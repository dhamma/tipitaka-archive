<?xml version="1.0"?>
<document>
<metadata>
<normativeSource>http://tipitaka.org/romn/cscd/s0301m.mul3.xml</normativeSource>
<archivePath>roman/tipitaka (mula)/suttapitaka/samyuttanikaya/sagathavaggapali/4. marasamyuttam.xml</archivePath>
<title>4. Mārasaṃyuttaṃ - Sagāthāvaggapāḷi - Saṃyuttanikāya - Suttapiṭaka - Tipiṭaka (Mūla)</title>
</metadata>
<body>
<chapter line="1">4. Mārasaṃyuttaṃ</chapter>
<title line="2">1. Paṭhamavaggo</title>
<subhead line="3">1. Tapokammasuttaṃ</subhead>
<paragraph line="4" number="137">Evaṃ <pageBreak edition="T" number="1.0150" /><pageBreak edition="V" number="1.0122" /><pageBreak edition="P" number="1.0103" /><pageBreak edition="M" number="1.0104" />me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘mutto vatamhi tāya dukkarakārikāya. Sādhu mutto vatamhi tāya anatthasaṃhitāya dukkarakārikāya. Sādhu vatamhi mutto bodhiṃ samajjhaga’’nti .</paragraph>
<paragraph line="5">Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="6">‘‘Tapokammā apakkamma, yena na sujjhanti māṇavā;</gatha1>
<gathalast line="7">Asuddho maññasi suddho, suddhimaggā aparaddho’’ ti.</gathalast>
<paragraph line="8">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</paragraph>
<gatha1 line="9">‘‘Anatthasaṃhitaṃ <pageBreak edition="T" number="1.0151" />ñatvā, yaṃ kiñci amaraṃ tapaṃ ;</gatha1>
<gathalast line="10">Sabbaṃ natthāvahaṃ hoti, phiyārittaṃva <alternatives line="28"><alternative lang="vri">dhammani</alternative><alternative lang="sī.">vammani</alternative><alternative lang="pī.">dhammaniṃ</alternative><alternative lang="ka.">jammaniṃ</alternative></alternatives> .</gathalast>
<gatha1 line="11">‘‘Sīlaṃ samādhi paññañca, maggaṃ bodhāya bhāvayaṃ;</gatha1>
<gathalast line="12">Pattosmi paramaṃ suddhiṃ, nihato tvamasi antakā’’ti.</gathalast>
<paragraph line="13">Atha <pageBreak edition="V" number="1.0123" />kho māro pāpimā ‘‘jānāti maṃ bhagavā, jānāti maṃ sugato’’ti, dukkhī dummano tatthevantaradhāyīti.</paragraph>
<subhead line="14">2. Hatthirājavaṇṇasuttaṃ</subhead>
<paragraph line="15" number="138">Evaṃ <pageBreak edition="M" number="1.0105" />me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho <pageBreak edition="P" number="1.0104" />. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ hatthirājavaṇṇaṃ abhinimminitvā yena bhagavā tenupasaṅkami. Seyyathāpi nāma mahāariṭṭhako maṇi, evamassa sīsaṃ hoti. Seyyathāpi nāma suddhaṃ rūpiyaṃ, evamassa dantā honti. Seyyathāpi nāma mahatī <alternatives line="38"><alternative lang="vri">naṅgalīsā</alternative><alternative lang="pī. ka.">naṅgalasīsā</alternative></alternatives> , evamassa soṇḍo hoti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</paragraph>
<gatha1 line="16">‘‘Saṃsaraṃ dīghamaddhānaṃ, vaṇṇaṃ katvā subhāsubhaṃ;</gatha1>
<gathalast line="17">Alaṃ te tena pāpima, nihato tvamasi antakā’’ti.</gathalast>
<paragraph line="18">Atha <pageBreak edition="T" number="1.0152" />kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="19">3. Subhasuttaṃ</subhead>
<paragraph line="20" number="139">Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā, bhagavato bhayaṃ chambhitattaṃ lomahaṃsaṃ uppādetukāmo, yena bhagavā tenupasaṅkami; upasaṅkamitvā bhagavato avidūre uccāvacā vaṇṇanibhā upadaṃseti, subhā ceva asubhā ca. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</paragraph>
<gatha1 line="21">‘‘Saṃsaraṃ <pageBreak edition="V" number="1.0124" />dīghamaddhānaṃ, vaṇṇaṃ katvā subhāsubhaṃ;</gatha1>
<gathalast line="22">Alaṃ te tena pāpima, nihato tvamasi antaka.</gathalast>
<gatha1 line="23">‘‘Ye <pageBreak edition="M" number="1.0106" />ca kāyena vācāya, manasā ca susaṃvutā;</gatha1>
<gathalast line="24">Na te māravasānugā, na te mārassa baddhagū’’ ti.</gathalast>
<paragraph line="25">Atha kho māro…pe… tatthevantaradhāyīti.</paragraph>
<subhead line="26">4. Paṭhamamārapāsasuttaṃ</subhead>
<paragraph line="27" number="140">Evaṃ <pageBreak edition="P" number="1.0105" />me sutaṃ – ekaṃ samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti <pageBreak edition="T" number="1.0153" />te bhikkhū bhagavato paccassosuṃ. Bhagavā etadavoca –</paragraph>
<paragraph line="28">‘‘Mayhaṃ kho, bhikkhave, yoniso manasikārā yoniso sammappadhānā anuttarā vimutti anuppattā, anuttarā vimutti sacchikatā. Tumhepi, bhikkhave, yoniso manasikārā yoniso sammappadhānā anuttaraṃ vimuttiṃ anupāpuṇātha, anuttaraṃ vimuttiṃ sacchikarothā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="29">‘‘Baddhosi mārapāsena, ye dibbā ye ca mānusā;</gatha1>
<gathalast line="30">Mārabandhanabaddhosi, na me samaṇa mokkhasī’’ti.</gathalast>
<gatha1 line="31">‘‘<alternatives line="55"><alternative lang="vri">Muttāhaṃ</alternative><alternative lang="sī. syā. kaṃ. pī.">muttohaṃ</alternative></alternatives> mārapāsena, ye dibbā ye ca mānusā;</gatha1>
<gathalast line="32">Mārabandhanamuttomhi, nihato tvamasi antakā’’ti.</gathalast>
<paragraph line="33">Atha kho māro pāpimā…pe… tatthevantaradhāyīti.</paragraph>
<subhead line="34">5. Dutiyamārapāsasuttaṃ</subhead>
<paragraph line="35" number="141">Ekaṃ <pageBreak edition="V" number="1.0125" />samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</paragraph>
<paragraph line="36">‘‘Muttāhaṃ, bhikkhave, sabbapāsehi ye dibbā ye ca mānusā. Tumhepi, bhikkhave, muttā sabbapāsehi ye dibbā ye ca mānusā. Caratha, bhikkhave, cārikaṃ bahujanahitāya bahujanasukhāya lokānukampāya atthāya hitāya <pageBreak edition="T" number="1.0154" />sukhāya devamanussānaṃ. Mā ekena dve agamittha. Desetha, bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ <pageBreak edition="M" number="1.0107" />kevalaparipuṇṇaṃ parisuddhaṃ brahmacariyaṃ pakāsetha. Santi sattā apparajakkhajātikā, assavanatā dhammassa <pageBreak edition="P" number="1.0106" />parihāyanti. Bhavissanti dhammassa aññātāro. Ahampi, bhikkhave, yena uruvelā senānigamo tenupasaṅkamissāmi dhammadesanāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="37">‘‘Baddhosi sabbapāsehi, ye dibbā ye ca mānusā;</gatha1>
<gathalast line="38">Mahābandhanabaddhosi, na me samaṇa mokkhasī’’ti.</gathalast>
<gatha1 line="39">‘‘Muttāhaṃ sabbapāsehi, ye dibbā ye ca mānusā;</gatha1>
<gathalast line="40">Mahābandhanamuttomhi, nihato tvamasi antakā’’ti.</gathalast>
<paragraph line="41">Atha kho māro pāpimā…pe… tatthevantaradhāyīti.</paragraph>
<subhead line="42">6. Sappasuttaṃ</subhead>
<paragraph line="43" number="142">Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati.</paragraph>
<paragraph line="44">Atha <pageBreak edition="T" number="1.0155" /><pageBreak edition="V" number="1.0126" />kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ sapparājavaṇṇaṃ abhinimminitvā yena bhagavā tenupasaṅkami. Seyyathāpi nāma mahatī ekarukkhikā nāvā, evamassa kāyo hoti. Seyyathāpi nāma mahantaṃ soṇḍikākiḷañjaṃ, evamassa phaṇo hoti. Seyyathāpi nāma mahatī kosalikā kaṃsapāti, evamassa akkhīni bhavanti. Seyyathāpi nāma deve gaḷagaḷāyante vijjullatā niccharanti, evamassa mukhato jivhā niccharati. Seyyathāpi nāma kammāragaggariyā dhamamānāya saddo hoti, evamassa assāsapassāsānaṃ saddo hoti.</paragraph>
<paragraph line="45">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –</paragraph>
<gatha1 line="46">‘‘Yo suññagehāni sevati,</gatha1>
<gatha2 line="47">Seyyo so muni attasaññato;</gatha2>
<gatha3 line="48">Vossajja careyya tattha so,</gatha3>
<gathalast line="49">Patirūpañhi tathāvidhassa taṃ.</gathalast>
<gatha1 line="50">‘‘Carakā <pageBreak edition="M" number="1.0108" />bahū bheravā bahū,</gatha1>
<gatha2 line="51">Atho <alternatives line="63"><alternative lang="vri">ḍaṃsasarīsapā</alternative><alternative lang="sī. syā. kaṃ. pī.">ḍaṃsa siriṃsapā</alternative></alternatives> bahū;</gatha2>
<gatha3 line="52">Lomampi <pageBreak edition="P" number="1.0107" />na tattha iñjaye,</gatha3>
<gathalast line="53">Suññāgāragato mahāmuni.</gathalast>
<gatha1 line="54">‘‘Nabhaṃ <pageBreak edition="T" number="1.0156" />phaleyya pathavī caleyya,</gatha1>
<gatha2 line="55">Sabbepi pāṇā uda santaseyyuṃ;</gatha2>
<gatha3 line="56">Sallampi ce urasi pakappayeyyuṃ,</gatha3>
<gathalast line="57">Upadhīsu tāṇaṃ na karonti buddhā’’ti.</gathalast>
<paragraph line="58">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="59">7. Supatisuttaṃ</subhead>
<paragraph line="60" number="143">Ekaṃ <pageBreak edition="V" number="1.0127" />samayaṃ bhagavā rājagahe viharati veḷuvane kalandakanivāpe. Atha kho bhagavā bahudevarattiṃ abbhokāse caṅkamitvā rattiyā paccūsasamayaṃ pāde pakkhāletvā vihāraṃ pavisitvā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasi karitvā. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="61">‘‘Kiṃ soppasi kiṃ nu soppasi,</gatha1>
<gatha2 line="62">Kimidaṃ soppasi <alternatives line="71"><alternative lang="vri">dubbhago</alternative><alternative lang="syā. kaṃ.">dubbhato</alternative><alternative lang="pī.">dubbhayo</alternative></alternatives> viya;</gatha2>
<gatha3 line="63">Suññamagāranti soppasi,</gatha3>
<gathalast line="64">Kimidaṃ soppasi sūriye uggate’’ti.</gathalast>
<gatha1 line="65">‘‘Yassa <pageBreak edition="T" number="1.0157" />jālinī visattikā,</gatha1>
<gatha2 line="66">Taṇhā natthi kuhiñci netave;</gatha2>
<gatha3 line="67">Sabbūpadhiparikkhayā buddho,</gatha3>
<gathalast line="68">Soppati kiṃ tavettha mārā’’ti.</gathalast>
<paragraph line="69">Atha kho māro pāpimā…pe… tatthevantaradhāyīti.</paragraph>
<subhead line="70">8. Nandatisuttaṃ</subhead>
<paragraph line="71" number="144">Evaṃ <pageBreak edition="M" number="1.0109" />me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho māro pāpimā yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –</paragraph>
<gatha1 line="72">‘‘Nandati puttehi puttimā, gomā gobhi tatheva nandati;</gatha1>
<gathalast line="73">Upadhīhi <pageBreak edition="P" number="1.0108" />narassa nandanā, na hi so nandati yo nirūpadhī’’ti.</gathalast>
<gatha1 line="74">‘‘Socati <pageBreak edition="V" number="1.0128" />puttehi puttimā, gomā gobhi tatheva socati;</gatha1>
<gathalast line="75">Upadhīhi narassa socanā, na hi so socati yo nirūpadhī’’ti.</gathalast>
<paragraph line="76">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="77">9. Paṭhamaāyusuttaṃ</subhead>
<paragraph line="78" number="145">Evaṃ <pageBreak edition="T" number="1.0158" />me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –</paragraph>
<paragraph line="79">‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.</paragraph>
<paragraph line="80">Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="81">‘‘Dīghamāyu manussānaṃ, na naṃ hīḷe suporiso;</gatha1>
<gathalast line="82">Careyya khīramattova, natthi maccussa āgamo’’ti.</gathalast>
<gatha1 line="83">‘‘Appamāyu manussānaṃ, hīḷeyya naṃ suporiso;</gatha1>
<gathalast line="84">Careyyādittasīsova, natthi maccussa nāgamo’’ti.</gathalast>
<paragraph line="85">Atha kho māro…pe… tatthevantaradhāyīti.</paragraph>
<subhead line="86">10. Dutiyaāyusuttaṃ</subhead>
<paragraph line="87" number="146">Evaṃ <pageBreak edition="V" number="1.0129" /><pageBreak edition="M" number="1.0110" />me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā…pe… etadavoca –</paragraph>
<paragraph line="88">‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.</paragraph>
<paragraph line="89">Atha kho māro pāpimā yena bhagavā tenupasaṅkami; upasaṅkamitvā <pageBreak edition="T" number="1.0159" />bhagavantaṃ gāthāya ajjhabhāsi –</paragraph>
<gatha1 line="90">‘‘Nāccayanti <pageBreak edition="P" number="1.0109" />ahorattā, jīvitaṃ nūparujjhati;</gatha1>
<gathalast line="91">Āyu anupariyāyati, maccānaṃ nemīva rathakubbara’’nti.</gathalast>
<gatha1 line="92">‘‘Accayanti ahorattā, jīvitaṃ uparujjhati;</gatha1>
<gathalast line="93">Āyu khīyati maccānaṃ, kunnadīnaṃva odaka’’nti.</gathalast>
<paragraph line="94">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<centered line="95">Paṭhamo vaggo.</centered>
<paragraph line="96">Tassuddānaṃ –</paragraph>
<gatha1 line="97">Tapokammañca nāgo ca, subhaṃ pāsena te duve;</gatha1>
<gathalast line="98">Sappo supati nandanaṃ, āyunā apare duveti.</gathalast>
<title line="99">2. Dutiyavaggo</title>
<subhead line="100">1. Pāsāṇasuttaṃ</subhead>
<paragraph line="101" number="147">Ekaṃ <pageBreak edition="T" number="1.0160" /><pageBreak edition="V" number="1.0130" />samayaṃ bhagavā rājagahe viharati gijjhakūṭe pabbate. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo yena bhagavā <pageBreak edition="M" number="1.0111" />tenupasaṅkami; upasaṅkamitvā bhagavato avidūre mahante pāsāṇe padālesi.</paragraph>
<paragraph line="102">Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</paragraph>
<gatha1 line="103">‘‘Sacepi kevalaṃ sabbaṃ, gijjhakūṭaṃ <alternatives line="80"><alternative lang="syā. kaṃ.">gaḷeyyasi</alternative><alternative lang="vri">calessasi</alternative><alternative lang="ka.">caleyyāsi</alternative></alternatives> ;</gatha1>
<gathalast line="104">Neva sammāvimuttānaṃ, buddhānaṃ atthi iñjita’’ntntti.</gathalast>
<paragraph line="105">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="106">2. Kinnusīhasuttaṃ</subhead>
<paragraph line="107" number="148">Ekaṃ samayaṃ bhagavā sāvatthiyaṃ viharati jetavane anāthapiṇḍikassa <pageBreak edition="T" number="1.0161" />ārāme. Tena kho pana samayena bhagavā mahatiyā parisāya parivuto dhammaṃ deseti.</paragraph>
<paragraph line="108">Atha <pageBreak edition="P" number="1.0110" />kho mārassa pāpimato etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="109">‘‘Kinnu <pageBreak edition="V" number="1.0131" />sīhova nadasi, parisāyaṃ visārado;</gatha1>
<gathalast line="110">Paṭimallo hi te atthi, vijitāvī nu maññasī’’ti.</gathalast>
<gatha1 line="111">‘‘Nadanti ve mahāvīrā, parisāsu visāradā;</gatha1>
<gathalast line="112">Tathāgatā balappattā, tiṇṇā loke visattika’’nti.</gathalast>
<paragraph line="113">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="114">3. Sakalikasuttaṃ</subhead>
<paragraph line="115" number="149">Evaṃ me sutaṃ – ekaṃ samayaṃ bhagavā rājagahe viharati maddakucchismiṃ migadāye. Tena kho pana samayena bhagavato pādo sakalikāya <pageBreak edition="M" number="1.0112" />khato hoti, bhusā sudaṃ bhagavato vedanā vattanti sārīrikā dukkhā tibbā kharā kaṭukā asātā amanāpā. Tā sudaṃ bhagavā sato sampajāno adhivāseti avihaññamāno. Atha kho bhagavā catugguṇaṃ saṅghāṭiṃ paññapetvā dakkhiṇena passena sīhaseyyaṃ kappesi <pageBreak edition="T" number="1.0162" />pāde pādaṃ accādhāya sato sampajāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="116">‘‘Mandiyā nu kho sesi udāhu kāveyyamatto,</gatha1>
<gatha2 line="117">Atthā nu te sampacurā na santi;</gatha2>
<gatha3 line="118">Eko vivitte sayanāsanamhi,</gatha3>
<gathalast line="119">Niddāmukho kimidaṃ soppase vā’’ti.</gathalast>
<gatha1 line="120">‘‘Na mandiyā sayāmi nāpi kāveyyamatto,</gatha1>
<gatha2 line="121">Atthaṃ sameccāhamapetasoko;</gatha2>
<gatha3 line="122">Eko vivitte sayanāsanamhi,</gatha3>
<gathalast line="123">Sayāmahaṃ sabbabhūtānukampī.</gathalast>
<gatha1 line="124">‘‘Yesampi sallaṃ urasi paviṭṭhaṃ,</gatha1>
<gatha2 line="125">Muhuṃ muhuṃ hadayaṃ vedhamānaṃ;</gatha2>
<gatha3 line="126">Tepīdha <pageBreak edition="V" number="1.0132" />soppaṃ labhare sasallā,</gatha3>
<gathalast line="127">Tasmā <pageBreak edition="P" number="1.0111" />ahaṃ na supe vītasallo.</gathalast>
<gatha1 line="128">‘‘Jaggaṃ na saṅke napi bhemi sottuṃ,</gatha1>
<gatha2 line="129">Rattindivā nānutapanti māmaṃ;</gatha2>
<gatha3 line="130">Hāniṃ na passāmi kuhiñci loke,</gatha3>
<gathalast line="131">Tasmā supe sabbabhūtānukampī’’ti.</gathalast>
<paragraph line="132">Atha <pageBreak edition="T" number="1.0163" />kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="133">4. Patirūpasuttaṃ</subhead>
<paragraph line="134" number="150">Ekaṃ samayaṃ bhagavā kosalesu viharati ekasālāyaṃ brāhmaṇagāme. Tena kho pana samayena bhagavā mahatiyā gihiparisāya parivuto dhammaṃ deseti.</paragraph>
<paragraph line="135">Atha <pageBreak edition="M" number="1.0113" />kho mārassa pāpimato etadahosi – ‘‘ayaṃ kho samaṇo gotamo mahatiyā gihiparisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="136">‘‘Netaṃ tava patirūpaṃ, yadaññamanusāsasi;</gatha1>
<gathalast line="137">Anurodhavirodhesu, mā sajjittho tadācara’’nti.</gathalast>
<gatha1 line="138">‘‘Hitānukampī sambuddho, yadaññamanusāsati;</gatha1>
<gathalast line="139">Anurodhavirodhehi, vippamutto tathāgato’’ti.</gathalast>
<paragraph line="140">Atha <pageBreak edition="V" number="1.0133" />kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="141">5. Mānasasuttaṃ</subhead>
<paragraph line="142" number="151">Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha <pageBreak edition="T" number="1.0164" />kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="143">‘‘Antalikkhacaro pāso, yvāyaṃ carati mānaso;</gatha1>
<gathalast line="144">Tena taṃ bādhayissāmi, na me samaṇa mokkhasī’’ti.</gathalast>
<gatha1 line="145">‘‘Rūpā saddā rasā gandhā, phoṭṭhabbā ca manoramā;</gatha1>
<gathalast line="146">Ettha me vigato chando, nihato tvamasi antakā’’ti.</gathalast>
<paragraph line="147">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="148">6. Pattasuttaṃ</subhead>
<paragraph line="149" number="152">Sāvatthinidānaṃ <pageBreak edition="P" number="1.0112" />. Tena kho pana samayena bhagavā pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti <alternatives line="89"><alternative lang="vri">samādapeti</alternative><alternative lang="?">samādāpeti</alternative></alternatives>  samuttejeti sampahaṃseti. Te ca bhikkhū aṭṭhiṃ <alternatives line="97"><alternative lang="vri">katvā</alternative><alternative lang="sī. syā. kaṃ. pī.">aṭṭhikatvā</alternative></alternatives> manasi <pageBreak edition="M" number="1.0114" /> katvā <alternatives line="105"><alternative lang="vri">sabbacetasā</alternative><alternative lang="sī. syā. kaṃ. pī.">sabbacetaso</alternative><alternative lang="ka.">sabbaṃ cetasā</alternative></alternatives> samannāharitvā ohitasotā dhammaṃ suṇanti.</paragraph>
<paragraph line="150">Atha kho mārassa pāpimato etadahosi – ‘‘ayaṃ kho samaṇo gotamo pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā <pageBreak edition="V" number="1.0134" />dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti.</paragraph>
<paragraph line="151">Tena kho pana samayena sambahulā pattā abbhokāse nikkhittā honti. Atha <pageBreak edition="T" number="1.0165" />kho māro pāpimā balībaddavaṇṇaṃ abhinimminitvā yena te pattā tenupasaṅkami. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, eso balībaddo patte bhindeyyā’’ti. Evaṃ vutte bhagavā taṃ bhikkhuṃ etadavoca – ‘‘na so, bhikkhu, balībaddo. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</paragraph>
<gatha1 line="152">‘‘Rūpaṃ vedayitaṃ saññā, viññāṇaṃ yañca saṅkhataṃ;</gatha1>
<gathalast line="153">Nesohamasmi netaṃ me, evaṃ tattha virajjati.</gathalast>
<gatha1 line="154">‘‘Evaṃ virattaṃ khemattaṃ, sabbasaṃyojanātigaṃ;</gatha1>
<gathalast line="155">Anvesaṃ sabbaṭṭhānesu, mārasenāpi nājjhagā’’ti.</gathalast>
<paragraph line="156">Atha kho māro pāpimā…pe… tatthevantaradhāyīti.</paragraph>
<subhead line="157">7. Chaphassāyatanasuttaṃ</subhead>
<paragraph line="158" number="153">Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena <pageBreak edition="P" number="1.0113" />kho pana samayena bhagavā channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.</paragraph>
<paragraph line="159">Atha <pageBreak edition="M" number="1.0115" />kho mārassa pāpimato etadahosi – ‘‘ayaṃ kho samaṇo gotamo channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sappahaṃseti <pageBreak edition="T" number="1.0166" />. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā <pageBreak edition="V" number="1.0135" /> dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavato avidūre mahantaṃ bhayabheravaṃ saddamakāsi, apissudaṃ pathavī maññe <alternatives line="114"><alternative lang="vri">undrīyati</alternative><alternative lang="sī. syā. kaṃ. pī">udrīyati</alternative></alternatives> . Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, esā pathavī maññe undrīyatī’’ti. Evaṃ vutte, bhagavā taṃ bhikkhuṃ etadavoca – ‘‘nesā bhikkhu pathavī undrīyati. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –</paragraph>
<gatha1 line="160">‘‘Rūpā saddā rasā gandhā, phassā dhammā ca kevalā;</gatha1>
<gathalast line="161">Etaṃ lokāmisaṃ ghoraṃ, ettha loko vimucchito.</gathalast>
<gatha1 line="162">‘‘Etañca samatikkamma, sato buddhassa sāvako;</gatha1>
<gathalast line="163">Māradheyyaṃ atikkamma, ādiccova virocatī’’ti.</gathalast>
<paragraph line="164">Atha kho māro pāpimā…pe… tatthevantaradhāyīti.</paragraph>
<subhead line="165">8. Piṇḍasuttaṃ</subhead>
<paragraph line="166" number="154">Ekaṃ samayaṃ bhagavā magadhesu viharati pañcasālāyaṃ brāhmaṇagāme. Tena <pageBreak edition="P" number="1.0114" />kho pana samayena pañcasālāyaṃ brāhmaṇagāme kumārikānaṃ <pageBreak edition="T" number="1.0167" />pāhunakāni bhavanti. Atha kho bhagavā pubbaṇhasamayaṃ nivāsetvā pattacīvaramādāya pañcasālaṃ brāhmaṇagāmaṃ piṇḍāya pāvisi. Tena kho pana samayena pañcasāleyyakā brāhmaṇagahapatikā mārena pāpimatā anvāviṭṭhā bhavanti – mā samaṇo gotamo piṇḍamalatthāti.</paragraph>
<paragraph line="167">Atha kho bhagavā yathādhotena pattena pañcasālaṃ brāhmaṇagāmaṃ piṇḍāya pāvisi <alternatives line="122"><alternative lang="vri">tathādhotena</alternative><alternative lang="?">yathādhotena</alternative></alternatives> pattena paṭikkami. Atha kho māro pāpimā yena bhagavā tenupasaṅkami; upasaṅkamitvā bhagavantaṃ etadavoca – ‘‘api <pageBreak edition="M" number="1.0116" />tvaṃ, samaṇa, piṇḍamalatthā’’ti? ‘‘Tathā nu tvaṃ, pāpima, akāsi yathāhaṃ piṇḍaṃ <pageBreak edition="V" number="1.0136" />na labheyya’’nti. ‘‘Tena hi, bhante, bhagavā dutiyampi pañcasālaṃ brāhmaṇagāmaṃ piṇḍāya pavisatu. Tathāhaṃ karissāmi yathā bhagavā piṇḍaṃ lacchatī’’ti.</paragraph>
<gatha1 line="168">‘‘Apuññaṃ pasavi māro, āsajja naṃ tathāgataṃ;</gatha1>
<gathalast line="169">Kiṃ nu maññasi pāpima, na me pāpaṃ vipaccati.</gathalast>
<gatha1 line="170">‘‘Susukhaṃ vata jīvāma, yesaṃ no natthi kiñcanaṃ;</gatha1>
<gathalast line="171">Pītibhakkhā bhavissāma, devā ābhassarā yathā’’ti.</gathalast>
<paragraph line="172">Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<subhead line="173">9. Kassakasuttaṃ</subhead>
<paragraph line="174" number="155">Sāvatthinidānaṃ. Tena kho pana samayena bhagavā bhikkhūnaṃ nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti <pageBreak edition="T" number="1.0168" />. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.</paragraph>
<paragraph line="175">Atha <pageBreak edition="P" number="1.0115" />kho mārassa pāpimato etadahosi – ‘‘ayaṃ kho samaṇo gotamo bhikkhūnaṃ nibbānapaṭisaṃyuttāya dhammiyā kathāya…pe… yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā kassakavaṇṇaṃ abhinimminitvā mahantaṃ naṅgalaṃ khandhe karitvā dīghapācanayaṭṭhiṃ gahetvā haṭahaṭakeso sāṇasāṭinivattho kaddamamakkhitehi pādehi yena bhagavā tenupasaṅkami; upasaṅkamitvā bhagavantaṃ etadavoca – ‘‘api, samaṇa, balībadde addasā’’ti? ‘‘Kiṃ pana, pāpima, te balībaddehī’’ti? ‘‘Mameva, samaṇa, cakkhu, mama rūpā, mama cakkhusamphassaviññāṇāyatanaṃ. Kuhiṃ me, samaṇa, gantvā mokkhasi? Mameva, samaṇa, sotaṃ, mama saddā…pe… mameva, samaṇa, ghānaṃ, mama gandhā; mameva, samaṇa, jivhā, mama rasā; mameva, samaṇa, kāyo, mama phoṭṭhabbā; mameva, samaṇa, mano, mama dhammā, mama manosamphassaviññāṇāyatanaṃ. Kuhiṃ me, samaṇa, gantvā mokkhasī’’ti?</paragraph>
<paragraph line="176">‘‘Taveva <pageBreak edition="V" number="1.0137" /><pageBreak edition="M" number="1.0117" />, pāpima, cakkhu, tava rūpā, tava cakkhusamphassaviññāṇāyatanaṃ. Yattha ca kho, pāpima, natthi cakkhu, natthi rūpā, natthi cakkhusamphassaviññāṇāyatanaṃ, agati tava tattha, pāpima. Taveva, pāpima <pageBreak edition="T" number="1.0169" />, sotaṃ, tava saddā, tava sotasamphassaviññāṇāyatanaṃ. Yattha ca kho, pāpima, natthi sotaṃ, natthi saddā, natthi sotasamphassaviññāṇāyatanaṃ, agati tava tattha, pāpima. Taveva <pageBreak edition="P" number="1.0116" />, pāpima, ghānaṃ, tava gandhā, tava ghānasamphassaviññāṇāyatanaṃ. Yattha ca kho, pāpima, natthi ghānaṃ, natthi gandhā, natthi ghānasamphassaviññāṇāyatanaṃ, agati tava tattha, pāpima. Taveva, pāpima, jivhā, tava rasā, tava jivhāsamphassaviññāṇāyatanaṃ…pe… taveva, pāpima, kāyo, tava phoṭṭhabbā, tava kāyasamphassaviññāṇāyatanaṃ…pe… taveva, pāpima, mano, tava dhammā, tava manosamphassaviññāṇāyatanaṃ. Yattha ca kho, pāpima, natthi mano, natthi dhammā, natthi manosamphassaviññāṇāyatanaṃ, agati tava tattha, pāpimā’’ti.</paragraph>
<gatha1 line="177">‘‘Yaṃ vadanti mama yidanti, ye vadanti mamanti ca;</gatha1>
<gathalast line="178">Ettha ce te mano atthi, na me samaṇa mokkhasī’’ti.</gathalast>
<gatha1 line="179">‘‘Yaṃ vadanti na taṃ mayhaṃ, ye vadanti na te ahaṃ;</gatha1>
<gathalast line="180">Evaṃ pāpima jānāhi, na me maggampi dakkhasī’’ti.</gathalast>
<paragraph line="181">Atha kho māro pāpimā…pe… tatthevantaradhāyīti.</paragraph>
<subhead line="182">10. Rajjasuttaṃ</subhead>
<paragraph line="183" number="156"> Ekaṃ samayaṃ bhagavā kosalesu viharati <alternatives line="130"><alternative lang="vri">himavantapadese</alternative><alternative lang="sī.">himavantapasse</alternative></alternatives> araññakuṭikāyaṃ. Atha kho bhagavato rahogatassa paṭisallīnassa evaṃ cetaso <pageBreak edition="T" number="1.0170" />parivitakko udapādi – ‘‘sakkā nu kho rajjaṃ kāretuṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti?</paragraph>
<paragraph line="184">Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ etadavoca – ‘‘kāretu, bhante, bhagavā rajjaṃ, kāretu, sugato, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti. ‘‘Kiṃ pana me tvaṃ, pāpima, passasi yaṃ maṃ tvaṃ evaṃ vadesi – ‘kāretu, bhante, bhagavā rajjaṃ, kāretu sugato <pageBreak edition="V" number="1.0138" />, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ <pageBreak edition="M" number="1.0118" />dhammenā’’’ti? ‘‘Bhagavatā kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. Ākaṅkhamāno ca, bhante, bhagavā himavantaṃ pabbatarājaṃ suvaṇṇaṃ tveva adhimucceyya suvaṇṇañca panassā’’ti .</paragraph>
<gatha1 line="185">‘‘Pabbatassa <pageBreak edition="P" number="1.0117" />suvaṇṇassa, jātarūpassa kevalo;</gatha1>
<gathalast line="186">Dvittāva nālamekassa, iti vidvā samañcare.</gathalast>
<gatha1 line="187">‘‘Yo dukkhamaddakkhi yatonidānaṃ,</gatha1>
<gatha2 line="188">Kāmesu so jantu kathaṃ nameyya;</gatha2>
<gatha3 line="189">Upadhiṃ viditvā saṅgoti loke,</gatha3>
<gathalast line="190">Tasseva jantu vinayāya sikkhe’’ti.</gathalast>
<paragraph line="191">Atha kho <pageBreak edition="T" number="1.0171" />māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.</paragraph>
<centered line="192">Dutiyo vaggo.</centered>
<paragraph line="193">Tassuddānaṃ –</paragraph>
<gatha1 line="194">Pāsāṇo sīho <alternatives line="147"><alternative lang="vri">sakalikaṃ</alternative><alternative lang="ka.">sakkhalikaṃ</alternative></alternatives> , patirūpañca mānasaṃ;</gatha1>
<gatha2 line="195">Pattaṃ āyatanaṃ piṇḍaṃ, kassakaṃ rajjena te dasāti.</gatha2>
<title line="196">3. Tatiyavaggo</title>
<subhead line="197">1. Sambahulasuttaṃ</subhead>
<paragraph line="198" number="157">Evaṃ <pageBreak edition="T" number="1.0172" /><pageBreak edition="V" number="1.0139" />me sutaṃ – ekaṃ samayaṃ bhagavā sakkesu viharati silāvatiyaṃ. Tena kho pana samayena sambahulā bhikkhū bhagavato avidūre appamattā ātāpino pahitattā viharanti. Atha kho māro pāpimā brāhmaṇavaṇṇaṃ abhinimminitvā mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena te bhikkhū tenupasaṅkami; upasaṅkamitvā te bhikkhū etadavoca – ‘‘daharā bhavanto <pageBreak edition="M" number="1.0119" />pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’’ti. ‘‘Na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti. Evaṃ <pageBreak edition="P" number="1.0118" />vutte, māro pāpimā sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkāmi.</paragraph>
<paragraph line="199">Atha <pageBreak edition="T" number="1.0173" />kho te bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha mayaṃ, bhante, bhagavato avidūre appamattā ātāpino pahitattā viharāma. Atha kho, bhante, aññataro brāhmaṇo mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena mayaṃ tenupasaṅkami; upasaṅkamitvā amhe etadavoca – ‘daharā bhavanto pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’ti. Evaṃ vutte, mayaṃ, bhante, taṃ brāhmaṇaṃ etadavocumha – ‘na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā <pageBreak edition="V" number="1.0140" />vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’ti. Evaṃ vutte, bhante, so brāhmaṇo sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkanto’’ti.</paragraph>
<paragraph line="200">‘‘Neso, bhikkhave, brāhmaṇo. Māro eso pāpimā tumhākaṃ vicakkhukammāya āgato’’ti. Atha kho bhagavā etamatthaṃ viditvā <pageBreak edition="T" number="1.0174" />tāyaṃ velāyaṃ imaṃ gāthaṃ abhāsi –</paragraph>
<gatha1 line="201">‘‘Yo <pageBreak edition="M" number="1.0120" />dukkhamaddakkhi yatonidānaṃ,</gatha1>
<gatha2 line="202">Kāmesu so jantu kathaṃ nameyya;</gatha2>
<gatha3 line="203">Upadhiṃ viditvā saṅgoti loke,</gatha3>
<gathalast line="204">Tasseva jantu vinayāya sikkhe’’ti.</gathalast>
<subhead line="205">2. Samiddhisuttaṃ</subhead>
<paragraph line="206" number="158">Ekaṃ <pageBreak edition="P" number="1.0119" />samayaṃ bhagavā sakkesu viharati silāvatiyaṃ. Tena kho pana samayena āyasmā samiddhi bhagavato avidūre appamatto ātāpī pahitatto viharati. Atha kho āyasmato samiddhissa rahogatassa paṭisallīnassa evaṃ cetaso parivitakko udapādi – ‘‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’’ti. Atha kho māro pāpimā āyasmato samiddhissa cetasā cetoparivitakkamaññāya yenāyasmā samiddhi tenupasaṅkami; upasaṅkamitvā āyasmato samiddhissa avidūre mahantaṃ bhayabheravaṃ saddamakāsi, apissudaṃ pathavī maññe undrīyati.</paragraph>
<paragraph line="207">Atha kho āyasmā samiddhi yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno <pageBreak edition="T" number="1.0175" />āyasmā samiddhi bhagavantaṃ etadavoca – ‘‘idhāhaṃ, bhante, bhagavato avidūre appamatto ātāpī pahitatto viharāmi. Tassa mayhaṃ, bhante, rahogatassa <pageBreak edition="V" number="1.0141" />paṭisallīnassa evaṃ cetaso parivitakko udapādi – ‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’ti. Tassa mayhaṃ, bhante, avidūre mahābhayabheravasaddo ahosi, apissudaṃ pathavī maññe undrīyatī’’ti.</paragraph>
<paragraph line="208">‘‘Nesā, samiddhi, pathavī undrīyati. Māro eso pāpimā tuyhaṃ vicakkhukammāya āgato. Gaccha tvaṃ, samiddhi, tattheva appamatto ātāpī pahitatto viharāhī’’ti. ‘‘Evaṃ, bhante’’ti kho āyasmā samiddhi bhagavato paṭissutvā <pageBreak edition="M" number="1.0121" /><pageBreak edition="P" number="1.0120" />uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Dutiyampi kho āyasmā samiddhi tattheva appamatto ātāpī pahitatto vihāsi. Dutiyampi kho āyasmato samiddhissa rahogatassa paṭisallīnassa…pe… dutiyampi kho māro pāpimā āyasmato samiddhissa cetasā cetoparivitakkamaññāya…pe… apissudaṃ pathavī maññe undrīyati. Atha kho āyasmā samiddhi māraṃ <pageBreak edition="T" number="1.0176" />pāpimantaṃ gāthāya ajjhabhāsi –</paragraph>
<gatha1 line="209">‘‘Saddhāyāhaṃ pabbajito, agārasmā anagāriyaṃ;</gatha1>
<gatha2 line="210">Sati paññā ca me buddhā, cittañca susamāhitaṃ;</gatha2>
<gathalast line="211">Kāmaṃ karassu rūpāni, neva maṃ byādhayissasī’’ti.</gathalast>
<paragraph line="212">Atha kho māro pāpimā ‘‘jānāti maṃ samiddhi bhikkhū’’ti dukkhī dummano tatthevantaradhāyīti.</paragraph>
<subhead line="213">3. Godhikasuttaṃ</subhead>
<paragraph line="214" number="159">Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena āyasmā godhiko isigilipasse viharati kāḷasilāyaṃ. Atha kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Atha kho āyasmā godhiko tamhā sāmayikāya cetovimuttiyā parihāyi <pageBreak edition="V" number="1.0142" />. Dutiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Dutiyampi kho āyasmā godhiko tamhā sāmayikāya cetovimuttiyā parihāyi. Tatiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Tatiyampi kho āyasmā godhiko tamhā…pe… parihāyi. Catutthampi kho āyasmā godhiko appamatto…pe… vimuttiṃ phusi <pageBreak edition="T" number="1.0177" />. Catutthampi kho āyasmā godhiko tamhā…pe… parihāyi. Pañcamampi <pageBreak edition="P" number="1.0121" />kho āyasmā godhiko…pe… cetovimuttiṃ phusi. Pañcamampi kho āyasmā…pe… vimuttiyā parihāyi. Chaṭṭhampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Chaṭṭhampi kho āyasmā godhiko tamhā sāmayikāya cetovimuttiyā parihāyi. Sattamampi <pageBreak edition="M" number="1.0122" />kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi.</paragraph>
<paragraph line="215">Atha kho āyasmato godhikassa etadahosi – ‘‘yāva chaṭṭhaṃ khvāhaṃ sāmayikāya cetovimuttiyā parihīno. Yaṃnūnāhaṃ satthaṃ āhareyya’’nti. Atha kho māro pāpimā āyasmato godhikassa cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāhi ajjhabhāsi –</paragraph>
<gatha1 line="216">‘‘Mahāvīra mahāpañña, iddhiyā yasasā jala;</gatha1>
<gathalast line="217">Sabbaverabhayātīta, pāde vandāmi cakkhuma.</gathalast>
<gatha1 line="218">‘‘Sāvako te mahāvīra, maraṇaṃ maraṇābhibhū;</gatha1>
<gathalast line="219">Ākaṅkhati cetayati, taṃ nisedha jutindhara.</gathalast>
<gatha1 line="220">‘‘Kathañhi bhagavā tuyhaṃ, sāvako sāsane rato;</gatha1>
<gathalast line="221">Appattamānaso sekkho, kālaṃ kayirā janesutā’’ti.</gathalast>
<paragraph line="222">Tena kho pana samayena āyasmato godhikena satthaṃ āharitaṃ hoti. Atha kho bhagavā ‘‘māro ayaṃ pāpimā’’ iti viditvā māraṃ <pageBreak edition="T" number="1.0178" />pāpimantaṃ gāthāya ajjhabhāsi –</paragraph>
<gatha1 line="223">‘‘Evañhi <pageBreak edition="V" number="1.0143" />dhīrā kubbanti, nāvakaṅkhanti jīvitaṃ;</gatha1>
<gathalast line="224">Samūlaṃ taṇhamabbuyha, godhiko parinibbuto’’ti.</gathalast>
<paragraph line="225">Atha kho bhagavā bhikkhū āmantesi – ‘‘āyāma, bhikkhave, yena isigilipassaṃ kāḷasilā tenupasaṅkamissāma yattha godhikena kulaputtena satthaṃ āharita’’nti. ‘‘Evaṃ, bhante’’ti kho te bhikkhū bhagavato paccassosuṃ.</paragraph>
<paragraph line="226">Atha kho bhagavā sambahulehi bhikkhūhi saddhiṃ yena isigilipassaṃ kāḷasilā tenupasaṅkami. Addasā kho bhagavā āyasmantaṃ godhikaṃ dūratova mañcake vivattakkhandhaṃ <alternatives line="155"><alternative lang="vri">semānaṃ</alternative><alternative lang="syā. kaṃ.">seyyamānaṃ</alternative><alternative lang="ka.">soppamānaṃ</alternative></alternatives> . Tena <pageBreak edition="P" number="1.0122" />kho pana samayena dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisaṃ.</paragraph>
<paragraph line="227">Atha <pageBreak edition="M" number="1.0123" />kho bhagavā bhikkhū āmantesi – ‘‘passatha no tumhe, bhikkhave, etaṃ dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisa’’nti? ‘‘Evaṃ, bhante’’. ‘‘Eso kho, bhikkhave, māro pāpimā godhikassa kulaputtassa viññāṇaṃ samanvesati – ‘kattha godhikassa kulaputtassa viññāṇaṃ patiṭṭhita’nti? Appatiṭṭhitena ca, bhikkhave, viññāṇena godhiko kulaputto parinibbuto’’ti. Atha <pageBreak edition="T" number="1.0179" />kho māro pāpimā beluvapaṇḍuvīṇaṃ ādāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="228">‘‘Uddhaṃ adho ca tiriyaṃ, disā anudisā svahaṃ;</gatha1>
<gathalast line="229">Anvesaṃ nādhigacchāmi, godhiko so kuhiṃ gato’’ti.</gathalast>
<gatha1 line="230"><note>so (sī. pī.)</note>dhīro dhitisampanno, jhāyī jhānarato sadā;</gatha1>
<gathalast line="231">Ahorattaṃ anuyuñjaṃ, jīvitaṃ anikāmayaṃ.</gathalast>
<gatha1 line="232">‘‘Jetvāna <pageBreak edition="V" number="1.0144" /> <alternatives line="171"><alternative lang="vri">maccuno</alternative><alternative lang="sī.">bhetvā namucino</alternative></alternatives> senaṃ, anāgantvā punabbhavaṃ;</gatha1>
<gathalast line="233">Samūlaṃ taṇhamabbuyha, godhiko parinibbuto’’ti.</gathalast>
<gatha1 line="234">‘‘Tassa sokaparetassa, vīṇā kacchā abhassatha;</gatha1>
<gathalast line="235">Tato so dummano yakkho, <alternatives line="179"><alternative lang="vri">tatthevantaradhāyathāti</alternative><alternative lang="syā. kaṃ.">tatthevantaradhāyithāti</alternative><alternative lang="ka.">tattheva antaradhāyīti</alternative></alternatives> .</gathalast>
<subhead line="236">4. Sattavassānubandhasuttaṃ</subhead>
<paragraph line="237" number="160">Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhe. Tena kho pana samayena māro pāpimā sattavassāni bhagavantaṃ anubandho hoti otārāpekkho otāraṃ alabhamāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –</paragraph>
<gatha1 line="238">‘‘Sokāvatiṇṇo <pageBreak edition="P" number="1.0123" />nu vanamhi jhāyasi,</gatha1>
<gatha2 line="239">Vittaṃ nu jīno uda patthayāno;</gatha2>
<gatha3 line="240">Āguṃ nu gāmasmimakāsi kiñci,</gatha3>
<gatha2 line="241">Kasmā <pageBreak edition="T" number="1.0180" />janena na karosi sakkhiṃ;</gatha2>
<gathalast line="242">Sakkhī na sampajjati kenaci te’’ti.</gathalast>
<gatha1 line="243">‘‘Sokassa <pageBreak edition="M" number="1.0124" />mūlaṃ palikhāya sabbaṃ,</gatha1>
<gatha2 line="244">Anāgu jhāyāmi asocamāno;</gatha2>
<gatha3 line="245">Chetvāna sabbaṃ bhavalobhajappaṃ,</gatha3>
<gathalast line="246">Anāsavo jhāyāmi pamattabandhū’’ti.</gathalast>
<gatha1 line="247">‘‘Yaṃ vadanti mama yidanti, ye vadanti mamanti ca;</gatha1>
<gathalast line="248">Ettha ce te mano atthi, na me samaṇa mokkhasī’’ti.</gathalast>
<gatha1 line="249">‘‘Yaṃ <pageBreak edition="V" number="1.0145" />vadanti na taṃ mayhaṃ, ye vadanti na te ahaṃ;</gatha1>
<gathalast line="250">Evaṃ pāpima jānāhi, na me maggampi dakkhasī’’ti.</gathalast>
<gatha1 line="251">‘‘Sace maggaṃ anubuddhaṃ, khemaṃ amatagāminaṃ;</gatha1>
<gathalast line="252">Apehi gaccha tvameveko, kimaññamanusāsasī’’ti.</gathalast>
<gatha1 line="253">‘‘Amaccudheyyaṃ pucchanti, ye janā pāragāmino;</gatha1>
<gathalast line="254">Tesāhaṃ puṭṭho akkhāmi, yaṃ saccaṃ taṃ nirūpadhi’’nti.</gathalast>
<paragraph line="255">‘‘Seyyathāpi, bhante, gāmassa vā nigamassa vā avidūre pokkharaṇī. Tatrassa kakkaṭako. Atha kho, bhante, sambahulā kumārakā vā kumārikāyo vā tamhā gāmā vā nigamā vā nikkhamitvā yena sā pokkharaṇī tenupasaṅkameyyuṃ; upasaṅkamitvā taṃ kakkaṭakaṃ udakā uddharitvā thale patiṭṭhapeyyuṃ. Yaṃ yadeva hi so, bhante, kakkaṭako aḷaṃ abhininnāmeyya taṃ tadeva te kumārakā vā <pageBreak edition="T" number="1.0181" /> kumārikāyo vā kaṭṭhena vā kathalāya vā sañchindeyyuṃ sambhañjeyyuṃ sampalibhañjeyyuṃ. Evañhi so, bhante, kakkaṭako sabbehi aḷehi sañchinnehi sambhaggehi sampalibhaggehi abhabbo taṃ pokkharaṇiṃ otarituṃ. Evameva kho, bhante, yāni kānici <alternatives line="188"><alternative lang="vri">visūkāyikāni</alternative><alternative lang="sī. pī. ka.">yāni visukāyikāni</alternative></alternatives>  visevitāni vipphanditāni, sabbāni <alternatives line="196"><alternative lang="vri">tāni</alternative><alternative lang="sī. pī. ka.">kānici kānici sabbāni</alternative></alternatives> bhagavatā sañchinnāni sambhaggāni <pageBreak edition="P" number="1.0124" />sampalibhaggāni. Abhabbo dānāhaṃ, bhante, puna bhagavantaṃ upasaṅkamituṃ yadidaṃ otārāpekkho’’ti. Atha kho māro pāpimā bhagavato santike imā nibbejanīyā gāthāyo abhāsi –</paragraph>
<gatha1 line="256">‘‘Medavaṇṇañca pāsāṇaṃ, vāyaso anupariyagā;</gatha1>
<gathalast line="257">Apettha muduṃ vindema, api assādanā siyā.</gathalast>
<gatha1 line="258">‘‘Aladdhā <pageBreak edition="M" number="1.0125" />tattha assādaṃ, vāyasetto apakkame;</gatha1>
<gathalast line="259">Kākova selamāsajja, nibbijjāpema gotamā’’ti.</gathalast>
<subhead line="260">5. Māradhītusuttaṃ</subhead>
<paragraph line="261" number="161">Atha <pageBreak edition="V" number="1.0146" />kho māro pāpimā bhagavato santike imā nibbejanīyā gāthāyo abhāsitvā tamhā ṭhānā apakkamma bhagavato avidūre pathaviyaṃ pallaṅkena nisīdi tuṇhībhūto maṅkubhūto pattakkhandho adhomukho pajjhāyanto appaṭibhāno kaṭṭhena bhūmiṃ vilikhanto. Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu; upasaṅkamitvā māraṃ pāpimantaṃ gāthāya <pageBreak edition="T" number="1.0182" />ajjhabhāsiṃsu –</paragraph>
<gatha1 line="262">‘‘Kenāsi dummano tāta, purisaṃ kaṃ nu socasi;</gatha1>
<gatha2 line="263">Mayaṃ taṃ rāgapāsena, āraññamiva kuñjaraṃ;</gatha2>
<gathalast line="264">Bandhitvā ānayissāma, vasago te bhavissatī’’ti.</gathalast>
<gatha1 line="265">‘‘Arahaṃ sugato loke, na rāgena suvānayo;</gatha1>
<gathalast line="266">Māradheyyaṃ atikkanto, tasmā socāmahaṃ bhusa’’nti.</gathalast>
<paragraph line="267">Atha kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Atha kho bhagavā na manasākāsi, yathā taṃ anuttare upadhisaṅkhaye vimutto.</paragraph>
<paragraph line="268">Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā. Yaṃnūna mayaṃ ekasataṃ ekasataṃ kumārivaṇṇasataṃ abhinimmineyyāmā’’ti. Atha <pageBreak edition="P" number="1.0125" />kho taṇhā ca arati ca ragā ca māradhītaro ekasataṃ ekasataṃ kumārivaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</paragraph>
<paragraph line="269">Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā <pageBreak edition="T" number="1.0183" />. Yaṃnūna mayaṃ ekasataṃ ekasataṃ avijātavaṇṇasataṃ abhinimmineyyāmā’’ti. Atha kho taṇhā ca arati ca ragā ca māradhītaro ekasataṃ ekasataṃ <pageBreak edition="M" number="1.0126" />avijātavaṇṇasataṃ <pageBreak edition="V" number="1.0147" />abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</paragraph>
<paragraph line="270">Atha kho taṇhā ca…pe… yaṃnūna mayaṃ ekasataṃ ekasataṃ sakiṃ vijātavaṇṇasataṃ abhinimmineyyāmāti. Atha kho taṇhā ca…pe… sakiṃ vijātavaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.</paragraph>
<paragraph line="271">Atha kho taṇhā ca…pe… yaṃnūna mayaṃ ekasataṃ ekasataṃ duvijātavaṇṇasataṃ abhinimmineyyāmāti. Atha kho taṇhā ca…pe… duvijātavaṇṇasataṃ abhinimminitvā yena bhagavā…pe… yathā taṃ anuttare upadhisaṅkhaye vimutto. Atha kho taṇhā ca…pe… majjhimitthivaṇṇasataṃ abhinimmineyyāmāti. Atha kho taṇhā ca…pe… majjhimitthivaṇṇasataṃ abhinimminitvā…pe… anuttare upadhisaṅkhaye vimutto.</paragraph>
<paragraph line="272">Atha kho taṇhā ca…pe… mahitthivaṇṇasataṃ abhinimmineyyāmāti <pageBreak edition="T" number="1.0184" />. Atha kho taṇhā ca…pe… mahitthivaṇṇasataṃ abhinimminitvā yena bhagavā…pe… anuttare upadhisaṅkhaye vimutto. Atha kho taṇhā ca arati ca ragā ca māradhītaro ekamantaṃ apakkamma etadavocuṃ – saccaṃ kira no pitā avoca –</paragraph>
<gatha1 line="273">‘‘Arahaṃ sugato loke, na rāgena suvānayo;</gatha1>
<gathalast line="274">Māradheyyaṃ atikkanto, tasmā socāmahaṃ bhusa’’nti.</gathalast>
<paragraph line="275">‘‘Yañhi mayaṃ samaṇaṃ vā brāhmaṇaṃ vā avītarāgaṃ iminā upakkamena upakkameyyāma hadayaṃ vāssa phaleyya, uṇhaṃ lohitaṃ vā mukhato uggaccheyya, ummādaṃ <pageBreak edition="P" number="1.0126" />vā pāpuṇeyya cittakkhepaṃ <pageBreak edition="V" number="1.0148" />vā. Seyyathā vā pana naḷo harito luto ussussati visussati milāyati; evameva ussusseyya visusseyya milāyeyyā’’ti.</paragraph>
<paragraph line="276">Atha <pageBreak edition="M" number="1.0127" />kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā ekamantaṃ aṭṭhaṃsu. Ekamantaṃ ṭhitā kho taṇhā māradhītā bhagavantaṃ gāthāya ajjhabhāsi –</paragraph>
<gatha1 line="277">‘‘Sokāvatiṇṇo nu vanamhi jhāyasi,</gatha1>
<gatha2 line="278">Vittaṃ nu jīno uda patthayāno;</gatha2>
<gatha3 line="279">Āguṃ nu gāmasmimakāsi kiñci,</gatha3>
<gatha2 line="280">Kasmā janena na karosi sakkhiṃ;</gatha2>
<gathalast line="281">Sakkhī na sampajjati kenaci te’’ti.</gathalast>
<gatha1 line="282">‘‘Atthassa <pageBreak edition="T" number="1.0185" />pattiṃ hadayassa santiṃ,</gatha1>
<gatha2 line="283">Jetvāna senaṃ piyasātarūpaṃ;</gatha2>
<gatha3 line="284"><alternatives line="204"><alternative lang="vri">Ekohaṃ</alternative><alternative lang="syā. kaṃ. pī. ka.">ekāhaṃ</alternative></alternatives> jhāyaṃ sukhamanubodhiṃ,</gatha3>
<gatha2 line="285">Tasmā janena na karomi sakkhiṃ;</gatha2>
<gathalast line="286">Sakkhī na sampajjati kenaci me’’ti.</gathalast>
<paragraph line="287">Atha kho <alternatives line="212"><alternative lang="vri">arati</alternative><alternative lang="ka.">arati ca</alternative></alternatives> māradhītā bhagavantaṃ gāthāya ajjhabhāsi –</paragraph>
<gatha1 line="288">‘‘Kathaṃ vihārībahulodha bhikkhu,</gatha1>
<gatha2 line="289">Pañcoghatiṇṇo atarīdha chaṭṭhaṃ;</gatha2>
<gatha3 line="290">Kathaṃ jhāyiṃ bahulaṃ kāmasaññā,</gatha3>
<gathalast line="291">Paribāhirā honti aladdha yo ta’’nti.</gathalast>
<gatha1 line="292">‘‘Passaddhakāyo suvimuttacitto,</gatha1>
<gatha2 line="293">Asaṅkharāno satimā anoko;</gatha2>
<gatha3 line="294">Aññāya <pageBreak edition="V" number="1.0149" />dhammaṃ avitakkajhāyī,</gatha3>
<gathalast line="295">Na kuppati na sarati na thino .</gathalast>
<gatha1 line="296">‘‘Evaṃvihārībahulodha bhikkhu,</gatha1>
<gatha2 line="297">Pañcoghatiṇṇo atarīdha chaṭṭhaṃ;</gatha2>
<gatha3 line="298">Evaṃ jhāyiṃ bahulaṃ kāmasaññā,</gatha3>
<gathalast line="299">Paribāhirā honti aladdha yo ta’’nti.</gathalast>
<paragraph line="300">Atha <pageBreak edition="M" number="1.0128" /><pageBreak edition="P" number="1.0127" /> kho <alternatives line="237"><alternative lang="vri">ragā</alternative><alternative lang="ka.">ragāca</alternative></alternatives> māradhītā bhagavato santike gāthāya ajjhabhāsi –</paragraph>
<gatha1 line="301">‘‘Acchejja <pageBreak edition="T" number="1.0186" />taṇhaṃ gaṇasaṅghacārī,</gatha1>
<gatha2 line="302">Addhā <alternatives line="245"><alternative lang="vri">carissanti</alternative><alternative lang="sī.">tarissanti</alternative></alternatives> bahū ca saddhā;</gatha2>
<gatha3 line="303">Bahuṃ vatāyaṃ janataṃ anoko,</gatha3>
<gathalast line="304">Acchejja nessati maccurājassa pāra’’nti.</gathalast>
<gatha1 line="305">‘‘Nayanti ve mahāvīrā, saddhammena tathāgatā;</gatha1>
<gathalast line="306">Dhammena nayamānānaṃ, kā usūyā vijānata’’nti.</gathalast>
<paragraph line="307">Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu. Addasā kho māro pāpimā taṇhañca aratiñca ragañca māradhītaro dūratova āgacchantiyo. Disvāna gāthāhi ajjhabhāsi –</paragraph>
<gatha1 line="308">‘‘Bālā kumudanāḷehi, pabbataṃ <alternatives line="253"><alternative lang="vri">abhimatthatha</alternative><alternative lang="sī.">abhimanthatha</alternative></alternatives> ;</gatha1>
<gathalast line="309">Giriṃ nakhena khanatha, ayo dantehi khādatha.</gathalast>
<gatha1 line="310">‘‘Selaṃva <alternatives line="261"><alternative lang="vri">sirasūhacca</alternative><alternative lang="sī.">sirasi ūhacca</alternative><alternative lang="syā. kaṃ.">sirasi ohacca</alternative></alternatives> , pātāle gādhamesatha;</gatha1>
<gathalast line="311">Khāṇuṃva urasāsajja, nibbijjāpetha gotamā’’ti.</gathalast>
<gatha1 line="312">‘‘Daddallamānā <pageBreak edition="V" number="1.0150" />āgañchuṃ, taṇhā ca aratī ragā;</gatha1>
<gathalast line="313">Tā tattha panudī satthā, tūlaṃ bhaṭṭhaṃva māluto’’ti.</gathalast>
<centered line="314">Tatiyo vaggo.</centered>
<paragraph line="315">Tassuddānaṃ –</paragraph>
<gatha1 line="316">Sambahulā <pageBreak edition="T" number="1.0187" />samiddhi ca, godhikaṃ sattavassāni;</gatha1>
<gathalast line="317">Dhītaraṃ desitaṃ buddha, seṭṭhena imaṃ mārapañcakanti.</gathalast>
<centered line="318">Mārasaṃyuttaṃ samattaṃ.</centered>
</body>
</document>