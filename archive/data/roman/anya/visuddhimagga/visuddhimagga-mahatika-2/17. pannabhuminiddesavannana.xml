<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/e0104n.att5.xml</normativeSource>
    <source>roman/anya/visuddhimagga/visuddhimagga-mahatika-2/17. pannabhuminiddesavannana.xml</source>
    <script>roman</script>
    <directory>/anya/visuddhimagga/visuddhimagga-mahatika-2</directory>
    <basename>17. pannabhuminiddesavannana</basename>
    <titlePath>17. Paññābhūminiddesavaṇṇanā - Visuddhimagga-mahāṭīkā-2 - Visuddhimagga - Anya</titlePath>
  </metadata>
<content>
    <chapter line="1">17. Paññābhūminiddesavaṇṇanā</chapter>
    <subhead line="2">Paṭiccasamuppādakathāvaṇṇanā</subhead>
    <paragraph line="3" number="570"><bold>Imissā</bold><pageBreak edition="Myanmar" number="2.0226" /><pageBreak edition="Vipassana Research Institut" number="2.0212" /><bold>paññāyā</bold>ti imissā yathādhigatāya vipassanāya. <bold>Bhūmibhūtesū</bold>ti pavattiṭṭhānabhūtesu. Kāmañcāyaṃ paṭiccasamuppādapaṭiccasamuppannasamaññā pitāputtasamaññā viya apekkhāsiddhā, hetuphaladhammesu pana yathākkamaṃ vavatthitāvāti <bold>‘‘paṭiccasamuppādo cevā’’</bold>tiādinā vibhajja vuttaṃ. <bold>Ādisaddenā</bold>ti ‘‘paṭiccasamuppādādibhedā’’ti ettha vuttaādisaddena. <bold>Avasesā honti,</bold> saṃvaṇṇanāvasenāti adhippāyo. Tenāha <bold>‘‘tesaṃ vaṇṇanākkamo anuppatto’’</bold>ti.</paragraph>
    <paragraph line="4"><bold>Avijjādayo dhammā paṭiccasamuppādo,</bold> na samuppattimattaṃ. Svāyamattho iminā suttapadena veditabboti dassento <bold>‘‘vuttañheta’’</bold>ntiādiṃ vatvā paṭiccasamuppanne pana dassetuṃ <bold>‘‘jarāmaraṇādayo panā’’</bold>tiādi āraddhaṃ. Kasmā panettha anulomato paṭiccasamuppādadhammā dassitā, paṭilomato paṭiccasamuppannā dhammāti? Yato te paccayato uppannā, tassa samanantaradassanatthaṃ.</paragraph>
    <paragraph line="5">Na niccaṃ na sassatanti <bold>aniccaṃ</bold>. Samecca sambhūya paccayehi katanti <bold>saṅkhataṃ</bold>. Paṭicca paccayārahaṃ paccayaṃ nissāya sahitameva uppannanti <bold>paṭiccasamuppannaṃ</bold>. Khayanasabhāvaṃ <bold>khayadhammaṃ</bold>. Vayanasabhāvaṃ <bold>vayadhammaṃ</bold>. Virajjanasabhāvaṃ palujjanasabhāvaṃ <bold>virāgadhammaṃ</bold>. Nirujjhanasabhāvaṃ <bold>nirodhadhammaṃ</bold>. Sesaṃ yadettha vattabbaṃ, taṃ parato āvi bhavissati.</paragraph>
    <paragraph line="6" number="571"><bold>Etthā</bold>ti etesu yathāvuttesu suttapadesu. <bold>Saṅkhepo</bold>ti atthasaṅkhepo.</paragraph>
    <paragraph line="7"><bold>Jātipaccayā</bold>ti jātisaṅkhātā paccayā. Hetumhi nissakkavacanaṃ. <bold>Ṭhitāva sā dhātū</bold>ti yāyaṃ jarāmaraṇassa idappaccayatā ‘‘jātipaccayā jarāmaraṇa’’nti, esā dhātu esa sabhāvo. Sā <pageBreak edition="Vipassana Research Institut" number="2.0213" /> tathāgatānaṃ uppādato pubbe, uddhañca aviññāyamāno, majjhe ca viññāyamāno, na tathāgatehi uppādito, atha kho sambhavantassa jarāmaraṇassa sabbakālaṃ jātipaccayato sambhavoti ṭhitā eva. Kevalaṃ pana sayambhūñāṇena <pageBreak edition="Myanmar" number="2.0227" /> abhisambujjhanato, ‘‘ayaṃ dhammo tathāgatena adhigato’’ti pavedanato ca tathāgato ‘‘dhammassāmī’’ti vuccati na apubbassa uppādanato. Tena vuttaṃ ‘‘ṭhitāva sā dhātū’’ti. Sā eva <bold>jātipaccayā jarāmaraṇa</bold>nti ettha vipallāsābhāvato evaṃ avabujjhamānassa etassa sabhāvassa, hetuno vā tatheva bhāvato ṭhitatāti <bold>dhammaṭṭhitatā</bold>. Jāti vā jarāmaraṇassa uppādaṭṭhiti pavattaāyūhanasaṃyogapalibodhasamudayahetupaccayaṭṭhitīti taduppādādibhāvenassā ṭhitatā <bold>‘‘dhammaṭṭhitatā’’</bold>ti phalaṃ patisāmatthiyato hetumeva vadati.</paragraph>
    <paragraph line="8">Atha vā dhārīyati paccayehīti dhammo, tiṭṭhati tattha tadāyattavuttitāya phalanti ṭhiti, dhammassa ṭhiti <bold>dhammaṭṭhiti. Dhammo</bold>ti vā kāraṇaṃ, paccayoti attho. Dhammassa ṭhitisabhāvo, dhammato ca añño sabhāvo natthīti <bold>dhammaṭṭhiti,</bold> paccayo. Tenāha ‘‘paccayapariggahe paññā dhammaṭṭhitiñāṇa’’nti (paṭi. ma. 1.45). Dhammaṭṭhiti eva <bold>dhammaṭṭhitatā</bold>. Sā eva dhātu ‘‘jātipaccayā jarāmaraṇa’’nti imassa sabhāvassa, hetuno vā aññathattābhāvato ‘‘na jātipaccayā jarāmaraṇa’’nti viññāyamānassa tabbhāvābhāvato niyāmatā vavatthitabhāvoti <bold>dhammaniyāmatā</bold>. Phalassa vā jarāmaraṇassa jātiyā sati sambhavo dhamme hetumhi ṭhitatāti <bold>dhammaṭṭhitatā</bold>. Asati asambhavo dhamme niyatatāti <bold>dhammaniyāmatā</bold>ti evaṃ phalena hetuṃ vibhāveti. <bold>Taṃ</bold> ‘‘ṭhitāva sā dhātū’’tiādinā (saṃ. ni. 2.20) vuttaṃ idappaccayataṃ <bold>abhisambujjhati</bold> paccakkhakaraṇena abhimukhaṃ bujjhati yāthāvato paṭivijjhati. <bold>Abhisametī</bold>ti tassa vevacanaṃ. Ādito kathento <bold>ācikkhati,</bold> uddisatīti attho. Tameva uddesaṃ pariyosāpento <bold>deseti</bold>. Yathāuddiṭṭhamatthaṃ niddisanavasena pakārehi ñāpentā <bold>paññapeti</bold>. Pakārehiyeva patiṭṭhapento <bold>paṭṭhapeti</bold>. Yathāniddiṭṭhamatthaṃ paṭiniddisanavasena <bold>vivarati vibhajati,</bold> vivaṭañhi vibhattañca atthaṃ hetudhāraṇadassanehi pākaṭaṃ karonto <bold>uttānīkaroti</bold>. Uttānīkaronto tathāpaccakkhabhūtaṃ katvā nigamanavasena <bold>passathāti cāha</bold>.</paragraph>
    <paragraph line="9" number="572"><bold>Paccayalakkhaṇo</bold>ti paccayabhāvalakkhaṇo, paccayoti vā lakkhitabbo. Pavattidukkhassa <pageBreak edition="Vipassana Research Institut" number="2.0214" /> anubandhāpanakiccatāya <bold>dukkhānubandhanaraso</bold>. Nibbānagāmimaggassa uppathabhāvato <bold>kummaggapaccupaṭṭhāno</bold>.</paragraph>
    <paragraph line="10"><bold>So</bold><pageBreak edition="Myanmar" number="2.0228" /><bold>panāyaṃ</bold> paṭiccasamuppādo. Yāvattakehi paccayehi yaṃ phalaṃ uppajjanārahaṃ, avikaleheva tehi tassa uppatti, tadaññena ca tassa payojanaṃ natthīti āha <bold>‘‘anūnādhikehevā’’</bold>ti. Yathā taṃ cakkhurūpālokamanasikārehi cakkhuviññāṇassa, etena taṃtaṃphalanipphādanena tassā paccayasāmaggiyā tapparatā <bold>tathatā</bold>ti dasseti. <bold>Sāmaggi</bold>nti samodhānaṃ, samavāyanti attho. <bold>Asambhavābhāvato</bold>ti anuppajjanassa abhāvato. Paccayasāmaggiyañhi sati anuppajjane tassā vitathatā siyā. <bold>Aññadhammappaccayehī</bold>ti aññassa phaladhammassa paccayehi. <bold>Aññadhammānuppattito</bold>ti tato aññassa phaladhammassa anuppajjanato. Na hi kadāci cakkhurūpālokamanasikārehi sotaviññāṇassa sambhavo atthi, yadi siyā, tassā sāmaggiyā aññathatā nāma siyā, na cetaṃ atthīti <bold>‘‘anaññathatā’’</bold>ti vuttaṃ. <bold>Paccayato</bold>ti paccayabhāvato. <bold>Paccayasamūhato</bold>ti etthāpi eseva nayo.</paragraph>
    <paragraph line="11" number="573"><bold>Idappaccayā eva idappaccayatā</bold>ti <bold>tā</bold>-saddena padaṃ vaḍḍhitaṃ, na kiñci atthantaraṃ yathā devo eva devatāti. <bold>Idappaccayānaṃ vā samūho idappaccayatā</bold>ti samūhatthaṃ <bold>tā</bold>-saddamāha yathā ‘‘janānaṃ samūho janatā’’ti. Nanu ca ‘‘atthi idappaccayā jarāmaraṇanti iti puṭṭhena satā, ānanda, atthītissa vacanīyaṃ. Kiṃ paccayā jarāmaraṇanti iti ce vadeyya, jātipaccayā jarāmaraṇanti iccassa vacanīya’’nti (dī. ni. 2.96) jātisaddapaccayasaddasamānādhikaraṇena kiṃ-saddena idaṃsaddassa samānādhikaraṇatādassanato idappaccayasaddassa kammadhārayasamāso dissati, na hettha ‘‘imassa paccayā idappaccayā’’ti jarāmaraṇassa, aññassa vā paccayato jarāmaraṇasambhavapucchā sambhavati viditabhāvato, asambhavato ca, jarāmaraṇassa pana paccayapucchā sambhavati. Paccaya-saddena ca samānādhikaraṇatāya idaṃ-saddassa imasmā paccayāti paccayapucchā yujjati. Sā ca samānādhikaraṇatā bāhiratthasamāsepi labbhati. Tato ca aññapadatthavacanicchābhāve kammadhārayasamāso labbhati.</paragraph>
    <paragraph line="12">Sāmivacanasamāse pana samānādhikaraṇatā natthīti na kathañci kammadhārayasamāsasambhavoti? Nayidamevaṃ vacanicchantarabhāvato. Paṭiccasamuppādavacanicchā hesā ‘‘idappaccayatā <pageBreak edition="Vipassana Research Institut" number="2.0215" /> paṭiccasamuppādo’’ti ettha. ‘‘Atthi idappaccayā <pageBreak edition="Myanmar" number="2.0229" /> jarāmaraṇa’’nti ettha pana jarāmaraṇassa paccayamattaparipucchā, tasmā yathā idaṃ-saddassa paṭiccasamuppādavisesanatā, pucchitabbapaccayavisesanatā ca hoti, tathā samāsavikappo ettha, tattha ca kātabboti na samāsantaradassanaṃ sāmivacanasamāsabādhakaṃ. Kasmā panetthāpi kammadhārayasamāso na icchitoti? Hetuppabhavānaṃ hetu paṭiccasamuppādoti imassatthassa kammadhārayasamāse asambhavato, ‘‘imassa attano paccayānurūpassa anurūpo paccayo idappaccayo’’ti imassa ca atthassa icchitattā. Yo panettha idaṃ-saddena gahito attho, so ‘‘atthi idappaccayā jarāmaraṇa’’nti ettha jarāmaraṇaggahaṇeneva gahitoti idaṃ-saddo paṭiccasamuppannato abhassitvā aññāsambhavato paccaye avatiṭṭhati, tasmā tattha kammadhārayasamāso. Ettha pana idaṃ-saddassa tato pariccajanakāraṇaṃ natthīti sāmivacanasamāso eva. Evampi na idappaccayo eva idappaccayabhāvo bhavituṃ yuttoti idappaccayatāya paṭiccasamuppādatānupapattīti? Nāyaṃ doso atthantarābhāvatoti vuttovāyamattho.</paragraph>
    <paragraph line="13">Atha vā pana hotu idappaccayabhāvo idappaccayatāti. <bold>Bhāvo</bold>ti cettha avinābhāviphalaṃ pati hetuno satvaṃ. Tathā hi idappaccaya-saddo jātiādīsu niruḷho. Tañca idappaccayasatvaṃ idappaccayato aññaṃ natthi. Yadi aññaṃ siyā, taṃ avijjamānaṃ siyā. Na hi satā aññaṃ vijjamānaṃ hoti. Atha satvaṃ saṃ nāma, yassa sato bhāvo, taṃ asaṃ nāma siyā. Na hi taṃ satvaṃ sabhāvaṃ satvato aññattā, tasmā sato bhāvo satvanti niddeso na yujjati. Na ca saṃ-sambandhena asaṃ saṃ nāma hoti, pageva saṃ-sambandhena. Asati ca saditiggahaṇaṃ viparītaggāhoti na gahaṇato saṃsiddhi. Sadisakappanāyañca māṇavakassa sīhabhāvo viya na asato saṃ-sabhāvatā. Yasmā pana idappaccayabhāvo yathāvuttaṃ satvaṃ, na asatvaṃ. Nāpi yassa taṃ satvaṃ, tadasaṃ, tasmā idappaccayabhāvo idappaccayasarūpaṃ sabhāvantarehi vinivattabhāvadassanatthaṃ imassāyanti visesetvā idappaccayatāti vuttanti na idappaccayatāya paṭiccasamuppādabhāvāsambhavo.</paragraph>
    <paragraph line="14">Paṭicca samuppajjati etasmāti paṭiccasamuppādoti tassāpi hetuatthabhāvato jātiādipadānaṃ evameva hetubhāvavācakatāya hetupadhānatā yojetabbā hetuppabhavānaṃ hetu paṭiccasamuppādoti katvā <pageBreak edition="Myanmar" number="2.0230" />. Tathā hi ‘‘dasabalasamannāgato, bhikkhave, tathāgato catūhi vesārajjehi <pageBreak edition="Vipassana Research Institut" number="2.0216" /> samannāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti, imasmiṃ sati idaṃ hoti yāva ‘evametassa kevalassa dukkhakkhandhassa nirodho hotī’’’ti (saṃ. ni. 2.21-22) anena <bold>sīhanādasuttena</bold> pakāsito evamattho. ‘‘Kiṃ vādī panāyasmato satthā kimakkhāyī’’ti puṭṭhena āyasmatā <bold>assaji</bold>ttherena –</paragraph>
    <gatha1 line="15">‘‘Ye dhammā hetuppabhavā, tesaṃ hetuṃ tathāgato āha;</gatha1>
    <gathalast line="16">Tesañca yo nirodho, evaṃvādī mahāsamaṇo’’ti. (mahāva. 60; apa. thera 1.1.286) –</gathalast>
    <unindented line="17">Vutto. Tena viññāyati hetuppabhavānaṃ hetu paṭiccasamuppādoti. Sesamettha vattabbaṃ parato āvi bhavissati.</unindented>
    <paragraph line="18" number="574"><bold>Paṭiccā</bold>ti taṃ taṃ kāraṇaṃ nissāya. <bold>Sammā</bold>ti aviparītaṃ aniccato aniccassa uppādoti katvā. Niccato hi kāraṇato phalassa uppādo viparīto. Tenāha <bold>‘‘titthiya…pe… nirapekkho’’</bold>ti. ‘‘Uppādo paññāyatī’’ti (saṃ. ni. 3.38; a. ni. 3.47; kathā. 214) evaṃ vuttasaṅkhatalakkhaṇato añño ‘‘paccayato khaṇato’’ti ettha vuttapaccayalakkhaṇo eko ākāro uppādoti tesaṃ adhippāyo. Yaṃ sandhāya te ‘‘jātiādīnaṃ hetavo jātiādayo’’ti vadanti, taṃ tesaṃ matimattaṃ, nibbattilakkhaṇavinimuttassa tādisassa kassaci abhāvato. Tenāha <bold>‘‘taṃ na yujjatī’’</bold>tiādi. <bold>Gambhīranayāsambhavato</bold>ti gambhīrānaṃ nayānañca asambhavato. <bold>Saddabhedato</bold>ti saddavināsato saddāyogato. <bold>Suttaṃ natthi</bold> ‘‘paṭiccasamuppādaṃ vo, bhikkhave, desessāmī’’tiādisuttapadehi (saṃ. ni. 2.1, 20) uppādamattassa appakāsitattā. Ayameva hi attho heṭṭhā dassito idānipi dassīyati. <bold>Taṃ</bold> uppādamattaṃ. <bold>Viharāmi</bold> tasmiṃ paṭhamābhisambuddhakāleti adhippāyo. <bold>Viharāmī</bold>ti vā kālavipallāsena vuttaṃ, vihāsinti attho. <bold>Tatrā</bold>ti tasmiṃ padesavihāre. <bold>Paccayākāradassanenā</bold>ti yenākārena paccayadhammo paccayuppannassa paccayo hoti, so paccayākāro paccayabhāvo, tassa dassanena. Idha pana vedanānaṃ paccayabhāvo adhippeto. Tenāha <pageBreak edition="Myanmar" number="2.0231" /><bold>‘‘micchādiṭṭhipaccayāpi vedayita’’</bold>ntiādi. Vedanānaṃyeva hi paccayaṃ passantena vuttavihāro paṭiccasamuppādassa ekadesameva passato vihāroti <pageBreak edition="Vipassana Research Institut" number="2.0217" /> katvā padesavihāro jāto, anantanayasamantapaṭṭhānamanasikāro paṭhamābhisambuddhavihāro. Tañhi nippadesato paccayākāradassananti eke. <bold>Padesavihārasuttavirodho āpajjati</bold> tassa vedanānaṃ paccayadhammamanasikāravibhāvanato.</paragraph>
    <paragraph line="19">Loko samudeti etasmāti <bold>lokasamudayo,</bold> avijjādiko paccayagaṇo, na lokasamudayamattaṃ. Tenāha <bold>‘‘anulomapaṭiccasamuppādo’’</bold>ti. <bold>Natthitā</bold>ti sabbaso abhāvo, naranvayavināso ucchedoti attho. Natthitāsahacaraṇato pana ucchedadiṭṭhi natthitāti adhippetā. <bold>Paccayānuparamo</bold> paccayānaṃ avicchedo. Yathā hi atītahetupañcakasannissayena etarahiphalapañcakaṃ viya hetupañcakampi hoti, evaṃ etarahihetupañcakasannissayena āyatiṃphalapañcakampi bhavissati. Tenāha <bold>‘‘paccayānuparame phalānuparamato’’</bold>ti.</paragraph>
    <paragraph line="20"><bold>Taṃ</bold> gambhīrattaṃ <bold>uppādamatte natthi</bold> asabhāvadhammattā. Ekattanayādayo nayā sabhāvadhammesu labbhamānato uppādamatte kathañcipi na labbheyyunti āha <bold>‘‘nayacatukkaṃ uppādamatte natthī’’</bold>ti.</paragraph>
    <paragraph line="21" number="575"><bold>Samāne kattarī</bold>ti ekasmiṃyeva kattari uppajjanakiriyāya yo kattā, tasmiṃyeva paccayanakiriyāya ca kattubhūteti attho. Yathā ‘‘nhatvā bhuñjati, bhutvā sayatī’’ti. <bold>‘‘Pubbakāle’’</bold>ti idañca tvāsaddantānaṃ padānaṃ yebhuyyena purimakālakiriyāya dīpanato vuttaṃ, na idha paṭiccasaddassa purimakālatthattā. Evañhi ‘‘cakkhuṃ paṭiccā’’ti nidassanavacanaṃ nidassitabbena saṃsandeyya. Atha vā kāmañcettha ubhinnaṃ kiriyānaṃ samakālatā uppajjanakiriyāya pubbe paccayanakiriyāya asambhavato, tathāpi phalakiriyāya hetukiriyā purimakālo viya voharituṃ yuttā. Evamettha hetuphalavavatthānaṃ supākaṭaṃ hotīti upacārasiddhaṃ purimakālaṃ gahetvā vuttaṃ <bold>‘‘pubbakāle’’</bold>ti. <bold>Atthasiddhikaro</bold>ti vākyatthapaṭiviññattikaro. Paṭiccasamuppādoti hi ettha vākyatthāvabodho idha atthasiddhīti adhippeto. <bold>Payujjamāno</bold> paṭiccasaddo uppādasaddena vuccamānassa <pageBreak edition="Myanmar" number="2.0232" /> samānassa ‘‘kattu abhāvato’’ti padaṃ ānetvā yojetabbaṃ. Ayañhettha attho ‘‘cakkhuñca paṭicca rūpe ca uppajjati cakkhuviññāṇa’’ntiādīsu (ma. ni. 1.204, 400; 3.421, 425-426; saṃ. ni. 2.43-44; 2.4.60; kathā. 465) paccayanakiriyāya, uppajjanakiriyāya ca viññāṇameva kattāti samānakattukatā labbhati.</paragraph>
    <paragraph line="22">‘‘Paṭiccasamuppādo’’ti <pageBreak edition="Vipassana Research Institut" number="2.0218" /> ettha pana uppādasaddassa bhāvasādhanatāya kiriyāva vuttāti samānakattulakkhaṇo saddappayogo na sambhavatīti. Tenāha <bold>‘‘saddabhedaṃ gacchatī’’</bold>ti, apasaddappayogo hotīti attho. Na cettha parāvarayogo (pāṇinī 3.4.20) ‘‘appatvā nadiṃ pabbato, atikkamma pabbataṃ nadī’’tiādīsu viya, nāpi lakkhaṇahetuādipayogo ‘‘sīhaṃ disvā bhayaṃ hoti, ghataṃ pivitvā balaṃ jāyate, ‘dha’nti katvā daṇḍo patito’’tiādīsu viya. Nevettha saddabhedo. Na hi hatthatale āmalakaṃ viya sabbaññeyyaṃ paccakkhaṃ katvā ṭhitānaṃ mahesīnaṃ vacane akkharacintakānaṃ vippalāpo avasaraṃ labhati. Labhatu, vākyatthena saddasiddhito ‘‘nhatvā gamanaṃ, bhutvā sayana’’ntiādīsu viyāti. Evampi na ca kiñci atthaṃ sādheti. Yadipi paccekaṃ padattho labbhati, vākyattho pana na yujjati, tasmā dasadāḷimādivākyāni viya asambandhatthatāya niratthakaṃ hotīti adhippāyo.</paragraph>
    <paragraph line="23">Nāmapade vutte appayuttānipi ‘‘atthi, hoti, vijjatī’’ti evarūpāni kiriyāpadāni ānetvā sambandhitabbānīti ñāyaṃ sandhāyāha <bold>‘‘hotisaddena saddhiṃ yojayissāmā’’</bold>ti. <bold>Imesū</bold>ti yathāvuttesu desanāpaṭiññāpucchānigamanavasena vuttesu paṭiccasamuppādapadesu. Nidassanamattañcetaṃ, aññesupi ‘‘paṭiccasamuppādameva sādhukaṃ yoniso manasi kāroti. Yadidaṃ idappaccayatā paṭiccasamuppādo (dī. ni. 2.67; ma. ni. 2.337; sa. ni. 1.172; mahāva. 7). Gambhīro cāyaṃ, ānanda, paṭiccasamuppādo’’ti (dī. ni. 2.95; saṃ. ni. 2.60) evamādīsupi ekenapi saddhiṃ hoti-saddo sambandhaṃ na gacchati. <bold>Yogaṃ na gacchati</bold> tathā sambandhavasena avuttattā. <bold>‘‘Na ca uppādo hotī’’</bold>ti idaṃ asabhāvadhammattā uppādassa nibbattilakkhaṇāyogaṃ sandhāya vuttaṃ. Yathā hi vināsassa vināso natthi, evaṃ uppādassa vināso viya uppādopi natthi. Yadi siyā, yena uppādena uppādo uppādavā, sopi uppādavāti <pageBreak edition="Myanmar" number="2.0233" /> anavaṭṭhānameva āpajjeyyāti vuttovāyamattho. Tenāha <bold>‘‘sace heyyā’’</bold>tiādi. Yadi evaṃ, kathaṃ samudayo hotīti? Nāyaṃ doso nibbattiyā anadhippetattā. Evaṃ dukkhakkhandhassa samudayo pātubhāvo sambhavatīti ayañhettha attho, idha pana paṭiccasamuppādo hotīti tassa atthibhāvacodanāti katvā hoti, jāyatīti nibbatticodanā katā siyāti adhippāyena vuttaṃ <bold>‘‘na uppādo hotī’’</bold>ti.</paragraph>
    <paragraph line="24" number="576"> Imesaṃ saṅkhārādīnaṃ paccayā idappaccayā, avijjādayo, tesaṃ bhāvo <bold>idappaccayatā</bold><pageBreak edition="Vipassana Research Institut" number="2.0219" />. Ko pana so bhāvoti āha <bold>‘‘bhāvo ca nāmā’’</bold>tiādi. Tassattho – yenākārena avijjādayo saṅkhārādipātubhāvahetū honti, tasmiṃ avijjādīnaṃ pavattiākāravisese vikāre paṭiccasamuppādoti ayaṃ samaññāti. <bold>Tesaṃ</bold> vādīnaṃ <bold>taṃ</bold> maññanaṃ. <bold>Hetuvacanato</bold>ti hetubhāvavacanato.</paragraph>
    <paragraph line="25" number="577"><bold>Etthā</bold>ti paṭiccasamuppādapade. Samuppādapadhānavacanaviññeyyo sasattiko hetu paṭiccasamuppādoti aviparītaṃ atthaṃ ajānantānaṃ aññattha samuppādasaddassa bhāvasādhanassa dassanato tathā idhāpi <bold>byañjanacchāyāya uppādoyevāyaṃ</bold> vutto, na hetūti yā <bold>saññā uppajjati, sā imassa</bold> paṭiccasamuppādapadassa evaṃ idāni vuccamānākārena atthaṃ gahetvā vūpasametabbā vinodetabbā.</paragraph>
    <paragraph line="26"><bold>Dvedhā</bold>ti gāthāya ayaṃ saṅkhepattho – yasmā attano paccayavasena pavatto paccayuppannadhammasamūho paccetabbato paṭicco ca so saha uppajjanato samuppādo ca, paṭicca vā kāraṇasāmaggiṃ apaccakkhāya saha uppajjanato evāti ca evaṃ dvedhā ‘‘paṭiccasamuppādo’’ti idaṃ vacanaṃ icchitabbaṃ, tasmā tassa paccayadhammopi phalūpacārena paṭiccasamuppādo icceva vuttoti.</paragraph>
    <paragraph line="27"><bold>Paccayatāyā</bold>ti paccayasamūhato. <bold>Pavatto</bold>ti nibbatto. <bold>Dhammasamūho</bold>ti paccayuppannadhammapuñjo. <bold>Patīyamāno</bold>ti ñāṇagatiyā abhimukhaṃ upeyamāno, abhisamiyamānoti attho. <bold>Hitāya sukhāya cā</bold>ti lokuttarahitāya, lokuttarasukhāya ca. <bold>Saha uppajjati</bold> ekekassa kadācipi <pageBreak edition="Myanmar" number="2.0234" /> uppattiyā abhāvato. <bold>Sammā uppajjati</bold> ahetuto, visamahetuto ca anuppajjanato. <bold>Saha uppajjatī</bold>ti ekajjhaṃ uppajjati antamaso aṭṭhannaṃ dhammānaṃ uppajjanato. <bold>Na paccakkhāyā</bold>ti apaṭikkhipitvā, attano paccayabhūtadhammasamudāyena kenaci na vināti attho. <bold>Tassā</bold>ti yvāyaṃ ‘‘paṭiccasamuppādo’’ti vutto paccayuppannadhammasamūho, tassa ayaṃ avijjādiko hetusamūho. <bold>‘‘Tappaccayattā’’</bold>ti etena paṭiccasamuppādapaccaye paṭicca samuppādasamaññāti dasseti. Tenāha <bold>‘‘yathā loke’’</bold>tiādi. Yathā hi loke ‘‘pittaṃ mathitaṃ, sūrā dadhi, tipusaṃ jaro, semho guḷo, āyu ghata’’nti ca paccayo phalavohārena vuccati, evaṃ phalūpacārena paṭiccasamuppādo vuttoti veditabbo.</paragraph>
    <paragraph line="28" number="578"> Paṭicca-sadde <pageBreak edition="Vipassana Research Institut" number="2.0220" /> paṭi-saddo abhimukhattho, icca-saddo gammatthoti dassento āha <bold>‘‘paṭimukhamito’’</bold>ti. Kassa pana paṭimukhaṃ, kena vā ito, ko vā itoti codanattaye pacchimaṃ vissajjento <bold>‘‘hetusamūho’’</bold>ti āha. Tasmiñhi vissaṭṭhe hetusamūho nāma paccayasāmaggīti tattha aññamaññassa paṭimukhaṃ, aññamaññeneva ca itoti vissaṭṭhovāyamattho hotīti. <bold>Sahite</bold>ti samudite avinibbhutte. <bold>So</bold>ti hetusamūho. Samuppādo iti vuttoti yojanā.</paragraph>
    <paragraph line="29"><bold>Pātubhāvāyā</bold>ti uppādāya. Kāmaṃ <bold>pāḷiyaṃ</bold> ‘‘avijjāpaccayā saṅkhārā’’ti (saṃ. ni. 2.1; udā. 1; mahāva. 1; netti. 24; vibha. 225) avijjāva paccayabhāvena vuttā, tathāpi na avijjā ekāva paccayo hoti, atha kho sahajātadhammavatthuārammaṇādayo, yonisomanasikārādayo, taṇhupādānādayo ca dhammā yathārahaṃ saṅkhāruppādane avijjāya sahakārīkāraṇaṃ hontiyeva. Evaṃ saṅkhārādayopi viññāṇādīnanti āha <bold>‘‘avijjādiekekahetusīsena niddiṭṭho hetusamūho’’</bold>ti. <bold>Sādhāraṇaphalanipphādakaṭṭhenā</bold>ti taṃsamūhapariyāpannānaṃ hetudhammānaṃ sādhāraṇassa phalassa nibbattakabhāvena. <bold>Avekallaṭṭhenā</bold>ti anūnabhāvena. Tasmiñhi hetusamūhe ekaccāsādhāraṇañcetaṃ phalaṃ, ekacceheva ca nibbattetabbaṃ siyā, sabbesaṃ tesaṃ paccayadhammānaṃ aññamaññāpekkhā natthīti paṭimukhagamanābhāvato paṭiccattho na paripūreyyāti. <bold>Sāmaggiaṅgāna</bold>nti paccayasāmaggiyā aṅgabhūtānaṃ, samūhīnanti attho <pageBreak edition="Myanmar" number="2.0235" />. Niddhāraṇe cetaṃ sāmivacanaṃ. Phaladhammānaṃ sahitatā nāma visuṃ abhāvo, na hetudhammānaṃ viya aññamaññāpekkhāti āha <bold>‘‘aññamaññaṃ avinibbhogavuttidhamme’’</bold>ti avinibbhogaggahaṇañcettha rūpadhammānampi saṅgaṇhanatthaṃ. Aññathā sampayuttadhammeti vucceyya.</paragraph>
    <paragraph line="30" number="579"><bold>Paccayatā</bold>ti ayaṃ avijjādiko paccayasamūho. <bold>Aññoñña</bold>nti aññamaññaṃ. <bold>Paṭiccā</bold>ti nissāya sahakārīkāraṇaṃ laddhā. <bold>Sama</bold>nti avisamaṃ avekallena. <bold>Sahā</bold>ti ekajjhaṃ. <bold>Dhamme</bold>ti attano paccayuppannadhamme. Yasmā uppādeti, <bold>tatopi</bold> tasmāpi. Evaṃ paṭiccasamuppādoti muninā bhagavatā bhāsitāti yojanā. <bold>Na apaṭicca</bold> paṭiccevāti avadhāraṇatthaṃ dassento gāthāyaṃ eva-kāro luttaniddiṭṭhoti dasseti.</paragraph>
    <paragraph line="31"><bold>Ekekadesa</bold>nti phalasamudāyassa ekadesekadesaṃ, bhāgasoti attho. <bold>Pubbāparabhāvenā</bold>ti paṭipāṭiyā <pageBreak edition="Vipassana Research Institut" number="2.0221" />. Sabbametaṃ rūpārūpakalāpuppādanaṃ sandhāya vuttaṃ. <bold>Atthānusāravohārakusalenā</bold>ti paramatthadhammānugatavohāranipuṇena.</paragraph>
    <paragraph line="32" number="580"> Purimena padenāti yojanā. <bold>Sassatādīna</bold>nti sassatabhāvādīnaṃ, sassatavādādīnaṃ vā. Sassatasahacaritā hi vādāpi sassatādayoti vuccanti yathā ‘‘dukkhadesanā dukkha’’nti. <bold>Ucchedādī</bold>ti etthāpi eseva nayo. <bold>Vighāto</bold> vināso, pahānanti attho. <bold>Ñāyo</bold>ti antadvayavirahitā majjhimā paṭipatti.</paragraph>
    <paragraph line="33"><bold>Pavattidhammāna</bold>nti pavattibhūtānaṃ dhammānaṃ, kilesavaṭṭādīnanti attho. ‘‘Sassato attā ca loko cā’’tiādinayappavatto (dī. ni. 1.31) <bold>sassatavādo</bold>. ‘‘Natthi hetu, natthi paccayo sattānaṃ saṃkilesāyā’’tiādinayappavatto (dī. ni. 1.168; ma. ni. 2.101, 227; saṃ. ni. 3.212) <bold>ahetuvādo</bold>. Pakati aṇukālādivasena loko pavattatīti evaṃ pavatto <bold>visamahetuvādo</bold>. Issarapurisapajāpativādā <bold>vasavattivādā</bold>. Ahetuvādaggahaṇeneva cettha sabhāvaniyati yadicchāvādānampi saṅgaho daṭṭhabbo. Keci pana ‘‘cakkhu eva cakkhussa kāraṇa’’nti evamādiko <bold>visamahetuvādo</bold>. Issarādivādo ahetuvādantogadho. Sabhāveneva dhammā pavattantīti vādo <bold>‘‘vasavattivādo’’</bold>ti vadanti. Kiṃ <pageBreak edition="Myanmar" number="2.0236" /> hi paccayasāmaggiyā payojananti adhippāyo. Samuppādapadena paridīpito hotīti yojanā. Paridīpanassa pana aviparītakāraṇaṃ dassetuṃ <bold>‘‘paccayasāmaggiyaṃ dhammānaṃ uppattito’’</bold>ti vuttaṃ. <bold>Vihatā</bold>ti abbhāhatā. <bold>‘‘Purimapurimapaccayavasenā’’</bold>ti iminā avicchedavasena pavattamānaṃ ucchedadiṭṭhinivattakaṃ hetuphalapabandhaṃ dasseti. Tenāha <bold>‘‘kuto ucchedo’’</bold>ti. Ucchedābhāvakathaneneva cettha ucchedavādassāpi abhāvaṃ dassetīti daṭṭhabbaṃ.</paragraph>
    <paragraph line="34"><bold>Tassā tassā paccayasāmaggiyā</bold>ti tasmiṃ tasmiṃ hetupaccayasamavāye. <bold>Santatiṃ avicchinditvā</bold>ti hetuphalapabandhasaṅkhātassa santānassa avicchindanena. <bold>Tesaṃ tesaṃ</bold> paccayuppannadhammānaṃ sambhavato uppajjanato sassatucchedasaṅkhātaṃ antadvayaṃ anupaggamma yathāsakaṃ paccayehi anurūpaphaluppatti idha majjhimapaṭipadāti adhippetā. Kammavaṭṭassa, vipākavaṭṭassa ca bhinnasabhāvattā, bhinnakālattā ca <bold>so karoti so paṭisaṃvedetīti vādappahānaṃ</bold>. Kusalākusalakkhandhappavattiyañhi kārakavohāro, vipākakkhandhapavattiyaṃ vedakavohāroti. Yasmiṃ santāne <pageBreak edition="Vipassana Research Institut" number="2.0222" /> kammaṃ nibbattaṃ, tattheva tassa phalassa nibbattanato <bold>añño karoti añño paṭisaṃvedetīti vādappahānaṃ</bold>. Na hi katassa vināso, akatassa vā abbhāgamo atthi. ‘‘Itthī, purisā’’ti vohārena janapadanirutti. Tattha yasmā paṇḍitāpi loke ‘‘pañcakkhandhe ānetu, nāmarūpaṃ āgacchatū’’ti avatvā itthī, purisotveva voharanti, tasmā ‘‘itthī evāyaṃ, puriso evāyanti apariññātavatthukānaṃ hoti abhiniveso. Viddasuno pana paṭiccasamuppādaṃ jānantassa tathā tathā pavattamāne dhamme upādāya paññattimattato tattha paramatthato na abhinivesoti āha <bold>‘‘janapadaniruttiyā anabhiniveso’’</bold>ti. <bold>Samaññāyā</bold>ti lokasamaññāya. <bold>Anatidhāvana</bold>nti anatikkamanaṃ. ‘‘Satto’’ti hi vutte ‘‘ko ettha satto, kiṃ rūpaṃ, udāhu vedanādayo’’ti vibhāgaṃ akatvā lokasamaññāvaseneva lokiyehi viya lokiyo attho samaññaṃ avilaṅghantena voharitabbo.</paragraph>
    <paragraph line="35">Aparo nayo – paccetumarahatīti paṭicco. Yo hi naṃ pacceti abhisameti, tassa accantameva dukkhavūpasamāya saṃvattati. Sammā, saha ca uppādetīti samuppādo. Paccayadhammo hi attano phalaṃ uppādento sampuṇṇameva <pageBreak edition="Myanmar" number="2.0237" /> uppādeti, na vikalaṃ. Ye ca dhamme uppādeti, te sabbe saheva uppādeti, na ekekaṃ. Iti paṭicco ca so samuppādo cāti <bold>paṭiccasamuppādo</bold>. Atha vā paṭicca paṭimukhaṃ itvā kāraṇasāmaggiṃ appaṭikkhipitvā sahite uppādetīti <bold>paṭiccasamuppādo</bold>. Paṭimukhagamanañca paccayassa kāraṇasāmaggiyā aṅgabhāvena phalassa uppādanameva. <bold>Appaṭikkhipitvā</bold>ti ca na vinā tāya kāraṇasāmaggiyā, aṅgabhāvaṃ agantvā sayameva na uppādetīti attho. Etena kāraṇabahutā dassitā, <bold>‘‘sahite’’</bold>ti iminā paccayuppannadhammabahutā. Ubhayenāpi ‘‘ekaṃ na ekato’’tiādinā (visuddhi. 2.617) parato vuccamāno sāsananayo dīpito hoti.</paragraph>
    <paragraph line="36">Atha vā paṭicca paccetabbaṃ paccayaṃ paṭigantvā na vinā tena sambandhassa uppādo <bold>paṭiccasamuppādo</bold> (udā. aṭṭha. 1). Paṭiccasamuppādoti cettha samuppādappadhānavacanaviññeyyo sasattiko hetūti veditabbo. Tattha ‘‘paṭiccā’’ti vutte kiṃ paṭiccāti vattabbanti āha <bold>‘‘paccetabba’’</bold>nti. So ca paccayadhammoti katvā vuttaṃ <bold>‘‘paccaya’’</bold>nti. Idāni paṭiccasaddassa atthamāha <bold>‘‘paṭigantvā’’</bold>ti. Kāraṇassa sabhāvena tappaṭilābhagatiyā patvā. Kathaṃ na vinā tena? Sati eva tasmiṃ, tassa ca phalassa uppādato eva, na aññathā. Asati, nirodhato cāti <pageBreak edition="Vipassana Research Institut" number="2.0223" /> ayaṃ paccayaṭṭhiti paṭiccasaddassa attho. Tenāyaṃ paṭiccasaddo yathā ‘‘imasmiṃ sati imassuppādo’’ti ete saddā bhummanissakkavacanajotanīyena idaṃ-saddavacanīyassa hetumato hetuāyattabhāvena bhāvuppāduttarakiriyāpekkhena yāyassa tadāyattatā, tāya samatthatāya hetuṃ vadanti, evaṃ gantvā-saddantaravacanīyena taṃviññeyyasseva paccayanakiriyākattuhetumato hetupaccayanena hetuāyattabhāvena samuppāduttarakiriyāpekkhena yāyassa tadāyattatā, tāya samatthatāya hetumāha. Evañca katvā ‘‘avijjā paṭicca, saṅkhārā paṭiccasamuppannā’’tiādi (paṭi. ma. 1.46) saṅkhārapiṭake vuttaṃ. <bold>Samatthatā</bold> cettha nidānādibhāvo. So ca tadavinābhāviphalaṃ pati satvameva. <bold>Sambandhassā</bold>ti ca saṃyojanānurūpatāvasena jātiādinā sambandhassa jarāmaraṇādipaccayuppannassa. <bold>Uppādo</bold>ti uppajjanaṃ. Yadi evaṃ kathaṃ paṭiccasaddappayogo, nanu samānakattukānaṃ pubbakāle īdiso saddappayogoti? ‘‘Bhutvā gacchati, kasitvā vapatī’’tiādīsu saccametaṃ, taṃ pana yebhuyyavasena daṭṭhabbaṃ <pageBreak edition="Myanmar" number="2.0238" /> samānāparakāle, asamānakattuke ca dassanato. Samānakāle tāva –</paragraph>
    <gatha1 line="37">‘‘Andhakāraṃ nihantvāna, uditāyaṃ divākaro;</gatha1>
    <gathalast line="38">Vaṇṇapaññāvabhāsehi, obhāsetvā samuggato’’ti. –</gathalast>
    <unindented line="39">Udāharaṇaṃ. Keci pana ‘‘mukhaṃ byādāya sayati, akkhīni parivattetvā passatī’’ti udāharanti. Apare ‘‘nisajja adhīte, ṭhatvā kathetī’’ti.</unindented>
    <paragraph line="40">Tattha byādānaparivattanuttarakālabhāvisayanadassanakiriyāpekkhā pubbuttarakālatā atthi, sā ca bhedānupalakkhaṇā kehici na lakkhīyati. ‘‘Nisajja adhīte, ṭhatvā kathetī’’ti ca samānakālatāyapi ajjhenakathanehi pubbepi nisajjaṭṭhānāni hontīti sakkā pubbuttarakālatā sambhāvetuṃ, tasmā purimāniyeva udāharaṇāni yuttāni. Udayasamakālameva hi tannivattaniyanivattananti. Aparakāle ‘‘dvāramāvaritvā pavisati, āvaritvā nikkhamatī’’ti. Keci pana ‘‘ḍakkacca patito daṇḍo’’ti udāharanti. Abhighātabhūtasahajātāya pana abhighātajasaddassa samānakālatā ettha labbhati, tasmā idhāpi purimāniyeva udāharaṇāni yuttāni. Purimatāvacanicchāvaseneva pana lakkhaṇahetukiriyānaṃ lakkhaṇahetubhāvavacanicchāti lakkhaṇabhāvato purimakālo icceva ‘‘nihantvānā’’ti saddasiddhi icchitā, evañca paccayanakiriyā <pageBreak edition="Vipassana Research Institut" number="2.0224" /> samuppajjanakiriyāya purimikāvāti paṭicca-saddasiddhi. Tattha yuttaṃ paccakkhato kattudassanato. Idha pana tadabhāvato na yuttanti ce? Nāyaṃ doso. Idhāpi anumānato siddho. Jarāmaraṇādiko kattā attheva ‘‘ñatvā kiriyato vaya’’nti evamādipayogadassanato avassaṃ anumiyamānena kattunā īdiso saddapayogo icchitabbo. Asamāne pana kattari ‘‘pisācaṃ disvā bhayaṃ hoti, paññāya cassa disvā āsavā parikkhīṇā hontī’’ti (ma. ni. 1.271; 2.182; pu. pa. 204) evamādi veditabbaṃ. Yathā ca tattha pisācadassanādipurisabyāpāro, evamidhāpi paccayanaṃ paccayabyāpāro attano phaluppādanaṃ, tañca satvaṃ samuppādovāti ‘‘paccaye sati, paccayassa uppādā’’ti paccayanassa samuppādahetutāya gamako samānassa kattu abhāvepi paṭicca-saddo siddhoti veditabbo. Yadi paṭiccasambandhassa uppādo paṭiccasamuppādo, kathaṃ paccayo <pageBreak edition="Myanmar" number="2.0239" /> paṭiccasamuppādoti? Heṭṭhā vicāritovāyamattho. Apica yoyaṃ samuppāda-saddavibhāvitānaṃ paccayuppannānaṃ paṭiccasaddavibhāvito sasattiko hetu adhippeto, tassa samuppādābhimukhatāya padhānavacanaviññeyyasabhāvattā tathā vuttoti.</paragraph>
    <paragraph line="41">Kiṃ pana kāraṇaṃ samuppādapadhānena vacanena samuppādassa hetu veditabbo, na pana sahetuko samuppādo evāti? Vuccate – diṭṭhassa dukkhassa yo paccayo paccayaniddesena tassa vibhāvitattā. Kathaṃ? Yathāha –</paragraph>
    <indent line="42">‘‘Idha, bhikkhave, bhikkhu parivīmaṃsamāno parivīmaṃsati ‘yaṃ kho idaṃ anekavidhaṃ nānappakārakaṃ dukkhaṃ loke uppajjati jarāmaraṇaṃ, idaṃ nu kho dukkhaṃ kiṃ nidānaṃ kiṃ samudayaṃ kiṃ jātikaṃ kiṃ pabhavaṃ, kismiṃ sati jarāmaraṇaṃ hoti, kismiṃ asati jarāmaraṇaṃ na hotī’ti. So parivīmaṃsamāno evaṃ pajānāti ‘yaṃ kho idaṃ…pe… idaṃ kho dukkhaṃ jātinidāna’’’miccādinā (saṃ. ni. 2.51) –</indent>
    <unindented line="43">Diṭṭhassa dukkhassa nidānaṃ <bold>parivīmaṃsasutte</bold> vuttaṃ. Taṃ pajānanañca nidānampi viññātabbanti. Yathā cāha –</unindented>
    <indent line="44">‘‘Pubbe me, bhikkhave, sambodhā anabhisambuddhassa bodhisattasseva sato etadahosi ‘kicchaṃ <pageBreak edition="Vipassana Research Institut" number="2.0225" /> vatāyaṃ loko āpanno jāyati ca jīyati ca mīyati ca cavati ca upapajjati ca, atha ca panimassa dukkhassa nissaraṇaṃ nappajānāti jarāmaraṇassa. Kudāssu nāma imassa dukkhassa nissaraṇaṃ paññāyissati jarāmaraṇassā’ti…pe… tassa mayhaṃ, bhikkhave, yoniso manasikārā ahu paññāya abhisamayo ‘jātiyā kho sati jarāmaraṇaṃ hoti, jātipaccayā jarāmaraṇa’’’nti (saṃ. ni. 2.10) –</indent>
    <unindented line="45">Ādinā diṭṭhassa dukkhassa paccayavīmaṃsābhisamayā vuttā. Paccayo hi ñātabbo. Tadabhisamayāyattañca dukkhanissaraṇapajānananti yo ca ñātabbo, so pavedetabboti paṭiccasamuppādasaddo yaṃ yadidaṃ samuppādasaddavibhāvitaṃ diṭṭhaṃ dukkhaṃ, taṃ paccayaṃ paṭicceva, na aññathāti evaṃ paccayavibhāvanatthaṃ vuccati. Bhavati hi ñātuṃ, pavedetuñca icchitabhāvena padhānassāpi kenaci visesena ñātabbatāya appadhānabhāvena niddeso yathā <pageBreak edition="Myanmar" number="2.0240" /> ‘‘ko sotāpanno, yassa tīṇi saṃyojanāni pahīnāni. Ko devadatto, yassa uccatarāni gehānī’’ti, evamidhāpi paccayapaccayanapavedanaṭṭhena niddese sattivisesena attano phalena paccanīyatāya ñātabbabhāvena ‘‘paṭiccā’’ti pariyāyena paccayo vutto.</unindented>
    <paragraph line="46">Yo cāyaṃ ‘‘avijjāpaccayā saṅkhārā’’tiādiko niddeso, so ca sakalassa dukkhakkhandhassa mūlato paṭṭhāya paccayānaṃ pavedanāya niddiṭṭhoti pariyosānepi ‘‘evametassa kevalassa dukkhakkhandhassa samudayo hotī’’ti evaṃ-saddena samugghātaṃ dukkhaṃ dassetvā tassa yathāvutte paccaye taṃsamudayābhimukhe katvā nigamitā paccayā. <bold>Paṭipadāsuttepi</bold> (saṃ. ni. 2.3) ‘‘avijjāpaccayā…pe… samudayo hotī’’ti vatvā ‘‘ayaṃ vuccati, bhikkhave, micchāpaṭipadā’’ti vuttaṃ. Na ca paṭiccasamuppannabhāvena gahitaṃ dukkhaṃ micchāpaṭipadaṃ, atha kho dukkhasamudayabhūtā paccayāti. Yathā ca ‘‘pañcaṅgiko sammāsamādhi (dī. ni. 3.335), pañcañāṇiko sammāsamādhī’’ti (dī. ni. 3.355) aṅgañāṇapaṭivedanatthattā desanāya sammāsamādhipadhānehi saddehi aṅgañāṇapaṭivedanaṃ kataṃ, evamidhāpi samuppādapadhānena saddena paccayapaṭivedanaṃ katanti veditabbaṃ.</paragraph>
    <paragraph line="47" number="581"> Yā panāyaṃ tantīti sambandho. <bold>Nikkhittā</bold>ti ṭhapitā, desitāti attho. Yathādhippetassa atthassa tananato tanti, gantho. ‘‘Kiṃ vādī, bhante, sammāsambuddho’’ti pucchitena <pageBreak edition="Vipassana Research Institut" number="2.0226" /> ‘‘vibhajjavādī, mahārājā’’ti (pārā. aṭṭha. 1.tatiyasaṅgītikathā; kathā. aṭṭha. nidānakathā) moggaliputtatissattherena vuttattā sammāsambuddhasāvakā vibhajjavādino. Te hi satthārā venayikādibhāvaṃ vibhajja vuttaṃ anuvadanti, somanassādīnaṃ, cīvarādīnañca sevitabbāsevitabbabhāvaṃ. Sassatucchedavāde vā vibhajja vadanti. ‘‘Sassato attā ca loko cā’’tiādīnaṃ (dī. ni. 1.31) ṭhapanīyānaṃ ṭhapanato, rāgādikkhayassa sassatassa, rāgādikāyaduccaritādiucchedassa ca vacanato, na pana ekaṃsabyākaraṇīyādike tayo pañhe apanetvā vibhajjabyākaraṇīyameva vadanti. Vibhajjavādīnaṃ maṇḍalaṃ samūho <bold>vibhajjavādimaṇḍalaṃ</bold>. Vibhajjavādino vā bhagavato parisā <bold>vibhajjavādimaṇḍala</bold>ntipi vadanti, vibhajja vā sassatucchede ubho ante anupagamma majjhimapaṭipadābhūtassa paṭiccasamuppādassa desanato bhagavā, tadanuvādato tassa sāvakā ca <bold>vibhajjavādino</bold>ti. Sesaṃ purimasadisaṃ.</paragraph>
    <paragraph line="48"><bold>Otaritvā</bold>ti <pageBreak edition="Myanmar" number="2.0241" /> ogāhetvā, vibhajjavādī hutvāti attho. Na hi sayaṃ avibhajjavādī samāno vibhajjavādīnaṃ antare ṭhānamattena vibhajjavādimaṇḍalaṃ otiṇṇo nāma hoti. Ācariyehi avuttaviparītatthadīpanena te <bold>naabbhacikkhantena</bold>. Avijjā puññāneñjābhisaṅkhārānampi hetu paccayo hotīti vadanto, kathāvatthumhi paṭikkhitte puggalavādādike ca vadanto sakasamayaṃ vokkamati nāma, tathā <bold>avokkamantena. Parasamayaṃ</bold> dosāropanabyāpāravirahena <bold>anāyūhantena</bold>. ‘‘Idampi suttaṃ gahetabba’’nti parasamayaṃ asampiṇḍentenāti keci vadanti. ‘‘Tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati saṃsarati anañña’’ntiādīni (ma. ni. 1.396) vadanto suttaṃ paṭibāhati nāma, tathā <bold>apaṭibāhantena</bold>. ‘‘Tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato nālaṃ antarāyāya (ma. ni. 1.234; pāci. 417, 418), supinante kato vītikkamo āpattikaro hotī’’ti ca evamādiṃ vadanto vinayaṃ paṭilometi nāma, tabbipariyāyena taṃ <bold>anulomentena</bold>. Paṭilomento hi kammantaraṃ bhindanto, dhammatañca vilomento kuto kilesavinayaṃ anulometi. <bold>Sutte</bold> (dī. ni. 2.187 ādayo; a. ni. 4.180) vutte cattāro mahāpadese, <bold>aṭṭhakathāya</bold>ñca vutte suttasuttānulomaācariyavādaattanomatimahāpadese <bold>olokentena</bold>. Tadolokanena hi sutte, vinaye ca santiṭṭhati nātidhāvati.</paragraph>
    <paragraph line="49"><bold>Dhamma</bold>nti <pageBreak edition="Vipassana Research Institut" number="2.0227" /> paṭiccasamuppādapāḷiṃ. <bold>Attha</bold>nti tadatthaṃ. Hetu, hetuphalāni vā ayamettha hetu <bold>dhammo,</bold> idamettha hetuphalaṃ <bold>attho</bold>ti. <bold>Dhamma</bold>nti vā dhammataṃ. Yathā eke ‘‘uppādā vā tathāgatānaṃ anuppādā vā tathāgatānaṃ ṭhitāva sā dhātū’’ti (saṃ. ni. 2.20) suttapadassa atthaṃ micchā gāhentā ‘‘nicco paṭiccasamuppādo’’ti paccayākāradhammaṃ micchā dīpenti, evaṃ adīpetvā heṭṭhā vuttanayeneva attano phalaṃ pati kāraṇassa vavatthitasabhāvaṃ dīpentena. Yathā ca eke ‘‘anirodhaṃ anuppāda’’ntiādinā paṭiccasamuppādassa atthaṃ micchā gāhenti, evaṃ gāhe akatvā vuttanayeneva aviparītaṃ <bold>atthaṃ saṅgāhentena</bold>. ‘‘Dukkhādīsu aññāṇaṃ avijjā’’ti vuttamatthaṃ parivattetvā puna ‘‘pubbante aññāṇa’’ntiādīhi (dha. sa. 1067) <bold>aparehipi pariyāyehi</bold><bold>niddisantena</bold><pageBreak edition="Myanmar" number="2.0242" />. ‘‘Saṅkhārā iminā pariyāyena bhavoti vuccanti, taṇhā iminā pariyāyena upādāna’’ntiādinā niddisantenāti ca vadanti. <bold>Pakatiyā</bold>ti yathāvuttavidhānaṃ anāmasitvā kevalameva.</paragraph>
    <paragraph line="50"><bold>Sacca</bold>nti catusaccaṃ. <bold>Satto</bold>ti sattasuññatāti vadanti, sattasuññesu pana saṅkhāresu sattavohāro, sattatthakiccasiddhi ca. <bold>Paccayākārameva cā</bold>ti paccayākāro eva ca, <bold>ma</bold>-kāro padasandhikaro. Paccayadhammānaṃ attanoyeva phalassa paccayabhāvo paṭiccasamuppādoti attho.</paragraph>
    <paragraph line="51"><bold>Tasmā</bold>ti vuttanayena atthavaṇṇanāya kātabbattā, dukkarattā ca <bold>patiṭṭhaṃ nādhigacchāmī</bold>ti yattha ṭhitassa vaṇṇanā sukarā hoti, tassā patiṭṭhābhūtaṃ taṃ nayaṃ attanoyeva ñāṇabalena nādhigacchāmīti attho. Nissayaṃ pana ācikkhanto <bold>‘‘sāsanaṃ panida’’</bold>ntiādimāha. Idha <bold>sāsana</bold>nti pāḷidhammamāha, paṭiccasamuppādameva vā. So hi anulomapaṭilomādinānādesanānayapaṭimaṇḍito abbocchinno ajjāpi pavattatīti nissayo hoti. Tadaṭṭhakathāsaṅkhāto ca <bold>pubbācariyamaggo</bold>. ‘‘Taṃ suṇātha samāhitā’’ti ādarajanane, ussāhane ca kiṃ payojananti ce, taṃ dassento āha <bold>‘‘vuttañheta’’</bold>ntiādi. <bold>Aṭṭhi katvā</bold>ti atthaṃ katvā. Yathā vā na nassati, evaṃ aṭṭhigataṃ viya karonto aṭṭhiṃ katvā. Pubbakālato aparakāle bhavaṃ <bold>pubbāpariyaṃ. Visesa</bold>nti paṭhamārambhato pabhuti khaṇe khaṇe ñāṇavisesaṃ, kilesakkhayavisesañca labhatīti attho.</paragraph>
    <paragraph line="52" number="582"><bold>Desanābhedato</bold>ti desanāvisesato. Atthato, lakkhaṇādito, ekavidhādito ca <bold>atthalakkhaṇekavidhādito</bold><pageBreak edition="Vipassana Research Institut" number="2.0228" />. <bold>Aṅgānañca vavatthānā</bold>ti avijjādīnaṃ dvādasannaṃ aṅgānaṃ vavatthānadassanato.</paragraph>
    <paragraph line="53">Kammavipākakilesavaṭṭānaṃ mūlakāraṇattā, ādito vuttattā ca avijjā paṭiccasamuppādassa mūlaṃ. Tattha valliyā mūle diṭṭhe tato pabhuti valliharaṇaṃ viya paṭiccasamuppādassa mūle diṭṭhe tato pabhuti paṭiccasamuppādadesanāti upamāsaṃsandanā na kātabbā. Na hi bhagavato idameva diṭṭhaṃ, idaṃ adiṭṭhanti vibhajanīyaṃ atthi sabbassa diṭṭhattā. Mūlato pabhuti pana valliharaṇaṃ viya mūlato pabhuti paṭiccasamuppādadesanā katāti idamettha sāmaññaṃ <pageBreak edition="Myanmar" number="2.0243" /> adhippetaṃ, bodhaneyyajjhāsayavasena vā bodhetabbabhāvena mūlādidassanasāmaññaṃ yojetabbaṃ.</paragraph>
    <paragraph line="54"><bold>Tassā</bold>ti –</paragraph>
    <indent line="55">‘‘Sa kho so, bhikkhave, kumāro vuddhimanvāya indriyānaṃ paripākamanvāya pañcahi kāmaguṇehi samappito…pe… rajanīyehi. So cakkhunā rūpaṃ disvā piyarūpe rūpe sārajjati, appiyarūpe rūpe byāpajjati, anupaṭṭhitakāyasati ca viharati parittacetaso, tañca cetovimuttiṃ paññāvimuttiṃ yathābhūtaṃ nappajānāti, yatthassa te pāpakā akusalā dhammā aparisesā nirujjhanti. So evaṃ anurodhavirodhaṃ samāpanno yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā, so taṃ vedanaṃ abhinandati abhivadati, ajjhosāya tiṭṭhatī’’ti (ma. ni. 1.408) –</indent>
    <unindented line="56">Evaṃ vuttassa. Evaṃ sotadvārādīsupi. Tassa <bold>abhinandato</bold>ti sappītikataṇhāya abhimukhabhāvena nandato. <bold>Abhivadato</bold>ti ‘‘aho sukhaṃ, aho sukha’’nti vacībhedakaraṇapavattāya balavataṇhāya ‘‘ahaṃ, mamā’’ti abhivadato. Tato balavatiyā mocetuṃ asakkuṇeyyatāya <bold>ajjhosāya tiṭṭhato</bold>. Tatopi balavatī pana upādānabhūtā taṇhā <bold>nandī</bold>. Ettha ca abhinandanādinā taṇhā vuttā, nandivacanena tappaccayaṃ upādānaṃ catubbidhampi nanditātadavippayogatāhi, taṇhādiṭṭhābhinandanabhāvehi cāti veditabbaṃ.</unindented>
    <paragraph line="57"><bold>Jātipaccayā jarāmaraṇa</bold>ntiādikañca tattheva <bold>mahātaṇhāsaṅkhayasutte</bold> vuttaṃ.</paragraph>
    <paragraph line="58">Vipākavaṭṭabhūte <pageBreak edition="Vipassana Research Institut" number="2.0229" /> paṭisandhipavattiphassādike kammasamuṭṭhānañca ojaṃ sandhāya <bold>‘‘cattāro āhārā taṇhānidānā’’</bold>tiādi vuttaṃ. Vaṭṭūpathambhakā pana itarepi āhārā taṇhāpabhave tasmiṃ avijjamāne na vijjantīti <bold>‘‘taṇhānidānā’’</bold>ti vattuṃ vaṭṭanti.</paragraph>
    <paragraph line="59" number="583"><bold>Tato</bold><pageBreak edition="Myanmar" number="2.0244" /><bold>tato</bold>ti catubbidhāsu desanāsu tato tato desanato. <bold>Ñāyappaṭivedhāya saṃvattatī</bold>ti <bold>ñāyo</bold>ti maggo, so eva vā paṭiccasamuppādo ‘‘ariyo cassa ñāyo paññāya sudiṭṭho hotī’’ti (saṃ. ni. 2.41; 5.1024) vacanato. Sayameva hi so samantabhaddakattā tathā tathā paṭivijjhitabbattā tāya tāya desanāya attano paṭivedhāya saṃvattati. <bold>Catubbidhagambhīrabhāvappattiyā</bold>ti dhammatthadesanāpaṭivedhagambhīresu patiṭṭhādhigamanena patiṭṭhitattāti attho.</paragraph>
    <paragraph line="60">Samantabhaddakatā, desanāvilāsappatti ca catunnampi desanānaṃ samānaṃ kāraṇanti visesakāraṇaṃ vattukāmo āha <bold>‘‘visesato’’</bold>ti. <bold>Assā</bold>ti assa bhagavato desanā, <bold>assa</bold> vā paṭiccasamuppādassa desanāti yojetabbaṃ. <bold>Pavattikāraṇavibhāgo</bold> avibhattasabhāvā avijjādayova, kāraṇanti vā gahitānaṃ pakatiādīnaṃ, avijjādīnañca akāraṇatā, kāraṇatā ca. Tattha sammūḷhā keci akāraṇaṃ kāraṇanti gaṇhanti, keci na kiñci kāraṇaṃ bujjhantīti tesaṃ yathāsakehi anurūpehi kāraṇehi saṅkhārādi<bold>pavattisandassanatthaṃ,</bold> saṃsārappavattisandassanatthanti attho. Pavattiādīnavapaṭicchādikā avijjā ādi, tato saṅkhārā uppajjanti, tato viññāṇanti evaṃ pavattiyā <bold>uppattikkamasandassanatthaṃ,</bold> gabbhaseyyakādivasena vā tattha tattha bhave attabhāvassa uppajjanānupubbisandassanatthañca anulomadesanā pavattāti. Itarāsaṃ tadatthatāsambhavepi na tāsaṃ tadatthameva pavatti atthantarasabbhāvato. Ayaṃ pana tadatthā evāti etissā tadatthatā vuttā.</paragraph>
    <paragraph line="61"><bold>Anuvilokayato</bold> yo sambodhito pubbabhāge taṃtaṃpaccayuppannāvabodhasaṅkhāto pubbabhāgapaṭivedho pavatto, tadanusārena tadanugamena jarāmaraṇādikassa jātiādikāraṇaṃ yaṃ adhigataṃ, tassa sandassanatthaṃ ayaṃ paṭilomadesanā pavattā. Anuvilokayato paṭilomadesanā pavattāti vā sambandho. Desentopi hi bhagavā kicchāpannaṃ lokaṃ anuviloketvā pubbabhāga…pe… sandassanatthaṃ desesīti. Āhārataṇhādayo paccuppannaddhā, saṅkhārāvijjā atītaddhāti iminā adhippāyenāha <pageBreak edition="Vipassana Research Institut" number="2.0230" /><bold>‘‘yāva atītaṃ addhānaṃ atiharitvā’’</bold>ti. Āhārā vā taṇhāya pabhāvetabbā anāgato addhā, taṇhādayo paccuppanno <pageBreak edition="Myanmar" number="2.0245" />, saṅkhārāvijjā atītoti. Paccakkhaṃ pana phalaṃ dassetvā tannidānadassanavasena phalakāraṇaparamparadassanaṃ yujjatīti āhārā purimataṇhāya uppāditā paccuppanno addhā, taṇhādayo atīto, saṅkhārāvijjā tatopi atītataro saṃsārassa anādibhāvadassanatthaṃ vuttoti. <bold>Yāva atītaddhāna</bold>nti yāva atītataraṃ addhānanti attho yuttoti. Āyatiṃ punabbhavābhinibbattiāhārakā vā cattāro āhārā ‘‘āhāretītāhaṃ na vadāmi…pe… evaṃ pana maṃ avadantaṃ yo evaṃ puccheyya ‘kissa nu kho, bhante, viññāṇāhāro’ti, esa kallo pañho, tatra kallaṃ veyyākaraṇaṃ, viññāṇāhāro āyatiṃ punabbhavābhinibbattiyā’’ti (saṃ. ni. 2.12) vacanato, taṃsampayuttattā phassacetanānaṃ, tappavattihetuttā ca kabaḷīkārāhārassa. Tena hi upatthambhitarūpakāyassa, tañca icchantassa kāmaviññāṇāyūhanaṃ hoti. Bhojanañhi saddhādīnaṃ, rāgādīnañca upanissayoti vuttaṃ. Tasmā te kammavaṭṭasaṅgahitā āhārā paccuppanno addhāti imasmiṃ pariyāye purimoyeva attho yutto.</paragraph>
    <paragraph line="62"><bold>Atītaddhato pabhuti</bold> ‘‘iti kho, bhikkhave, avijjāpaccayā saṅkhārā’’tiādinā (saṃ. ni. 2.2) atīte, tato parañca hetuphalapaṭipāṭiṃ paccakkhabhūtānaṃ āhārānaṃ nidānadassanavasena ārohitvā nivattanena vinā abujjhantānaṃ taṃsandassanatthaṃ sā ayaṃ desanā pavattāti attho. <bold>Anāgataddhahetusamuṭṭhānato pabhutī</bold>ti anāgatassa bhavassa hetubhūtānaṃ dhammānaṃ uppattito paṭṭhāya. <bold>Anāgataddhasandassanattha</bold>nti anāgataddhuno appaṭivijjhantānaṃ apassantānaṃ paccakkhaṃ paccuppannaṃ hetuṃ dassetvā hetuphalaparamparāya tassa sandassanatthanti attho. Ettha ca ādito paṭṭhāya yāva pariyosānā, pariyosānato ca paṭṭhāya yāva ādi pavattā desanā dvādasaṅgā, tato eva tisandhi catusaṅkhepā. Majjhato paṭṭhāya yāva ādi pavattā desanā aṭṭhaṅgā dvisandhi tisaṅkhepā. Majjhato pana paṭṭhāya yāva pariyosānā pavattā desanā chaḷaṅgā dvisandhi tisaṅkhepā. ‘‘Saṃyojaniyesu, bhikkhave, dhammesu assādānupassino viharato taṇhā pavaḍḍhati, taṇhāpaccayā upādāna’’ntiādinā (saṃ. ni. 2.53, 57) majjhato paṭṭhāya yāva pariyosānā pavattā desanā ekasandhi dvisaṅkhepā. Evaṃ ayaṃ anekaṅgā eva <pageBreak edition="Myanmar" number="2.0246" /> paṭiccasamuppādadesanā āgatā. Ekaṅgavasenāpi ca paṭiccasamuppādadesanā labbhateva. Yathāha –</paragraph>
    <indent line="63">‘‘Tatra, bhikkhave, sutavā ariyasāvako paṭiccasamuppādaṃyeva sādhukaṃ yoniso manasi <pageBreak edition="Vipassana Research Institut" number="2.0231" /> karoti ‘iti imasmiṃ sati idaṃ hoti, imassuppādā idaṃ uppajjati. Imasmiṃ asati idaṃ na hoti, imassa nirodhā idaṃ nirujjhatī’ti. Sukhavedaniyaṃ, bhikkhave, phassaṃ paṭicca uppajjati sukhavedanā’’ti (saṃ. ni. 2.62) –</indent>
    <unindented line="64">Ādi. Ettha hi ‘‘phassapaccayā’’ti ettako eva paṭiccasamuppādo vutto. Tenetaṃ viññāyati ‘‘ekaṅgapaṭiccasamuppādo’’ti.</unindented>
    <paragraph line="65">Tattha <bold>imasmiṃ sati idaṃ hotī</bold>ti imasmiṃ avijjādike paccaye sati idaṃ saṅkhārādikaṃ phalaṃ hoti. <bold>Imassuppādā idaṃ uppajjatī</bold>ti imassa avijjādikassa paccayassa uppādā idaṃ saṅkhārādikaṃ phalaṃ uppajjatīti attho. <bold>Imasmiṃ asati idaṃ na hoti, imassa nirodhā idaṃ nirujjhatī</bold>ti avijjādīnaṃ abhāve saṅkhārādīnaṃ abhāvassa, avijjādīnaṃ nirodhā saṅkhārādīnaṃ nirodhassa ca vacanena purimasmiṃ paccayalakkhaṇe niyamo dassito hoti ‘‘imasmiṃ sati eva, na asati, imassa uppādā eva, na nirodhā’’ti. Tenetaṃ lakkhaṇaṃ antogadhaniyamaṃ idha paṭiccasamuppādassa vuttanti daṭṭhabbaṃ.</paragraph>
    <paragraph line="66"><bold>Nirodho</bold>ti ca avijjādīnaṃ virāgādhigamena āyatiṃ anuppādo appavatti. Tathā hi vuttaṃ ‘‘avijjāyatveva asesavirāganirodhā’’tiādi (mahāva. 1; udā. 3). Nirodhavirodhī ca uppādo, yena so uppādavirodhibhāvena vutto ‘‘imassa nirodhā idaṃ nirujjhatī’’ti, tenetaṃ dasseti ‘‘anirodho uppādo nāma, so cettha atthibhāvotipi vuccatī’’ti. ‘‘Imasmiṃ sati idaṃ hotī’’ti idameva hi lakkhaṇaṃ pariyāyantarena ‘‘imassuppādā idaṃ uppajjatī’’ti vadantena parena purimaṃ visesitaṃ hoti, tasmā na dharamānataṃyeva sandhāya ‘‘imasmiṃ satī’’ti vuttaṃ, atha kho maggena aniruddhabhāvañcāti viññāyati. Yasmā ca ‘‘imasmiṃ asati idaṃ na hoti, imassa nirodhā idaṃ nirujjhatī’’ti (udā. 2) dvidhāpi uddiṭṭhalakkhaṇassa nirodhassa niddesaṃ vadantena ‘‘avijjāyatveva asesavirāganirodhā saṅkhāranirodho’’tiādinā (mahāva. 1; udā. 3) nirodho <pageBreak edition="Myanmar" number="2.0247" /> eva vutto, tasmā natthibhāvopi nirodho evāti natthibhāvaviruddho atthibhāvo anirodhoti dassitaṃ hoti. Tena anirodhasaṅkhātena atthibhāvena uppādaṃ viseseti. Tato na idha attalābhamattaṃ uppādoti adhippeto, atha kho anirodhasaṅkhāto atthibhāvo cāti ayamattho vibhāvitoti <pageBreak edition="Vipassana Research Institut" number="2.0232" /> evametaṃ lakkhaṇadvayavacanaṃ aññamaññaṃ visesanavisesitabbabhāvena sātthakanti veditabbaṃ.</paragraph>
    <paragraph line="67">Ko panāyaṃ anirodho nāma, yo atthibhāvo, uppādoti ca vuccatīti? Appahīnabhāvo, anibbattitaphalatāppahīnārahatāhi phaluppādanārahatā ca. Ye tehi pahātabbā akusalā dhammā, tesaṃ ariyamaggena asamugghātitabhāvo, ye pana na pahātabbā kusalābyākatā dhammā, yāni tesu saṃyojanāni akhīṇāsavānaṃ, tesaṃ aparikkhīṇatā ca. Asamugghātitānusayatāya hi sasaṃyojanākhandhappavatti paṭiccasamuppādo. Tathā hi vuttaṃ –</paragraph>
    <indent line="68">‘‘Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṃ kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa hetu? Na, bhikkhave, bālo acari brahmacariyaṃ sammā dukkhakkhayāya, tasmā bālo kāyassa bhedā kāyūpago hoti, so kāyūpago samāno na parimuccati jātiyā jarāmaraṇenā’’ti (saṃ. ni. 2.19) –</indent>
    <unindented line="69">Ādi. Khīṇasaṃyojanānaṃ pana avijjāya abhāvato saṅkhārānaṃ, taṇhupādānānaṃ abhāvato upādānabhavānaṃ na sambhavoti vaṭṭassa upacchedo paññāyati. Tenevāha –</unindented>
    <indent line="70">‘‘Channantveva, phagguna, phassāyatanānaṃ asesavirāganirodhā phassanirodho, phassanirodhā vedanānirodho’’ti (saṃ. ni. 2.12) –</indent>
    <unindented line="71">Ādi. Na hi aggamaggādhigamato uddhaṃ yāva parinibbānā saḷāyatanādīnaṃ appavatti, atha kho natthitā, nirodhasaddavacanīyatā, khīṇasaṃyojanatāti nirodho vutto. Apica cirakatampi kammaṃ anibbattitaphalatāya, appahīnārahatāya ca phalārahaṃ santaṃ eva nāma hoti, na nibbattitaphalaṃ, nāpi <pageBreak edition="Myanmar" number="2.0248" /> pahīnārahanti phaluppattipaccayānaṃ avijjāsaṅkhārādīnaṃ vuttanayena phalārahabhāvo anirodhoti veditabbaṃ. Evaṃ aniruddhabhāveneva hi yena vinā phalaṃ na sambhavati, taṃ kāraṇaṃ atītādipi ‘‘imasmiṃ satī’’ti iminā vacanena vuttaṃ. Tato eva ca avusitabrahmacariyassa appavattidhammataṃ anāpanno paccayuppādo kālabhedaṃ anāmasitvā anivattitāya <pageBreak edition="Vipassana Research Institut" number="2.0233" /> eva ‘‘imassuppādā’’ti vutto. Atha vā avasesapaccayasamavāye avijjamānassāpi vijjamānassa viya pageva vijjamānassa yā phaluppattiabhimukhatā, sā ‘‘imassuppādā’’ti vuttā. Tadā hi tato phalaṃ uppajjatīti tadavatthaṃ kāraṇaṃ phalassa uppādanabhāvena upaṭṭhitaṃ uppatitaṃ nāma hoti, na vijjamānampi atadavatthanti tadavatthatā uppādoti veditabbā.</unindented>
    <paragraph line="72">Tattha <bold>‘‘satī’’</bold>ti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa dasseti. <bold>Uppādā</bold>ti uppattidhammataṃ, asabbakālabhāvitaṃ, phaluppattiabhimukhatañca dīpento aniccataṃ paṭiccasamuppādassa dasseti. ‘‘Sati, na asati, uppādā, na nirodhā’’ti pana hetuatthehi bhummanissakkavacanehi samatthitaṃ nidānasamudayajātipabhavabhāvaṃ paṭiccasamuppādassa dasseti. Hetuatthatā cettha bhummavacane yassa bhāvena tadavinābhāviphalassa bhāvo lakkhīyati, tattha pavattiyā veditabbā, yathā adhanānaṃ dhane ananuppadīyamāne dāliddiyaṃ vepullamagamāsi (dī. ni. 3.91), nipphanne sasse subhikkhaṃ jāyatīti ca. Nissakkavacanassāpi hetuatthatā phalassa pabhave pakatiyañca pavattiyā, yathā ‘‘kalalā hoti abbudaṃ, abbudā jāyate pesī’’ti (saṃ. ni. 1.235; kathā. 692), ‘‘himavatā gaṅgā pabhavati, siṅgato saro jāyatī’’ti ca. Avijjādibhāvena ca tadavinābhāvisaṅkhārādibhāvo lakkhīyati, avijjādīhi ca saṅkhārādayo pabhavanti, pakarīyanti cāti tesaṃ pabhavo, pakati ca, tasmā tadatthadīpanatthaṃ ‘‘imasmiṃ sati imassuppādā’’ti hetuatthā bhummanissakkaniddesā katā.</paragraph>
    <paragraph line="73">Yasmā cettha ‘‘imasmiṃ sati idaṃ hoti, imassuppādā idaṃ uppajjatī’’ti saṅkhepena uddiṭṭhassa paṭiccasamuppādassa ‘‘avijjāpaccayā saṅkhārā’’tiādiko niddeso, tasmā yathāvutto atthibhāvo, uppādo ca tesaṃ <pageBreak edition="Myanmar" number="2.0249" /> tesaṃ paccayuppannadhammānaṃ paccayabhāvoti viññāyati. Na hi aniruddhatāsaṅkhātaṃ atthibhāvaṃ, uppādañca anivattasabhāvatāsaṅkhātaṃ, udayāvatthatāsaṅkhātaṃ vā ‘‘satiyeva, na asati, uppādā eva, na nirodhā’’ti antogadhaniyamehi vacanehi pakāsitaṃ muñcitvā añño paccayabhāvo nāma atthi, tasmā yathāvutto atthibhāvo, uppādo ca paccayabhāvoti veditabbo. Yepi hi paṭṭhāne āgatā hetuādayo catuvīsati paccayā, tepi etasseva paccayabhāvassa visesāti veditabbā. Tathā yvāyaṃ mūlahetunidānasambhavapabhavādipariyāyehi <pageBreak edition="Vipassana Research Institut" number="2.0234" />, uppādaṭṭhiti pavattaṭṭhiti nimittaṭṭhiti āyūhanaṭṭhiti saṃyogaṭṭhiti palibodhaṭṭhitītiādipariyāyehi ca pakāsito kāraṇattho, sopi ettheva antogadhoti daṭṭhabbo.</paragraph>
    <paragraph line="74" number="584"> Mūlakāraṇasaddaṃ apekkhitvā <bold>na akāraṇa</bold>nti napuṃsakaniddeso, akāraṇāti attho. Akāraṇaṃ yadi siyā, suttaṃ paṭibāhitaṃ siyāti dassento <bold>‘‘āsavasamudayā’’</bold>ti suttaṃ āharati. <bold>Pariyāyo</bold> kāraṇaṃ. <bold>Vaṭṭakathāya sīsabhāvo</bold> vaṭṭahetuno kammassāpi hetubhāvo. Tattha bhavataṇhāyapi hetubhūtā avijjā, tāya paṭicchāditādīnave bhave taṇhāya uppajjanato avijjā visesena sīsabhūtāti <bold>‘‘mūlakāraṇa’’</bold>nti vuttā.</paragraph>
    <paragraph line="75">Purimāya koṭiyā apaññāyamānāya uppādavirahato niccataṃ gaṇheyyāti āha <bold>‘‘evaṃ cetaṃ, bhikkhave, vuccatī’’</bold>tiādi. Tena ito pubbe uppannapubbatā natthīti apaññāyanato purimakoṭiapaññāyanaṃ vuttanti imamatthaṃ dasseti.</paragraph>
    <paragraph line="76" number="585"> Avijjātaṇhāhetukkamena phalesu vattabbesu <bold>‘‘sugatiduggatigāmino’’</bold>ti vacanaṃ saddalakkhaṇāvirodhanatthaṃ. Pūjitassa hi dvande pubbanipāto. Savarā kira maṃsassa aṭṭhinā alagganatthaṃ punappunaṃ tāpetvā koṭṭetvā uṇhodakaṃ pāyetvā virittaṃ sūnaṃ aṭṭhito muttamaṃsaṃ gāviṃ mārenti. Tenāha <bold>‘‘aggisantāpā’’</bold>tiādi. Tattha yathā vajjhagāvī ca avijjābhibhūtatāya yathāvuttaṃ uṇhodakapānaṃ ārabhati, evaṃ puthujjano yathāvuttaṃ duggatigāmikammaṃ. Yathā pana sā uṇhodakapāne ādīnavaṃ disvā taṇhāvasena sītudakapānaṃ ārabhati, evaṃ puthujjano avijjāya nātibalavabhāvato duggatigāmikamme ādīnavaṃ disvā taṇhāvasena <pageBreak edition="Myanmar" number="2.0250" /> sugatigāmikammaṃ ārabhati. Dukkhe hi avijjaṃ taṇhā anuvattati, sukhe taṇhaṃ avijjāti.</paragraph>
    <paragraph line="77" number="586"><bold>Katthaci</bold> sutte. <bold>Ekadhammamūlikaṃ desana</bold>nti avijjātaṇhāsu ekoyeva dhammo mūlaṃ etissāti ekadhammamūlikā, taṃ, tattha ekaṃ eva dhammaṃ mūlaṃ katvā paṭiccasamuppādadesanaṃ desetīti attho. Upanisīdati phalaṃ etthāti upanisā, kāraṇaṃ, avijjā upanisā etesanti <bold>avijjūpanisā. Assādānupassino</bold>ti upādāniyesu tebhūmakadhammesu visayabhūtesu assādetabbato assādasaññitaṃ <pageBreak edition="Vipassana Research Institut" number="2.0235" /> sukhasomanassaṃ anupassanasīlassa. Appahīnāvijjatāya bālalakkhaṇayogena <bold>bālassa. Eva</bold>nti avijjānivutattā, taṇhāsaṃyuttattā ca. <bold>Ayaṃ kāyo</bold>ti ayaṃ mamañceva tumhākañca paccakkhabhūto saviññāṇakakāyo khandhapañcakaṃ. ‘‘Saḷāyatanapaccayā phasso’’ti (mahāva. 1; udā. 1) vacanato phassakāraṇañcetaṃ vuccatīti āyatanacchakkaṃ vā. <bold>Samudāgato</bold>ti uppanno. <bold>Bahiddhā ca nāmarūpa</bold>nti bahiddhā saviññāṇakakāyo khandhapañcakaṃ, saḷāyatanāni vā. <bold>Ittheta</bold>nti itthaṃ etaṃ. Attano ca paresañca pañcakkhandhā dvādasāyatanāni dvārālambanabhāvena vavatthitāni <bold>dvayaṃ</bold> nāmāti attho. <bold>Dvayaṃ paṭicca phasso</bold>ti aññattha cakkhurūpādīni dvayāni paṭicca cakkhusamphassādayo vuttā, idha pana ajjhattikabāhirāni āyatanāni, mahādvayaṃ nāma kiretanti vuttaṃ. Ayamettha adhippāyo – aññattha ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso’’tiādinā (ma. ni. 1.204, 400; 3.421, 425, 426; saṃ. ni. 2.44; 4.60; kathā. 465) cakkhu ceva rūpā ca…pe… mano ceva dhammā cāti vuttāni dvayāni paṭicca cakkhusamphassādayo vuttā. Idha pana ‘‘ayañceva kāyo’’ti cakkhādinissaye sesadhamme cakkhādinissite eva katvā vuttaṃ cakkhādikāyaṃ ekattena ‘‘ajjhattikāyatana’’nti gahetvā, ‘‘bahiddhā ca nāmarūpa’’nti vuttaṃ rūpādiārammaṇaṃ ekatteneva ‘‘bāhirāyatana’’nti tāni ajjhattikabāhirāni āyatanāni paṭicca phasso vutto, tasmā mahādvayametanti.</paragraph>
    <paragraph line="78">Evañca katvā attano ca parassa ca pañcahi khandhehi, chahi āyatanehi cāti ayamattho dīpetabbovāti vuttaṃ. ‘‘Ayaṃ kāyo’’ti hi vuttāni sanissayāni cakkhādīni attano pañcakkhandhā, ‘‘bahiddhā nāmarūpa’’nti vuttāni rūpādīni <pageBreak edition="Myanmar" number="2.0251" /> paresaṃ. Tathā ayaṃ kāyo attano cha ajjhattikāni āyatanāni, bahiddhā nāmarūpaṃ paresaṃ bāhirānīti. Aññathā ajjhattikāyatanamatte eva ‘‘ayaṃ kāyo’’ti vuttena ajjhattikāyatanāneva attano pañcakkhandhā hontīti attano ca paresañca pañcahi khandhehi dīpanā na sambhaveyyāti. <bold>Saḷevāyatanānī</bold>ti saḷeva phassakāraṇāni, yehi kāraṇabhūtehi āyatanehi uppannena phassena phuṭṭho bālo sukhadukkhaṃ paṭisaṃvedeti. <bold>Ādi</bold>-saddena ‘‘etesaṃ vā aññatarena. Avijjānīvaraṇassa, bhikkhave, paṇḍitassa taṇhāya sampayuttassā’’tiādi (saṃ. ni. 2.19) yojetabbaṃ. Imasmiñhi sutte saṅkhāre avijjātaṇhānissite eva katvā kāyaggahaṇena viññāṇanāmarūpasaḷāyatanāni gahetvā tasmiṃ kāye saḷāyatanānaṃ phassaṃ taṃnissitameva <pageBreak edition="Vipassana Research Institut" number="2.0236" /> katvā vedanāya visesapaccayabhāvaṃ dassentena bhagavatā bālapaṇḍitānaṃ atītaddhāvijjātaṇhāmūlako vedanānto paṭiccasamuppādo dassito. Puna ca bālapaṇḍitānaṃ visesaṃ dassentena –</paragraph>
    <indent line="79">‘‘Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṃ kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa hetu? Na, bhikkhave, bālo acari brahmacariyaṃ sammā dukkhakkhayāya. Tasmā bālo kāyassa bhedā kāyūpago hoti, so kāyūpago samāno na parimuccati jātiyā…pe… dukkhasmāti vadāmī’’ti (saṃ. ni. 2.19) –</indent>
    <unindented line="80">Vedanāpabhavaṃ sāvijjaṃ taṇhaṃ dassetvā, upādānabhave ca tannissite katvā ‘‘kāyūpago hotī’’tiādinā jātiādike dassentena paccuppannahetusamuṭṭhānato pabhuti ubhayamūlavasena paṭiccasamuppādo vutto, tabbipariyāyena ca paṇḍitassa paccuppannahetuparikkhayato pabhuti ubhayamūlako paṭilomapaṭiccasamuppādoti.</unindented>
    <paragraph line="81" number="587"><bold>Pūretu</bold>nti vaḍḍhetuṃ, upacinitunti attho. Duggatigāmikammassa visesapaccayattā avijjā <bold>‘‘avindiyaṃ vindatī’’</bold>ti vuttā, tathā visesapaccayo vindiyassa na hotīti <bold>‘‘vindiyaṃ na vindatī’’</bold>ti ca. Attanissitāni katvā <pageBreak edition="Myanmar" number="2.0252" /> cakkhuviññāṇādīnaṃ pavattanaṃ uppādanaṃ <bold>āyatanaṃ</bold>. Sammohabhāveneva anabhisamayabhūtattā <bold>aviditaṃ</bold> aññātaṃ <bold>karoti. Antavirahite javāpetī</bold>ti vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa vasena a-kāra vi-kāra ja-kāre gahetvā aññesaṃ vaṇṇānaṃ lopaṃ, ja-kārassa ca dutiyassāgamaṃ katvā <bold>‘‘avijjā’’</bold>ti vuttaṃ. Byañjanatthaṃ vatvā sabhāvatthaṃ dassetuṃ <bold>‘‘apicā’’</bold>tiādi vuttaṃ. Cakkhuviññāṇādīnaṃ vatthārammaṇāni ‘‘idaṃ vatthu, idaṃ ārammaṇa’’nti avijjāya ñātuṃ na sakkāti avijjā tappaṭicchādikā vuttā. Vatthārammaṇasabhāvachādanato eva avijjādīnaṃ paṭiccasamuppādabhāvassa, jarāmaraṇādīnaṃ paṭiccasamuppannabhāvassa ca chādanato paṭiccasamuppādapaṭiccasamuppannacchādanaṃ veditabbaṃ.</paragraph>
    <paragraph line="82"><bold>Apaccakkhitvā</bold>ti <pageBreak edition="Vipassana Research Institut" number="2.0237" /> paccakkhānaṃ akatvā apaṭikkhipitvā. <bold>Upakārakaṭṭho paccayaṭṭho</bold> yathā piṇḍapātādi sarīrassa.</paragraph>
    <paragraph line="83"><bold>Saṅkhatamabhisaṅkharontī</bold>ti yathā saṅkhataṃ hoti, evaṃ abhisaṅkharonti. Saṅkhārasaddaggahaṇena āgatā saṅkhārā <bold>saṅkhārasaddena āgatasaṅkhārā</bold>. Yadipi avijjāpaccayā saṅkhārāpi saṅkhārasaddena āgatā, te pana imissā desanāya padhānāti visuṃ vuttā, tasmā <bold>‘‘duvidhā’’</bold>ti ettha saṅkhārasaddena āgatasaṅkhāresu abhisaṅkharaṇakasaṅkhāraṃ vajjetvā tadaññe saṅkhārasaddena āgatasaṅkhārā yojetabbā. <bold>Saṅkhārasaddena āgatasaṅkhārā</bold>ti vā samudāyo vutto. Tadekadesā ca idha vaṇṇetabbabhāvena gahitā avijjāpaccayā saṅkhārā, tasmā vaṇṇetabbasabbasaṅgāhakavasena duvidhatā vuttāti veditabbā. ‘‘Paṭhamaṃ nirujjhati vacīsaṅkhāro’’tiādinā (ma. ni. 1.464) vitakkavicāraassāsapassāsasaññāvedanāvacīsaṅkhārādayo vuttā, na avijjāpaccayā saṅkhāresu vuttā kāyasañcetanādayo.</paragraph>
    <paragraph line="84"><bold>Saṅkhatasaṅkhārā</bold> nāma yathāsakaṃ paccayehi saṅkhatattā. Satipi paccayanibbattānaṃ sabbesampi saṅkhatabhāve ‘‘mametaṃ phala’’nti tatthābhimukhena viya kammunā nibbattitattā tebhūmakavipākakaṭattārūpesu sātisayo saṅkhatabhāvoti adhippāyena <bold>aṭṭhakathāyaṃ</bold> (visuddhi. 2.587) kammanibbattānaṃ abhisaṅkhatasaṅkhāratā vuttā. <bold>Pāḷiyaṃ</bold> pana tathā āgataṭṭhānassa abhāvato <bold>‘‘tepi</bold><pageBreak edition="Myanmar" number="2.0253" /><bold> …pe… ettheva saṅgahaṃ gacchantī’’</bold>ti vuttaṃ. <bold>Aniccā vata saṅkhārā</bold>ti vuttā ubhuādisamuṭṭhānāpi sabbadhammā. <bold>Abhisaṅkharaṇakasaṅkhāroti vuccati</bold> attano phalassa abhisaṅkharaṇato. Kāyapayogasamuṭṭhāpanavīriyaṃ <bold>kāyikavīriyaṃ. Abhisaṅkhārassā</bold>ti payogavegassa.</paragraph>
    <paragraph line="85">Vācaṃ saṅkharotīti <bold>vacīsaṅkhāro</bold>. Kāyena saṅkharīyatīti <bold>kāyasaṅkhāro</bold>. Cittena saṅkharīyati, cittaṃ vā saṅkharotīti <bold>cittasaṅkhāro</bold>. Saṅkhepato pana sabbepi yathārahaṃ saṅkharonti, saṅkharīyantīti ca saṅkhārāti veditabbā. <bold>Vutta</bold>nti saṅkhāraṭṭhapaccayaṭṭhādimāha.</paragraph>
    <paragraph line="86"><bold>Namatī</bold>ti ekantasārammaṇatāya ārammaṇābhimukhaṃ namati. <bold>Paritassatī</bold>ti pipāsati, taṇhāparitāpatāya vā vicalati. <bold>Upādiyatī</bold>ti daḷhaṃ ādiyati. <bold>Bhavatī</bold>ti upapattibhavaṃ sandhāyāha. <bold>Bhāvayatī</bold>ti kammabhavaṃ. Cuti khandhānaṃ maraṇanti <bold>‘‘maranti etenā’’</bold>ti vuttaṃ. Dukkhā vedanā <pageBreak edition="Vipassana Research Institut" number="2.0238" /> uppādadukkhā, ṭhitidukkhāti ca katvā <bold>‘‘dvedhā khaṇatī’’</bold>ti vuttaṃ. <bold>Āyāso</bold> parissamo visādo.</paragraph>
    <paragraph line="87"><bold>Niddiṭṭhanayadassana</bold>nti yathāniddiṭṭhavidhisandassanaṃ. <bold>Kevala</bold>-saddo asammissavācako ca hoti ‘‘kevalā sālayo’’tiādīsu, niravasesavācako ca ‘‘kevalā aṅgamagadhā’’tiādīsu, tasmā dvidhāpi atthaṃ vadati. Tattha <bold>asammissassā</bold>ti sukharahitassa. Na hi ettha kiñci uppādavayarahitaṃ atthi. <bold>Sakalassā</bold>ti sabbabhavādigatassa, sabbakālikassa ca.</paragraph>
    <paragraph line="88" number="588"> ‘‘Lakkhaṇekavidhādito’’ti ettha <bold>ādi</bold>-saddo paccekaṃ parisamāpetabboti dassento āha <bold>‘‘lakkhaṇādito’’</bold>ti. Sampayutte, taṃsamaṅgipuggale vā sammohayatīti <bold>sammohanarasā</bold>. Ārammaṇasabhāvassa chādanaṃ hutvā gayhatīti <bold>chādanapaccupaṭṭhānā</bold>. ‘‘Āsavasamudayā avijjāsamudayo’’ti (ma. ni. 1.103) vacanato <bold>āsavapadaṭṭhānā</bold>. Paṭisandhijananatthaṃ āyūhanti byāpāraṃ karontīti <bold>āyūhanarasā</bold>. Rāsikaraṇaṃ vā <bold>āyūhanaṃ</bold>. Cetanāsabhāvattā cetanā hutvā gayhatīti <bold>cetanāpaccupaṭṭhānā</bold>. Nāmarūpassa purecārikabhāvena pavattatīti <bold>pubbaṅgamarasaṃ</bold>. Purimabhavena saddhiṃ ghaṭanaṃ hutvā gayhatīti <bold>paṭisandhipaccupaṭṭhānaṃ</bold>. Viññāṇena saha, aññamaññañca sampayujjatīti <bold>sampayogarasaṃ</bold>. Samaṃ pakārehi yogo <pageBreak edition="Myanmar" number="2.0254" /><bold>sampayogo</bold>. Visuṃ abhāvo <bold>avinibbhogo</bold>. Rūpaṃ sampayogābhāvato vikiratīti <bold>vikiraṇarasaṃ</bold>. Tato eva hi pisiyamānā taṇḍulādayo vikiranti, cuṇṇībhūtā viddhaṃsanti, nāmassa kadāci kusalādibhāvopi atthīti tato visesanatthaṃ <bold>‘‘abyākatapaccupaṭṭhāna’’</bold>nti vuttaṃ. ‘‘Acetano abyākato’’ti (visuddhi. 1.311; vibha. aṭṭha. 173) ettha viya anārammaṇatā vā abyākatatā daṭṭhabbā. <bold>Āyatanalakkhaṇa</bold>nti ghaṭṭanalakkhaṇaṃ, āyānaṃ tananalakkhaṇaṃ vā. Dassanassa yathāsakaṃ visayaggahaṇassa karaṇato <bold>dassanarasaṃ</bold>. ‘‘Dassanādirasa’’nti pana <bold>sammohavinodaniyaṃ</bold> vuttaṃ. <bold>Vatthudvārabhāvapaccupaṭṭhānaṃ</bold> yathārahaṃ viññāṇamanoviññāṇadhātūnanti adhippāyo. Vatthuggahaṇañcettha cakkhādipañcakāpekkhaṃ. Akusalavipākupekkhāya aniṭṭhabhāvato dukkhena, itarāya iṭṭhabhāvato sukhena saṅgahitattā <bold>‘‘sukhadukkhapaccupaṭṭhānā’’</bold>ti vuttaṃ. Dukkhasamudayattā <bold>hetulakkhaṇā taṇhā</bold>. ‘‘Tatratatrābhinandinī’’ti (ma. ni. 1.91, 460; saṃ. ni. 5.1081; vibha. 203; mahāva. 14) vacanato <bold>abhinandanarasā</bold>. Cittassa, puggalassa vā rūpādīsu atittabhāvo hutvā gayhatīti <bold>atittabhāvapaccupaṭṭhānā. Amuñcanarasaṃ</bold> taṇhādiṭṭhābhinivesavasena. Taṇhādaḷhattaṃ <pageBreak edition="Vipassana Research Institut" number="2.0239" /> hutvā kāmupādānaṃ, sesāni diṭṭhi hutvā upaṭṭhahantīti <bold>taṇhādaḷhattadiṭṭhipaccupaṭṭhānaṃ</bold>. Kammupapattibhavavasena bhavassa lakkhaṇādayo yojetabbā.</paragraph>
    <paragraph line="89" number="589"><bold>Mohādibhāvato</bold>ti ettha <bold>ādi</bold>-saddena ananubodhādīnaṃ saṅgaho. Dukkhādīsu aññāṇavasena <bold>appaṭipatti,</bold> asubhādīsu subhādivipallāsavasena <bold>micchāpaṭipatti</bold>. Diṭṭhivippayuttavasena vā <bold>appaṭipatti,</bold> diṭṭhisampayuttavasena <bold>micchāpaṭipatti. Dvārārammaṇato</bold>ti dvārato, ārammaṇato ca chasu dvāresu, chasu ārammaṇesu ca pavattanato. Ayaṃ pana vibhāgo na avijjāya eva, aññesupi paṭiccasamuppādaṅgesu arūpadhammānaṃ labbhatīti āha <bold>‘‘sabbesupī’’</bold>ti.</paragraph>
    <paragraph line="90"><bold>Vipākadhammadhammādibhāvato</bold>ti ettha <bold>ādi</bold>-saddena nevasekkhānāsekkhasaṃyojaniyādibhāve saṅgaṇhāti. <bold>Catuyonisaṃvattanato</bold>ti catuyonipariyāpannattabhāvanibbattanato.</paragraph>
    <paragraph line="91"><bold>Lokiyavibhāgādibhāvato</bold>ti <pageBreak edition="Myanmar" number="2.0255" /> ettha <bold>ādi</bold>-saddena abyākatasappaccayasaṅkhatādibhāve saṅgaṇhāti. <bold>Sahetukāhetukādito</bold>ti <bold>ādi</bold>-saddena sasaṅkhārāsaṅkhārādibhede saṅgaṇhāti.</paragraph>
    <paragraph line="92">Kāmaṃ nāmarūpaṃ paccuppannaddhavasena vuccati, tathāpi yathā paccuppannaṃ, evaṃ atītānāgatampīti addhadvayapariyāpannassāpi nayato gahetabbattā vuttaṃ <bold>‘‘atītādito tividha’’</bold>nti.</paragraph>
    <paragraph line="93"><bold>Sañjātisamosaraṇaṭṭhānato</bold>ti viññāṇataṃsampayuttadhammānaṃ uppattipavattidesabhāvato. <bold>‘‘Bhūtappasādaviññāṇato’’</bold>ti pāṭho yutto. ‘‘Viññāṇādito’’ti pana paṭhanti. Ekasesanayena bāhirāyatanassāpi saṅgahe sati ādi-saddena tassa saṅgahitatā daṭṭhabbā. <bold>Nobhayagocara</bold>nti manāyatanamāha. Na hi arūpadhammānaṃ desavasena āsannatā, dūratā vā atthi aviggahattā, tasmā manāyatanassa gocaro manāyatanaṃ sampatto, asampatto vāti na vuccati. <bold>Phassādīnampī</bold>ti ettha phasso tāva phusanasabhāvato, lokiyasāsavādibhāvato ca ekavidho. Paṭighasamphassaadhivacanasamphassabhedato, sahetukādibhāvato ca duvidho. Bhavattayapariyāpannato, vedanāttayasampayogato <pageBreak edition="Vipassana Research Institut" number="2.0240" />, ahetukaduhetukatihetukato ca tividho. Yonigativasena catubbidho, pañcavidho ca.</paragraph>
    <paragraph line="94"><bold>Vedanā</bold> anubhavanalakkhaṇato, lokiyasāsavādibhāvato ca ekavidhā. Pañcadvārikamanodvārikabhedato duvidhā. Sukhādibhedato tividhā. Yonigativasena catubbidhā, pañcavidhā ca. Chaḷārammaṇabhedato chabbidhā.</paragraph>
    <paragraph line="95"><bold>Taṇhā</bold> lokassa samudayabhāvato ekavidhā. Duvidhā diṭṭhisampayuttavippayuttabhāvato. Tividhā kāmabhavavibhavataṇhābhedato. Catubbidhā catumaggapaheyyato. Pañcavidhā rūpābhinandanādibhāvato. Chabbidhā chataṇhākāyabhedato.</paragraph>
    <paragraph line="96"><bold>Upādānaṃ</bold> ekavidhaṃ daḷhaggāhabhāvato. Duvidhaṃ taṇhādiṭṭhibhedato. Tividhaṃ bhavattayūpanissayabhāvato. Catubbidhaṃ kāmupādānādibhedato. Pañcavidhaṃ pañcagatisaṃvattanato.</paragraph>
    <paragraph line="97"><bold>Bhavo</bold><pageBreak edition="Myanmar" number="2.0256" /> ekavidho lokiyasāsavādibhāvato. Duvidho kammupapattibhedato. Tividho kāmabhavādibhedato. Catubbidho caturupādānapaccayato. Pañcavidho pañcagatisaṃvattanato. Chabbidho kāmakammabhavādibhedato. Sattavidho sattaviññāṇaṭṭhitisaṅgahato. Aṭṭhavidho caturupādānapaccayakammabhavādibhedato. Navavidho kāmabhavādibhedato.</paragraph>
    <paragraph line="98"><bold>Jāti</bold> ekavidhā tattha tattha bhave paṭhamābhinibbattibhāvato. Duvidhā rūpakkhandhasaṅkhārakkhandhasaṅgahato. Tividhā bhavattayapariyāpannato. Yonigativasena catubbidhā, pañcavidhā ca. Iminā nayena jarāmaraṇādīnampi ekavidhādibhāvo veditabbo.</paragraph>
    <paragraph line="99" number="590"> Sokādīnampi gahitattā aṅgabahuttappasaṅge ‘‘dvādasevā’’ti aṅgavavatthānaṃ veditabbaṃ. Na hi sokādayo aṅgabhāvena vuttā, phalena pana kāraṇaṃ avijjaṃ mūlaṅgaṃ dassetuṃ te vuttā. Jarāmaraṇabbhāhatassa hi bālassa te sambhavantīti sokādīnaṃ jarāmaraṇakāraṇatā vuttā, na pana ‘‘kāyikāya dukkhāya vedanāya phuṭṭho’’ti ca sutte jarāmaraṇanimittañca dukkhaṃ saṅgahitanti taṃ tannimittānaṃ jarāmaraṇabbhāhatassa sambhave sādhakabhāvena vuttaṃ. Yasmā pana jarāmaraṇeneva <pageBreak edition="Vipassana Research Institut" number="2.0241" /> sokādīnaṃ ekasaṅkhepo kato, tasmā tesaṃ jātipaccayatā yujjati. Jarāmaraṇapaccayabhāve hi avijjāya ekasaṅkhepo kātabbo siyā. Jātipaccayā pana jarāmaraṇaṃ <pageBreak edition="Myanmar" number="2.0257" />, sokādayo ca sambhavantīti tattha jarāmaraṇaṃ ekantikaṃ aṅgabhāvena gahitaṃ. Sokādayo pana rūpabhavādīsu abhāvato anekantikā kevalaṃ pākaṭena phalena avijjānidassanatthaṃ gahitā. Tena anāgate jātiyā sati tato parāya paṭisandhiyā hetuhetubhūtā avijjā dassitāti bhavacakkassa avicchedo dassito hotīti. Suttañca sokādīnaṃ avijjā kāraṇanti etasseva atthassa sādhakaṃ daṭṭhabbaṃ, na sokādīnaṃ bālassa jarāmaraṇanimittatāmattassa. ‘‘Assutavā puthujjano’’ti hi vacanena avijjā sokādīnaṃ kāraṇanti dassitā, na ca jarāmaraṇanimittameva dukkhaṃ dukkhanti.</paragraph>
    <paragraph line="100">Aparo nayo jarāmaraṇampi paccayo, aññathā dvādasaṅgāni na paripūrenti. Kassa pana so paccayo? Sokādīnaṃ. Yadi evaṃ kasmā ‘‘jarāmaraṇapaccayā sokādayo sambhavantī’’ti avatvā ‘‘jātipaccayā jarāmaraṇaṃ, sokādayo ca sambhavantī’’ti vuttanti? Yasmā tadaññenapi dukkhadhammena phuṭṭhassa te sambhavanti, tasmā appahīnasaṃyojanassāpi tesaṃ tappaccayatā na ekaṃsikāti jātipaccayatāva vuttā. Atha vā jarāmaraṇaggahaṇena upapattibhavo saṅgahito. Upādinnakkhandhaparipāko hi āyuno saṃhāni, indriyānaṃ paripāko ca jarā, tesañca bhedo maraṇanti. Sati ca upapattibhave tattha katupacitaṃ, porāṇaṃ vā kammaṃ <bold>kammabhavo,</bold> kammādiupaṭṭhāne cutianantaraṃ paṭisandhiṃ janetīti <bold>upapattibhavo</bold> jātiyā paccayo, tasmā jarāmaraṇampi jātiyā paccayatāya paṭiccasamuppādo. Yasmā pana ‘‘bhavapaccayā jātī’’ti ettheva upapattibhavassa jātiyā paccayatā saṅgahitā, tasmā vuttapariyāyasaṅgahato ca ‘‘jarāmaraṇapaccayā jātī’’ti na vuttaṃ. Evaṃ jarāmaraṇassāpi paccayabhāvasiddhito paṭiccasamuppādatāti dvādasaṅgatā vavatthitāti veditabbā. Tenāha <bold>‘‘dvādasevā’’</bold>tiādi. <bold>Ayaṃ tāvā</bold>ti ‘‘desanābhedato’’tiādinā vuttaṃ atthasaṃvaṇṇanaṃ sandhāyāha.</paragraph>
    <subhead line="101">Avijjāpaccayāsaṅkhārapadakathāvaṇṇanā</subhead>
    <paragraph line="102" number="591"><bold>Ayaṃ panā</bold>ti idāni vakkhamānaṃ. ‘‘Katamā ca, bhikkhave, avijjā dukkhe aññāṇa’’ntiādinā (ma. ni. 1.103) suttantesu catuṭṭhānikā avijjā vuttāti <bold>‘‘suttantapariyāyenā’’</bold>ti <pageBreak edition="Vipassana Research Institut" number="2.0242" /> vuttaṃ. <bold>Nikkhepakaṇḍe</bold> (dha. sa. 1106) pana suttantesu catūsu ṭhānesu kathitāya eva avijjāya aṭṭhasu ṭhānesu kiccajātito kathitattā tadatthavaṇṇanāvasena vibhāvanaṃ kātuṃ <bold>‘‘abhidhammapariyāyenā’’</bold>ti ārabhitvā <bold>‘‘vuttañheta’’</bold>ntiādi vuttaṃ. Ahāpetvā vibhajitabbaṃ. Vibhajanañhi abhidhammapariyāyo. ‘‘Aṭṭhasu ṭhānesu aññāṇa’’nti ānetvā taṃ sambandhitabbaṃ. <bold>Sesaṭṭhānesū</bold>ti dukkhasamudayesu, pubbantādīsu ca. <bold>Ārammaṇavasenā</bold>ti ārammaṇakaraṇavasenāpi. <bold>Idhā</bold>ti imasmiṃ ‘‘dukkhe aññāṇa’’ntiādike pāṭhe. <bold>Sā</bold>ti avijjā. <bold>Uppannā</bold>ti asamūhatuppannā, pageva paccuppannā. ‘‘Paṭicchādetvā’’ti ettha vuttaṃ paṭicchādanākāraṃ dassetuṃ <bold>‘‘yāthāvasarasalakkhaṇaṃ paṭivijjhituṃ na detī’’</bold>ti vuttaṃ. Rasitabbo paṭivijjhitabbo sabhāvo raso, attano raso saraso, yāthāvo yathābhūto saraso yāthāvasaraso, yo ‘‘pīḷanaṭṭho’’tiādinā (paṭi. ma. 2.8) vutto <pageBreak edition="Myanmar" number="2.0258" /> dukkhasaccappabhedā eva ca pubbantādayo, so eva lakkhitabbattā <bold>yāthāvasarasalakkhaṇaṃ</bold>. Taṃ <bold>paṭivijjhituṃ</bold> paccakkhato jānituṃ <bold>na deti</bold>.</paragraph>
    <paragraph line="103"><bold>Tadubhaya</bold>nti pubbantañceva aparantañca atītaṃ, anāgatañca khandhapañcakaṃ. Pubbantāparantabhāgavantatāya vā paccuppannaddhabhūto majjhanto pubbantāparanto. <bold>Ayaṃ avijjā ime saṅkhārā</bold>ti idappaccayatāpaṭiccasamuppannadhammesu paccakkhato jānanākāradassanaṃ. <bold>Etthā</bold>ti etesu dukkhādīsu. Yadipi avijjā dukkhādīsu ārammaṇakaraṇavasenapi pavattati, yathā pana nirodhamagge ārammaṇaṃ kātuṃ asakkontī te jānitukāmassa tappaṭicchādanavasena, anirodhamaggesu nirodhamaggaggahaṇakāraṇabhāvena ca pavattamānā te yāthāvato paṭivijjhituṃ na deti, evaṃ dukkhādīsupīti veditabbaṃ. Tathā hi vuttaṃ ‘‘paṭicchādanavaseneva idhādhippetā’’ti. Dukkhādivisayo andhatamakaro, lobhādīnañca andhatamakarānaṃ paccayabhūto adassanākāro <bold>aññāṇaṃ</bold>.</paragraph>
    <paragraph line="104" number="592"><bold>Puññādayo</bold>ti puññābhisaṅkhārādayo. Tattha punāti attano santānaṃ apuññaphalato, dukkhasaṃkilesato ca sodhetīti puññaṃ. Hitasukhajjhāsayena puññaṃ karotīti tannipphādanena kārakassa ajjhāsayaṃ pūreti, pujjabhavaṃ nibbattetīti vā puññaṃ. Iti pūrako, pujjanibbattako ca niruttinayena puññanti veditabbo. Puññañca so attano phalassa abhisaṅkharaṇaṭṭhena abhisaṅkhāro cāti <bold>puññābhisaṅkhāro</bold>. Puññapaṭipakkhato apuññanti vuttavipariyāyena <bold>apuññābhisaṅkhāro</bold> veditabbo. Samādhipaccanīkānaṃ atidūratāya na iñjati, aniñjañca <pageBreak edition="Vipassana Research Institut" number="2.0243" /> bhavaṃ abhisaṅkharotīti <bold>āneñjābhisaṅkhāro</bold>. Kāyena pavattito, kāyato vā pavatto, kāyassa vā saṅkhāroti <bold>kāyasaṅkhāro</bold>. Vacīcittasaṅkhāresupi eseva nayo. Tattha paṭhamattiko <bold>parivīmaṃsanasuttā</bold>divasena gahito. Tattha hi ‘‘puññaṃ ce saṅkhāraṃ abhisaṅkharoti, puññūpagaṃ hoti viññāṇa’’ntiādinā (saṃ. ni. 2.51) āgataṃ. Dutiyattiko <bold>vibhaṅgasutta</bold>vasena. Tattha hi ‘‘tayome, bhikkhave, saṅkhārā. Katame tayo? Kāyasaṅkhāro vacīsaṅkhāro cittasaṅkhāro’’ti (saṃ. ni. 2.28) vuttaṃ.</paragraph>
    <paragraph line="105"><bold>Vitthārato panā</bold>tiādi puññābhisaṅkhārādīnaṃ sarūpato, pabhedato ca vibhāvanaṃ. <bold>Bhāvanāvaseneva pavattā,</bold> na dānasīlavasenāti tattha labbhamānaṃ puññakiriyavatthuṃ dasseti. Evañca katvā arūpāvacaracetanāpi <bold>‘‘bhāvanāvaseneva</bold><pageBreak edition="Myanmar" number="2.0259" /><bold>pavattā’’</bold>ti vuttā. Ye pana ‘‘bhāvanāvasenevā’’ti avadhāraṇena abhiññācetanaṃ nivattetīti vadanti, tadayuttaṃ tāsampi avijjāpaccayatāya viya puññābhisaṅkhārabhāvassa ca icchitattā. Aññathā abhiññācittuppādassa puññakiriyavatthūsu asaṅgaho eva siyā, na ca yuttaṃ ‘‘kusalañca puññakiriyavatthuñca na hotī’’ti. <bold>Pāṇātipātādī</bold>ti <bold>ādi</bold>-saddena na tadavasiṭṭhaakusalakammapathānaṃyeva gahaṇaṃ, atha kho anavasesaakusalakammassāpi gahaṇaṃ daṭṭhabbaṃ.</paragraph>
    <paragraph line="106"><bold>Itaresu panā</bold>ti kāyasaṅkhārādīsu. Puññābhisaṅkhārādayo pavattamānā imehi dvārehi pavattantīti <bold>dvārato pavattidassanatthaṃ</bold>. ‘‘Samavīsati cetanā’’ti kasmā vuttaṃ, yadi kāyavacīviññattiyo samuṭṭhāpentiyo kusalākusalacetanā kāyasaṅkhāro, vacīsaṅkhāroti ca vuccanti, evaṃ sante abhiññācetanāyapi kusalāya tathā pavattāya vacīsaṅkhārabhāvo vattabboti codanaṃ sandhāyāha <bold>‘‘abhiññācetanā’’</bold>tiādi. <bold>Etthā</bold>ti kāyavacīsaṅkhāraggahaṇe, kāyavacīsañcetanāggahaṇe vā. <bold>Na gahitā</bold>ti aṭṭhakathāyaṃ na gahitā ‘‘abhiññācetanā viññāṇassa paccayo na hotī’’ti. Kasmā pana na hoti, nanu sāpi kusalā, vipākadhammā cāti? Saccametaṃ, anupacchinnataṇhāvijjamāne pana santāne sabyāpārappavattiyā tassā kusalatā, vipākadhammatā ca vuttā, na vipākuppādanena. Sā pana vipākaṃ uppādentī rūpāvacarameva uppādeyya. Na hi aññabhūmikaṃ kammaṃ aññabhūmikaṃ vipākaṃ uppādetīti. Attanā sadisārammaṇaṃ tiṭṭhānikameva ca uppādeyya <bold>cittuppādakaṇḍe</bold> rūpāvacaravipākassa kammasadisārammaṇasseva vuttattā. Na ca rūpāvacaravipāko parittādiārammaṇo atthi, abhiññācetanā <pageBreak edition="Vipassana Research Institut" number="2.0244" /> ca parittādiārammaṇāva hoti. Tasmā vipākaṃ na uppādetīti viññāyati. Kasiṇesu ca uppāditassa catutthajjhānasamādhissa ānisaṃsabhūtā abhiññā. Yathāha ‘‘so evaṃ samāhite citte’’tiādi (dī. ni. 1.244-245; ma. ni. 1.384-386, 431-433; pārā. 12). Tasmā samādhiphalasadisā sā, na ca phalaṃ deti. Dānasīlānisaṃsabhūto tasmiṃ bhave paccayalābho viyāti sāpi vipākaṃ na uppādetīti.</paragraph>
    <paragraph line="107"><bold>‘‘Yathā ca abhiññācetanā, evaṃ uddhaccacetanāpi na hotī’’</bold>ti idaṃ uddhaccasahagatadhamme visuṃ uddharitvā ‘‘tesaṃ vipāke ñāṇaṃ atthapaṭisambhidā’’ti (vibha. 725) vuttattā <pageBreak edition="Myanmar" number="2.0260" /> vicāretabbaṃ. Sā pana vicāraṇā heṭṭhā khandhaniddesavaṇṇanāyaṃ akusalakathāyaṃ vicāritā evāti tattha vicāritanayeneva veditabbā. Apicettha yadeke vibhajja vadanti, dassanabhāvanānaṃ abhāvepi yesaṃ puthujjanānaṃ, sekkhānañca dassanabhāvanāhi bhavitabbaṃ, tesaṃ taduppattikāle tehi pahātuṃ sakkuṇeyyā akusalā dassanena pahātabbā, bhāvanāya pahātabbāti ca vuccanti. Puthujjanānaṃ pana bhāvanāya abhāvā bhāvanāya pahātabbacintā natthi. Tena tesaṃ pavattamānā dassanena pahātuṃ asakkuṇeyyāpi bhāvanāya pahātabbāti na vuccanti. Yadi vucceyyuṃ, dassanenapahātabbā bhāvanāyapahātabbānaṃ kesañci kenaci kadāci ārammaṇaārammaṇādhipatiupanissayapaccayehi paccayo bhaveyyuṃ? Na ca paṭṭhāne dassanenapahātabbā bhāvanāyapahātabbānaṃ kenaci paccayena paccayoti vuttā. Sekkhānaṃ pana vijjamānā bhāvanāya pahātuṃ sakkuṇeyyāti bhāvanāya pahātabbā. Teneva sekkhānaṃ dassanena pahātabbā, cattattā vantattā muttattā pahīnattā paṭinissaṭṭhattā ukkheṭitattā samukkheṭitattā assāditabbā, abhinanditabbā ca na honti. Pahīnatāya eva somanassahetubhūtā, avikkhepahetubhūtā ca na domanassaṃ, uddhaccañca uppādentīti na te tesaṃ ārammaṇaārammaṇādhipatibhāvaṃ, pakatūpanissayabhāvañca gacchanti. Na hi pahīne upanissāya ariyo rāgādikilese uppādeti.</paragraph>
    <paragraph line="108">Vuttañhetaṃ ‘‘sotāpattimaggena ye kilesā pahīnā, te kilese na puneti na pacceti na paccāgacchati…pe… arahattamaggena…pe… paccāgacchatī’’ti (mahāni. 80; cūḷani. mettagūmāṇavapucchāniddesa 27). Na ca puthujjanānaṃ dassanena pahātuṃ sakkuṇeyyā, itaresaṃ na kenaci paccayena paccayo hontīti na sakkā vattuṃ ‘‘diṭṭhiṃ assādeti abhinandati, taṃ ārabbha rāgo uppajjati, diṭṭhi, vicikicchā, uddhaccaṃ uppajjati. Vicikicchaṃ ārabbha vicikicchā <pageBreak edition="Vipassana Research Institut" number="2.0245" />, diṭṭhi, uddhaccaṃ uppajjatī’’ti (paṭṭhā. 1.1.407) diṭṭhivicikicchānaṃ uddhaccārammaṇapaccayabhāvassa vuttattā. Ettha hi <bold>uddhacca</bold>nti uddhaccasahagatacittuppādaṃ sandhāya vuttaṃ. Evañca katvā adhipatipaccayaniddese ‘‘diṭṭhiṃ garuṃ katvā assādeti abhinandati, taṃ garuṃ katvā rāgo uppajjati, diṭṭhi uppajjatī’’ti (paṭṭhā. 1.1.415) ettakameva <pageBreak edition="Myanmar" number="2.0261" /> vuttaṃ, na vuttaṃ ‘‘uddhaccaṃ uppajjatī’’ti. Tasmā dassanabhāvanāhi pahātabbānaṃ atītādibhāvena na vattabbattepi yādisānaṃ tāhi anuppattidhammatā āpādetabbā, tesu puthujjanesu vattamānā dassanaṃ apekkhitvā tena pahātuṃ sakkuṇeyyā dassanena pahātabbā, sekkhesu vattamānā bhāvanaṃ apekkhitvā tāya pahātuṃ sakkuṇeyyā bhāvanāya pahātabbā.</paragraph>
    <paragraph line="109">Tesu bhāvanāya pahātabbā sahāyavirahā vipākaṃ na janayantīti bhāvanāya pahātabbacetanāya nānākkhaṇikakammapaccayabhāvo na vutto, apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe chandarāgādīnaṃ, uddhaccasahagatacittuppādassa ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ vipākuppādanaṃ na sakkā paṭisedhitunti uddhaccasahagatadhammānaṃ vipāko vibhaṅge vutto. Yadi evaṃ, apekkhitabbadassanabhāvanārahitānaṃ akusalānaṃ nevadassanena-nabhāvanāyapahātabbatāya navattabbatā āpajjatīti? Nāpajjati, appahātabbānaṃ ‘‘nevadassanena-nabhāvanāya pahātabbā’’ti (dha. sa. tikamātikā 9) vuttattā, appahātabbaviruddhasabhāvattā ca akusalānaṃ.</paragraph>
    <paragraph line="110">Evampi te imasmiṃ tike ‘‘navattabbā’’ti vattabbā āpajjantīti? Nāpajjanti, cittuppādakaṇḍe dassitānaṃ dvādasaakusalacittuppādānaṃ dvīhi padehi saṅgahitattā. Yathā hi dhammavasena sabbe saṅkhatadhammā saṅgahitāti uppannattike kālavasena asaṅgahitāpi atītā ‘‘navattabbā’’ti na vuttā cittuppādarūpabhāvena gahitesu navattabbassa abhāvā, evamidhāpi cittuppādabhāvena gahitesu navattabbassa asaṅgahitassa abhāvā navattabbatā navuttāti veditabbā. Yattha hi cittuppādo koci niyogato navattabbo atthi, tattha tesaṃ catuttho koṭṭhāso atthīti yathāvuttapadesu viya tatthāpi bhinditvā bhajāpetabbacittuppāde bhinditvā bhajāpeti ‘‘siyā navattabbā parittārammaṇā’’tiādinā (dha. sa. 1422). Tadabhāvā uppannattike, idha ca tathā na vuttā.</paragraph>
    <paragraph line="111">Atha <pageBreak edition="Vipassana Research Institut" number="2.0246" /> vā yathā sappaṭighehi samānasabhāvattā rūpadhātuyaṃ tayo mahābhūtā sappaṭighāti vuttā. Yathāha ‘‘asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā, dve mahābhūte paṭicca ekaṃ mahābhūta’’nti <pageBreak edition="Myanmar" number="2.0262" />, evaṃ puthujjanānaṃ pavattamānā bhāvanāya pahātabbasamānasabhāvā bhāvanāya pahātabbāti vucceyyunti? Natthi navattabbatāpasaṅgo. Evañca sati puthujjanānaṃ pavattamānāpi bhāvanāya pahātabbā sakabhaṇḍe chandarāgādayo parabhaṇḍe chandarāgādīnaṃ upanissayapaccayo, rāgo ca rāgadiṭṭhīnaṃ adhipatipaccayoti ayamattho laddho hoti. Yathā pana aphoṭṭhabbattā rūpadhātuyaṃ tayo mahābhūtā na paramatthato sappaṭighā, evaṃ apekkhitabbabhāvanārahitā puthujjanesu vattamānā sakabhaṇḍe chandarāgādayo na paramatthato bhāvanāya pahātabbāti bhāvanāya pahātabbānaṃ nānākkhaṇikakammapaccayatā na vuttā. Na ca dassanenapahātabbā bhāvanāyapahātabbānaṃ kenaci paccayena paccayoti vuttā. Ye hi dassanena pahātabbapaccayā kilesā, na te dassanato uddhaṃ pavattanti. Dassanena pahātabbapaccayassapi pana uddhaccasahagatassa sahāyavekallamattameva dassanena kataṃ, na tassa koci bhāvo dassanena anuppattidhammataṃ āpāditoti tassa ekantabhāvanāyapahātabbatā vuttā. Tasmā tassa tādisasseva sati sahāye vipākuppādanavacanaṃ, asati ca vipākānuppādanavacanaṃ na virujjhatīti.</paragraph>
    <paragraph line="112">Tayidaṃ sabbaṃ tesaṃ ācariyānaṃ ahopurisikāmattanti apare. Kasmā? Uddhaccasahagatassa ekantena bhāvanāya pahātabbattā. Evañhi vuttaṃ bhagavatā ‘‘katame dhammā bhāvanāya pahātabbā? Uddhaccasahagato cittuppādo’’ti (dha. sa. 1406). Yadi hi taṃ icchitaṃ siyā, yathā atītārammaṇattike ‘‘niyogā anāgatārammaṇā natthī’’ti (dha. sa. 1433) vatvā vibhajja vuttaṃ, evamidhāpi ‘‘niyogā bhāvanāya pahātabbā natthī’’ti vatvā ‘‘uddhaccasahagato siyā bhāvanāya pahātabbo, siyā na vattabbo’’ti vadeyya. Yā ca taṃ samatthentena ‘‘yadi vucceyyu’’ntiādinā yutti vuttā, sāpi ayutti. Kasmā? Yasmā dassanena pahātabbārammaṇānaṃ rāgadiṭṭhivicikicchāuddhaccānaṃ dassanena pahātabbabhāvo eva icchitoti. Yaṃ pana uddhaccaggahaṇena <bold>pāḷiyaṃ</bold> uddhaccasahagato cittuppādo vuttoti vatvā taṃ sādhetuṃ adhipatipaccayaniddese uddhaccassa anuddharaṇaṃ nibandhanaṃ vuttaṃ, tampi anibandhanaṃ paṭṭhāne sāvasesapāṭhadassanato. Tathā hi ‘‘atīto dhammo paccuppannassa dhammassa, anāgato dhammo paccuppannassa dhammassa ārammaṇapaccayena paccayo’’ti <pageBreak edition="Myanmar" number="2.0263" /> (paṭṭhā. 2.18.2) etesaṃ vibhaṅge cetopariyañāṇaggahaṇaṃ <pageBreak edition="Vipassana Research Institut" number="2.0247" /> katvā ‘‘paccuppanno dhammo paccuppannassa dhammassā’’ti etassa <bold>vibhaṅge</bold> labbhamānampi na uddhaṭaṃ.</paragraph>
    <paragraph line="113">Bhāvanāya pahātabbassa vipākadānaṃ pati dassanena pahātabbassa sahāyabhāvūpagamanaṃ vicāretabbaṃ. Kiṃ avijjādi viya dānasīlādīnaṃ uppattiyāyeva vipākadānasāmatthiyā ṭhānavasena dassanenapahātabbaṃ bhāvanāyapahātabbassa sahāyabhāvaṃ upagacchati, udāhu kilesā viya kammassa paṭisandhidānaṃ patīti? Kiñcettha – yadi tāva purimo pakkho pahīnadassanappahātabbattā sekkhasantāne pavattino bhāvanāpahātabbassa kiriyabhāvo āpajjati pahīnāvijjātaṇhāmāne santāne pavattadānādi viya. Atha dutiyo, tassāpi dassanenapahātabbatā āpajjati apāyagamanīyasabhāvānativattanato, tasmā heṭṭhā vicāritanayeneva uddhaccasahagatassa vipākadānaṃ pati pāḷiyā, aṭṭhakathāya ca avirujjhanavasenettha atthavinicchayo veditabbo.</paragraph>
    <paragraph line="114"><bold>Sāpī</bold>ti uddhaccacetanāpi. <bold>Viññāṇassa paccayabhāve</bold>ti sampuṇṇassa vipākaviññāṇassa paccayabhāve. Yadi apanetabbā, kasmā ‘‘samavīsati cetanā’’ti vuttanti tassa kāraṇaṃ dassento āha <bold>‘‘avijjāpaccayā pana sabbāpetā hontī’’</bold>ti. Abhiññācetanāyapi paccayabhāvaṃ dasseti. Yadi evaṃ abhiññācetanāya saha ekavīsatīti vattabbaṃ, na, tathā avacanassa vuttakāraṇattā. Taṃ pana itarāvacanassāpi kāraṇanti samānarūpāya ekissā avacane yaṃ kāraṇaṃ apekkhitvā ekā na vuttā, tena kāraṇena vuttāyapi avattabbataṃ dasseti. <bold>Ayaṃ tiko</bold>ti kāyasaṅkhārattiko. <bold>Purimattika</bold>nti puññābhisaṅkhārattikaṃ. <bold>Pavisatī</bold>ti kathaṃ pavisati. Puññābhisaṅkhāro hi aṭṭhakāmāvacaracetanāpabhedo kāyaduccaritato viramantassa siyā kāyasaṅkhāro, vacīduccaritato viramantassa siyā vacīsaṅkhāro, manodvāre pana uppannā terasapi cetanā puññābhisaṅkhāro ca hoti cittasaṅkhāro ca. Apuññābhisaṅkhāropi kāyaduccaritavasena pavattiyaṃ siyā kāyasaṅkhāro, vacīduccaritavasena pavattiyaṃ siyā vacīsaṅkhāro, dve dvārāni muñcitvā manodvāre pavattiyaṃ siyā cittasaṅkhāro, āneñjābhisaṅkhāro cāti evaṃ dutiyattiko purimattikameva <pageBreak edition="Myanmar" number="2.0264" /> pavisati. Tena vuttaṃ <bold>‘‘atthato puññābhisaṅkhārādīnaṃyeva vasena avijjāya paccayabhāvo veditabbo’’</bold>ti.</paragraph>
    <paragraph line="115" number="593"><bold>Avijjābhāve</bold><pageBreak edition="Vipassana Research Institut" number="2.0248" /><bold>bhāvato</bold>ti avijjāya atthibhāve saṅkhārānaṃ bhāvato. Na hi avijjāya asati kadāci saṅkhārā sambhavanti. Idāni taṃ avijjāya bhāvaṃ dassento <bold>‘‘aññāṇaṃ appahīnaṃ hotī’’</bold>ti āha. Tena maggena anirodho idha avijjāya atthibhāvo, na dharamānatā evāti dasseti. Svāyamattho heṭṭhā vibhāvitoyeva. <bold>‘‘Avijjāsaṅkhāta’’</bold>nti ca iminā ñāṇābhāvādiṃ nivatteti. Ayañhi <bold>a</bold>-kāro ‘‘ahetukā dhammā (dha. sa. dukamātikā 2) abhikkhuko āvāso’’tiādīsu (cūḷava. 76) taṃyoganivattiyaṃ dissati. Abhāvo hettha dīpito. ‘‘Appaccayā dhammā’’ti (dha. sa. dukamātikā 7) taṃsambandhitānivattiyaṃ. Paccayuppannañhi paccayasambandhīti appaccayuppannattāti taṃsambandhitā ettha jotīyati. ‘‘Anidassanā dhammā’’ti (dha. sa. dukamātikā 9) taṃsabhāvanivattiyaṃ. Nidassanañhi daṭṭhabbatā. Atha cakkhuviññāṇaṃ nidassanaṃ na passatīti taggahetabbatānivattiyaṃ. Tathā ‘‘anāsavā dhammā’’ti (dha. sa. dukamātikā 15). ‘‘Appaṭighā dhammā (dha. sa. dukamātikā 10), anārammaṇā dhammā’’ti (dha. sa. dukamātikā 55) taṃkiccanivattiyaṃ. ‘‘Arūpino dhammā (dha. sa. tikamātikā 11), acetasikā dhammā’’ti (dha. sa. dukamātikā 57) tabbhāvanivattiyaṃ. Tadaññathā hi ettha pakāsīyati. ‘‘Amanusso’’ti (dī. ni. 2.321) tabbhāvamattanivattiyaṃ. Manussattamattaṃ natthi, aññaṃ samānanti sadisatā hettha sūcīyati. ‘‘Assamaṇo samaṇapaṭiñño (a. ni. 3.13, 27; pu. pa. 91, 124), aputto’’ti tathā sambhāvanīyaguṇanivattiyaṃ. Garahā hi ettha ñāyati. ‘‘Kacci bhoto anāmayaṃ (jā. 1.15.146; 2.20.129), anudarā kaññā’’ti tadanappabhāvanivattiyaṃ. ‘‘Anuppannā dhammā’’ti (dha. sa. tikamātikā 17) taṃsadisabhāvanivattiyaṃ. Atītānañhi uppannapubbattā, uppādidhammānañca paccayekadesanibbattiyā āraddhuppādabhāvā, kālavinimuttassa ca vijjamānattā uppannānukūlatā, pageva paccuppannānanti tabbidhurabhāvo ettha viññāyati. ‘‘Asekkhā dhammā’’ti (dha. sa. tikamātikā 11) tadapariyosānanivattiyaṃ. Tanniṭṭhānañhettha pakāsīyati. Imesaṃ pana atthānaṃ asambhavato pārisesena yathā kusalapaṭipakkhā dhammā akusalā, evaṃ vijjāpaṭipakkhā avijjāti katvā ñāṇapaṭipakkho dhammo aññāṇanti veditabbaṃ.</paragraph>
    <paragraph line="116"><bold>Sukhasaññāya</bold><pageBreak edition="Myanmar" number="2.0265" /><bold>gahetvā</bold> dukkhadukkhavipariṇāmadukkhasaṅkhāradukkhatāhi viññūhi dukkhantveva gahetabbaṃ saṃsāradukkhaṃ sukhanti saññāya abhinivisitvā, etena tattha taṇhāpavattiṃ dasseti. <bold>Ārabhatī</bold>ti <pageBreak edition="Vipassana Research Institut" number="2.0249" /> nibbatteti. <bold>Taṇhāparikkhāre</bold>ti taṇhāya ‘‘sukhaṃ subha’’ntiādinā saṅkhate parikkhate, alaṅkateti attho. Taṇhā hi dukkhassa samudayoti ajānanto bālo ‘‘aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ upapajjeyya’’ntiādinā (ma. ni. 1.442) paritassanto kāyasaṅkhāre parikkharoti. <bold>Taṇhāparikkhāre</bold>ti vā taṇhāya parivārabhūte. Taṇhāvatthuṃ hi cakkhādiṃ, rūpādiñca abhisaṅkharitvā taṃsamaṅgīnaṃ dentā saṅkharā taṇhāya upanentā tassā parivārā viya hontīti. <bold>Gativisese</bold> brahmalokādike. Anekasatapasubaddhabhiṃsano vājapeyyādiko <bold>yañño</bold>. Amaraṇatthāti gahitā dukkarakiriyā <bold>amaratapo</bold>. Amaro vā devo vā bhaveyyaṃ, devaññataro vāti pavattitā vatacariyā <bold>amaratapo</bold>. Dukkhattā vā maro mārako tapo <bold>amaratapo</bold>. Diṭṭhe adiṭṭhasaddo viya mare amarasaddo daṭṭhabbo.</paragraph>
    <paragraph line="117">Jātiādipapātadukkhajananato maruppapātasadisatā puññābhisaṅkhārassa vuttā. <bold>‘‘Mahāpariḷāhajanika’’</bold>nti iminā anudahanaṭṭhena tiṇukkāsadisataṃ puññaphalassa dasseti. <bold>Appassādatañcā</bold>ti <bold>ca</bold>-saddena adhikuṭṭanavinivijjhanaaṅgapaccaṅgapalibhañjanādiṃ saṅgaṇhāti. <bold>Tappaccaya</bold>nti tassa vipariṇāmadukkhasabhāvassa sugatiphalassa paccayabhūtaṃ. Ramaṇīyabhāvena ca assādabhāvena ca gayhamānaṃ puññaphalaṃ dīpasikhāmadhulittasatthadhārāsadisaṃ. Tadattho ca puññābhisaṅkhāro taṃnipātalehanasadiso vutto. ‘‘Sukho imissā paribbājikāya taruṇāya mudukāya lomasāya bāhāya samphasso’’tiādinā (ma. ni. 1.469) sukhasaññāya asubhabhāvassa asallakkhaṇeneva ekaccakāmaparibhogoti bālo viya gūthakīḷanaṃ, kilesābhibhūtatāya kodhāratiabhibhūto asavaso maritukāmo viya visakhādanaṃ sampati kiriyākhaṇe, āyatiṃ phalakkhaṇe ca jigucchanīyaṃ, dukkhañca apuññābhisaṅkhāraṃ ārabhati. Lobhasahagatassa vā gūthakīḷanasadisatā, dosasahagatassa visakhādanasadisatā yojetabbā. Sabhayassāpi pisācanagarassa kāmaguṇasamiddhiyā sukhavipallāsahetubhāvo viya āruppavipākānaṃ <pageBreak edition="Myanmar" number="2.0266" /> nirantaratāya, anupalakkhiyamānauppādavayānaṃ dīghasantānatāya agayhamānavipariṇāmānaṃ saṅkhāravipariṇāmadukkhabhūtānampi niccādivipallāsahetubhāvoti, tesaṃ pisācanagarasadisatā, tadabhimukhagamanasadisatā ca āneñjābhisaṅkhārassa yojetabbā.</paragraph>
    <paragraph line="118">Avijjābhāvatova saṅkhārabhāvo, na abhāvatoti saṅkhārānaṃ avijjāpaccayabhāve saṅkhepena anvayato, byatirekato ca vuttamatthaṃ suttena samatthetuṃ <bold>‘‘vuttampi ceta’’</bold>ntiādinā suttapadaṃ ābhataṃ <pageBreak edition="Vipassana Research Institut" number="2.0250" />. Tattha <bold>avidvā</bold>ti aviddasu. <bold>Avijjāgato</bold>ti avijjāya samannāgato, appahīnāvijjoti adhippāyo.</paragraph>
    <subhead line="119">Paṭṭhānapaccayakathāvaṇṇanā</subhead>
    <paragraph line="120" number="594"><bold>Tāvā</bold>ti vattabbantarāpekkho nipāto, tena ‘‘avijjā saṅkhārānaṃ paccayo’’ti idaṃ tāva siddhaṃ, idaṃ pana aparaṃ vattabbanti dasseti. ‘‘Idaṃ pana vattabba’’nti yamatthaṃ sandhāya vuttaṃ, taṃ dassetuṃ paccayadhammā nāma yesaṃ paccayā honti, yathā vā paccayā honti, tadubhayesaṃ bahubhāvato anekadhāva paccayā hontīti avijjāyapi taṃ āsaṅkanto pucchi <bold>‘‘katamesaṃ saṅkhārānaṃ kathaṃ paccayo hotī’’</bold>ti, puññābhisaṅkhārādayo bahū saṅkhārā vuttā. Avijjā ca tesaṃ paccayo hoti, na sabbesaṃ ekadhāva hoti, tasmā imesaṃ saṅkhārānaṃ evaṃ paccayo hotīti idaṃ vattabbanti attho. <bold>Tatrā</bold>ti tasmiṃ paccayabhāve. Yadipi ‘‘katamesaṃ saṅkhārāna’’ntiādinā asādhāraṇato pucchā āraddhā, ekadesena pana samudāyopalakkhaṇametanti dvādasannaṃ paṭiccasamuppādaṅgānaṃ yathāsakaṃ paccayuppannānaṃ paccayabhāvo vattabboti taṃ dassetuṃ, avijjāya vā paccayabhāve pucchite tappasaṅgena sabbesampi paccayadhammānaṃ paccayabhāvaṃ visajjetukāmo paccaye tāva pāḷinayeneva dassetuṃ <bold>‘‘bhagavatā hī’’</bold>tiādi āraddhaṃ. Tattha ca bhagavatā catuvīsati paccayā vuttāti sambandho. Tesaṃ vasena avijjādīnaṃ paccayabhāvo veditabboti adhippāyo.</paragraph>
    <paragraph line="121">‘‘Hetu ca so paccayo cā’’ti iminā vacanena hetuno, adhipatipaccayādibhūtassa ca gahaṇaṃ siyāti taṃ nivārento āha <bold>‘‘hetu hutvā paccayo’’</bold>ti. Evampi so eva doso āpajjatīti puna āha <bold>‘‘hetubhāvena paccayoti vuttaṃ hotī’’</bold>ti. Tena na idha hetusaddena dhammaggahaṇaṃ <pageBreak edition="Myanmar" number="2.0267" /> kataṃ, atha kho dhammassa sattiviseso gahitoti dasseti. Tassa hi paccayasaddassa ca samānādhikaraṇataṃ sandhāya ‘‘hetu ca so paccayo ca, hetu hutvā paccayo’’ti ca vuttaṃ. Evañca katvā parato pāḷiyaṃ ‘‘hetū hetu…pe… hetupaccayena paccayo’’tiādinā (paṭṭhā. 1.1.1) tena tena hetubhāvādiupakārena tassa tassa dhammassa upakārakattaṃ vuttaṃ. <bold>Abhidhammaṭṭhakathāyaṃ</bold> pana ‘‘yo hi dhammo yaṃ dhammaṃ appaccakkhāya tiṭṭhati vā uppajjati vā, so tassa paccayo’’ti (paṭṭhā. aṭṭha. paccayuddesavaṇṇanā), ‘‘mūlaṭṭhena upakārako dhammo hetupaccayo’’ti (paṭṭhā. aṭṭha. paccayuddesavaṇṇanā) ca evamādinā dhammapaṭṭhānaniddesena <pageBreak edition="Vipassana Research Institut" number="2.0251" /> dhammato aññā dhammasatti nāma natthīti dhammeheva dhammasattivibhāvanaṃ katanti daṭṭhabbaṃ. Idhāpi vā ‘‘hetu ca so paccayo cā’’ti dhammeneva dhammasattiṃ dasseti. Na hi ‘‘hetupaccayo’’tiādiko uddeso kusalādiuddeso viya dhammappadhāno, atha kho dhammānaṃ upakārakabhāvappadhānoti.</paragraph>
    <paragraph line="122"><bold>‘‘Eseva nayo’’</bold>ti iminā tabbhāvena paccayabhāvaṃ ārammaṇādīsu atidisati ‘‘ārammaṇañca taṃ paccayo cāti ārammaṇapaccayo, ārammaṇaṃ hutvā paccayo, ārammaṇabhāvena paccayoti attho’’ti, na kammadhārayamattaṃ.</paragraph>
    <paragraph line="123" number="595"><bold>Vacanāvayavo</bold>ti sādhanāvayavaṃ sandhāyāha. Vacanasabhāvañhi sādhanaṃ paresaṃ aviditatthañāpanato loke sādhananti pākaṭaṃ paññātaṃ. Tathā hi naṃ avayavalakkhaṇaṃ, vacanasabhāvañca sādhanaṃ, avayavapakkhādīni vacanāni sādhananti ca ñāyavādino vadanti. <bold>Paṭiññā, hetūtiādīsū</bold>ti paṭiññā, hetu, udāharaṇa, upanaya, nigamanāni. Udāharaṇasādhammiyā sādhyasādhanaṃ <bold>hetu</bold>. Virūpo hetūti ca evamādīsu kāraṇaṃ yaṃ kiñci kāraṇalakkhaṇaṃ, sampāpakalakkhaṇampi vā. <bold>Ādi</bold>-saddena tassāpi saṅgahetabbatāya, ñāpakalakkhaṇaṃ pana vacanāvayavaggahaṇena gahitaṃ. Kāmaṃ mūlampi kāraṇalakkhaṇaṃ kāraṇameva, kāraṇanti panettha paccayahetu gahito. Mūlanti hetuhetūti kāraṇavisesavisayattā mūlassa visuṃ gahaṇaṃ. <bold>Etī</bold>ti etassa atthavacanaṃ vattatīti, tañca uppattiṭṭhitīnaṃ sādhāraṇavacanaṃ. Tenevāha <bold>‘‘tiṭṭhati vā uppajjati vā’’</bold>ti. Ekacco hi paccayo ṭhitiyā eva upakārako hoti yathā pacchājātapaccayo, ekacco <pageBreak edition="Myanmar" number="2.0268" /> uppattiyā eva yathā anantarādiko, ekacco ubhayassa yathā hetuādayo.</paragraph>
    <paragraph line="124"><bold>Upakārakalakkhaṇo</bold>ti ca dhammena dhammasattiṃ upakāraṃ dassetīti daṭṭhabbaṃ. Hinoti patiṭṭhāti etthāti <bold>hetu,</bold> anekatthattā dhātusaddānaṃ hi-saddo mūlasaddo viya patiṭṭhattho veditabbo. Hinoti vā etena kammanidānabhūtena uddhaṃ ojaṃ atiharantena mūlena viya pādapo tappaccayaṃ phalaṃ gacchati pavattati vuddhiṃ viruḷhiṃ āpajjatīti <bold>hetu</bold>. Attano phalaṃ karotīti <bold>kāraṇaṃ</bold>. Nidadāti dassentaṃ viya hotīti <bold>nidānaṃ</bold>. Sambhavati taṃ etasmāti <bold>sambhavo</bold>. Pabhavati etasmāti <bold>pabhavo</bold>ti paccayahetusaddehi itaresampi samānatthatā veditabbā. Evaṃ santepi kāraṇavisesavisayo <pageBreak edition="Vipassana Research Institut" number="2.0252" /> hetusaddo, kāraṇasāmaññavisayo paccayasaddoti dassento <bold>‘‘mūlaṭṭhenā’’</bold>tiādimāha. Hetuattho, paccayaṭṭho ca heṭṭhā papañcavasena vuttoti taṃ saṅkhippaṃ dassento āha <bold>‘‘saṅkhepato…pe… hetupaccayo’’</bold>ti.</paragraph>
    <paragraph line="125">Yathā sālivīhibījādīni taṃtaṃosadhīnaṃ sālivīhiādibhāvassa sādhakāni, maṇiādippabhāvatthūni ca nīlādivaṇṇāni nīlādippabhāsādhakāni, evaṃ hetupaccayo yathārahaṃ attanā sampayuttadhammānaṃ kusalādibhāvassa sādhakoti imamatthaṃ dasseti <bold>‘‘so sāliādīna’’</bold>ntiādinā. <bold>Ācariyāna</bold>nti ca revatācariyaṃ sandhāyāha. <bold>Evaṃ sante</bold>ti hetupaccayo yadi kusalādibhāvasādhako, evaṃ sati. <bold>Na sampajjati</bold> na sijjhati. Yathā kusalākusalahetu taṃsamuṭṭhānarūpassa kusalākusalabhāvāya na pariyatto, evaṃ abyākatopi hetu taṃsamuṭṭhānarūpassa abyākatabhāvāya. Sabhāveneva hi taṃ abyākatanti āha <bold>‘‘na hi so tesaṃ kusalādibhāvaṃ sādhetī’’</bold>ti. Hetupaccayo ca tesaṃ hotiyevāti āha <bold>‘‘na ca paccayo na hotī’’</bold>ti. Idāni tamatthaṃ pāḷiyā samatthetuṃ <bold>‘‘vuttañheta’’</bold>ntiādi vuttaṃ. <bold>Vinā etenā</bold>ti etena hetunā abyākatabhāvasādhakena vinā ahetukattā, abyākatabhāvo siddho sabhāvenevāti adhippāyo.</paragraph>
    <paragraph line="126">‘‘Yoniso, bhikkhave, manasi karoto anuppannā ceva kusalā dhammā uppajjanti, uppannā ca kusalā dhammā abhivaḍḍhantī’’tiādi (a. ni. 1.67) vacanehi kusalabhāvassa <pageBreak edition="Myanmar" number="2.0269" /> yonisomanasikārappaṭibaddhatā siddhāti āha <bold>‘‘yonisomanasikārappaṭibaddho kusalabhāvo’’</bold>ti. Eteneva akusalaabyākatabhāvāpi kusalabhāvo viya na hetupaṭibaddhāti dassitaṃ hoti. Yaṃ paneke maññeyyuṃ ‘‘ahetukahetussa akusalabhāvo viya sahetukahetūnampi sabhāvatova kusalādibhāvo, aññesaṃ taṃsampayuttānaṃ hetupaṭibaddho’’ti, tassa uttaraṃ vattuṃ <bold>‘‘yadi cā’’</bold>tiādimāha. <bold>Alobho kusalo vā siyā abyākato vā</bold>ti yadi alobho sabhāvato kusalo, so kusalasabhāvattā abyākato na siyā. Atha abyākato taṃsabhāvattā kusalo na siyā alobhasabhāvassa adosattābhāvo viya. Yasmā pana ubhayathāpi hoti, tasmā yathā ubhayathā hontesu saddhādīsu sampayuttesu hetupaṭibaddhaṃ kusalādibhāvaṃ pariyesetha, na sabhāvato, evaṃ hetūsupi kusalāditā aññapaṭibaddhā pariyesitabbā, na sabhāvatoti yaṃ vuttaṃ ‘‘sampayuttahetūsu sabhāvatova kusalādibhāvo’’ti, taṃ na yujjati. Sā pana pariyesiyamānā yonisomanasikārādipaṭibaddhā <pageBreak edition="Vipassana Research Institut" number="2.0253" /> hotīti hetūsu viya sampayuttesupi yonisomanasikārādipaṭibaddho kusalādibhāvo, na hetupaṭibaddhoti siddhaṃ hotīti adhippāyo.</paragraph>
    <paragraph line="127"><bold>Viruḷhamūlā viyā</bold>ti etena mūlāni viya mūlānīti dasseti. Tenevāha <bold>‘‘suppatiṭṭhitabhāvasādhanenā’’</bold>ti. Svāyaṃ ‘‘kusalo dhammo kusalassa, kusalo dhammo abyākatassa, kusalo dhammo kusalābyākatassa, akusalo dhammo akusalassa, akusalo dhammo abyākatassa, akusalo dhammo akusalābyākatassa, abyākato dhammo abyākatassā’’ti evaṃ sattadhā <bold>pañhāvāre</bold> niddiṭṭho. Yaṃ pana vuttaṃ hetukiccaṃ dassentena ‘‘hetū hetusampayuttakānaṃ dhammānaṃ, taṃsamuṭṭhānānañca rūpānaṃ hetupaccayena paccayo’’ti (paṭṭhā. 1.1.1), tattha paṭhamo hetusaddo paccattaniddiṭṭho paccayadhammaniddeso, tenassa hetubhāvena upakārakatā hetupaccayatāti dasseti. Dutiyo paccayuppannavisesanaṃ, tena na yesaṃ kesañci sampayuttakānaṃ hetū hetupaccayena paccayo, atha kho hetunā sampayuttānamevāti dasseti. Nanu ca sampayuttasaddassa <pageBreak edition="Myanmar" number="2.0270" /> sāpekkhattā dutiye hetusadde avijjamānepi aññassa apekkhitabbassa aniddiṭṭhattā hetū attanāva sampayuttakānaṃ hetupaccayena paccayoti ayamattho viññāyatīti? Nāyamekanto. Hetusaddo hi paccattaniddiṭṭho ‘‘hetupaccayena paccayo’’ti ettheva byāvaṭo yadā gayhati, na tadā sampayuttavisesanaṃ hotīti sampayuttaavisiṭṭhā ye keci gahitā bhaveyyunti. Nanu ca yathā ‘‘arūpino āhārā sampayuttakānaṃ dhammānaṃ, arūpino indriyā sampayuttakānaṃ dhammāna’’nti ca vutte dutiyena āhāraggahaṇena, indriyaggahaṇena ca vināpi āhārindriyasampayuttakāva gayhanti, evamidhāpi siyāti? Na, āhārindriyāsampayuttassa vajjetabbassa abhāvato. Vajjetabbābhāvato hi tattha dutiye āhārindriyaggahaṇe asatipi taṃsampayuttakāva gayhantīti taṃ na kataṃ, idha pana vajjetabbaṃ atthīti kattabbaṃ dutiyaṃ hetuggahaṇaṃ. Evampi ‘‘hetū hetusampayuttakāna’’nti ettha hetusampayuttakānaṃ so eva sampayuttakahetūti visesanassa akatattā yo koci hetu yassa kassaci hetusampayuttassa hetupaccayena paccayoti āpajjatīti? Nāpajjati, paccattaniddiṭṭhasseva hetuno puna sampayuttavisesanabhāvena vuttattā. Etadatthameva hi vināpi dutiyena hetusaddena hetusampayuttabhāve siddhepi tassa gahaṇaṃ kataṃ.</paragraph>
    <paragraph line="128">Atha vā asati dutiye hetusadde hetusampayuttakānaṃ hetupaccayena paccayo, na pana hetūnanti evampi gahaṇaṃ siyāti tannivāraṇatthaṃ so vutto. Tena hetusampayuttabhāvaṃ ye labhanti, tesaṃ <pageBreak edition="Vipassana Research Institut" number="2.0254" /> sabbesaṃ hetūnaṃ, aññesampi hetū hetupaccayena paccayoti dassitaṃ hoti. Yasmā pana hetujhānamaggā patiṭṭhāmattādibhāvena aññadhammanirapekkhā, na āhārindriyā viya sāpekkhā eva, tasmā etesveva dutiyaṃ hetādiggahaṇaṃ kataṃ. Āhārindriyā pana āharitabbaīsitabbāpekkhā eva, tasmā te vināpi dutiyena āhārindriyaggahaṇena attanā eva āharitabbe, īsitabbe ca āhārindriyabhūte, aññe ca sampayuttake paricchindantīti taṃ tattha na kataṃ. Idha ca dutiyena hetuggahaṇena paccayuppannānaṃ hetunā, paccayabhūteneva ca sampayuttānaṃ hetūnaṃ, aññesañca paricchinnattā puna visesena kiccaṃ natthīti pañhāvāre ‘‘kusalā <pageBreak edition="Myanmar" number="2.0271" /> hetū sampayuttakānaṃ khandhāna’’ntiādīsu dutiyaṃ hetuggahaṇaṃ na katanti daṭṭhabbaṃ.</paragraph>
    <paragraph line="129" number="596"><bold>Ārammaṇabhāvenā</bold>ti visayabhāvena, ālambitabbabhāvenāti attho. <bold>Ārabhitvāpī</bold>ti <bold>pi</bold>-saddena imamatthaṃ dasseti – rūpāyatanādimatte yasmiṃ kismiñci ekasmiṃ aṭṭhatvā ‘‘yaṃ yaṃ dhammaṃ ārabbhā’’ti (paṭṭhā 1.1.2) aniyamena sabbarūpāyatanānaṃ…pe… sabbadhammāyatanānañca ārammaṇapaccayabhāvassa vuttattā rūpādibhedena chabbidhesu saṅkhatāsaṅkhatapaññattidhammesu na koci dhammo ārammaṇapaccayo na hotīti. Svāyaṃ ārammaṇapaccayabhāvo heṭṭhā vibhāvito eva. <bold>Ālambitvā</bold>ti gahetvā. Ekantasārammaṇabhāvato anārabbha pavatti eva natthīti āha <bold>‘‘ārabbhevā’’</bold>ti. Svāyaṃ ‘‘kusalo dhammo kusalassa, kusalo dhammo akusalassa, kusalo dhammo abyākatassa, akusalo dhammo akusalassa, kusalassa, abyākatassa, abyākato dhammo abyākatassa, kusalassa, akusalassā’’ti evaṃ navappakāro veditabbo.</paragraph>
    <paragraph line="130" number="597"><bold>Jeṭṭhakaṭṭhenā</bold>ti pamukhabhāvena. Attādhīnānañhi patibhūto dhammo adhipati. So tesaṃ pamukhabhāvena pavattati. ‘‘Chandavato kiṃ nāma na sijjhatī’’tiādikaṃ purimābhisaṅkhārūpanissayaṃ labhitvā uppajjamāne cittuppāde chandādayo dhurabhūtā jeṭṭhakabhūtā sampayuttadhamme sādhayamānā vase vattayamānā hutvā pavattanti, sampayuttadhammā ca tesaṃ vasena vattanti hīnādibhāvena tadanuvattanato, tena te adhipatipaccayā honti. Garukātabbampi ārammaṇaṃ tanninnapoṇapabbhārānaṃ assādanapaccavekkhaṇamaggaphalānaṃ attano vase vattayamānaṃ viya paccayo hoti. Tasmā ayaṃ attādhīnānaṃ patibhāvena upakārakattā adhipatipaccayoti daṭṭhabbo. <bold>Chandādhipatī</bold>ti chandasaṅkhāto adhipati, chandaṃ dhuraṃ chandaṃ jeṭṭhakaṃ katvā cittuppattikāle uppannassa kattukamyatāchandassetaṃ nāmaṃ. Sesesupi eseva nayo. Kasmā pana yathā hetupaccayaniddese <pageBreak edition="Vipassana Research Institut" number="2.0255" /> ‘‘hetū hetusampayuttakāna’’nti (paṭṭhā. 1.1.1) vuttaṃ, evamidha ‘‘adhipatī adhipatisampayuttakāna’’nti avatvā ‘‘chandādhipati chandasampayuttakāna’’ntiādinā (paṭṭhā. 1.1.3) nayena vuttanti? Ekakkhaṇe <pageBreak edition="Myanmar" number="2.0272" /> abhāvato. Hetavo hi dve tayopi ekakkhaṇe hetupaccayā honti, mūlaṭṭhena upakārakabhāvassa avijahanato. Adhipati pana jeṭṭhakaṭṭhena upakārako, na ca ekakkhaṇe bahū jeṭṭhakā honti. Tasmā ekato uppannānampi tesaṃ ekakkhaṇe adhipatipaccayabhāvo natthīti ‘‘adhipatī adhipatisampayuttakāna’’nti avatvā ‘‘chandādhipati chandasampayuttakāna’’ntiādinā nayena vuttaṃ.</paragraph>
    <paragraph line="131"><bold>Yaṃ yaṃ dhamma</bold>nti yaṃ yaṃ ārammaṇadhammaṃ. <bold>Garuṃ katvā</bold>ti garukāracittīkāravasena vā assādanavasena vā garukārikaṃ laddhabbaṃ avijahitabbaṃ anavaññātaṃ katvā. <bold>Te te dhammā</bold>ti te te garukātabbā dhammā. <bold>Tesaṃ tesa</bold>nti taṃtaṃgarukārakadhammānaṃ. <bold>Adhipatipaccayenā</bold>ti ārammaṇādhipatipaccayena. Svāyaṃ ‘‘kusalo dhammo kusalassa sahajātārammaṇehi, akusalassa ārammaṇeneva, abyākatassa sahajātārammaṇehi, kusalābyākatassa sahajātenevāti kusalamūlā cattāro, akusalo dhammo akusalassa sahajātārammaṇehi, abyākatassa sahajāteneva, tathā akusalābyākatassāti akusalamūlā tayo, abyākato dhammo abyākatassa sahajātārammaṇehi, kusalassa ārammaṇeneva, tathā akusalassāti abyākatamūlā tayo’’ti saṅkhepato dasappakāro adhipatipaccayo. Ettha ca sattadhā sahajātādhipati, sattadhā ārammaṇādhipati veditabbo.</paragraph>
    <paragraph line="132" number="598"> Antarāyatīti antaraṃ, byavadhāyakanti attho. Nāssa antaraṃ vijjatīti anantaro, anantaro ca so paccayo cāti <bold>anantarapaccayo</bold>. ‘‘Atthānantaratā anantarapaccayo, kālānantaratā samanantarapaccayo’’tiādinā bahudhā papañcayanti, asāraṃ ganthavitthāraṃ karonti. Yathā pavattiokāsadānavisesabhāvena natthivigatapaccayā vuttā, na evaṃ anantarasamanantarapaccayā, ete pana cittaniyamahetubhāvena vuttāti taṃ cittaniyamahetubhāvaṃ dassetuṃ <bold>‘‘yo hi esā’’</bold>tiādi āraddhaṃ. Tattha <bold>manoviññāṇadhātūtiādi cittaniyamo</bold>ti ettha <bold>ādi</bold>-saddena santīraṇānantarā voṭṭhabbanaṃ, cutianantarā paṭisandhīti yassa yassa cittassa anantarā yaṃ yaṃ cittaṃ uppajjati, tassa tassa tadanantaruppādaniyamo taṃtaṃsahakāripaccayavisiṭṭhassa purimapurimacittasseva vasena ijjhatīti dasseti.</paragraph>
    <paragraph line="133"><bold>Atthānantaratāyā</bold>ti <pageBreak edition="Myanmar" number="2.0273" /> atthena kenaci dhammena anantaratāya. <bold>Kālānantaratāyā</bold>ti kālabhedena anantaratāya <pageBreak edition="Vipassana Research Institut" number="2.0256" />. <bold>Ācariyāna</bold>nti idhāpi <bold>revatācariya</bold>meva sandhāya vuttaṃ. <bold>Tatthā</bold>ti tasmiṃ kālānantaratāya samanantarapaccayabhāve, tasmiṃ vā yathāvuttavirodhe. <bold>Bhāvanābalena pana vāritattā</bold>ti ettha yathā rukkhassa vedhe dinne pupphituṃ samatthasseva pupphanaṃ na hoti, vedhe pana apanīte tāya eva samatthatāya pupphanaṃ hoti, evamidhāpi bhāvanābalena vāritattā samuṭṭhāpanasamatthasseva asamuṭṭhāpanaṃ, tasmiñca apagate tāya eva samatthatāya samuṭṭhāpanaṃ hotīti adhippāyo. Tampi vacanaṃ <bold>kālānantaratā natthi</bold> sattāhādinā kālena antaritabhāvato. <bold>Etadeva</bold> ‘‘kālantaritatā atthi’’ icceva <bold>vadāma</bold>. Nanu ca kālo nāma koci paramatthato natthīti vadeyyāti āsaṅkanto āha <bold>‘‘kālānantara…pe… laddhī’’</bold>ti.</paragraph>
    <paragraph line="134"><bold>Byañjanamattatovettha nānākaraṇaṃ paccetabbaṃ, na atthato</bold>ti upacayasantatiadhivacananiruttipadānaṃ viya saddatthamattato nānākaraṇaṃ, na vacanīyatthatoti adhippāyo. Teneva saddatthavisesaṃ dassetuṃ <bold>‘‘katha’’</bold>ntiādimāha. Tattha purimapacchimānaṃ nirodhuppādantarābhāvato nirantaruppādanasamatthatā anantarapaccayabhāvo. Rūpakalāpānaṃ viya saṇṭhānābhāvato, paccayapaccayuppannānaṃ sahāvaṭṭhānābhāvato ca ‘‘idamito heṭṭhā, uddhaṃ, tiriya’’nti vibhāgābhāvā attanā ekattamiva upanetvā suṭṭhu anantarabhāvena uppādanasamatthatā samanantarapaccayatā. <bold>Uppādanasamatthatā</bold>ti ca abyāpārattā dhammānaṃ yasmiṃ yadākāre niruddhe, vattamāne vā sati taṃtaṃvisesavanto dhammā honti, tassa sova ākāro vuccatīti daṭṭhabbo. Dhammānaṃ pavattimattameva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ <pageBreak edition="Myanmar" number="2.0274" /> asaññabhavā cavantassa, purimacutipacchimapaṭisandhīnañca nirodhuppādanirantaratāya kālantaratā natthi. Na hi tesaṃ antarā arūpadhammappavatti atthi, yaṃ upādāya kālantaratā vucceyya, na ca rūpadhammappavatti arūpadhammappavattiyā antaraṃ karoti aññasantānattā. Rūpārūpasantatiyo hi dve aññamaññaṃ visadisasabhāvattā aññamaññūpakārabhāvena pavattamānāpi visuṃyeva honti. Ekasantatiyañca purimapacchimānaṃ majjhe pavattamānaṃ taṃsantatipariyāpannatāya antarakārakaṃ hoti. Tādisañca kiñci nevasaññānāsaññāyatanaphalasamāpattīnaṃ majjhe natthi, na ca abhāvo antarakārako hoti abhāvattā eva. Tasmā javanānantarassa javanassa viya, bhavaṅgānantarassa bhavaṅgassa viya ca nirantaratā suṭṭhu anantaratā hotīti tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā paccayabhāvo cettha anantarapaccayādīnaṃ pākaṭoti uppādanasamatthatāva vuttā <pageBreak edition="Vipassana Research Institut" number="2.0257" />. Paccuppannānaṃ pana dhammānaṃ pubbantāparantaparicchedena gahitānaṃ uppajjatīti vacanaṃ alabhantānaṃ ‘‘atīto dhammo paccuppannassa dhammassa anantarapaccayena paccayo’’tiādinā (paṭṭhā. 2.18.4) anantarādipaccayabhāvo vuttoti na so uppattiyā evāti viññāyati. Na hi kusalādiggahaṇaṃ viya paccuppannaggahaṇaṃ aparicchedaṃ. Yato uppattimattasamaṅgino eva gahaṇaṃ siyā. Teneva ca atītattike paṭiccavārādayo na santīti. Tassa ‘‘kusalo dhammo kusalassa, kusalo dhammo abyākatassa, akusalo dhammo akusalassa, akusalo dhammo abyākatassa, abyākato dhammo abyākatassa, abyākato dhammo kusalassa, abyākato dhammo akusalassā’’ti sattadhā bhedo veditabbo.</paragraph>
    <paragraph line="135" number="599"><bold>Uppajjamānova saha uppādanabhāvenā</bold>ti etthāpi uppattiyā paccayabhāvena pākaṭena ṭhitiyāpi paccayabhāvaṃ nidassetīti daṭṭhabbaṃ, aññathā padīpanidassanaṃ na yujjeyya. Padīpo hi pabhāsassa ṭhitiyāpi paccayo, na uppattiyā eva. Paccayuppannānaṃ sahajātabhāvena upakārakatā sahajātapaccayatā. <bold>Okkantikkhaṇe</bold>ti paṭisandhikkhaṇe. Tasmiṃ hi khaṇe nāmarūpaṃ okkantaṃ viya paralokato āgantvā idha mātukucchiādiṃ pavisantaṃ viya uppajjati, tasmā so khaṇo okkantikkhaṇoti vuccati. Ettha ca <bold>rūpa</bold>nti hadayavatthuyeva adhippetaṃ. Tañhi nāmassa, nāmañca tassa sahajātapaccayo hoti. <bold>Cittacetasikā</bold>ti pavattiyaṃ cattāro khandhā paṭisandhikkhaṇe cittasamuṭṭhānānaṃ abhāvato. <bold>Rūpino dhammā</bold>ti hadayavatthuṃ sandhāyāha. Tattha yadipi pubbe ‘‘okkantikkhaṇe nāmarūpa’’nti vuttaṃ, tathāpi tena khaṇantare sahajātapaccayabhāvo rūpadhammānaṃ na nivāritoti tannivāraṇatthamidaṃ vuttanti gahetabbaṃ. <bold>Kiñci kāle</bold>ti keci kismiñci kāleti attho, tena rūpino dhammā keci vatthubhūtā kismiñci paṭisandhikāleti aññesaṃ rūpadhammānaṃ, vatthuno ca pavattiyaṃ arūpadhammānaṃ <pageBreak edition="Myanmar" number="2.0275" /> sahajātapaccayabhāvaṃ pubbe anivāritaṃ nivāreti. Evañca katvā ‘‘kiñci kāla’’nti vā ‘‘kismiñci kāle’’ti vā vattabbe tathā avatvā vibhattivipallāsaṃ katvā vuttaṃ. Tena <bold>kiñcī</bold>ti upayogekavacanaṃ. <bold>‘‘Rūpino dhammā’’</bold>ti etena sambandhe paccattabahuvacanaṃ jāyati. <bold>‘‘Kāle’’</bold>ti etena sambandhe bhummekavacananti dīpitanti veditabbaṃ. Purimena ca ‘‘eko khandho, vatthu ca tiṇṇannaṃ khandhāna’’nti (paṭṭhā. 1.1.419) ādivacanena nāmasahitaṃ eva vatthu nāmassa paccayoti vattabbe āpanne itarena kevalassa ca tathāvattabbataṃ dasseti. Svāyaṃ sahajātapaccayo ‘‘kusalo dhammo kusalassa, abyākatassa, kusalābyākatassa, akusalo dhammo akusalassa <pageBreak edition="Vipassana Research Institut" number="2.0258" />, abyākatassa, akusalābyākatassa, abyākato dhammo abyākatassa, kusalābyākato dhammo abyākatassa, akusalābyākato dhammo abyākatassā’’ti (paṭṭhā. 1.1.419) navavidho veditabbo.</paragraph>
    <paragraph line="136" number="600"> Attano upakārakassa upakārakatā aññamaññapaccayatā. Tathā hissa tidaṇḍaṃ nidassitaṃ. Upakārakatā ca aññamaññatāvaseneva daṭṭhabbā, na sahajātatādivasena. Sahajātādipaccayo hontoyeva hi koci aññamaññapaccayo na hoti, na ca sahajātādipaccayadhammehi vinā imassa pavatti atthi. Tathā hi sahajātādipaccayo ca hontoyeva hi koci aññamaññapaccayo hoti. Yadi ca attano upakārakassa upakārakatāmattaṃ aññamaññapaccayo siyā, purejātapacchājātabhāvena upakārassa upakārakā vatthukhandhā aññamaññapaccayā siyuṃ, na ca taṃ icchitaṃ. Tena vuttaṃ ‘‘upakārakatā ca aññamaññavaseneva daṭṭhabbā’’ti. Ayañca uppattiyā, ṭhitiyā ca upakārakoti veditabbo. Ayaṃ pana ‘‘kusalo dhammo kusalassa, akusalo dhammo akusalassa, abyākato dhammo abyākatassā’’ti tividho veditabbo.</paragraph>
    <paragraph line="137" number="601"> Taruādīnaṃ pathavī viya adhiṭṭhānākārena pathavīdhātu sesadhātūnaṃ, cakkhādayo cakkhuviññāṇādīnaṃ upakārakā cittakammassa paṭādayo viya nissayākārena khandhādayo taṃtaṃnissayānaṃ khandhādīnaṃ. Pathavīdhātuyaṃ patiṭṭhāya eva hi sesadhātuyo upādārūpāni viya yathāsakaṃ kiccaṃ karonti.</paragraph>
    <paragraph line="138"><bold>Adhiṭṭhānākārenā</bold>ti <pageBreak edition="Myanmar" number="2.0276" /> ādhārākārena. Ādhārākāro cettha tesaṃ sātisayaṃ tadadhīnavuttitāya veditabbo. Yato bhūtāni aniddisitabbaṭṭhānāni vuccanti, evañca katvā cakkhādīnampi adhiṭṭhānākārena upakārakatā suṭṭhu yujjati. Na hi yathāvuttaṃ tadadhīnavuttitāvisesaṃ muñcitvā añño cakkhādīsu adesakānaṃ arūpadhammānaṃ adhiṭṭhānākāro sambhavati. Yadipi yaṃ yaṃ dhammaṃ paṭicca ye ye dhammā uppajjanti, tesaṃ sabbesaṃ tadadhīnavuttibhāvo. Yena pana paccayabhāvavisesena cakkhādīnaṃ paṭumandabhāvesu cakkhuviññāṇādayo tadanuvidhānākāreneva pavattanti, svāyamidha tesaṃ tadadhīnavuttitāsiddho visesoti. Evañhi paccayabhāvasāmaññe satipi ārammaṇapaccayato nissayapaccayassa viseso vibhāvito hoti. Svāyaṃ nayo heṭṭhā pakāsitova. <bold>Chaṭṭho panā</bold>ti ettha ‘‘rūpino <pageBreak edition="Vipassana Research Institut" number="2.0259" /> dhammā arūpīnaṃ dhammānaṃ kismiñci kāle’’ti idaṃ na labbhati. Yaṃ panettha labbhati ‘‘rūpino dhammā kecī’’ti, tattha te eva dhamme dassetuṃ <bold>‘‘cakkhāyatana’’</bold>ntiādi niddiṭṭhaṃ. <bold>Yaṃ rūpa</bold>nti hadayavatthuṃ sandhāya vuttaṃ. Ayaṃ pana nissayapaccayo terasavidho. Kathaṃ? Sahajātato kusalamūlā tayo, tathā akusalamūlā, abyākatamūlesu pana purejātaṃ labbhati. Abyākatañhi abyākatassa sahajātampi paccayo hoti, purejātampi kusalassa purejātameva, tathā akusalassa, kusalābyākataṃ sahajātapurejātato kusalassa, sahajātato eva abyākatassa, tathā akusalābyākata’’nti evaṃ terasa.</paragraph>
    <paragraph line="139" number="602"><bold>Tadadhīnavuttitāya attano phalena nissito</bold>ti yaṃ kiñci kāraṇaṃ nissayoti vatvā tattha yo bhuso nissayo, taṃ <bold>upanissayo</bold>ti niddhāreti. <bold>Balavakāraṇabhāvena upakārako</bold>ti ārammaṇabhāvavasena anantaraṃ anurūpacittuppādanasamatthatāvasena, kevalañca balavantaṃ kāraṇaṃ hutvā upakārako. Tenāha <bold>‘‘so’’</bold>tiādi.</paragraph>
    <paragraph line="140">Tattha <bold>dānaṃ datvā</bold>ti deyyadhammaṃ cajitvā. Yāya vā cetanāya so diyyati, sā cetanā dānaṃ. <bold>Datvā</bold>ti taṃ cetanaṃ pariyodapetvā visuddhaṃ katvā. <bold>Sīlaṃ samādiyitvā</bold>ti pañcaṅgadasaṅgādivasena niccasīlaṃ gaṇhitvā. Iminā samādānaviratiyeva dassitā, sampattaviratisamucchedaviratiyo pana loke ‘‘sīla’’nti apākaṭattā na vuttā. Kiñcāpi na vuttā, ārammaṇapaccayo <pageBreak edition="Myanmar" number="2.0277" /> pana hontiyeva. Tattha samucchedavirati sekkhānaṃyeva kusalassa ārammaṇaṃ hoti, na itaresaṃ. <bold>Uposathakamma</bold>nti ‘‘pāṇaṃ na hane, na cādinnamādiye’’ti (su. ni. 402) evaṃ vuttaṃ uposathasīlaṃ. <bold>Taṃ garuṃ katvā paccavekkhatī</bold>ti taṃ yathāvuttaṃ kusalaṃ sekkhopi puthujjanopi paccavekkhati, arahāpi taṃ paccavekkhateva. Arahatopi hi pubbe kataṃ kusalaṃ kusalameva. Yena pana cittena paccavekkhati, taṃ kiriyacittaṃ nāma hoti. Tasmā ‘‘kusalo kusalassā’’ti imasmiṃ adhikāre na labbhati. <bold>Pubbe suciṇṇānī</bold>ti ‘‘datvā katvā’’ti hi āsannakatāni vuttāni, iminā na āsannakatānīti veditabbāni, dānādīhi vā sesāni kāmāvacarakusalāni dassetuṃ idaṃ vuttaṃ. <bold>Jhānā vuṭṭhahitvā</bold>ti jhānaṃ samāpanno jhānato vuṭṭhahitvā. ‘‘Jhānaṃ vuṭṭhahitvā’’tipi pāḷi. <bold>Sekkhā gotrabhu</bold>nti sotāpannaṃ sandhāya vuttaṃ. So hi gotrabhuṃ paccavekkhati. <bold>‘‘Vodāna’’</bold>nti idaṃ pana sakadāgāmianāgāmino sandhāya vuttaṃ. Tesañhi taṃ cittaṃ vodānaṃ nāma hoti. <bold>Sekkhā</bold>ti sotāpannasakadāgāmianāgāmino <pageBreak edition="Vipassana Research Institut" number="2.0260" />. <bold>Maggā vuṭṭhahitvā</bold>ti maggaphalabhavaṅgātikkamavasena attanā paṭiladdhamaggā vuṭṭhahitvā, suddhamaggatoyeva pana vuṭṭhāya paccavekkhaṇaṃ nāma natthi. <bold>Ādi</bold>-saddena ‘‘kusalaṃ aniccato dukkhato anattato vipassantī’’ti (paṭṭhā. 1.1.404) evamādiṃ saṅgaṇhāti. Yadipi nānattaṃ akatvāva vibhatto, tathāpi idampi ārammaṇādhipatiārammaṇūpanissayānaṃ visesoti dassetuṃ <bold>‘‘tatthā’’</bold>tiādi vuttaṃ.</paragraph>
    <paragraph line="141"><bold>Nesaṃ</bold> cittacetasikānaṃ anantarapaccayaanantarūpanissayānaṃ nikkhepaviseso atthi. Yasmā purimo abyākatadhammavasena pavatto, itaro kusalādivasenapīti sopi nikkhepaviseso <bold>atthato ekībhāvameva gacchati</bold> sabbesupi cittuppādesu tadubhayassa icchitabbattā. <bold>Evaṃ santepī</bold>tiādi anantaraanantarūpanissayānaṃ visesadassanaṃ. <bold>Yathā hī</bold>tiādi anantarūpanissayassa sambhavadassanaṃ.</paragraph>
    <paragraph line="142"><bold>Pakato</bold>ti ettha <bold>pa</bold>-kāro upasaggo, so attano phalassa uppādanasamatthabhāvena suṭṭhukatataṃ dīpeti. Tathā ca kataṃ attano santāne kataṃ hotīti āha <bold>‘‘attano santāne’’</bold>tiādi. Karaṇañca duvidhaṃ nipphādanaṃ, upasevanañcāti taṃ dassetuṃ <bold>‘‘nipphādito vā’’</bold>tiādi vuttaṃ. Tattha <bold>nipphādanaṃ</bold><pageBreak edition="Myanmar" number="2.0278" /> hetupaccayasamodhānena phalassa nibbattanaṃ. <bold>Upasevanaṃ</bold> pana kāye allīyāpanavasena upayogūpasevanaṃ, vijānanasañjānanādīnaṃ vasena ārammaṇūpasevanañca. Teneva anāgatānampi utusampadādīnaṃ ārammaṇūpasevanena upasevitānaṃ pakatūpanissayatā vuttā hoti, pageva atītapaccuppannānaṃ. Paccuppannassāpi hi ‘‘paccuppannaṃ utubhojanaṃ senāsanaṃ upanissāya jhānaṃ uppādetī’’tiādivacanato (paṭṭhā. 2.18.8) pakatūpanissayabhāvo labbhatīti. <bold>Pakatiyā evā</bold>ti paccayantarasaṅkararahitena attano sabhāveneva. <bold>Upanissayo</bold>ti balavakāraṇaṃ katvā. <bold>Anekappakārato pabhedo veditabbo</bold> pañhāvāre āgatanayena. Paccayavāre pana –</paragraph>
    <indent line="143">‘‘Purimā purimā kusalā dhammā pacchimānaṃ pacchimānaṃ kusalānaṃ dhammānaṃ upanissayapaccayena paccayo, purimā purimā kusalā dhammā pacchimānaṃ pacchimānaṃ akusalānaṃ dhammānaṃ kesañci, kusalā abyākatānaṃ, akusalā akusalānaṃ, kusalānaṃ kesañci, akusalā abyākatānaṃ, abyākatā abyākatānaṃ, abyākatā kusalānaṃ, abyākatā akusalānaṃ <pageBreak edition="Vipassana Research Institut" number="2.0261" />, puggalopi, senāsanampi upanissayapaccayena paccayo’’ti (paṭṭhā. 1.1.9).</indent>
    <paragraph line="144">Tattha ye purimā yesaṃ pacchimānaṃ anantarūpanissayo honti, te tesaṃ sabbesampi ekanteneva honti, na kesañci kadāci. Tasmā yesu padesu anantarūpanissayo labbhati, tesu ‘‘kesañcī’’ti na sakkā vattunti na vuttaṃ. Ye pana purimā yesaṃ pacchimānaṃ ārammaṇūpanissayo vā pakatūpanissayo vā honti, te tesaṃ, na sabbesaṃ ekantena honti. Yesaṃ uppattivibandhakā paccayā balavanto honti, tesaṃ na bhavanti, itaresaṃ bhavanti. Tasmā yesu padesu anantarapaccayo na labbhati, tesu ‘‘kesañcī’’ti vuttaṃ. Siddhānaṃ paccayadhammānaṃ yehi paccayuppannehi bhavitabbaṃ, tesaṃ ‘‘kesañcī’’ti ayamettha attho.</paragraph>
    <paragraph line="145">Kasiṇapaññattiyā ārammaṇūpanissayatābhāvato ekaccāya paññattiyā saddhiṃ sabbo dhammo ārammaṇūpanissayo, anantarātīto cittacetasikarāsi anantarūpanissayo, kusalākusalavipākakiriyārūpavasena pañcavidho <pageBreak edition="Myanmar" number="2.0279" /> pakatūpanissayoti ayamettha saṅkhepo. Vitthāro pana <bold>paṭṭhānaṭṭhakathāyaṃ</bold> veditabbo.</paragraph>
    <paragraph line="146" number="603"><bold>Paṭhamatara</bold>nti paccayuppannato puretaraṃ. Ayañhi purejātapaccayo rūpadhammavaseneva labbhati. Paccayuppanno ca arūpadhammāyeva. Tenāha <bold>‘‘vattamānabhāvena upakārako’’</bold>ti. Nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ vatthārammaṇānaṃ purejātākārena upakārakatā purejātapaccayatā. Evaṃ vatthārammaṇavasena duvidhe purejātapaccaye <bold>‘‘cakkhāyatana’’</bold>ntiādi vatthuvasena vuttaṃ, <bold>‘‘rūpārammaṇa’’</bold>ntiādi ārammaṇavasena.</paragraph>
    <paragraph line="147"><bold>Yaṃ rūpa</bold>nti hadayavatthuṃ sandhāyāha. Tattha <bold>‘‘kiñci kāle’’</bold>ti pavattikālavasena vuttaṃ. <bold>‘‘Kiñci kālena’’</bold> iti paṭisandhikālavasena. Yāni ārammaṇapurejātena vinā na vattanti, tesaṃ cakkhuviññāṇādīnaṃ ārammaṇapurejātadassanena manodvārepi yaṃ yaṃ ārammaṇapurejātena vattati, tassa tassa ārammaṇapaccayabhūtaṃ sabbaṃ rūparūpaṃ ārammaṇapurejātanti dassitameva hoti. Tathā hi vuttaṃ <bold>pañhāvāre</bold> ‘‘ārammaṇapurejātaṃ sekkhā vā puthujjanā vā cakkhuṃ aniccato <pageBreak edition="Vipassana Research Institut" number="2.0262" /> dukkhato anattato vipassantī’’tiādi (paṭṭhā. 1.1.424). ‘‘Abyākato dhammo abyākatassa dhammassa purejātapaccayena paccayo, abyākato dhammo kusalassa dhammassa purejātapaccayena paccayo, abyākato dhammo akusalassa dhammassa purejātapaccayena paccayo’’ti (paṭṭhā. 1.1.424) abyākatamūlakā tayova vārā. Te ca paccekaṃ vatthupurejātaṃ, ārammaṇapurejātanti dvidhā vibhattā.</paragraph>
    <paragraph line="148" number="604"> Paccayuppannadhammassa puretaraṃ siddhabhāve sati paccayadhammassa pacchājātatāti vuttaṃ <bold>‘‘purejātāna’’</bold>nti. Ayañca nayo rūpadhammesu eva labbhati, na arūpadhammesūti vuttaṃ <bold>‘‘rūpadhammāna’’</bold>nti. Yadi paccayuppannadhammā puretarameva jātā, kathaṃ paccayabhāvoti āha <bold>‘‘upathambhakattenā’’</bold>ti. Pacchājātena hi vinā santānāvicchedahetubhāvaṃ agacchantānaṃ dhammānaṃ ye pacchājātākārena upakārakā, tesaṃ sā vippayuttākārādīhi visiṭṭhā upakārakatā <pageBreak edition="Myanmar" number="2.0280" /> pacchājātapaccayatā. Evaṃ sabbapaccayānaṃ paccayantarākāravisiṭṭhā upakārakatā yojetabbā. <bold>‘‘Gijjhapotakasarīrānaṃ āhārāsācetanā viyā’’</bold>ti etena manosañcetanāhāravasena pavattamānehi arūpadhammehi rūpakāyassa upatthambhitabhāvaṃ dasseti. Teneva ‘‘āhārāsā viyā’’ti avatvā cetanāggahaṇaṃ kataṃ. <bold>Kāyassā</bold>ti catusamuṭṭhānikabhūtupādāyarūpasaṅkhātassa rūpakāyassa. Saṅkhepato ṭhapetvā rūpadhamme avisiṭṭho arūpakkhandho pacchājātapaccayo. So jātivasena kusalo, akusalo, vipāko, kiriyāti catubbidhoti veditabbaṃ.</paragraph>
    <paragraph line="149" number="605"> Kusalādibhāvena attanā sadisassa payogena karaṇīyassa punappunaṃ karaṇaṃ pavattanaṃ <bold>āsevanaṭṭho,</bold> attasadisasabhāvatāpādanaṃ vāsanaṃ vā. <bold>Purimapurimābhiyogo viyā</bold>ti uggahaṇasavanadhāraṇādipurimāpurimāsevanā viya. Tīsu pana etesu <bold>purimā purimā</bold>ti samanantarātītā daṭṭhabbā. Kasmā panettha anantarapaccaye viya ‘‘purimā purimā kusalā dhammā pacchimānaṃ pacchimānaṃ abyākatāna’’ntiādinā bhinnajātiyehi saddhiṃ niddeso na katoti? Attano gatiṃ gāhetuṃ asamatthattā. Bhinnajātikā hi bhinnajātikānaṃ āsevanaguṇena paguṇabalavabhāvaṃ sampādentā attanova kusalādibhāvasaṅkhātaṃ gatiṃ gāhetuṃ na sakkuṇanti. Tasmā tehi saddhiṃ niddesaṃ akatvā ye yesaṃ vāsanāsaṅkhātena āsevanaguṇena paguṇabalavabhāvavisiṭṭhaṃ attano kusalādibhāvasaṅkhātaṃ gatiṃ gāhetuṃ samatthā, tesaṃ tehi samānajātikeheva saddhiṃ niddeso katoti daṭṭhabbo.</paragraph>
    <paragraph line="150">Atha <pageBreak edition="Vipassana Research Institut" number="2.0263" /> vipākābyākataṃ kasmā na gahitaṃ? Āsevanābhāvato. Vipākābyākatañhi kammavasena vipākabhāvappattaṃ kammapariṇāmitaṃ hutvā pavattamānaṃ nirussāhaṃ dubbalaṃ santaṃ āsevanaguṇena attano sabhāvaṃ gāhetvā paribhāvetvā neva aññaṃ vipākaṃ pavatteti, na ca purimavipākānubhāvaṃ gahetvā uppajjati, atha kho kammavegakkhittaṃ patitaṃ viya hutvā uppajjati. Tasmā sabbathāpi vipāke āsevanā natthīti na gahitaṃ. Kusalākusalakiriyānantaraṃ uppajjamānampi sakammapaṭibaddhavuttitāya āsevanaguṇaṃ na gaṇhātīti kusalādayopi tassa āsevanapaccayo na honti. Nānājātikattāpi cete tassa āsevanādhānaṃ na <pageBreak edition="Myanmar" number="2.0281" /> karonteva. Bhūmito, pana ārammaṇato vā nānājātikatā nāma natthīti parittakusalakiriyā mahaggatakusalakiriyānaṃ, saṅkhārārammaṇañca kusalaṃ nibbānārammaṇassa āsevanapaccayo hotiyeva. Svāyaṃ ‘‘kusalo dhammo kusalassa, akusalo dhammo akusalassa, abyākato dhammo abyākatassa āsevanapaccayena paccayo’’ti (paṭṭhā. 1.1.426) tidhāva vutto. Abyākataggahaṇena āvajjanavajjitā kiriyadhammā gahitā.</paragraph>
    <paragraph line="151" number="606"><bold>Cittapayogo</bold> cittakiriyā, āyūhananti attho. Yathā hi kāyavacīpayogo viññatti, evaṃ cittapayogo cetanā. Tena hi sā uppannakiriyatāvisiṭṭhe santāne sesapaccayasamāgame pavattamānānaṃ vipākakaṭattārūpānampi teneva santānavisesena kiriyābhāvena upakārikā hoti. Tassa hi kiriyābhāvassa pavattattā tesaṃ pavatti, na aññathā. Sahajātānaṃ pana āyūhanakiriyābhāvena pavattamānā upakārikāti kiṃ vattabbaṃ. <bold>Kamma</bold>nti ca cetanākammameva adhippetaṃ. Na hi cetanāsampayuttaṃ kammaṃ abhijjhādi kammapaccayo hoti. Satipi vipākadhammabhāve cetanāvajjānaṃ ataṃsabhāvattā vipākāpi cetanā sahajātakammapaccayo hotiyeva, svāyaṃ kammapaccayo jātivasena catubbidhoti sabbaṃ vattabbaṃ.</paragraph>
    <paragraph line="152" number="607"><bold>‘‘Nirussāhasantabhāvenā’’</bold>ti etena saussāhehi vipākadhammadhammehi kusalākusalehi sārammaṇādibhāvena sadisānampi asadisaṃ vipākabhāvaṃ dasseti. So hi vipākānaṃ payogena asādhetabbatāya payogena, aññathā vā sesapaccayesu siddhesu kammassa kaṭattā eva sijjhanato nirussāho santabhāvo hoti, na kilesavūpasantabhāvo. Tathāsantabhāvato eva hi bhavaṅgādayo duviññeyyā. Pañcadvārepi hi javanappavattiyā rūpādīnaṃ gahitatā viññāyati, abhinipātasampaṭicchanasantīraṇamattā pana vipākā duviññeyyā eva. <bold>Nirussāhasantabhāvāyā</bold>ti <pageBreak edition="Vipassana Research Institut" number="2.0264" /> nirussāhasantabhāvatthāya. Etena tappaccayavantānaṃ avipākānampi rūpadhammānaṃ vipākānukūlaṃ pavattiṃ dasseti. <bold>Pavatte</bold>tiādi pañhāvāranayaṃ gahetvā vuttaṃ. Paṭiccavāre pana ‘‘vipākā cattāro <pageBreak edition="Myanmar" number="2.0282" /> khandhā arūpino aññamaññaṃ vipākapaccayena paccayo’’tiādinā (paṭṭhā. 1.1.14) āgatā. Ettha ca yesaṃ ekantena vipāko vipākapaccayo hoti, tesaṃ vasena nayadassanaṃ katanti daṭṭhabbaṃ. Na hi āruppe kāmarūpabhūmīsu viya vipāko rūpassa paccayo hoti.</paragraph>
    <paragraph line="153" number="608"> Satipi janakabhāve upatthambhakattaṃ āhārānaṃ padhānakiccanti āha <bold>‘‘rūpārūpānaṃ upatthambhakattenā’’</bold>ti. Upatthambhakattañhi satipi janakatte arūpīnaṃ āhārānaṃ, āhārajarūpasamuṭṭhāpakarūpāhārassa ca hoti. Asatipi catusamuṭṭhānikarūpūpatthambhakarūpāhārassa, asati pana upatthambhakatte āhārānaṃ janakattaṃ natthīti upatthambhakattaṃ padhānaṃ. Atha vā janayamānopi āhāro avicchedavasena upatthambhento janetīti upatthambhanabhāvo eva āhārabhāvoti <bold>‘‘upatthambhakattenā’’</bold>ti vuttaṃ. Keci pana ‘‘rūpāhāro attanā janitassa āhārapaccayo na hoti, aññena janitassa hoti, tasmā <bold>‘upatthambhakattenā’</bold>ti vutta’’nti vadanti. Taṃ ‘‘āhāro rūpassa paccayo honto āhārapaccayo na hotīti viruddhameta’’nti apare nānujānanti. Rūpāhāro cettha rūpadhammānaṃ eva āhārapaccayo hoti. Arūpāhārā pana rūpadhammānampi āhārapaccayo honti. Tañca kho na kevalaṃ cittasamuṭṭhānānaṃ rūpānameva, atha kho kadāci kaṭattārūpānampīti dassetuṃ <bold>‘‘pañhāvāre panā’’</bold>tiādi vuttaṃ.</paragraph>
    <paragraph line="154" number="609"><bold>Adhipatiyaṭṭhenā</bold>ti ettha na adhipatipaccayadhammānaṃ viya pavattinivārake abhibhavitvā pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi, jīvane kammajarūpehi arūpadhammehi ca jīvantehi, manane sampayuttadhammehi, sukhitādibhāve sukhitādīhi, adhimokkhapaggahūpaṭṭhānāvikkhepapajānanesu, ‘‘anaññātaṃ ñassāmī’’ti pavattiyaṃ ājānane, aññātāvibhāve ca saddhādisahajātehīti evaṃ taṃtaṃkiccesu cakkhādipaccayehi dhammehi cakkhādīnaṃ anuvattanīyatā. Tesu hi kiccesu cakkhādīnaṃ issariyaṃ, tappaccayānañca tadanuvattanena tattha pavatti. Kasmā panettha itthipurisindriyadvayaṃ na gahitaṃ, nanu cetampi liṅgādīhi anuvattīyatīti? Saccaṃ anuvattīyati, na pana paccayabhāvato. Yathā hi jīvitāhārā <pageBreak edition="Myanmar" number="2.0283" /> yesaṃ paccayā honti, tesaṃ anupālakaupatthambhakā <pageBreak edition="Vipassana Research Institut" number="2.0265" />, atthiavigatapaccayabhūtā ca honti, na evaṃ itthipurisabhāvā liṅgādīnaṃ kenaci pakārena upakārakā honti. Yato paccayā siyuṃ, kevalaṃ pana yathāsakehi eva paccayehi pavattamānānaṃ liṅgādīnaṃ yathā itthiādiggahaṇassa paccayabhāvo hoti, tato aññenākārena taṃsahitasantāne appavattito liṅgādīhi anuvattanīyatā, indriyatā ca tesaṃ vuccati. Tasmā na tesaṃ indriyapaccayabhāvo vutto. <bold>Cakkhādayo arūpadhammānaṃyevā</bold>ti ettha sukhindriyadukkhindriyānipi cakkhādiggahaṇena gahitānīti daṭṭhabbāni.</paragraph>
    <paragraph line="155" number="610"> Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā nijjhānaṃ pekkhanaṃ, cintanaṃ vā vitakkādīnaṃyeva āveṇiko byāpāro <bold>upanijjhāyanaṭṭho</bold>. ‘‘Ṭhapetvā dvipañcaviññāṇe sukhadukkhavedanādvaya’’nti vatvāpi <bold>‘‘satta jhānaṅgānī’’</bold>ti vacanena ajhānaṅgānaṃ upekkhācittekaggatānaṃ nivattanaṃ katanti daṭṭhabbaṃ. Yadi evaṃ ‘‘satta jhānaṅgānī’’ti eteneva siddhe <bold>‘‘ṭhapetvā sukhadukkhavedanādvaya’’</bold>nti kasmā vuttaṃ? Vedanābhedesu pañcasu sukhadukkhadvayassa ekantena ajhānaṅgabhāvadassanatthaṃ jhānaṅgaṭṭhāne niddiṭṭhattā, satipi vā jhānaṅgavohāre vedanābhedadvayassa ekantena jhānapaccayattābhāvadassanatthaṃ. Upekkhācittekaggatānaṃ pana yadipi jhānapaccayattābhāvo atthi, najhānapaccayabhāvo pana natthīti <bold>sabbānipi satta jhānaṅgānī</bold>ti ettha gahaṇaṃ kataṃ. Tattha <bold>‘‘sabbānipī’’</bold>ti vacanaṃ sabbakusalādibhedasaṅgaṇhanatthaṃ, na pana sabbacittuppādagatasaṅgaṇhanatthanti daṭṭhabbaṃ. Yesaṃ pana ‘‘ṭhapetvā dvipañcaviññāṇe vedanāttaya’’nti pāṭho, tesaṃ yathāvutto vicāro cittekaggatāvaseneva veditabbo.</paragraph>
    <paragraph line="156" number="611"><bold>Yato tato vā</bold>ti sammā vā micchā vāti attho. <bold>Pañhāvāre panā</bold>tiādi yadipi paccayaniddese taṃsamuṭṭhānaggahaṇena so attho ñāpito eva, pañhāvāre pana sarūpeneva gahitoti dassanatthaṃ vuttaṃ. <bold>Ete pana dvepi…pe… na labbhanti</bold> ‘‘yathāsaṅkhya’’nti vacanaseso veditabbo. <bold>Paṭṭhānaṭṭhakathāyaṃ</bold> pana ‘‘dvepi jhānamaggapaccayā ahetukacittesu na labbhantī’’ti vuttaṃ. Tenassa kathamavirodhoti? Adhippāyavasena <pageBreak edition="Myanmar" number="2.0284" />. Ayañhi tattha adhippāyo – ahetukacittesu eva jhānamaggapaccayā na labbhanti, na sahetukacittesūti sahetukacittesu alābhābhāvadassanatthaṃ vuttaṃ, na ahetukacittesu lābhābhāvadassanatthanti. Evañhi atthe gayhamāne ahetukacittesu katthaci kassaci lābho na nivāritoti viññāyati. Tena savitakkāhetukacittesu jhānapaccayassa sambhavo anuññāto hoti. Tattha hi yena alābhena dhammasaṅgaṇiyaṃ <pageBreak edition="Vipassana Research Institut" number="2.0266" /> manodhātuādīnaṃ saṅgahasuññatavāresu jhānaṃ na uddhaṭaṃ, taṃ alābhaṃ sandhāya jhānapaccayassapi ahetukacittesu alābho vutto. Yathā hi sahetukacittuppādesu vitakkādīnaṃ sahajāte saṅkaḍḍhitvā ekattagatabhāvakaraṇaṃ upanijjhāyanabyāpāro balavā, na tathā ahetukacittuppādesūti. Idha pana dubbalampi upanijjhāyanaṃ yadi kiñcimattampi atthi, na tena upakārakatā na hotīti savitakkāhetukacittesupi jhānapaccayaṃ anujānantena <bold>‘‘ete pana dvepi jhānamaggapaccayā dvipañcaviññāṇāhetukacittesu na labbhantī’’</bold>ti (paṭṭhā. aṭṭha. paccayuddesavaṇṇanā) vuttaṃ. Paccayakathā nāma samantapaṭṭhānanissitā, na dhammasaṅgaṇīnissitāti.</paragraph>
    <paragraph line="157" number="612"> Samaṃ avisamaṃ, sammā, saha vā pakārehi yuttatāya ekībhāvūpagamena viya upakārakatā sampayuttapaccayatā. Kā pana sā pakārehi yuttatāti āha <bold>‘‘ekavatthukaekārammaṇaekuppādekanirodhasaṅkhātenā’’</bold>ti. Tattha ye ekavatthukā, te sampayuttāti ettake vuccamāne avinibbhogarūpesu ekaṃ mahābhūtaṃ sesamahābhūtupādārūpānaṃ nissayapaccayo hoti, tena tāni ekavatthukāni, cakkhādinissayabhūtāni vā bhūtāni ekaṃ vatthu etesu nissitanti ekavatthukānīti kappentassa tesaṃ sampayuttatāpatti siyāti tannivāraṇatthaṃ ekārammaṇaggahaṇaṃ. Ye ekavatthukā, ekārammaṇā ca, te sampayuttāti evampi cutiāsannānaṃ sampaṭicchanasantīraṇādīnaṃ sampayuttatā āpajjeyyāti ekuppādaggahaṇaṃ. Ye ekavatthukekārammaṇekuppādā, te sampayuttāti kiṃ pana nānānirodhāpi evaṃtividhalakkhaṇā honti, udāhu ekanirodhā evāti vicāraṇāyaṃ ekanirodhā eva evaṃlakkhaṇā hontīti dassanatthaṃ ‘‘ekanirodhā’’ti vuttaṃ.</paragraph>
    <paragraph line="158">Paṭilomato vā ekanirodhā sampayuttāti vuccamāne ekasmiṃ khaṇe nirujjhamānānaṃ rūpārūpadhammānaṃ sampayuttatā āpajjeyyāti ‘‘ekuppādā’’ti <pageBreak edition="Myanmar" number="2.0285" /> vuttaṃ. Evampi avinibbhogarūpānaṃ atthi ekuppādekanirodhatāti tesampi sampayuttatā āpajjeyyāti tannivāraṇatthaṃ ekārammaṇaggahaṇaṃ. Ye ekārammaṇā hutvā ekuppādekanirodhā, te sampayuttāti ayañca nayo ekavatthukesu eva labbhati, na nānāvatthukesūti dassanatthaṃ ekavatthukaggahaṇaṃ. Ye ekavatthukekārammaṇekuppādekanirodhā, te sampayuttāti pañcavokārabhavāpekkhāya cetaṃ ekavatthukaggahaṇaṃ. Āruppe pana vatthuyeva natthīti kuto ekavatthukaggahaṇassa avasaro.</paragraph>
    <paragraph line="159" number="613"> Aññamaññaṃ <pageBreak edition="Vipassana Research Institut" number="2.0267" /> sambandhatāya yuttānampi samānānaṃ vippayuttabhāvena visaṃsaṭṭhatāya nānattūpagamena upakārakatā vippayuttapaccayatā. Ayañca vippayuttatā na sampayuttapaccayatāya viya aññamaññaṃ paccayapaccayuppannadhammavasena gahetabbā, atha kho visuṃyeva. Tattha hi arūpadhammānaṃ samānajātiyatāya samadhuraṃ, idha rūpārūpadhammānaṃ vijātiyatāya vidhuraṃ. Tena vuttaṃ ‘‘yuttānampi…pe… vippayuttapaccayatā’’ti. Na hi vatthusahajātapacchājātavasena ayuttānaṃ rūpādīnaṃ ārammaṇādibhāvena upakārakānaṃ vippayuttānampi vippayuttapaccayatā atthi. Yathā hi ‘‘vatthu khandhānaṃ vippayuttapaccayena paccayo, sahajātā kusalā khandhā cittasamuṭṭhānānaṃ rūpānaṃ, pacchājātā kusalā khandhā purejātassa imassa kāyassa vippayuttapaccayena paccayo’’tiādivacanato (paṭṭhā. 1.1.434) vatthunā, sahajātapacchājātavasena ca yuttānaṃ atthi vippayuttapaccayabhāvo, na evaṃ ayuttānaṃ atthīti. Yadi evaṃ rūpānaṃ rūpehi kasmā vippayuttapaccayo na vuttoti? Rūpānaṃ rūpehi satipi avinibbhoge sampayogo viya vippayogo (dhātu. 3) natthīti na tesaṃ vippayuttapaccayatā. Vuttañhi ‘‘catūhi sampayogo, catūhi vippayogo’’ti. Sampayujjamānānañhi arūpānaṃ rūpehi, rūpānañca tehi siyā sampayogāsaṅkāti tesaṃ aññamaññaṃ vippayuttapaccayatā vuttā. Rūpānaṃ pana rūpehi sampayogo natthīti na tesaṃ vippayuttapaccayatā vuttā.</paragraph>
    <paragraph line="160"><bold>Rūpino dhammā arūpīnaṃ dhammānaṃ, arūpinopi rūpīna</bold>nti ettha arūpaggahaṇaṃ catunnaṃ khandhānaṃ vasena veditabbaṃ. Arūpadhammesu hi cattāro eva khandhā sahajātapurejātānaṃ rūpadhammānaṃ vippayuttapaccayā honti. Nibbānaṃ pana yathā <pageBreak edition="Myanmar" number="2.0286" /> arūpadhammānaṃ sampayuttapaccayo na hoti, evaṃ rūpadhammānaṃ vippayuttapaccayo na hoti. ‘‘Catūhi sampayogo, catūhi vippayogo’’ti (dhātu. 3) hi vuttaṃ. Tasmā arūpadhammesu catunnaṃ khandhānameva vippayuttapaccayatā. Vuttañca <bold>pañhāvāre</bold> ‘‘sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo’’tiādi (paṭṭhā. 1.1.434). <bold>Rūpino dhammā</bold>ti cetaṃ hadayavatthuno ceva cakkhādīnañca vasena veditabbaṃ. Rūpadhammesu hi cha vatthūniyeva arūpakkhandhānaṃ vippayuttapaccayo. Rūpāyatanādayo pana ārammaṇadhammā kiñcāpi vippayuttadhammā, vippayuttapaccayo pana na honti. Kiṃ kāraṇā? Sampayogāsaṅkābhāvato. Arūpakkhandhā hi cakkhādīnaṃ vatthūnaṃ abbhantarato nikkhamantā viya uppajjantīti siyā tattha āsaṅkā ‘‘kiṃ nu kho ime imehi sampayuttā, udāhu vippayuttā’’ti? Ārammaṇadhammā pana vatthusannissayena uppajjamānānaṃ ārammaṇamattaṃ hontīti natthi tesu sampayogāsaṅkāti <pageBreak edition="Vipassana Research Institut" number="2.0268" /> na te vippayuttā. Sampayogāsaṅkāsabbhāvato vatthūniyeva vippayuttapaccayā honti. Vuttampi cetaṃ <bold>pañhāvāre</bold> ‘‘vatthu kusalānaṃ khandhānaṃ vippayuttapaccayena paccayo, vatthu akusalānaṃ khandhānaṃ, cakkhāyatanaṃ cakkhuviññāṇadhātuyā’’tiādi. Svāyaṃ vippayuttapaccayo ‘‘sahajātapacchājātato kusalena abyākataṃ, tathā akusalena abyākataṃ, sahajātapurejātapacchājātato abyākatena abyākataṃ, vatthupurejātato abyākatena kusalaṃ, tathā akusalanti kusalamūlamekaṃ, akusalamūlamekaṃ, abyākatamūlāni tīṇī’’ti pañcavidho veditabbo.</paragraph>
    <paragraph line="161" number="614"><bold>Paccuppannalakkhaṇenā</bold>ti paccuppannasabhāvena. Tena ‘‘atthi me pāpakammaṃ kataṃ, atthi puggalo attahitāya paṭipanno’’ti (pu. pa. catukkauddesa 24) ca evamādīsu vuttaṃ nibbattitūpalabbhamānatālakkhaṇaṃ atthibhāvaṃ nivāreti. Satipi janakatte upatthambhakattappadhānā atthibhāvena upakārakatāti āha <bold>‘‘upatthambhakattenā’’</bold>ti. Idañca upatthambhakattaṃ vatthārammaṇasahajātādīnaṃ sādhāraṇaṃ atthibhāvena upakārakattanti daṭṭhabbaṃ. ‘‘Sattadhā mātikā nikkhittā’’ti vuttamatthaṃ pāḷiyā eva dassetuṃ <bold>‘‘yathāhā’’</bold>tiādi vuttaṃ. Tattha <bold>‘‘cattāro khandhā arūpino’’</bold>tiādinā sahajātavasena atthipaccayodassito <pageBreak edition="Myanmar" number="2.0287" />, <bold>‘‘cakkhāyatana’’</bold>ntiādinā purejātavasena, <bold>‘‘yaṃ rūpaṃ nissāyā’’</bold>tiādinā sahajātapurejātavasena. Evamayaṃ pāṭho sahajātapurejātaatthipaccayavaseneva āgato.</paragraph>
    <paragraph line="162">Aññattha pana tato aññathāpi āgatoti dassetuṃ <bold>‘‘pañhāvāre panā’’</bold>tiādimāha. Taṃ tena pacchājātāhārindriyavasenāpi atthipaccayattaṃ vibhāveti. Purimapāṭhe pana sāvasesā desanā katāti veditabbaṃ. Sati ca yesaṃ paccayā honti, tehi ekato, puretaraṃ, pacchā ca uppannabhāve sahajātādipaccayattābhāvato āhāro, indriyañca sahajātādibhedaṃ na labhanti, tadabhāvo ca tesaṃ dhammasabhāvavasena daṭṭhabbo. Svāyaṃ atthipaccayo ‘‘sahajātato kusalena kusalaṃ, sahajātapacchājātato kusalena abyākataṃ, sahajātato eva kusalena kusalābyākatanti kusalamūlā tayo, tathā akusalamūlā. Sahajātapurejātapacchājātāhārindriyato pana abyākatena abyākataṃ, vatthārammaṇapurejātato abyākatena kusalaṃ, tathā akusalaṃ. Sahajātapurejātato kusalañca abyākatañca kusalassa, sahajātapurejātapacchājātāhārindriyato kusalañca abyākatañca abyākatassa, sahajātapurejātato akusalañca abyākatañca akusalassa, sahajātapurejātapacchājātāhārindriyato <pageBreak edition="Vipassana Research Institut" number="2.0269" /> akusalañca abyākatañca abyākatassā’’ti evaṃ terasavidho. Saṅkhepena kusalākusalavipākakiriyarūpavasena pañcavidho atthipaccayo, na nibbānaṃ. Yo hi atthibhāvābhāvena anupakārako atthibhāvaṃ labhitvā upakārako hoti, so atthipaccayo hoti. Nibbānañca nibbānārammaṇānaṃ na attano atthibhāvābhāvena anupakārakaṃ hutvā atthibhāvalābhena upakārakaṃ hotīti, uppādādiyuttānaṃ vā natthibhāvopakārakatāviruddho upakārakabhāvo atthipaccayatāti, na nibbānaṃ atthipaccayo hoti.</paragraph>
    <paragraph line="163" number="615"> Ārammaṇe phusanādivasena pavattamānānaṃ phassādīnaṃ anekesaṃ sahabhāvo natthīti ekasmiṃ phassādisamudāye sati dutiyo na hoti, asati pana hotīti tena natthibhāvena upakārakatā <bold>natthipaccayatā</bold>. Satipi purimataracittānaṃ natthibhāve na tena tāni natthibhāvena upakārakāni, anantarameva pana attano atthibhāvena pavattiokāsaṃ <pageBreak edition="Myanmar" number="2.0288" /> alabhamānaṃ natthibhāvena okāsaṃ dadamānaṃ viya upakārakaṃ hotīti <bold>‘‘pavattiokāsadānena upakārakā’’</bold>ti āha. <bold>Paṭuppannāna</bold>nti paccuppannānaṃ.</paragraph>
    <paragraph line="164"><bold>‘‘Te evā’’</bold>ti etena natthivigatapaccayānaṃ dhammato visesābhāvamāha. Evaṃ santepi abhāvamattena upakārakatā okāsadānaṃ natthipaccayatā, sabhāvāvigamena appavattamānānaṃ sabhāvavigamena upakārakatā vigatapaccayatā. <bold>Natthitā</bold> ca nirodhānantarā suññatā, <bold>vigatatā</bold> nirodhappattatāti ayametesaṃ viseso.</paragraph>
    <paragraph line="165"><bold>Atthipaccayadhammā eva cā</bold>ti <bold>ca</bold>-saddo sampiṇḍanattho. Tena na kevalaṃ natthivigatapaccayā eva dhammato avisiṭṭhā, atha kho atthiavigatapaccayāpīti imamatthaṃ dīpeti. Yadipime paccayā dhammato avisiṭṭhā, tathāpi atthitāya sasabhāvatāya upakārakatā atthipaccayatā, sabhāvāvigamena nirodhassa appattiyā upakārakatā avigatapaccayatāti paccayabhāvaviseso dhammāvisesepi veditabbo. Dhammānañhi samatthatāvisesaṃ sabbaṃ yāthāvato abhisambujjhitvā bhagavatā catuvīsatipaccayavisesā vuttāti dhammassāmimhi saddhāya ‘‘evaṃ visesā ete dhammā’’ti sutamayañāṇaṃ uppādetvā cintābhāvanāmayehi tadabhisamayāya yogo karaṇīyo.</paragraph>
    <paragraph line="166">Ettha <pageBreak edition="Vipassana Research Institut" number="2.0270" /> ca ārammaṇaanantarasamanantaraupanissayapurejātaāsevanasampayuttanatthivigatapaccayā arūpadhammānaṃyeva, pacchājātapaccayo rūpadhammānaṃyeva, itare cuddasa rūpārūpadhammānaṃ.</paragraph>
    <paragraph line="167">Hetuanantarasamanantarāsevanapacchājātakammavipākajhānamaggasampayuttanatthivigatapaccayā arūpadhammā eva, purejātapaccayo rūpameva, ubhayaṃ ārammaṇūpanissaye ṭhapetvā sesā, te dve paññattisabhāvāpi honti.</paragraph>
    <paragraph line="168">Anantarasamanantarāsevananatthivigatapaccayā atītā eva. Ārammaṇārammaṇādhipatiārammaṇūpanissayā tikālikā, kālavinimuttā ca. Kammapaccayo atītapaccuppannavasena dvikāliko. Sesā pañcadasa paccuppannāva.</paragraph>
    <paragraph line="169">Tathā anantarasamanantaraanantarūpanissayapakatūpanissayāsevanapaccayā, nānākkhaṇikakammapaccayo, natthivigatapaccayā cāti ime paccayā janakā eva, na upatthambhakā. Pacchājātapaccayo upatthambhako eva, na janako <pageBreak edition="Myanmar" number="2.0289" />. Sesā janakā ca upatthambhakā cāti ayampi viseso veditabbo.</paragraph>
    <subhead line="170">Avijjāpaccayāsaṅkhārapadavitthārakathāvaṇṇanā</subhead>
    <paragraph line="171" number="616"><bold>Paccayesū</bold>ti niddhāraṇe bhummaṃ. <bold>Duvidhā</bold> dvippakārena. <bold>Anekadhā</bold>ti sattarasadhā ārammaṇapaccayādivasena.</paragraph>
    <paragraph line="172"><bold>Abhiññācittenā</bold>ti cetopariyapubbenivāsaanāgataṃsañāṇasaṅkhātāhi abhiññāhi sahagatacittena. <bold>Samohacittajānanakāle</bold>ti paresaṃ, attano ca samohassa cittassa jānanakāle. Avijjāpubbaṅgamā akusalappavattiyo yā kāci vipattiyo, sabbā tā mohamūlikāti ca avijjāya ādīnavadassanena <bold>avijjāsamatikkamatthāya</bold> vivaṭṭābhipatthanāyāti attho. <bold>Dvinnampi tesaṃ</bold> puññābhisaṅkhārānaṃ. <bold>Avijjāsammūḷhattā</bold>ti bhavādīnavappaṭicchādikāya avijjāya sammūḷhattā. <bold>Tāneva puññānī</bold>ti tāneva yathāvuttāni kāmāvacararūpāvacarapuññāni. Upanissayapaccayena paccayo hotīti sambandho.</paragraph>
    <paragraph line="173"><bold>Rāgādīna</bold>nti <pageBreak edition="Vipassana Research Institut" number="2.0271" /> rāgadiṭṭhivicikicchuddhaccadomanassānaṃ. Avijjāsampayuttattā rāgādīnaṃ rāgādiassādanakālesu avijjaṃ ārabbha uppatti veditabbā. Garuṃ katvā assādanaṃ rāgadiṭṭhisampayuttāya eva avijjāya yojetabbaṃ. Assādanañca rāgo, tadaviyuttā ca diṭṭhīti assādanavacaneneva yathāvuttaṃ avijjaṃ garuṃ karontī diṭṭhi ca vuttāti veditabbā. Rāgādīhi ca pāḷiyaṃ sarūpato vuttehi taṃsampayuttasaṅkhārassa avijjārammaṇāditaṃ dasseti. <bold>Anādīnavadassāvino</bold>ti pāṇātipātādīsu na ādīnavadassino. Avijjāya anārammaṇassa, paṭhamajavanassa ca ārammaṇādhipatianantarādipaccayavacanesu avuttassa, vuttassa ca sabbassa saṅgaṇhanatthaṃ <bold>‘‘yaṃ kiñcī’’</bold>ti āha.</paragraph>
    <paragraph line="174"><bold>Vuttanayenā</bold>ti samatikkamabhavapatthanāvasena puññābhisaṅkhāre vuttanayena.</paragraph>
    <paragraph line="175" number="617"><bold>Kiṃ panāya</bold>ntiādinā codakassa ayamadhippāyo – ‘‘avijjāpaccayā saṅkhārā sambhavantī’’ti ettha sambhavanti evāti avadhāraṇaṃ na yujjati <pageBreak edition="Myanmar" number="2.0290" />, avasesapaccayasamavāyābhāve saṅkhārānaṃ sambhavābhāvato. Tathā saṅkhārā evāti avadhāraṇampi na yujjati. Kasmā? Aññesañca paccayuppannadhammānaṃ sambhavassa tato icchitabbattā. Vākyassa avadhāraṇaphalattā avijjāpaccayā eva saṅkhārā sambhavantīti avadhāraṇe gayhamānepi ayaṃ doso. Kasmā? Yasmā lobhādikammanidānaupādānavatthārammaṇamanasikārādayo aññepi paccayā labbhantiyevāti. Tattha <bold>ekā</bold>ti asahāyā, kāraṇantaranirapekkhāti attho. <bold>Aññepi paccayā</bold> sahakārikāraṇabhūtā. Dosamettha vattukāmo codako pucchatīti ñatvā ācariyo āha <bold>‘‘kiṃ panetthā’’</bold>ti. Ettha avijjāya paccayantarena rahitabhāve ca sahitabhāve ca kiṃ pana vattabbaṃ, asamattā te codanā, avasiṭṭhañca tāva kathehīti vuttaṃ hoti. <bold>Ekakāraṇavādo āpajjatī</bold>ti dosappasaṅgo vutto. Aniṭṭho hi ekakāraṇavādo sabbattha sabbakālaṃ sambhavāpattito, ekasadisāsabhāvāpattito ca.</paragraph>
    <paragraph line="176"><bold>Yasmā ekaṃ na ekato</bold>tiādīsu tīsu pakāresu avijjamānesu pārisesena anekato anekamevāti etasmiṃ catutthe eva pakāre vijjamāne ekahetuphaladīpane attho atthi, tasmā na nupapajjati upapajjatiyeva. Ekaṃ phalaṃ ekato natthi, anekampi ekato natthi. Anekatopi ekaṃ phalaṃ no atthīti sambandho.</paragraph>
    <paragraph line="177"><bold>Ekekahetuphaladīpana</bold>nti <pageBreak edition="Vipassana Research Institut" number="2.0272" /> ‘‘avijjāpaccayā saṅkhārā’’ti ekahetudīpanaṃ, ‘‘saṅkhārapaccayā viññāṇa’’nti ekaphaladīpananti evaṃ tattha tattha ekekahetuphaladīpanaṃ kataṃ.</paragraph>
    <paragraph line="178"><bold>Veneyyānaṃ anurūpato</bold>ti veneyyānaṃ ajjhāsayassa anurūpato. Ekasseva hetuno, phalassa ca dīpanā satthu desanāvilāsato vā veneyyapuggalānaṃ ajjhāsayato vā. Tadubhayassa panettha kāraṇaṃ tattha tattha desetabbassa atthassa padhānatā, pākaṭatā, asādhāraṇatā ca. Desanāvilāsappattā ca buddhā bhagavanto te desetabbe atthe bahūsupi pariyāyesu labbhamānesu yathārucitaṃ gahetvā dhammaṃ desenti, sā <bold>desanāvilāsānurūpatā</bold>. Tattha pana yena pariyāyena ye veneyyā bujjhanti, teneva tesaṃ bodhanaṃ, sā <bold>veneyyajjhāsayānurūpatā</bold>.</paragraph>
    <paragraph line="179"><bold>Yathāphassaṃ</bold><pageBreak edition="Myanmar" number="2.0291" /><bold>vedanāvavatthānato</bold>ti ‘‘sukhavedanīyaṃ, bhikkhave, phassaṃ paṭicca uppajjati sukhā vedanā’’tiādinā (saṃ. ni. 4.129), ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā’’tiādinā (ma. ni. 1.204, 400; 3.421, 425, 426; saṃ. ni. 2.43-44; 2.4.60; kathā. 465, 467) ca sukhavedanīyaphassādicakkhusamphassādianurūpena sukhavedanādicakkhusamphassajāvedanādīnaṃ vavatthānato. Samānesupi hi cakkhurūpādīsu phassavasena sukhādivipariyāyābhāvato, samānesu rūpamanasikārādīsu cakkhādisaṅghaṭṭanavasena cakkhusamphassajādivipariyāyābhāvato, aññapaccayasāmaññepi cakkhusamphassavasena sukhādicakkhusamphassajādīnaṃ oḷārikasukhumādisaṅkarābhāvato cāti attho. Yathāvuttaphassassa sukhādīnaṃ aviparīto paccayabhāvo eva <bold>yathāvedanaṃ phassavavatthānaṃ</bold>. Kāraṇaphalavisesena vā phalakāraṇavisesanicchayo hotīti ubhayatthāpi nicchayo pavatthānanti vutto.</paragraph>
    <paragraph line="180"><bold>Kammādayo</bold>ti kammaāhārautuādayo apākaṭā semhapaṭikārena rogavūpasamanato. Semhassa mandabhāvādinā ca semhaṃyeva pākaṭaṃ kāraṇaṃ. Ayamidha avijjā saṅkhārānaṃ hetubhāvena dīpitāti sambandho. <bold>Assādānupassino taṇhā pavaḍḍhatīti vacanato</bold>ti ‘‘saṃyojaniyesu, bhikkhave, dhammesu assādānupassino taṇhā pavaḍḍhati, taṇhāpaccayā upādānaṃ, upādānapaccayā bhavo’’ti (saṃ. ni. 2.53) iminā suttena taṇhāya saṅkhārakāraṇabhāvassa vuttattāti attho. Puna tassāpi avijjāya kāraṇanti dassanatthaṃ <bold>‘‘avijjāsamudayā āsavasamudayoti ca vacanato’’</bold>ti āha <pageBreak edition="Vipassana Research Institut" number="2.0273" />. Taṇhā vā caturupādānabhūtā kāmāsavadiṭṭhāsavā ca saṅkhārassa kāraṇanti pākaṭā avijjāhetukāti suttadvayenāpi avijjāya pākaṭaṃ saṅkhārānaṃ kāraṇabhāvameva dasseti. ‘‘Assādānupassino’’ti (saṃ. ni. 2.53) hi vacanena bhavādīnavappaṭicchādanakiccā avijjā taṇhāya kāraṇanti dassitā hoti. Yasmā avidvā, tasmā puññābhisaṅkhārādike abhisaṅkharotīti avijjāya saṅkhārakāraṇabhāvassa pākaṭattā aviddasubhāvova saṅkhārakāraṇabhāvena vutto. Khīṇāsavassa saṅkhārābhāvato, asādhāraṇattā ca puññābhisaṅkhārādīnaṃ sādhāraṇakāraṇāni vatthārammaṇādīnīti <pageBreak edition="Myanmar" number="2.0292" /> puññabhavādīnavappaṭicchādikā avijjā puññābhisaṅkhārādīnaṃ asādhāraṇaṃ kāraṇanti vā attho daṭṭhabbo. Eteneva ‘‘avijjāpaccayā saṅkhārā, saṅkhārapaccayā viññāṇa’’nti (ma. ni. 3.126; saṃ. ni. 2.1; udā. 1; mahāva. 1; netti. 24) ettha pana padhānattā, pākaṭattā, asādhāraṇattāti ekekahetuphaladīpanaparihāravacanena sabbattha ‘‘phassapaccayā vedanā, vedanāpaccayā taṇhā’’tiādīsu bodhaneyyajjhāsayavasena dhammassa bodhanasaṅkhātaṃ payojanaṃ veditabbaṃ.</paragraph>
    <paragraph line="181" number="618"><bold>‘‘Ekantāniṭṭhaphalāyā’’</bold>ti etena viruddhabhāvaṃ, <bold>‘‘sāvajjāyā’’</bold>ti etena vijātiyabhāvaṃ avijjāya joteti. Puññāneñjābhisaṅkhārā hi iṭṭhavipākatāya, anavajjasabhāvatāya ca tassā viruddhā, vijātiyā cāti. <bold>Kathaṃ na yujjissatī</bold>tiādi samādhānaṃ, tena yvāyaṃ ekantāniṭṭhaphalatādihetupadeso, tassa anekantikataṃ dasseti. Ayaṃ hettha adhippāyo – yāyaṃ tayā codanā ‘‘evaṃ santepī’’tiādinā katā, sā yuttā vipākaṃ pati. Na hi aniṭṭhavepakkaṃ kāraṇaṃ iṭṭhaṃ phalati, iṭṭhavepakkaṃ vā aniṭṭhaṃ. Yasmā panettha paccayuppannadhammānaṃ paccayabhāvalakkhaṇadhammānaṃ dhammatā adhippetā, tatra cāyaṃ niyamo natthi vicittarūpattā tassāti. Tenāha <bold>‘‘viruddho cā’’</bold>tiādi.</paragraph>
    <paragraph line="182">Tattha <bold>dhammāna</bold>nti sabhāvadhammānaṃ. <bold>Ṭhāna</bold>nti avaṭṭhānaṃ. Tasmā <bold>ṭhānaviruddho</bold>ti atthitāviruddho. Keci pana ‘‘paṭisandhiādīniṭhānānī’’ti vadanti. Evaṃ sati ‘‘purimacittaṃ pacchimacittassa ṭhānaviruddho paccayo’’ti nayidaṃ ekantikaṃ siyā. Bhavaṅgampi hi bhavaṅgassa anantarapaccayo, javanaṃ javanassa, na ca sippādīnaṃ paṭisandhiādiṭṭhānaṃ atthi, tasmā na taṃ idha adhippetaṃ. <bold>Kammaṃ rūpassa</bold> namanaruppanavirodhā, sārammaṇānārammaṇādivirodhā <bold>ca sabhāvaviruddho paccayo <pageBreak edition="Vipassana Research Institut" number="2.0274" />. Khīrādīni dadhiādīnaṃ</bold> madhurambilarasādisabhāvavirodhā. Avijānanakicco <bold>āloko</bold> vijānanakiccassa <bold>viññāṇassa</bold>. Amadanakiccā ca <bold>guḷādayo</bold> madanakiccassa <bold>āsavassa</bold>.</paragraph>
    <paragraph line="183"><bold>Golomāvilomādī</bold>tiādīsu golomāvilomāni dubbāya, <bold>avī</bold>ti ca rattā eḷakā veditabbā. <bold>Visāṇaṃ</bold> sarassa. <bold>Dadhitilapiṭṭha</bold>guḷāni bhūtiṇakassa. Sevālaṃ taṇḍuleyyakassa, kharavaḷavā assatarassāti evamādi <bold>ādi</bold>-saddena saṅgahito. Yasmā vipākā eva na, tasmā dukkhavipākāyapi <pageBreak edition="Myanmar" number="2.0293" /> avijjāya adukkhavipākānaṃ puññāneñjābhisaṅkhārānaṃ paccayattaṃ na na yujjatīti attho.</paragraph>
    <paragraph line="184">Tadavipākattepi sāvajjatāya tadaviruddhānaṃ, taṃsadisānañca apuññābhisaṅkhārānameva paccayo, na itaresanti etassa pasaṅgassa nivāraṇatthaṃ ‘‘viruddho cāviruddho ca, sadisāsadiso tathā. Dhammānaṃ paccayo siddho’’ti vuttaṃ. Tasmā tamatthaṃ pākaṭaṃ karonto <bold>‘‘iti ayaṃ avijjā’’</bold>tiādimāha.</paragraph>
    <paragraph line="185" number="619"><bold>Sabbattha khandhānaṃ bhedo maraṇanti cutiṃ aggaṇhanto</bold>ti idha cuti nāma tattha tattha bhavādīsu rūpādīnaṃ khandhānaṃ maraṇasaññito carimo bhedoti yāthāvato ajānanto. <bold>Sattassa</bold> sato vijjamānasseva. <bold>Dehantarasaṅkamanaṃ</bold> aññena kāyena samāgamo.</paragraph>
    <paragraph line="186"><bold>Sabbattha khandhānaṃ pātubhāvo</bold>ti tattha tattha bhavādīsu khandhānaṃ paṭhamābhinibbatti. <bold>Navasarīrapātubhāvo</bold>ti idha jiṇṇassa sarīrassa nikkhepe paralokapariyāpannassa navakāyassa uppādo. Yatheke vadanti –</paragraph>
    <gatha1 line="187">‘‘Vatthāni jiṇṇāni yathā pahāya,</gatha1>
    <gatha2 line="188">Navāni gaṇhāti naro parāni;</gatha2>
    <gatha3 line="189">Nikkhippa dehaṃ idha jiṇṇamevaṃ,</gatha3>
    <gathalast line="190">Gaṇhāti attābhinavaṃ sukhesī’’ti.</gathalast>
    <paragraph line="191"><bold>Ayaṃ satto</bold>ti ayamattā, yo sāmī, nivāsī, kārako, vedako cāti adhippeto. <bold>Satto</bold><pageBreak edition="Vipassana Research Institut" number="2.0275" /><bold>marati, satto upapajjatī</bold>ti etthāpi eseva nayo. Tīsupi ṭhānesu <bold>ādi</bold>-saddena issarakuttabrahmakuttādivikappanaṃ saṅgaṇhāti.</paragraph>
    <paragraph line="192"><bold>Sabhāvalakkhaṇa</bold>nti’ruppanānubhavanādiṃ, kakkhaḷaphusanādisabhāvameva vā. <bold>Sāmaññalakkhaṇa</bold>nti aniccatādiṃ. <bold>Saṅkhāre attato attaniyato</bold>ti rūpādīsu ekaccaṃ attato, tadaññaṃ attaniyato.</paragraph>
    <paragraph line="193"><bold>Attā jānāti vā</bold>ti vikappeti kāpilādayo viya. <bold>Na jānāti vā</bold>ti kāṇādājīvikādayo viya. Kāṇādopi hi attā sabhāvena na jānāti. Yadā buddhiguṇena saṃyujjati, tadā jānātīti icchati. <bold>So eva karoti ca kāreti cā</bold>ti yo parattha sukhadukkhaṃ anubhavati, so eva puññāpuññaṃ sayaṃ karoti, aññañca kāreti, na aññoti adhippāyo <pageBreak edition="Myanmar" number="2.0294" />. <bold>Saṇṭhapentā</bold>ti dviaṇukādiuppādanavasena, icchāvasena ca sampādentā. <bold>So</bold>ti attasaññito satto. <bold>Indriyasampanno</bold>ti cakkhādīhi indriyehi samannāgato, tena saḷāyatanappavattiṃ dasseti. Sabbañhetaṃ yathāpaccayaṃ pavattamānānaṃ avijjādīnaṃ kiccaṃ attano byāpāraṃ katvā diṭṭhigatiko vimuyhatīti dassanavasena vuttaṃ. Acchejjasuttāvutābhejjamaṇīnaṃ viya pubbāpariyavavatthānaṃ niyati, niyatiyā, niyati eva vā saṅgati samāgamo niyatisaṅgati, tāya bhāvesu pariṇatā manussadevavihaṅgādibhāvaṃ pattā <bold>niyatisaṅgatibhāvapariṇatā</bold>. Niyatiyā, saṅgatiyā, bhāvasaṅkhātena sabhāvena ca pariṇatā nānappakārataṃ pattā <bold>niyatisaṅgatibhāvapariṇatā</bold>ti ca atthaṃ vadanti.</paragraph>
    <paragraph line="194">Etehi ca vikappanehi avijjā akusalaṃ cittaṃ katvā satte puññādīsu saṅkhāresu yattha katthaci pavattetīti imamatthaṃ dassento āha <bold>‘‘so avijjāya andhīkato’’</bold>tiādi. <bold>Paṭipajjatī</bold>ti upasaṅkamati.</paragraph>
    <paragraph line="195"><bold>Apariṇāyako</bold>ti arahattamaggasampaṭipādakakalyāṇamittarahito, arahattamaggañāṇāvasānaṃ vā ñāṇaṃ samavisamaṃ dassetvā satte nibbānaṃ nayatīti pariṇāyakaṃ, tena rahito apariṇāyako. <bold>Dhammaṃ ñatvā</bold>ti sappurisūpassayena catusaccappakāsakaṃ suttādidhammaṃ ñatvā, maggañāṇeneva vā sabbadhammapavaraṃ nibbānadhammaṃ ñatvā. Taṃjānanāyattaṃ pana sesasaccattayābhisamayaṃ <pageBreak edition="Vipassana Research Institut" number="2.0276" /> samānakālampi taṃ purimakālaṃ viya katvā vuttaṃ. <bold>Upasanto carissatī</bold>ti aggamaggādhigamena sabbaso avijjūpasamā upasanto saupādisesanibbānadhātuyaṃ ṭhito yāva anupādisesanibbānadhātupatti, tāva sattānaṃ hitacariyāya attabhāvaṃ pavattento carissati, diṭṭhadhammasukhavihārehi viharissatīti attho.</paragraph>
    <subhead line="196">Saṅkhārapaccayāviññāṇapadavitthārakathāvaṇṇanā</subhead>
    <paragraph line="197" number="620"> Yathāvuttasaṅkhārapaccayā uppajjamānaṃ taṃ kammanibbattameva bhavituṃ arahatīti <bold>‘‘bāttiṃsa lokiyavipākaviññāṇāni saṅgahitānī’’</bold>ti āha. <bold>Dhātukathāyaṃ</bold> pana vippayuttena saṅgahitāsaṅgahitapadaniddese ‘‘saṅkhārapaccayā viññāṇena ye dhammā, saḷāyatanapaccayā phassena ye dhammā, phassapaccayā vedanāya ye dhammā vippayuttā, te <pageBreak edition="Myanmar" number="2.0295" /> dhammā katihi khandhehi…pe… saṅgahitā? Te dhammā asaṅkhataṃ khandhato ṭhapetvā ekena khandhena, ekādasahi āyatanehi, ekādasahi dhātūhi saṅgahitā. Katihi asaṅgahitā? Catūhi khandhehi, ekenāyatanena, sattahi dhātūhi asaṅgahitā’’ti (dhātu. 466) vacanato sabbaviññāṇaphassavedanāpariggaho kato. Yadi hi ettha viññāṇaphassavedanā sappadesā siyuṃ, ‘‘vipākā dhammā’’ti (dha. sa. tikamātikā 3) imassa viya visajjanaṃ siyā. Tasmā tattha abhidhammabhājanīyavasena saṅkhārapaccayā viññāṇādayo gahitāti adhippāyo veditabbo. Avijjāpaccayā saṅkhāro ca abhidhammabhājanīye (vibha. 243) catubhūmakakusalasaṅkhāro, akusalasaṅkhāro ca vuttoti eso eva dhātukathāyaṃ gahitoti daṭṭhabbo. Bhavo pana <bold>dhātukathāyaṃ</bold> kammūpapattibhavavisesadassanatthaṃ na abhidhammabhājanīyavasena gahito, evañca katvā tattha ‘‘upādānapaccayā bhavo’’ti anuddharitvā ‘‘kammabhavo’’tiādinā (dhātu. 66) nayena bhavo uddhaṭo.</paragraph>
    <paragraph line="198">Lokiyavipākamanoviññāṇameva sandhāyāha <bold>‘‘bāvīsatividhaṃ hotī’’</bold>ti. <bold>Chahi viññāṇehī</bold>ti yathāadhikatehi cakkhuviññāṇādīhi chahi viññāṇehi. Kasmā panettha lokiyavipākaviññāṇasseva gahaṇaṃ katanti āha <bold>‘‘lokuttarāni pana vaṭṭakathāya na yujjantī’’</bold>ti. Yadi evaṃ kasmā dhātukathāyaṃ ‘‘saṅkhārapaccayā viññāṇena ye dhammā vippayuttā’’tiādīsu (dhātu. 362) lokuttaravipākānampi gahaṇaṃ katanti? Taṃ yathādhammasāsanattā abhidhammadesanāya <bold>vipākattike</bold> (dha. sa. tikamātikā 3) viya anavasesavipākadhammasaṅgaṇhanavasena <pageBreak edition="Vipassana Research Institut" number="2.0277" /> vuttaṃ. Suttantadesanā pana yathānulomadesanāti tattha pavattinivattiyo asaṅkarato dassetabbā. Tasmā tadatthasaṃvaṇṇanāti katvā pavattikathāyaṃ lokiyavipākaviññāṇāniyeva gahitāni. Tenevāha <bold>‘‘vaṭṭakathāya na yujjantīti na gahitānī’’</bold>ti.</paragraph>
    <paragraph line="199">Yathā kataṃ kammaṃ phaladāne samatthaṃ hoti, tathā kataṃ ‘‘upacita’’nti vuccatīti vipākadānayogyameva saṅkhāraṃ gaṇhanto <bold>‘‘upacitakammābhāve’’</bold>ti āha. Hetu nāma byatirekappadhānanti <bold>abhāva</bold>-ggahaṇaṃ, tena kamme sati bhāvato, asati abhāvatoti ayamettha adhippāyo <pageBreak edition="Myanmar" number="2.0296" />. Yathā panassa viññāṇassa saṅkhārapaccayatā na siddhā, na evaṃ vipākabhāvo. So pana siddhoti katvā āha <bold>‘‘vipākaṃheta’’</bold>nti. Tena viññāṇassa vipākabhāvena saṅkhārapaccayattaṃ sādheti. Tassa pana sādhanatthaṃ ‘‘upacitakammābhāve vipākābhāvato’’ti vuttanti taṃ vivaranto <bold>‘‘vipākañcā’’</bold>tiādimāha. <bold>Yadi uppajjeyyā</bold>ti yadi kammanirapekkho vipāko uppajjeyya. <bold>Sabbesaṃ</bold> sattānaṃ brahmattaṃ upagatānaṃ ghānādiviññāṇāni mahāvipākaviññāṇānīti tassa tassa vipākassa anokāse ṭhitānampi. <bold>Vipākānī</bold>ti viññāṇāpekkhāya napuṃsakaniddeso, sabbavipākaviññāṇānīti attho.</paragraph>
    <paragraph line="200">Saṅkhārā bahū ekūnatiṃsacetanābhedato, viññāṇāni ca bahūni bāttiṃsavidhattā, na ca sabbato sabbānīti āha <bold>‘‘katarasaṅkhārapaccayā kataraviññāṇanti ce’’</bold>ti. <bold>‘‘Viññāṇa’’</bold>nti ca idaṃ viññāṇasāmaññaṃ gahetvā vuttaṃ. Kāmaṃ <bold>khandhaniddesepi</bold> (visuddhi. 2.451 ādayo) imāni viññāṇāni niddiṭṭhāni, taṃ pana atisaṃkhittaṃ, na ca tattha nesaṃ saṅkhārapaccayatā vibhāvitāti taṃ pavattiyaṃ, paṭisandhiyañca bhavādīsu pavattanākāravasena vitthārato dassetuṃ <bold>‘‘kāmāvacarapuññābhisaṅkhārapaccayā’’</bold>tiādi āraddhaṃ. <bold>Manoviññāṇe</bold>ti niddhāraṇe bhūmmaṃ. <bold>Mahāvipākānī</bold>ti viññāṇāpekkhāya napuṃsakaniddeso. <bold>Mahāvipākā</bold>ti pana pāṭhe manoviññāṇadhātuyoti ānetvā sambandhitabbaṃ.</paragraph>
    <paragraph line="201" number="621"><bold>Yaṃsaṅkhārapaccayā</bold>ti yassa yassa saṅkhārassa paccayabhāvena. <bold>Yaṃ viññāṇa</bold>nti ‘‘yaṃ yaṃ viññāṇa’’nti evaṃ ubhayattha āmeḍitalopo daṭṭhabbo. <bold>‘‘Hotī’’</bold>ti iminā kāraṇabhāve viññāṇassa sabbhāvamattaṃ paveditaṃ, na pavattivisesoti taṃ dassento <bold>‘‘evaṃ pavatti veditabbā’’</bold>ti āha <pageBreak edition="Vipassana Research Institut" number="2.0278" />. Brahmānampi aniṭṭharūpādiāpāthagamane akusalavipākacakkhuviññāṇādīni kadāci uppajjantīti <bold>‘‘imāni terasa…pe… pavattantī’’</bold>ti vuttaṃ. Tattha pañcannaṃ khandhānaṃ vokāro vitthāro etthāti pañcavokāro, so eva bhavo, etasmiṃ <bold>pañcavokārabhave</bold>. Hoti hi bhinnādhikaraṇānampi aññapadatthasamāso yathā ‘‘urasilomo’’ti. Atha vā yathāpaccayaṃ pavattamānehi pañcahi khandhehi vokarīyatīti pañcavokāro, so eva bhavoti sabbaṃ pubbe viya.</paragraph>
    <paragraph line="202">‘‘Pavattiyaññeva <pageBreak edition="Myanmar" number="2.0297" /> pavattantī’’ti saṅkhepato vuttamatthaṃ vivarituṃ <bold>‘‘katha’’</bold>ntiādi āraddhaṃ.</paragraph>
    <paragraph line="203"><bold>‘‘Yebhuyyena lobhasampayuttajavanāvasāne’’</bold>ti idaṃ paṭighavicikicchuddhaccasampayuttānantaraṃ somanassasahagatassa anuppajjanatoti keci, taṃ na gahetabbaṃ. ‘‘Cakkhuṃ assādeti abhinandati, taṃ ārabbha rāgo uppajjati, diṭṭhi uppajjati…pe… vicikicchā uppajjati, uddhaccaṃ uppajjati, akusale niruddhe vipāko tadārammaṇatā uppajjatī’’ti vacanato. Iṭṭhaṃ ce ārammaṇaṃ, somanassatadārammaṇaṃ na na uppajjatīti. Javanena tadārammaṇaniyame somanassasahagatānantaraṃ somanassasahagatāneva sandhāya vuttanti apare, taṃ vicāretabbaṃ upekkhāsahagatakusalākusalajavanānantarampi somanassatadārammaṇassa icchitabbattā. Upekkhāsahagatakiriyājavanānantarameva hi somanassatadārammaṇaṃ na icchanti.</paragraph>
    <paragraph line="204">Yasmā pana tihetukajavanāvasāne ca kadāci ahetukaṃ tadārammaṇaṃ hoti, tasmā <bold>‘‘yebhuyyenā’’</bold>ti vuttaṃ. Yasmā ekacittakkhaṇāyukaṃ javanārammaṇaṃ hoti, tadā tattha ekameva tadārammaṇaṃ hotīti katvā <bold>‘‘sakiṃ vā’’</bold>ti vuttanti keci. Apare pana tadārammaṇaṃ nāma javanārammaṇānubhavanakiccaṃ, taṃ ekacittakkhaṇike tathā āsannabhede ārammaṇe nuppajjati. Tasmā <bold>‘‘sakiṃ vā’’</bold>ti idaṃ dirattatirattādi viya vacanasiliṭṭhatāvasena vuttanti veditabbaṃ, dvikkhattumeva pana uppajjatīti. ‘‘Dirattatiratta’’nti (pāci. 50) ettha hi vā-saddassa abhāvā vacanasiliṭṭhatāmattena dirattaggahaṇaṃ katanti yujjati. ‘‘Nirantaraṃ tirattadassanatthaṃ vā’’ti idha pana vā-saddo vikappattho vuttoti sakiṃ eva ca kadāci pavattiṃ sandhāya <bold>‘‘sakiṃ vā’’</bold>ti vuttanti daṭṭhabbaṃ. Teneva hi <bold>sammohavinodaniyaṃ</bold> sakiṃ tadārammaṇappavattiyā vicāretabbataṃ dassentena ‘‘cittappavattigaṇanāyaṃ pana sabbadvāresu tadārammaṇe dve eva cittavārā āgatā’’ti (vibha. aṭṭha. 227) vuttaṃ.</paragraph>
    <paragraph line="205">Tattha <pageBreak edition="Vipassana Research Institut" number="2.0279" /><bold>cittappavattigaṇanāya</bold>nti vipākakathāyaṃ balavarūpādiārammaṇe vuttaṃ cittappavattigaṇanaṃ sandhāyāha. Tattha hi dveva tadārammaṇuppattivārā vuttā <pageBreak edition="Myanmar" number="2.0298" />. Tadeva hi sandhāya idhāpi vuttaṃ <bold>‘‘abhidhammaṭṭhakathāyaṃ pana tadārammaṇe dve cittavārā āgatā’’</bold>ti. Abhidhammaṭṭhakathāyaṃ aniyatārammaṇaṭṭhānakiccā hutvā pavattantīti (vibha. aṭṭha. 227) dvāraṃ anāmasitvā eva vuttaṃ, taṃ anantaraṃ parato vuttasahetukavipākaviññāṇānaṃ sadisasaṃvaṇṇanaṃ kātukāmatādhippāyena vuttaṃ. Ahetukadvayādīnañhi bhavaṅgabhūtānaṃ sayameva dvārattā, cutipaṭisandhibhūtānañca bhavaṅgasaṅkhātena, aññena ca dvārena anuppattito niyataṃ, aniyataṃ vā dvāraṃ etesanti na sakkā vattunti.</paragraph>
    <paragraph line="206">Ahetukadvayassa pana santīraṇatadārammaṇabhūtassa dvāraṃ labbhati, tañca aniyatanti tampi gaṇhanto <bold>‘‘aniyatadvārārammaṇaṭṭhānakiccā hutvā pavattantī’’</bold>ti āha. Teneva cettha mahāvipākānampi tadārammaṇabhūtānaṃ dvāraṃ labbhatīti tatthāpi dvāraggahaṇaṃ kataṃ.</paragraph>
    <paragraph line="207">Ekassa sattassa pavatto rūpāvacaravipāko pathavīkasiṇādīsu yasmiṃ ārammaṇe pavatto, tato aññasmiṃ tassa pavatti natthīti rūpāvacarānaṃ niyatārammaṇatā vuttā. <bold>Itarāni</bold> āruppavipākaviññāṇāni. Niyataṃ avatthukānīti <bold>niyatāvatthukāni</bold>. Kasiṇugghāṭimākāsādīsuyeva ārammaṇesu pavattanato <bold>niyatārammaṇāni. Tatrā</bold>ti pavattiyaṃ. <bold>Assā</bold>ti bāttiṃsavidhassa vipākaviññāṇassa. <bold>Te te saṅkhārā</bold>ti yathāvuttā puññābhisaṅkhārādisaṅkhārā. <bold>Kammapaccayenā</bold>ti nānākkhaṇikakammapaccayena. <bold>Upanissayapaccayenā</bold>ti pakatūpanissayapaccayena.</paragraph>
    <paragraph line="208" number="622"> Evaṃ pavattiyaṃ viññāṇappavattiṃ dassetvā paṭisandhiyaṃ dassetuṃ <bold>‘‘yaṃ pana vutta’’</bold>ntiādimāha. Tattha <bold>anurūpāya paṭisandhiyā</bold>ti anurūpena paṭisandhikiccena. Taṃ pana anurūpataṃ sayameva vakkhati. Bhavantarena bhavantarassa sandhānaṃ idha paṭisandhīti taṃ acittakampi atthevāti katvā ‘‘kati paṭisandhiyo’’ti pucchaṃ katvāpi <bold>‘‘kati paṭisandhicittānī’’</bold>ti pucchā katā. <bold>‘‘Kena katthā’’</bold>ti kena cittena kasmiṃ bhave.</paragraph>
    <paragraph line="209"><bold>Tatthā</bold>ti tesu ekūnavīsatiyā paṭisandhicittesu. Kusalavipākāya ahetukamanoviññāṇadhātuyāti <pageBreak edition="Vipassana Research Institut" number="2.0280" /> sambandho. Natthi devesu ahetukā paṭisandhīti <bold>‘‘manussaloke’’</bold>ti visesanaṃ. <bold>Napuṃsakādīna</bold>nti <bold>ādi</bold>saddena <pageBreak edition="Myanmar" number="2.0299" /> mammādīnaṃ saṅgaho. Keci pana ekacce ahetukapaṭisandhikā avikalindriyā hutvā thokaṃ vicāraṇapakatikāpi hontiyeva, tasmā tādisānampi idha ādisaddena saṅgahoti vadanti. <bold>Saṅkhepato</bold>ti samāsato, asukāya paṭisandhiyā asukaṃ ārammaṇanti vibhāgaṃ akatvāti attho.</paragraph>
    <paragraph line="210"><bold>Sesāna</bold>nti rūpāvacarā pañca, paṭhamatatiyāruppā dveti imāsaṃ vuttāvasesānaṃ sattannaṃ paṭisandhīnaṃ. <bold>Paccuppannārammaṇaṃ cuticittaṃ nāma natthi</bold> paṭisandhiārammaṇe eva pavattanato. <bold>Dvīsu ārammaṇesū</bold>ti atītanavattabbavasena dvīsu ārammaṇesu.</paragraph>
    <paragraph line="211" number="623"><bold>Tānī</bold>ti pubbe katāni kammāni. <bold>Assā</bold>ti āsannamaraṇassa puggalassa. <bold>Olambantī</bold>ti sāyanhe mahantānaṃ pabbatakūṭānaṃ chāyā viya bhūmiyaṃ tassa citte avalambanti upatiṭṭhanti. <bold>Tasmiṃ niruddhe</bold>ti tasmiṃ cuticitte niruddhamatte tassa nirodhasamanantarameva. <bold>Tadevā</bold>ti taṃyeva yathāvuttajavanavīthiyā ārammaṇabhūtaṃ. Avijjātaṇhādīsu kilesesu anupacchinnesveva kammādino upaṭṭhānaṃ, tañca ārabbha cittasantānassa bhavantaraninnapoṇapabbhāratā hotīti āha <bold>‘‘anupacchinnakilesabalavināmita’’</bold>nti. Santāne hi vināmite tadekadesabhūtaṃ paṭisandhicittañca vināmitameva hoti, na ca ekadesavināmitabhāvena vinā santānassa vināmitatā atthīti. Sabbattha pana duggatipaṭisandhininnāya cutiyā purimajavanāni akusalāni, itarāya ca kusalānīti nicchinanti. ‘‘Nimittassādagadhitaṃ vā, bhikkhave, viññāṇaṃ tiṭṭhamānaṃ tiṭṭhati, anubyañjanassādagadhitaṃ vā, tasmiṃ ce samaye kālaṃ karoti, ṭhānametaṃ vijjati, yaṃ dvinnaṃ gatīnaṃ aññataraṃ gatiṃ upapajjeyya nirayaṃ vā tiracchānayoniṃ vā’’ti (saṃ. ni. 4.235) hi vuttaṃ, tasmā akusalaṃ duggatiyaṃ, kusalañca sugatiyaṃ paṭisandhiyā upanissayo hotīti. Arahato pana sabbaso kilesānaṃ upacchinnattā paṭippassaddhasabbabhavussukkatāya kammādinimittaṃ na upaṭṭhahati, tato vijjamānampi kammaṃ aladdhasahāyattā paṭisandhiṃ na janeti.</paragraph>
    <paragraph line="212"><bold>Vuttappakārakammavasenā</bold>ti pāpakammavasena, tadupaṭṭhāpitanti adhippāyo. <bold>‘‘Narakādīsu aggijālavaṇṇādika’’</bold>nti idaṃ taṃsadisatāvasena vuttaṃ. Na <pageBreak edition="Myanmar" number="2.0300" /> hi so eva nirayaggivaṇṇādi tadā tassa <pageBreak edition="Vipassana Research Institut" number="2.0281" /> āpāthaṃ āgacchati. Tattha <bold>aggijālavaṇṇādika</bold>nti <bold>ādi</bold>-saddena vettaraṇīsimbaliasipattavanādivaṇṇaṃ saṅgaṇhāti. <bold>Narakādīsū</bold>ti pana <bold>ādi</bold>-saddena petatiracchānānaṃ nibaddhasañcaraṇaṭṭhānapariyāpannavaṇṇaṃ. <bold>Manodvāre āpāthamāgacchatī</bold>ti kammabalena upaṭṭhāpitavaṇṇāyatanaṃ supinaṃ passantassa viya, dibbacakkhussa viya ca manodvāre eva gocarabhāvaṃ gacchati. Ekaṃ āvajjanaṃ, pañca javanāni, dve tadārammaṇānīti tīṇi vīthicittāni.</paragraph>
    <paragraph line="213"><bold>Rāgādihetubhūtaṃ hīnamārammaṇa</bold>nti akusalavipākassa ārammaṇaṃ bhavituṃ yuttaṃ aniṭṭhamārammaṇamāha. Tampi hi saṅkappanavasena rāgassāpi hetu hotīti. Akusalavipākajanakakammasahajātānaṃ vā taṃsadisāsannacutijavanacetanāsahajātānañca rāgādīnaṃ hetubhāvo eva hīnatā. Tañhi pacchānutāpajanakakammānamārammaṇaṃ kammavasena aniṭṭhaṃ akusalavipākassa ārammaṇaṃ bhaveyya. Aññathā ca iṭṭhārammaṇe pavattassa akusalakammassa vipāko akusalakammanimittārammaṇo na bhaveyya. Na hi akusalavipāko iṭṭhārammaṇo bhavituṃ arahatīti.</paragraph>
    <paragraph line="214">Pañcadvāre ca āpāthaṃ āgacchantaṃ paccuppannaṃ kammanimittaṃ āsannakatakammārammaṇasantatiyaṃ uppannaṃ, taṃsadisañca daṭṭhabbaṃ. Aññathā tadeva paṭisandhiārammaṇūpaṭṭhāpakaṃ, tadeva ca paṭisandhijanakaṃ bhaveyya. Na ca paṭisandhiyā upacārabhūtāni viya, etasmiṃ tayā pavattitabbanti paṭisandhiyā ārammaṇaṃ anuppādentāni viya ca pavattāni cutiāsannāni javanāni paṭisandhijanakāni bhaveyyuṃ. ‘‘Katattā upacitattā’’ti (dha. sa. 431) hi vuttaṃ. Tadā ca taṃsamānavīthiyaṃ viya pavattamānāni kathaṃ katūpacitāni siyuṃ? Tadā na assāditāni. Na ca lokiyāni lokuttarāni viya samānavīthiphalāni honti. ‘‘Pubbe vāssa taṃ kataṃ hoti pāpakammaṃ dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle vāssa hoti micchādiṭṭhi samattā hoti samādinnā. Tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī’’tiādinā (ma. ni. 3.303) sutte maraṇakāle samattāya samādinnāya micchādiṭṭhiyā, sammādiṭṭhiyā ca sahajātacetanāya paṭisandhidānaṃ vuttaṃ, na ca dubbalehi pañcadvārikajavanehi micchādiṭṭhi, sammādiṭṭhi <pageBreak edition="Myanmar" number="2.0301" /> vā samattā hoti samādinnā. Tathā hi vuttaṃ <bold>sammohavinodaniyaṃ</bold> ‘‘sabbampi hetaṃ kusalākusaladhammapaṭivijānanādicavanapariyosānaṃ kiccaṃ manodvārikacitteneva hoti, na pañcadvārikenāti <pageBreak edition="Vipassana Research Institut" number="2.0282" /> sabbassapetassa kiccassa karaṇe sahajavanakāni vīthicittāni paṭikkhittānī’’ti (vibha. aṭṭha. 766).</paragraph>
    <paragraph line="215">Tattha hi <bold>na kiñci dhammaṃ paṭivijānātī</bold>ti ‘‘manopubbaṅgamā dhammā’’ti (dha. pa. 1-2) evaṃ vuttaṃ ekampi kusalaṃ vā akusalaṃ vā na paṭivijānātīti ca vuttaṃ. Yesaṃ paṭivibhāvanappavattiyā sukhaṃ vā dukkhaṃ vā anveti, tesaṃ sā pavatti pañcadvāre paṭikkhittā. Kusalākusalakammasamādānañca tādisamevāti. Tadārammaṇānantaraṃ pana cavanaṃ, tadanantarā ca upapatti manodvārikā eva hoti, na sahajavanakavīthicittapariyāpannāti iminā adhippāyena idha pañcadvārikatadārammaṇānantarā cuti, tadanantarā paṭisandhi ca vuttāti daṭṭhabbā. Tattha avasesapañcacittakkhaṇāyuke rūpādimhi uppannaṃ paṭisandhiṃ sandhāya ‘‘paccuppannārammaṇaṃ upapatticittaṃ paccuppannārammaṇassa bhavaṅgassa anantarapaccayena paccayo’’ti, avasesaekacittakkhaṇāyuke ca uppannaṃ paṭisandhiṃ sandhāya ‘‘paccuppannārammaṇaṃ upapatticittaṃ atītārammaṇassa bhavaṅgassa anantarapaccayena paccayo’’ti ca vuttanti veditabbaṃ.</paragraph>
    <paragraph line="216" number="624"><bold>Kaṇhapakkhe sukkapakkhaṃ ṭhapetvā</bold>ti ettha yathā pubbe ‘‘pāpakammaṃ vā kammanimittaṃ vā’’ti vutte kaṇhapakkhe ‘‘anavajjakammaṃ vā kammanimittaṃ vā’’ti sukkapakkho vutto, evaṃ ‘‘duggatipariyāpannaṃ paṭisandhicittaṃ, narakādīsu aggijālavaṇṇādikaṃ duggatinimitta’’nti ca vutte kaṇhapakkhe ‘‘sugatipariyāpannaṃ paṭisandhicittaṃ, manussaloke rattakambalasadisamātukucchivaṇṇasaṅkhātaṃ, devaloke vā uyyānavimānakapparukkhādivaṇṇasaṅkhātaṃ sugatinimitta’’nti evaṃ sukkapakkhaṃ ṭhapetvā sesaṃ sabbaṃ purimanayeneva veditabbaṃ. <bold>Atītapaccuppannārammaṇāyā</bold>ti kammakammanimittavasena atītārammaṇāya, mātukucchivaṇṇādisugatinimittavasena paccuppannārammaṇāya.</paragraph>
    <paragraph line="217" number="625"><bold>Tañca kho</bold>ti yadetaṃ ‘‘anavajjakammaṃ vā kammanimittaṃ vā’’ti aniyamanaṃ kataṃ, tañca kho. <bold>Kammanimittameva āpāthamāgacchati</bold> ekantato <pageBreak edition="Myanmar" number="2.0302" /> attano kammārammaṇatāya mahaggatavipākassa. <bold>Suddhāya vā</bold>ti mahaggatakammanimittārammaṇāya <bold>javanavīthiyā,</bold> tadārammaṇarahitāyāti attho, sā pana javanavīthi mahaggatavipākassa upacāro viya daṭṭhabbā. Keci pana tañca vīthiṃ mahaggatāvasānaṃ vadanti. <bold>‘‘Navattabbārammaṇā vā’’</bold>ti idaṃ rūpāvacarapaṭisandhiṃ, āruppesu <pageBreak edition="Vipassana Research Institut" number="2.0283" /> ca paṭhamaṃ, tatiyañca sandhāya vuttaṃ. Dutiyacatutthā pana atītārammaṇavacaneneva gahitā.</paragraph>
    <paragraph line="218"><bold>Mātukucchivaṇṇasaṅkhāta</bold>ntiādinā vaṇṇo eva gatinimittabhāvena āgato. Tattha saddo tāva anupādinnabhāvena sugatipariyāpannatāya gatinimittabhāvena aṭṭhakathāsu nāgatoti yuttametaṃ, gandhādīnaṃ pana anāgamane kāraṇaṃ vīmaṃsitabbaṃ.</paragraph>
    <paragraph line="219"><bold>Ayaṃ tāta tavatthāya buddhapūjā karīyatī</bold>tiādīsu pubbacetanāvasena puññaṃ hoti. Sabbantimajavane vattamānassāpīti vadanti.</paragraph>
    <paragraph line="220" number="626"><bold>‘‘Etenānusārena āruppacutiyāpi anantarā paṭisandhi veditabbā’’</bold>ti idaṃ kasmā vuttaṃ, nanu ‘‘pathavīkasiṇajjhānādivasena paṭiladdhamahaggatassa sugatiyaṃ ṭhitassā’’ti evamādike eva naye ayampi paṭisandhi avaruddhāti? Na, tattha rūpāvacaracutianantarāya eva paṭisandhiyā vuttattā. Tattha hi ‘‘pathavīkasiṇādikaṃ vā nimittaṃ mahaggatacittaṃ vā manodvāre āpāthaṃ āgacchati, cakkhusotānaṃ vā’’tiādinā tena vacanena rūpāvacaracutiyā eva anantarā paṭisandhi vuttāti viññāyati. Athāpi yathāsambhavayojanāya ayampi paṭisandhi tattheva avaruddhā, arūpāvacaracutianantarā pana rūpāvacarapaṭisandhi natthi. Arūpāvacare ca uparūpari cutiyā anantarā heṭṭhimā heṭṭhimā paṭisandhi natthīti catutthāruppacutiyā navattabbārammaṇapaṭisandhi natthi. Tena tato tattheva atītārammaṇā, kāmāvacare ca atītapaccuppannārammaṇā paṭisandhi. Itarāhi ca yathāsambhavaṃ atītanavattabbārammaṇā āruppapaṭisandhi, atītapaccuppannārammaṇā ca kāmāvacarapaṭisandhi yojetabbāti imassa visesassa dassanatthaṃ visuṃ uddharaṇaṃ kataṃ.</paragraph>
    <paragraph line="221" number="627"> Evaṃ ārammaṇavasena ekavidhāya kāmāvacarasugaticutiyā duvidhā duggatipaṭisandhi, duggaticutiyā duvidhā sugatipaṭisandhi, kāmāvacarasugaticutiyā dviekadvippakārānaṃ kāmarūpārūpānaṃ vasena pañcavidhā sugatipaṭisandhi <pageBreak edition="Myanmar" number="2.0303" />, rūpāvacaracutiyā tatheva pañcavidhā, duvidhāya āruppacutiyā paccekaṃ dvinnaṃ dvinnaṃ kāmāruppānaṃ vasena aṭṭhavidhā ca paṭisandhi <pageBreak edition="Vipassana Research Institut" number="2.0284" /> dassitā. Duggaticutiyā pana ekavidhāya duggatipaṭisandhi duvidhā na dassitā, taṃ dassetuṃ <bold>‘‘duggatiyaṃ ṭhitassa panā’’</bold>tiādi vuttaṃ. Yathā vuttā pana –</paragraph>
    <gatha1 line="222">Dve dve pañcātha pañcaṭṭha, dve bhavālambabhedato;</gatha1>
    <gathalast line="223">Cutiyā tādisāyetā, catuvīsati sandhiyo. (vibha. mūlaṭī. 227);</gathalast>
    <paragraph line="224" number="628"> ‘‘Kāmāvacarassa kusalassa kammassa katattā’’tiādinā (dha. sa. 431) nānākkhaṇikakammapaccayabhāvo heṭṭhā dassitappakāroti upanissayabhāvameva dassento <bold>‘‘vuttañheta’’</bold>ntiādimāha.</paragraph>
    <paragraph line="225">Nissayapaccayabhūtena rūpena sahapavattiyevettha viññāṇassa tena <bold>missitā,</bold> tadabhāvo <bold>amissitā</bold>. Yavanti ettha sattā ekajātisamanvayena aññamaññamissitā hontīti <bold>yoniyo</bold>. Sucaritaduccaritavasena gantabbā pāpuṇitabbāti <bold>gatiyo</bold>. Tiṭṭhati etthāti ṭhiti, viññāṇassa ṭhiti <bold>viññāṇaṭṭhiti</bold>. Nānattakāyanānattasaññītiādiāvāso eva sattehi āvasitabbato <bold>sattāvāso</bold>. Asaññasattāvāsassa idha asambhavato <bold>‘‘sattāvāsavasena aṭṭhavidhaṃ hotī’’</bold>ti vuttaṃ.</paragraph>
    <paragraph line="226" number="629"><bold>Aññatra jātipaṇḍakapaṭisandhiyā</bold>ti ettha paṭhamakappikapaṭisandhiyāpīti vattabbaṃ. Sāpi hi bhāvena vināva uppajjatīti.</paragraph>
    <paragraph line="227"><bold>Omato</bold>ti avamato, avakaṃsatoti attho. <bold>Ādinā</bold>ti ‘‘missaṃ amissa’’nti etasmiṃ duke ādimhi vuttena missaviññāṇena. <bold>Omato dve vā tayo vā dasakā uppajjantī</bold>ti gabbhaseyyakānaṃ vasena vuttaṃ. Aññattha pana aneke kalāpā saha uppajjanti. Brahmattabhāvepi hi anekagāvutappamāṇena aneke kalāpā saha uppajjantīti tiṃsato adhikāneva rūpāni honti. Tadahujātaeḷakassa lomaṃ <bold>jātiuṇṇā</bold>ti keci. Himavantappadese jātimantaeḷakalomaṃ <bold>jātiuṇṇā</bold>ti apare. Gabbhaṃ phāletvā gahitaeḷakalomaṃ <bold>jātiuṇṇā</bold>ti aññe. Imāsu gatīsu imā yoniyo sambhavanti, imāsu na sambhavantīti evaṃ <bold>yonīnaṃ gativasena sambhavabhedo</bold>.</paragraph>
    <paragraph line="228" number="630"><bold>Bhummavajjesū</bold>ti <pageBreak edition="Myanmar" number="2.0304" /> bhummadevānaṃ vajjanaṃ yonivibhāgaṃ pati tesaṃ manussasadisattā. <bold>Yoniyo</bold><pageBreak edition="Vipassana Research Institut" number="2.0285" /><bold>tisso purimikā na hontī</bold>ti yonittayapaṭikkhepena pacchimā yoni anuññātāti atthato āpannameva hoti. <bold>Gatittaye</bold>ti manussapetatiracchānasaññite gatittaye. Tañhi ettha pubbe anāmaṭṭhaṃ.</paragraph>
    <paragraph line="229">Ca-saddo avuttasamuccayatthoti dassetuṃ <bold>‘‘ca-saddenā’’</bold>tiādi vuttaṃ. Kasmā pana nijjhāmataṇhikapetesu purimikā tisso yoniyo na santīti? Asambhavato. Tāsañhi niccāturabhāvato kāmasevā natthīti na tā aṇḍajādayo honti. Kucchiyaṃ tāsaṃ gabbho nāvatiṭṭhati jālasabbhāvatoti keci. Aggijālāya santappamānasarīrā etā nibbattantīti allaṭṭhānesu, pupphādīsu ca sambhavābhāvato saṃsedajatāpi tāsaṃ natthevāti vadanti. Tenāha <bold>‘‘opapātikā eva hi te hontī’’</bold>ti.</paragraph>
    <paragraph line="230"><bold>Rūpībrahmesu tāva opapātikayonikesū</bold>ti opapātikayonikehi rūpībrahme niddhāreti. <bold>Rūpībrahmesū</bold>ti hi adhikaraṇe bhummaṃ, opapātikesūti niddhāraṇe. Tena ‘‘opapātikayonikesū’’ti sāmaññato vuttarāsito ‘‘rūpībrahmesū’’ti visesena tadekadesaṃ niddhāreti. <bold>Cakkhusotavatthudasakānaṃ, jīvitanavakassa cā</bold>ti ettha keci ‘‘cakkhusotavatthusattakānaṃ, jīvitachakkassa cāti catunnaṃ kalāpānaṃ vasena rūpabhave paṭisandhiviññāṇena saha sattavīsati rūpāni uppajjanti, tattha gandharasāhārānaṃ paṭikkhittattā’’ti kāraṇaṃ vatvā taṃ samatthentā ‘‘pāḷiyañhi ‘rūpadhātuyā upapattikkhaṇe ṭhapetvā aññasattānaṃ devānaṃ pañcāyatanāni pātubhavanti, pañca dhātuyo pātubhavantī’ti (vibha. 1015-1016) vuttaṃ, tathā ‘rūpadhātuyā cha āyatanāni, nava dhātuyo’ti sabbasaṅgahakavasena tattha vijjamānāyatanadhātuyo dassetuṃ vuttaṃ. Kathāvatthumhi ca ghānāyatanādīnaṃ viya gandhāyatanādīnañca tattha bhāvo paṭikkhitto ‘atthi tattha ghānāyatananti? Āmantā. Atthi tattha gandhāyatananti? Na hevaṃ vattabbe’tiādinā (kathā. 520). Na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ gandharasānaṃ tattha bhāvo sakkā vattuṃ, phusituṃ sakkuṇeyyatāvinimuttassa pathavīādisabhāvassa viya gandharasāyatanabhāvavinimuttassa gandharasasabhāvassa <pageBreak edition="Myanmar" number="2.0305" /> abhāvā. Yadi ca ghānasamphassādīnaṃ kāraṇabhāvo natthīti ‘āyatanānī’ti te na vucceyyuṃ, dhātusaddo pana nissattanijjīvavācakoti ‘gandhadhātu rasadhātū’ti avacane kāraṇaṃ natthi, dhammabhāvo ca tesaṃ ekantena icchitabbo sabhāvadhāraṇādilakkhaṇato aññassa abhāvā. Dhammānañca āyatanabhāvo ekantiko <pageBreak edition="Vipassana Research Institut" number="2.0286" /><bold>yamake</bold> vutto ‘dhammo āyatananti? Āmantā’ti (yama. 1.āyatanayamaka.13). Tasmā tesaṃ gandharasāyatanabhāvābhāvepi koci āyatanabhāvo vattabbo. Yadi ca phoṭṭhabbabhāvato añño pathavīādibhāvo viya gandharasabhāvato añño tesaṃ koci sabhāvo siyā, tesaṃ dhammāyatanasaṅgaho. Gandharasabhāve pana āyatanabhāve ca sati ‘gandho ca so āyatanañca gandhāyatanaṃ, raso ca so āyatanañca rasāyatana’nti idamāpannamevāti gandharasāyatanabhāvo ca na sakkā nivāretuṃ. ‘Tayo āhārā’ti ca vacanato kabaḷīkārāhārassa tattha abhāvo viññāyati. Tasmā yathā pāḷiyā avirodho hoti, tathā rūpagaṇanā kātabbā. Evañhi dhammatā na vilomitā hotī’’ti vadanti.</paragraph>
    <paragraph line="231">Ettha vuccate – rūpāvacarasattānaṃ ghānajivhāyatanābhāvato vijjamānāpi gandharasā āyatanakiccaṃ na karontīti te anāmasitvā pāḷiyaṃ ‘‘pañcāyatanāni pātubhavantī’’ti (vibha. 1015), ‘‘cha āyatanānī’’ti (vibha. 992) ca ādi vuttaṃ, ‘‘tayo āhārā’’ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa āhārakiccassa akaraṇato, na sabbena sabbaṃ gandharasānaṃ, ojāya ca abhāvato. Iti visayino, kiccassa ca abhāvena visayo, kiccavā ca dhammo na vutto. Yasmiñhi bhave visayī natthi, tasmiṃ taṃhetuko nippariyāyena visayassa āyatanabhāvo natthīti vijjamānassāpi avacanaṃ yathā tattheva rūpabhave pathavītejovāyodhātūnaṃ phoṭṭhabbāyatanabhāvena. Yassa pana yattha vacanaṃ, tassa tattha visayīsabbhāvahetuko nippariyāyena āyatanabhāvo vutto yathā tattheva rūpāyatanassa.</paragraph>
    <paragraph line="232">Yadi visayīsabbhāvahetuko visayassa nippariyāyena āyatanabhāvo, kathamasaññasattānaṃ dve āyatanāni pātubhavantīti, asaññasattānañhi <pageBreak edition="Myanmar" number="2.0306" /> cakkhāyatanaṃ natthi, acakkhāyatanabhāvena ca nesaṃ rūpāyatanaṃ aññesaṃ avisayoti? Nāyaṃ virodho. Yena adhippāyena rūpadhātuyaṃ saññīnaṃ gandhāyatanādīnaṃ avacanaṃ, tena rūpāyatanassāpi avacananti asaññīnaṃ ekaṃ āyatanaṃ vattabbaṃ. Yathāsakañhi indriyagocarabhāvāpekkhāya yesaṃ nippariyāyena āyatanabhāvo atthi, tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena avatvā dhammasabhāvānativattanato, manoviññāṇassa ca visayabhāvūpagamanato dhammāyatanantogadhe katvā <pageBreak edition="Vipassana Research Institut" number="2.0287" /> ‘‘pañcāyatanānī’’ti <bold>pāḷiyaṃ</bold> (vibha. 1015) vuttaṃ. Etadatthañhi ‘‘dhammāyatana’’nti sāmaññato nāmakaraṇaṃ, piṭṭhivaṭṭakāni vā tāni katvā ‘‘pañcāyatanānī’’ti vuttaṃ.</paragraph>
    <paragraph line="233">Yena ca pana adhippāyena asaññīnaṃ rūpāyatanaṃ vuttaṃ, tena saññīnampi gandhādīnaṃ visuṃ gahaṇaṃ kātabbanti imassa nayassa dassanatthaṃ ‘‘asaññasattānaṃ devānaṃ dve āyatanāni pātubhavantī’’ti (vibha. 1017) vuttaṃ. Asatipi hi tattha attano indriye rūpassa vaṇṇāyatanasabhāvātikkamo natthevāti taṃ rūpāyatanantveva vuccati. Iminā ca nayadassanena gandhādīni tīṇi pakkhipitvā saññīnaṃ aṭṭha āyatanāni, asaññīnaṃ pañcāti ayamattho dassito hoti. Evañcetaṃ sampaṭicchitabbaṃ, aññathā rūpaloke phusituṃ asakkuṇeyyatāya pathavīādīnaṃ brahmānaṃ vacīghoso eva na siyā. Na hi paṭighaṭṭanānighaṃsamantarena saddappavatti atthi, na ca phusanasabhāvānaṃ katthaci aphusanabhāvatā sakkā viññātuṃ, phoṭṭhabbāyatanasaṅkhātassa ca bhūtattayassa abhāve rūpabhave rūpāyatanādīnampi sambhavo eva na siyā. Tasmā phusituṃ sakkuṇeyyatāyapi pathavīādīnaṃ tattha kāyindriyābhāvena tesaṃ phoṭṭhabbabhāvo na vutto. Evañca katvā rūpadhātuyaṃ tesaṃ sappaṭighavacanañca samatthitaṃ hoti. Vuttañhi ‘‘asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā’’tiādi (paṭṭhā. 2.22.20).</paragraph>
    <paragraph line="234">Paṭigho ca nāma bhūtattayassa kāyappasādaṃ pati tannissayabhūtaghaṭṭanādvārena abhimukhabhāvo, idha pana taṃsabhāvatā. So ca phusituṃ asakkuṇeyyasabhāvassa ghaṭṭanāya abhāvato natthi. Yadi tattha asatipi visayini rūpāyatanaṃ gahetvā ‘‘dve āyatanānī’’ti vuttaṃ, atha kasmā <pageBreak edition="Myanmar" number="2.0307" /> gandhāyatanādīni gahetvā ‘‘pañcāyatanānī’’ti na vuttanti? Nayadassanavasena desanā pavattāti vuttovāyamattho. Atha vā tattha rūpāyatanasseva vacanaṃ kadāci aññabhūmikānaṃ pasādassa visayabhāvaṃ sandhāya, na pana itaresaṃ abhāvato, nāpi pariyāyenapi āyatanabhāvābhāvato. Asaññīnañhi rūpāyatanaṃ samānatalavāsīnaṃ vehapphalānaṃ, uparibhūmikānañca suddhāvāsānaṃ pasādassa visayabhāvaṃ gacchati, na pana gandharasāti tesaṃyeva tattha avacanaṃ yuttaṃ. <bold>Kathāvatthumhi</bold> ca nippariyāyena gandhāyatanādīnaṃ atthibhāvaṃ paṭijānantaṃ sandhāya paṭisedho kato.</paragraph>
    <paragraph line="235">Yadipi <pageBreak edition="Vipassana Research Institut" number="2.0288" /> cetaṃ vacanaṃ tattha gandhāyatanādīnaṃ abhāvavibhāvanaṃ na hoti, atthibhāvadīpanampi pana aññavacanaṃ natthevāti? Nayidamevaṃ, aṭṭhakathāsu tattha nesaṃ atthibhāvassa niddhāretvā vuttattā. Yañhi aṭṭhakathāvacanaṃ pāḷiyā na virujjhati, taṃ pāḷi viya pamāṇabhūtaṃ agarahitāya ācariyaparamparāya yāvajjatanā āgatattā. Tattha siyā – yaṃ pāḷiyā na virujjhati aṭṭhakathāvacanaṃ, taṃ pamāṇaṃ, idaṃ pana virujjhatīti? Nayidamevaṃ, yathā na virujjhati, tathā paṭipāditattā. Cakkhādīnaṃ āyatanānaṃ, tannissayānañca viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva dhātubhāvadīpanato dhātubhāvassāpi tesaṃ avacanaṃ yujjati eva. Tasmā yathā pāḷiyā avirodho hoti, tathā cakkhudasakādivasena idha rūpagaṇanā katāti na ettha dhammatāvilomanāsaṅkāya okāsoti veditabbaṃ.</paragraph>
    <paragraph line="236"><bold>Aññesu saṃsedajaopapātikayonikesū</bold>ti rūpībrahme pana ṭhapetvā aññesu opapātikesu, saṃsedajesu cāti evamettha sambandho veditabbo. Opapātikavisesanañhettha aññaggahaṇaṃ, na saṃsedajavisesanaṃ asambhavato. Sati hi sambhave, byabhicāre ca visesanavisesitabbatā hoti. Kāmāvacaradevesu sabbakālaṃ paṭisandhipavattīsu yathāvuttāya santatiyā rūpānaṃ labbhanato vuttaṃ <bold>‘‘tāni ca niccaṃ devesū’’</bold>ti. Na hi te kadācipi vikalindriyā, abhāvakā ca hontīti. Cakkhu nesaṃ dasannaṃ pūraṇoti katvā <bold>cakkhudasako</bold> nāma, asādhāraṇena vā cakkhunā lakkhito dasako <bold>cakkhudasako. Evaṃ sesā</bold>ti yathā cakkhudasako vutto, evaṃ sesāpi dasakā yojetvā veditabbā. ‘‘Saṃsedajūpapātayonīsu <pageBreak edition="Myanmar" number="2.0308" />, avakaṃsato tiṃsā’’ti saṅkhepena vuttamatthaṃ vivaranto <bold>‘‘avakaṃsato panā’’</bold>tiādimāha, taṃ panetaṃ pāḷiyā na sameti. Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ upapatti vuttā. <bold>Dhammahadayavibhaṅge</bold> hi ‘‘kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni, kassaci aparāni dasāyatanāni, kassaci navāyatanāni, kassaci sattāyatanāni pātubhavantī’’ti vuttaṃ, na vuttaṃ ‘‘aṭṭhāyatanāni pātubhavantī’’ti (vibha. 1007). Yadi hi aghānakassāpi upapatti siyā, tikkhattuṃ ‘‘dasāyatanāni pātubhavantī’’ti vattabbaṃ siyā, tikkhattuñca ‘‘navāyatanāni pātubhavantī’’ti, na ca taṃ vuttaṃ.</paragraph>
    <paragraph line="237">Tattha <bold>upapattikkhaṇe</bold>ti paṭisandhikkhaṇe. <bold>Ekādasā</bold>ti paripuṇṇāyatanassa saddāyatanavajjāni ekādasa āyatanāni. <bold>Kassaci dasāyatanānī</bold>ti andhassa cakkhāyatanavajjāni. <bold>Aparāni dasāyatanānī</bold>ti <pageBreak edition="Vipassana Research Institut" number="2.0289" /> badhirassa sotāyatanavajjāni. <bold>Navāyatanānī</bold>ti andhabadhirassa cakkhusotāyatanavajjāni. <bold>Sattāyatanānī</bold>ti gabbhaseyyakassa rūpagandharasakāyaphoṭṭhabbamanodhammāyatanavasena vuttaṃ. Yadi cakkhusotaghānavikalopi uppajjeyya, tassa aṭṭhevāyatanāni siyuṃ, na ca vuttaṃ ‘‘aṭṭhāyatanāni pātubhavantī’’ti. Tasmā nattheva cakkhusotaghānavikalo. Sati ca aghānakūpapattiyaṃ punapi ‘‘kassaci aparānipi dasāyatanāni pātubhavantī’’ti vattabbaṃ siyā. Tathā ca sati yathā andhabadhirassa vasena ‘‘kassaci navāyatanāni pātubhavantī’’ti ekavāraṃ vuttaṃ, evaṃ andhāghānakassa, badhirāghānakassa ca vasena ‘‘kassaci aparāni navāyatanāni, kassaci aparānipi navāyatanāni pātubhavantī’’ti vattabbaṃ siyāti attho. Evaṃ dhātupātubhāvādipañhānipi vattabbānīti vadanti. Ettha ca yathā ‘‘sattati ukkaṃsatotha rūpānī’’ti padaṃ ‘‘saṃsedajūpapātayonīsū’’ti ettha yonidvayavasena yojīyati, na evaṃ ‘‘avakaṃsato tiṃsā’’ti idaṃ. Idaṃ pana saṃsedajayonivaseneva yojetabbaṃ. Ekayoganiddiṭṭhassāpi ekadeso sambandhaṃ labhatīti saṃsedajassa jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni uppajjantīti vuttaṃ, na opapātikassāti ayamettha aṭṭhakathāyamadhippāyo.</paragraph>
    <paragraph line="238">Ye <pageBreak edition="Myanmar" number="2.0309" /> pana ‘‘opapātikassa jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni uppajjantīti mahāaṭṭhakathāyaṃ vutta’’nti vadanti, taṃ na gahetabbaṃ. So hi pamādapāṭho. Evañca katvā <bold>āyatanayamakavaṇṇanāyaṃ</bold> ‘‘kāmadhātuyaṃ pana aghānako opapātiko natthi. Yadi bhaveyya, ‘kassaci aṭṭhāyatanāni pātubhavantī’ti vadeyyā’’ti (yama. aṭṭha. āyatanayamaka 18-21) vuttaṃ. Apare panāhu ‘‘kassaci ekādasāyatanāni pātubhavantīti yāva ‘kassaci navāyatanānī’ti pāḷi opapātike sandhāya vuttā. Tasmā pubbenāparaṃ aṭṭhakathāyaṃ avirodho siddho. Tathā ca yathāvuttapāḷiyā ayamatthavaṇṇanā aññadatthu saṃsandati sametiyevā’’ti. Yaṃ paneke vadanti ‘‘opapātikaggahaṇena saṃsedajāpi saṅgayhanti. Tathā hi <bold>dhammahadayavibhaṅge</bold> ‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ (vibha. 1007) <bold>niddese</bold> ‘opapātikānaṃ petāna’ntiādinā (vibha. 1009) opapātikaggahaṇameva kataṃ, na saṃsedajaggahaṇa’’nti, taṃ paripuṇṇāyatanānaṃyeva saṃsedajānaṃ opapātikesu saṅgahaṇavasena vuttanti veditabbaṃ. Tathā hi vuttaṃ <bold>aṭṭhakathāyaṃ</bold> ‘‘saṃsedajayonikā paripuṇṇāyatanāparipuṇṇāyatanabhāvena opapātikasaṅgahaṃ katvā vuttā’’ti, padhānāya <pageBreak edition="Vipassana Research Institut" number="2.0290" /> vā yoniyā sabbaṃ paripuṇṇāyatanayoniṃ dassetuṃ ‘‘opapātikānanti vutta’’nti ca, idha pana yonidvayaṃ sarūpeneva pakāsetuṃ, saṃsedajayonivaseneva ca avakaṃsato rūpapavattiṃ dassetuṃ opapātikayoniyā itaraṃ asaṅgahetvā ‘‘saṃsedajūpapātayonīsū’’ti vuttaṃ. Taṃ sabbaṃ vīmaṃsitvā gahetabbaṃ.</paragraph>
    <paragraph line="239"><bold>Ukkaṃsāvakaṃsānaṃ pana antare</bold>ti ‘‘sattati, tiṃsā’’ti evaṃ vuttānaṃ rūpassa ukkaṃsāvakaṃsaparicchedānaṃ majjhe. <bold>Anurūpato vikappo veditabbo</bold>ti apāyesu andhassa cha cakkhudasakābhāvato, tathā badhirassa sotadasakābhāvato, andhabadhirassa pana pañca cakkhusotadasakābhāvatoti evamādinā nayena veditabbo. Yaṃ panettha vattabbaṃ, taṃ vuttamevāti.</paragraph>
    <paragraph line="240" number="631"> Cutipaṭisandhīnaṃ khandhādīhi aññamaññasamānatā <bold>abhedo</bold>. Asamānatā <bold>bhedo</bold>.</paragraph>
    <paragraph line="241"><bold>Ārammaṇatopi</bold><pageBreak edition="Myanmar" number="2.0310" /><bold>abhinnā</bold>ti catūsu āruppesu tato tato cavitvā tattha tattheva upapajjantassa vasena vuttaṃ. Tatheva pana heṭṭhā, rūpabhave vā upapatti natthi. Arūpabhūmito cavitvā heṭṭhā upapatti nāma kāmabhave eva, tatthāpi tihetukapaṭisandhi eva. Rūpabhavato pana cuto duhetukopi hotīti vadanti. <bold>Amahaggatabahiddhārammaṇāya</bold> cutiyā anantarā <bold>mahaggataajjhattārammaṇā</bold> dutiyacatutthāruppapaṭisandhi. Evaṃ nayamattassa dassitattā vuttaṃ, avuttañca sabbaṃ saṅgahetvā āha <bold>‘‘ayaṃ tāva arūpabhūmīsuyeva nayo’’</bold>ti. Rūpārūpāvacarānaṃ upacārassa balavatāya tato cavitvā duggatiyaṃ upapatti natthīti <bold>‘‘ekaccasugaticutiyā’’</bold>ti āha. <bold>Ekaccaduggatipaṭisandhī</bold>ti ettha ekaccaggahaṇassa payojanaṃ maggitabbaṃ. Ayaṃ panettha adhippāyo siyā – nānattakāyanānattasaññīsu vuttā ekacce ca vinipātikā tihetukādipaṭisandhikā, tesaṃ paṭisandhiṃ vinipātikabhāvena ‘‘duggatipaṭisandhī’’ti gahetvā sabbasugaticutiyā ca sā paṭisandhi hoti, na ekaccasugaticutiyā evāti tannivattanatthaṃ ekaccaduggatiggahaṇaṃ kataṃ. Apāyapaṭisandhi eva hi ekaccasugaticutiyā hoti, na sabbasugaticutiyāti. Atha vā duggatipaṭisandhi duvidhā ekaccasugaticutiyā anantarā, duggaticutiyā cāti. Tattha pacchimaṃ vajjetvā purimaṃyeva gahetuṃ vuttaṃ <bold>‘‘ekaccaduggatipaṭisandhī’’</bold>ti. <bold>Ahetukacutiyā sahetukapaṭisandhī</bold>ti duhetukā ca tihetukā ca yojetabbā. Maṇḍūkadevaputtādīnaṃ viya hi ahetukacutiyā tihetukapaṭisandhipi hotīti.</paragraph>
    <paragraph line="242"><bold>Tassa</bold><pageBreak edition="Vipassana Research Institut" number="2.0291" /><bold>tassa viparītato ca yathāyogaṃ yojetabba</bold>nti ‘‘ekaccasugaticutiyā ekaccaduggatipaṭisandhī’’tiādīsu bhedavisesesu ‘‘ekaccaduggaticutiyā ekaccaduggatipaṭisandhī’’tiādinā yaṃ yaṃ yujjati, taṃ taṃ yojetabbanti attho. Yujjamānamattāpekkhanavasena napuṃsakaniddeso kato. <bold>Yojetabba</bold>nti vā bhāvatthatā daṭṭhabbā. ‘‘Amahaggatabahiddhārammaṇāya mahaggataajjhattārammaṇā’’tiādīsu pana viparītayojanā na kātabbā. Na hi mahaggataajjhattārammaṇāya cutiyā arūpabhūmīsu amahaggatabahiddhārammaṇā paṭisandhi atthi. ‘‘Catukkhandhāya āruppacutiyā anantarā pañcakkhandhā kāmāvacarapaṭisandhī’’ti etassa vipariyāyo sayameva yojito. ‘‘Atītārammaṇāya cutiyā paccuppannārammaṇā paṭisandhī’’ti <pageBreak edition="Myanmar" number="2.0311" /> etassa ca vipariyāyo natthi eva. Bhedaviseso eva ca evaṃ vitthārena dassito, abhedaviseso pana ekekasmiṃ bhede tattha tattheva cutipaṭisandhiyojanāvasena veditabbo ‘‘pañcakkhandhāya kāmāvacaracutiyā pañcakkhandhā kāmāvacarā…pe… avitakkaavicārāya avitakkāvicārā’’ti. Catukkhandhāya pana catukkhandhā sayameva yojitā. Eteneva nayena sakkā viññātunti pañcakkhandhādīsu abhedaviseso na dassitoti.</paragraph>
    <paragraph line="243" number="632"><bold>Itī</bold>ti evaṃ vuttappakārena. Etaṃ viññāṇaṃ avijjādisahakārikāraṇasahitassa saṅkhārassa vasena <bold>laddhappaccayaṃ</bold>. Bāhirakakappitassa adhipatiṭṭhanakassa abhāvato <bold>rūpārūpadhammamattaṃ</bold>. Tenāha <bold>‘‘na satto na jīvo’’</bold>ti. <bold>Upetīti vuccati</bold> tathāvohāramattaṃ, atthato pana paccayasāmaggiyā bhavantarabhāvena uppajjanamattanti adhippāyo. Tenāha <bold>‘‘tassa cā’’</bold>tiādi. <bold>Tato hetuṃ vinā</bold>ti tattha hetuṃ vinā. <bold>Manussacutipaṭisandhikkamenā</bold>ti manussacutito manussapaṭisandhikkamena. Evañhi pākaṭaggahaṇaṃ ubhayavisesanaṃ hoti. Pākaṭatā cettha tadāsannakkhandhavasena veditabbā ‘‘cavamāne upapajjamāne’’tiādīsu (dī. ni. 1.247) viya. <bold>Manussacutipaṭisandhikkamenā</bold>ti vā manussacutito yassa kassaci paṭisandhikkamena. Tathā hi vakkhati ‘‘nissayaṃ assādayamānaṃ vā anāssādayamānaṃ vā’’ti (visuddhi. 2.632).</paragraph>
    <paragraph line="244"><bold>Sarasenā</bold>ti sabhāvena, parikkhīṇāyusaṅkhāratāyāti attho. <bold>Upakkamenā</bold>ti attanā, parena vā katena sīsacchedanādiupakkamena. Sabbesaṃ aṅgapaccaṅgasandhīnaṃ bandhanāni <bold>sabbaṅgapaccaṅgasandhibandhanāni,</bold> tesaṃ <bold>chedakānaṃ. Sannipāta</bold>nti patanaṃ pavatti. Hadayappadesopi anukkamena <pageBreak edition="Vipassana Research Institut" number="2.0292" /> sussitvā appāvaseso hoti, pageva kāyoti āha <bold>‘‘kamena upasussamāne sarīre’’</bold>ti. Tenevāha ‘‘taṅkhaṇāvasesahadayavatthusannissita’’nti. <bold>‘‘Niruddhesu cakkhādīsū’’</bold>ti idaṃ gabbhaseyyakānaṃ āyatanānaṃ anupubbuppatti viya nirodhopi anupubbato hotīti adhippāyena vuttaṃ, atimandabhāvūpagamanataṃ vā sandhāya <bold>‘‘niruddhesū’’</bold>ti vuttaṃ, na anavasesanirodhaṃ. Pañcadvārikaviññāṇānantarampi hi pubbe cuti dassitā. <bold>Yamake</bold> ca ‘‘yassa cakkhāyatanaṃ nirujjhati, tassa manāyatanaṃ nirujjhatīti? Āmantā. Yassa <pageBreak edition="Myanmar" number="2.0312" /> vā pana manāyatanaṃ nirujjhati, tassa cakkhāyatanaṃ nirujjhatīti? Sacittakānaṃ acakkhukānaṃ cavantānaṃ tesaṃ manāyatanaṃ nirujjhati, no ca tesaṃ cakkhāyatanaṃ nirujjhati. Sacakkhukānaṃ cavantānaṃ tesaṃ manāyatanañca nirujjhati, cakkhāyatanañca nirujjhatī’’tiādinā (yama. 1.āyatanayamaka.120) cakkhāyatanādīnaṃ cuticittena saha nirodho vuttoti.</paragraph>
    <paragraph line="245"><bold>Hadayavatthumatte</bold>ti hadayavatthupadesamatte. Na hi hadayavatthuṃ nissāya kāyindriyaṃ pavattati. Hadayavatthupi tadā ātape pakkhittaharitatālapaṇṇaṃ viya appāvasesaṃ hotīti <bold>‘‘taṅkhaṇāvasesahadayavatthusannissita’’</bold>nti vuttanti vadanti. Itaravatthūnaṃ pana sakiccāsamatthatāya kevalaṃ hadayavatthusannissitameva, tadā viññāṇaṃ hotīti vuttaṃ <bold>‘‘taṅkhaṇāvasesahadayavatthusannissita’’</bold>nti. Mātughātādi, mahaggatamaññaṃ vā tādisaṃ <bold>garukaṃ</bold> nāma. <bold>Samāsevitaṃ</bold> abhiṇhaso kataṃ. <bold>Āsannaṃ</bold> maraṇakāle kataṃ, yadā tadā vā katampi paribyattaṃ hutvā anussaritaṃ. <bold>Pubbakataṃ</bold> aparāpariyāyavedanīyaṃ. Laddho avaseso avijjādiko viññāṇassa paccayo etenāti <bold>laddhāvasesapaccayo,</bold> saṅkhāro. Etena vipaccituṃ katokāsaṃ yathūpacitaṃ kusalākusalacetanamāha. <bold>Kammanimittaṃ</bold> nāma yaṃ vatthuṃ ārammaṇaṃ katvā āyūhanakāle kammaṃ āyūhati, taṃ. Atīte kappakoṭisatasahassamatthakepi hi kamme kate vipaccanakāle āgantvā kammaṃ vā kammanimittaṃ vā upatiṭṭhati. <bold>Gatinimittaṃ</bold> nāma nibbattanakaokāse eko vaṇṇo. So ca niraye nibbattanārahassa ‘‘aggijālavaṇṇādiko’’tiādinā heṭṭhā vuttoyeva. <bold>Avijjāpaṭicchāditādīnave tasmiṃ</bold> kammādivisaye paṭisandhiviññāṇassa ārammaṇabhāvena uppattiṭṭhānabhūte.</paragraph>
    <paragraph line="246">Taṇhāya appahīnattā eva, purimuppannāya ca santatiyā tathāpariṇatattā paṭisandhiṭṭhānābhimukhaṃ viññāṇaṃ ninnapoṇapabbhāraṃ hutvā pavattatīti āha <bold>‘‘taṇhā nāmetī’’</bold>ti. <bold>Sahajātasaṅkhārā</bold>ti <pageBreak edition="Vipassana Research Institut" number="2.0293" /> cutiāsannajavanaviññāṇasahajātā cetanā, sabbepi vā phassādayo. Tasmiṃ paṭisandhiṭṭhāne kammādivisaye viññāṇaṃ <bold>khipanti</bold>. Khipantā viya tasmiṃ visaye paṭisandhivasena viññāṇapatiṭṭhānassa hetubhāvena pavattantīti attho. <bold>Ta</bold>nti taṃ viññāṇaṃ. Cutipaṭisandhitadāsannaviññāṇānaṃ <bold>santativasena</bold> viññāṇanti upanītekattaṃ <pageBreak edition="Myanmar" number="2.0313" />. <bold>Taṇhāya nāmiyamānaṃ…pe… pavattatī</bold>ti namanakhipanapurimanissayajahanaaparanissayassādananissayarahitapavattanāni santativasena tassevekassa viññāṇassa honti, na aññassāti dasseti. <bold>Santativasenā</bold>ti ca vadanto ‘‘tadevidaṃ viññāṇaṃ sandhāvati saṃsarati anañña’’nti (ma. ni. 1.396) imañca micchāgāhaṃ paṭikkhipati. Sati hi nānattanaye santativasena ekattanayo hotīti. Ettha ca orimatīrarukkhavinibaddharajju viya purimabhavattabhāvavinibaddhaṃ kammādiārammaṇaṃ daṭṭhabbaṃ, puriso viya viññāṇaṃ, tassa mātikātikkamanicchā viya taṇhā, atikkamanapayogo viya khipanakasaṅkhārā, yathā ca so puriso paratīre patiṭṭhahamāno paratīrarukkhavinibaddhaṃ kiñci assādayamāno vā anassādayamāno vā kevalaṃ pathaviyaṃ sakabalapayogeheva patiṭṭhāti, evamidampi bhavantarattabhāvavinibaddhaṃ hadayavatthusaṅkhātaṃ nissayaṃ pañcavokārabhave assādayamānaṃ, catuvokārabhave anassādayamānaṃ vā kevalaṃ ārammaṇasampayuttakammeheva pavattati. Tattha <bold>assādayamāna</bold>nti pāpuṇantaṃ, paṭilabhamānanti attho.</paragraph>
    <paragraph line="247"><bold>Bhavantarādipaṭisandhānato</bold>ti bhavantarassa aññabhavassa ādipaṭisandhānabhāvato. Bhavantarādayo vā bhavayonigativiññāṇaṭṭhitisattāvāsantarāni, tesaṃ paṭisandhānatoti attho. Tadetaṃ viññāṇaṃ nāpi idhāgataṃ imasmiṃyeva bhave uppannattā. <bold>Kamma</bold>nti paṭisandhijanakaṃ kammaṃ. <bold>Saṅkhārā</bold>ti cutiāsannajavanaviññāṇasahagatā khipanakasaṅkhārā. <bold>Natī</bold>ti namanavasena pavattataṇhā. <bold>Visayo</bold> kammādi.</paragraph>
    <paragraph line="248" number="633"> Saddapaṭighosādīnaṃ satipi paccayapaccayuppannabhāve santānabandho na pākaṭoti tesaṃ ekattanānattabhāvaṃ anāmasitvā anāgamanātītahetusamuppādameva dassento <bold>‘‘ettha cā’’</bold>tiādimāha. <bold>Saddādihetukā</bold>ti ettha <bold>paṭighoso</bold> saddahetuko. <bold>Padīpo</bold> padīpantarādihetuko. <bold>Muddā</bold> lañchanahetukā. <bold>Chāyā</bold> ādāsādiabhimukhamukhādihetukā. <bold>Honti aññatra agantvā</bold>ti saddādipaccayadesaṃ anupagantvā saddādihetukā honti tato pubbe abhāvā. Evaṃ idampi paṭisandhiviññāṇaṃ na hetudesaṃ gantvā taṃhetukaṃ hoti tato pubbe abhāvā. Tasmā na idaṃ hetudesato <pageBreak edition="Vipassana Research Institut" number="2.0294" /> purimabhavato idhāgataṃ paṭighosādayo viya saddādidesato, nāpi tattha hetunā vinā uppannaṃ saddādīhi vinā <pageBreak edition="Myanmar" number="2.0314" /> paṭighosādayo viyāti attho. Atha vā <bold>honti aññatra agantvā</bold>ti pubbe paccayadese sannihitā hutvā tato aññatra gantvā tappaccayā na honti uppattito pubbe abhāvā, nāpi saddādipaccayā na honti, evaṃ idampīti vuttanayeneva yojetabbaṃ.</paragraph>
    <paragraph line="249"><bold>Natthi ekatā</bold> ekasantānekattepi aññasseva viññāṇassa pātubhavanato. <bold>Nāpi nānatā</bold> santānabandhato padīpo viya. Khaṇikāya hi padīpajālāya santānekattaṃ upādāya so evāti vuccati, atthakiccañca sādheti, evamidhāpi daṭṭhabbaṃ. <bold>‘‘Yadi hī’’</bold>tiādinā santānabandhe ekantaṃ ekatāya, nānatāya ca aggahetabbataṃ, gahaṇe ca dosaṃ dasseti. <bold>Esa nayo</bold>ti atidesena bījaṅkurādīsu sabbahetuhetusamuppannesu yathāsambhavaṃ yojanā kātabbāti dasseti. Idhāpi hi hetuhetusamuppannaviññāṇānaṃ ekantamekatte sati na manussagatito devagati sambhūtā siyā. Ekantanānatte na kammavato phalaṃ siyā, tato ‘‘rattassa bījaṃ rattassa phala’’ntiādikassa viya ‘‘bhūtapubbāhaṃ, bhante, rohitasso nāma isi ahosi’’ntiādikassa (saṃ. ni. 1.107) vohārassa lopo siyā, tasmā ettha santānabandhesu hetuhetusamuppannesu na ekantamekatā vā nānatā vā upagantabbā na gahetabbā. Ettha ca ekantaekatāpaṭisedhena ‘‘sayaṃkataṃ sukhaṃ dukkha’’nti (vibha. mūlaṭī. 227) imaṃ diṭṭhiṃ nivāreti, ekantanānatāpaṭisedhena ‘‘paraṃkataṃ sukhaṃ dukkha’’nti (vibha. mūlaṭī. 227), hetuhetusamuppannatāvacanena ‘‘adhiccasamuppanna’’nti (vibha. mūlaṭī. 227) imaṃ diṭṭhiṃ nivāreti.</paragraph>
    <paragraph line="250" number="634"><bold>Tatthā</bold>ti phaluppattiṭṭhāne. <bold>Aññassā</bold>ti yena taṃ kammaṃ kataṃ, tato aññassa. <bold>Aññato</bold>ti yaṃ taṃ kammaṃ nibbattitaṃ, tato aññato. ‘‘Dhammamattaṃ bhavantaramupetī’’ti (visuddhi. 2.632; vibha. aṭṭha. 227; mahāni. aṭṭha. 27; paṭi. ma. aṭṭha. 1.1.105) vuttattā phalassa <bold>upabhuñjake ca asati kassa taṃ phalaṃ siyā</bold>ti anuyuñjeti. <bold>Tatrā</bold>ti tasmiṃ yathāvutte anuyoge.</paragraph>
    <paragraph line="251"><bold>Tatthā</bold>ti ekasantāne. Yasmiṃ dhammapuñje kammaṃ nibbattaṃ, tasseva santāneti attho. <bold>Etassa atthassā</bold>ti hetuphalānaṃ atthato aññattepi teneva <pageBreak edition="Myanmar" number="2.0315" /> hetuphalabhāvena sambandhattā taṃ phalaṃ ‘‘aññassa, aññato’’ti vā na vattabbanti etassa atthassa. Catumadhuraalattakarasādibhāvanā ambamātuluṅgādibījānaṃ <pageBreak edition="Vipassana Research Institut" number="2.0295" /><bold>abhisaṅkhāro</bold>. Ettha ca abhisaṅkhataṃ bījaṃ viya kammavā satto, abhisaṅkhāro viya kammaṃ, bījassa aṅkurādippabandho viya sattassa paṭisandhiviññāṇādippabandho. Tatthuppannassa madhurassa rattakesarassa vā phalassa vā tasseva bījassa, tato eva ca abhisaṅkhārato bhāvo viya kammakārakasseva sattassa, taṃkammato eva ca phalassa bhāvo veditabbo. Bālasarīre kataṃ vijjāpariyāpuṇanaṃ, sippasikkhanaṃ, osadhappayogo ca na vuḍḍhasarīraṃ gacchanti. Atha ca tannimittaṃ vijjāpāṭavaṃ sippajānanaṃ, anāmayatā ca vuḍḍhasarīre honti, na ca tāni aññassa honti taṃsantatipariyāpanne eva vuḍḍhasarīre uppajjanato, na ca yathāpayuttena vijjāpariyāpuṇanādinā vinā tāni aññato honti tadabhāve abhāvato, evaṃ idhāpi santāne yaṃ phalaṃ, etaṃ nāññassa. Na ca aññatoti yojetabbaṃ. Etena ca saṅkhārābhāve phalābhāvameva dasseti, na aññapaccayanivāraṇaṃ karoti.</paragraph>
    <paragraph line="252">Yampi vuttaṃ, tattha vadāmāti vacanaseso. Tattha vā upabhuñjake asati siddhā bhuñjakasammutīti sambandho. Phalatīti sammuti <bold>phalatisammuti</bold>.</paragraph>
    <paragraph line="253"><bold>Rukkhasaṅkhātānaṃ dhammāna</bold>nti rukkhapaññattiyā upādānabhūtānaṃ bhūtupādāyadhammānaṃ. <bold>Tasmā</bold>ti yasmā yathā khandhasantāne kusalākusalacetanuppattiyaṃ ‘‘puññaṃ karoti, pāpaṃ karotī’’ti kattuvohāro, evaṃ tassa phaluppattiyaṃ ‘‘sukhaṃ anubhavati, dukkhaṃ anubhavatī’’ti upabhuñjakavohāro, tasmā na ettha khandhavinimuttena aññena upabhuñjakena nāma koci attho atthīti.</paragraph>
    <paragraph line="254" number="635"><bold>Evaṃ santepī</bold>ti asaṅkantipātubhāve tattha ca yathāvuttadosapariharaṇe sati, siddheti attho. <bold>Pavattikkhaṇeyevā</bold>ti saṅkhārānaṃ pavattamānakkhaṇe eva. <bold>Pavattito pubbe</bold>ti kammāyūhanakkhaṇato pubbe, avijjamānatāya samānattā evaṃ vuttaṃ. <bold>Pacchā cā</bold>ti vipaccanappapattito pacchā ca.</paragraph>
    <paragraph line="255">Avipakkavipākā katattā ce paccayā, vipakkavipākānampi katattaṃ samānanti tesampi phalāvahatā siyāti āsaṅkānivattanatthaṃ āha <bold>‘‘na ca niccaṃ phalāvahā’’</bold>ti.</paragraph>
    <paragraph line="256"><bold>‘‘Na</bold><pageBreak edition="Myanmar" number="2.0316" /><pageBreak edition="Vipassana Research Institut" number="2.0296" /><bold>vijjamānattā avijjamānattā vā’’</bold>ti etena vijjamānattaṃ, avijjamānattañca nissāya vuttadose pariharati. Tassā pāṭibhogakiriyāya, bhaṇḍakīṇanakiriyāya, iṇaggahaṇakiriyāya vā karaṇamattaṃ <bold>taṃkiriyākaraṇamattaṃ,</bold> tadeva <bold>tadatthaniyyātane</bold> paṭibhaṇḍadāne, iṇadāne ca paccayo hoti, aphalitaniyyātanādiphalanti attho.</paragraph>
    <paragraph line="257" number="636"><bold>Sammohavighātattha</bold>nti bāttiṃsāya viññāṇesu yathāvuttasaṅkhārānaṃ paṭisandhiyaṃ, pavattiyañca paccayabhāve vibhajja avibhāvite pavattanakasammohassa apanayanatthaṃ.</paragraph>
    <paragraph line="258"><bold>Puññābhisaṅkhāre</bold>ti niddhāraṇe bhummaṃ. <bold>Avisesenā</bold>ti ‘‘tihetuko tihetukassā’’tiādikaṃ bhedaṃ akatvā sāmaññato, piṇḍavasenāti attho. Sabbattha upanissayapaccayo balavakammassa vasena yojetabbo. ‘‘Dubbalañhi kammaṃ upanissayapaccayo na hotī’’ti <bold>paṭṭhānasaṃvaṇṇanāya</bold> dassitametaṃ. <bold>Rūpāvacarapañcakusalacetanābhedo</bold>ti ‘‘ṭhapetvā abhiññāppatta’’nti visesetvā vattabbaṃ, na vā vattabbaṃ vipākassa paccayabhāvakathāya avipākārahassa pasaṅgābhāvato. Abhiññācetanāya hi avipākatā heṭṭhā vibhāvitā eva. <bold>Avisesena panā</bold>ti etthāpi eseva nayo. Pañcannaṃ vipākaviññāṇānanti ānetvā sambandhitabbaṃ.</paragraph>
    <paragraph line="259"><bold>Pañcanna</bold>nti cakkhusotaviññāṇānaṃ, sampaṭicchanamanodhātuyā, dvinnaṃ santīraṇamanoviññāṇadhātūnañcāti etesaṃ pañcannaṃ. <bold>Tathevā</bold>ti dvedhā eva. Kathaṃ pana iṭṭhārammaṇeyeva pavattanakāni kusalavipākaviññāṇāni duggatiyaṃ pavattantīti āha <bold>‘‘niraye mahāmoggallānattherassā’’</bold>tiādi. Thero hi tattha iddhiyā vassaṃ nimminitvā katipayaṃ velaṃ nirayaggiṃ vūpasametvā tesaṃ dhammaṃ deseti.</paragraph>
    <paragraph line="260"><bold>Sveva</bold> kāmāvacaro puññābhisaṅkhāro. <bold>Avisesena pana puññābhisaṅkhāro</bold>ti kāmāvacaraṃ, rūpāvacarañcāti duvidhampi puññābhisaṅkhāraṃ ekajjhaṃ saṅgaṇhāti.</paragraph>
    <paragraph line="261"><bold>Dvādasākusalacetanābhedo</bold>ti ettha uddhaccasahagatacetanāya gahaṇe kāraṇaṃ na dissati, vicāretabbametaṃ. Ekassa viññāṇassa tatheva <pageBreak edition="Myanmar" number="2.0317" /> paccayo paṭisandhiyaṃ, no pavatteti ekasseva paccayabhāvaniyamo paṭisandhiyaṃ, no pavatte. Pavatte hi sattannampi paccayoti adhippāyo.</paragraph>
    <paragraph line="262"><bold>Rūpabhave</bold><pageBreak edition="Vipassana Research Institut" number="2.0297" /><bold>catunna</bold>nti akusalavipākānaṃ cakkhusotaviññāṇasampaṭicchanasantīraṇānaṃ. Tāni pana ekantato aniṭṭhārammaṇāni, rūpabhave ca kathaṃ aniṭṭhārammaṇasamāyogoti āha <bold>‘‘so ca kho’’</bold>tiādi. <bold>‘‘Tathā kāmāvacaradevalokepi aniṭṭharūpādayo natthī’’</bold>ti idaṃ yebhuyyavasena vuttaṃ. Bahulañhi tesaṃ iṭṭhā eva rūpādayo upaṭṭhahanti, kadāci aniṭṭhaṃ. Devānañhi kesañcideva pubbanimittapātubhāvakālādīsu milātamālādianiṭṭhārammaṇasamāyogo hotīti.</paragraph>
    <paragraph line="263" number="637"> Yattha vitthārappakāsanaṃ kataṃ, tato bhavato paṭṭhāya mukhamattappakāsanaṃ kātukāmo āha <bold>‘‘ādito paṭṭhāyā’’</bold>ti. Teneva ‘‘dvīsu bhavesū’’tiādi vuttaṃ. Manussāpi keci aṇḍajā, saṃsedajā ca hontīti tadapekkhāya <bold>‘‘catūsu yonīsū’’</bold>ti vuttaṃ. Ekattakāyaekattasaññitāsāmaññena catutthajhānabhūmikāpi asaññāruppavajjā catutthiṃyeva viññāṇaṭṭhitiṃ bhajanti. <bold>Esa</bold> puññābhisaṅkhāro. <bold>Vuttanayenevā</bold>ti ‘‘nānākkhaṇikakammapaccayena ceva upanissayapaccayena cā’’ti vuttanayeneva. <bold>Yathāsambhava</bold>nti ekavīsatikāmāvacararūpāvacarakusalavipākesu cuddasannaṃ paṭisandhiyaṃ, pavatte ca, sattannaṃ pavatte evāti ayaṃ yathāsambhavo.</paragraph>
    <paragraph line="264"><bold>Tādiseyevā</bold>ti nānattakāyaekattasaññīsaṅkhāteyeva.</paragraph>
    <paragraph line="265"><bold>Catunnaṃ viññāṇāna</bold>nti bhavādayo apekkhitvā vuttaṃ. Catūsu antogadhānaṃ pana tiṇṇaṃ viññāṇānaṃ tīsu viññāṇaṭṭhitīsu paccayabhāvo yojetabbo. Aviññāṇake sattāvāse saṅkhārapaccayā viññāṇe alabbhamānepi tassa saṅkhārahetukattaṃ labbhateva. Tathā hi tattha puññābhisaṅkhāro kaṭattārūpānaṃ nānākkhaṇikakammapaccayena paccayo hoti. Etasmiñca mukhamattappakāsane puññābhisaṅkhārādīnaṃ duggatiādīsu pavattiyaṃ kusalavipākādiviññāṇānaṃ paccayabhāvo bhavesu vuttanayeneva viññāyatīti na vuttoti veditabbo.</paragraph>
    <subhead line="266">Viññāṇapaccayānāmarūpapadavitthārakathāvaṇṇanā</subhead>
    <paragraph line="267" number="638"><bold>Vibhāgā</bold><pageBreak edition="Myanmar" number="2.0318" /><bold>nāmarūpāna</bold>nti nāmassa, rūpassa ca pabhedato.</paragraph>
    <paragraph line="268">Tattha nāmassa tāva pabhedaṃ dassentena kāmaṃ viññāṇampi nāmameva, paccayapaccayuppanne pana asaṅkarato <pageBreak edition="Vipassana Research Institut" number="2.0298" /> dassetuṃ <bold>‘‘ārammaṇābhimukhaṃ namanato vedanādayo tayo khandhā’’</bold>ti vuttaṃ. Nibbānassa panettha pavattikathāyaṃ appaccayattā, namanaṭṭhābhāvato ca pasaṅgo eva natthi. Nāmanaṭṭhena hi taṃ nāmaṃ, na namanaṭṭhena. <bold>Tesaṃ</bold> nāmarūpānaṃ sukhādivasena, pathavīādivasena ca <bold>vibhāgo</bold>.</paragraph>
    <paragraph line="269"><bold>Ekaṃ sattāvāsa</bold>nti asaññasattāvāsaṃ. Purimesu catūsu, asaññasattāvāse cāti <bold>pañcasu</bold>.</paragraph>
    <paragraph line="270">Gabbhaseyyaggahaṇena jalābujā gahitāti <bold>‘‘aṇḍajānañcā’’</bold>ti vuttaṃ. Aṇḍajānañca abhāvakānanti yojetabbaṃ. <bold>Santatisīsānī</bold>ti kalāpasantānamūlāni. Yadipi vikārarūpāni paṭisandhikkhaṇe na santi, lakkhaṇaparicchedarūpāni pana santīti tāni paramatthato aparinipphannānīti vajjento āha <bold>‘‘rūparūpato’’</bold>ti. Phassādike saṅkhārakkhandhabhāvena ekattaṃ netvā <bold>‘‘tevīsati dhammā’’</bold>ti vuttaṃ. <bold>Apanetvā</bold>ti kalāpantaragate pathavīādike samānalakkhaṇatāya aggahetvā.</paragraph>
    <paragraph line="271"><bold>Tesa</bold>nti brahmakāyikādīnaṃ. <bold>Vitthārenā</bold>ti catūsupi santatisīsesu rūpānaṃ asaṅkhipanena.</paragraph>
    <paragraph line="272"><bold>Kāmabhave pana yasmā sesaopapātikāna</bold>nti ettha kiñcāpi kāmabhave opapātikā vuttā na santi, yena sesaggahaṇaṃ sātthakaṃ bhaveyya, aṇḍajagabbhaseyyakehi pana opapātikasaṃsedajā sesā hontīti sesaggahaṇaṃ katanti veditabbaṃ. Atha vā brahmakāyikādikehi opapātikehi vuttehi sese sandhāya <bold>‘‘sesaopapātikāna’’</bold>nti āha. Te pana arūpinopi santīti <bold>‘‘kāmabhave’’</bold>ti vuttaṃ. Aparipuṇṇāyatanānaṃ pana nāmarūpaṃ yathāsambhavaṃ rūpamissakaviññāṇaniddese vuttanayena sakkā dhammagaṇanato viññātunti na vuttanti daṭṭhabbaṃ.</paragraph>
    <paragraph line="273"><bold>Paṭisandhicittena saha pavattaututo</bold>ti paṭisandhicittena saha uppannarūpesu tejodhātuto. Hadayavatthuno taṅkhaṇuppannattā paṭisandhicittassa <bold>vatthudubbalatā</bold>. Tesaṃ ajjhoharitāhārena anugate sarīre <pageBreak edition="Myanmar" number="2.0319" /> āhārasamuṭṭhānaṃ suṭṭhaddhakanti sambandho. <bold>Naro</bold>ti teneva mātukucchigatabhāvena tirokkho. Avakaṃsato dve aṭṭhakāneva utucittasamuṭṭhānāni hontīti sasaddakālaṃ sandhāya <bold>‘‘ukkaṃsato dvinnaṃ navakāna’’</bold>nti vuttaṃ. <bold>Pubbe</bold>ti yaṃ pubbe santatidvayādikaṃ sattakapariyosānaṃ rūpaṃ idha vuttaṃ, taṃ ekekassa <pageBreak edition="Vipassana Research Institut" number="2.0299" /> cittassa tīsu tīsu khaṇesu uppajjamānameva vuttanti katvā āha <bold>‘‘pubbe…pe… sattatividha’’</bold>nti. <bold>Duvidhampi ta</bold>nti utusamuṭṭhānaṃ, cittasamuṭṭhānañcāti duvidhampi taṃ saddaṃ.</paragraph>
    <paragraph line="274"><bold>Saṇṭhātu</bold>nti addhaniyabhāvena ṭhātuṃ, attano pana khaṇamattaṃ tiṭṭhateva. <bold>Catuddisā vavatthāpitā</bold>ti aññamaññaṃ saṃsaṭṭhasīsā mūlena catūsu disāsu vavatthāpitā. Aññamaññaṃ āliṅgetvā ṭhitā <bold>bhinnavāhanikā viya</bold> ca.</paragraph>
    <paragraph line="275" number="639"><bold>Pañcavokārabhave ca pavattiya</bold>nti rūpājanakakammajapañcaviññāṇappavattikālaṃ, sahajātaviññāṇapaccayañca sandhāyāha. Tadā hi tato nāmameva hotīti. Kammaviññāṇapaccayā pana tadāpi ubhayaṃ hotīti sakkā vattuṃ, pacchājātaviññāṇapaccayā ca rūpaṃ upatthaddhaṃ hotīti. <bold>Asaññesū</bold>tiādi kammaviññāṇapaccayaṃ sandhāya vuttaṃ. <bold>Pañcavokārabhave ca pavattiya</bold>nti bhavaṅgādijanakakammato aññena rūpuppattikālaṃ, nirodhasamāpattikālaṃ, bhavaṅgādiuppattikālato aññakālañca sandhāya vuttanti yuttaṃ. Bhavaṅgādiuppattikāle hi taṃjanakena kammunā uppajjamānaṃ rūpaṃ, so ca vipāko kammaviññāṇapaccayo hotīti sakkā vattuṃ. Sahajātaviññāṇapaccayānapekkhampi hi pavattiyaṃ kammena pavattamānaṃ rūpaṃ, nāmañca na kammaviññāṇānapekkhaṃ hotīti. <bold>Sabbatthā</bold>ti paṭisandhiyaṃ, pavatte ca. Sahajātaviññāṇapaccayā nāmarūpaṃ, kammaviññāṇapaccayā nāmarūpañca yathāsambhavaṃ yojetabbaṃ. <bold>Nāmañca rūpañca nāmarūpañcā</bold>ti ettha nāmarūpasaddo attano ekadesena nāmasaddena nāmasaddassa sarūpo, rūpasaddena ca rūpasaddassa, tasmā sarūpānaṃ ekasesoti <bold>ekadesasarūpekaseso,</bold> nāmarūpasaddassa ṭhānaṃ itaresañca nāmarūpasaddānaṃ adassananti attho.</paragraph>
    <paragraph line="276">Vipākato aññaṃ <bold>avipākaṃ</bold>. Yato dvidhā mataṃ, tato yuttameva idanti yojetabbaṃ.</paragraph>
    <paragraph line="277"><bold>Kusalādicittakkhaṇe</bold>ti <pageBreak edition="Myanmar" number="2.0320" /><bold>ādi</bold>-saddena akusalakiriyacittakkhaṇe viya vipākacittakkhaṇepi vipākājanakakammasamuṭṭhānaṃ saṅgahitanti veditabbaṃ. Vipākacittakkhaṇe pana abhisaṅkhāraviññāṇapaccayā pubbe vuttanayena ubhayañca labbhatīti tādisavipākacittakkhaṇavajjanatthaṃ <bold>‘‘kusalādicittakkhaṇe’’</bold>ti vuttaṃ.</paragraph>
    <paragraph line="278" number="640"><bold>Suttantikapariyāyato</bold>ti <pageBreak edition="Vipassana Research Institut" number="2.0300" /> paṭṭhāne rūpānaṃ upanissayapaccayassa avuttattā vuttaṃ. Suttante pana yasmiṃ sati yaṃ hoti, asati ca na hoti, so tassa upanissayo nidānaṃ hetu pabhavoti katvā ‘‘viññāṇūpanisaṃ nāmarūpa’’nti rūpassa ca viññāṇūpanissayatā vuttā. Vanapatthapariyāye ca vanapatthagāmanigamanagarajanapadapuggalūpanissayo iriyāpathavihāro, tato ca cīvarādīnaṃ jīvitaparikkhārānaṃ kasirena, appakasirena ca samudāgamanaṃ vuttaṃ, na ca vanapatthādayo ārammaṇūpanissayādibhāvaṃ iriyāpathānaṃ, cīvarādisamudāgamanassa ca bhajanti. Tasmā vinā abhāvo eva suttantikapariyāyato upanissayabhāvo daṭṭhabbo. Nāmassa abhisaṅkhāraviññāṇaṃ kammārammaṇapaṭisandhiādikāle ārammaṇapaccayova hotīti vattabbameva natthīti rūpasseva suttantikapariyāyato ekadhāva paccayabhāvo vutto. Sasaṃsayassa hi rūpassetaṃ paccayo hotīti vutte nāmassa hotīti vattabbameva natthīti.</paragraph>
    <paragraph line="279">Pavattassa pākaṭattā apākaṭaṃ paṭisandhiṃ gahetvā pucchati <bold>‘‘kathaṃ paneta’’</bold>ntiādinā. Suttato nāmaṃ, yuttito rūpaṃ viññāṇapaccayā hotīti jānitabbaṃ.</paragraph>
    <paragraph line="280">Yuttito sādhetvā suttena taṃ daḷhaṃ karonto <bold>‘‘kammasamuṭṭhānassāpi hī’’</bold>tiādimāha. <bold>Cittasamuṭṭhānassevā</bold>ti cittasamuṭṭhānassa viya. Ettha ca ‘‘viññāṇapaccayā nāmarūpa’’nti (ma. ni. 3.126; saṃ. ni. 2.1, 39; mahāva. 1; udā. 1) bhāsamānena bhagavatā yasmā upaparikkhamānānaṃ paṇḍitānaṃ paramatthato nāmarūpamattameva pavattamānaṃ dissati, na satto, na jīvo, tasmā kenaci appaṭivattiyaṃ anuttaraṃ dhammacakkaṃ pavattitaṃ hoti. Suññatappakāsanañhi dhammacakkappavattananti. Atha vā nāmarūpamattatāvacanena pavattiyā dukkhasaccamattatā vuttā. Dukkhasaccappakāsanena ca tassa samudayo, tassa ca nirodho, nirodhagāminipaṭipadā ca <pageBreak edition="Myanmar" number="2.0321" /> pakāsitā eva hoti. Ahetukassa dukkhassa, hetunirodhā anirujjhanakassa ca abhāvā, nirodhassa ca upāyena vinā anadhigantabbattāti catusaccappakāsanaṃ dhammacakkappavattanaṃ niddhāretabbaṃ.</paragraph>
    <subhead line="281">Nāmarūpapaccayāsaḷāyatanapadavitthārakathāvaṇṇanā</subhead>
    <paragraph line="282" number="641"><bold>Ta</bold>nti <pageBreak edition="Vipassana Research Institut" number="2.0301" /> nāmarūpaṃ. <bold>Tassā</bold>ti saḷāyatanassa. <bold>Tādisassevā</bold>ti katekasesasseva.</paragraph>
    <paragraph line="283">Idhāpi <bold>nāma</bold>nti khandhattayasseva gahaṇe kāraṇaṃ vuttanayameva. <bold>Niyamato</bold>ti idañca catunnaṃ bhūtānaṃ, channaṃ vatthūnaṃ, jīvitassa ca yathāsambhavaṃ sahajātanissayapurejātaindriyādinā saḷāyatanassa pavattamānassa ekantena paccayabhāvaṃ sandhāya vuttaṃ. Rūpāyatanādīnaṃ pana sahajātanissayānupālanabhāvo natthīti aggahaṇaṃ veditabbaṃ. Ārammaṇārammaṇapurejātādibhāvo ca tesaṃ na sasantatipariyāpannānameva, na ca cakkhādīnaṃ viya ekappahārenevāti aniyamato paccayabhāvo. <bold>Niyamato…pe… jīvitindriyanti eva</bold>nti ettha <bold>evaṃ</bold>-saddena vā rūpāyatanādīnampi saṅgaho daṭṭhabbo. <bold>Chaṭṭhāyatanañca saḷāyatanañca saḷāyatana</bold>nti ettha yadipi chaṭṭhāyatanasaḷāyatanasaddānaṃ saddato sarūpatā natthi, atthato pana saḷāyatanekadesova chaṭṭhāyatananti ekadesasarūpatā atthīti ekadesasarūpekaseso katoti veditabbo. Atthatopi hi sarūpānaṃ ekadesasarūpekasesaṃ icchanti ‘‘vaṅko ca kuṭilo ca kuṭilā’’ti. Tasmā atthato ekadesasarūpānañca ekasesena bhavitabbanti.</paragraph>
    <paragraph line="284">Atha vā chaṭṭhāyatanañca manāyatanañca chaṭṭhāyatananti vā manāyatananti vā chaṭṭhāyatanañca chaṭṭhāyatanañca chaṭṭhāyatananti vā manāyatanañca manāyatanañca manāyatananti vā ekasesaṃ katvā cakkhādīhi saddhiṃ ‘‘saḷāyatana’’nti vuttanti tameva ekasesaṃ nāmamattapaccayassa, nāmarūpapaccayassa ca manāyatanassa vasena kataṃ atthato dassento āha <bold>‘‘chaṭṭhāyatanañca saḷāyatanañca saḷāyatananti evaṃ katekasesassā’’</bold>ti. Yathāvuttopi hi ekaseso atthato chaṭṭhāyatanañca saḷāyatanañcāti evaṃ kato nāma <pageBreak edition="Myanmar" number="2.0322" /> hotīti. Sabbattha ca ekasese kate ekavacananiddeso katekasesānaṃ saḷāyatanādisaddavacanīyatāsāmaññavasena katoti daṭṭhabbo.</paragraph>
    <paragraph line="285"><bold>‘‘Na aññathā’’</bold>ti etena tassa tassa nāmassa, rūpassa ca abhāve taṃ taṃ āyatanaṃ na hotīti byatirekaṃ vibhāveti.</paragraph>
    <paragraph line="286"><bold>Ya</bold>nti <pageBreak edition="Vipassana Research Institut" number="2.0302" /> yaṃ yaṃ nāmaṃ, rūpañca. <bold>Yassā</bold>ti yassa yassa āyatanassa. <bold>Yathā</bold>ti sahajātādinā yena yena pakārena. <bold>Neyya</bold>nti ñeyyaṃ.</paragraph>
    <paragraph line="287"><bold>Tassa vasenā</bold>ti tassa hetuādipaccayassa vasena. <bold>Ukkaṃsāvakaṃso</bold>ti ettha sattadhā paccayabhāvato ukkaṃso aṭṭhadhā paccayabhāvo, tato navadhā, tato dasadhāti ayaṃ ukkaṃso. Avakaṃso pana dasadhā paccayabhāvato navadhā paccayabhāvo, tato aṭṭhadhā, tato sattadhāti evaṃ veditabbo, na pana sattadhā paccayabhāvato eva dvepi ukkaṃsāvakaṃsā yojetabbā, tato avakaṃsābhāvatoti.</paragraph>
    <paragraph line="288">Vipākaṃ nāmanti sambandho. <bold>Vuttanayenevā</bold>ti sahajātādivasena, sattadhā, hetuādivasena ca. <bold>Itara</bold>nti avipākaṃ nāmaṃ.</paragraph>
    <paragraph line="289"><bold>‘‘Hadayavatthuno sahāyaṃ hutvā’’</bold>ti etena arūpe viya asahāyaṃ nāmaṃ na hoti, hadayavatthu ca nāmena saha chaṭṭhāyatanassa paccayo hotīti ettakameva dasseti, na pana yathā hadayavatthu paccayo hoti, tathā nāmampīti ayamattho adhippeto. Vatthu hi nāmassa vippayuttapaccayo hoti, na nāmaṃ. Nāmañca vipākahetādipaccayo hoti, na vatthūti. Pavatte arūpadhammā kammajarūpassa ṭhitippattasseva paccayā honti, na uppajjamānassāti vippayuttaatthiavigatā ca pacchājātavippayuttādayo eva cakkhādīnaṃ yojetabbā.</paragraph>
    <paragraph line="290">‘‘Tatthevā’’ti iminā ‘‘pavatte’’ti idaṃ paccāmaṭṭhanti āha <bold>‘‘tattheva hi pavatte’’</bold>ti. ‘‘Pañcavokārabhave’’ti pana idaṃ ‘‘pañcanna’’nti iminā dīpitamevāti. Pavattiyaṃ cakkhāyatanādikassa nāmaṃ vipākapaccayo na hoti, attanā janitarūpasseva hoti. Paṭisandhiyaṃ pana kammasamuṭṭhānaṃ cittasamuṭṭhānasadisaṃ, tasmā vatthunopi vipākapaccayo hotiyeva.</paragraph>
    <paragraph line="291"><bold>Rūpato</bold>ti <pageBreak edition="Myanmar" number="2.0323" /> rūpesu. <bold>Yaṃ yaṃ āyatanaṃ uppajjatī</bold>ti paṭisandhiyaṃ aṇḍajajalābujānaṃ pañcasu āyatanesu kāyāyatanameva uppajjati. Itaresaṃ yathārahaṃ itarānipi.</paragraph>
    <paragraph line="292"><bold>Avasesamanāyatanassā</bold>ti ettha ‘‘pañcakkhandhabhave panā’’ti etassa anuvattamānattā pañcavokārabhave <pageBreak edition="Vipassana Research Institut" number="2.0303" /> eva pavattamānaṃ pañcaviññāṇehi avasesaṃ manāyatanaṃ vuttanti daṭṭhabbaṃ. Nāmarūpassa sahajātādisādhāraṇapaccayabhāvo, sampayuttādiasādhāraṇapaccayabhāvo ca yathāsambhavaṃ yojetabbo. ‘‘Rūpapaccayā pañcāyatanānī’’ti ayampi nayo labbhati nirodhasamāpannānaṃ vasena, so pana apacurabhāvato yebhuyyena ca paṭisandhiyaṃ paccayabhūtasseva nāmarūpassa pavattiyaṃ paccayabhāvo vibhāvitoti na dassitoti veditabbaṃ.</paragraph>
    <subhead line="293">Saḷāyatanapaccayāphassapadavitthārakathāvaṇṇanā</subhead>
    <paragraph line="294" number="642"> Bāvīsatiyā lokiyavipākaviññāṇehi sampayuttā <bold>bāvīsatilokiyaviññāṇasampayuttā</bold>. Tato eva <bold>bāvīsati</bold>.</paragraph>
    <paragraph line="295"><bold>Tatthā</bold>ti tasmiṃ saḷāyatane, tesu chasu āyatanesūti attho. <bold>Ajjhatta</bold>nti sasantatipariyāpannameva gaṇhāti. Tañhi sasantatipariyāpannakammanibbattaṃ tādisassa phassassa paccayo hoti. Rūpādīni, pana bahiddhā anupādinnāni ca phassassa ārammaṇaṃ honti, na tāni cakkhādīni viya sasantatipariyāpannakammakilesanimittappavattibhāvena phassassa paccayā hontīti paṭhamācariyavāde na gahitāni, dutiyācariyavāde pana yathā tathā vā paccayabhāve sati na sakkā vajjetunti gahitāni.</paragraph>
    <paragraph line="296"><bold>Tatthā</bold>ti saḷāyatanapaccayā phassapade. Ye tāva ācariyā mahāvihāravāsinova yathā viññāṇaṃ, evaṃ nāmarūpaṃ, saḷāyatanaṃ, phassaṃ, vedanañca paccayaṃ, paccayuppannañca sasantatipariyāpannaṃ dīpentā vipākameva icchanti. ‘‘Chaṭṭhāyatanapaccayā phasso’’ti <bold>abhidhammabhājanīya</bold>pāḷi (vibha. 243) āruppaṃ sandhāya vuttāti <bold>‘‘chaṭṭhāyatanapaccayā phassoti pāḷianusārato’’</bold>ti vuttaṃ.</paragraph>
    <paragraph line="297">Sabbe phassā na sambhontīti yojanā. Yadi sabbāyatanehi eko phasso sambhaveyya, ‘‘saḷāyatanapaccayā phasso’’ti ekassa vacanaṃ yujjeyya <pageBreak edition="Myanmar" number="2.0324" />, athāpi ekamhā āyatanā sabbe phassā sambhaveyyuṃ, tathāpi sabbāyatanehi sabbaphassasambhavato āyatanabhedena phassabhedo natthīti tadabhedavasena ekassa vacanaṃ yujjeyya, tathā pana asambhavato na yuttanti codeti <bold>‘‘na sabbāyatanehī’’</bold>tiādinā <pageBreak edition="Vipassana Research Institut" number="2.0304" />. Aññassāpi vā asambhavantassa vidhānassa bodhanatthametaṃ vuttaṃ <bold>‘‘nāpi ekamhā āyatanā sabbe phassā’’</bold>ti. ‘‘Na sabbāyatanehi eko phasso sambhotī’’ti idameva pana ekaphassavacanassāyuttattadīpakaṃ kāraṇanti veditabbaṃ. Nidassanavasena vā etaṃ vuttaṃ. Nāpi ekamhā āyatanā sabbe phassā sambhonti, evaṃ na sabbāyatanehi eko phasso sambhoti. Tasmā ekassa vacanaṃ ayuttanti. Parihāraṃ pana anekāyatanehi ekaphassassa sambhavatoti dassento <bold>‘‘tatridaṃ vissajjana’’</bold>ntiādimāha. <bold>Avasesasampayuttadhammāyatanā</bold> phassavajjitā taṃsampayuttacetasikā dhammā.</paragraph>
    <paragraph line="298">Ekopi anekāyatanappabhavo <bold>ekopanekāyatanappabhavo</bold>.</paragraph>
    <paragraph line="299">Chadhā paccayatte pañca vibhāvaye, ekaṃ navadhā paccayatte, bāhirāni cha āyatanāni ārammaṇādinā yathāsambhavaṃ paccayatte vibhāvayeti sambandho.</paragraph>
    <paragraph line="300"><bold>Anekabhedassā</bold>ti kusalavipākādipañcadvārādivasena anekavidhassa dvipañcaviññāṇasampayuttavajjassa vipākaphassassa. <bold>Tāni cā</bold>ti rūpāyatanādīni. ‘‘Mano ca nesaṃ gocaravisayaṃ paccanubhotī’’ti (ma. ni. 1.455) hi vuttaṃ. <bold>Tathā cā</bold>ti paccuppannāni rūpādīni paccuppannañca dhammāyatanapariyāpannaṃ rūparūpaṃ sandhāya vuttaṃ. <bold>Ārammaṇapaccayamattenā</bold>ti taṃ sabbaṃ apaccuppannaṃ, aññañca dhammāyatanaṃ sandhāya vuttaṃ.</paragraph>
    <subhead line="301">Phassapaccayāvedanāpadavitthārakathāvaṇṇanā</subhead>
    <paragraph line="302" number="643"><bold>Dvārato saḷevā</bold>ti pabhavasāmaññato ekavidhāpi uppattidvārato cha eva hontīti chaḷeva vedanā vuttā.</paragraph>
    <paragraph line="303">Cittabhedena ekūnanavutividhāpi idhādhippetā eva dassetuṃ <bold>‘‘vedanāsu panā’’</bold>tiādi vuttaṃ. ‘‘Sesāna’’nti ettha sampaṭicchanasampayuttāya cakkhusamphassādayo pañca yadipi anantarādīhi paccayā honti, anantarādīnaṃ pana <pageBreak edition="Myanmar" number="2.0325" /> upanissaye antogadhattā santīraṇatadārammaṇānañca sādhāraṇassa tassa vasena <bold>‘‘ekadhā’’</bold>ti vuttaṃ. Ekekasmiṃ dvāre hi cakkhudvārādīsu uppannacakkhuviññāṇādīhi <pageBreak edition="Vipassana Research Institut" number="2.0305" /> sahajātā phassā sakasakavīthīsu sampaṭicchanādīhi sampayuttavedanānaṃ, manodvāre tadārammaṇavaseneva pavattānaṃ tebhūmakavipākavedanānampi sahajātamanosamphassasaṅkhāto so phasso aṭṭhadhā paccayo hotīti yojetabbaṃ.</paragraph>
    <paragraph line="304">Rūpārūpāvacaravipākavedanā paṭisandhiādivaseneva pavattanti, kāmāvacarāpi ekaccāti <bold>‘‘tebhūmakavipākavedanānampī’’</bold>ti vuttaṃ. Tāsampi hi sahajātamanosamphasso aṭṭhadhāva paccayo hoti. Paccayaṃ anupādinnampi keci icchantīti <bold>‘‘yā panā’’</bold>tiādinā manodvārāvajjanasampayuttaphassassa paccayabhāvo vutto. Tañca mukhamattadassanaṃ daṭṭhabbaṃ. Etena nayena sabbassa anantarassa, anānantarassa ca phassassa tassā tassā vipākavedanāya upanissayatā yojetabbāti.</paragraph>
    <subhead line="305">Vedanāpaccayātaṇhāpadavitthārakathāvaṇṇanā</subhead>
    <paragraph line="306" number="644"><bold>Idhā</bold>ti imasmiṃ loke, imasmiṃ vā sāsane cha taṇhā dīpitā. <bold>Idhā</bold>ti vā imasmiṃ vedanāpaccayā taṇhāpade. <bold>Tatthā</bold>ti tāsu chasu taṇhāsu.</paragraph>
    <paragraph line="307">Ekekāya sassatadiṭṭhisahagatāya, ucchedadiṭṭhisahagatāya ca taṇhāya tadabhinandanānuguṇo rūpādīsu pavattiākāro, kevalaṃ kāmassādavasena pavattiyā visiṭṭhākārattā vuttappavattiākārato taṇhāya tividhatā.</paragraph>
    <paragraph line="308"><bold>Mamattenā</bold>ti sampiyāyanena, assādanataṇhāya icceva vuttaṃ hoti. Tattha putto viya vedanā daṭṭhabbā, khīrādayo viya vedanāya paccayabhūtā rūpādayo, khīrādidāyikā dhāti viya rūpādichaḷārammaṇadāyakā cittakārādayo cha. Tattha sukhasamphassavatthadāyako tantavāyo, vejjo rasāyatanojāvasena, tadupatthambhitajīvitavasena ca dhammārammaṇassa dāyakoti daṭṭhabbo. <bold>Sabbāpesā</bold> aṭṭhasatappabhedāpi.</paragraph>
    <paragraph line="309">Ārammaṇapaccayo uppajjamānāya ārammaṇamattameva hoti, na upanissayo viya uppādakoti uppādakassa upanissayasseva vasena <bold>‘‘ekadhāvā’’</bold>ti <pageBreak edition="Myanmar" number="2.0326" /> vuttaṃ. Upanissayena vā ārammaṇūpanissayo <pageBreak edition="Vipassana Research Institut" number="2.0306" /> saṅgahito. Tena ca ārammaṇabhāvena taṃsabhāgo aññopi ārammaṇapaccayabhāvo dīpito hotīti upanissayavaseneva paccayabhāvo vuttoti veditabbo.</paragraph>
    <paragraph line="310"><bold>‘‘Yasmā vā’’</bold>tiādinā na kevalaṃ vipākasukhavedanā eva, tissopi pana vedanā vipākā visesena taṇhāya upanissayapaccayo, avisesena itarā cāti dasseti. <bold>Upekkhā pana santattā, sukhamicceva bhāsitā</bold>ti tasmā sāpi bhiyyo icchanavasena taṇhāya upanissayoti adhippāyo. Upekkhā pana akusalavipākabhūtā aniṭṭhattā dukkhe avarodhetabbā, itarā iṭṭhattā sukheti sā dukkhaṃ viya, sukhaṃ viya ca upanissayapaccayo hotīti sakkā vattuṃ. ‘‘Vedanāpaccayā taṇhā’’ti vacanena sabbassa vedanāvato paccayassa atthitāya taṇhuppattippasaṅge tannivāraṇatthamāha <bold>‘‘vedanāpaccayā cāpī’’</bold>tiādi.</paragraph>
    <paragraph line="311">Nanu ‘‘anusayasahāyā vedanā taṇhāya paccayo’’ti vacanassa abhāvā atippasaṅganivattiṃ na sakkā kātunti? Na, vaṭṭakathāya pavattattā. Vaṭṭassa ca anusayavirahe abhāvato anusayasahitāva paccayoti atthato vuttamevetaṃ hotīti. Atha vā ‘‘avijjāpaccayā’’ti anuvattamānattā anusayasahitāva paccayoti viññāyati. <bold>Vedanāpaccayā taṇhā</bold>ti cettha vedanāpaccayā eva taṇhā, na vedanāya vināti ayaṃ niyamo icchito, na vedanāpaccayā taṇhā hotiyevāti, tasmā atippasaṅgo ettha natthi evāti.</paragraph>
    <paragraph line="312"><bold>Vusīmato</bold>ti vusitavato, vusitabrahmacariyavāsassāti attho. Vussatīti vā vusīti maggo vuccati, so etassa vuttho atthīti <bold>vusīmā,</bold> ukkaṭṭhaniddesena arahā. Aggaphalaṃ vā pariniṭṭhitavāsattā ‘‘vusī’’ti vuccati, taṃ etassa atthīti <bold>vusīmā</bold>.</paragraph>
    <subhead line="313">Taṇhāpaccayāupādānapadavitthārakathāvaṇṇanā</subhead>
    <paragraph line="314" number="645"><bold>Atthavibhāgo</bold> atthassa vibhajanā. <bold>Vatthusaṅkhātaṃ kāma</bold>nti kāmaguṇasaññitaṃ rūpādiārammaṇamāha. <bold>Upādiyatī</bold>ti kāmavasena gaṇhāti, daḷhaṃ assādetīti attho. <bold>Kāmaṃ upādiyatī</bold>ti ettha kammasādhano kāmasaddo <pageBreak edition="Myanmar" number="2.0327" />, <bold>kāmo ca so</bold>ti ettha kattusādhano kilesakāmassa adhippetattā. Upādānasaddo pana ubhayatthāpi kattusādhanova. <bold>Daḷhattho</bold> bhusattho. Yathā bhuso āyāso <pageBreak edition="Vipassana Research Institut" number="2.0307" /> upāyāso, bhusaṃ kuṭṭhaṃ upakuṭṭhaṃ, evaṃ idhāpīti āha <bold>‘‘upāyāsaupakuṭṭhādīsu viyā’’</bold>ti. <bold>Purimadiṭṭhiṃ uttaradiṭṭhi upādiyatī</bold>ti purimadiṭṭhiṃ sassatabhāvena gaṇhantī upādiyati, purimadiṭṭhiākārena vā uttaradiṭṭhi uppajjamānā teneva purimadiṭṭhiṃ daḷhaṃ karontī taṃ upādiyatīti vuttā. Atha vā <bold>purimadiṭṭhiṃ uttaradiṭṭhi upādiyatī</bold>ti ‘‘sassato attā’’ti (dī. ni. 1.31) idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ. Yathā hi esā daḷhīkaraṇavasena purimaṃ uttarā upādiyati, evaṃ ‘‘natthi dinna’’ntiādikāpīti (ma. ni. 1.445; 2.94; 3.91, 116, 136; dha. sa. 1221; vibha. 938). <bold>Atta</bold>ggahaṇaṃ pana attavādupādānanti na idaṃ diṭṭhupādānadassananti daṭṭhabbaṃ. <bold>Loko cā</bold>ti vā attaggahaṇavinimuttaṃ gahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi vuttanti veditabbaṃ.</paragraph>
    <paragraph line="315"><bold>Sīlabbataṃ upādiyatī</bold>ti ettha asuddhimaggagosīlādisamādānavasena sīlaṃ, avītikkamanavasena vataṃ. Ubhayathāpi vā sīlaṃ, tapokammabhāvena gahitatāya vataṃ, gavādipakatibhāvanā. Attano vā gavādibhāvādhiṭṭhānaṃ sīlaṃ, ‘‘gacchanto bhakkheti, tiṭṭhanto muttetī’’tiādinā gavādikiriyākaraṇaṃ vataṃ. Taṃtaṃakiccasammatato vā nivatti sīlaṃ, taṃsamādānavatovesa bhojanakiccakaraṇādivisesapaṭipatti vataṃ, taṃ sīlabbataṃ asuddhimaggaṃ ‘‘suddhimaggo’’ti parāmasanto tathā abhinivisanto upādiyati, taṃ gāhaṃ daḷhaṃ gaṇhātīti attho. Sīlabbatasahacaritaṃ parāmāsaṃ sīlabbatanti gahetvā āha <bold>‘‘sīlabbatañca taṃ upādānañcā’’</bold>ti. <bold>Gosīlagovatādīnī</bold>ti ca tathābhūtaṃ diṭṭhiṃ vadati. Tenevāha <bold>‘‘sayameva upādānānī’’</bold>ti. <bold>Abhinivesato</bold>ti abhinivesabhāvato, abhinivisanato vā. <bold>Attavādupādāna</bold>nti ‘‘attā’’ti vādassa paññāpanassa, gahaṇassa ca kāraṇabhūtā diṭṭhīti attho. <bold>Attavādamattamevā</bold>ti attassa abhāvā ‘‘attā’’ti idaṃ vacanamattameva. <bold>Upādiyantī</bold>ti daḷhaṃ gaṇhanti. Kathaṃ? ‘‘Attā’’ti. ‘‘Attā’’ti hi abhinivisantā vacanamattameva daḷhaṃ katvā gaṇhantīti atthoti. Evaṃ ‘‘attavādamattameva upādiyantī’’ti vuttaṃ <pageBreak edition="Myanmar" number="2.0328" />. <bold>Attavādamatta</bold>nti vā vācāvatthumattamevāha. Vācāvatthumattameva hi ‘‘attā’’ti upādiyanti attassa abhāvāti.</paragraph>
    <paragraph line="316">‘‘Dhammasaṅkhepavitthāre pana kāmupādānaṃ saṅkhepato taṇhādaḷhattaṃ, sesupādānattayaṃ diṭṭhimattameva, vitthārato panā’’ti evaṃ dhammasaṅkhepavitthārasamudāyato tadavayavabhūtaṃ saṅkhepaṃ, vitthārañca niddhāretīti. <bold>Dhammasaṅkhepavitthāre</bold>ti niddhāraṇe bhummaṃ daṭṭhabbaṃ. <bold>Kāmesū</bold>ti pañcasu kāmaguṇesu <pageBreak edition="Vipassana Research Institut" number="2.0308" />. <bold>Kāmacchando</bold>ti kāmasaṅkhāto chando, na kattukamyatāchando, na ca dhammacchando. Kāmanavasena, rañjanavasena ca kāmoyeva rāgo <bold>kāmarāgo,</bold> evaṃ sabbattha kāmatthaṃ viditvā kāmo eva nandanaṭṭhena <bold>kāmanandī,</bold> taṇhāyanaṭṭhena kāmoyeva <bold>kāmataṇhā,</bold> sinehanaṭṭhena kāmo eva <bold>kāmasneho,</bold> paridayhanaṭṭhena <bold>kāmapariḷāho,</bold> mucchanaṭṭhena <bold>kāmamucchā,</bold> gilitvā pariniṭṭhāpanaṭṭhena <bold>kāmajjhosānaṃ</bold> veditabbaṃ. <bold>Appattavisayapatthanā taṇhā</bold> ārammaṇe paritassanabhāvato, <bold>sampattavisayaggahaṇaṃ upādānaṃ</bold> ārammaṇe daḷhaggāhabhāvato. <bold>Appicchatāpaṭipakkhā taṇhā</bold> visayābhimukhabhāvato, <bold>santuṭṭhipaṭipakkhā upādānaṃ</bold> taṇhādaḷhattaṃ hutvā atricchatābhāvato. <bold>Pariyesanadukkhamūlā taṇhā</bold> appattavisayapatthanābhāvato, <bold>ārakkhadukkhamūlaṃ upādānaṃ</bold> sampattavisayaggahaṇabhāvato.</paragraph>
    <paragraph line="317"><bold>Natthi dinna</bold>ntiādīsu <bold>dinna</bold>nti dānamāha, taṃ aphalattā rūpaṃ viya dānaṃ nāma na hotīti paṭikkhipati. <bold>Yiṭṭhaṃ</bold> vuccati mahāvijitayaññasadiso mahāyāgo. <bold>Huta</bold>nti āhunapāhunamaṅgalakiriyā. Tattha āmantetvā havanaṃ dānaṃ <bold>āhunaṃ,</bold> pāhunānaṃ atithīnaṃ atithikiriyā <bold>pāhunaṃ,</bold> āvāhādīsu maṅgalatthaṃ dānaṃ <bold>maṅgalakiriyā,</bold> dasa kusalakammapathā <bold>sukatakammāni</bold> nāma, dasa akusalakammapathā <bold>dukkaṭakammāni</bold> nāma, <bold>phalaṃ vipāko</bold>ti nissandādiphalañceva nippariyāyavipāko ca natthīti yojanā. Yathā cettha, evaṃ ‘‘natthi dinna’’ntiādīsupi phalavipākapaṭikkhepova daṭṭhabbo. <bold>Natthi ayaṃ loko</bold>ti paraloke ṭhito imaṃ lokaṃ ‘‘natthī’’ti gaṇhāti. Imaṃ hi lokaṃ avekkhitvā paraloko, parañca lokaṃ avekkhitvā ayaṃ loko hoti gantabbato, āgantabbato cāti paralokato idhāgamanassa abhāvā tattheva ucchijjanato cittena paraloke ṭhito imaṃ lokaṃ ‘‘natthī’’ti gaṇhātīti attho. Na hi ayaṃ diṭṭhi paraloke ṭhitasseva hotīti. <bold>Natthi paraloko</bold>ti idhaloke <pageBreak edition="Myanmar" number="2.0329" /> ṭhito paralokaṃ ‘‘natthī’’ti gaṇhāti. Idhāpi vuttanayeneva attho veditabbo. Ayaṃ vā ettha attho – saṃsaraṇappadeso idhaloko, paraloko ca nāma koci natthi saṃsaraṇassa abhāvā tattha tattheva ucchijjanatoti.</paragraph>
    <paragraph line="318">Purimabhavato pacchimabhave upapatanaṃ upapāto, so yesaṃ sīlaṃ, te <bold>opapātikā</bold>. Te pana cavanakaupapajjanakasattā natthīti dassento āha <bold>‘‘natthi sattā opapātikā’’</bold>ti. <bold>Natthi loke samaṇa…pe… pavedentī</bold>ti anulomapaṭipadaṃ paṭipannattā sammaggatā sammāpaṭipannā dhammikasamaṇabrāhmaṇā <pageBreak edition="Vipassana Research Institut" number="2.0309" /> lokasmiṃ natthi, ye imañca lokaṃ, parañca lokaṃ attanā eva abhivisiṭṭhena ñāṇena paccakkhato ñatvā pavedanasamatthā sabbaññubuddhā nāma natthīti dasseti. <bold>Rūpaṃ attato samanupassatī</bold>tiādīsu vattabbaṃ heṭṭhā vuttameva.</paragraph>
    <paragraph line="319">Pakatiaṇuādīnaṃ sassataggāhapubbaṅgamo, sarīrassa ucchedaggāhapubbaṅgamo ca tesaṃ gāhānaṃ sāmibhūto koci sassato, ucchijjamāno vā attā atthīti attaggāho kadāci hotīti <bold>‘‘yebhuyyenā’’</bold>ti vuttaṃ. Svāyaṃ attaggāho atthato khandhārammaṇo eva daṭṭhabbo. Yebhuyyena paṭhamaṃ attavādupādānantiādināva sambandho. Yadipi bhavarāgajavanavīthi paṭhamaṃ pavattati gahitapaṭisandhikassa bhavanikantiyā pavattitabbattā, so pana bhavarāgo taṇhādaḷhattaṃ na hotīti maññamāno na kāmupādānassa paṭhamuppattimāha.</paragraph>
    <paragraph line="320">Taṇhā kāmupādānanti pana vibhāgassa akaraṇe sabbāpi taṇhā <bold>kāmupādānaṃ,</bold> karaṇepi vā kāmarāgato aññāpi taṇhā daḷhabhāvaṃ pattā <bold>kāmupādāna</bold>nti tassa arahattamaggavajjhatā vuttā.</paragraph>
    <paragraph line="321">Uppattiṭṭhānabhūtā cittuppādā <bold>visayo</bold>. Pañcupādānakkhandhā <bold>ālayo</bold>. Tattha ramatīti <bold>ālayarāmā,</bold> pajā. Teneva sā ālayarāmatā sasantāne, parasantāne ca pākaṭā hoti. <bold>Kāmāna</bold>nti vatthukāmānaṃ. ‘‘Sukhadukkhaṃ kammunā hotī’’ti aggahetvā <bold>kotūhalamaṅgalādibahulo hoti. Sā</bold> kotūhalamaṅgalādibahulatā. <bold>Assa</bold> kāmupādānavato. <bold>Ta</bold>nti diṭṭhupādānaṃ, anattani dhammamatte ‘‘attā’’ti micchābhinivesassa sukhumataradhammupādānatāya sukhumatā vuttā. Upanissayavacanena ārammaṇānantarapakatūpanissayā <pageBreak edition="Myanmar" number="2.0330" /> vuttāti anantarapaccayādīnampi saṅgaho kato hoti.</paragraph>
    <subhead line="322">Upādānapaccayābhavapadavitthārakathāvaṇṇanā</subhead>
    <paragraph line="323" number="646"><bold>Atthato</bold>ti vacanatthato. <bold>Dhammato</bold>ti sabhāvadhammato. <bold>Sātthato</bold>ti sātthakato, pubbe vuttassapi puna vacanassa sappayojanato. <bold>Bhedasaṅgahā</bold>ti bhedato saṅgahato, vibhāgato ceva vibhattassa saṅkhipanato cāti attho. <bold>Yaṃ yassa paccayo</bold>ti yaṃ yaṃ upādānaṃ yassa yassa bhavassa paccayo hoti, tato cāti attho.</paragraph>
    <paragraph line="324"><bold>Bhavatīti</bold><pageBreak edition="Vipassana Research Institut" number="2.0310" /><bold>bhavo</bold>ti phalavohārena kammabhavo vutto. Upapattibhavanibbacanameva hi dvayassapi sādhāraṇaṃ katvā vuttaṃ, bhavati etasmā upapattibhavoti vā. Dutiyo pana kammabhavo sattassa punabbhavabhāvena savisesaṃ bhavatīti <bold>bhavo</bold>. Tato eva na sabbassa bhavantarassa, taṃhetuno vā bhavabhāvappasaṅgo. <bold>Duvidhenā</bold>ti dvīhi ākārehi pavattitoti attho. <bold>Duvidhenā</bold>ti vā paccattatthe karaṇavacanaṃ, duvidhoti vuttaṃ hoti. <bold>Atthī</bold>ti saṃvijjati.</paragraph>
    <paragraph line="325" number="647"> Attano paccayehi karīyatīti kammaṃ, attano phalaṃ karotīti kammanti keci, ‘‘kamma’’nti evaṃ vattabbā <bold>kammasaṅkhātā. Parittabhūmako</bold>ti kāmabhūmako. <bold>Mahābhūmako</bold>ti mahaggatabhūmako. <bold>Sabba</bold>nti anavasesaṃ. Bhavaṃ gacchati, gameti cāti <bold>bhavagāmi</bold>. Gacchatīti ca nipphādanasamatthatāvasena, attano pavattikāle bhavābhimukhaṃ hutvā pavattatīti attho, nibbattanameva vā gamanaṃ adhippetaṃ. <bold>‘‘Bhavagāmī’’</bold>ti ca etena kammakkhayakaraṃ kammaṃ nivatteti. Ayañhi vaṭṭakathā, tañca vivaṭṭanissitanti. <bold>Apuññābhisaṅkhāroti dvādasa cetanā</bold>ti uddhaccasahagatacetanāyapi gahaṇaṃ ‘‘avijjāpaccayā saṅkhārā’’ti ettha viya veditabbaṃ. ‘‘Bhavapaccayā jātī’’ti ettha pana ‘‘saṅkhārapaccayā viññāṇa’’nti (ma. ni. 3.126; mahāva. 1; saṃ. ni. 2.1; udā. 1; netti. 24) ettha viya sāpi apanetabbā. <bold>Mandabahuvipākatā</bold>ti appamahāvipākatā.</paragraph>
    <paragraph line="326"><bold>‘‘Sabbampi bhavagāmikammanti iminā cetanāsampayuttā abhijjhādayo vuttā’’</bold>ti etena ācayagāmitāya tesaṃ kammasaṅkhātatā vuttāti kammabhavapariyāpannataṃ <pageBreak edition="Myanmar" number="2.0331" /> pariyāyena vadati, nippariyāyena pana cetanāva kammabhavo. Vuttañhi ‘‘kammabhavo tīhi khandhehi ekenāyatanena ekāya dhātuyā sampayutto, ekena khandhena ekenāyatanena ekāya dhātuyā kehici sampayutto’’ti (dhātu. 244). Upapattibhavo tīhipi tikehi vutto upādinnakkhandhova. Yathāha ‘‘upapattibhavo… kāmabhavo… saññābhavo… pañcavokārabhavo pañcahi khandhehi ekādasahāyatanehi sattarasahi dhātūhi saṅgahito’’tiādi (dhātu. 67). Yadi hi anupādinnakānampi gahaṇaṃ siyā, ‘‘dvādasahi āyatanehi aṭṭhārasahi dhātūhī’’ti vattabbaṃ siyāti. Kāmataṇhāya kāmetabbato kāmanissayatāya bhogā viya, kāmasahacaritatāya ‘‘kuntā pacarantī’’ti viya, kāmārammaṇatāya ‘‘sukhaṃ rūpa’’nti viya, kāmapaccayaṭṭhānatāya ‘‘sukho saggo’’ti viya kāmāti avīciparanimmitavasavattiparicchinnā upādinnakkhandhā vuccanti <pageBreak edition="Vipassana Research Institut" number="2.0311" />. Rūpāvirāgato yaṃ nissitā, tadupacārena ‘‘mañcā ghosantī’’ti viya, ‘‘phandanadevatā’’ti viya ca ‘‘rūpa’’nti vuccanti brahmakāyikākaniṭṭhaparicchinnā upādinnakkhandhā.</paragraph>
    <paragraph line="327">Rūpameva bhavo <bold>rūpabhavo,</bold> tathā arūpanti ākāsānañcāyatanabhavaggaparicchinnā cattāro upādinnakkhandhā vuccanti. Arūpameva bhavo <bold>arūpabhavo</bold>. Kāmo eva bhavoti kāmabhavo, so pana yasmā yathāvuttenatthena ‘‘kāmo’’ti vattabbo hoti, tasmā <bold>‘‘kāmasaṅkhāto bhavo’’</bold>ti vuttaṃ. Kāmāvacarasaññito vā bhavo <bold>‘‘kāmasaṅkhāto bhavo’’</bold>ti vutto. Tathā rūpārūpabhavoti āha <bold>‘‘esa nayo rūpārūpabhavesū’’</bold>ti. <bold>Saññāvataṃ bhavo</bold>ti ettha vantu-saddassa lopo daṭṭhabbo. Tassa vā atthe akāraṃ katvā ‘‘saññabhavo’’tipi pāṭho. Tenāha <bold>‘‘saññāvā’’</bold>tiādi. <bold>Vokiṇṇo</bold>ti etena vokārasaddassa kammasādhanatamāha. Vokirīyati pasārīyati vitthārīyatīti vokāro, vokiraṇaṃ vā vokāro, so ekasseva khandhassa vasena pavattattā <bold>‘‘eko vokāro’’</bold>ti vutto, pasaṭuppattīti attho.</paragraph>
    <paragraph line="328" number="648"> Kiñcāpi bhavaniddese ‘‘sabbampi bhavagāmikammaṃ kammabhavo’’ti (vibha. 234) iminā cetanāsampayuttadhammāpi vuttā. <bold>Puññābhisaṅkhārādayovā</bold>ti pana avadhāraṇaṃ <pageBreak edition="Myanmar" number="2.0332" /> paccayadhammavisesepi atthappabhedena saṅkhārabhavaggahaṇesu attheva visesoti dassanatthaṃ kataṃ. Tenāha <bold>‘‘evaṃ santepī’’</bold>tiādi. Saṅkhārabhavānaṃ dhammabhedato na saṅkhārā eva puna vuttāti <bold>‘‘sātthakamevidaṃ punavacana’’</bold>nti etaṃ ayuttanti ce? Na, bhavekadesabhāvena saṅkhārānaṃ bhavoti puna vuttattā. Parena vā dhammavisesaṃ aggahetvā punavacanaṃ coditanti codakābhilāsavasena <bold>‘‘sātthakamevidaṃ punavacana’’</bold>nti vuttaṃ.</paragraph>
    <paragraph line="329" number="649"> Kāmabhavādinibbattakassa kammassa kāmabhavādibhāvo phalavohārena aṭṭhakathāyaṃ vutto. Sahajātaviññāṇassapi paccayabhūtaṃ avijjāhetukaṃ saṅkhāraggahaṇena yaṃ kiñci kammaṃ pubbe vuttaṃ, idha pana ‘‘sabbampi bhavagāmikamma’’nti (vibha. 234) vacanato bhavassa nibbattakaṃ upādānahetukaṃ vipaccanāya katokāsameva bhavoti adhippeto. Yaṃ kāmupādānapaccayā rūpabhavanibbattakaṃ, arūpabhavanibbattakañca kammaṃ karīyati, so kammabhavo, tadabhinibbattā khandhā upapattibhavoti imamatthaṃ <bold>‘‘esa nayo rūpārūpabhavesū’’</bold>ti atidisati. <bold>Dve kāmabhavā</bold>ti <pageBreak edition="Vipassana Research Institut" number="2.0312" /> kāmakammabhavo, kāmūpapattibhavoti dve kāmabhavā. Evaṃ <bold>‘‘dve rūpabhavā, dve arūpabhavā’’</bold>ti etthāpi. Antogadhe hi visuṃ aggahetvā abbhantaragate eva katvā kāmabhavādike kammūpapattibhavavasena duguṇe katvā āha <bold>‘‘cha bhavā’’</bold>ti.</paragraph>
    <paragraph line="330"><bold>Avisesenā</bold>ti upādānavasena bhedaṃ akatvā. Upādānabhedākaraṇeneva ca dvādasappabhedassa saṅgahavasena saṅgahato <bold>‘‘cha bhavā’’</bold>ti vuttaṃ. <bold>Anupagammā</bold>ti anissāya, anāmasitvāti attho.</paragraph>
    <paragraph line="331" number="650"> Gosīlena, kukkurasīlena ca samattena samādinnena gunnaṃ, kukkurānañca sahabyatā vuttāti ‘‘sīlabbatupādānavato jhānabhāvanā na ijjhatī’’ti maññamānā tena rūpārūpabhavā na hontīti keci vadanti. Vakkhamānena pana pakārena paccayabhāvato <bold>‘‘taṃ na gahetabba’’</bold>nti āha. Asuddhimagge ca suddhimaggaparāmasanaṃ sīlabbatupādānanti suddhimaggaparāmasanena rūpārūpāvacarajjhānānaṃ nibbattanaṃ na na yujjatīti.</paragraph>
    <paragraph line="332"><bold>Anussavavasenā</bold>ti ‘‘setavadhayajjaṃ ālabhate bhūtikāmo’’ti ādinnaanussavavasena, yathā ime manussaloke kāmā samiddhā, evaṃ devaloke <pageBreak edition="Myanmar" number="2.0333" /> ito samiddhatarāti diṭṭhānusārena vā. Purāṇabhāratasītāharaṇapasubandhavidhiādisavanaṃ <bold>assaddhammassavanaṃ. Ādi</bold>-saddena asappurisūpanissayaṃ pubbe ca akatapuññataṃ, attamicchāpaṇidhiñca saṅgaṇhāti. <bold>Kāyaduccaritādīnipī</bold>ti attano adhippetānaṃ kāmānaṃ anupāyabhūtānipi kāyaduccaritādīni <bold>karoti,</bold> cirasaggādiatthaṃ yuddhādivasenāti adhippāyo. <bold>Sandiṭṭhike vā pana</bold> rajjasenāpatiṭṭhānādisaṅgahe <bold>kāme. Tadantogadhā evā</bold>ti tasmiṃ duccaritanibbatte, sucaritanibbatte ca kāmabhave antogadhā evāti attho. <bold>Antogadhā</bold>ti ca saññābhavapañcavokārabhavānaṃ ekadesena antogadhattā vuttaṃ. Na hi te niravasesā kāmabhave antogadhāti.</paragraph>
    <paragraph line="333"><bold>Sappabhedassā</bold>ti sugatiduggatimanussādippabhedavato.</paragraph>
    <paragraph line="334">Kāmāvacarasampattibhave paṭhamadutiyaucchedavādavasena, rūpabhave tatiyaucchedavādavasena, arūpabhave sesaucchedavādavasena ayamattā suucchinno hotīti tadupagaṃ kammaṃ karotīti āha <bold>‘‘ayaṃ</bold><pageBreak edition="Vipassana Research Institut" number="2.0313" /><bold>attā nāmā’’</bold>tiādi. Tattha <bold>suucchinno</bold>ti sakalavaṭṭadukkhasamucchedena suṭṭhu ucchinno, apunabbhavuppattiko hotīti attho.</paragraph>
    <paragraph line="335"><bold>‘‘Kāmāvacarasampattibhave’’</bold>ti idaṃ paṭhamadiṭṭhadhammanibbānavādavasena vuttaṃ, sesaṃ itaradiṭṭhadhammanibbānavādavasena. Tattha kiñcāpi <bold>pāḷiyaṃ</bold> (dī. ni. 1.93 ādayo) rūpāvacarajjhānavaseneva upari cattāro diṭṭhadhammanibbānavādā āgatā, diṭṭhigatiko pana yaṃ kiñci gahetvā yathā tathā abhinivisatīti arūpabhavaggahaṇaṃ, arūpajjhānānampi vā catutthajhānasaṅgahato arūpabhavaggahaṇaṃ, santasukhatāya vā taṃsamaṅgino sukhitabhāvasāmaññato. <bold>Vigatapariḷāho</bold>ti yathābhilāsitavisayūpahārena, pahānena ca vūpasantakāmarāgapariḷāho, diṭṭheva dhamme nibbānappattoti attho.</paragraph>
    <paragraph line="336">Suddhimaggaparāmasanavasena pavattitaṃ yaṃ kiñci lokiyaṃ sīlaṃ, jhānañca sīlabbatamicceva idhādhippetanti āha <bold>‘‘idaṃ sīlabbataṃ nāmā’’</bold>tiādi. Kamena avatvā sīlabbatupādānassa ante bhavapaccayatāvacanaṃ attavādupādānaṃ viya abhiṇhaṃ asamudācārato, attavādupādānanimittattā ca.</paragraph>
    <paragraph line="337"><bold>Kammabhave</bold>ti <pageBreak edition="Myanmar" number="2.0334" /> niddhāraṇe bhummaṃ. <bold>Hetupaccayappabhedehī</bold>ti ettha maggapaccayo ca vattabbo. Diṭṭhupādānādīni hi sahajātakammabhavassa maggapaccayā hontīti, tasmā tāni sahajātādīsu hetupaccayaṃ apanīya maggapaccayaṃ pakkhipitvā sattadhā paccayā hontīti veditabbāni. Sabbāni pana anantarasamanantaraanantarūpanissayanatthivigatāsevanapaccayehi paccayā honti. Nānantarassa upanissayapaccayena paccayā honti. Kadāci ārammaṇapaccayādināpi, taṃ pana upanissayapaccayeneva saṅgahetvā vuttaṃ <bold>‘‘vippayuttassa pana upanissayapaccayenevā’’</bold>ti.</paragraph>
    <subhead line="338">Bhavapaccayājātiādipadavitthārakathāvaṇṇanā</subhead>
    <paragraph line="339" number="651"><bold>Jātītiādīsū</bold>ti <bold>ādi</bold>-saddena ‘‘jātipaccayā jarāmaraṇaṃ sokaparidevadukkhadomanassupāyāsā sambhavantī’’ti (ma. ni. 3.126; saṃ. ni. 2.1; mahāva. 1; udā. 1; netti. 24) sabbaṃ saṅgaṇhāti. Tenāha <bold>‘‘jātiādīna’’</bold>ntiādi. Upapattibhavuppattiyeva <pageBreak edition="Vipassana Research Institut" number="2.0314" /> jātīti āha <bold>‘‘na upapattibhavo’’</bold>ti. Jāyamānassa pana jāti jātīti upapattibhavopi asati abhāvā jātiyā paccayoti sakkā vattuṃ. Jāyamānarūpapadaṭṭhānatāpi hi rūpajātiyā vuttā ‘‘upacitarūpapadaṭṭhāno upacayo, anuppabandharūpapadaṭṭhānā santatī’’ti (dha. sa. aṭṭha. 641).</paragraph>
    <paragraph line="340">Jātānaṃ khandhānaṃ uññātatā, abhimatatā ca <bold>hīnapaṇītatā</bold>. Aniṭṭhañhi hīnaṃ, iṭṭhaṃ paṇītaṃ. <bold>Ādi</bold>-saddena suvaṇṇadubbaṇṇahīnuttamādiṃ saṅgaṇhāti. <bold>Yamakānampi sata</bold>nti yamakabhāvena nibbattānampi samānānaṃ. <bold>So ca</bold> sattānaṃ viseso. Bhinnasantānikassa visesakāraṇassa sabbena sabbaṃ abhāvato <bold>‘‘ajjhattasantāne’’</bold>ti vuttaṃ. <bold>Aññassa kāraṇassa abhāvato</bold>ti attasantānagatato aññassa visesakāraṇassa anupalabbhamānattā, sati ca tasmiṃ sabbadā sabbesaṃ abhāvatoti pasaṅgassa dunnivāraṇato kāraṇe avisiṭṭhe phalavisesassa ayujjamānakattā. Tenāha <bold>‘‘kammabhavahetukovā’’</bold>ti.</paragraph>
    <paragraph line="341"><bold>Tena tenā</bold>ti ñātibyasanādinā jarāmaraṇato aññena dukkhadhammena. Jarāmaraṇanimittañhi uppannā sokādayo jarāmaraṇābhisambandhā, tadaññe anabhisambandhā. <bold>Upanissayakoṭiyā</bold>ti upanissayaṃsena, upanissayalesenāti <pageBreak edition="Myanmar" number="2.0335" /> attho. Yo hi paṭṭhāne anāgato sati bhāvā, asati ca abhāvā suttantapariyāyena upanissayo, so ‘‘upanissayakoṭī’’ti vuccati. Paccayamahāpadeso kireso, yadidaṃ upanissayoti.</paragraph>
    <subhead line="342">Bhavacakkakathāvaṇṇanā</subhead>
    <paragraph line="343" number="652"> Na kevalaṃ sokādīnaṃyeva jāti paccayo hoti, sokādīnaṃ pana paccayattā avijjāyapi paccayo evāti dassetuṃ <bold>‘‘yasmā panā’’</bold>tiādi āraddhaṃ. <bold>Etthā</bold>ti paṭiccasamuppādadesanāyaṃ. <bold>Aviditādi mida</bold>nti <bold>ma</bold>-kāro padasandhikaro. <bold>Satata</bold>nti sabbakālaṃ yāva aggamaggādhigamā. <bold>Samita</bold>nti saṅgataṃ, abbocchinnanti attho.</paragraph>
    <paragraph line="344"><bold>Tesū</bold>ti sokādīsu. <bold>Siddhesū</bold>ti labbhamānesu. <bold>Siddhā hoti avijjā</bold> avinābhāvato.</paragraph>
    <paragraph line="345"><bold>Kāmayānassā</bold>ti <pageBreak edition="Vipassana Research Institut" number="2.0315" /> kāmayamānassa, kāmo vā yānaṃ etassāti <bold>kāmayāno,</bold> tassa kāmavasena yāyamānassāti attho. <bold>Chandajātassā</bold>ti jātataṇhāchandassa. <bold>Parihāyantī</bold>ti vigacchanti. <bold>Ruppatī</bold>ti sokādinā kuppati.</paragraph>
    <paragraph line="346">Pariyuṭṭhānatāya tiṭṭhanasīlo <bold>pariyuṭṭhānaṭṭhāyī</bold>. ‘‘Pariyuṭṭhaṭṭhāyino’’ti vā pāṭho. Tattha pariyuṭṭhātīti pariyuṭṭhaṃ, diṭṭhipariyuṭṭhānaṃ, tena tiṭṭhatīti pariyuṭṭhaṭṭhāyīti attho daṭṭhabbo.</paragraph>
    <paragraph line="347"><bold>Pañca pubbanimittānī</bold>ti ‘‘mālā milāyanti, vatthāni kilissanti, kacchehi sedā muccanti, kāye vevaṇṇiyaṃ okkamati, devo devāsane nābhiramatī’’ti (itivu. 83) vuttāni pañca maraṇapubbanimittānīti attho. Tāni hi disvā kammanibbattakkhandhasaṅkhāte upapattibhave bhavacchandabalena devānaṃ balavasoko uppajjatīti.</paragraph>
    <paragraph line="348"><bold>Bālo</bold>ti avidvā. Tena avijjāya kāraṇabhāvaṃ dasseti. <bold>Tividhaṃ dukkha</bold>nti tassāruppakathāsavana, kammakāraṇādassana, maraṇakālakammopaṭṭhānanidānaṃ sokādidukkhaṃ.</paragraph>
    <paragraph line="349"><bold>Āsave sādhentī</bold>ti āsave gamenti bodhentīti attho.</paragraph>
    <paragraph line="350"><bold>Evaṃ</bold><pageBreak edition="Myanmar" number="2.0336" /><bold>satī</bold>ti evaṃ bhavacakkassa aviditāditāya anādibhāve sati. <bold>Ādimattakathana</bold>nti avijjāvasena ādisabbhāvakathanaṃ. Ādi etassa atthīti hi ādimaṃ, bhavacakkaṃ. Tassa bhāvo ādimattaṃ, tassa kathanaṃ ādimattakathanaṃ. Visesanivattiattho vā mattasaddo, sati anādibhāve avijjā ādimhi, majjhe, pariyosāne ca sabbattha siyāti ādimattāya avijjāya kathanaṃ virujjhatīti attho. ‘‘Avijjā padhānā’’ti vatvā tassā padhānabhāvaṃ dassetuṃ <bold>‘‘avijjāggahaṇenā’’</bold>tiādi āraddhaṃ. Tattha <bold>avijjāggahaṇenā</bold>ti avijjāya uppādanena, appahānena vā, attano santāne sannihitabhāvakaraṇenāti attho. <bold>Kammādīnī</bold>ti kammavipākavaṭṭāni. <bold>Palibodhentī</bold>ti nānādukkhaparibyūḷhe saṃsāracārake nirodhenti. <bold>Tehī</bold>ti kilesakammavipākavaṭṭehi. Vaṭṭassa kāraṇabhāvena padhānattā <bold>‘‘padhānadhammo’’</bold>ti avijjā kathitā.</paragraph>
    <paragraph line="351"><bold>Tato</bold> avijjādito. <bold>Brahmādinā</bold>ti <bold>ādi</bold>-saddena pajāpatissarapurisādike saṅgaṇhāti. Vadatīti <pageBreak edition="Vipassana Research Institut" number="2.0316" /><bold>vado,</bold> taṃ taṃ hitāhitaṃ pavattāti attho. Vedeti, vediyatīti vā <bold>vedeyyo,</bold> sukhādiṃ anubhavati, sabbavisaye vā jānāti, ‘‘sukhito dukkhito’’tiādinā attanā, parehi ca jānāti, ñāyati cāti attho. <bold>Brahmādinā vā attanā vā</bold>ti <bold>vā</bold>-saddo <bold>ca</bold>-saddattho. Tenāha <bold>‘‘kārakavedakarahita’’</bold>nti ca-saddatthasamāsaṃ.</paragraph>
    <paragraph line="352"><bold>Dvādasavidhasuññatāsuñña</bold>nti avijjādīnaṃ dvādasannaṃ suññasabhāvānaṃ suññatāya suññaṃ dvādasavidhasuññatāsuññaṃ, dhuvabhāvādisuññatāya vā catubbidhampi suññataṃ ekaṃ katvā dvādasaṅgagatattā dvādasavidhāti tāya dvādasasuññatāya suññanti attho.</paragraph>
    <paragraph line="353" number="653"><bold>Pubbantāharaṇato</bold>ti pubbantato atītakoṭṭhāsato paccuppannavipākassa āharaṇato. Vedanāvasānaṃ paricchinnaṃ ekaṃ bhavacakkaṃ hoti. Bhavacakkekadesopi hi bhavacakkanti vuccati. Vedanā vā taṇhāsahāyāya avijjāya paccayo hotīti vedanāto avijjā, avijjāto saṅkhārāti sambajjhanato vedanāvasānaṃ bhavacakkaṃ paripuṇṇamevāti <pageBreak edition="Myanmar" number="2.0337" /> daṭṭhabbaṃ. Avijjāggahaṇena vā taṇhupādānāni tadavinābhāvato. Saṅkhāraggahaṇena bhavo, viññāṇādiggahaṇena jātijarāmaraṇāni, sokādayo ca gahitāti evampi vedanāvasānaṃ bhavacakkanti yuttamevetaṃ. Evaṃ taṇhāmūlake ca yojetabbaṃ. Dvinnampi hi aññamaññānuppaveso hotīti. Avijjā dhammasabhāvaṃ paṭicchādetvā viparītābhinivesaṃ kārentī diṭṭhicarite saṃsāre nayati, tesaṃ vā saṃsāraṃ saṅkhārādipavattiṃ nayati pavattetīti <bold>saṃsāranāyikā</bold> vuttā. Taṇhāya taṇhācaritānaṃ saṃsāranāyikābhāve vattabbameva natthi.</paragraph>
    <paragraph line="354"><bold>Paṭhamaṃ</bold> bhavacakkaṃ. <bold>Phaluppattiyā</bold>ti kattuatthe karaṇavacanaṃ, karaṇatthe eva vā. Viññāṇādipaccuppannaphaluppatti hi idha diṭṭhā, adiṭṭhānaṃ purimabhave attano hetūnaṃ avijjāsaṅkhārānaṃ phalaṃ anuppādetvā anupacchijjanaṃ pakāseti, pakāsanassa vā karaṇaṃ hotīti. Atha vā purimabhavacakkaṃ dutiyena sambandhaṃ vuttanti vedanāsaṅkhātassa phalassa uppattiyā taṇhādīnaṃ hetūnaṃ anupacchedaṃ pakāseti, tasmā phaluppattiyā kāraṇabhūtāya paṭhamassa bhavacakkassa hetūnaṃ anupacchedappakāsanatoti attho. Saṅkhārādīnameva vā phalānaṃ uppattiyā avijjādīnaṃ hetūnaṃ phalaṃ ajanetvā anupacchedameva, viññāṇādihetūnaṃ vā saṅkhārādīnaṃ anuppabandhameva pakāseti paṭhamaṃ bhavacakkaṃ, na dutiyaṃ viya pariyosānampīti <bold>‘‘phaluppattiyā hetūnaṃ</bold><pageBreak edition="Vipassana Research Institut" number="2.0317" /><bold>anupacchedappakāsanato’’</bold>ti vuttaṃ. <bold>Anupubbapavattidīpanatoti</bold> ‘‘saṅkhārapaccayā viññāṇaṃ, viññāṇapaccayā nāmarūpa’’ntiādinā (ma. ni. 3.126; saṃ. ni. 2.1; udā. 1) dhammānaṃ anupubbato pavattiyā dīpanato. ‘‘Viññāṇapaccayā nāmarūpa’’nti hi ettha aparipuṇṇāyatanaṃ kalalarūpaṃ vatvā tato uddhaṃ ‘‘nāmarūpapaccayā saḷāyatana’’nti saḷāyatanappavatti vuttā. <bold>Sahuppattidīpanato</bold>ti ‘‘upādānapaccayā bhavo, bhavapaccayā jātī’’ti vā upapattikkhandhānaṃ ekajjhaṃ uppattiyā dīpanato. Na hi ettha paṭhame viya bhavacakke āyatanānaṃ kamena uppatti vuttā.</paragraph>
    <paragraph line="355" number="654"> Hetuādipubbakā tayo sandhī etassāti <bold>hetuphalahetupubbakatisandhi,</bold> bhavacakkaṃ. Hetuphalahetuphalavasena catuppabhedo aṅgānaṃ saṅgaho etassāti <bold>catubhedasaṅgahaṃ</bold>. Sarūpato avuttāpi tasmiṃ <pageBreak edition="Myanmar" number="2.0338" /> tasmiṃ saṅgahe ākirīyanti avijjāsaṅkhārādiggahaṇehi pakāsīyantīti <bold>ākārā</bold>. Atītahetuādīnaṃ vā pakārā <bold>ākārā</bold>. Kilesakammavipākā vipākakilesakammehi sambandhā hutvā punappunaṃ parivattantīti tesu vaṭṭanāmaṃ āropetvā <bold>‘‘tivaṭṭa’’</bold>nti vuttaṃ, vaṭṭekadesattā vā ‘‘vaṭṭānī’’ti vuttāni.</paragraph>
    <paragraph line="356"><bold>Sandhīnaṃ ādipariyosānavavatthitā</bold>ti sandhīnaṃ pubbāparavavatthitāti attho.</paragraph>
    <paragraph line="357"><bold>Paritassatī</bold>ti taṃ taṃ vatthuṃ pariggahakaraṇavasena tassati, taṇhāyatīti attho. <bold>Upādiyatī</bold>ti daḷhagāhaṃ gaṇhāti. <bold>Purimakammabhavasmi</bold>nti purimakammabhave sati.</paragraph>
    <paragraph line="358">Tassa ca sabbhāvo kariyamānatā evāti āha <bold>‘‘kammabhave kariyamāneti attho’’</bold>ti. <bold>Dukkhādīsu moho</bold>ti dukkhādīnaṃ ādīnavapaṭicchādako appahīno moho. <bold>Āyūhanā</bold>ti sampiṇḍanakā dānādikiriyāya pavattanakā. Ekaṃ āvajjanaṃ etesanti ekāvajjanā, tesu <bold>ekāvajjanesu. Sattame</bold> cetanā <bold>bhavo. ‘‘Yā kāci vā pana cetanā bhavo, sampayuttā āyūhanā saṅkhārā’’</bold>ti idaṃ yathādassitāya dhammaṭṭhitiñāṇabhājanīye vuttāya paṭisambhidāpāḷiyā (paṭi. ma. 1.45) vasena vuttaṃ. Tattha hi ‘‘cetanā bhavo’’ti āgatā. Bhavaniddese pana <bold>‘‘sātthato’’</bold>ti ettha ‘‘cetanāva saṅkhārā, bhavo pana cetanāsampayuttāpī’’ti <bold>vibhaṅgapāḷi</bold>vasena dassitaṃ. ‘‘Tattha katamo puññābhisaṅkhāro? Kusalā cetanā kāmāvacarā’’tiādinā hi saṅkhārānaṃ <pageBreak edition="Vipassana Research Institut" number="2.0318" /> cetanābhāvo <bold>vibhaṅgapāḷiyaṃ</bold> (vibha. 226) vutto. Tattha <bold>paṭisambhidāpāḷiyaṃ</bold> ‘‘cetanāsampayuttā vipākadhammattā savipākena āyūhanasaṅkhātena saṅkhatābhisaṅkharaṇakiccena saṅkhārā’’ti vuttā. <bold>Vibhaṅgapāḷiyaṃ</bold> ‘‘sabbampi bhavagāmikammaṃ kammabhavo’’ti (vibha. 234) bhavassa paccayabhāvena bhavagāmibhāvato, kammasaṃsaṭṭhasahāyatāya kammabhāvato ca upapattibhavaṃ bhāventīti ‘‘bhavo’’ti vuttā. Upapattibhavabhāvanākiccaṃ pana cetanāya sātisayanti paṭisambhidāpāḷiyā cetanā ‘‘bhavo’’ti vuttā. Bhavābhisaṅkharaṇakiccaṃ cetanāya sātisayanti vibhaṅgapāḷiyaṃ ‘‘kusalā cetanā’’tiādinā (vibha. 226) cetanā ‘‘saṅkhārā’’ti vuttā. Tasmā tena tena pariyāyena <pageBreak edition="Myanmar" number="2.0339" /> ubhayaṃ ubhayattha vattuṃ yuttanti natthettha virodho. <bold>Tassa phale upapattibhave nikāmanā</bold>ti ‘‘tassa sutaṃ hoti ‘cātumahārājikā devā dīghāyukā vaṇṇavanto sukhabahulā’ti’’ādisutānusārena bhāvini upapattibhave abhikaṅkhanā. <bold>Gahaṇa</bold>nti kāmupādānaṃ kiccenāha. <bold>Parāmasana</bold>nti itarāni. <bold>Āyūhanāvasāne</bold>ti tīsupi atthavikappesu vuttassa āyūhanassa avasāne.</paragraph>
    <paragraph line="359"><bold>Idhā</bold>ti imasmiṃ paccuppannabhave. Bhavantarassa atītabhavassa iminā paccuppannabhavena paṭisandhānaṃ <bold>bhavantarapaṭisandhānaṃ,</bold> bhavantarabhāvena vā paṭisandhānaṃ <bold>bhavantarapaṭisandhānaṃ,</bold> tassa vasena. Yaṃ paṭisandhīti vuccati, taṃ viññāṇanti sambandho. Tathā hi viññāṇaṃ ‘‘paṭisandhānapaccupaṭṭhāna’’nti vuccati. <bold>Gabbhe</bold>ti mātukucchiyaṃ, gabbhāvatthāyaṃ vā.</paragraph>
    <paragraph line="360">Dvīsu atthavikappesu vutte āyūhanasaṅkhāre <bold>‘‘tassa pubbabhāgā’’</bold>ti āha, tatiye atthavikappe vutte <bold>‘‘taṃsampayuttā’’</bold>ti. Taṃsampayuttā avijjā gahitāva hotīti sambandho. Daharassa cittappavatti bhavaṅgabahulā yebhuyyena bhavantarajanakakammāyūhanasamatthā na hotīti <bold>‘‘idha paṭipakkattā āyatanāna’’</bold>nti vuttaṃ. <bold>‘‘Kammakaraṇakāle sammoho dassito’’</bold>ti etena kammassa paccayabhūtaṃ sammohaṃ dasseti, na kammasampayuttameva.</paragraph>
    <paragraph line="361">‘‘Tattha purimabhavasmiṃ pañca kammasambhārā, etarahi pañca vipākadhammā, etarahi pañca kammasambhārā, anāgate pañca vipākadhammāti dasa dhammā kammaṃ, dasa dhammā vipāko, iti dvīsu ṭhānesu kammaṃ, kammavaṭṭaṃ, dvīsu ṭhānesu vipāko, vipākavaṭṭanti kammasaṅkhepo ca vipākasaṅkhepo <pageBreak edition="Vipassana Research Institut" number="2.0319" /> ca, kammabhavo ca vipākabhavo ca kammavaṭṭañca vipākavaṭṭañca, kammapavattañca vipākapavattañca, kammasantati ca vipākasantati ca, kiriyā ceva kiriyāphalañcāti –</paragraph>
    <gatha1 line="362">‘‘Evaṃ samuppannamidaṃ sahetukaṃ,</gatha1>
    <gatha2 line="363">Dukkhaṃ aniccaṃ calamittaraddhuvaṃ;</gatha2>
    <gatha3 line="364">Dhammehi dhammā pabhavanti hetuso,</gatha3>
    <gathalast line="365">Na hettha attāva parova vijjati.</gathalast>
    <gatha1 line="366">‘‘Dhammā dhamme sañjanenti, hetusambhārapaccayā;</gatha1>
    <gathalast line="367">Hetūnañca nirodhāya, dhammo buddhena desito.</gathalast>
    <gatha1 line="368">‘‘Hetūsu <pageBreak edition="Myanmar" number="2.0340" /> uparuddhesu, chinnaṃ vaṭṭaṃ na vaṭṭati;</gatha1>
    <gatha2 line="369">Evaṃ dukkhantakiriyāya, brahmacariyidha vijjati;</gatha2>
    <gathalast line="370">Satte ca nupalabbhante, nevucchedo na sassata’’nti. (vibha. aṭṭha. 242);</gathalast>
    <paragraph line="371">Tattha kammāneva vipākaṃ sambharanti vaḍḍhentīti <bold>kammasambhārā,</bold> kammaṃ vā saṅkhārabhavā, tadupakārakāni avijjātaṇhupādānāni <bold>kammasambhārā</bold>. Paṭisandhidāyako vā bhavo kammaṃ, tadūpakārakā yathāvuttā āyūhanasaṅkhārā, avijjādayo ca <bold>kammasambhārā</bold>ti kammañca kammasambhārā ca <bold>kammasambhārā</bold>ti ekasesavasena kammasambhāraggahaṇaṃ veditabbaṃ. <bold>Dasa dhammā kamma</bold>nti avijjādayopi kammasahāyatāya kammasarikkhakā, tadūpakārā cāti ‘‘kamma’’nti vuttā. Saṅkhippanti ettha avijjādayo, viññāṇādayo cāti <bold>saṅkhepo,</bold> kammaṃ, vipāko ca. ‘‘Kammaṃ vipāko’’ti evaṃ saṅkhipīyatīti vā <bold>saṅkhepo,</bold> avijjādayo, viññāṇādayo ca. Saṅkhepabhāvasāmaññena pana ekavacanaṃ katanti daṭṭhabbaṃ, saṅkhepasaddo vā bhāgādhivacananti kammabhāgo <bold>kammasaṅkhepo</bold>.</paragraph>
    <paragraph line="372"><bold>Evaṃ samuppanna</bold>nti kammatopi vipāko. Tatthāpi ‘‘avijjāto saṅkhārā’’ti evaṃ samuppannaṃ, tisandhiādivasena vā samuppannaṃ idaṃ bhavacakkanti attho. <bold>Ittara</bold>nti gamanadhammaṃ, vinassadhammanti <pageBreak edition="Vipassana Research Institut" number="2.0320" /> attho. Tena uppādavayavantatādīpakena <bold>anicca</bold>saddena, vikārāpattidīpakena <bold>cala</bold>saddena ca adīpitaṃ kālantaraṭṭhāyitābhāvaṃ vibhāveti. <bold>Addhuva</bold>nti etena thirabhāvābhāvanissārataṃ. Hetu eva sambhārā <bold>hetusambhārā</bold>. ‘‘Ṭhānaso hetuso’’ti (kathā. 355; paṭi. ma. 1.44) ettha evaṃ vuttaṃ vā ṭhānaṃ, aññampi tassa tassa sādhāraṇaṃ kāraṇaṃ <bold>sambhāro,</bold> asādhāraṇaṃ <bold>hetu. Eva</bold>nti evaṃ hetuto dhammamattasambhave, hetunirodhā ca vaṭṭacchede dhamme ca taṃnirodhāya desite satīti attho. Brahmacariyaṃ idha <bold>brahmacariyidha satte cā</bold>ti ettha <bold>ca</bold>-saddo ‘‘evaṃ brahmacariyañca vijjati, sassatucchedā ca na hontī’’ti samuccayattho. Evañhi hetuāyatte dhammamattasambhave satto nupalabbhati, tasmiñca upalabbhante sassato, ucchedo vā siyāti nupalabbhante tasmiṃ neva ucchedo na sassatanti vuttaṃ hoti.</paragraph>
    <paragraph line="373" number="655"><bold>Saccappabhavato</bold>ti saccato, saccānaṃ vā pabhavato ca.</paragraph>
    <paragraph line="374"><bold>Kusalākusalaṃ</bold><pageBreak edition="Myanmar" number="2.0341" /><bold>kamma</bold>nti vaṭṭakathāya vattamānattā sāsavanti viññāyati. <bold>Avisesenā</bold>ti ‘‘cetanā cetanāsampayuttakā’’ti visesaṃ akatvā, sabbampi taṃ kusalākusalaṃ kammaṃ samudayasaccanti vuttanti attho. ‘‘Taṇhā ca…pe… avasesā ca sāsavā kusalā dhammā’’ti (vibha. 208-210) hi cetanācetanāsampayuttavisesaṃ akatvā vuttanti, ariyasaccavisesaṃ vā akatvā samudayasaccanti vuttanti attho. <bold>Saccavibhaṅge</bold> hi sabbepi kilesā sabbampi bhavagāmikammaṃ ‘‘samudayasacca’’nti vuttaṃ. Dutiyasaccaṃ pabhavo etassāti <bold>dutiyasaccapabhavaṃ</bold>. Upādānapaccayā bhavoti upapattibhavassa, kammabhavassa ca adhippetattā vuttaṃ <bold>‘‘paṭhamadutiyasaccadvaya’’</bold>nti.</paragraph>
    <paragraph line="375" number="656"><bold>Vatthūsū</bold>ti ārammaṇesu, dukkhādīsu vā paṭicchādetabbesu vatthūsu. <bold>Sammohetī</bold>ti dhammasabhāvaṃ jānituṃ paṭivijjhituṃ adentī tassa paṭicchādanavasena sammoheti. <bold>Vatthu</bold>nti idha ārammaṇaṃ adhippetaṃ. <bold>Aññamaññañca upatthambheti</bold> aññamaññasannissayena vinā ṭhātuṃ asakkontā dve naḷakalāpā viya. <bold>Savisaye</bold>ti yathāsakaṃ visaye rūpāyatanādike. Jāyamānānaṃ khandhānaṃ vikārabhāvena labbhamānā jāti te janentī viya hotīti vuttaṃ <bold>‘‘khandhe ca janetī’’</bold>ti. Tenāha <bold>‘‘tesaṃ abhinibbattibhāvena pavattattā’’</bold>ti. <bold>Pākabhedabhāvañca adhitiṭṭhatī</bold>ti etthāpi ‘‘khandhe janetī’’ti ettha vuttanayeneva attho gahetabbo. Pākabhedavasena vattaticceva attho <pageBreak edition="Vipassana Research Institut" number="2.0321" />. Paccatīti pāko, bhijjatīti bhedo, pāko ca bhedo ca <bold>pākabhedaṃ,</bold> tassa bhāvaṃ paccanaṃ, bhijjanañcāti attho. <bold>Sokādīnaṃ adhiṭṭhānattā</bold>ti tesaṃ kāraṇattā, tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti adhippāyo. Cuticittaṃ vā paṭisandhiviññāṇassa anantarapaccayo hotīti <bold>‘‘paccayo ca hoti bhavantarapātubhāvāyā’’</bold>ti vuttaṃ. Taṃ pana cuticittaṃ avijjāsaṅkhārarahitaṃ bhavantarassa paccayo na hotīti sasahāyattadassanatthamāha <bold>‘‘sokādīnaṃ adhiṭṭhānattā’’</bold>ti. <bold>Dvedhā</bold>ti attano attano sarasena, dhammantarapaccayabhāvena cāti dvedhā dvedhā. Byāpanicchālopena hi niddeso.</paragraph>
    <paragraph line="376" number="657"><bold>‘‘Avijjāpaccayā</bold><pageBreak edition="Myanmar" number="2.0342" /><bold>saṅkhārā’’</bold>ti etena saṅkhārānaṃ paccayuppannatādassanena ‘‘ko nu kho abhisaṅkharotīti esa no kallo pañho’’ti dasseti, tenetaṃ kārakadassananivāraṇaṃ. Attā bhavato bhavantaraṃ saṅkamatīti dassanaṃ <bold>attasaṅkantidassanaṃ,</bold> taṃ saṅkhārapaccayā viññāṇuppattivacanena nivāritaṃ hoti. Pañcannaṃ khandhānaṃ abhedato eko attāti gahaṇaṃ <bold>ghanasaññā,</bold> taṃ yamakatālakandaṃ bhindantena viya ‘‘viññāṇapaccayā nāmarūpamattameta’’nti vacanena nivāritaṃ hoti. <bold>‘‘Evamādidassananivāraṇa’’</bold>nti etena ‘‘socati paridevati dukkhito’’tiādidassananivāraṇamāha. Sokādayopi hi paccayāyattā avasavattinoti ‘‘jātipaccayā jarāmaraṇaṃ soka…pe… sambhavantī’’ti (ma. ni. 3.126; saṃ. ni. 2.1; udā. 1) etena vuttamevāti. <bold>Micchādassananivāraṇatopī</bold>ti kārakadassanādinānāvidhamicchābhinivesanivāraṇatopi.</paragraph>
    <paragraph line="377" number="658"><bold>‘‘Salakkhaṇasāmaññalakkhaṇavasenā’’</bold>ti etena sabbappakārena dhammānaṃ yāthāvato adassanamāha tadubhayavinimuttassa dhammesu paramatthato passitabbabhāvassa abhāvato. <bold>Upakkhalanaṃ viya</bold> dukkhuppattihetuto. <bold>Patanaṃ viya</bold> bhavantarapapātato. <bold>Gaṇḍapātubhāvo viya</bold> dukkhatāsūlayogato, kilesāsucipaggharaṇato ca. <bold>Gaṇḍabhedapīḷakā viyā</bold>ti bhedanatthaṃ paccamāne gaṇḍe tassa upari jāyamānā khuddakapīḷakā viya, gaṇḍassa vā anekadhābhede pīḷakā viya. <bold>Ghaṭṭanaṃ viya</bold> saṅghaṭṭanarasatāya phasso. <bold>Ghaṭṭanadukkhaṃ viyā</bold>ti ghaṭṭanato jātaṃ dukkhaṃ viya tividhadukkhatāvasena tissannampi vedanānaṃ dukkhabhāvato. <bold>Paṭikārābhilāso viyā</bold>ti samudāyassa ekadesanidassanabhāvenāha. <bold>Asappāyaggahaṇaṃ viya</bold> bahuvidhānatthuppattinimittato. <bold>Asappāyalepanaṃ viya</bold> dukkhahetuno sasantāne sannidhāpanato. <bold>Gaṇḍavikārapātubhāvo viya</bold> attabhāvagaṇḍassa nibbattivikārabhāvato <pageBreak edition="Vipassana Research Institut" number="2.0322" />, tannimittañcassa sūnabhāvādisambhavato. Sūnatāsarāgapubbaggahaṇādayo hi <bold>gaṇḍavikārā</bold>. Sarasato gaṇḍassa bhijjanaṃ pākena vinā na hotīti bhedaggahaṇenevassa pākopi gahitoti katvā āha <bold>‘‘gaṇḍabhedo viya jarāmaraṇa’’</bold>nti. Gaṇḍassa vā visadisāpatti, bhijjanañca <bold>gaṇḍabhedo,</bold> tattha visadisāpatti pākoti veditabbaṃ.</paragraph>
    <paragraph line="378">Upamāhi <pageBreak edition="Myanmar" number="2.0343" /> bhavacakkaṃ viññāpentena ekādhiṭṭhānehi upamāvisesehi taṃ viññāpetvā idāni nānādhiṭṭhānehi viññāpetuṃ <bold>‘‘yasmā vā’’</bold>tiādi vuttaṃ. Tattha paṭalābhibhūtacakkhuko rūpāni na passati, kiñci passantopi viparītaṃ passati, evaṃ avijjābhibhūto dukkhādīni na paṭipajjati na passati, micchā vā paṭipajjatīti <bold>paṭalaṃ viya avijjā. Kosakārakimi viya</bold> attanāva katattā, vaṭṭassa attano eva paribbhamanakāraṇattā ca <bold>kosappadesā viya saṅkhārā</bold>. Saṅkhārapariggahaṃ vinā patiṭṭhaṃ alabhamānaṃ <bold>viññāṇaṃ</bold> pariṇāyakapariggahaṃ vinā patiṭṭhaṃ alabhamāno <bold>rājakumāro viyā</bold>ti pariggahena vinā patiṭṭhālābho ettha upamopameyyasāmaññaṃ. <bold>Upapattinimitta</bold>nti kammādiārammaṇamāha. <bold>Parikappanato</bold>ti ārammaṇakaraṇato, sampayuttena vā vitakkena vitakkanato. Devamanussamigavihaṅgādivividhappakāratāya <bold>māyā viya nāmarūpaṃ</bold>. Patiṭṭhāvisesena vuddhivisesāpattito <bold>vanappagumbo viya saḷāyatanaṃ</bold>. Āyatanānaṃ visayivisayabhūtānaṃ aññamaññābhimukhabhāvo <bold>āyatanaghaṭṭanaṃ</bold>. Tato āyatanaghaṭṭanato dvayasaṅghaṭṭanuppattito, vedanādukkhahetuto ca <bold>aggi viya phasso</bold>. Sapariḷāhato <bold>dāho viya vedanā</bold>. Uparūpari taṇhāpavaḍḍhanato loṇūdakapānaṃ viya visayānubhavanaṃ. Ārammaṇe pātukamyatābhāvato <bold>pipāsā viya taṇhā. Tadassupādāna</bold>nti taṃ abhilāsakaraṇaṃ taṇhādiṭṭhābhinandanaṃ assa taṃsamaṅgino puggalassa, tadassa vā bhaveyya upādānaṃ. Byasanāvahatāya ajānanato bhavupādānaṃ macchassa baḷisupādānaṃ viya. Ettha ca saṅkhārādīnaṃ kosappadesapariṇāyakādīhi dvīhi dvīhi sadisatāya dve dve upamā vuttāti veditabbā.</paragraph>
    <paragraph line="379" number="659"> Koci agambhīro eva gambhīro viya khāyati purāṇatiṇapaṇṇādibharito pabbatasaṅkhepe jalāsayo viya, na evamayaṃ. Ayaṃ pana gambhīrova hutvā obhāsati pakāsati dissatīti <bold>gambhīrāvabhāso. Yathāraha</bold>nti atthādivasena yathānurūpaṃ.</paragraph>
    <paragraph line="380">Jātito jarāmaraṇaṃ na na hoti, hoti evāti avadhāraṇe siddhe ‘‘siyā nu kho jarāmaraṇaṃ <pageBreak edition="Vipassana Research Institut" number="2.0323" /> jātito, aññatopī’’ti āsaṅkāyaṃ tadāsaṅkānivattanatthaṃ <bold>‘‘na ca jātiṃ vinā aññato hotī’’</bold>ti vuttaṃ. Tattha aññaggahaṇaṃ jātiyā paṭiyogīvisayaṃ, na aññamattavisayaṃ <pageBreak edition="Myanmar" number="2.0344" /> ‘‘jātiṃ vinā’’ti vacanato. Tenassa nāññaṃ jātiyā sahakārīkāraṇabhūtaṃ nivattitaṃ hoti. Esa nayo ito paresupi. <bold>Ittha</bold>nti idaṃ pakāraṃ, iminā pakārenāti attho. <bold>Jātipaccayasambhūtasamudāgataṭṭho</bold>ti jātipaccayasambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo, anuppavattaṭṭhoti attho. Atha vā sambhūtaṭṭho ca samudāgataṭṭho ca <bold>sambhūtasamudāgataṭṭho</bold>. ‘‘Na jātito jarāmaraṇaṃ na hoti, na ca jātiṃ vinā aññato hotī’’ti hi jātipaccayasambhūtaṭṭho vutto. <bold>Itthañca jātito samudāgacchatī</bold>ti jātipaccayasamudāgataṭṭho, yā yā jāti yathā yathā paccayo hoti, tadanurūpapātubhāvoti attho.</paragraph>
    <paragraph line="381">Tattha ‘‘na jātito jarāmaraṇaṃ na hotī’’ti iminā jarāmaraṇassa jātipaccayatāya avitathataṃ dasseti, ‘‘na jātiṃ vinā aññato jarāmaraṇaṃ hotī’’ti iminā anaññathattaṃ, ‘‘itthañca jātito samudāgacchatī’’ti iminā tathataṃ. Tena ca yathā paccayadhammā attano paccayuppannānaṃ paccayabhāve, tathā avitathā anaññathā, evaṃ paccayuppannadhammāpi tabbhāveti dasseti. Esa nayo sesesupi. ‘‘Hetuphale ñāṇaṃ atthapaṭisambhidā’’ti etena vacanena atthassa hetuphalabhāvo kathaṃ ñātabboti? ‘‘Atthapaṭisambhidā’’ti etassa samāsapadassa avayavapadatthaṃ dassentena ‘‘hetuphale ñāṇa’’nti vuttattā. ‘‘Atthe paṭisambhidā atthapaṭisambhidā’’ti ettha hi ‘‘atthe’’ti etassa atthaṃ dassentena ‘‘hetuphale’’ti vuttaṃ, ‘‘paṭisambhidā’’ti etassa atthaṃ dassentena ‘‘ñāṇa’’nti, tasmā hetuphalaatthasaddā ekatthā, ñāṇapaṭisambhidā cāti imamatthaṃ vadantena sādhito atthassa hetuphalabhāvo.</paragraph>
    <paragraph line="382"><bold>Yenākārenā</bold>ti yena pavattiākārena. Sabhāvadhammā hi paccayavisesasiddhena pavattiākārena visiṭṭhākārā honti. Tenāha ‘‘sabbe dhammā sabbākārena buddhassa bhagavato ñāṇamukhe āpāthamāgacchantī’’ti (mahāni. 156; cūḷani. mogharājamāṇavapucchāniddesa 85). <bold>Yadavatthā</bold>ti yāya avatthāya avatthitā. Avatthāvisesavanto hi dhammā tena tena avatthāvisesena taṃ taṃ atthakiccaṃ sādhetuṃ samatthā honti. Svāyaṃ pavattiākāro, avatthāviseso ca avijjāyapi anupacitakusalasambhārehi duravabodhato eva ñāṇena alabbhaneyyapatiṭṭho <pageBreak edition="Myanmar" number="2.0345" /><pageBreak edition="Vipassana Research Institut" number="2.0324" /> cāti āha <bold>‘‘tassa…pe… gambhīro’’</bold>ti. <bold>Tassa</bold> ākārassa, avatthāya ca. <bold>Hetumhi ñāṇa</bold>nti ettha hetuno dhammapariyāyatā vuttanayeneva veditabbā.</paragraph>
    <paragraph line="383"><bold>Assā</bold>ti paṭiccasamuppādassa. <bold>Tena tena kāraṇenā</bold>ti tena tena veneyyānaṃ bujjhanānuguṇatāsaṅkhātena kāraṇena. <bold>Tatthā</bold>ti tasmiṃ desanappakāre. <bold>Anulomapaṭilomato</bold>ti nayidha paccayuppādā paccayuppannuppādasaṅkhātaṃ anulomaṃ, paccayanirodhā paccayuppannanirodhasaṅkhātañca paṭilomamāha. Ādito pana antagamanamanulomaṃ, antato ca ādigamanaṃ paṭilomamāha. Ādito paṭṭhāya anulomadesanāya, antato paṭṭhāya paṭilomadesanāya ca <bold>tisandhicatusaṅkhepaṃ</bold>. ‘‘Ime cattāro āhārā kiṃnidānā’’tiādikāya (saṃ. ni. 2.11) vemajjhato paṭṭhāya paṭilomadesanāya, ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā’’tiādikāya (ma. ni. 1.204, 400; ma. ni. 3.421, 425-426; saṃ. ni. 2.43-45; 2.4.60; kathā. 465, 467) anulomadesanāya ca <bold>dvisandhitisaṅkhepaṃ</bold>. ‘‘Saṃyojanīyesu, bhikkhave, dhammesu assādānupassino viharato taṇhā pavaḍḍhati, taṇhāpaccayā upādāna’’ntiādīsu (saṃ. ni. 2.53, 57) <bold>ekasandhidvisaṅkhepaṃ</bold>. Katthaci ekaṅgopi ca paṭiccasamuppādo desito, so ‘‘tatra, bhikkhave, sutavā ariyasāvako’’tiādinā (saṃ. ni. 2.62) dassito eva.</paragraph>
    <paragraph line="384">Avijjādīnaṃ sabhāvo paṭivijjhīyatīti <bold>paṭivedho</bold>. Vuttaṃ hetaṃ <bold>aṭṭhakathāyaṃ</bold> ‘‘tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho’’ti (dha. sa. aṭṭha. nidānakathā). Jānanalakkhaṇassa ñāṇassa paṭipakkhabhūto avijjāya <bold>aññāṇaṭṭho</bold>. Ārammaṇassa paccakkhakaraṇena dassanabhūtassa paṭipakkhabhūto <bold>adassanaṭṭho</bold>. Yena panesā dukkhādīnaṃ yāthāvasarasaṃ paṭivijjhituṃ na deti, chādetvā pariyonandhitvā tiṭṭhati, so tassā <bold>saccāsampaṭivedhaṭṭho</bold>. Apuññābhisaṅkhārekadeso <bold>sarāgo,</bold> añño <bold>virāgo</bold>. Rāgassa vā apaṭipakkhabhāvato rāgapavaḍḍhako apuññābhisaṅkhāro sabbopi <bold>sarāgo,</bold> itaro <pageBreak edition="Myanmar" number="2.0346" /> tappaṭipakkhabhāvato <bold>virāgo</bold>. ‘‘Dīgharattaṃ hetaṃ, bhikkhave, assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama, esohamasmi, eso me attā’’ti (saṃ. ni. 2.62) attaparāmāsassa viññāṇaṃ visesato vatthu vuttanti viññāṇassa <bold>suññataṭṭho</bold> gambhīro. Attā vijānāti saṃsaratīti sabyāpāratāsaṅkanti abhinivesabalavatāya <bold>abyāpāraṭṭhaasaṅkantipaṭisandhipātubhāvaṭṭhā</bold><pageBreak edition="Vipassana Research Institut" number="2.0325" /> ca gambhīrā. <bold>Nāmarūpassa</bold> paṭisandhikkhaṇe <bold>ekuppādo,</bold> pavattiyaṃ visuṃ visuṃ yathārahaṃ <bold>ekuppādo,</bold> nāmassa rūpena, rūpassa ca nāmena asampayogato <bold>vinibbhogo,</bold> nāmassa nāmena, rūpassa ca rūpena, ekaccassa ekaccena <bold>avinibbhogo</bold> yojetabbo. Ekuppādekanirodhe hi avinibbhoge adhippete so rūpassa ca ekakalāpavuttino labbhati. Atha vā ekacatuvokārabhavesu nāmarūpānaṃ asahavattanato aññamaññavinibbhogo, pañcavokārabhave sahavattanato avinibbhogo ca veditabbo.</paragraph>
    <paragraph line="385"><bold>Adhipatiyaṭṭho</bold> nāma idha indriyapaccayabhāvo. ‘‘Lokopeso dvārāpesā khettampeta’’nti (dha. sa. 598-599) vuttā <bold>lokādiatthā</bold> cakkhādīsu pañcasu yojetabbā. Manāyatanassāpi lujjanato, manosamphassādīnaṃ dvārakhettabhāvato ca ete atthā sambhavanti eva. Āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ <bold>visayibhāvo,</bold> manāyatanassa vijānanaṃ. <bold>Saṅghaṭṭanaṭṭho</bold> visesato cakkhusamphassādīnaṃ pañcannaṃ, itare channampi yojetabbā. Phusanañca phassassa sabhāvo, saṅghaṭṭanaṃ raso, itare upaṭṭhānākārā. <bold>Ārammaṇarasānubhavanaṭṭho</bold> rasavasena vutto, <bold>vedayitaṭṭho</bold> lakkhaṇavasena. Sukhadukkhamajjhattabhāvā yathākkamaṃ tissannaṃ vedanānaṃ sabhāvavasena vuttā. Attā vedayatīti abhinivesassa balavatāya <bold>nijjīvaṭṭho</bold> vedanāya gambhīro. Nijjīvāya vā vedanāya vedayitaṃ nijjīvavedayitaṃ, nijjīvavedayitameva attho <bold>nijjīvavedayitaṭṭho</bold>. Sappītikataṇhāya <bold>abhinanditaṭṭho,</bold> balavatarataṇhāya gilitvā pariniṭṭhāpanaṃ <bold>ajjhosānaṭṭho</bold>. Itaro sādhāraṇavasena veditabbo. <bold>Ādānaggahaṇābhinivesaṭṭhā</bold> catunnampi upādānānaṃ samānā, <bold>parāmāsaṭṭho</bold> vutto diṭṭhupādānādīnameva, tathā <bold>duratikkamaṭṭho</bold>. ‘‘Diṭṭhikantāro’’ti (dha. sa. 392) hi vacanato diṭṭhīnaṃ duratikkamatā, daḷhaggahaṇattā <pageBreak edition="Myanmar" number="2.0347" /> vā catunnampi <bold>duratikkamaṭṭho</bold> yojetabbo. Duratikkamatāyapi hi taṇhāya <bold>samuddaṭṭho</bold> vutto. <bold>Yonigatiṭhitinivāsesukhipana</bold>nti samāse bhummavacanassa alopo daṭṭhabbo. Evañhi tena āyūhanābhisaṅkharaṇapadānaṃ samāso hoti. Jarāmaraṇaṅgaṃ maraṇappadhānanti maraṇaṭṭhā eva <bold>khayādayo</bold> gambhīrāti dassitā. Navanavānañhi khayena khaṇḍiccādiparipakkappavatti jarāti, khayaṭṭho vā jarāya vuttoti daṭṭhabbo. Navabhāvāpagamo hi khayoti vattuṃ yuttoti. <bold>Vipariṇāmaṭṭho</bold> dvinnampi. Santativasena vā jarāya khayavayabhāvo, sammutikhaṇikavasena maraṇassa bhedavipariṇāmatā yojetabbā.</paragraph>
    <paragraph line="386" number="660"><bold>Atthanayā</bold>ti atthānaṃ nayā, avijjādiatthehi ekattādī sakena bhāvena nayanti gamentīti <pageBreak edition="Vipassana Research Institut" number="2.0326" /> ekattādayo, tesaṃ nayāti vuttā. Nīyantīti hi nayāti. Atthā eva vā ekattādibhāvena nīyamānā ñāyamānā <bold>atthanayā</bold>ti vuttā. Nīyanti etehīti vā nayā, ekattādīhi ca atthā ‘‘eka’’ntiādinā nīyanti, tasmā ekattādayo atthānaṃ nayāti <bold>atthanayā</bold>.</paragraph>
    <paragraph line="387"><bold>Aṅkurādibhāvenā</bold>ti aṅkurapattanāḷakhandhasākhāpallavapalāsādibhāvena pavattamāne avayave ekajjhaṃ gahetvā santānānupacchedena bījaṃ rukkhabhāvaṃ pattaṃ rukkhabhāvena pavattaṃ tañca ekattena vuccatīti <bold>santānānupacchedo</bold> yathā ekattaṃ, evaṃ idhāpi avijjāsaṅkhārādihetuhetusamuppannānaṃ santānānupacchedo ekasantatipatitatā <bold>ekattanayo</bold>ti dasseti. <bold>‘‘Hetuphalasambandhenā’’</bold>ti etena santānānupacchedaṃ vibhāveti. Satipi hi hetuphalānaṃ paramatthato bhede hetubhāvena, phalabhāvena ca tesaṃ sambandhabhāvoyevettha <bold>santānānupacchedo,</bold> yato yasmiṃ santāne kammaṃ nibbattaṃ, tattheva phaluppattīti katassa vināso, akatassa abbhāgamo ca natthīti. <bold>Ekattaggahaṇato</bold>ti hetuphalānaṃ bhedaṃ anupadhāretvā hetuṃ, phalañca abhinnaṃ katvā ubhinnaṃ ekabhāvassa abhedassa gahaṇena. ‘‘Tadeva viññāṇaṃ sandhāvati saṃsaratī’’tiādinā <bold>sassatadiṭṭhiṃ upādiyati</bold>.</paragraph>
    <paragraph line="388"><bold>Lakkhaṇavavatthāna</bold>nti sabhāvavavatthānaṃ hetuno, phalassa ca bhinnasabhāvatāvabodho. <bold>Bhinnasantānassevā</bold>ti sambandharahitassa nānattassa gahaṇato <pageBreak edition="Myanmar" number="2.0348" /> añño mato, añño jāto, tasmā ‘‘sattantaro ucchinno, sattantaro uppanno’’ti gaṇhanto <bold>ucchedadiṭṭhiṃ upādiyati</bold>.</paragraph>
    <paragraph line="389">Amhehi uppādetabbanti ānetvā sambandho. <bold>Byāpārābhāvo</bold> anabhisandhitāya abyāvaṭatā. <bold>Sammā passanto</bold>ti ‘‘nirīhā nijjīvā dhammamattā’’ti passanto. Sabhāvo eva niyamo <bold>sabhāvaniyamo</bold> ‘‘sasambhāraggino uddhamukhatā, sasambhāravāyuno tiriyagamana’’nti evamādi viya. Tena siddho yathāsakaṃ paccayuppannassa <bold>hetubhāvo</bold>. ‘‘Kassaci kattuno abhāvā na kāci kiriyā phalapabandhinī’’ti <bold>akiriyadiṭṭhiṃ upādiyati</bold>.</paragraph>
    <paragraph line="390">‘‘Khīrato dadhi, na udakato, tilato telaṃ, na vālikato’’ti sabbato sabbasambhavābhāvadassanena <bold>ahetukadiṭṭhiṃ</bold> hetuanurūpameva phalaṃ passanto <bold>akiriyadiṭṭhiṃ pajahati. Yato kutocī</bold>ti yadi aññasmā aññassa uppatti siyā, vālikato telassa, ucchuto khīrassa <pageBreak edition="Vipassana Research Institut" number="2.0327" /> kasmā uppatti na siyā, tasmā na koci kassaci hetu atthīti <bold>ahetukadiṭṭhiṃ,</bold> avijjamānepi hetumhi niyatatāya tilagāvīsukkasoṇitādīhi telakhīrasarīrādīni pavattantīti <bold>niyativādañca upādiyatī</bold>ti viññātabbaṃ yathārahaṃ.</paragraph>
    <paragraph line="391" number="661"> Kasmā? Yasmā idañhi bhavacakkaṃ apadāletvā saṃsārabhayamatīto na koci supinantarepi atthīti sambandho. <bold>Agādhaṃ</bold> appatiṭṭhaṃ <bold>duratiyānaṃ</bold> duratikkamaṃ. <bold>Asanivicakkamivā</bold>ti asanimaṇḍalamiva. Tañhi nimmathanameva, nānimmathanaṃ pavattati, evaṃ bhavacakkampi ekantadukkhuppādanatova <bold>‘‘niccanimmathana’’</bold>nti vuttaṃ.</paragraph>
    <paragraph line="392">Ñāṇāsinā apadāletvā saṃsārabhayamatīto natthīti etassa sādhakasuttaṃ dassento <bold>‘‘vuttampi ceta’’</bold>ntiādimāha. Tantūnaṃ ākulakaṃ tantākulakaṃ, tantākulakamiva jātā <bold>tantākulakajātā,</bold> kilesakammavipākehi ativiya jaṭitāti attho. Kuliyā sakuṇiyā nīḍaṃ kulikaṃ, taṃ viya jātā <bold>kulikuṇḍikajātā</bold>. Muñcā viya, pabbajā viya ca bhūtā jātā <bold>muñjapabbajabhūtā</bold>. Tadubhayaṃ <pageBreak edition="Myanmar" number="2.0349" /> kira tiṇaṃ ākulaṃ jaṭitaṃ hutvā vaḍḍhati. Vaḍḍhiyā abhāvato <bold>apāyaṃ,</bold> dukkhagatibhāvato <bold>duggatiṃ,</bold> sukhasamussayato vinipatitattā <bold>vinipātañca,</bold> catubbidhaṃ apāyaṃ ‘‘khandhānañca paṭipāṭī’’tiādinā (visuddhi. 2.619; dī. ni. aṭṭha. 2.95 āpasādanāvaṇṇanā; saṃ. ni. aṭṭha. 2.2.60; a. ni. aṭṭha. 2.4.199; vibha. aṭṭha. 226 saṅkhārapadaniddesa; dha. sa. aṭṭha. nidānakathā; su. ni. aṭṭha. 2.523; udā. aṭṭha. 39; itivu. aṭṭha. 14, 58; theragā. aṭṭha. 1.67, 99; paṭi. ma. aṭṭha. 2.1.117; cūḷani. aṭṭha. 6; bu. vaṃ. aṭṭha. 2.58) vuttaṃ <bold>saṃsārañca nātivattati</bold>. Saṃsāro eva vā sabbo idha vaḍḍhiapagamādiatthehi apāyādināmako vutto kevalaṃ dukkhakkhandhabhāvato.</paragraph>
    <centered line="393">Paññābhūminiddesavaṇṇanā niṭṭhitā.</centered>
    <centered line="394">Iti sattarasamaparicchedavaṇṇanā.</centered>
  </content>
</document>