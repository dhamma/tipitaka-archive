<?xml version="1.0"?>
<document>
<metadata>
<normativeSource>http://tipitaka.org/romn/cscd/e0103n.att1.xml</normativeSource>
<archivePath>roman/anya/visuddhimagga/visuddhimagga-mahatika-1/1. silaniddesavannana.xml</archivePath>
<title>1. Sīlaniddesavaṇṇanā - Visuddhimagga-mahāṭīkā-1 - Visuddhimagga - Anya</title>
</metadata>
<body>
<chapter line="1">1. Sīlaniddesavaṇṇanā</chapter>
<subhead line="2">Sīlasarūpādikathāvaṇṇanā</subhead>
<paragraph line="3" number="6"><bold>Eva</bold>nti <pageBreak edition="M" number="1.0024" />vuttappakārena. <bold>Anekaguṇasaṅgāhakenā</bold>ti adhisīlasikkhādīnaṃ, aññesañca anekesaṃ guṇānaṃ saṅgāhakena. <bold>Sīlasamādhipaññāmukhenā</bold>ti ‘‘sabbe saṅkhārā aniccā’’tiādīsu (dha. pa. 277; theragā. 676; netti. 5) viya vipassanāmattādimukhena saṅkhepato adesetvā sīlasamādhipaññāmukhena desitopi, sattatiṃsāyapi vā bodhipakkhiyadhammānaṃ visuddhimaggantogadhattā tattha sīlasamādhipaññā mukhaṃ pamukhaṃ katvā desitopi. Etena sīlasamādhipaññāsu avasesabodhipakkhiyadhammānaṃ sabhāvato, upakārato ca antogadhabhāvo dīpitoti veditabbaṃ. Atisaṅkhepadesitoyeva hoti sabhāvavibhāgādito avibhāvitattā. <bold>Nāla</bold>nti na pariyattaṃ na samatthaṃ. <bold>Sabbesa</bold>nti nātisaṅkhepanātivitthārarucīnampi, vipañcitaññuneyyānampi vā. Saṅkhepadesanā hi saṃkhittarucīnaṃ, ugghaṭitaññūnaṃyeva ca upakārāya hoti, na panitaresaṃ. <bold>Assa</bold>visuddhimaggassa. Pucchanaṭṭhena pañhā, kiriyā karaṇaṃ kammaṃ, pañhāva kammaṃ <bold>pañhākammaṃ,</bold>pucchanapayogo.</paragraph>
<paragraph line="4"><bold>Kiṃ sīla</bold>nti sarūpapucchā. <bold>Kenaṭṭhena sīla</bold>nti kena atthena sīlanti vuccati, ‘‘sīla’’nti padaṃ kaṃ abhidheyyaṃ nissāya pavattanti attho. Tayidaṃ sīlaṃ sabhāvato, kiccato, upaṭṭhānākārato, āsannakāraṇato ca kathaṃ jānitabbanti āha <bold>‘‘kānassa lakkhaṇarasapaccupaṭṭhānapadaṭṭhānānī’’</bold>ti. Paṭipatti nāma diṭṭhānisaṃse eva hotīti āha <bold>‘‘kimānisaṃsa’’</bold>nti. <bold>Katividha</bold>nti pabhedapucchā. Vibhāgavantānaṃ hi sabhāvavibhāvanaṃ vibhāgadassanamukheneva hotīti. <bold>Vodānaṃ</bold>visuddhi. Sā ca saṃkilesamalavimutti. Taṃ icchantena yasmā upāyakosallatthinā anupāyakosallaṃ viya saṃkileso jānitabboti āha <bold>‘‘ko cassa saṃkileso’’</bold>ti.</paragraph>
<paragraph line="5"><bold>Tatrā</bold>ti <pageBreak edition="V" number="1.0024" />tasmiṃ, tassa vā pañhākammassa. <bold>Vissajjana</bold>nti vivaraṇaṃ. Pucchito hi attho avibhāvitattā nigūḷho muṭṭhiyaṃ kato viya tiṭṭhati. Tassa vivaraṇaṃ vissajjanaṃ vibhūtabhāvakāraṇato. <bold>Pāṇātipātādīhī</bold>ti ettha <pageBreak edition="M" number="1.0025" /><bold>pāṇo</bold>ti vohārato satto, paramatthato jīvitindriyaṃ. Tassa saraseneva patanasabhāvassa antare eva ativa pātanaṃ <bold>atipāto,</bold>saṇikaṃ patituṃ adatvā sīghaṃ pātananti attho, atikkamma vā satthādīhi abhibhavitvā pātanaṃ atipāto, pāṇaghāto. <bold>Ādi</bold>saddena adinnādānādiṃ saṅgaṇhāti. Tehi pāṇātipātādīhi dussīlyakammehi. <bold>Viramantassā</bold>ti samādānavirativasena, sampattavirativasena ca oramantassa. <bold>Vattapaṭipatti</bold>nti upajjhāyavattādivattakaraṇaṃ. <bold>Cetanādayo dhammā</bold>ti saṅkhepato vuttamatthaṃ pāḷivasena vibhajitvā dassetuṃ <bold>‘‘vuttañheta’’</bold>ntiādi vuttaṃ. Tattha cetayatīti <bold>cetanā,</bold>attanā sampayuttadhammehi saddhiṃ ārammaṇe abhisandahatīti attho. Cetanāya anukūlavaseneva hi taṃsampayuttā dhammā ārammaṇe pavattanti. Cetanā kāmaṃ kusalattikasādhāraṇā, idha pana sīlacetanā adhippetāti katvā ‘‘kusalā’’ti veditabbā. Cetasi niyuttaṃ <bold>cetasikaṃ,</bold>cittasampayuttanti attho. Cetanāya satipi cetasikatte ‘‘cetanā sīla’’nti visuṃ gahitattā tadaññameva viratianabhijjhādikaṃ <bold>cetasikaṃ sīlaṃ</bold>daṭṭhabbaṃ gobalībaddañāyena. Saṃvaraṇaṃ <bold>saṃvaro</bold>. Yathā akusalā dhammā citte na otaranti, tathā pidahanaṃ. <bold>Avītikkamo</bold>vītikkamassa paṭipakkhabhūtā avītikkamavasena pavattacittacetasikā. Tattha <bold>cetanā sīlaṃ nāmā</bold>tiādi yathāvuttassa suttapadassa vivaraṇaṃ. <bold>Viramantassa cetanā</bold>ti viratisampayuttaṃ padhānabhūtaṃ cetanamāha. <bold>Pūrentassa cetanā</bold>ti vattapaṭipattiāyūhinī. <bold>Viramantassa viratī</bold>ti viratiyā padhānabhāvaṃ gahetvā vuttaṃ.</paragraph>
<paragraph line="6">Ettha hi yadā ‘‘tividhā, bhikkhave, kāyasañcetanā kusalaṃ kāyakamma’’ntiādi (kathā. 539) vacanato pāṇātipātādīnaṃ paṭipakkhabhūtā tabbirativisiṭṭhā cetanā tathāpavattā padhānabhāvena pāṇātipātādipaṭiviratisādhikā hoti, tadā taṃsampayuttā viratianabhijjhādayo ca cetanāpakkhikā vā, abbohārikā vāti imamatthaṃ sandhāya cetanāsīlaṃ vuttaṃ. Yadā pana pāṇātipātādīhi saṅkocaṃ āpajjantassa tato viramaṇākārena pavattamānā cetanāvisiṭṭhā virati, anabhijjhādayo ca tattha tattha padhānabhāvena kiccasādhikā honti, tadā taṃsampayuttā cetanā viratiādipakkhikā <pageBreak edition="M" number="1.0026" />vā hoti, abbohārikā vāti imamatthaṃ sandhāya cetasikasīlaṃ vuttaṃ.</paragraph>
<paragraph line="7">Idāni <pageBreak edition="V" number="1.0025" /><bold>sutte</bold>āgatanayena kusalakammapathavasena cetanācetasikasīlāni vibhajitvā dassetuṃ <bold>‘‘apicā’’</bold>tiādi vuttaṃ. <bold>Pajahantassā</bold>ti samādānavasena ‘‘ito paṭṭhāya na karissāmī’’ti sampattavatthukānipi anajjhācaraṇena pajahantassa. <bold>Satta kammapathacetanā</bold>ti pāṇātipātādipahānasādhikā paṭipāṭiyā satta kusalakammapathacetanā. Abhijjhādivasena yaṃ paradāragamanādi karīyati, tassa pahāyakā anabhijjhādayo sīlanti āha <bold>‘‘cetasikaṃ sīlaṃ nāma anabhijjhā…pe… sammādiṭṭhidhammā’’</bold>ti. Yathā hi abhijjhābyāpādavasena micchācārapāṇātipātādayo karīyanti, evaṃ micchādiṭṭhivasenāpi te puttamukhadassanādiatthaṃ karīyanti. Tesañca pajahanakā anabhijjhādayoti. <bold>Pātimokkhasaṃvaro</bold>cārittavārittavibhāgaṃ vinayapariyāpannaṃ sikkhāpadasīlaṃ. <bold>Satisaṃvaro</bold>manacchaṭṭhānaṃ indriyānaṃ ārakkhā, sā ca tathāpavattā satiyeva. <bold>Ñāṇasaṃvaro</bold>paññā. <bold>Khantisaṃvaro</bold>adhivāsanā, sā ca tathāpavattā adosapadhānā khandhā, adoso eva vā. <bold>Vīriyasaṃvaro</bold>kāmavitakkādīnaṃ vinodanavasena pavattaṃ vīriyaṃ. Pātimokkhasaṃvarasatisaṃvarādīsu yaṃ vattabbaṃ, taṃ parato āvi bhavissati.</paragraph>
<paragraph line="8"><bold>Sotānī</bold>ti taṇhādiṭṭhiavijjāduccaritaavasiṭṭhakilesasotāni. ‘‘Sotānaṃ saṃvaraṃ brūmī’’ti vatvā ‘‘paññāyete pidhiyyare’’ti vacanena sotānaṃ saṃvaro pidahanaṃ samucchedanaṃ ñāṇanti viññāyati.</paragraph>
<paragraph line="9">Idamatthikataṃ manasi katvā yena ñāṇena yoniso paccavekkhitvā paccayā paṭisevīyanti. Taṃ <bold>paccayapaṭisevanampi</bold>ñāṇasabhāvattā <bold>ettheva</bold>ñāṇasaṃvare eva <bold>samodhānaṃ</bold>saṅgahaṃ <bold>gacchati</bold>. Khamati adhivāsetīti <bold>khamo. Uppanna</bold>nti tasmiṃ tasmiṃ ārammaṇe jātaṃ nibbattaṃ. <bold>Kāmavitakka</bold>nti kāmūpasaṃhitaṃ vitakkaṃ. <bold>Nādhivāsetī</bold>ti cittaṃ āropetvā abbhantare na vāseti. <bold>Ājīvapārisuddhipī</bold>ti buddhapaṭikuṭṭhaṃ micchājīvaṃ pahāya anavajjena paccayapariyesanena sijjhanakaṃ ājīvapārisuddhisīlampi <bold>ettheva</bold>vīriyasaṃvare eva samodhānaṃ gacchati vīriyasādhanattā. Ettha ca yathā ñāṇaṃ taṇhādisotānaṃ pavattinivāraṇato pidahanaṭṭhena saṃvaraṇato saṃvaro ca, parato pavattanakaguṇānaṃ ādhārādibhāvato sīlanaṭṭhena sīlaṃ <pageBreak edition="M" number="1.0027" />, evaṃ khanti anadhivāsanena uppajjanakakilesānaṃ adhivāsanena saṃvaraṇato saṃvaro ca, khamanahetu uppajjanakaguṇānaṃ ādhārādibhāvato sīlanaṭṭhena sīlaṃ, vīriyaṃ vinodetabbānaṃ pāpadhammānaṃ vinodanena saṃvaraṇato saṃvaro ca, vinodanahetu uppajjanakaguṇānaṃ ādhārādibhāvato sīlanaṭṭhena sīlanti <pageBreak edition="V" number="1.0026" />veditabbaṃ. Yathā pana pātimokkhasīlādi tassa tassa pāpadhammassa pavattituṃ appadānavasena saṃvaraṇaṃ pidahanaṃ, taṃ upādāya saṃvaro, evaṃ asamādinnasīlassa āgatavatthuto viramaṇampīti āha <bold>‘‘yā ca pāpabhīrukānaṃ…pe… saṃvarasīlanti veditabba’’</bold>nti. Na vītikkamati etenāti <bold>avītikkamo</bold>. Tathāpavatto kusalacittuppādo.</paragraph>
<paragraph line="10" number="7"><bold>Avasesesu</bold>pana pañhesu. <bold>Samādhānaṃ</bold>saṇṭhapanaṃ. Dussīlyavasena hi pavattā kāyakammādayo sampati, āyatiñca ahitadukkhāvahā, na sammā ṭhapitāti asaṇṭhapitā vippakiṇṇā visaṭā ca nāma honti, susīlyavasena pana pavattā tabbipariyāyato saṇṭhapitā avippakiṇṇā avisaṭā ca nāma honti yathā taṃ okkhittacakkhutā abāhuppacālanādi. Tenāha <bold>‘‘kāyakammādīnaṃ susīlyavasena avippakiṇṇatāti attho’’</bold>ti. Etena samādhikiccato sīlanaṃ viseseti. Tassa hi samādhānaṃ sampayuttadhammānaṃ avikkhepahetutā. Idaṃ kāyakammādīnaṃ saṇṭhapanaṃ saṃyamanaṃ. <bold>Upadhāraṇaṃ</bold>adhiṭṭhānaṃ mūlabhāvo. Tathā hissa ādicaraṇādibhāvo vutto. Tena pathavīdhātukiccato sīlanaṃ visesitaṃ hoti. Sā hi sahajātarūpadhammānaṃ sandhāraṇavasena pavattati. Idaṃ pana anavajjadhammānaṃ mūlādhiṭṭhānabhāvena. Tenāha <bold>‘‘kusalānaṃ dhammāna’’</bold>ntiādi. Tattha kusaladhammā nāma sapubbabhāgā mahaggatānuttarā dhammā. <bold>Aññe</bold>pana ācariyā. <bold>Siraṭṭho</bold>ti yathā sirasi chinne sabbo attabhāvo vinassati, evaṃ sīle bhinne sabbaṃ guṇasarīraṃ vinassati. Tasmā tassa uttamaṅgaṭṭho <bold>sīlaṭṭho</bold>. ‘‘Siro sīsa’’nti vā vattabbe niruttinayena ‘‘sīla’’nti vuttanti adhippāyo. <bold>Sītalaṭṭho</bold>pariḷāhavūpasamanaṭṭho. Tena ta-kārassa lopaṃ katvā niruttinayeneva ‘‘sīla’’nti vuttanti dasseti. Tathā hidaṃ payogasampāditaṃ sabbakilesapariḷāhavūpasamakaraṃ hoti. <bold>Evamādinā</bold>ti <pageBreak edition="M" number="1.0028" /><bold>ādi</bold>-saddena sayanti akusalā etasmiṃ sati apaviṭṭhā hontīti sīlaṃ, supanti vā tena vihatussāhāni sabbaduccaritānīti sīlaṃ, sabbesaṃ vā kusaladhammānaṃ pavesārahasālāti sīlanti evamādīnaṃ saṅgaho daṭṭhabbo.</paragraph>
<paragraph line="11" number="8">‘‘Sīlanaṭṭhena sīla’’nti pubbe saddatthuddhārena pakāsitopi bhāvattho evāti āha <bold>‘‘sīlanaṃ lakkhaṇaṃ tassā’’</bold>ti. Na hi tassa cetanādibhedabhinnassa anavasesato saṅgāhako tato añño attho atthi, yo lakkhaṇabhāvena vucceyya. Nanu ca anekabhedasaṅgāhakaṃ sāmaññalakkhaṇaṃ nāma siyā, na visesalakkhaṇanti anuyogaṃ manasi katvā āha <bold>‘‘sanidassanattaṃ rūpassa, yathā bhinnassanekadhā’’</bold>ti.</paragraph>
<paragraph line="12">Yathā <pageBreak edition="V" number="1.0027" />hi nīlādivasena anekabhedabhinnassāpi rūpāyatanassa sanidassanattaṃ visesalakkhaṇaṃ tadaññadhammāsādhāraṇato. Na aniccatādi viya, ruppanaṃ viya vā sāmaññalakkhaṇaṃ, evamidhāpi daṭṭhabbaṃ. Kiṃ panetaṃ sanidassanattaṃ nāma? Daṭṭhabbatā cakkhuviññāṇassa gocarabhāvo. Tassa pana rūpāyatanato anaññattepi aññehi dhammehi rūpāyatanaṃ visesetuṃ aññaṃ viya katvā saha nidassanena <bold>sanidassana</bold>nti vuccati. Dhammasabhāvasāmaññena hi ekībhūtesu dhammesu yo nānattakaro sabhāvo, so aññaṃ viya katvā upacarituṃ yutto. Evaṃ hi atthavisesāvabodho hotīti. Atha vā ‘‘saha nidassanenā’’ti ettha tabbhāvattho saha-saddo yathā nandirāgasahagatāti (saṃ. ni. 5.1081; mahāva. 14; paṭi. ma. 2.30).</paragraph>
<paragraph line="13"><bold>Dussīlyaviddhaṃsanarasa</bold>nti kāyikaasaṃvarādibhedassa dussīlyassa vidhamanakiccaṃ. <bold>Anavajjarasa</bold>nti agārayhasampattikaṃ agarahitabbabhāvena sampajjanakaṃ, avajjapaṭipakkhabhāvena vā sampajjanakaṃ. <bold>Lakkhaṇādīsū</bold>ti lakkhaṇarasādīsu vuccamānesu kiccameva, sampatti vā rasoti vuccati, na rasāyatanarasādīti adhippāyo. Keci pana ‘‘kiccamevā’’ti avadhāraṇaṃ tassa itararasato balavabhāvadassanatthanti vadanti, taṃ tesaṃ matimattaṃ, kiccameva, sampatti eva vā rasoti imassa atthassa adhippetattā.</paragraph>
<paragraph line="14"><bold>Soceyyapaccupaṭṭhāna</bold>nti <pageBreak edition="M" number="1.0029" />kāyādīhi sucibhāvena paccupaṭṭhāti. <bold>Gahaṇabhāva</bold>nti gahetabbabhāvaṃ. Tena upaṭṭhānākāraṭṭhena paccupaṭṭhānaṃ vuttaṃ, phalaṭṭhena pana avippaṭisārapaccupaṭṭhānaṃ, samādhipaccupaṭṭhānaṃ vā. Sīlaṃ hi sampatiyeva avippaṭisāraṃ paccupaṭṭhāpeti, paramparāya samādhiṃ. Imassa pana ānisaṃsaphalassa ānisaṃsakathāyaṃ vakkhamānattā idha aggahaṇaṃ daṭṭhabbaṃ. Keci pana phalassa anicchitattā idha aggahaṇanti vadanti, tadayuttaṃ phalassa anekavidhattā, lokiyādisīlassāpi vibhajiyamānattā. Tathā hi vakkhati ‘‘nissitānissitavasenā’’tiādi (visuddhi. 1.10). Yathā pathavīdhātuyā kammādi dūrakāraṇaṃ, sesabhūtattayaṃ āsannakāraṇaṃ, yathā ca vatthassa tantavāyaturivemasalākādi dūrakāraṇaṃ, tantavo āsannakāraṇaṃ, evaṃ sīlassa saddhammassavanādi dūrakāraṇaṃ, hiriottappamassa āsannakāraṇanti dassento āha <bold>‘‘hirottappañca panā’’</bold>tiādi. <bold>Hirottappe hī</bold>tiādi tassa āsannakāraṇabhāvasādhanaṃ. Tattha <bold>uppajjati</bold>samādānavasena, <bold>tiṭṭhati</bold>avītikkamavasenāti veditabbaṃ.</paragraph>
<subhead line="15">Sīlānisaṃsakathāvaṇṇanā</subhead>
<paragraph line="16" number="9"><bold>Avippaṭisārādī</bold>ti <pageBreak edition="V" number="1.0028" />ettha vippaṭisārapaṭipakkho kusalacittuppādo avippaṭisāro. So pana visesato ‘‘lābhā vata me, suladdhaṃ vata me, yassa me suparisuddhaṃ sīla’’nti attano sīlassa paccavekkhaṇavasena pavattoti veditabbo. <bold>Ādi</bold>-saddena pāmojjabhogasampattikittisaddādiṃ saṅgaṇhāti. <bold>Avippaṭisāratthānī</bold>ti avippaṭisārappayojanāni. <bold>Kusalānī</bold>ti anavajjāni. <bold>Avippaṭisārānisaṃsānī</bold>ti avippaṭisāruddayāni. Etena avippaṭisāro nāma sīlassa uddayamattaṃ, saṃvaḍḍhitassa rukkhassa chāyāpupphasadisaṃ. Añño eva panānena nipphādetabbo samādhiādiguṇoti dasseti.</paragraph>
<paragraph line="17"><bold>Sīlavato sīlasampadāyā</bold>ti parisuddhaṃ paripuṇṇaṃ katvā sīlassa sampādanena sīlavato, tāya eva sīlasampadāya. <bold>Appamādādhikaraṇa</bold>nti appamādakāraṇā. <bold>Bhogakkhandha</bold>nti bhogarāsiṃ. <bold>Kalyāṇo kittisaddo abbhuggacchatī</bold>ti ‘‘itipi sīlavā, itipi kalyāṇadhammo’’ti sundaro thutighoso uṭṭhahati, lokaṃ pattharati. <bold>Visārado</bold>ti attani kiñci garahitabbaṃ <pageBreak edition="M" number="1.0030" />upavaditabbaṃ apassanto vigatasārajjo nibbhayo. <bold>Amaṅkubhūto</bold>ti avilakkho. <bold>Asammūḷho</bold>ti ‘‘akataṃ vata me kalyāṇa’’ntiādinā (ma. ni. 3.248) vippaṭisārābhāvato, kusalakammādīnaṃyeva ca tadā upaṭṭhānato amūḷho pasannamānaso eva kālaṃkaroti. <bold>Kāyassa bhedā</bold>ti upādinnakkhandhapariccāgā, jīvitindriyassa upacchedā. <bold>Paraṃ maraṇā</bold>ti cutito uddhaṃ. <bold>Sugati</bold>nti sundaraṃ gatiṃ. Tena manussagatipi saṅgayhati. <bold>Sagga</bold>nti devagatiṃ. Sā hi rūpādīhi visayehi suṭṭhu aggoti saggo, lokiyati ettha uḷāraṃ puññaphalanti <bold>loko</bold>ti ca vuccati.</paragraph>
<paragraph line="18"><bold>Ākaṅkheyya ce</bold>ti yadi iccheyya. <bold>Piyo ca assa</bold>nti piyāyitabbo piyacakkhūhi passitabbo pemaniyo bhaveyyanti attho. <bold>Manāpo</bold>ti sabrahmacārīnaṃ manavaḍḍhanako, tesaṃ vā manena pattabbo, mettacittena pharitabboti vuttaṃ hoti. <bold>Garū</bold>ti garuṭṭhāniyo pāsāṇachattasadiso. <bold>Bhāvanīyo</bold>ti ‘‘addhā ayamāyasmā jānaṃ jānāti, passaṃ passatī’’ti sambhāvanīyo. <bold>Sīlesvevassa paripūrakārī</bold>ti catupārisuddhisīlesu eva paripūrakārī assa, anūnakārī paripūraṇākārena samannāgato bhaveyya. ‘‘Ādinā nayenā’’ti etena ‘‘ajjhattaṃ cetosamathamanuyutto <pageBreak edition="V" number="1.0029" />anirākatajjhāno vipassanāya samannāgato brūhetā suññāgārāna’’nti (ma. ni. 1.65) evamādike sīlathomanasuttāgate sattarasa sīlānisaṃse saṅgaṇhāti.</paragraph>
<paragraph line="19">Idāni na kevalamime eva avippaṭisārādayo, atha kho aññepi bahū sīlānisaṃsā vijjantīti te dassetuṃ <bold>‘‘apicā’’</bold>tiādi āraddhaṃ. Tattha <bold>sāsane</bold>ti imasmiṃ sakalalokiyalokuttaraguṇāvahe satthusāsane. Ācāra<bold>kulaputtānaṃ yaṃ</bold>sīlaṃ <bold>vinā patiṭṭhā</bold>avaṭṭhānaṃ <bold>natthi, tassa</bold>evaṃ mahānubhāvassa <bold>sīlassa</bold>ānisaṃsānaṃ <bold>paricchedaṃ</bold>parimāṇaṃ <bold>ko vade</bold>ko vattuṃ sakkuṇeyyāti attho. Etena sabbesaṃyeva lokiyalokuttarānaṃ guṇānaṃ sīlameva mūlabhūtanti dassetvā tato parampi malavisodhanena, pariḷāhavūpasamanena, sucigandhavāyanena, sagganibbānādhigamūpāyabhāvena, sobhālaṅkārasādhanatāya bhayavidhamanena, kittipāmojjajanena ca sīlasadisaṃ aññaṃ sattānaṃ hitasukhāvahaṃ natthīti dassento <bold>‘‘na gaṅgā’’</bold>tiādikā gāthā abhāsi.</paragraph>
<paragraph line="20">Tattha <pageBreak edition="M" number="1.0031" /><bold>sarabhū</bold>ti ekā nadī, ‘‘yaṃ loke sarabhū’’ti vadanti. <bold>Ninnagā vāciravatī</bold>ti ‘‘aciravatī’’ti evaṃnāmikā nadī, <bold>vā</bold>ti sabbattha vā-saddo aniyamattho. Tena avuttā godhāvarīcandabhāgādikā saṅgaṇhāti. Pāṇanaṭṭhena <bold>pāṇīnaṃ</bold>sattānaṃ yaṃ malaṃ <bold>sīlajalaṃ visodhayati, taṃ malaṃ visodhetuṃ na sakkuṇanti</bold>gaṅgādayo nadiyoti paṭhamagāthāya na-kāraṃ ānetvā sambandhitabbaṃ. <bold>Hārā</bold>ti muttāhārā. <bold>Maṇayo</bold>ti veḷuriyādimaṇayo. <bold>Ariya</bold>nti visuddhaṃ. Sīlasamuṭṭhāno kittisaddo gandho manoharabhāvato, disāsu abhibyāpanato ca <bold>‘‘sīlagandho’’</bold>ti vutto. So hi paṭivātepi pavattati. Tenāha bhagavā ‘‘satañca gandho paṭivātametī’’ti (dha. pa. 54; a. ni. 3.80; mi. pa. 5.4.1). <bold>Dosānaṃ balaṃ</bold>nāma vatthujjhācāro, taṃ tesaṃ kātuṃ adentaṃ sīlaṃ dosānaṃ balaṃ ghātetīti veditabbaṃ.</paragraph>
<subhead line="21">Sīlappabhedakathāvaṇṇanā</subhead>
<paragraph line="22" number="10"><bold>‘‘Katividha’’</bold>nti ettha <bold>vidha</bold>-saddo koṭṭhāsapariyāyo ‘‘ekavidhena rūpasaṅgaho’’tiādīsu viya, pakārattho vā, katippakāraṃ kittakā sīlassa pakārabhedāti attho. <bold>Sīlanalakkhaṇenā</bold>ti sīlanasaṅkhātena sabhāvena.</paragraph>
<paragraph line="23">Caranti <pageBreak edition="V" number="1.0030" />tena sīlesu paripūrakāritaṃ upagacchantīti carittaṃ, carittameva <bold>cārittaṃ</bold>. Vāritato tena attānaṃ tāyanti rakkhantīti <bold>vārittaṃ</bold>. Adhiko samācāro abhisamācāro, tattha niyuttaṃ, so vā payojanaṃ etassāti <bold>ābhisamācārikaṃ</bold>. Ādi brahmacariyassāti ādibrahmacariyaṃ, tadeva <bold>ādibrahmacariyakaṃ</bold>. Viramati etāya, sayaṃ vā viramati, viramaṇaṃ vā <bold>virati,</bold>na viratīti <bold>avirati</bold>. Nissayatīti <bold>nissitaṃ,</bold>na nissitanti <bold>anissitaṃ</bold>. Pariyanto etassa atthīti <bold>pariyantaṃ,</bold>kālena pariyantaṃ <bold>kālapariyantaṃ,</bold>yathāparicchinno vā kālo pariyanto etassāti <bold>kālapariyantaṃ</bold>. Yāva pāṇanaṃ jīvanaṃ koṭi etassāti <bold>āpāṇakoṭikaṃ</bold>. Attano paccayehi loke niyuttaṃ, tattha vā viditanti <bold>lokiyaṃ</bold>. Lokaṃ uttaratīti <bold>lokuttaraṃ</bold>.</paragraph>
<paragraph line="24">Paccayato, phalato ca majjhimapaṇītehi nihīnaṃ, tesaṃ vā guṇehi parihīnanti <bold>hīnaṃ</bold>. Attano paccayehi padhānabhāvaṃ nītanti <bold>paṇītaṃ</bold>. Ubhinnameva vemajjhe <pageBreak edition="M" number="1.0032" />bhavaṃ <bold>majjhimaṃ</bold>. Attādhipatito āgataṃ <bold>attādhipateyyaṃ</bold>. Sesapadadvayepi eseva nayo. Taṇhāya, diṭṭhiyā vā parāmaṭṭhaṃ padhaṃsitanti <bold>parāmaṭṭhaṃ</bold>. Tappaṭikkhepato <bold>aparāmaṭṭhaṃ</bold>. Paṭippassaddhakilesaṃ <bold>paṭippassaddhaṃ</bold>. Sikkhāsu jātaṃ, sekkhassa idanti vā <bold>sekkhaṃ</bold>. Pariniṭṭhitasikkhākiccatāya asekkhadhammapariyāpannaṃ <bold>asekkhaṃ</bold>. Tadubhayapaṭikkhepena <bold>nevasekkhanāsekkhaṃ</bold>. Hānaṃ bhajati, hānabhāgo vā etassa atthīti <bold>hānabhāgiyaṃ</bold>. Sesesupi eseva nayo. Appaparimāṇattā pariyantavantaṃ, pārisuddhivantañca sīlaṃ <bold>pariyantapārisuddhisīlaṃ</bold>. Anappaparimāṇattā apariyantaṃ, pārisuddhivantañca sīlaṃ <bold>apariyantapārisuddhisīlaṃ</bold>. Sabbaso puṇṇaṃ, pārisuddhivantañca sīlaṃ <bold>paripuṇṇapārisuddhisīlaṃ</bold>.</paragraph>
<paragraph line="25" number="11"><bold>Vuttanayenā</bold>ti ‘‘sīlanaṭṭhena sīla’’ntiādinā (visuddhi. 1.7) heṭṭhā vuttena nayena. <bold>Idaṃ kattabbanti paññattasikkhāpadapūraṇa</bold>nti idaṃ ābhisamācārikaṃ kattabbaṃ paṭipajjitabbanti evaṃ paññattassa sikkhāpadasīlassa pūraṇaṃ. Sikkhāpadasīlaṃ hi pūrento sikkhāpadampi pūreti pāleti nāma. Sikkhā eva vā sikkhitabbato, paṭipajjitabbato ca <bold>sikkhāpadaṃ</bold>. Tassa pūraṇantipi yojetabbaṃ. <bold>Idaṃ na kattabbanti paṭikkhittassa akaraṇa</bold>nti idaṃ duccaritaṃ na kattabbanti bhagavatā paṭikkhittassa akaraṇaṃ viramaṇaṃ. <bold>Caranti tasmi</bold>nti tasmiṃ sīle taṃsamaṅgino carantīti sīlassa adhikaraṇataṃ vibhāvento tesaṃ pavattiṭṭhānabhāvaṃ dasseti. Tenāha <bold>‘‘sīlesu paripūrakāritāya pavattantī’’</bold>ti. <bold>Vārita</bold>nti idaṃ na kattabbanti paṭikkhittaṃ akappiyaṃ <pageBreak edition="V" number="1.0031" />. <bold>Tāyantī</bold>ti akaraṇeneva tāyanti. <bold>Tenā</bold>ti vārittasīlamāha. Vāreti vā satthā ettha, etena vāti <bold>vāritaṃ,</bold>sikkhāpadaṃ. Taṃ avikopento tāyanti tenāti <bold>vārittaṃ. Saddhāvīriyasādhana</bold>nti saddhāya, uṭṭhānavīriyena ca sādhetabbaṃ. Na hi asaddho, kusīto ca vattapaṭipattiṃ paripūreti, saddho eva satthārā paṭikkhitte aṇumattepi vajje bhayadassāvī samādāya sikkhati sikkhāpadesūti āha <bold>‘‘saddhāsādhanaṃ vāritta’’</bold>nti.</paragraph>
<paragraph line="26">Adhisīlasikkhāpariyāpannattā abhivisiṭṭho samācāroti abhisamācāroti āha <bold>‘‘uttamasamācāro’’</bold>ti. Abhisamācārova <bold>ābhisamācārikaṃ,</bold>yathā venayikoti (a. ni. 8.11; pārā. 8) adhippāyo. Abhisamācāro ukkaṭṭhaniddesato <pageBreak edition="M" number="1.0033" />maggasīlaṃ, phalasīlañca, taṃ ārabbha uddissa tadatthaṃ tappayojanaṃ paññattaṃ <bold>ābhisamācārikaṃ</bold>. Suparisuddhāni tīṇi kāyakammāni, cattāri vacīkammāni, suparisuddho ājīvoti idaṃ <bold>ājīvaṭṭhamakaṃ</bold>. Tattha kāmaṃ ājīvahetukato sattavidhaduccaritato virati sammāājīvoti sopi sattavidho hoti, sammājīvatāsāmaññena pana taṃ ekaṃ katvā vuttaṃ. Atha vā tividhakuhanavatthusannissayato micchājīvato viratiṃ ekajjhaṃ katvā vutto <bold>‘‘ājīvo suparisuddho’’</bold>ti. Seṭṭhacariyabhāvato maggo eva brahmacariyanti <bold>maggabrahmacariyaṃ,</bold>tassa. <bold>Ādibhāvabhūta</bold>nti ādimhi bhāvetabbataṃ nipphādetabbataṃ bhūtaṃ pattaṃ ādibhāvabhūtaṃ. Kiñcāpi desanānukkamena sammādiṭṭhi ādi, paṭipattikkamena pana ājīvaṭṭhamakasīlaṃ ādīti. <bold>Tassa sampattiyā</bold>ti ābhisamācārikassa sampajjanena paripūraṇena <bold>ādibrahmacariyakaṃ sampajjati</bold>. Yo hi lahukānipi appasāvajjāni parivajjeti, so garukāni mahāsāvajjāni bahvādīnavāni parivajjessatīti vattabbameva natthīti. Suttaṃ pana etamatthaṃ byatirekavasena vibhāveti. Tattha <bold>dhamma</bold>nti sīlaṃ. Taṃ hi upariguṇavisesānaṃ dhāraṇaṭṭhena dhammoti vuccati.</paragraph>
<paragraph line="27">Viratisīlassa itarasīlena satipi sampayogādike asammissakatādassanatthaṃ <bold>‘‘veramaṇimatta’’</bold>nti vuttaṃ.</paragraph>
<paragraph line="28">‘‘Nissitānissitavasenā’’ti ettha labbhamānanissayaṃ tāva dassetuṃ <bold>‘‘nissayo’’</bold>tiādi vuttaṃ. Tattha taṇhācaritena nissayitabbato taṇhāva <bold>taṇhānissayo</bold>. Tathā <bold>diṭṭhinissayo</bold>. Diṭṭhicarito hi asatipi diṭṭhiyā taṇhāvirahe diṭṭhinissitova pavattati. <bold>Devo</bold>ti catumahārājasakkasuyāmādipākaṭadevamāha <pageBreak edition="V" number="1.0032" />. <bold>Devaññataro</bold>ti apākaṭaṃ. Taṇhaṃ eva nissitanti <bold>taṇhānissitaṃ</bold>. Taṇhāya nissitanti ca keci vadanti. Tesaṃ ‘‘dve nissayā’’tiādinā virujjhati. <bold>Suddhidiṭṭhiyā</bold>ti ‘‘iti saṃsārasuddhi bhavissatī’’ti evaṃ pavattadiṭṭhiyā, lokuttaraṃ sīlanti adhippāyo. <bold>Tassevā</bold>ti lokuttarasseva sambhārabhūtaṃ kāraṇabhūtaṃ, vivaṭṭūpanissayanti attho.</paragraph>
<paragraph line="29"><bold>Kālaparicchedaṃ katvā</bold>ti ‘‘imañca rattiṃ, imañca diva’’ntiādinā (a. ni. 8.41) viya kālavasena paricchedaṃ katvā. Kālaparicchedaṃ akatvā samādinnampi antarāvicchinnaṃ <pageBreak edition="M" number="1.0034" />sampattavirativasena yāvajīvaṃ pavattitampi āpāṇakoṭikaṃ na hotīti dassetuṃ <bold>‘‘yāvajīvaṃ samādiyitvā tatheva pavattita’’</bold>nti vuttaṃ.</paragraph>
<paragraph line="30"><bold>Lābhayasañātiaṅgajīvitavasenā</bold>ti lābhayasānaṃ anuppannānaṃ uppādanavasena, uppannānaṃ rakkhaṇavasena ceva vaḍḍhanavasena ca ñātiaṅgajīvitānaṃ avināsanavasena. <bold>Kiṃ so vītikkamissatī</bold>ti yo vītikkamāya cittampi na uppādeti, so kāyavācāhi vītikkamissatīti kiṃ idaṃ, natthetanti attho. Paṭikkhepe hi ayaṃ <bold>kiṃ</bold>-saddo.</paragraph>
<paragraph line="31">Ārammaṇabhāvena vaṇo viya āsave kāmāsavādike paggharatīti sampayogabhāvābhāvepi sahāsavehīti <bold>sāsavaṃ</bold>. Tebhūmakadhammajātanti sīlaṃ tappariyāpannanti āha <bold>‘‘sāsavaṃ sīlaṃ lokiya’’</bold>nti. <bold>Bhavavisesā</bold>sampattibhavā. <bold>Vinayo</bold>ti vinayapariyatti, tattha vā āgatasikkhāpadāni. <bold>Pāmojjaṃ</bold>taruṇapīti. <bold>Yathābhūtañāṇadassanaṃ</bold>sapaccayanāmarūpadassanaṃ, tadadhiṭṭhānā vā taruṇavipassanā. <bold>Nibbidā</bold>ti nibbidāñāṇaṃ. Tena balavavipassanamāha. <bold>Virāgo</bold>maggo. <bold>Vimutti</bold>arahattaphalaṃ. <bold>Vimuttiñāṇadassanaṃ</bold>paccavekkhaṇā. <bold>Kathā</bold>ti vinayakathā. <bold>Mantanā</bold>ti vinayavicāraṇā. <bold>Upanisā</bold>ti yathāvuttakāraṇaparamparāsaṅkhāto upanissayo. <bold>Lokuttaraṃ</bold>maggaphalacittasampayuttaṃ ājīvaṭṭhamakasīlaṃ. Tattha maggasīlaṃ <bold>bhavanissaraṇāvahaṃ hoti, paccavekkhaṇañāṇassa ca bhūmi,</bold>phalasīlaṃ pana paccavekkhaṇāñāṇasseva bhūmi.</paragraph>
<paragraph line="32" number="12">Hīnādhimuttivasena chandādīnampi hīnatā. Paṇītādhimuttivasena paṇītatā. Tadubhayavemajjhatāvasena majjhimatā. Yatheva hi kammaṃ āyūhanavasena hīnādibhedabhinnaṃ hoti, evaṃ <pageBreak edition="V" number="1.0033" />chandādayopi pavattiākāravasena. So ca nesaṃ pavattiākāro adhimuttibhedenāti daṭṭhabbaṃ. <bold>Yasakāmatāyā</bold>ti kittisilokābhiratiyā, parivāricchāya vā. ‘‘Kathaṃ nāma mādiso īdisaṃ kareyyā’’ti pāpajigucchāya <bold>ariyabhāvaṃ nissāya. Anupakkiliṭṭha</bold>nti attukkaṃsanaparavambhanāhi, aññehi ca upakkilesehi anupakkiliṭṭhaṃ. <bold>Bhavabhogatthāyā</bold>ti bhavasampattiatthañceva bhogasampattiatthañca. <bold>Attano vimokkhatthāya pavattita</bold>nti sāvakapaccekabodhisattasīlamāha. <bold>Sabbasattānaṃ vimokkhatthāyā</bold>ti sabbasattānaṃ saṃsārabandhanato <pageBreak edition="M" number="1.0035" />vimocanatthāya. <bold>Pāramitāsīlaṃ</bold>mahābodhisattasīlaṃ. Yā karuṇūpāyakosallapariggahitā mahābodhiṃ ārabbha pavattā paramukkaṃsagatasoceyyasallekhā desakālasattādivikapparahitā sīlapāramitā.</paragraph>
<paragraph line="33"><bold>Ananurūpa</bold>nti asāruppaṃ. Attā eva garu adhipati etassāti <bold>attagaru,</bold>lajjādhiko. Attādhipatito āgataṃ <bold>attādhipateyyaṃ</bold>. Loko adhipati garu etassāti <bold>lokādhipati,</bold>ottappādhiko. Dhammo nāmāyaṃ mahānubhāvo ekantaniyyāniko, so ca paṭipattiyāva pūjetabbo. Tasmā ‘‘naṃ sīlasampadāya pūjessāmī’’ti evaṃ <bold>dhammamahattaṃ pūjetukāmena</bold>.</paragraph>
<paragraph line="34"><bold>Parāmaṭṭhattā</bold>ti parābhavavasena āmaṭṭhattā. Taṇhādiṭṭhiyo hi ‘‘imināhaṃ sīlena devo vā bhavissāmi devaññataro vā, iminā me sīlena saṃsārasuddhi bhavissatī’’ti pavattassa sīlaṃ parāmasantiyo taṃ parābhavaṃ pāpenti maggassa anupanissayabhāvakaraṇato. <bold>Puthujjanakalyāṇakassā</bold>ti puthujjanesu kalyāṇakassa. So hi puthujjanova hutvā kalyāṇehi sīlādīhi samannāgato. Parāmasanakilesānaṃ vikkhambhanato, samucchindanato ca tehi na parāmaṭṭhanti <bold>aparāmaṭṭhaṃ</bold>. Tassa tassa kilesadarathassa paṭippassambhanato vūpasamanato <bold>paṭippassaddhaṃ</bold>.</paragraph>
<paragraph line="35"><bold>Katapaṭikamma</bold>nti vuṭṭhānadesanāhi yathādhammaṃ katapaṭikāraṃ. Evaṃ hi taṃ sīlaṃ paṭipākatikameva hoti. Tenāha <bold>‘‘taṃ visuddha’’</bold>nti. ‘‘Katapaṭikamma’’nti iminā ca ‘‘na punevaṃ karissa’’nti adhiṭṭhānampi saṅgahitanti daṭṭhabbaṃ. ‘‘Acchamaṃsaṃ nu kho, sūkaramaṃsaṃ nu kho’’tiādinā <bold>vatthumhi vā,</bold>‘‘pācittiyaṃ nu kho, dukkaṭaṃ nu kho’’tiādinā <bold>āpattiyā vā,</bold>‘‘mayā taṃ vatthu vītikkantaṃ nu kho, na nu kho vītikkanta’’ntiādinā <bold>ajjhācāre vā vematikassa</bold>saṃsayāpannassa. <bold>Visodhetabbaṃ</bold>yathādhammaṃ paṭikammena. Vimati eva vematikaṃ, tasmiṃ <bold>vematike</bold>sati, vimatiyā uppannāyāti attho. <bold>Vimati paṭivinetabbā</bold>ti sayaṃ vā taṃ vatthuṃ <pageBreak edition="V" number="1.0034" />vicāretvā, vinayadhare vā pucchitvā kaṅkhā vinodetabbā. Nikkaṅkhena pana kappiyaṃ ce kātabbaṃ, akappiyaṃ ce chaḍḍetabbaṃ. Tenāha <bold>‘‘iccassa phāsu bhavissatī’’</bold>ti.</paragraph>
<paragraph line="36"><bold>‘‘Catūhi</bold><pageBreak edition="M" number="1.0036" /><bold>ariyamaggehī’’</bold>tiādinā maggaphalapariyāpannaṃ sīlaṃ maggaphalasampayuttaṃ vuttaṃ. Samudāyesu pavattavohārā avayavesupi pavattantīti. <bold>Sesa</bold>nti sabbaṃ lokiyasīlaṃ.</paragraph>
<paragraph line="37"><bold>Pakatipī</bold>ti sabhāvopi. <bold>Sukhasīlo</bold>sakhilo sukhasaṃvāso. <bold>Tena pariyāyenā</bold>ti pakatiatthavācakatthena. Ekaccaṃ abyākataṃ sīlaṃ idhādhippetasīlena ekasaṅgahanti akusalassevāyujjamānataṃ dassetuṃ <bold>‘‘tattha akusala’’</bold>ntiādi vuttaṃ. Tathā hi sekkhattikaṃ idha gahitaṃ, idha na upanītaṃ kusalattikanti adhippāyo. <bold>Vuttanayenevā</bold>ti vutteneva nayena kusalattikaṃ aggahetvā hīnattikādīnaṃ pañcannaṃ tikānaṃ vasena <bold>assa</bold>sīlassa <bold>tividhatā veditabbā</bold>.</paragraph>
<paragraph line="38" number="13"><bold>Yodhā</bold>ti yo idha. <bold>Vatthuvītikkame</bold>ti āpattiyā vatthuno vītikkamane ajjhācāre. Kāmasaṅkappādayo nava mahāvitakkā <bold>micchāsaṅkappā. Evarūpassā</bold>ti edisassa. Tassa hi sīlavante anupasaṅkamitvā dussīle sevantassa tato eva tesaṃ diṭṭhānugatiṃ āpajjanena paṇṇattivītikkame adosadassāvino micchāsaṅkappabahulatāya manacchaṭṭhāni indriyāni arakkhato sīlaṃ ekaṃseneva <bold>hānabhāgiyaṃ</bold>hoti, na ṭhitibhāgiyaṃ, kuto visesādibhāgiyatā. <bold>Sīlasampattiyā</bold>ti sīlapāripūriyā catupārisuddhisīlena. <bold>Aghaṭantassa uttarī</bold>ti uttari visesādhigamāya avāyamantassa. <bold>Ṭhitibhāgiyaṃ sīlaṃ bhavati</bold>asamādhisaṃvattaniyattā. Sampādite hi samādhismiṃ sīlassa samādhisaṃvattaniyatā nicchiyati. <bold>Samādhatthāyā</bold>ti samathavasena samādhānatthāya. <bold>Nibbida</bold>nti vipassanaṃ. Balavavipassanādassanatthaṃ nibbidāgahaṇaṃ tāvatāpi sīlassa nibbedhabhāgiyabhāvasiddhito.</paragraph>
<paragraph line="39">Yāni ca sikkhāpadāni nesaṃ rakkhitabbānīti sambandho, tāni pana asādhāraṇapaññattito aññāni. <bold>Nesa</bold>nti ‘‘rakkhitabbānī’’ti padaṃ apekkhitvā kattari sāmivacanaṃ, tehi bhikkhūhīti attho. <bold>Sati vā ussāhe</bold>ti ussakkitvā sīlāni rakkhituṃ ussāhe sati. <bold>Dasā</bold>ti sāmaṇerehi rakkhitabbasīlamāha ghaṭikārādīnaṃ viya. <bold>Aṭṭhā</bold>ti naccādimālādiveramaṇiṃ ekaṃ katvā sabbapacchimavajjāni aṭṭha.</paragraph>
<paragraph line="40"><bold>Avītikkamo</bold>ti <pageBreak edition="M" number="1.0037" /><pageBreak edition="V" number="1.0035" />pañcannaṃ sīlānaṃ avītikkamo. <bold>Pakatisīla</bold>nti sabhāvasīlaṃ. Tatrūpapattiniyataṃ hi sīlaṃ uttarakurukānaṃ. <bold>Mariyādācāritta</bold>nti tassa tassa sāvajjassa akaraṇe mariyādabhūtaṃ, tattha tattha kulādīsu pubbapurisehi ṭhapitaṃ cārittaṃ. Kuladesapāsaṇḍadhammo hi ‘‘ācārasīla’’nti adhippetaṃ. Tattha kuladhammo tāva brāhmaṇādīnaṃ amajjapānādi, desadhammo ekaccajanapadavāsīnaṃ ahiṃsanādi, pāsaṇḍadhammo titthiyānaṃ yamaniyamādi. Titthiyamataṃ hi diṭṭhipāsena, taṇhāpāsena ca ḍeti pavattati, pāsaṃ vā bādhaṃ ariyavinayassa ḍetīti ‘‘pāsaṇḍa’’nti vuccati. ‘‘Pakatiyā sīlavatī hotī’’ti (dī. ni. 2.20) vacanato bodhisattamātu pañcasikkhāpadasīlaṃ paripuṇṇameva. Idaṃ pana ukkaṃsagataṃ bodhisattapitaripi cittuppādamattenapi asaṃkiliṭṭhaṃ ‘‘dhammatāsīla’’nti vuttaṃ. <bold>Kāmaguṇūpasaṃhita</bold>nti kāmakoṭṭhāsesu assādūpasaṃhitaṃ kāmassādagadhitaṃ. <bold>Dhammatāsīla</bold>nti dhammatāya kāraṇaniyāmena āgataṃ sīlaṃ. Sīlapāramiṃ hi paramukkaṃsaṃ pāpetvā kucchigatassa mahābodhisattassa sīlatejena guṇānubhāvena bodhisattamātu saraseneva paramasallekhappattaṃ sīlaṃ hoti. <bold>Mahākassapādīna</bold>nti <bold>ādi</bold>-saddena bhaddādike saṅgaṇhāti. Te kira suciraṃ kālaṃ suparisuddhasīlā eva hutvā āgatā. Tenāha <bold>‘‘suddhasattāna’’</bold>nti. <bold>Tāsu tāsu jātīsū</bold>ti sīlavarājamahiṃsarājādijātīsu. Pubbe purimajātiyaṃ siddho hetu etassāti <bold>pubbahetukasīlaṃ</bold>. Idaṃ pana pakatisīlādisamādānena vinā avītikkamalakkhaṇaṃ sampattaviratisaṅgahaṃ daṭṭhabbaṃ.</paragraph>
<paragraph line="41">Yaṃ bhagavatā evaṃ vuttaṃ sīlanti sambandho. <bold>Idhā</bold>ti vakkhamānasīlaparipūrakassa puggalassa sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ. Vuttaṃ hetaṃ ‘‘idheva, bhikkhave, samaṇo…pe… suññā parappavādā samaṇebhi aññehī’’ti (dī. ni. 2.214; ma. ni. 1.139; a. ni. 4.241). <bold>Bhikkhū</bold>ti tassa sīlassa paripūrakapuggalaparidīpanaṃ. <bold>Pātimokkhasaṃvarasaṃvuto</bold>ti idamassa pātimokkhasīle patiṭṭhitabhāvaparidīpanaṃ. <bold>Viharatī</bold>ti idamassa tadanurūpavihārasamaṅgibhāvaparidīpanaṃ. <bold>Ācāragocarasampanno</bold>ti idaṃ pātimokkhasaṃvarassa, upariadhigantabbaguṇānañca upakārakadhammaparidīpanaṃ. <bold>Aṇumattesu vajjesu bhayadassāvī</bold>ti idaṃ pātimokkhato acavanabhāvaparidīpanaṃ. <bold>Samādāyā</bold>ti sikkhāpadānaṃ anavasesato ādānaparidīpanaṃ. <bold>Sikkhatī</bold>ti sikkhāya samaṅgibhāvaparidīpanaṃ <pageBreak edition="M" number="1.0038" />. <bold>Sikkhāpadesū</bold>ti sikkhitabbadhammaparidīpanaṃ. Yaṃ panettha vattabbaṃ, taṃ parato āvi bhavissati.</paragraph>
<paragraph line="42"><bold>So</bold>ti <pageBreak edition="V" number="1.0036" />pātimokkhasaṃvarasīle patiṭṭhitabhikkhu. Tena yādisassa indriyasaṃvarasīlaṃ icchitabbaṃ, taṃ dasseti. <bold>Cakkhunā</bold>ti yato so saṃvaro, taṃ dasseti. <bold>Rūpa</bold>nti yattha so saṃvaro, taṃ dasseti. <bold>Disvā na nimittaggāhī hoti nānubyañjanaggāhī</bold>ti saṃvarassa upāyaṃ dasseti. <bold>Yatvādhikaraṇa…pe… anvāssaveyyu</bold>nti saṃvarassa paṭipakkhaṃ tattha ādīnavaṃ dasseti. <bold>Saṃvarāya paṭipajjatī</bold>ti pageva satiyā upaṭṭhapetabbataṃ dasseti. <bold>Rakkhati cakkhundriya</bold>nti satiyā upaṭṭhāpanameva cakkhundriyassa ārakkhāti dasseti. <bold>Cakkhundriye saṃvaraṃ āpajjatī</bold>ti tathābhūtā satiyevettha saṃvaroti dasseti. Vītikkamassa vasenāti sambandho. <bold>Channaṃ sikkhāpadāna</bold>nti ‘‘ājīvahetu ājīvakāraṇā asantaṃ abhūtaṃ uttarimanussadhammaṃ ullapatī’’tiādinā āgatānaṃ channaṃ pārājikādipaṭisaṃyuttānaṃ sikkhāpadānaṃ. Sāmantajappanādinā tividhena kuhanavatthunā vimhāpanaṃ <bold>kuhanā</bold>. Attānaṃ, dāyakaṃ vā ukkhipitvā yathā so kiñci dadāti, evaṃ kathanaṃ <bold>lapanā</bold>. Nimittaṃ vuccati paccayadānasaññuppādakaṃ kāyavacīkammaṃ, tena nimittena carati, nimittaṃ vā karotīti nemittiko, tassa bhāvo <bold>nemittikatā</bold>. Gandhādayo viya lābhāya paresaṃ akkosanādinā nipisatīti nippeso, nippesova nippesiko, tassa bhāvo <bold>nippesikatā</bold>. Mahicchatāya attanā laddhalābhena parato lābhapariyesanā <bold>lābhena lābhaṃ nijigīsanatā. Evamādīna</bold>nti <bold>ādi</bold>-saddena anuppiyabhāṇitācāṭukamyatādiṃ saṅgaṇhāti. Paṭisaṅkhānena paccavekkhaṇāya parisuddho asaṃkiliṭṭho <bold>paṭisaṅkhānaparisuddho</bold>. Cattāro paccayā paribhuñjīyanti etenāti <bold>catupaccayaparibhogo,</bold>tathāpavattā anavajjacetanā.</paragraph>
<subhead line="43">Pātimokkhasaṃvarasīlavaṇṇanā</subhead>
<paragraph line="44" number="14"><bold>Tatrā</bold>ti tesu pātimokkhasaṃvarādīsu. <bold>Ādito paṭṭhāyā</bold>ti ‘‘idha bhikkhū’’tiādinā (vibha. 508; dī. ni. 1.194) āgatadesanāya ādito pabhuti. <bold>Vinicchayakathā</bold>ti tattha saṃsayavidhamanena vinicchayāvahā kathā. Paṭhamassa atthassa <pageBreak edition="M" number="1.0039" />sabbasādhāraṇattā asādhāraṇaṃ pabbajitāveṇikaṃ pariyāyaṃ dassento <bold>‘‘chinnabhinnapaṭadharāditāya vā’’</bold>ti āha. Evaṃ hissa paripuṇṇapātimokkhasaṃvarayogyatā dassitā hoti. Bhinnapaṭadharādibhāvo ca nāma daliddassāpi niggahitassa hotīti tato visesetuṃ ‘‘saddhāpabbajito’’ti vatvā paṭipattiyā yogyabhāvadassanatthaṃ <bold>‘‘kulaputto’’</bold>ti vuttaṃ. Ācārakulaputto vā hi paṭipajjituṃ sakkoti jātikulaputto vā. <bold>Sikkhāpadasīla</bold>nti cārittavārittappabhedaṃ sikkhāpadavasena paññattaṃ sīlaṃ. <bold>Yo</bold>ti <pageBreak edition="V" number="1.0037" />aniyamaniddeso yo koci puggalo. <bold>Na</bold>nti vinayapariyāpannaṃ sīlaṃ. <bold>Ta</bold>nti puggalaṃ. <bold>Mokkheti</bold>sahakārikāraṇabhāvato. Apāye bhavāni <bold>āpāyikāni. Ādi</bold>-saddena tadaññaṃ sabbasaṃsāradukkhaṃ saṅgaṇhāti. <bold>Saṃvaraṇaṃ</bold>kāyavacīdvārānaṃ pidahanaṃ. Yena te saṃvutā pihitā honti, so saṃvaro. Yasmā pana so sattannaṃ āpattikkhandhānaṃ avītikkamo vītikkamapaṭipakkhoti katvā, tasmā vuttaṃ <bold>‘‘kāyikavācasikassa avītikkamassetaṃ nāma’’</bold>nti. <bold>Pātimokkhasaṃvarena saṃvuto</bold>ti pātimokkhasaṃvarena pihitakāyavacīdvāro. Tathābhūto ca yasmā taṃ upeto tena ca samaṅgī nāma hoti, tasmā vuttaṃ <bold>‘‘upagato samannāgatoti attho’’</bold>ti.</paragraph>
<paragraph line="45">Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca dukkarabhāvato bahukkhattuṃ apāyesu patanasīloti <bold>pātī,</bold>puthujjano. Aniccatāya vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti <bold>pātī,</bold>maraṇavasena vā tamhi tamhi sattanikāye attabhāvassa pātanasīloti <bold>pātī,</bold>sattasantāno, cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa hi vimokkhena satto ‘‘vimutto’’ti vuccati. Vuttaṃ hi ‘‘cittavodānā visujjhantī’’ti, ‘‘anupādāya āsavehi cittaṃ vimutta’’nti (mahāva. 28) ca. Atha vā avijjādinā hetunā saṃsāre patati gacchati pavattatīti <bold>pātī,</bold>‘‘avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata’’nti (saṃ. ni. 2.124) hi vuttaṃ. Tassa pātino sattassa taṇhādisaṃkilesattayato mokkho etenāti pātimokkhaṃ <pageBreak edition="M" number="1.0040" />. ‘‘Kaṇṭhekāḷo’’tiādīnaṃ viyassa samāsasiddhi veditabbā. Atha vā pāteti vinipāteti dukkheti <bold>pāti,</bold>cittaṃ. Vuttaṃ hi ‘‘cittena nīyati loko, cittena parikassatī’’ti (saṃ. ni. 1.62). Tassa pātino mokkho etenāti pātimokkhaṃ, patati vā etena apāyadukkhe, saṃsāradukkhe cāti <bold>pātī,</bold>taṇhādisaṃkileso. Vuttaṃ hi ‘‘taṇhā janeti purisaṃ (saṃ. ni. 1.55-57), taṇhādutiyo puriso’’ti (itivu. 15, 105; a. ni. 4.9; mahāni. 191; cūḷani. pārāyanānugītigāthāniddesa) ca ādi. Tato pātito mokkhoti pātimokkhaṃ. Atha vā patati etthāti pātīni, cha ajjhattikabāhirāni āyatanāni. Vuttaṃ hi ‘‘chasu loko samuppanno, chasu kubbati santhava’’nti (saṃ. ni. 1.70; su. ni. 171). Tato chaajjhattikabāhirāyatanasaṅkhātato pātito mokkhoti pātimokkhaṃ. Atha vā pāto vinipāto assa <pageBreak edition="V" number="1.0038" />atthīti <bold>pātī,</bold>saṃsāro. Tato mokkhoti pātimokkhaṃ, atha vā sabbalokādhipatibhāvato dhammissaro bhagavā ‘‘patī’’ti vuccati. Muccati etenāti mokkho, patino mokkho tena paññattattāti patimokkho, patimokkho eva pātimokkhaṃ. Sabbaguṇānaṃ vā mūlabhāvato uttamaṭṭhena pati ca so yathāvuttenatthena mokkho cāti patimokkho, patimokkho eva pātimokkhaṃ. Tathā hi vuttaṃ ‘‘pātimokkhanti mukhametaṃ pamukhameta’’nti (mahāva. 135) vitthāro.</paragraph>
<paragraph line="46">Atha vā pa-iti pakāre, atī-ti accantatthe nipāto, tasmā pakārehi accantaṃ mokkhetīti pātimokkhaṃ. Idaṃ hi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena, samucchedavasena ca accantaṃ mokkheti mocetīti pātimokkhaṃ, pati pati mokkhoti vā patimokkho, tamhā tamhā vītikkamadosato paccekaṃ mokkhoti attho, patimokkho eva pātimokkhaṃ. Mokkhoti vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato, patimokkhoyeva pātimokkhaṃ. Atha vā mokkhaṃ pati vattati, mokkhābhimukhanti vā patimokkhaṃ, patimokkhameva pātimokkhanti evamettha pātimokkha-saddassa attho veditabbo. <bold>Iriyatī</bold>ti attabhāvaṃ pavatteti. ‘‘Viharatī’’ti iminā pātimokkhasaṃvarasīle ṭhitassa <pageBreak edition="M" number="1.0041" />bhikkhuno iriyāpathavihāro dassito. <bold>Pāḷiya</bold>nti <bold>jhānavibhaṅgapāḷiyaṃ</bold>(vibha. 508 ādayo).</paragraph>
<paragraph line="47">Tattha kāmaṃ samaṇacāraṃ, samaṇagocarañca dassetuṃ <bold>‘‘ācāragocarasampanno’’</bold>ti vuttaṃ, yathā pana maggaṃ ācikkhanto ‘‘vāmaṃ muñca, dakkhiṇaṃ gaṇhā’’ti vajjetabbapubbakaṃ gahetabbaṃ vadeyya, yathā vā sasīsanhānena pahīnasedamalajallikassa mālāgandhavilepanādivibhūsanasaṃvidhānaṃ yuttarūpaṃ, evaṃ pahīnapāpadhammassa kalyāṇadhammasamāyogo yuttarūpoti ‘‘atthi ācāro, atthi anācāro’’ti dvayaṃ uddisitvā anācāraṃ tāva vibhajituṃ <bold>‘‘tattha katamo anācāro’’</bold>tiādi vuttaṃ. Tattha <bold>kāyiko vītikkamo</bold>ti tividhaṃ kāyaduccaritaṃ. <bold>Vācasiko vītikkamo</bold>ti catubbidhaṃ vacīduccaritaṃ. <bold>Kāyikavācasiko</bold>ti tadubhayaṃ.</paragraph>
<paragraph line="48">Evaṃ ājīvaṭṭhamakasīlassa vītikkamo dassito. Idāni mānasaṃ anācāraṃ dassetuṃ ‘‘sabbampi <pageBreak edition="V" number="1.0039" />dussīlyaṃ anācāro’’ti vatvā tattha ekacciyaṃ dassento <bold>‘‘idhekacco veḷudānena vā’’</bold>tiādimāha. Tattha <bold>veḷudānenā</bold>ti paccayuppādanatthena veḷudānena. <bold>Pattadānā</bold>dīsupi eseva nayo. <bold>Veḷū</bold>ti manussānaṃ payojanāvaho yo koci veḷudaṇḍo. <bold>Pattaṃ</bold>gandhikādīnaṃ gandhapaliveṭhanādiatthaṃ vā, tālanāḷikerādipattaṃ vā. <bold>Pupphaṃ</bold>yaṃ kiñci manussānaṃ payojanāvahaṃ. Tathā <bold>phalaṃ. Sinānaṃ</bold>sirīsacuṇṇādinhāniyacuṇṇaṃ. Mattikāpi ettheva saṅgahaṃ gacchati. <bold>Dantakaṭṭhaṃ</bold>yaṃ kiñci mukhasodhanatthaṃ dantaponaṃ. <bold>Cāṭukamyatā</bold>attānaṃ dāsaṃ viya nīcaṭṭhāne ṭhapetvā parassa khalitavacanaṃ saṇṭhapetvā piyakāmatāya paggayhavacanaṃ. <bold>Muggasūpyatā</bold>ti muggasūpasamatā saccālikena jīvitakappanaṃ. Yathā hi muggasūpe paccante bahū muggā paccanti, katipayā na paccanti, evaṃ saccālikena jīvitakappane bahu alikaṃ hoti, appakaṃ saccanti. Paribhaṭatīti paribhaṭo, paresaṃ dārake pariharanto. Paribhaṭassa kammaṃ <bold>pāribhaṭyaṃ,</bold>sā eva <bold>pāribhaṭyatā,</bold>alaṅkaraṇādinā kuladārakapariharaṇassetaṃ nāmaṃ. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ <bold>jaṅghapesanikaṃ. Aññataraññatarenā</bold>ti etesaṃ vā veḷudānādīnaṃ vejjakammabhaṇḍāgārikakammapiṇḍapaṭipiṇḍakammasaṅghuppādacetiyuppādapaṭṭhapanādīnaṃ vā micchājīvena jīvitakappanakakammānaṃ yena kenaci <pageBreak edition="M" number="1.0042" />. <bold>Buddhapaṭikuṭṭhenā</bold>ti buddhehi garahitena paṭisiddhena. <bold>Micchājīvenā</bold>ti na sammāājīvena. <bold>Ayaṃ vuccati anācāro</bold>ti ayaṃ sabbopi ‘‘anācāro’’ti kathīyati. Ācāraniddeso vuttapaṭipakkhanayeneva veditabbo.</paragraph>
<paragraph line="49">Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ. <bold>Gocaro</bold>ti piṇḍapātādīnaṃ atthāya upasaṅkamituṃ yuttaṭṭhānaṃ. Ayuttaṭṭhānaṃ <bold>agocaro</bold>. Vesiyā gocaro assāti <bold>vesiyāgocaro,</bold>mittasanthavavasena upasaṅkamitabbaṭṭhānanti attho. Vesiyā nāma rūpūpajīviniyo, tā mittasanthavavasena na upasaṅkamitabbā, samaṇabhāvassa antarāyakarattā, parisuddhāsayassāpi garahahetuto, tasmā dakkhiṇādānavasena satiṃ upaṭṭhapetvāva upasaṅkamitabbā. <bold>Vidhavā</bold>vuccanti matapatikā, pavutthapatikā vā. <bold>Thullakumārikā</bold>ti mahallikā aniviṭṭhakumāriyo, <bold>paṇḍakā</bold>ti napuṃsakā. Te hi ussannakilesā avūpasantapariḷāhā lokāmisasannissitakathābahulā, tasmā na upasaṅkamitabbā. <bold>Bhikkhuniyo</bold>nāma ussannabrahmacariyā. Tathā bhikkhūpi. Tesaṃ aññamaññaṃ visabhāgavatthubhāvato santhavavasena upasaṅkamane katipāheneva brahmacariyantarāyo siyā, tasmā na upasaṅkamitabbā. Gilānapucchanādivasena upasaṅkamane satokārinā bhavitabbaṃ. <bold>Pānāgāra</bold>nti surāpānagharaṃ. Taṃ soṇḍajanehi <pageBreak edition="V" number="1.0040" />avivittaṃ hoti. Tattha tehi soṇḍatādivasena na upasaṅkamitabbaṃ brahmacariyantarāyakarattā. <bold>Saṃsaṭṭho viharati rājūhī</bold>tiādīsu <bold>rājāno</bold>nāma ye rajjamanusāsanti. <bold>Rājamahāmattā</bold>rājissariyasadisāya issariyamattāya samannāgatā. <bold>Titthiyā</bold>ti viparītadassanā bāhirakaparibbājakā. <bold>Titthiyasāvakā</bold>ti tesu daḷhabhattā paccayadāyakā. <bold>Ananulomikena saṃsaggenā</bold>ti tissannaṃ sikkhānaṃ ananulomikena paccanīkabhūtena saṃsaggena saṃsaṭṭho viharati, yena brahmacariyantarāyaṃ vā sallekhaparihāniṃ vā pāpuṇāti.</paragraph>
<paragraph line="50">Idāni aparenapi pariyāyena agocaraṃ dassetuṃ <bold>‘‘yāni vā pana tānī’’</bold>tiādi vuttaṃ. Tattha <bold>assaddhānī</bold>ti buddhādīsu saddhāvirahitāni. Tato eva <bold>appasannāni,</bold>kammakammaphalasaddhāya vā abhāvena <bold>assaddhāni</bold>. Ratanattayappasādābhāvena <bold>appasannāni. Akkosakaparibhāsakānī</bold>ti akkosavatthūhi <pageBreak edition="M" number="1.0043" />akkosakāni ceva bhayadassanena santajjanakāni ca. Atthaṃ na icchanti anatthameva icchantīti <bold>anatthakāmāni</bold>. Hitaṃ na icchanti ahitameva icchantīti <bold>ahitakāmāni</bold>. Phāsu na icchanti aphāsuṃyeva icchantīti <bold>aphāsukakāmāni</bold>. Yogakkhemaṃ nibbhayaṃ na icchanti, ayogakkhemameva icchantīti <bold>ayogakkhemakāmāni. Bhikkhūna</bold>nti ettha sāmaṇerānampi saṅgaho. <bold>Bhikkhunīna</bold>nti ettha sikkhamānasāmaṇerīnaṃ. Sabbesaṃ hi sāsanikānaṃ anatthakāmatādīpanapadamidaṃ vacanaṃ. <bold>Tathārūpāni kulānī</bold>ti tādisāni khattiyakulādīni. <bold>Sevatī</bold>ti nissāya jīvati. <bold>Bhajatī</bold>ti upasaṅkamati. <bold>Payirupāsatī</bold>ti punappunaṃ upagacchati. <bold>Ayaṃ vuccatī</bold>ti ayaṃ vesiyādiko, rājādiko, assaddhakulādiko ca taṃ taṃ sevantassa tippakāropi ayutto gocaroti <bold>agocaro</bold>. Ettha hi vesiyādiko pañcakāmaguṇanissayato <bold>agocaro</bold>. Yathāha ‘‘ko ca, bhikkhave, bhikkhuno agocaro paravisayo? Yadidaṃ pañca kāmaguṇā’’ti (saṃ. ni. 5.372). Rājādiko samaṇadhammassa anupanissayato, lābhasakkārāsanivicakkanippothanadiṭṭhivipattihetuto ca. Assaddhakulādiko saddhāhānicittasantāsāvahato <bold>agocaro</bold>.</paragraph>
<paragraph line="51">Gocaraniddese ‘‘na vesiyāgocaro’’tiādīni vuttapaṭipakkhavasena veditabbāni. <bold>Opānabhūtānī</bold>ti udapānabhūtāni bhikkhusaṅghassa, bhikkhunīsaṅghassa ca catumahāpathe khatapokkharaṇī viya yathāsukhaṃ ogāhanakkhamāni. <bold>Kāsāvapajjotānī</bold>ti bhikkhūnaṃ, bhikkhunīnañca nivatthapārutakāsāvānaṃyeva pabhāhi ekobhāsāni. <bold>Isivātapaṭivātānī</bold>ti gehaṃ pavisantānaṃ <pageBreak edition="V" number="1.0041" />, nikkhamantānañca bhikkhubhikkhunīsaṅkhātānaṃ isīnaṃ cīvaravātena ceva samiñjanapasāraṇādijanitasarīravātena ca paṭivātāni pavāyitāni viniddhutakibbisāni vā.</paragraph>
<paragraph line="52">Idāni niddese āgatanayenāpi ācāragocare dassetuṃ <bold>‘‘apicā’’</bold>tiādi āraddhaṃ. <bold>Etthā</bold>ti etasmiṃ pātimokkhasīlaniddese. <bold>Imināpi nayenā</bold>ti idāni vuccamānavidhināpi. <bold>Saṅghagato</bold>ti saṅghasannipātaṃ gato. <bold>Acittīkārakato</bold>ti akatacittīkāro, akatagāravoti attho. <bold>Ghaṭṭayanto</bold>ti sarīrena, cīvarena vā ghaṃsanto. Puratopi tiṭṭhati acittīkārakatoti <pageBreak edition="M" number="1.0044" />sambandhitabbaṃ. <bold>Ṭhitakopī</bold>ti upari tiṭṭhanto viya āsannataraṭṭhāne ṭhitakopi bhaṇati. <bold>Bāhāvikkhepako</bold>ti bāhuṃ vikkhipanto. <bold>Anupāhanāna</bold>nti anādare sāmivacanaṃ. <bold>Saupāhano</bold>ti upāhanāruḷho. <bold>There bhikkhū anupakhajjā</bold>ti therānaṃ bhikkhūnaṃ ṭhitaṭṭhānaṃ anupavisitvā tesaṃ āsannataraṭṭhānaṃ upagantvā. <bold>Kaṭṭhaṃ pakkhipati</bold>aggikuṇḍe. <bold>Vokkammā</bold>ti passato atikkamitvā. <bold>Gūḷhāni</bold>sabhāvato paṭicchannāni sāṇipākārādinā paṭicchāditāni. <bold>Anāpucchā</bold>ti anāpucchitvā. <bold>Assā</bold>ti anācārassa.</paragraph>
<paragraph line="53"><bold>Apica bhikkhū</bold>tiādi sabbasseva bhikkhuno ācāradassanavasena pavattaṃ aṭṭhakathāvacanaṃ, na niddesapāḷi. Saddhāsīlasutacāgādiguṇahetuko garubhāvo garukaraṇaṃ vā gāravo, saha gāravenāti <bold>sagāravo</bold>. Garuṭṭhāniyesu gāravasārajjādivasena paṭissāyanā patissā, sappatissavapaṭipatti. Saha patissāyāti <bold>sappatisso</bold>. Savisesaṃ hirimanatāya, ottappibhāvena ca <bold>hirottappasampanno</bold>. Sekhiyadhammapāripūrivasena <bold>sunivattho supāruto. Pāsādikenā</bold>ti pasādāvahena, itthambhūtalakkhaṇe cetaṃ karaṇavacanaṃ. Eseva nayo ito paresupi chasu padesu. <bold>Abhikkantenā</bold>ti abhikkamena. <bold>Iriyāpathasampanno</bold>ti sampannairiyāpatho. Tena sesairiyāpathānampi pāsādikatamāha. <bold>Indriyesu guttadvāro</bold>ti cakkhundriyādīsu chasu dvāresu susaṃvihitārakkho. <bold>Bhojane mattaññū</bold>ti paribhuñjitabbato bhojanasaññite catubbidhepi paccaye pariyesanapaṭiggahaṇaparibhogādivasena sabbaso pamāṇaññū. <bold>Jāgariyamanuyutto</bold>ti pubbarattāpararattaṃ bhāvanāmanasikārasaṅkhātaṃ jāgariyaṃ sātaccakāritāvasena anu anu yutto tattha yuttapayutto. <bold>Satisampajaññena samannāgato</bold>tiādi yathāvuttassa ācārassa sambhāradassanaṃ. Tattha <bold>appiccho</bold>ti niiccho. <bold>Santuṭṭho</bold>ti yathālābhādivasena santosena tuṭṭho. <bold>Sakkaccakārī</bold>ti ādarakārī. <bold>Garucittīkārabahulo</bold>ti <pageBreak edition="V" number="1.0042" />garuṭṭhāniyesu garukaraṇabahulo. <bold>Ayaṃ vuccati ācāro</bold>ti ayaṃ sagāravatādi atthakāmehi ācaritabbato ācāro.</paragraph>
<paragraph line="54">Sīlādīnaṃ guṇānaṃ upanissayabhūto <bold>upanissayagocaro</bold>. Satisaṅkhāto cittassa ārakkhabhūto eva gocaro <bold>ārakkhagocaro</bold>. Kammaṭṭhānasaṅkhāto cittassa upanibandhanaṭṭhānabhūto gocaro <bold>upanibandhagocaro</bold>. Appicchatādīhi <pageBreak edition="M" number="1.0045" />dasahi vivaṭṭanissitāya kathāya vatthubhūtehi guṇehi samannāgato <bold>dasakathāvatthuguṇasamannāgato</bold>. Tato eva kalyāṇo sundaro mittoti <bold>kalyāṇamitto</bold>. Tassa lakkhaṇaṃ parato āgamissati. <bold>Assutaṃ</bold>suttageyyādiṃ. <bold>Suṇātī</bold>ti sutamayaṃ ñāṇaṃ uppādeti. <bold>Sutaṃ pariyodāpetī</bold>ti tameva yathāsutaṃ avisadatāya apariyodātaṃ punappunaṃ paripucchanādinā visodheti nijjaṭaṃ nigumbaṃ karoti. Tattha ca ye kaṅkhaṭṭhāniyā dhammā, tesu saṃsayaṃ chindanto <bold>kaṅkhaṃ vitarati</bold>. Kammakammaphalesu, ratanattaye ca sammādiṭṭhiyā ujukaraṇena <bold>diṭṭhiṃ ujuṃ karoti</bold>. Tato eva ca duvidhāyapi saddhāsampadāya <bold>cittaṃ pasādeti</bold>. Atha vā yathāsutaṃ dhammaṃ pariyodapetvā tatthāgate rūpārūpadhamme pariggahetvā sapaccayaṃ nāmarūpaṃ pariggaṇhanto sattadiṭṭhivaṅkavidhamanena <bold>diṭṭhiṃ ujuṃ karoti</bold>. Dhammānaṃ paccayapaccayuppannatāmattadassanena tīsupi addhāsu <bold>kaṅkhaṃ vitarati</bold>. Tato paraṃ ca udayabbayañāṇādivasena vipassanaṃ vaḍḍhetvā ariyabhūmiṃ okkamanto aveccapasādena ratanattaye <bold>cittaṃ pasādeti</bold>. Tathābhūtova tassa kalyāṇamittassa anusikkhanena saddhādīhi guṇehi na hāyati, aññadatthu vaḍḍhateva. Tenāha <bold>‘‘yassa vā’’</bold>tiādi.</paragraph>
<paragraph line="55"><bold>Antaraghara</bold>nti antare antare gharāni ettha, taṃ etassāti vā ‘‘antaraghara’’nti laddhanāmaṃ gocaragāmaṃ paviṭṭho. Tattha ghare ghare bhikkhāpariyesanāya vīthiṃ paṭipanno. <bold>Okkhittacakkhū</bold>ti heṭṭhākhittacakkhu. Kittakena pana okkhittacakkhu hotīti āha <bold>‘‘yugamattadassāvī’’</bold>ti. <bold>Susaṃvuto</bold>ti saṃyato. Yathā panettha susaṃvuto nāma hoti, taṃ dassetuṃ <bold>‘‘na hatthiṃ olokento’’</bold>tiādi vuttaṃ.</paragraph>
<paragraph line="56"><bold>Yatthā</bold>ti yesu satipaṭṭhānesu. <bold>Cittaṃ</bold>bhāvanācittaṃ. <bold>Upanibandhatī</bold>ti upanetvā nibandhati. Vuttañhetaṃ –</paragraph>
<gatha1 line="57">‘‘Yathā <pageBreak edition="V" number="1.0043" />thambhe nibandheyya, vacchaṃ damaṃ naro idha;</gatha1>
<gathalast line="58">Bandheyyevaṃ sakaṃ cittaṃ, satiyārammaṇe daḷha’’nti. (visuddhi. 1.217; dī. ni. aṭṭha. 2.374; ma. ni. aṭṭha. 1.107; pārā. aṭṭha. 2.165; paṭi. ma. aṭṭha. 2.1.163);</gathalast>
<paragraph line="59">Satipaṭṭhānānaṃ upanibandhagocarabhāvaṃ dassetuṃ <bold>‘‘vuttañheta’’</bold>ntiādi vuttaṃ. Tattha <bold>sako pettiko visayo</bold>ti attano pitu sammāsambuddhassa santako, tena diṭṭho dassito ca visayo.</paragraph>
<paragraph line="60"><bold>Aṇuppamāṇesū</bold>ti <pageBreak edition="M" number="1.0046" />paramāṇuppamāṇesu. <bold>Asañciccaāpannasekhiyaakusalacittuppādādibhedesū</bold>ti asañcicca āpannasekhiyesu akusalacittuppādādibhedesūti evaṃ asañciccaggahaṇaṃ sekhiyavisesanaṃ daṭṭhabbaṃ. Sekhiyaggahaṇena cettha <bold>vattakkhandhakādīsu</bold>(cūḷava. 356 ādayo) āgatavattādīnampi gahaṇaṃ. Tepi hi sikkhitabbaṭṭhena ‘‘sekhiyā’’ti icchitā. Tathā hi <bold>mātikāyaṃ</bold>pārājikādīnaṃ viya sekhiyānaṃ paricchedo na kato. Evañca katvā ‘‘asañcicca āpannasekhiyā’’ti asañciccaggahaṇaṃ samatthitaṃ hoti. Na hi <bold>mātikāyaṃ</bold>āgatesu pañcasattatiyā sekhiyesu nosaññāvimokkho nāma atthi, asañciccaggahaṇeneva cettha asatiajānanānampi saṅgaho kato. Keci panettha asiñcicca āpannaggahaṇena acittakāpattiyo gahitāti vadanti, taṃ tesaṃ matimattaṃ, garukāpattīsupi kāsañci acittakabhāvasabbhāvato, adhiṭṭhānāvikammassa, desanāvikammasseva vā sabbalahukassa vajjassa idhādhippetattā. Tenāha ‘‘yāni tāni vajjāni appamattakāni oramattakāni lahukāni lahusammatānī’’tiādi. Ādisaddena pātimokkhasaṃvaravisuddhatthaṃ anatikkamanīyānaṃ anāpattigamanīyānaṃ saṅgaho daṭṭhabbo. <bold>Bhayadassanasīlo</bold>ti paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā dassanasabhāvo, sabbalahukaṃ vā dubbhāsitamattaṃ pārājikasadisaṃ katvā dassanasabhāvo. <bold>Yaṃ kiñcī</bold>ti mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ paṭipajjitabbaṃ pūretabbaṃ sīlaṃ. <bold>Sammā ādāyā</bold>ti sammadeva sakkaccaṃ, sabbaso ca ādiyitvā. Ayaṃ pana ācāragocarasampadā kiṃ pātimokkhasīle pariyāpannā, udāhu apariyāpannāti? Pariyāpannā. Yadi evaṃ kasmā puna vuttāti codanaṃ sandhāyāha <bold>‘‘ettha cā’’</bold>tiādi.</paragraph>
<subhead line="61">Indriyasaṃvarasīlavaṇṇanā</subhead>
<paragraph line="62" number="15">Indriyasaṃvarasīlaṃ <pageBreak edition="V" number="1.0044" />pātimokkhasaṃvarasīlassa sambhārabhūtaṃ, tasmiṃ satiyeva icchitabbanti vuttaṃ <bold>‘‘soti pātimokkhasaṃvarasīle ṭhito bhikkhū’’</bold>ti. Sampādite hi etasmiṃ pātimokkhasaṃvarasīlaṃ suguttaṃ surakkhitameva hoti, susaṃvihitakaṇṭakavati viya sassanti. <bold>Kāraṇavasenā</bold>ti asādhāraṇakāraṇassa vasena. Asādhāraṇakāraṇavasena <pageBreak edition="M" number="1.0047" />hi phalaṃ apadisīyati, yathā yavaṅkuro bherisaddoti. Nissayavohārena vā etaṃ nissitavacanaṃ, yathā mañcā ukkuṭṭhiṃ karontīti. <bold>Rūpa</bold>nti rūpāyatanaṃ. <bold>Cakkhunā rūpaṃ disvā</bold>ti ettha yadi cakkhu rūpaṃ passeyya, aññaviññāṇasamaṅginopi passeyyuṃ, na cetaṃ atthi, kasmā? Acetanattā cakkhussa. Tenāha <bold>‘‘cakkhu rūpaṃ na passati acittakattā’’</bold>ti. Atha viññāṇaṃ rūpaṃ passeyya, tirokuṭṭādigatampi naṃ passeyya appaṭighabhāvato, idampi natthi sabbassa viññāṇassa dassanābhāvato. Tenāha <bold>‘‘cittaṃ na passati acakkhukattā’’</bold>ti. Tattha yathā cakkhusannissitaṃ viññāṇaṃ passati, na yaṃ kiñci. Tañca kenaci kuṭṭādinā antarite na uppajjati, yattha ālokassa vibandho. Yattha pana na vibandho phalikagabbhapaṭalādike, tattha antaritepi uppajjateva. Evaṃ viññāṇādhiṭṭhitaṃ cakkhu passati, na yaṃ kiñcīti viññāṇādhiṭṭhitaṃ cakkhuṃ sandhāyetaṃ vuttaṃ <bold>‘‘cakkhunā rūpaṃ disvā’’</bold>ti.</paragraph>
<paragraph line="63"><bold>Dvārārammaṇasaṅghaṭṭe</bold>ti dvārassa ārammaṇena saṅghaṭṭe sati, cakkhussa rūpārammaṇe āpāthagateti adhippāyo. <bold>Pasādavatthukena cittenā</bold>ti cakkhupasādavatthukena tannissāya pavattena viññāṇena, yaṃ ‘‘cakkhuviññāṇa’’nti vuccati. <bold>Passatī</bold>ti oloketi. Cakkhupasādasannissaye hi viññāṇe ālokānuggahitaṃ rūpārammaṇaṃ sannissayaguṇena obhāsente taṃsamaṅgipuggalo ‘‘rūpaṃ passatī’’ti vuccati. Obhāsanañcettha ārammaṇassa yathāsabhāvato vibhāvanaṃ, yaṃ ‘‘paccakkhato gahaṇa’’nti vuccati. Usunā lakkhassa vedhe sijjhante tassa sambhārabhūtena dhanunā vijjhatīti vacanaṃ viya viññāṇena rūpadassane sijjhante cakkhunā rūpaṃ passatīti <bold>īdisī sasambhārakathā nāmesā hoti</bold>. Sasambhārā kathā <bold>sasambhārakathā,</bold>dassanassa kāraṇasahitāti attho. Sasambhārassa vā dassanassa kathā <bold>sasambhārakathā. Tasmā</bold>ti yasmā kevalena cakkhunā, kevalena vā viññāṇena rūpadassanaṃ natthi, tasmā.</paragraph>
<paragraph line="64"><bold>Itthipurisanimittaṃ vā</bold>ti ettha itthisantānanissitarūpamukhena gayhamānaṃ saṇṭhānaṃ thanamaṃsāvisadatā <pageBreak edition="V" number="1.0045" />nimmassumukhatā kesabandhanavatthaggahaṇaṃ avisadaṭṭhānagamanādi ca sabbaṃ ‘‘itthī’’ti sañjānanassa kāraṇabhāvato <bold>itthinimittaṃ</bold>. Vuttavipariyāyato <bold>purisanimittaṃ</bold>veditabbaṃ. <bold>Subhanimittādikaṃ vā</bold>ti ettha rāguppattihetubhūto iṭṭhākāro <bold>subhanimittaṃ. Ādi</bold>-saddena paṭighanimittādīnaṃ <pageBreak edition="M" number="1.0048" />saṅgaho. So pana dosuppattiādihetubhūto aniṭṭhādiākāro veditabbo. Kāmañcettha pāḷiyaṃ abhijjhādomanassāva sarūpato āgatā, upekkhānimittassāpi pana saṅgaho icchitabbo, asamapekkhanena uppajjanakamohassāpi asaṃvarabhāvato. Tathā hi vakkhati ‘‘muṭṭhasaccaṃ vā aññāṇaṃ vā’’ti. <bold>Upekkhānimitta</bold>nti cettha aññāṇupekkhāya vatthubhūtaṃ ārammaṇaṃ, tañcassa asamapekkhanavasena veditabbaṃ. Evaṃ saṅkhepato rāgadosamohānaṃ kāraṇaṃ ‘‘subhanimittādika’’nti vuttaṃ. Tenāha <bold>‘‘kilesavatthubhūtaṃ nimitta’’</bold>nti. <bold>Diṭṭhamatteyeva saṇṭhātī</bold>ti ‘‘diṭṭhe diṭṭhamattaṃ bhavissatī’’ti (udā. 10) sutte vuttanayena vaṇṇāyatane cakkhuviññāṇena, vīthicittehi ca gahitamatteyeva tiṭṭhati, na tato paraṃ kiñci subhādiākāraṃ parikappeti. <bold>Pākaṭabhāvakaraṇato</bold>ti paribyattabhāvakaraṇato vibhūtabhāvakaraṇato. Visabhāgavatthuno hi hatthādiavayavesu subhādito parikappentassa aparāparaṃ tattha uppajjamānā kilesā paribyattā hontīti te tesaṃ <bold>anubyañjanā</bold>nāma. Te pana yasmā tathā tathā sanniviṭṭhānaṃ bhūtupādāyarūpānaṃ sannivesākāro. Na hi taṃ muñcitvā paramatthato hatthādi nāma koci atthi. Tasmā vuttaṃ <bold>‘‘hatthapāda…pe… ākāraṃ na gaṇhātī’’</bold>ti. Kiṃ pana gaṇhātīti āha <bold>‘‘yaṃ tattha bhūtaṃ, tadeva gaṇhātī’’</bold>ti. Yaṃ tasmiṃ sarīre vijjamānaṃ kesalomādi bhūtupādāyamattaṃ vā, tadeva yāthāvato gaṇhāti. Tattha asubhākāragahaṇassa nidassanaṃ dassento <bold>‘‘cetiyapabbatavāsī’’</bold>tiādinā mahātissattheravatthuṃ āhari.</paragraph>
<paragraph line="65">Tattha <bold>sumaṇḍitapasādhitā</bold>ti suṭṭhu maṇḍitā pasādhitā ca. Ābharaṇādīhi āhārimehi maṇḍanaṃ. Sarīrassa ucchādanādivasena paṭisaṅkharaṇaṃ pasādhananti vadanti, ābharaṇehi, pana vatthālaṅkārādīhi ca alaṅkaraṇaṃ pasādhanaṃ. Ūnaṭṭhānapūraṇaṃ maṇḍanaṃ. <bold>Vipallatthacittā</bold>ti rāgavasena viparītacittā. <bold>Olokento</bold>ti thero kammaṭṭhānamanasikāreneva gacchanto saddakaṇṭakattā pubbabhāgamanasikārassa hasitasaddānusārena ‘‘kimeta’’nti olokento. <bold>Asubhasañña</bold>nti aṭṭhikasaññaṃ. Aṭṭhikakammaṭṭhānaṃ hi thero tadā pariharati. <bold>Arahattaṃ pāpuṇī</bold>ti thero <pageBreak edition="M" number="1.0049" />kira tassā hasantiyā dantaṭṭhidassaneneva pubbabhāgabhāvanāya subhāvitattā paṭibhāganimittaṃ, sātisayañca upacārajjhānaṃ labhitvā yathāṭhitova tattha paṭhamajjhānaṃ adhigantvā taṃ pādakaṃ katvā <pageBreak edition="V" number="1.0046" />vipassanaṃ vaḍḍhetvā maggaparamparāya āsavakkhayaṃ pāpuṇi. <bold>Pubbasaññaṃ anussarī</bold>ti pubbakaṃ yathāraddhaṃ kālena kālaṃ anuyuñjiyamānaṃ aṭṭhikakammaṭṭhānaṃ anussari samannāhari. <bold>Anumagga</bold>nti anupathaṃ tassā padānupadaṃ. Therassa kira bhāvanāya paguṇabhāvato dantaṭṭhidassaneneva tassā sakalasarīraṃ aṭṭhikasaṅghātabhāvena upaṭṭhāsi. Na taṃ ‘‘itthī’’ti vā ‘‘puriso’’ti vā sañjāni. Tenāha <bold>‘‘nābhijānāmi…pe… mahāpathe’’</bold>ti.</paragraph>
<paragraph line="66"><bold>‘‘Yassa cakkhundriyāsaṃvarassa hetū’’</bold>ti vatvā puna <bold>‘‘tassa cakkhundriyassa satikavāṭena pidahanatthāyā’’</bold>ti vuttaṃ, na asaṃvarassāti. Yadidaṃ yaṃ cakkhundriyāsaṃvarassa hetu abhijjhādianvāssavanaṃ dassitaṃ, taṃ asaṃvutacakkhundriyasseva hetu pavattaṃ dassitanti katvā vuttaṃ. Cakkhudvārikassa hi abhijjhādianvāssavanassa taṃdvārikaviññāṇassa viya cakkhundriyaṃ padhānakāraṇaṃ. Cakkhundriyassa asaṃvutatte sati te anvāssavantīti asaṃvariyamānacakkhundriyahetuko so asaṃvaro tathā vuttoti. Yatvādhikaraṇanti hi yassa cakkhundriyassa kāraṇāti attho. Kīdisassa ca kāraṇāti? Asaṃvutassa, kiñca asaṃvutaṃ? Yassa cakkhundriyāsaṃvarassa hetu abhijjhādayo anvāssavanti, <bold>tassa saṃvarāyā</bold>ti ayamettha yojanā.</paragraph>
<paragraph line="67"><bold>Javanakkhaṇe pana sace dussīlyaṃ vā</bold>tiādi puna avacanatthaṃ idheva sabbaṃ vuttanti chasu dvāresu yathāsambhavaṃ veditabbaṃ. Na hi pañcadvāre kāyavacīduccaritasaṅkhātaṃ dussīlyaṃ atthi, tasmā dussīlyāsaṃvaro manodvāravasena, sesāsaṃvaro chadvāravasena yojetabbo. Muṭṭhasaccādīnaṃ hi satipaṭipakkhākusaladhammādibhāvato siyā pañcadvāre uppatti, na tveva kāyikavācasikavītikkamabhūtassa dussīlyassa tattha uppatti, pañcadvārikajavanānaṃ aviññattijanakattā. Dussīlyādayo cettha pañca asaṃvarā sīlasaṃvarādīnaṃ pañcannaṃ saṃvarānaṃ paṭipakkhabhāvena vuttā. <bold>Tasmiṃ satī</bold>ti tasmiṃ asaṃvare sati.</paragraph>
<paragraph line="68"><bold>Yathā</bold><pageBreak edition="M" number="1.0050" /><bold>ki</bold>nti yena pakārena javane uppajjamāno asaṃvaro ‘‘cakkhundriye asaṃvaro’’ti vuccati, taṃ nidassanaṃ kinti attho. <bold>Yathā</bold>tiādinā nagaradvāre asaṃvare sati taṃsambandhānaṃ gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti evaṃ aññāsaṃvare aññāsaṃvutatā sāmaññameva nidasseti, na pubbāparasāmaññaṃ, antobahisāmaññaṃ vā. Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ vuttaṃ <pageBreak edition="V" number="1.0047" />, itarañca antonagare gharādisamānaṃ. Paccayabhāvena hi purimanipphannaṃ javanakāle asantampi bhavaṅgādi cakkhādi viya phalanipphattiyā santaṃyeva nāma hoti. Na hi dharamānaṃyeva ‘‘santa’’nti vuccati. ‘‘Bāhiraṃ viya katvā’’ti ca paramatthato javanassa bāhirabhāve, itarassa ca abbhantarabhāve asatipi ‘‘pabhassaramidaṃ, bhikkhave, cittaṃ, tañca kho āgantukehi upakkiliṭṭha’’ntiādi (a. ni. 1.49) vacanato āgantukabhūtassa kadāci kadāci uppajjamānassa javanassa bāhirabhāvo, tabbidhurasabhāvassa itarassa abbhantarabhāvo ekena pariyāyena hotīti katvā vuttaṃ. Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito. Asaṃvarassa hi uppattiyā dvārabhavaṅgādīnaṃ tassa hetubhāvo paññāyatīti. Nagaradvārasadisena javanena pavisitvā dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ kathitaṃ. Yasmiṃ hi dvāre asaṃvaro uppajjati, so tattha dvārādīnaṃ saṃvarūpanissayabhāvaṃ upacchindantoyeva pavattatīti. Dvārabhavaṅgādīnaṃ javanena saha sambandho ekasantatipariyāpannato daṭṭhabbo.</paragraph>
<paragraph line="69">Ettha ca cakkhudvāre rūpārammaṇe āpāthagate niyamitādivasena kusalākusalajavane sattakkhattuṃ uppajjitvā bhavaṅgaṃ otiṇṇe tadanurūpameva manodvārikajavane tasmiṃyevārammaṇe sattakkhattuṃyeva uppajjitvā bhavaṅgaṃ otiṇṇe puna tasmiṃyeva dvāre tadevārammaṇaṃ nissāya ‘‘itthī puriso’’tiādinā vavatthapentaṃ pasādarajjanādivasena sattakkhattuṃ javanaṃ javati. Evaṃ pavattamānaṃ javanaṃ sandhāya <bold>‘‘javane dussīlyādīsu uppannesu tasmiṃ asaṃvare sati dvārampi agutta’’</bold>ntiādi vuttaṃ.</paragraph>
<paragraph line="70"><bold>Tasmiṃ</bold>pana javane. <bold>Sīlādīsū</bold>ti sīlasaṃvarasatisaṃvarañāṇasaṃvarakhantisaṃvaravīriyasaṃvaresu <bold>uppannesu</bold>. Yathā hi pageva satiārakkhaṃ anupaṭṭhapentassa <pageBreak edition="M" number="1.0051" />dussīlyādīnaṃ uppatti, evaṃ pageva satiārakkhaṃ upaṭṭhapentassa sīlādīnaṃ uppatti veditabbā. Saddādīsupi yathārahaṃ nimittānubyañjanāni veditabbāni. Sotaviññāṇena hi saddaṃ sutvā ‘‘itthisaddo’’ti vā ‘‘purisasaddo’’ti vā iṭṭhāniṭṭhādikaṃ vā kilesavatthubhūtaṃ nimittaṃ na gaṇhāti, sutamatte eva saṇṭhāti. Yo ca gītasaddādikassa kilesānaṃ anu anu byañjanato ‘‘anubyañjana’’nti laddhavohāro mandatārādivasena vavatthito chajjādibhedabhinno ākāro, tampi na gaṇhātīti. Evaṃ gandhādīsupi yathārahaṃ vattabbaṃ. Manodvāre pana sāvajjanabhavaṅgaṃ manodvāraṃ tasmiṃ dvāre dhammārammaṇe <pageBreak edition="V" number="1.0048" />āpāthagate taṃ javanamanasāva viññāya vijānitvātiādinā yojetabbaṃ. Kileso anubandho etassāti kilesānubandho, so eva nimittādigāho, tato parivajjanalakkhaṇaṃ <bold>kilesānubandhanimittādiggāhaparivajjanalakkhaṇaṃ. Ādi</bold>-saddena anubyañjanaṃ saṅgaṇhāti.</paragraph>
<subhead line="71">Ājīvapārisuddhisīlavaṇṇanā</subhead>
<paragraph line="72" number="16"><bold>Vutte</bold>ti idheva uddesavasena pubbe vutte. Tathā hi ‘‘ājīvahetu paññattānaṃ channaṃ sikkhāpadāna’’nti paduddhāraṃ katvā tāni pāḷivaseneva dassetuṃ <bold>‘‘yāni tānī’’</bold>tiādi āraddhaṃ. Tattha yāni tāni evaṃ paññattāni cha sikkhāpadānīti sambandho. <bold>Ājīvahetū</bold>ti jīvikanimittaṃ, ‘‘evāhaṃ paccayehi akilamanto jīvissāmī’’ti adhippāyena. <bold>Ājīvakāraṇā</bold>ti tasseva vevacanaṃ. <bold>Pāpiccho</bold>ti pāpikāya asantaguṇasambhāvanicchāya samannāgato. <bold>Icchāpakato</bold>ti icchāya apakato upadduto, abhibhūto vā. <bold>Asanta</bold>nti avijjamānaṃ. <bold>Abhūta</bold>nti anuppannaṃ. Anuppannattā hi tassa taṃ asantanti purimassa pacchimaṃ kāraṇavacanaṃ. <bold>Uttarimanussadhamma</bold>nti uttarimanussānaṃ ukkaṭṭhapurisānaṃ dhammaṃ, manussadhammato vā uttari ukkaṭṭhaṃ. <bold>Ullapatī</bold>ti uggatāyuko lapati. Sīlaṃ hi bhikkhuno āyu, taṃ tassa tathālapanasamakālameva vigacchati. Tenāha <bold>‘‘āpatti pārājikassā’’</bold>ti pārājikasaṅkhātā āpatti assa, pārājikasaññitassa vā vītikkamassa āpajjanaṃ ullapananti attho. <bold>Sañcarittaṃ samāpajjatī</bold>ti sañcaraṇabhāvaṃ āpajjati, itthiyā vā purisamatiṃ, purisassa vā itthimatiṃ ārocetīti adhippāyo. ‘‘Imesaṃ channaṃ sikkhāpadānaṃ vītikkamassa vasenā’’ti sambandho heṭṭhā dassito eva.</paragraph>
<paragraph line="73"><bold>Kuhanātiādīsū</bold>ti <pageBreak edition="M" number="1.0052" />heṭṭhā uddiṭṭhapāḷiyāva paduddhāro. <bold>Ayaṃ pāḷī</bold>ti ayaṃ <bold>vibhaṅge</bold>(vibha. 861) āgatā niddesapāḷi.</paragraph>
<paragraph line="74" number="17">Cīvarādipaccayā labbhantīti lābhā. Te eva sakkaccaṃ ādaravasena diyyamānā sakkārā. Patthaṭayasatā kittisaddo. Taṃ <bold>lābhañca sakkārañca kittisaddañca. Sannissitassā</bold>ti ettha taṇhānissayo adhippetoti āha <bold>‘‘patthayantassā’’</bold>ti. <bold>Asantaguṇadīpanakāmassā</bold>ti asante attani avijjamāne saddhādiguṇe sambhāvetukāmassa. Asantaguṇasambhāvanatālakkhaṇā, paṭiggahaṇe <pageBreak edition="V" number="1.0049" />ca amattaññutālakkhaṇā hi pāpicchatā. <bold>Icchāya apakatassā</bold>ti pāpikāya icchāya sammāājīvato apeto katoti apakato. Tathābhūto ca ājīvūpaddavena upaddutoti katvā āha <bold>‘‘upaddutassāti attho’’</bold>ti.</paragraph>
<paragraph line="75">Kuhanameva paccayuppādanassa vatthūti <bold>kuhanavatthu. Tividhampetaṃ</bold>tattha āgataṃ tassa nissayabhūtāya imāya pāḷiyā <bold>dassetu</bold>nti evamattho daṭṭhabbo. <bold>Tadatthikassevā</bold>ti tehi cīvarādīhi atthikasseva. <bold>Paṭikkhipanenā</bold>ti cīvarādīnaṃ paṭikkhipanahetu. <bold>Assā</bold>ti bhaveyya. <bold>Paṭiggahaṇena cā</bold>ti <bold>ca</bold>-saddena pubbe vuttaṃ paṭikkhipanaṃ samuccinoti.</paragraph>
<paragraph line="76"><bold>Bhiyyokamyata</bold>nti bahukāmataṃ. <bold>Ya</bold>nti kiriyāparāmasanaṃ, tasmā ‘‘dhāreyyā’’ti ettha yadetaṃ saṅghāṭiṃ katvā dhāraṇaṃ, etaṃ samaṇassa sāruppanti yojanā. <bold>Pāpaṇikānī</bold>ti āpaṇato chaḍḍitāni. <bold>Nantakānī</bold>ti antarahitāni coḷakhaṇḍāni. <bold>Uccinitvā</bold>ti uñchanena cinitvā saṅgahetvā. <bold>Uñchācariyāyā</bold>ti uñchācariyāya laddhena. Gilānassa paccayabhūtā bhesajjasaṅkhātā jīvitaparikkhārā <bold>gilānapaccayabhesajjaparikkhārā. Pūtimutta</bold>nti purāṇassa, apurāṇassa ca sabbassa gomuttassetaṃ nāmaṃ. <bold>Pūtimuttenā</bold>ti pūtibhāvena muttena parehi chaḍḍitena, pūtibhūtena vā gomuttena. <bold>Dhutavādo</bold>ti paresampi dhutaguṇavādī. <bold>Sammukhībhāvā</bold>ti sammukhato vijjamānattā, labbhamānatāyāti attho.</paragraph>
<paragraph line="77">Attānaṃ uttarimanussadhammādhigamassa sāmante katvā jappanaṃ <bold>sāmantajappanaṃ. Mahesakkho</bold>ti mahānubhāvo, uttarimanussadhammādhigamenāti adhippāyo. ‘‘Mitto’’ti sāmaññato vatvā puna taṃ viseseti ‘‘sandiṭṭho sambhatto’’ti <pageBreak edition="M" number="1.0053" />. Diṭṭhamatto hi mitto <bold>sandiṭṭho</bold>. Daḷhabhattiko <bold>sambhatto. Sahāyo</bold>ti saha āyanako, sakhāti attho. Sattapadino hi ‘‘sakhā’’ti vuccanti. <bold>Vihāro</bold>pākāraparicchinno sakalo āvāso. <bold>Aḍḍhayogo</bold>dīghapāsādo, garuḷasaṇṭhānapāsādotipi vadanti. <bold>Pāsādo</bold>caturassapāsādo. <bold>Hammiyaṃ</bold>muṇḍacchadanapāsādo. <bold>Kūṭāgāraṃ</bold>dvīhi kaṇṇikāhi kattabbapāsādo. <bold>Aṭṭo</bold>paṭirājūnampi paṭibāhanayogyo catupañcabhūmako paṭissayaviseso. <bold>Māḷo</bold>ekakūṭasaṅgahito anekakoṇavanto paṭissayaviseso. <bold>Uddaṇḍo</bold>agabbhikā ekadvārā dīghasālāti vadanti. Apare pana bhaṇanti – <bold>vihāro</bold>nāma dīghamukhapāsādo. <bold>Aḍḍhayogo</bold>ekapassena chadanakasenāsanaṃ. Tassa kira ekapasse bhitti uccatarā hoti, itarapasse nīcā, tena taṃ ekapassachadanakaṃ <pageBreak edition="V" number="1.0050" />hoti. <bold>Pāsādo</bold>āyatacaturassapāsādo. <bold>Hammiyaṃ</bold>muṇḍacchadanaṃ candikaṅgaṇayuttaṃ. <bold>Guhā</bold>kevalā pabbataguhā. <bold>Leṇaṃ</bold>dvārabaddhaṃ. <bold>Kūṭāgāraṃ</bold>yo koci kaṇṇikābaddhapāsādo. <bold>Aṭṭo</bold>bahalabhittigehaṃ. Yassa gopānasiyo aggahetvā iṭṭhakāhi eva chadanaṃ hoti. Aṭṭālakākārena karīyatītipi vadanti. <bold>Māḷo</bold>vaṭṭākārena katasenāsanaṃ. <bold>Uddaṇḍo</bold>eko paṭissayaviseso. Yo ‘‘bhaṇḍasālā, udosita’’ntipi vuccati. <bold>Upaṭṭhānasālā</bold>sannipatanaṭṭhānaṃ.</paragraph>
<paragraph line="78">Kucchitarajabhūtāya pāpicchatāya niratthakaṃ kāyavacīvipphandaniggaṇhanaṃ korajaṃ, taṃ etassa atthīti korajiko, kohaññena saṃyatakāyo, ativiya, abhiṇhaṃ vā korajiko <bold>korajikakorajiko</bold>. Atiparisaṅkitoti keci. Ativiya kuho <bold>kuhakakuhako,</bold>sātisayavimhāpakoti attho. Ativiya lapo lapanako <bold>lapakalapako. Mukhasambhāviko</bold>ti korajikakorajikādibhāvena pavattavacanehi attano mukhamattena aññehi sambhāviko. So evarūpo evarūpatāya eva attānaṃ paraṃ viya katvā <bold>‘‘ayaṃ samaṇo’’</bold>tiādīni katheti. <bold>Gambhīra</bold>ntiādi tassā kathāya uttarimanussadhammapaṭibaddhatāya vuttaṃ.</paragraph>
<paragraph line="79"><bold>Sambhāvanādhippāyakatenā</bold>ti ‘‘kathaṃ nu kho maṃ jano ‘ariyo’ti vā ‘visesalābhī’ti vā sambhāveyyā’’ti iminā adhippāyena katena. <bold>Gamanaṃ saṇṭhapetī</bold>ti visesalābhīnaṃ gamanaṃ viya attano gamanaṃ sakkaccaṃ ṭhapeti <pageBreak edition="M" number="1.0054" />, sato sampajānova gacchanto viya hoti. <bold>Paṇidhāyā</bold>ti ‘‘arahāti maṃ jānantū’’ti cittaṃ saṇṭhapetvā, patthetvā vā. <bold>Samāhito viyā</bold>ti jhānasamādhinā samāhito viya. <bold>Āpāthakajjhāyī</bold>ti manussānaṃ āpāthaṭṭhāne samādhisamāpanno viya nisīdanto āpāthake janassa pākaṭaṭṭhāne jhāyī. <bold>Iriyāpathasaṅkhāta</bold>nti iriyāpathasaṇṭhapanasaṅkhātaṃ.</paragraph>
<paragraph line="80"><bold>Paccayapaṭisevanasaṅkhātenā</bold>ti ayoniso uppāditānaṃ paccayānaṃ paṭisevananti evaṃ kathitena, tena vā paccayapaṭisevanena saṅkhātabbena kathitabbena. Aññaṃ viya katvā attano samīpe bhaṇanaṃ <bold>sāmantajappitaṃ</bold>. Ā-kārassa rassattaṃ katvā <bold>‘‘aṭṭhapanā’’</bold>ti vuttaṃ. Kuhanaṃ kuho, tassa ayanā pavatti <bold>kuhāyanā,</bold>kuhassa vā puggalassa ayanā gati kiriyā <bold>kuhāyanā</bold>. Kuheti, kuhena vā itoti <bold>kuhito,</bold>kuhako.</paragraph>
<paragraph line="81"><bold>Puṭṭhassā</bold>ti <pageBreak edition="V" number="1.0051" />‘‘ko tisso, ko rājapūjito’’ti puṭṭhassa. <bold>Uddhaṃ katvā</bold>ti ukkhipitvā vibhavasampattiādinā paggahetvā.</paragraph>
<paragraph line="82"><bold>Unnahanā</bold>ti uddhaṃ uddhaṃ bandhanā paliveṭhanā. Dve kira bhikkhū ekaṃ gāmaṃ pavisitvā āsanasālāya nisīditvā ekaṃ kumārikaṃ pakkosiṃsu. Tāya āgatāya tatreko ekaṃ pucchi ‘‘ayaṃ, bhante, kassa kumārikā’’ti? ‘‘Amhākaṃ upaṭṭhāyikāya telakandarikāya dhītā, imissā mātā mayi gehaṃ gate sappiṃ dadamānā ghaṭeneva deti, ayampi mātā viya ghaṭena detī’’ti (vibha. aṭṭha. 862) ukkācesi. Imaṃ sandhāya vuttaṃ <bold>‘‘telakandarikavatthu cettha vattabba’’</bold>nti.</paragraph>
<paragraph line="83"><bold>Dhammānurūpā vā</bold>ti mattāvacanānurūpaṃ vā. Mattāvacanaṃ hi ‘‘dhammo’’ti vuccati. Yathāha ‘‘subhāsitaṃ uttamamāhu santo, dhammaṃ bhaṇe nādhammaṃ taṃ dutiya’’nti (saṃ. ni. 1.213; su. ni. 452). Tena bahuṃ vippalapanamāha, saccato vā aññā subhāsitā vācā ‘‘dhammo’’ti veditabbo. Muggasūpasadisakammo puggalo muggasūpyo. Tenāha <bold>‘‘ayaṃ puggalo muggasūpyoti vuccatī’’</bold>ti. Paribhaṭassa kammaṃ pāribhaṭyaṃ, tadeva <bold>pāribhaṭyatā</bold>.</paragraph>
<paragraph line="84">Nimittena caranto, jīvanto vā nimittako, tassa bhāvo <bold>nemittikatā</bold>. Attano icchāya pakāsanaṃ <bold>obhāso</bold>. Ko pana soti <pageBreak edition="M" number="1.0055" />? ‘‘Ajja bhikkhūnaṃ paccayā dullabhā jātā’’tiādikā <bold>paccayapaṭisaṃyuttakathā</bold>. Icchitavatthussa samīpe kathanaṃ <bold>sāmantajappā</bold>.</paragraph>
<paragraph line="85">Akkosanabhayenāpi dadeyyāti <bold>dasahi akkosavatthūhi akkosanaṃ</bold>. Tathā <bold>vambhanā</bold>dayo. <bold>Upekkhanā</bold>upāsakānaṃ dāyakādibhāvato bahi chaḍḍanā. <bold>Khipanā</bold>ti khepavacanaṃ. Taṃ pana avahasitvā vacanaṃ hotīti āha <bold>‘‘uppaṇḍanā’’</bold>ti. <bold>Pāpanā</bold>ti adāyakattassa, avaṇṇassa vā patiṭṭhāpanaṃ. Paresaṃ piṭṭhimaṃsakhādanasīlo parapiṭṭhimaṃsiko, tassa bhāvo <bold>parapiṭṭhimaṃsikatā. Abbhaṅga</bold>nti abbhañjanaṃ. <bold>Nipisitvā gandhamagganā viyā</bold>ti anippisite alabbhamānassa gandhassa nipisane lābho viya paraguṇe anippisite alabbhamānānaṃ paccayānaṃ nipisanena lābho daṭṭhabboti.</paragraph>
<paragraph line="86">Nikattuṃ <pageBreak edition="V" number="1.0052" />appena lābhena bahukaṃ vañcetvā gahetuṃ icchanaṃ nijigīsanaṃ, tassa bhāvo <bold>nijigīsanatā</bold>. Tasseva icchanassa pavattiākāro, taṃsahajātaṃ vā gavesanakammaṃ.</paragraph>
<paragraph line="87"><bold>Aṅga</bold>nti hatthapādādiaṅgāni uddissa pavattaṃ vijjaṃ. <bold>Nimitta</bold>nti nimittasatthaṃ. <bold>Uppāta</bold>nti ukkāpātadisāḍāha-bhūmicālādiuppātapaṭibaddhavijjaṃ. <bold>Supina</bold>nti supinasatthaṃ. <bold>Lakkhaṇa</bold>nti itthipurisānaṃ lakkhaṇajānanasatthaṃ. <bold>Mūsikacchinna</bold>nti vatthādīnaṃ asukabhāge mūsikacchede sati idaṃ nāma phalaṃ hotīti jānanakasatthaṃ. Palāsaggiādīsu iminā nāma agginā hute idaṃ nāma hotīti aggivasena homavidhānaṃ <bold>aggihomaṃ</bold>. Iminā nayena <bold>dabbihomaṃ</bold>veditabbaṃ. <bold>Ādi</bold>-saddena thusahomādīnaṃ, aññesañca sutte āgatānaṃ micchājīvānaṃ saṅgaho daṭṭhabbo. Vīriyasādhanattā ājīvapārisuddhisīlassa ‘‘paccayapariyesanavāyāmo’’ti vuttaṃ. Tassa <bold>pārisuddhi</bold>anavajjabhāvo, yena dhammena samena paccayalābho hoti. Na hi alaso ñāyena paccaye pariyesituṃ sakkotīti.</paragraph>
<subhead line="88">Paccayasannissitasīlavaṇṇanā</subhead>
<paragraph line="89" number="18"><bold>Paṭisaṅkhā</bold>ti ayaṃ ‘‘sayaṃ abhiññā’’tiādīsu (mahāva. 11) viya ya-kāralopena niddeso. <bold>Yoniso</bold>ti cettha upāyattho yoniso-saddoti dassento āha <bold>‘‘upāyena pathenā’’</bold>ti. <bold>‘‘Paṭisaṅkhāya ñatvā’’</bold>ti <pageBreak edition="M" number="1.0056" />vatvā tayidaṃ paṭisaṅkhānaṃ paccavekkhaṇanti dassetuṃ <bold>‘‘paccavekkhitvāti attho’’</bold>tiādi vuttaṃ. Yathā hi <bold>paccavekkhitvā</bold>ti sītapaṭighātādikaṃ taṃ taṃ payojanaṃ pati pati avekkhitvā, ñāṇena passitvāti attho, evaṃ <bold>paṭisaṅkhāyā</bold>ti tadeva payojanaṃ pati pati saṅkhāya, jānitvāti attho. Ñāṇapariyāyo hi idha saṅkhā-saddoti. Ettha ca ‘‘paṭisaṅkhā yoniso’’tiādi kāmaṃ paccayaparibhogakālena vuccati, dhātuvasena pana paṭikūlavasena vā paccavekkhaṇāya paccayasannissitasīlaṃ sujjhatīti apare. Bhijjatīti keci. Eke pana paṭhamaṃ eva pariyattanti vadanti, vīmaṃsitabbaṃ. ‘‘Cīvara’’nti ekavacanaṃ ekattamattaṃ vācakanti adhippāyena <bold>‘‘antaravāsakādīsu yaṃ kiñcī’’</bold>ti vuttaṃ, jātisaddatāya pana tassa pāḷiyaṃ ekavacananti yattakāni cīvarāni yoginā pariharitabbāni, tesaṃ sabbesaṃ ekajjhaṃ gahaṇanti sakkā viññātuṃ, <bold>yaṃ kiñcī</bold>ti vā anavasesapariyādānametaṃ, na aniyamavacanaṃ. ‘‘Nivāseti vā pārupati vā’’ti vikappanaṃ pana paṭisevanapariyāyassa paribhogassa <pageBreak edition="V" number="1.0053" />vibhāgadassananti taṃ paññapetvā sayananisīdana-cīvarakuṭikaraṇādivasenāpi paribhogassa saṅgaho daṭṭhabbo.</paragraph>
<paragraph line="90">Payojanānaṃ mariyādā payojanāvadhi, tassa paricchindanavasena yo niyamo, tassa vacanaṃ <bold>payojanā…pe… vacanaṃ</bold>. Idāni taṃ niyamaṃ vivaritvā dassetuṃ <bold>‘‘ettakameva hī’’</bold>tiādi vuttaṃ. Tattha avadhāraṇena līḷāvibhūsāvilambanānaṭambarādivasena vatthaparibhogaṃ nisedheti. Tenāha <bold>‘‘na ito bhiyyo’’</bold>ti. Līḷāvasena hi ekacce sattā vatthāni paridahanti ceva upasaṃviyanti ca. Yathā taṃ yobbane ṭhitā nāgarikamanussā. Ekacce vibhūsanavasena, yathā taṃ rūpūpajīviniādayo. Vilambanavasena vilambakā. Naṭambaravasena bhojādayo. <bold>Ajjhattadhātukkhobho</bold>sītarogādiuppādako. <bold>Utupariṇāmanavasenā</bold>ti utuno parivattanavasena visabhāgasītautusamuṭṭhānena. <bold>Vā</bold>-saddena hemantādīsu himapātādivasena pavattassa saṅgaho daṭṭhabbo, na uppādeti sītanti adhippāyo. Yadatthaṃ pana taṃ vinodanaṃ, taṃ matthakappattaṃ dassetuṃ <bold>‘‘sītabbhāhate’’</bold>tiādi vuttaṃ. <bold>Sabbatthā</bold>ti ‘‘uṇhassa paṭighātāyā’’tiādīsu sabbesu sesapayojanesu. Yadipi sūriyasantāpopi uṇhova, tassa pana ātapaggahaṇena gahitattā ‘‘aggisantāpassā’’ti <pageBreak edition="M" number="1.0057" />vuttaṃ. Ekacco dāvaggisantāpo kāyaṃ cīvarena paṭicchādetvā sakkā vinodetunti āha <bold>‘‘tassa vanadāhādīsu sambhavo veditabbo’’</bold>ti. <bold>Ḍaṃsā</bold>ti piṅgalamakkhikā. Te pana yasmā ḍaṃsanasīlā, tasmā vuttaṃ <bold>‘‘ḍaṃsanamakkhikā’’</bold>ti. <bold>Sappādayo</bold>ti sappasatapadiuṇṇanābhisarabūvicchikādayo. <bold>Phuṭṭhasamphasso</bold>ti phuṭṭhavisamāha. Tividhā hi sappā – daṭṭhavisā phuṭṭhavisā diṭṭhavisā. Tesu purimakā dve eva gahitā. Satapadiādīnampi tādisānaṃ saṅgaṇhanatthaṃ. <bold>Niyatapayojanaṃ</bold>ekantikaṃ, sabbakālikañca payojanaṃ. <bold>Hirī kuppati</bold>nillajjatā saṇṭhāti. Tenāha <bold>‘‘vinassatī’’</bold>ti. Kūpāvataraṇaṃ vā paṭicchādanaṃ arahatīti kopinaṃ. Hiriyitabbaṭṭhena hirī ca taṃ kopinañcāti <bold>hirikopina</bold>nti evamettha attho daṭṭhabbo. <bold>Tassa cā</bold>ti <bold>ca</bold>-saddo pubbe vuttapayojanānaṃ sampiṇḍanattho.</paragraph>
<paragraph line="91"><bold>Yaṃ kiñci āhāra</bold>nti khādanīyabhojanīyādibhedaṃ yaṃ kiñci āharitabbavatthuṃ. Piṇḍāya bhikkhāya ulatīti piṇḍolo, tassa kammaṃ piṇḍolyaṃ. Tena <bold>piṇḍolyena</bold>bhikkhācariyāya. <bold>Patitattā</bold>ti pakkhipitattā. <bold>Piṇḍapāto</bold>patte pakkhittabhikkhāhāro. <bold>Piṇḍānaṃ vā pāto</bold>ti ghare ghare laddhabhikkhānaṃ sannipāto. ‘‘Natthi davā’’tiādīsu (dī. ni. aṭṭha. 3.305) sahasā kiriyāpi <pageBreak edition="V" number="1.0054" />‘‘davā’’ti vuccati, tato visesanatthaṃ <bold>‘‘davatthaṃ, kīḷānimittanti vuttaṃ hotī’’</bold>ti āha. <bold>Muṭṭhikamallā</bold>muṭṭhiyuddhayujjhanakā. <bold>Ādi</bold>-saddena nibuddhayujjhanakādīnaṃ gahaṇaṃ. <bold>Balamadanimitta</bold>nti balaṃ nissāya uppajjanakamado balamado. Taṃ nimittaṃ, balassa uppādanatthanti attho. <bold>Porisamadanimitta</bold>nti porisamado vuccati purisamāno ‘‘ahaṃ puriso’’ti uppajjanakamāno. Asaddhammasevanāsamatthataṃ nissāya pavatto māno, rāgo eva vā porisamadoti keci. Taṃ nimittaṃ. <bold>Antepurikā</bold>rājorodhā. Sabbesaṃ sannivesayogyatāya <bold>vesiyo</bold>rūpūpajīviniyo. <bold>Maṇḍanaṃ</bold>nāma idhāvayavapāripūrīti āha <bold>‘‘aṅgapaccaṅgānaṃ pīṇabhāvanimitta’’</bold>nti, paribrūhanahetūti attho. <bold>Naṭā</bold>nāma raṅganaṭā. <bold>Naccakā</bold>laṅghakādayo. <bold>Vibhūsanaṃ</bold>sobhāsamuppādananti āha <bold>‘‘pasannacchavivaṇṇatānimitta’’</bold>nti.</paragraph>
<paragraph line="92"><bold>Etaṃ</bold>padaṃ. <bold>Mohūpanissayappahānattha</bold>nti mohassa upanissayatāpahānāya. Davā hi mohena hoti, mohañca vaḍḍhetīti tassā vajjanena mohassa anupanissayatā. <bold>Dosūpanissayappahānattha</bold>nti idaṃ balamadassa, purisamadassa <pageBreak edition="M" number="1.0058" />ca dosahetuno vasena vuttaṃ, itarassa pana vasena ‘‘rāgūpanissayappahānattha’’nti vattabbaṃ. Maṇḍanavibhūsanapaṭikkhepo siyā mohūpanissayappahānāyapi, rāgūpanissayatāya pana ujupaṭipakkhoti vuttaṃ <bold>‘‘rāgūpanissayappahānattha’’</bold>nti. Yadipi ekaccassa davamade ārabbha parassa paṭighasaṃyojanādīnaṃ uppatti hotiyeva manopadosikadevādīnaṃ viya, attano pana davamade ārabbha yesaṃ savisesaṃ rāgamohamānādayo pāpadhammā uppajjanti. Te sandhāya <bold>‘‘attano saṃyojanuppattipaṭisedhanattha’’</bold>nti vatvā maṇḍanavibhūsanāni paṭicca savisesaṃ parassapi rāgamohādayo pavattantīti <bold>‘‘parassapi saṃyojanuppattipaṭisedhanattha’’</bold>nti vuttaṃ. <bold>Ayoniso paṭipattiyā</bold>ti ettha kāmasukhallikānuyogaṃ muñcitvā sabbāpi micchāpaṭipatti ayoniso paṭipatti. Purimehi dvīhi padehi ayoniso paṭipattiyā, pacchimehi dvīhi kāmasukhallikānuyogassa pahānaṃ vuttanti vadanti. <bold>‘‘Catūhipi cetehī’’</bold>ti pana vacanato sabbehi ubhinnampi pahānaṃ vuttanti veditabbaṃ. Kāmakīḷāpi davantogadhā hotiyeva, purisamadopi kāmasukhallikānuyogassa hetuyevāti.</paragraph>
<paragraph line="93"><bold>Cātumahābhūtikassā</bold>ti catumahābhūte sannissitassa. <bold>Rūpakāyassā</bold>ti catusantatirūpasamūhassa. <bold>Ṭhitiyā</bold>ti ṭhitatthaṃ. Sā panassa ṭhiti pabandhavasena icchitāti āha <bold>‘‘pabandhaṭṭhitattha’’</bold>nti. <bold>Pavattiyā</bold>ti jīvitindriyappavattiyā. Tathā hi jīvitindriyaṃ ‘‘yāpanā vattanā’’ti <pageBreak edition="V" number="1.0055" />(dha. sa. 19, 634) ca niddiṭṭhaṃ. Tassā ca avicchedo āhārūpayogena hoti. Kāyassa cirataraṃ yāva āyukappo, tāva avatthānaṃ yāpanāti dassento <bold>‘‘cirakālaṭṭhitatthaṃ vā’’</bold>ti āha. Idāni vuttamevatthaṃ pākaṭataraṃ kātuṃ <bold>‘‘gharūpatthambhamivā’’</bold>tiādi vuttaṃ. Tatthāyaṃ yojanā – yathā jiṇṇagharasāmiko gharassa upatthambhanaṃ karoti tassa apatanatthaṃ, yathā ca sākaṭiko akkhabbhañjanaṃ karoti tassa sampavattanatthaṃ, evamesa yogī kāyassa ṭhitatthaṃ, yāpanatthañca piṇḍapātaṃ paṭisevati paribhuñjatīti. Etena ṭhiti nāma apatanaṃ yāpanā pavattīti dasseti. <bold>Na davamadamaṇḍanavibhūsanattha</bold>nti idaṃ ‘‘yāvadevā’’ti avadhāraṇena nivattitatthadassanaṃ. Tiṭṭhanti upādinnadhammā etāyāti <bold>ṭhiti,</bold>āyūti āha <bold>‘‘ṭhitīti jīvitindriyassetaṃ adhivacana’’</bold>nti. Tathā hi taṃ āyu ‘‘ṭhitī’’ti niddiṭṭhaṃ, <bold>ṭhitiyā yāpanāyā</bold>ti kāyassa <pageBreak edition="M" number="1.0059" />ṭhitihetutāya ‘‘ṭhitī’’ti laddhavohārassa jīvitindriyassa pavattanatthanti attho. Tenāha <bold>‘‘jīvitindriyapavattāpanattha’’</bold>nti. <bold>Ābādhaṭṭhenā</bold>ti vibādhanaṭṭhena, rogaṭṭhena vā. Jighacchāparamā hi rogā. <bold>Uparamattha</bold>nti vūpasamatthaṃ. <bold>Vaṇālepanamiva</bold>vaṇiko. Uṇhasītādīsu abhibhavantesu tappaṭikāraṃ sītuṇhaṃ viya paṭisevatīti sambandho. Maggabrahmacariyaṃ ṭhapetvā sikkhattayasaṅgahā sāsanāvacaritabbā anusāsanī sāsanabrahmacariyanti āha <bold>‘‘sakalasāsanabrahmacariyassa ca maggabrahmacariyassa cā’’</bold>ti. <bold>Anuggahaṇattha</bold>nti anu anu gaṇhanatthaṃ sampādanatthaṃ. <bold>Kāyabalaṃ nissāyā</bold>ti yathāsamāraddhaṃ guṇavisesapāripūrihetubhūtaṃ kāyabalamattaṃ nissāya. Tenāha <bold>‘‘sikkhattayānuyogavasenā’’</bold>tiādi. Kantāranittharaṇatthikā jāyampatikā, <bold>nadīsamuddanittharaṇatthikā</bold>ca puttamaṃsādīni yathā agiddhā amucchitā kevalaṃ taṃ taṃ atthasiddhimeva avekkhantā paṭisevanti tehi vinā asijjhanato, evamayampi kevalaṃ bhavakantāranittharaṇatthiko agiddho amucchito tena vinā asijjhanato piṇḍapātaṃ paṭisevatīti upamāsaṃsandanaṃ.</paragraph>
<paragraph line="94"><bold>Itī</bold>ti pakāratthe nipātapadaṃ. Tena paṭiseviyamānassa piṇḍapātassa paṭisevanākāro gayhatīti āha <bold>‘‘evaṃ iminā piṇḍapātapaṭisevanenā’’</bold>ti. <bold>Purāṇa</bold>nti bhojanato purimakālikattā purātanaṃ. <bold>Paṭihaṅkhāmī</bold>ti paṭihanissāmi. <bold>Navañca vedanaṃ na uppādessāmī</bold>ti paṭisevatīti yojanā. Kīdisaṃ, kathañcāti āha <bold>‘‘aparimita…pe… aññataro viyā’’</bold>ti. Aparimitaṃ aparimāṇaṃ bhojanaṃ paccayo etissāti aparimitabhojanapaccayā, taṃ <bold>aparimitabhojanapaccayaṃ</bold>attano gahaṇītejapamāṇato atikkantapamāṇabhojanahetukanti attho. Yo bahuṃ bhuñjitvā attano <pageBreak edition="V" number="1.0056" />dhammatāya uṭṭhātuṃ asakkonto ‘‘āhara hattha’’nti vadati, ayaṃ <bold>āharahatthako</bold>. Yo bhuñjitvā accuddhumātakucchitāya uṭṭhitopi sāṭakaṃ nivāsetuṃ na sakkoti, ayaṃ <bold>alaṃsāṭako</bold>. Yo bhuñjitvā uṭṭhātuṃ asakkonto tattheva parivattati, ayaṃ <bold>tatravaṭṭako</bold>. Yo yathā kākehi āmasituṃ sakkā, evaṃ yāva mukhadvāraṃ āhāreti, ayaṃ <bold>kākamāsako</bold>. Yo bhuñjitvā mukhe sandhāretuṃ asakkonto tattheva vamati, ayaṃ <bold>bhuttavamitako</bold>. Etesaṃ aññataro viya. Atha vā <bold>purāṇavedanā</bold>nāma abhuttapaccayā uppajjanakavedanā. Taṃ ‘‘paṭihanissāmī’’ti <pageBreak edition="M" number="1.0060" />paṭisevati. <bold>Navavedanā</bold>nāma atibhuttapaccayena uppajjanakavedanā. Taṃ ‘‘na uppādessāmī’’ti paṭisevati. Atha vā <bold>navavedanā</bold>nāma abhuttapaccayena uppajjanakavedanā, tassā anuppannāya anuppajjanatthameva paṭisevati. Abhuttapaccayā uppajjanakāti cetaṃ khuddāya visesanaṃ. Yassā appavatti bhojanena kātabbā, tassā dassanatthaṃ. Abhuttapaccayena, bhuttapaccayena ca uppajjanakānuppajjanakavedanāsu purimā yathāpavattā jighacchānimittā vedanā. Sā hi abhuñjantassa bhiyyopavaḍḍhanavasena uppajjati. Pacchimāpi khuddānimittāva aṅgadāhasūlādivedanā pavattā. Sā hi bhuttapaccayā pubbe anuppannāva nuppajjissatīti ayametāsaṃ viseso. Vihiṃsānimittatā cetāsaṃ vihiṃsāya viseso.</paragraph>
<paragraph line="95"><bold>Yā</bold>vedanā. <bold>Adhunā</bold>ti etarahi. <bold>Asappāyāparimitabhojanaṃ nissāyā</bold>ti asappāyāparimitassa āhārassa bhuñjanapayogaṃ āgamma uppajjatīti attho. <bold>Purāṇakammapaccayavasenā</bold>ti pubbe purimajātiyaṃ katattā purāṇassa kammassa paccayatāvasena payogavipattiṃ āgamma uppajjanārahatāya taṃ vajjetvā payogasampattiyā upaṭṭhāpanaṃ dukkhavedanāpaccayaghāto, paṭihananañca hotīti āha <bold>‘‘tassā paccayaṃ vināsento taṃ purāṇañca vedanaṃ paṭihaṅkhāmī’’</bold>ti. <bold>Ayuttaparibhogo</bold>paccaye apaccavekkhitvā paribhogo. So eva katūpacitakammatāya <bold>kammūpacayo</bold>. Taṃ <bold>nissāya</bold>paṭicca <bold>āyatiṃ</bold>anāgate kāle uppajjanato yā cāyaṃ ‘‘navavedanā’’ti vuccatīti yojanā. <bold>Yuttaparibhogavasenā</bold>ti paccavekkhitvā paccayānaṃ paribhogavasena, tassā navavedanāya mūlaṃ ayuttaparibhogakammaṃ anibbattento sabbena sabbaṃ anuppādento. <bold>Ettāvatā</bold>ti ‘‘iti purāṇa’’ntiādinā vuttena padadvayena. ‘‘Vihiṃsūparatiyā’’tiādinā vā padacatukkena <bold>yuttaparibhogasaṅgaho</bold>pabbajitānucchavikassa paccayaparibhogassa vuttattā. <bold>Attakilamathānuyogappahānaṃ</bold>jighacchādidukkhapaṭighātassa bhāsitattā. Jhānasukhādīnaṃ <pageBreak edition="V" number="1.0057" />paccayabhūtassa kāyasukhassa avissajjanato <bold>dhammikasukhāpariccāgo</bold>ca dīpito hoti.</paragraph>
<paragraph line="96">Asappāyāparimitūpayogena jīvitindriyupacchedako, iriyāpathabhañjanako vā siyā parissayo, sappāyaparimitūpayogena pana so na hoti. Tathā sati cirakālappavattisaṅkhātā sarīrassa <bold>yātrā</bold><pageBreak edition="M" number="1.0061" />yāpanā bhavissatīti imamatthaṃ dassento <bold>‘‘parimitaparibhogena…pe… bhavissatī’’</bold>ti āha. Yo rogo sāddho asāddho ca na hoti, so yāpyarogo, so etassa atthīti <bold>yāpyarogī</bold>. So hi niccakālaṃ bhesajjaṃ upasevati, tathā ayampīti. Yadi yātrāpi yāpanā, pubbepi ‘‘yāpanāyā’’ti vuttaṃ, ko ettha visesoti? Pubbe ‘‘yāpanāyā’’ti jīvitindriyayāpanā adhippetā, idha pana catunnampi iriyāpathānaṃ avicchedasaṅkhātā yāpanā yātrāti ayamettha viseso. Buddhapaṭikuṭṭhena micchājīvena paccayapariyesanā <bold>ayuttapariyesanā</bold>. Dāyakadeyyadhammānaṃ, attano ca pamāṇaṃ ajānitvā paṭiggahaṇaṃ, saddhādeyyavinipātanatthaṃ vā paṭiggahaṇaṃ <bold>ayuttapaṭiggahaṇaṃ,</bold>yena vā āpattiṃ āpajjati. Apaccavekkhitvā paribhogo <bold>ayuttaparibhogo</bold>. Tesaṃ parivajjanaṃ dhammena samena paccayuppādanādivasena veditabbaṃ. Dhammena hi paccaye pariyesitvā dhammena paṭiggahetvā paccavekkhitvā paribhuñjanaṃ <bold>anavajjatā</bold>nāma.</paragraph>
<paragraph line="97"><bold>Aratī</bold>ti ukkaṇṭhā. Pantasenāsanesu, adhikusaladhammesu ca anabhirati. <bold>Tandī</bold>ti pacalāyikā niddā. <bold>Vijambhitā</bold>ti thinamiddhābhibhavena kāyassa vijambhanā. Viññūhi garahā <bold>viññūgarahā</bold>. Ekacco hi anavajjaṃyeva sāvajjaṃ karoti, ‘‘laddhaṃ me’’ti pamāṇādhikaṃ bhuñjitvā taṃ jīrāpetuṃ asakkonto uddhaṃvirecanaadhovirecanādīhi kilamati, sakalavihāre bhikkhū tassa sarīrapaṭijagganabhesajjapariyesanāpasutā honti. Aññe te ‘‘kiṃ ida’’nti pucchitvā ‘‘asukassa udaraṃ uddhumāta’’ntiādīni sutvā ‘‘niccakālamesa evaṃpakatiko attano kucchipamāṇaṃ nāma na jānātī’’ti nindanti, evaṃ anavajjaṃyeva sāvajjaṃ karoti. Evaṃ akatvā ‘‘anavajjatā ca bhavissatī’’ti paṭisevati. Attano hi pakatiaggibalādiṃ jānitvā ‘‘evaṃ me aratiādīnaṃ abhāvena kāyasukhatā, agarahitabbatā ca bhavissatī’’ti pamāṇayuttameva paṭisevati. Yāvatako bhojanena attho, tassa sādhanena yāvadatthaṃ udarassa paripūraṇena udarāvadehakaṃ bhojanaṃ <bold>yāvadatthaudarāvadehakabhojanaṃ,</bold>tassa <bold>parivajjanena</bold>. Seyyāya sayanena laddhabbasukhaṃ seyyasukhaṃ, ubhohi passehi <pageBreak edition="M" number="1.0062" />samparivattanakaṃ sayantassa uppajjanasukhaṃ passasukhaṃ <pageBreak edition="V" number="1.0058" />, middhena niddāyanena uppajjanasukhaṃ middhasukhaṃ, tesaṃ <bold>seyya…pe… sukhānaṃ pahānato</bold>catunnaṃ iriyāpathānaṃ yogyabhāvassa paṭipādanaṃ kāyassa <bold>catuiriyāpathayogyabhāvapaṭipādanaṃ,</bold>tato. Sukho iriyāpathavihāro <bold>phāsuvihāro</bold>. Pacchime vikappe, sabbavikappesu vā vuttaṃ phāsuvihāralakkhaṇaṃ āgamena samatthetuṃ <bold>‘‘vuttampi heta’’</bold>ntiādi vuttaṃ. Tīsupi vikappesu āhārassa ūnaparibhogavaseneva hi phāsuvihāro vuttoti.</paragraph>
<paragraph line="98"><bold>Ettāvatā</bold>ti ‘‘yātrā’’tiādinā vuttena padattayena. ‘‘Yātrā ca me bhavissatī’’ti payojanapariggahadīpanā. Yātrā hi naṃ āhārūpayogaṃ payojetīti. Dhammikasukhāpariccāgahetuko phāsuvihāro <bold>majjhimā paṭipadā</bold>antadvayaparivajjanato. Imasmiṃ pana ṭhāne aṭṭha aṅgāni samodhānetabbāni – ‘‘neva davāyā’’ti ekaṃ aṅgaṃ, ‘‘na madāyā’’ti ekaṃ, ‘‘na maṇḍanāyā’’ti ekaṃ, ‘‘na vibhūsanāyā’’ti ekaṃ, ‘‘yāvadeva imassa kāyassa ṭhitiyā yāpanāyā’’ti ekaṃ, ‘‘vihiṃsūparatiyā brahmacariyānuggahāyā’’ti ekaṃ, ‘‘iti purāṇañca vedanaṃ paṭihaṅkhāmi, navañca vedanaṃ na uppādessāmī’’ti ekaṃ, ‘‘yātrā ca me bhavissatī’’ti ekaṃ. ‘‘Anavajjatā ca phāsuvihāro cā’’ti ayamettha bhojanānisaṃso. <bold>Mahāsivatthero</bold>panāha ‘‘heṭṭhā cattāri aṅgāni paṭikkhepo nāma, upari pana aṭṭhaṅgāni samodhānetabbānī’’ti. Tattha ‘‘yāvadeva imassa kāyassa ṭhitiyā’’ti ekaṃ aṅgaṃ, ‘‘yāpanāyā’’ti ekaṃ, ‘‘vihiṃsūparatiyā’’ti ekaṃ, ‘‘brahmacariyānuggahāyā’’ti ekaṃ, ‘‘iti purāṇañca vedanaṃ paṭihaṅkhāmī’’ti ekaṃ, ‘‘navañca vedanaṃ na uppādessāmī’’ti ekaṃ, ‘‘yātrā ca me bhavissatī’’ti ekaṃ, ‘‘anavajjatā cā’’ti ekaṃ. Phāsuvihāro pana bhojanānisaṃsoti. Evaṃ aṭṭhaṅgasamannāgataṃ āhāraṃ āhārento paṭisaṅkhā yoniso piṇḍapātaṃ paṭisevati nāma.</paragraph>
<paragraph line="99"><bold>Yattha yatthā</bold>ti bhummaniddesena <bold>sena</bold>-saddassa adhikaraṇatthavuttimāha. Tathā <bold>āsana</bold>-saddassāti. <bold>Aḍḍhayogādimhī</bold>ti <bold>ādi</bold>-saddena pāsādādiṃ, mañcādiñca saṅgaṇhāti. Yattha yattha vihāre vā aḍḍhayogādimhi vā āsatīti vihāraaḍḍhayogādike ānetvā sambandhitabbaṃ. Idha <bold>ādi-</bold>saddena pīṭhasanthatādīnampi saṅgaho veditabbo. <bold>Parisahanaṭṭhenā</bold>ti abhibhavanaṭṭhena, vibādhanaṭṭhenāti attho. <bold>Utuyeva utuparissayo</bold>ti sītuṇhādiutuyeva <pageBreak edition="M" number="1.0063" />asappāyo vuttanayena utuparissayo. Tassa utuparissayassa vinodanatthaṃ, anuppannassa anuppādanatthaṃ, uppannassa vūpasamanatthañcāti attho. Nānārammaṇato <pageBreak edition="V" number="1.0059" />paṭisaṃharitvā kammaṭṭhānabhūte ekasmiṃyeva ārammaṇe cittassa sammadeva layanaṃ paṭisallānaṃ, tattha ārāmo abhirati <bold>paṭisallānārāmo,</bold>tadatthaṃ. Senāsanaṃ hi vivittaṃ yogino bhāvanānukūlaṃ suññāgārabhāvato. Taṃ panetaṃ atthadvayaṃ vibhāvetuṃ <bold>‘‘yo sarīrābādhacittavikkhepakaro’’</bold>tiādi vuttaṃ. Tattha <bold>ekībhāvasukhattha</bold>nti ekībhāvahetukaṃ sukhaṃ ekībhāvasukhaṃ, tadatthaṃ. Gaṇasaṅgaṇikakilesasaṅgaṇikābhāvena uppajjanakasukhaṃ.</paragraph>
<paragraph line="100">Yadi utuyeva utuparissayo, ‘‘utu ca sītuṇha’’nti sītuṇhapaṭighātaṃ vatvā utuparissayavinodanaṃ kasmā vuttanti codanaṃ sandhāyāha <bold>‘‘kāmañcā’’</bold>tiādi. Tattha ‘‘niyataṃ utuparissayavinodana’’nti etena ‘‘sītassa paṭighātāya uṇhassa paṭighātāyā’’ti ettha vuttaṃ sītuṇhaṃ aniyataṃ kadāci kadāci uppajjanakaṃ, utuparissayo pana <bold>sabbadābhāvī</bold>adhippetoti dasseti. <bold>Vuttappakāro</bold>ti ‘‘sītādiko, asappāyo’’ti ca evaṃ vuttappakāro vivaṭaṅgaṇarukkhamūlādīsu nisinnassa apariguttiyā asaṃvutadvārāditāya <bold>pākaṭaparissayā,</bold>asappāyarūpadassanādinā <bold>apākaṭaparissayā</bold>ca bhikkhussa kāyacittānaṃ <bold>ābādhaṃ</bold>kareyyuṃ. <bold>Yattha</bold>gutte senāsane <bold>ābādhaṃ na karonti. Evaṃ jānitvā</bold>ti ubhayaparissayarahitanti evaṃ ñatvā paṭisevanto bhikkhu veditabboti sambandho.</paragraph>
<paragraph line="101">Dhātukkhobhalakkhaṇassa, taṃhetukadukkhavedanālakkhaṇassa vā <bold>rogassa</bold>paṭipakkhabhāvo <bold>paṭiayanaṭṭho</bold>. Tenāha <bold>‘‘paccanīkagamanaṭṭhenāti attho’’</bold>ti, vūpasamanaṭṭhenāti vuttaṃ hoti. <bold>Yassa kassacī</bold>ti sappiādīsu yassa kassaci. <bold>Sappāyassā</bold>ti hi tassa vikāravūpasamenāti adhippāyo. <bold>Bhisakkassa kammaṃ</bold>tena vidhātabbato. Tenāha <bold>‘‘tena anuññātattā’’</bold>ti. <bold>Nagaraparikkhārehī</bold>ti nagaraṃ parivāretvā rakkhaṇakehi. Vivaṭaparikkhepo parikkhā uḍḍāpo pākāro esikā paligho pākārapatthaṇḍilanti satta ‘‘nagaraparikkhārā’’ti vadanti. <bold>Sīlaparikkhāro</bold>ti suvisuddhasīlālaṅkāro <pageBreak edition="M" number="1.0064" />. Ariyamaggo hi idha ‘‘ratho’’ti adhippeto. Tassa ca sammāvācādayo alaṅkāraṭṭhena ‘‘parikkhāro’’ti vuttā. <bold>Jīvitaparikkhārā</bold>ti jīvitassa pavattikāraṇāni. <bold>Samudānetabbā</bold>ti sammā uddhaṃ uddhaṃ ānetabbā pariyesitabbā. <bold>Parivāropi hoti</bold>antarāyānaṃ parito vāraṇato. Tenāha <bold>‘‘jīvita…pe… rakkhaṇato’’</bold>ti.</paragraph>
<paragraph line="102">Tattha <bold>antara</bold>nti vivaraṃ, okāsoti attho. Verikānaṃ antaraṃ adatvā attano sāmikānaṃ <pageBreak edition="V" number="1.0060" />parivāretvā ṭhitasevakā viya <bold>rakkhaṇato. Assā</bold>ti jīvitassa. <bold>Kāraṇabhāvato</bold>ti cirappavattiyā kāraṇabhāvato. Rasāyanabhūtaṃ hi bhesajjaṃ sucirampi kālaṃ jīvitaṃ pavattetiyeva. Yadipi anuppannā eva dukkhavedanā bhesajjaparibhogena paṭihaññanti, na uppannā tāsaṃ saraseneva bhijjanato, uppannasadisā pana ‘‘uppannā’’ti vuccanti. Bhavati hi taṃsadisesu tabbohāro, yathā sā eva tittiri, tāniyeva osadhānīti. Tasmā vuttaṃ <bold>‘‘uppannānanti jātānaṃ bhūtānaṃ nibbattāna’’</bold>nti. Sañcayato paṭṭhāya so dhātukkhobho samuṭṭhānaṃ etesanti <bold>taṃsamuṭṭhānā. ‘‘Dukkhavedanā’’</bold>ti vatvā sā akusalasabhāvāpi atthīti tato visesetuṃ <bold>‘‘akusalavipākavedanā’’</bold>ti vuttaṃ. Byābādhanaṭṭhena byābādho, byābādhova byābajjhaṃ, dukkhanti attho. Natthi ettha byābajjhanti <bold>abyābajjhaṃ,</bold>niddukkhatā. Tenāha <bold>‘‘abyābajjhaparamatāyā’’</bold>ti <bold>niddukkhaparamatāyā</bold>ti. <bold>Taṃ dukkha</bold>nti roganimittakaṃ dukkhaṃ.</paragraph>
<paragraph line="103">Cīvarādīnaṃ paccayānaṃ nissayanaṃ paribhogo evāti dassetuṃ <bold>‘‘te paṭicca nissāyā’’</bold>ti vatvā <bold>‘‘paribhuñjamānā’’</bold>ti vuttaṃ. <bold>Pavattantī</bold>ti jīvanti. Jīvanampi hi pavattanaṃ, yato jīvitindriyaṃ ‘‘pavattanarasa’’nti vuccati.</paragraph>
<subhead line="104">Catupārisuddhisampādanavidhivaṇṇanā</subhead>
<paragraph line="105" number="19">Evaṃ pātimokkhasaṃvarādibhedena niddiṭṭhaṃ sīlaṃ puna sādhanavibhāgena dassetuṃ <bold>‘‘evametasmi’’</bold>ntiādimāraddhaṃ. Tattha sādhīyati sampādiyati etenāti sādhanaṃ, saddhā sādhanaṃ etassāti <bold>saddhāsādhano</bold>. Nanu ca vīriyasatipaññāhipi vinā pātimokkhasaṃvaro na sijjhatīti? Saccaṃ na sijjhati, saddhāya pana visesahetubhāvaṃ sandhāya evaṃ vuttanti dassento āha</paragraph>
<paragraph line="106"><bold>‘‘Sāvakavisayātītattā</bold><pageBreak edition="M" number="1.0065" /><bold>sikkhāpadapaññattiyā’’</bold>ti. Garukalahukādibhede otiṇṇe vatthusmiṃ tassa tassa aparādhassa anurūpaṃ sikkhāpadapaññāpanaṃ nāma sāvakānaṃ avisayo, buddhānaṃ eva visayo. Sikkhāpadapaññāpanaṃ tāva tiṭṭhatu, tassa kālopi nāma sāvakānaṃ avisayo, buddhānaṃ eva visayoti dassento <bold>‘‘sikkhāpadapaññattiyācanapaṭikkhepo cettha nidassana’’</bold>nti āha. Tathā hi vuttaṃ ‘‘āgamehi tvaṃ sāriputta, āgamehi tvaṃ sāriputta, tathāgatova tattha kālaṃ <pageBreak edition="V" number="1.0061" />jānissatī’’ti (pārā. 21). Tattha <bold>ca-</bold>saddo samuccayattho. Tena ‘‘apaññattaṃ na paññapema, paññattaṃ na samucchindāma, yathāpaññattesu sikkhāpadesu samādāya vattāmā’’ti (pārā. 565) evamādīnaṃ saṅgaho daṭṭhabbo. <bold>Saddhāyā</bold>ti saddahanena satthari, dhamme ca saddhāya paccupaṭṭhāpanena. <bold>Jīvitepi</bold>pageva jīvitaparikkhāreti adhippāyo.</paragraph>
<paragraph line="107"><bold>Kikīva aṇḍa</bold>nti kikīsakuṇikā viya attano aṇḍaṃ. Sā kira jīvitampi pariccajitvā aṇḍameva rakkhati. <bold>Camarīva vāladhi</bold>nti camarīmigo viya attano vāladhiṃ. Camarīmigā kira byādhena paripātiyamānā jīvitampi pariccajitvā kaṇḍakagumbādīsu laggaṃ attano vālameva rakkhanti. <bold>Piyaṃva puttaṃ ekaka</bold>nti ānetvā sambandhitabbaṃ. Yathā hi ekaputtako kuṭumbiko taṃ ekaputtaṃ, ekanayano ca taṃ ekanayanaṃ suṭṭhutaraṃ rakkhati. <bold>Tatheva sīlaṃ anurakkhamānakā</bold>ti anukampanavasena vuttaṃ. <bold>Supesalā</bold>ti suṭṭhu piyasīlā. <bold>Sadā</bold>sabbakālaṃ daharamajjhimatherakālesu. Channampi gāravānaṃ vasena <bold>sagāravā,</bold>garukāravantoti attho.</paragraph>
<paragraph line="108"><bold>Evameva kho</bold>ti yathā mahāsamuddo ṭhitadhammo velaṃ nātikkamati, evameva. <bold>Mama sāvakā</bold>ti ariyasāvake sandhāyāha. Te hi dhuvasīlā. <bold>Imasmiṃ atthe</bold>ti jīvitahetupi sīlassa avītikkamane.</paragraph>
<paragraph line="109"><bold>Mahāvattaniaṭavī</bold>nāma viñjhāṭavī. Himavantapasse aṭavīti keci. <bold>Thera</bold>nti nāmagottavasena apaññātaṃ ekaṃ <bold>theraṃ. Nipajjāpesuṃ</bold>gantvā kassaci mā āroceyyāti.</paragraph>
<paragraph line="110"><bold>Pūtilatāyā</bold>ti <pageBreak edition="M" number="1.0066" />gaḷocilatāya. <bold>Samasīsī</bold>ti jīvitasamasīsī. Yassa hi kilesasīsaṃ avijjaṃ maggapaṭipāṭiyā arahattamaggo pariyādiyati, tato ekūnavīsatime paccavekkhaṇañāṇe patiṭṭhāya bhavaṅgottaraṇe vaṭṭasīsaṃ jīvitindriyaṃ cuticittaṃ pariyādiyati, so imāya vārasamatāya ‘‘jīvitasamasīsī’’ti vuccati. So ca thero tathā parinibbāyi. Tena vuttaṃ <bold>‘‘samasīsī hutvā parinibbāyī’’</bold>ti. <bold>Abhayatthero</bold>kira mahābhiñño. Tasmā cetiyaṃ kārāpesīti vadanti. <bold>Appevā</bold>ti appeva nāma attano jīvitampi jaheyya, <bold>na bhinde</bold>ti na bhindeyya, na vītikkameyya.</paragraph>
<paragraph line="111"><bold>Satiyā</bold><pageBreak edition="V" number="1.0062" /><bold>adhiṭṭhitāna</bold>nti pageva upaṭṭhitāya satiyā ārakkhavasena adhiṭṭhitānaṃ indriyānaṃ. <bold>Ananvāssavanīyato</bold>ti dvārabhāvena abhijjhādīhi ananubandhitabbato. <bold>Vara</bold>nti seṭṭhaṃ. <bold>Tattāyā</bold>ti uṇhāya. <bold>Ādittāyā</bold>ti ādito paṭṭhāya dittāya. <bold>Sampajjalitāyā</bold>ti samantato jalantiyā. <bold>Sajotibhūtāyā</bold>ti ekajālībhūtāya. <bold>Sampalimaṭṭha</bold>nti sabbaso āmaṭṭhaṃ, añcitanti attho. <bold>Na tveva vara</bold>nti ānetvā sambandhitabbaṃ. <bold>Rūpesū</bold>ti rūpārammaṇesu. <bold>Anubyañjanaso nimittaggāho</bold>ti kilesānaṃ anu anu byañjanavasena uppādanena pākaṭīkaraṇavasena subhādinimittaggāho, atha vā <bold>anubyañjanaso</bold>ti hatthapādādianubyañjanato, <bold>nimittaggāho</bold>ti itthipurisādisubhādinimittaggahaṇaṃ. <bold>Cakkhudvārādipavattassā</bold>ti cakkhudvārādīhi pavattassa. <bold>Viññāṇassā</bold>ti javanaviññāṇassa. Nimittādiggāhaṃ nisedhentena sampādetabboti sambandho. <bold>Asaṃvihitasākhāparivāra</bold>nti sammā avihitavatiparikkhepaṃ. <bold>Parassahārīhī</bold>ti parasantakāvahārakehi corehi. <bold>Samativijjhatī</bold>ti sabbaso ativijjhati anupavisati.</paragraph>
<paragraph line="112"><bold>Rūpesū</bold>ti rūpahetu rūpanimittaṃ. Uppajjanakaanatthato <bold>rakkha indriya</bold>nti sambandho. Evaṃ sesesu. <bold>Ete hi dvārā</bold>ti ete cakkhādidvārā. Satikavāṭena asaṃvutattā <bold>vivaṭā</bold>. Tato eva <bold>arakkhitā</bold>. Kilesuppattiyā hetubhāvena taṃsamaṅginaṃ <bold>hanantī</bold>ti kāraṇūpacāreneva vuttaṃ. <bold>Ete</bold>vā rūpādayo. Kilesānaṃ ārammaṇabhūtā dvārā cakkhādidvārā. Te kīdisā vivaṭā arakkhitā asaṃvutacakkhādihetuṃ taṃsamaṅginaṃ hanantīti kāraṇūpacāreneva vuttaṃ. <bold>Agāra</bold>nti gehaṃ. <bold>Ducchanna</bold>nti na sammā chāditaṃ. <bold>Abhāvita</bold>nti lokuttarabhāvanārahitaṃ.</paragraph>
<paragraph line="113"><bold>Sampādite</bold>tiādissa <pageBreak edition="M" number="1.0067" />vodānapakkhassa attho vuttavipariyāyena veditabbo. <bold>Ayaṃ pana</bold>sabbaso kilesānaṃ anuppādo <bold>atiukkaṭṭhadesanā</bold>maggenāgatasadisattā. <bold>Sampādetabbo</bold>ti ‘‘na punevaṃ karissa’’nti adhiṭṭhānasuddhiyā sampādetabbo.</paragraph>
<paragraph line="114"><bold>Adhunāpabbajitenā</bold>ti na cirapabbajitena, navapabbajitenāti attho. <bold>Kāmarāgena ḍayhāmī</bold>ti kāmarāgagginā pariḍayhāmi. So ca pana dāho idāni cittagatoti dassento āha <bold>‘‘cittaṃ me pariḍayhatī’’</bold>ti. <bold>Sādhū</bold>ti āyācanā. <bold>Nibbāpana</bold>nti tassa nibbāpanupāyaṃ. <bold>Gotamā</bold>ti theraṃ gottena ālapati.</paragraph>
<paragraph line="115"><bold>Saññāya</bold><pageBreak edition="V" number="1.0063" /><bold>vipariyesā</bold>ti ‘‘asubhe subha’’nti pavattasaññāvipariyesahetu viparītasaññānimittaṃ. <bold>Nimittaṃ parivajjehi</bold>kīdisaṃ? <bold>Rāgūpasañhitaṃ</bold>rāguppattihetubhūtaṃ subhanimittaṃ parivajjehi na manasi karohi. Na kevalaṃ subhanimittassāmanasikāro eva, atha kho <bold>asubha</bold>bhāvanāya attano <bold>cittaṃ bhāvehi</bold>. Kathaṃ? <bold>Ekaggaṃ susamāhitaṃ</bold>yathā taṃ asubhārammaṇe vikkhepābhāvena ekaggaṃ, suṭṭhu appitabhāvena susamāhitañca hoti, evaṃ bhāvehīti. Evaṃ samathabhāvanāya kāmarāgassa vikkhambhanaṃ dassetvā idāni samucchedanavidhiṃ dassetuṃ <bold>‘‘saṅkhāre’’</bold>tiādi vuttaṃ. Tattha <bold>saṅkhāre parato passā</bold>ti sabbepi saṅkhāre avidheyyakatāya ‘‘pare’’ti passa. Aniccatāya pana udayabbayapaṭipīḷitattā <bold>dukkhato,</bold>anattasabhāvattā, attavirahato ca <bold>no attato</bold>passa. Evaṃ lakkhaṇattayaṃ āropetvā vipassanaṃ vaḍḍhento maggapaṭipāṭiyā catutthamaggena sabbaso <bold>nibbāpehi mahārāgaṃ</bold>tebhūmakassa abhibhavanato mahāvisayatāya mahārāgaṃ vūpasamehi. Yathā etarahi, evaṃ <bold>mā ḍayhittho punappuna</bold>nti daḷhataraṃ rāgavinodane niyojesi.</paragraph>
<paragraph line="116">Evaṃ indriyasaṃvarasīlassa sampādane vidhiṃ dassetvā evaṃ taṃ susampāditaṃ hotīti nayaṃ dassetuṃ <bold>‘‘apicā’’</bold>tiādinā tattha paripūrakārino there nidasseti. Tattha <bold>‘‘leṇaṃ na ullokitapubba’’</bold>nti idaṃ sabbattheva therassa yugamattadassitāya vuttaṃ. Kiṃ pana thero senāsanaṃ na sodheti <pageBreak edition="M" number="1.0068" />? ‘‘Ullokā paṭhamaṃ ohāretabba’’nti hi vuttaṃ, antevāsikādayo eva kirassa senāsanaṃ sodhenti. <bold>Assa</bold>nāgarukkhassa.</paragraph>
<paragraph line="117"><bold>Tasmiṃ gāme</bold>ti mahāgāme. Taruṇā thaññapivanakā puttadhītaro yāsaṃ tā <bold>taruṇaputtā,</bold>tāsaṃ. <bold>Lañjāpesī</bold>ti thanapaṭṭikāya thane bandhāpetvā rājamuddikāya lañjāpesi. Rājā theraṃ cirataraṃ daṭṭhuṃ kālavikkhepaṃ karonto ‘‘sve sīlāni gaṇhissāmī’’ti āha. Thero rañño ca deviyā ca vandanakāle sattākāramattaṃ gaṇhāti. Itthī purisoti pana <bold>vivekaṃ</bold>na karoti. Tenāha <bold>‘‘vavatthānaṃ na karomī’’</bold>ti. ‘‘Aho suparisuddhasīlo vatāyaṃ ayyo’’ti daṇḍadīpikaṃ gahetvā aṭṭhāsi. <bold>Atiparisuddhaṃ pākaṭa</bold>nti sappāyalābhena kammaṭṭhānaṃ ativiya parisuddhaṃ vibhūtaṃ ahosi. <bold>Sakalaṃ pabbataṃ unnādayanto</bold>ti pathavikampanena sakalaṃ pabbataṃ ekaṃ ninnādaṃ karonto. Tannivāsidevatānaṃ sādhukāradānenāti keci. <bold>Bhanto</bold>ti anavaṭṭhito. <bold>Bālo</bold>ti taruṇadārako. <bold>Utrasto</bold>ti ñātakehi vinābhāvena santrasto.</paragraph>
<paragraph line="118"><bold>Visagaṇḍakarogo</bold>ti <pageBreak edition="V" number="1.0064" />thanakandaḷarogamāha. Māsarogādikopi visagaṇḍakarogoti vadanti. <bold>Yato pabbajito, tato paṭṭhāya</bold>pabbajitakālato pabhutīti attho. <bold>Indriyānī</bold>ti indriyasaṃvarasīlāni. Tesu hi bhinnesu indriyānipi bhinnānīti vuccanti ārakkhābhāvato, indriyāneva vā nimittānubyañjanaggāhassa dvārabhūtāni bhinnāni nāma taṃsamaṅgino anatthuppattito, vipariyāyato abhinnānīti veditabbāni. Indriyānaṃ vā ayoniso upasaṃhāro bhedanaṃ, yoniso upasaṃhāro abhedananti apare. <bold>Mittattherovā</bold>ti mahāmittatthero viya. <bold>Vare</bold>ti seṭṭhe.</paragraph>
<paragraph line="119"><bold>Tathā vīriyenā</bold>ti <bold>tathā</bold>-saddena vīriyaṃ viseseti. Yathā sati anavajjalakkhaṇāva indriyasaṃvarasādhanaṃ, tathā vīriyaṃ anavajjalakkhaṇaṃ ājīvapārisuddhisādhananti. Vīriyāpekkhameva visesanaṃ daṭṭhabbaṃ. Tenevāha <bold>‘‘sammāāraddhavīriyassā’’</bold>ti. Ayuttā esanā anesanā, yathāvuttamicchājīvasaṅgahā. Sā eva satthusāsanassa na patirūpāti appatirūpaṃ, taṃ <bold>anesanaṃ appatirūpaṃ</bold>. Atha vā patirūpavirodhinī appatirūpā, pariggahitadhutaṅgassa <pageBreak edition="M" number="1.0069" />dhutaṅganiyamavirodhinī yassa kassaci sallekhavikopinī paṭipatti. Imasmiṃ pakkhe ca-saddo luttaniddiṭṭho, anesanaṃ, appatirūpañca pahāyāti. Paṭisevamānena parivajjayatā sampādetabbāti sambandho. ‘‘Parisuddhuppāde’’ti imināva dhammadesanādīnaṃ parisuddhāya samuṭṭhānatā dīpitā hotīti <bold>‘‘dhammadesanādīhi cassa guṇehi pasannāna’’</bold>nti vuttaṃ. <bold>Ādi</bold>-saddena bāhusaccavattaparipūraṇairiyāpathasampattiādīnaṃ gahaṇaṃ veditabbaṃ. <bold>Dhutaguṇe cassa pasannāna</bold>nti etthāpi eseva nayo. <bold>Piṇḍapātacariyādīhī</bold>ti <bold>ādi</bold>-saddena mittasuhajjapaṃsukūlacariyādīnaṃ saṅgaho daṭṭhabbo. <bold>Dhutaṅganiyamānulomenā</bold>ti taṃtaṃdhutaṅganiyatāya paṭipattiyā anulomavasena, avikopanavasenāti attho. Mahicchasseva micchājīvena jīvikā, na appicchassa. Appicchatāya ukkaṃsagatāya micchājīvassa asambhavo evāti dassetuṃ <bold>‘‘ekabyādhivūpasamattha’’</bold>ntiādi vuttaṃ. Tattha <bold>pūtiharitakī</bold>ti pūtimuttaparibhāvitaṃ, pūtibhāvena vā chaḍḍitaṃ haritakaṃ. Ariyavaṃso etassa atthīti, ariyavaṃse vā niyuttoti ariyavaṃsiko, paccayagedhassa dūrasamussāritattā uttamo ca so ariyavaṃsiko cāti <bold>uttamaariyavaṃsiko. Yassa kassacī</bold>ti pariggahitāpariggahitadhutaṅgesu yassa kassaci.</paragraph>
<paragraph line="120"><bold>Nimittaṃ</bold>nāma paccaye uddissa yathā adhippāyo ñāyati evaṃ nimittakammaṃ. <bold>Obhāso</bold>nāma <pageBreak edition="V" number="1.0065" />ujukameva akathetvā yathā adhippāyo vibhūto hoti, evaṃ obhāsanaṃ. <bold>Parikathā</bold>nāma pariyāyena kathanaṃ. <bold>Tathā uppanna</bold>nti nimittādivasena uppannaṃ.</paragraph>
<paragraph line="121"><bold>Dvāraṃ dinna</bold>nti rogasīsena paribhogassa dvāraṃ dinnaṃ. Tasmā arogakālepi paribhuñjituṃ vaṭṭati, āpatti na hotīti attho. Tenāha <bold>‘‘kiñcāpi āpatti na hotī’’</bold>tiādi. <bold>Na vaṭṭatī</bold>ti sallekhapaṭipattiyaṃ ṭhitassa na vaṭṭati, sallekhaṃ kopetīti adhippāyo. ‘‘Ājīvaṃ pana kopetī’’ti imināva senāsanapaṭisaṃyuttadhutaṅgadharassa nimittādayo na vaṭṭantīti vadanti. Tadaññadhutaṅgadharassāpi na vaṭṭantiyevāti apare. <bold>Akaronto</bold>ti yathāsakaṃ anuññātavisayepi akaronto. <bold>Aññatrevā</bold>ti ṭhapetvā eva.</paragraph>
<paragraph line="122">Gaṇavāsaṃ <pageBreak edition="M" number="1.0070" />pahāya araññāyatane paṭippassaddhivivekassa muddhabhūtāya aggaphalasamāpattiyā viharanto mahāthero <bold>‘‘pavivekaṃ brūhayamāno’’</bold>ti vutto. Udarasannissito vātābādho <bold>udaravātābādho</bold>. Asambhinnaṃ khīraṃ etassāti asambhinnakhīraṃ, tadeva pāyāsanti <bold>asambhinnakhīrapāyāsaṃ,</bold>udakena asammissakhīrena pakkapāyāsanti attho. <bold>Tassā</bold>ti pāyāsassa. <bold>Uppattimūla</bold>nti ‘‘gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ adāsi, tena me phāsu ahosī’’ti attano vacīnicchāraṇasaṅkhātaṃ uppattihetuṃ. <bold>‘‘Aparibhogāraho piṇḍapāto’’</bold>ti kasmā vuttaṃ, nanu therassa obhāsanādicittuppattiyeva natthīti? Saccaṃ natthi, ajjhāsayaṃ pana ajānantā ekacce puthujjanā tathā maññeyyuṃ, anāgate ca sabrahmacārino evaṃ mama diṭṭhānugatiṃ āpajjeyyunti paṭikkhipi. Apica mahātherassa paramukkaṃsagatā sallekhapaṭipatti. Tathā hi daharabhikkhuno ‘‘kassa sampannaṃ na manāpa’’nti (pāci. 209, 257, 612, 1228, 1234; cūḷava. 343) vacanaṃ nissāya yāva parinibbānā piṭṭhakhādanīyaṃ na khādati.</paragraph>
<paragraph line="123"><bold>Vacīviññattivipphārā</bold>ti vacīnicchāraṇahetu. Atthaviññāpanavasena pavattamāno hi saddo asatipi viññattiyā tassa kenaci paccayena paccayabhāve vacīviññattivaseneva pavattatīti ‘‘vacīviññattivipphāro’’ti vuccati. <bold>Bhutto</bold>ti bhuttavā <bold>sace bhaveyyaṃ ahaṃ. Sā</bold>ti assa. Akāralopena hi niddeso ‘‘evaṃsa te’’tiādīsu (ma. ni. 1.23; a. ni. 6.58; 8.7) viya. <bold>Antaguṇa</bold>nti antabhogo. <bold>Bahi care</bold>ti āsayato nikkhamitvā gocaraggahaṇavasena <pageBreak edition="V" number="1.0066" />bahi yadi vicareyya. Paramappicchaṃ dassetuṃ lokavohārenevamāha. Loke hi ayuttabhojanaṃ odariyaṃ garahantā evaṃ vadanti ‘‘kiṃsu nāma tassa antāni bahi carantī’’ti. <bold>Ārādhemī</bold>ti ādito paṭṭhāya rādhemi, vase vattemīti attho.</paragraph>
<paragraph line="124"><bold>Mahātissatthero</bold>kira dubbhikkhakāle maggaṃ gacchanto bhattacchedena, maggakilamathena ca kilantakāyo dubbalo aññatarassa phalitassa ambassa mūle nipajji, bahūni ambaphalāni tahaṃ tahaṃ patitāni honti. Tattheko vuḍḍhataro upāsako therassa santikaṃ upagantvā parissamaṃ ñatvā <pageBreak edition="M" number="1.0071" />ambapānaṃ pāyetvā attano piṭṭhiṃ āropetvā vasanaṭṭhānaṃ neti. Thero –</paragraph>
<gatha1 line="125">‘‘Na pitā napi te mātā, na ñāti napi bandhavo;</gatha1>
<gathalast line="126">Karotetādisaṃ kiccaṃ, sīlavantassa kāraṇā’’ti. (visuddhi. 1.20) –</gathalast>
<unindented line="127">Attānaṃ ovaditvā sammasanaṃ ārabhitvā vipassanaṃ vaḍḍhetvā tassa piṭṭhigato eva maggapaṭipāṭiyā arahattaṃ sacchākāsi. Imaṃ sandhāya vuttaṃ <bold>‘‘ambakhādakamahātissattheravatthupi cettha kathetabba’’</bold>nti. <bold>Sabbathāpī</bold>ti sabbappakārenapi anesanavasena, cittuppattivasenapi, pageva kāyavacīvipphanditavasenāti adhippāyo. Tenāha <bold>‘‘anesanāyā’’</bold>tiādi.</unindented>
<paragraph line="128">Apaccavekkhitaparibhoge iṇaparibhogaāpattiādīnavassa, tabbipariyāyato paccavekkhitaparibhoge ānisaṃsassa ca dassanaṃ <bold>ādīnavānisaṃsadassanaṃ</bold>. Tassa pana paccayādhikārattā vuttaṃ ‘‘paccayesū’’ti. Kāraṇakāraṇampi hi kāraṇabhāvena vuccati yathā tiṇehi bhattaṃ siddhanti. Yena kāraṇena bhikkhuno apaccavekkhitaparibhogo nāma siyā, tasmiṃ vajjite paccayasannissitasīlaṃ sijjhati, visujjhati cāti dassetuṃ <bold>‘‘tasmā’’</bold>tiādi vuttaṃ. Tattha <bold>paccayagedha</bold>nti gedhaggahaṇeneva sammohopi gahitoti daṭṭhabbo tena saha pavattanato, tadupanissayato ca. <bold>Dhammena samena uppanne</bold>ti idaṃ paccayānaṃ āgamanasuddhidassanaṃ, na paccayasannissitasīlavisuddhidassanaṃ. Paccayānaṃ hi idamatthitaṃ upadhāretvā paribhuñjanaṃ paccayasannissitasīlaṃ. Yasmā pana te paccayā ñāyādhigatā eva bhikkhunā paribhuñjitabbā, tasmā vuttaṃ <bold>‘‘dhammena samena uppanne paccaye’’</bold>ti. <bold>Yathāvuttena vidhinā</bold>ti ‘‘sītassa paṭighātāyā’’tiādinā (ma. ni. 1.23; a. ni. 6.58; mahāni. 206) vuttavidhinā.</paragraph>
<paragraph line="129"><bold>Dhātuvasena</bold><pageBreak edition="V" number="1.0067" /><bold>vā</bold>ti ‘‘yathāpaccayaṃ vattamānaṃ dhātumattamevetaṃ, yadidaṃ cīvarādi, tadupabhuñjako ca puggalo’’ti evaṃ dhātumanasikāravasena vā. <bold>Paṭikūlavasena vā</bold>ti piṇḍapāte tāva āhāre paṭikūlasaññāvasena, ‘‘sabbāni pana imāni cīvarādīni ajigucchanīyāni, imaṃ pūtikāyaṃ patvā ativiya jigucchanīyāni jāyantī’’ti evaṃ paṭikūlamanasikāravasena vā. <bold>Tato uttarī</bold>ti paṭilābhakālato upari. <bold>Anavajjova</bold><bold>paribhogo</bold><pageBreak edition="M" number="1.0072" />āditova paññāya parisodhitattā adhiṭṭhahitvā ṭhapitapattacīvarānaṃ viyāti. Paccavekkhaṇāya ādisuddhidassanaparametaṃ, na paribhogakāle paccavekkhaṇapaṭikkhepaparaṃ. Tenāha <bold>‘‘paribhogakālepī’’</bold>tiādi. <bold>Tatrā</bold>ti tasmiṃ paribhogakāle paccavekkhaṇe. <bold>Sanniṭṭhānakaro</bold>ti asandehakaro ekantiko.</paragraph>
<paragraph line="130"><bold>Theyyaparibhogo</bold>nāma anarahassa paribhogo. Bhagavatāpi attano sāsane sīlavato paccayā anuññātā, na dussīlassa. Dāyakānampi sīlavato eva pariccāgo, na dussīlassa. Attano kārānaṃ mahapphalabhāvassa paccāsīsanato. Iti satthārā ananuññātattā, dāyakehi ca apariccattattā dussīlassa paribhogo theyyāya paribhogo <bold>theyyaparibhogo</bold>. Iṇavasena paribhogo <bold>iṇaparibhogo,</bold>paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho. <bold>Tasmā</bold>ti ‘‘sīlavato’’tiādinā vuttamevatthaṃ kāraṇabhāvena paccāmasati. Cīvaraṃ kāyato mocetvā paribhoge paribhoge purebhatta…pe… pacchimayāmesu paccavekkhitabbanti sambandho. Tathā asakkontena yathāvuttakālavisesavasena ekadivase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ. Sace aruṇaṃ uggacchati, <bold>iṇaparibhogaṭṭhāne tiṭṭhati</bold>. Hiyyo yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe… hirikopīnapaṭicchādanatthaṃ. Hiyyo yo mayā piṇḍapāto paribhutto, so ‘‘neva davāyā’’tiādinā sace atītaparibhogapaccavekkhaṇaṃ na kareyyāti vadanti, taṃ vīmaṃsitabbaṃ. <bold>Senāsanampi paribhoge paribhoge</bold>ti pavese pavese. <bold>Satipaccayatā</bold>ti satiyā paccayabhāvo paṭiggahaṇassa, paribhogassa ca paccavekkhaṇasatiyā paccayabhāvo yujjati, paccavekkhitvāva paṭiggahetabbaṃ, paribhuñjitabbañcāti attho. Tenevāha <bold>‘‘satiṃ katvā’’</bold>tiādi. <bold>Evaṃ santepī</bold>ti yadipi dvīsupi ṭhānesu paccavekkhaṇā yuttā, evaṃ santepi. Apare panāhu – <bold>sati paccayatā</bold>ti sati bhesajjaparibhogassa paccayabhāve, sati paccayeti attho. <bold>Evaṃ santepī</bold>ti paccaye satipīti. Taṃ tesaṃ matimattaṃ. Tathā hi paccayasannissitasīlaṃ paccavekkhaṇāya visujjhati, na paccayassa bhāvamattena.</paragraph>
<paragraph line="131">Evaṃ <pageBreak edition="V" number="1.0068" />paccayasannissitasīlassa visuddhiṃ dassetvā teneva pasaṅgena sabbāpi visuddhiyo dassetuṃ <bold>‘‘catubbidhā hi suddhī’’</bold>tiādimāha. Tattha sujjhati <pageBreak edition="M" number="1.0073" />etāyāti suddhi, yathādhammaṃ desanāva suddhi <bold>desanāsuddhi</bold>. Vuṭṭhānassāpi cettha desanāya eva saṅgaho daṭṭhabbo. Chinnamūlāpattīnaṃ pana abhikkhutāpaṭiññāva desanā. Adhiṭṭhānavisiṭṭho saṃvarova suddhi <bold>saṃvarasuddhi</bold>. Dhammena samena paccayānaṃ pariyeṭṭhi eva suddhi <bold>pariyeṭṭhisuddhi</bold>. Catūsupi paccayesu vuttavidhinā paccavekkhaṇāva suddhi <bold>paccavekkhaṇasuddhi</bold>. Esa tāva suddhīsu samāsanayo. Suddhimantesu pana desanā suddhi etassāti <bold>desanāsuddhi</bold>. Sesesupi eseva nayo. <bold>Suddhi</bold>-saddo pana vuttanayova. <bold>Eva</bold>nti saṃvarabhedaṃ sandhāyāha. <bold>Pahāyā</bold>ti vajjetvā, akatvāti attho.</paragraph>
<paragraph line="132">Dātabbaṭṭhena dāyaṃ, taṃ ādiyantīti <bold>dāyādā</bold>. Ananuññātesu sabbena sabbaṃ paribhogābhāvato, anuññātesu eva ca paribhogasambhavato bhikkhūhi paribhuñjitabbapaccayā <bold>bhagavato santakā</bold>. ‘‘Dhammadāyādā me, bhikkhave, bhavatha mā āmisadāyādā. Atthi me tumhesu anukampā ‘kinti me sāvakā dhammadāyādā bhaveyyuṃ no āmisadāyādā’’’ti (ma. ni. 1.29) evaṃ pavattaṃ <bold>dhammadāyādasuttañca</bold>ettha etasmiṃ atthe <bold>sādhakaṃ</bold>.</paragraph>
<paragraph line="133">Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ tattha sāmibhāvo yathāruciparibhogasambhavato. Tathā hi te paṭikūlampi appaṭikūlākārena, appaṭikūlampi paṭikūlākārena, tadubhayampi vajjetvā ajjhupekkhanākārena paccaye paribhuñjanti, dāyakānañca manorathaṃ paripūrenti. Tenāha <bold>‘‘te hi taṇhāya dāsabyaṃ atītattā sāmino hutvā paribhuñjantī’’</bold>ti.</paragraph>
<paragraph line="134"><bold>Sabbesa</bold>nti ariyānaṃ, puthujjanānañca. Kathaṃ puthujjanānaṃ ime paribhogā sambhavanti? Upacāravasena. Yo hi puthujjanassāpi sallekhapaṭipattiyaṃ ṭhitassa paccayagedhaṃ pahāya tattha tattha anupalittena cittena paribhogo, so <bold>sāmiparibhogo</bold>viya hoti. <bold>Sīlavato</bold>pana paccavekkhitaparibhogo dāyajjaparibhogo viya hoti, dāyakānaṃ manorathassa avirādhanato. Tathā hi vuttaṃ <bold>‘‘dāyajjaparibhogeyeva vā saṅgahaṃ gacchatī’’</bold>ti. Kalyāṇaputhujjanassa paribhoge vattabbameva natthi, tassa sekkhasaṅgahato. <bold>Sekkhasuttaṃ</bold>(saṃ. ni. 5.13) hetassatthassa sādhakaṃ. Tenāha <bold>‘‘sīlavāpi</bold><pageBreak edition="M" number="1.0074" /><bold>hī’’</bold>tiādi. <bold>Paccanīkattā</bold>ti yathā iṇāyiko attano ruciyā icchitadesaṃ gantuṃ na <pageBreak edition="V" number="1.0069" />labhati, evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo āṇaṇyaparibhogoti āha <bold>‘‘āṇaṇyaparibhogo vā’’</bold>ti. Etena nippariyāyato catuparibhogavinimutto visuṃyevāyaṃ paribhogoti dasseti. <bold>Imāya sikkhāyā</bold>ti sīlasaṅkhātāya sikkhāya. <bold>Kiccakārī</bold>ti paṭiññānurūpaṃ paṭipajjanato yuttapattakārī.</paragraph>
<paragraph line="135">Idāni tameva kiccakāritaṃ suttapadena vibhāvetuṃ <bold>‘‘vuttampi ceta’’</bold>ntiādi vuttaṃ. Tattha <bold>vihāra</bold>nti patissayaṃ. <bold>Sayanāsana</bold>nti mañcādiṃ. Ubhayenapi senāsanameva vuttaṃ. <bold>Āpa</bold>nti udakaṃ. <bold>Saṅghāṭirajūpavāhana</bold>nti paṃsumalādino saṅghāṭigatarajassa dhovanaṃ. <bold>Sutvāna dhammaṃ sugatena desita</bold>nti cīvarādīsu ‘‘paṭisaṅkhā yoniso cīvaraṃ paṭisevati sītassa paṭighātāyā’’tiādinā (ma. ni. 1.23; a. ni. 6.58; mahāni. 206) nayena bhagavatā desitaṃ dhammaṃ sutvā. <bold>Saṅkhāya seve varapaññasāvako</bold>ti ‘‘piṇḍa’’nti vuttaṃ piṇḍapātaṃ, vihārādipadehi vuttaṃ senāsanaṃ, ‘‘pipāsāgelaññassa vūpasamanato pānīyampi gilānapaccayo’’ti āpamukhena dassitaṃ gilānapaccayaṃ, saṅghāṭiyādicīvaranti catubbidhaṃ paccayaṃ saṅkhāya ‘‘yāvadeva imassa kāyassa ṭhitiyā’’tiādinā (ma. ni. 1.23; 2.24; 3.75; saṃ. ni. 4.120; a. ni. 6.58; 8.9; dha. sa. 1355) nayena paccavekkhitvā. <bold>Seve</bold>sevituṃ sakkuṇeyya uttamapaññassa bhagavato sāvako sekho vā puthujjano vā.</paragraph>
<paragraph line="136">Yasmā ca saṅkhāya sevī varapaññasāvako, <bold>tasmā hi piṇḍe…pe… pokkhare vāribindu,</bold>tathā hoti. <bold>Kālenā</bold>ti ariyānaṃ bhojanakāle. <bold>Laddhā</bold>ti labhitvā. <bold>Parato</bold>ti aññato dāyakato. <bold>Anuggahā</bold>ti anukampāya bahumhi upanīte <bold>mattaṃ</bold>so <bold>jaññā</bold>jāneyya <bold>satataṃ</bold>sabbakālaṃ <bold>upaṭṭhito</bold>upaṭṭhitassati. <bold>Ālepanarūhane yathā</bold>ti bhesajjalepanena vaṇassa ruhane viya, mattaṃ jāneyyāti yojanā. <bold>Āhare</bold>ti āhareyya. ‘‘Āhareyyāhāra’’nti vā pāṭho. <bold>Yāpanattha</bold>nti sarīrassa yāpanāya. <bold>Amucchito</bold>ti taṇhāmucchāya amucchito gedhaṃ taṇhaṃ anāpanno.</paragraph>
<paragraph line="137">Attano <pageBreak edition="M" number="1.0075" />mātulassa saṅgharakkhitattherasseva nāmassa gahitattā <bold>bhāgineyyasaṅgharakkhitasāmaṇero. Sālikūra</bold>nti sālibhattaṃ. <bold>Sunibbuta</bold>nti susītalaṃ. <bold>Asaññato</bold>ti apaccavekkhaṇaṃ sandhāyāha. <bold>Sabbāsavaparikkhīṇo</bold>ti parikkhīṇasabbāsavo.</paragraph>
<subhead line="138">Paṭhamasīlapañcakavaṇṇanā</subhead>
<paragraph line="139" number="20">Pariyanto <pageBreak edition="V" number="1.0070" />etesaṃ atthīti pariyantāni, pariyantāni sikkhāpadāni yesaṃ te pariyantasikkhāpadā, tesaṃ <bold>pariyantasikkhāpadānaṃ. Upasampannāna</bold>nti ṭhapetvā kalyāṇaputhujjanasekkhāsekkhe tadaññesaṃ upasampannānaṃ. Sāmaññajotanāpi hi visese tiṭṭhati. <bold>Kusaladhamme yuttāna</bold>nti vipassanācāre yuttapayuttānaṃ. Sekkhadhammā pariyantā paramā mariyādā etassāti <bold>sekkhapariyanto</bold>. Nāmarūpaparicchedato, kusaladhammasamādānato vā pana paṭṭhāya yāva gotrabhū, tāva pavattakusaladhammappabandho sekkhadhamme āhacca ṭhito sekkhapariyanto. Sekkhadhammānaṃ vā heṭṭhimantabhūtā sikkhitabbā lokiyā tisso sikkhā sekkhapariyanto, tasmiṃ <bold>sekkhapariyante. Paripūrakārīna</bold>nti kiñcipi sikkhaṃ ahāpetvā pūrentānaṃ. Uparivisesādhigamatthaṃ <bold>kāye ca jīvite ca anapekkhānaṃ</bold>. Tato eva sīlapāripūriatthaṃ <bold>pariccattajīvitānaṃ</bold>. Diṭṭhisaṃkilesena aparāmasanīyato pārisuddhivantaṃ sīlaṃ <bold>aparāmaṭṭhapārisuddhisīlaṃ</bold>. Kilesānaṃ sabbaso paṭippassaddhiyā pārisuddhivantaṃ sīlaṃ <bold>paṭippassaddhipārisuddhisīlaṃ</bold>.</paragraph>
<paragraph line="140">Anupasampannānaṃ asekkhānaṃ, sekkhānaṃ, kalyāṇaputhujjanānañca sīlaṃ mahānubhāvatāya ānubhāvato apariyantamevāti āha <bold>‘‘gaṇanavasena sapariyantattā’’</bold>ti. Kāyavācānaṃ saṃvaraṇato, vinayanato ca <bold>saṃvaravinayā. Peyyālamukhena niddiṭṭhā</bold>ti tattha tattha satthārā desitavitthāranayena yathāvuttagaṇanato niddiṭṭhā. <bold>Sikkhā</bold>ti sīlasaṅkhātā sikkhā. <bold>Vinayasaṃvare</bold>ti vinayapiṭake. Gaṇanavasena sapariyantampi upasampannānaṃ sīlanti heṭṭhā vuttaṃ ānetvā sambandhitabbaṃ. Yaṃ kiñci hi upasampannena sikkhitabbaṃ sīlaṃ nāma, tattha kassacipi anavasesato <bold>anavasesavasena</bold><pageBreak edition="M" number="1.0076" />. <bold>Samādānabhāva</bold>nti samādānasabbhāvaṃ. <bold>Lābha…pe… vasena adiṭṭhapariyantabhāvo</bold>lābhādihetu sīlassa avītikkamo.</paragraph>
<paragraph line="141"><bold>Dhanaṃ caje aṅgavarassa hetu</bold>pāripanthikacorādīhi upadduto. <bold>Aṅgaṃ caje jīvitaṃ rakkhamāno</bold>sappadaṭṭhādikāle. <bold>Aṅgaṃ dhanaṃ jīvitañcāpi sabbaṃ, caje naro dhammamanussaranto</bold>sutasomamahābodhisattādayo viya. Tenāha <bold>‘‘imaṃ sappurisānussatiṃ avijahanto’’</bold>ti. Jighacchāparissamena <bold>jīvitasaṃsaye</bold>satipi. <bold>Sikkhāpadaṃ avītikkammā</bold>ti assāmikesu ambaphalesu <pageBreak edition="V" number="1.0071" />bhūmiyaṃ patitesu samīpeyeva santesupi paṭiggāhakābhāvena aparibhuñjanto <bold>paṭiggahaṇasikkhāpadaṃ</bold>avītikkamitvā.</paragraph>
<paragraph line="142"><bold>Sīlavantassā</bold>ti sīlavantabhāvassa <bold>kāraṇā,</bold>sīlavantassa vā tuyhaṃ etādisaṃ aṃsena vāhaṇādikaṃ kiccaṃ karoti, kāraṇā sīlassāti adhippāyo. <bold>Sudhotajātimaṇi viyā</bold>ti catūsu pāsāṇesu sammadeva dhotajātimaṇi viya. <bold>Mahāsaṅgharakkhitabhāgineyyasaṅgharakkhitattherānaṃ viyā</bold>ti mahāsaṅgharakkhitattherassa, tasseva bhāgineyyasaṅgharakkhitattherassa viya ca. ‘‘Kimatthaṃ mayaṃ idhāgatā’’ti mahājanassa vippaṭisāro bhavissatīti adhippāyo. <bold>Accharikāyā</bold>ti aṅguliphoṭanena. <bold>Asatiyā</bold>ti satisammosena. <bold>Aññāṇapakata</bold>nti aññāṇena aparajjhitvā kataṃ, ajānitvā katanti attho.</paragraph>
<paragraph line="143"><bold>Appassutopi ce hotī</bold>ti suttageyyādisutarahito hoti ce. <bold>Sīlesu asamāhito</bold>ti pātimokkhasaṃvarādisīlesupi na sammā patiṭṭhito hoti ce. <bold>Nāssa sampajjate suta</bold>nti assa sīlarahitassa puggalassa sutaṃ attano, paresañca katthaci bhavasampattiāvahaṃ na hoti. ‘‘Dussīloyaṃ purisapuggalo’’ti hi sikkhākāmā na tassa santikaṃ upasaṅkamanti. <bold>Bahussutopi ce</bold>ti ettha <bold>ce</bold>-ti nipātamattaṃ. <bold>Pasaṃsito</bold>ti pasaṃsito eva nāma.</paragraph>
<paragraph line="144">Rāgavasena aparāmaṭṭhagahaṇena taṇhāparāmāsābhāvamāha. <bold>Tathārūpa</bold>nti rāgavasena aparāmaṭṭhaṃ. <bold>Bhinditvā</bold>ti hanitvā. <bold>Saññapessāmī</bold>ti saññattiṃ <pageBreak edition="M" number="1.0077" />karissāmi, appakaṃ velaṃ maṃ vissejjetunti adhippāyo. <bold>Aṭṭiyāmī</bold>ti jigucchāmi. <bold>Harāyāmī</bold>ti lajjāmi.</paragraph>
<paragraph line="145"><bold>Palipanno</bold>ti sīdanto, sammakkhito vā. <bold>Sīleneva saddhiṃ marissāmī</bold>ti sīlaṃ avināsento tena saheva marissāmi, na idāni kadācipi taṃ pariccajissāmi. Sati hi bhavādāne sīlena viyogo siyā, bhavameva nādiyissāmīti adhippāyo. <bold>Rogaṃ sammasanto</bold>ti rogabhūtaṃ vedanaṃ vedanāmukhena sesārūpadhamme, rūpadhamme ca pariggahetvā vipassanto.</paragraph>
<paragraph line="146"><bold>Ruppato</bold>ti vikāraṃ āpādiyamānasarīrassa. <bold>Parisussatī</bold>ti samantato sussati. Yathā kiṃ? <bold>Pupphaṃ yathā paṃsuni ātape kataṃ</bold>sūriyātapasantatte paṃsuni ṭhapitaṃ sirīsādipupphaṃ viyāti <pageBreak edition="V" number="1.0072" />attho. <bold>Ajañña</bold>nti amanuññaṃ jigucchanīyaṃ. <bold>Jaññasaṅkhāta</bold>nti bālehi ‘‘jañña’’nti evaṃ kittitaṃ. <bold>Jaññarūpaṃ apassato</bold>ti yathābhūtaṃ appassato aviddasuno ‘‘jañña’’nti pasaṃsitaṃ. <bold>Dhiratthuma</bold>nti dhi atthu imaṃ, dhi-saddayogena sabbattha upayogavacanaṃ, imassa pūtikāyassa dhikāro hotūti attho. <bold>Duggandhiya</bold>nti duggandhikaṃ duggandhavantaṃ. <bold>Yattha</bold>yathāvutte pūtikāye rāgahetu <bold>pamattā</bold>pamādaṃ āpannā. <bold>Pajā</bold>ti sattā. <bold>Hāpenti maggaṃ sugatūpapattiyā</bold>ti sugatūpapattiyā maggaṃ, sīlampi hāpenti, pageva jhānādinti adhippāyo. Kevalaṃ ‘‘arahanto’’ti vattabbā sāvakakhīṇāsavā, itare pana paccekabuddhā sammāsambuddhāti saha visesanenāti āha <bold>‘‘arahantādīna’’</bold>nti. <bold>Sabbadarathappaṭippassaddhiyā</bold>ti sabbakilesadarathappaṭippassaddhiyā.</paragraph>
<subhead line="147">Dutiyasīlapañcakavaṇṇanā</subhead>
<paragraph line="148"><bold>Pāṇātipātādīna</bold>nti <bold>ādi</bold>-saddena adinnādānādīnaṃ aggamaggavajjhakilesapariyosānānaṃ saṅgaho daṭṭhabbo. <bold>Pahānādī</bold>ti <bold>ādi</bold>-saddena veramaṇiādīnaṃ catunnaṃ. Kesuci potthakesu ‘‘pahānavasenā’’ti likhanti, sā pamādalekhā. <bold>Pāṇātipātassa pahānaṃ sīla</bold>nti hirottappakaruṇālobhādipamukhena yena kusalacittuppādena pāṇātipāto pahīyati, taṃ pāṇātipātassa pahānaṃ sīlanaṭṭhena sīlaṃ. Tathā pāṇātipātā <pageBreak edition="M" number="1.0078" />virati <bold>veramaṇī sīlaṃ</bold>. Pāṇātipātassa paṭipakkhacetanā <bold>cetanā sīlaṃ</bold>. Pāṇātipātassa saṃvaraṇaṃ pavesadvārapidhānaṃ <bold>saṃvaro sīlaṃ</bold>. Pāṇātipātassa avītikkamanaṃ <bold>avītikkamo sīlaṃ. Adinnādānassā</bold>tiādīsupi eseva nayo. <bold>Abhijjhā</bold>dīnaṃ pana anabhijjhādivasena pahānaṃ veditabbaṃ. Veramaṇī cetanā taṃsampayuttā saṃvarāvītikkamā tappamukhā dhammā.</paragraph>
<paragraph line="149">Evaṃ dasakusalakammapathavasena pahānasīlādīni dassetvā idāni saupāyānaṃ aṭṭhannaṃ samāpattīnaṃ, aṭṭhārasannaṃ mahāvipassanānaṃ, ariyamaggānañca vasena tāni dassetuṃ <bold>‘‘nekkhammenā’’</bold>tiādi āraddhaṃ. Tattha <bold>nekkhammenā</bold>ti alobhappadhānena kusalacittuppādena. Kusalā hi dhammā kāmapaṭipakkhā idha ‘‘nekkhamma’’nti adhippetā. Tenāha <bold>‘‘kāmacchandassa pahānaṃ sīla’’</bold>ntiādi. Tattha <bold>pahānasīlā</bold>dīni heṭṭhā vuttanayeneva veditabbāni. Visesameva vakkhāma. <bold>Abyāpādenā</bold>ti mettāya. <bold>Ālokasaññāyā</bold>ti vibhūtaṃ katvā manasikaraṇena upaṭṭhitaālokasañjānanena <pageBreak edition="V" number="1.0073" />. <bold>Avikkhepenā</bold>ti samādhinā. <bold>Dhammavavatthānenā</bold>ti kusalādidhammānaṃ yāthāvanicchayena. Sapaccayanāmarūpavavatthānenātipi vadanti.</paragraph>
<paragraph line="150">Evaṃ kāmacchandādinīvaraṇappahānena ‘‘abhijjhaṃ loke pahāyā’’tiādinā (vibha. 538) vuttāya paṭhamajjhānādhigamassa upāyabhūtāya pubbabhāgapaṭipadāya vasena pahānasīlādīni dassetvā idāni saupāyānaṃ aṭṭhasamāpattiādīnaṃ vasena dassetuṃ <bold>‘‘ñāṇenā’’</bold>tiādi vuttaṃ. Nāmarūpapariggahakaṅkhāvitaraṇānaṃ hi vibandhabhūtassa mohassa dūrīkaraṇena ñātapariññāya ṭhitassa aniccasaññādayo sijjhanti. Tathā jhānasamāpattīsu abhiratinimittena pāmojjena. Tattha anabhiratiyā vinoditāya jhānādīnaṃ samadhigamoti samāpattivipassanānaṃ arativinodanaavijjāpadālanādinā upāyoti vuttaṃ <bold>‘‘ñāṇena avijjāya, pāmojjena aratiyā’’</bold>ti. Uppaṭipāṭiniddeso pana nīvaraṇasabhāvāya avijjāya heṭṭhānīvaraṇesupi saṅgahadassanatthanti daṭṭhabbaṃ.</paragraph>
<paragraph line="151"><bold>‘‘Paṭhamena</bold><pageBreak edition="M" number="1.0079" /><bold>jhānena nīvaraṇāna’’</bold>ntiādīsu kathaṃ jhānānaṃ sīlabhāvo, kathaṃ vā tattha viratiyā sambhavo. Suvisuddhakāyakammādikassa hi cittasamādānavasena imāni jhānāni pavattanti, na parittakusalāni viya kāyakammādivisodhanavasena, nāpi maggaphaladhammā viya duccaritadurājīvasamucchedapaṭippassambhanavasenāti? Saccametaṃ. Mahaggatadhammesu nippariyāyena natthi sīlanaṭṭho, kuto viramaṇaṭṭho. Pariyāyena panetaṃ vuttanti daṭṭhabbaṃ. Ko pana so pariyāyo? Yadaggena mahaggatā kusaladhammā paṭipakkhe pajahanti, tadaggena tato oratā. Te ca yathā cittaṃ nārohanti, evaṃ saṃvutā nāma honti. Pariyuṭṭhānasaṅkhāto manodvāre vītikkamo natthi etesūti avītikkamāti ca vuccanti, cetanā pana taṃsampayuttāti. Soyamattho parato āgamissati. Evañca katvā vitakkādipahānavacanampi samatthitaṃ hoti. Na hi nippariyāyato sīlaṃ kusaladhammānaṃ pahāyakaṃ yujjati, na cettha akusalavitakkādayo adhippetā. Kiñcāpi paṭhamajjhānūpacāreyeva dukkhassa, catutthajjhānūpacāre ca sukhassa pahānaṃ hoti, atisayapahānaṃ pana sandhāya vuttaṃ <bold>‘‘catutthena jhānena sukhadukkhānaṃ pahāna’’</bold>nti. <bold>‘‘Ākāsānañcāyatanasamāpattiyā’’</bold>tiādīsu yaṃ vattabbaṃ, taṃ <bold>āruppakathāyaṃ</bold>(visuddhi. 1.275 ādayo) āgamissati.</paragraph>
<paragraph line="152">Aniccassa, aniccanti vā anupassanā <bold>aniccānupassanā</bold>. Tebhūmikadhammānaṃ aniccataṃ gahetvā <pageBreak edition="V" number="1.0074" />pavattāya vipassanāyetaṃ nāmaṃ. <bold>Niccasaññāyā</bold>ti ‘‘saṅkhatadhammā niccā sassatā’’ti evaṃ pavattāya micchāsaññāya, saññāggahaṇeneva diṭṭhicittānampi gahaṇaṃ daṭṭhabbaṃ. Esa nayo ito parāsupi. <bold>Nibbidānupassanāyā</bold>ti saṅkhāresu nibbindanākārena pavattāya anupassanāya. <bold>Nandiyā</bold>ti sappītikataṇhāya. <bold>Virāgānupassanāyā</bold>ti virajjanākārena pavattāya anupassanāya. <bold>Rāgassā</bold>ti saṅkhāresu rāgassa. <bold>Nirodhānupassanāyā</bold>ti saṅkhārānaṃ nirodhassa anupassanāya. Yathā vā saṅkhārā nirujjhantiyeva, āyatiṃ punabbhavavasena na uppajjanti, evaṃ anupassanā nirodhānupassanā. Tenevāha ‘‘nirodhānupassanāya nirodheti no samudetī’’ti (paṭi. ma. 1.83). Muñcitukāmatāya hi ayaṃ balappattā. Saṅkhārānaṃ paṭinissajjanākārena pavattā anupassanā <bold>paṭinissaggānupassanā</bold>. Paṭisaṅkhā santiṭṭhanā hi ayaṃ <pageBreak edition="M" number="1.0080" />. <bold>Ādānassā</bold>ti niccādivasena gahaṇassa. Santatisamūhakiccārammaṇavasena ekattagahaṇaṃ ghanasaññā, tassā <bold>ghanasaññāya. Āyūhanassā</bold>ti abhisaṅkharaṇassa. Saṅkhārānaṃ avatthādivisesāpatti <bold>vipariṇāmo. Dhuvasaññāyā</bold>ti thirabhāvagahaṇassa. <bold>Nimittassā</bold>ti samūhādighanavasena sakiccaparicchedatāya ca saṅkhārānaṃ saviggahatāya. <bold>Paṇidhiyā</bold>ti rāgādipaṇidhiyā, taṇhāvasena saṅkhāresu ninnatāyāti attho. <bold>Abhinivesassā</bold>ti attānudiṭṭhiyā. Aniccadukkhādivasena sabbatebhūmakadhammatiraṇā <bold>adhipaññādhammavipassanā. Sārādānābhinivesassā</bold>ti asāresu sāragahaṇavipallāsassa. <bold>Yathābhūtañāṇadassanaṃ</bold>thirabhāvapattā aniccādianupassanāva. Udayabbayañāṇanti keci. Sappaccayanāmarūpadassananti apare. ‘‘Issarakuttādivasena loko samuppanno’’ti abhiniveso <bold>sammohābhiniveso</bold>. Ucchedasassatābhinivesoti keci. ‘‘Ahosiṃ nu kho ahamatītamaddhāna’’ntiādinayappavattā (ma. ni. 1.18; saṃ. ni. 2.20; mahāni. 174) saṃsayāpatti sammohābhinivesoti apare. Saṅkhāresu tāṇaleṇabhāvagahaṇaṃ <bold>ālayābhiniveso</bold>. ‘‘Ālayaratā ālayasammuditā’’ti (dī. ni. 2.67; ma. ni. 1.281; 2.337; saṃ. ni. 1.172; mahāva. 7-8) vacanato ālayo taṇhā. Sā eva cakkhādīsu, rūpādīsu ca abhinivisanavasena pavattiyā ālayābhinivesoti apare. ‘‘Evaṃ ṭhitā te saṅkhārā paṭinissajjīyantī’’ti pavattaṃ ñāṇaṃ <bold>paṭisaṅkhānupassanā. Appaṭisaṅkhā</bold>paṭisaṅkhāya paṭipakkhabhūtā mohappadhānā akusaladhammā. Vaṭṭato vigatattā vivaṭṭaṃ nibbānaṃ, tattha ninnabhāvasaṅkhātena anupassanena pavatti <bold>vivaṭṭānupassanā,</bold>saṅkhārupekkhā ceva anulomañāṇañca. <bold>Saññogābhiniveso</bold>saṃyujjanavasena saṅkhāresu abhinivisanaṃ.</paragraph>
<paragraph line="153"><bold>Diṭṭhekaṭṭhāna</bold>nti <pageBreak edition="V" number="1.0075" />diṭṭhiyā sahajekaṭṭhānañca pahānekaṭṭhānañca. <bold>Oḷārikāna</bold>nti uparimaggavajjhe kilese upādāya vuttaṃ. Aññathā dassanena pahātabbāpi dutiyamaggavajjhehi oḷārikā. <bold>Aṇusahagatāna</bold>nti aṇubhūtānaṃ, idaṃ heṭṭhimamaggavajjhe upādāya vuttaṃ. <bold>Sabbakilesāna</bold>nti avasiṭṭhasabbakilesānaṃ. Na hi paṭhamamaggādīhi pahīnā kilesā puna pahīyanti.</paragraph>
<paragraph line="154"><bold>‘‘Cittassa</bold><pageBreak edition="M" number="1.0081" /><bold>avippaṭisārāya saṃvattantī’’</bold>tiādīsu saṃvaro avippaṭisāratthāya. ‘‘Avippaṭisāratthāni kho, ānanda, kusalāni sīlānī’’ti (a. ni. 10.1) vacanato cetaso avippaṭisāratthāya bhavanti. Avippaṭisāro pāmojjatthāya. ‘‘Yoniso manasi karoto pāmojjaṃ jāyatī’’ti (dī. ni. 3.359) vacanato <bold>pāmojjāya saṃvattanti</bold>. Pāmojjaṃ pītiyā. ‘‘Pamuditassa pīti jāyatī’’ti (dī. ni. 1.466; 3.359; a. ni. 3.96; 6.10; 11.12) vacanato <bold>pītiyā saṃvattanti</bold>. Pīti passaddhatthāya. ‘‘Pītimanassa kāyo passambhatī’’ti (dī. ni. 1.466; 3.359; a. ni. 3.96; 6.10; 11.12) vacanato <bold>passaddhiyā saṃvattanti</bold>. Passaddhi sukhatthāya. ‘‘Passaddhakāyo sukhaṃ vedetī’’ti (dī. ni. 1.466; 3.359; a. ni. 3.96; 6.10; 11.12) vacanato <bold>somanassāya saṃvattantī</bold>ti. ‘‘Sukhatthāya sukhaṃ vedetī’’ti cettha somanassaṃ ‘‘sukha’’nti vuttaṃ. <bold>Āsevanāyā</bold>ti samādhissa āsevanāya. Nirāmise hi sukhe siddhe ‘‘sukhino cittaṃ samādhiyatī’’ti (dī. ni. 1.466; 3.359; a. ni. 3.96; 6.10; 11.12) vacanato samādhi siddhoyeva hoti, tasmā samādhissa āsevanāya paguṇabalavabhāvāya saṃvattantīti attho. <bold>Bhāvanāyā</bold>ti tasseva samādhissa vaḍḍhiyā. <bold>Bahulīkammāyā</bold>ti punappunaṃ kiriyāya. <bold>Alaṅkārāyā</bold>ti tasseva samādhissa pasādhanabhūtasaddhindriyādinipphattiyā alaṅkārāya <bold>saṃvattanti. Parikkhārāyā</bold>ti avippaṭisārādikassa samādhisambhārassa siddhiyā tasseva samādhissa parikkhārāya saṃvattanti. Sambhārattho hi idha parikkhāra-saddo. ‘‘Ye ca kho ime pabbajitena jīvitaparikkhārā samudānetabbā’’tiādīsu (ma. ni. 1.191) viya sambhāroti ca paccayo veditabbo. Kāmañcāyaṃ parikkhāra-saddo ‘‘ratho sīlaparikkhāro’’tiādīsu (saṃ. ni. 5.4) alaṅkārattho. ‘‘Sattahi nagaraparikkhārehi suparikkhattaṃ hotī’’tiādīsu (a. ni. 7.67) parivārattho vutto. Idha pana alaṅkāraparivārānaṃ visuṃ gahitattā ‘‘sambhārattho’’ti vuttaṃ <pageBreak edition="V" number="1.0076" />. <bold>Parivārāyā</bold>ti mūlakāraṇabhāveneva samādhissa parivārabhūtasativīriyādidhammavisesasādhanena parivārasampattiyā saṃvattanti. <bold>Pāripūriyā</bold>ti vasībhāvasampāpanena, vipassanāya padaṭṭhānabhāvāpādanena ca paripuṇṇabhāvasādhanato samādhissa pāripūriyā <bold>saṃvattanti</bold>.</paragraph>
<paragraph line="155">Evaṃ suparisuddhasīlamūlakaṃ sabbākāraparipūraṃ samādhiṃ dassetvā idāni ‘‘samāhito pajānāti passati, yathābhūtaṃ jānaṃ passaṃ nibbindati, nibbindaṃ virajjati <pageBreak edition="M" number="1.0082" />, virāgā vimuccatī’’ti (a. ni. 10.2; sa. ni. 3.14) vacanato sīlamūlakāni samādhipadaṭṭhānāni payojanāni dassetuṃ <bold>‘‘ekantanibbidāyā’’</bold>tiādi vuttaṃ. Nibbidāya hi dassitāya tassā padaṭṭhānabhūtaṃ yathābhūtañāṇadassanaṃ dassitameva hoti, tasmiṃ asati nibbidāya asijjhanato. Nibbidādayo atthato vibhattā eva. Yathābhūtañāṇadassananti panettha sappaccayanāmarūpadassanaṃ adhippetaṃ. Evamettha amatamahānibbānapariyosānaṃ sīlassa payojanaṃ dassitanti veditabbaṃ.</paragraph>
<paragraph line="156">Idāni pahānādīsu sīlatthaṃ dassetuṃ <bold>‘‘ettha cā’’</bold>tiādi āraddhaṃ. Tattha pajahanaṃ anuppādanirodho <bold>pahāna</bold>nti tassa bhāvasādhanataṃ sandhāya <bold>‘‘pahānanti koci dhammo nāma natthī’’</bold>ti vuttaṃ. Yathā panassa dhammabhāvo sambhavati, tathā heṭṭhā saṃvaṇṇitameva. Evaṃ hissa sīlabhāvo suṭṭhu yujjati. <bold>Taṃ taṃ pahāna</bold>nti ‘‘pāṇātipātassa pahānaṃ, adinnādānassa pahāna’’nti evaṃ vuttaṃ taṃ taṃ pahānaṃ. <bold>Tassa tassa kusaladhammassā</bold>ti pāṇātipātassa pahānaṃ mettādikusaladhammassa, adinnādānassa pahānaṃ cāgādikusaladhammassāti evaṃ tassa tassa kusaladhammassa. <bold>Patiṭṭhānaṭṭhenā</bold>ti patiṭṭhānabhāvena. Pahānaṃ hi tasmiṃ sati hoti, asati na hoti, tassa ‘‘patiṭṭhāna’’nti vattabbataṃ labhatīti katvā yasmiṃ santāne pāṇātipātādayo tassa pakampahetavoti tappahānaṃ <bold>vikampābhāvakaraṇena ca samādhānaṃ</bold>vuttaṃ. Evaṃ sesapahānesupi vattabbaṃ. <bold>Samādhānaṃ</bold>saṇṭhapanaṃ, saṃyamanaṃ vā. <bold>Itare cattāro</bold>ti veramaṇiādayo cattāro dhammā na pahānaṃ viya vohāramattanti adhippāyo. <bold>Tato tato</bold>ti tamhā tamhā pāṇātipātādito. <bold>Tassa tassā</bold>ti pāṇātipātādikassa saṃvaraṇavasena, tassa tassa vā saṃvarassa vasena. <bold>Tadubhayasampayuttacetanāvasenā</bold>ti veramaṇīhi, saṃvaradhammehi ca sampayuttāya cetanāya vasena. <bold>Taṃ taṃ avītikkamantassā</bold>ti taṃ taṃ pāṇātipātādiṃ avītikkamantassa puggalassa, dhammasamūhassa vā vasena <bold>cetaso pavattisabbhāvaṃ sandhāya vuttā</bold>. Tasmā ekakkhaṇepi labbhantīti adhippāyo.</paragraph>
<subhead line="157">Sīlasaṃkilesavodānavaṇṇanā</subhead>
<paragraph line="158" number="21">Saṃkilissati <pageBreak edition="M" number="1.0083" /><pageBreak edition="V" number="1.0077" />tenāti <bold>saṃkileso</bold>. Ko pana soti āha <bold>‘‘khaṇḍādibhāvo sīlassa saṃkileso’’</bold>ti. Vodāyati visujjhati etenāti <bold>vodānaṃ, akhaṇḍādibhāvo. Lābhayasādī</bold>ti <bold>ādi</bold>-saddena ñātiaṅgajīvitādīnaṃ saṅgaho. <bold>Sattasu āpattikkhandhesu ādimhi vā ante vā vemajjhe</bold>ti ca idaṃ tesaṃ uddesādipāḷivasena vuttaṃ. Na hi añño koci āpattikkhandhānaṃ anukkamo atthi. <bold>Khaṇḍa</bold>nti khaṇḍavantaṃ, khaṇḍitaṃ vā. <bold>Chidda</bold>nti etthāpi eseva nayo. <bold>Pariyante chinnasāṭako viyā</bold>ti vatthante, dasante vā chinnavatthaṃ viya.</paragraph>
<paragraph line="159"><bold>Eva</bold>nti idāni vuccamānākārena. <bold>Methunasaṃyogavasenā</bold>ti rāgapariyuṭṭhānena sadisabhāvāpattiyā mithunānaṃ idanti methunaṃ, nibandhanaṃ. Methunavasena samāyogo methunasaṃyogo. Idha pana methunasaṃyogo viyāti methunasaṃyogo, tassa vasena. <bold>Idhā</bold>ti imasmiṃ loke. <bold>Ekacco</bold>ti eko. <bold>Samaṇo vā brāhmaṇo vā</bold>ti pabbajjāmattena samaṇo vā jātimattena brāhmaṇo vā. <bold>Dvayaṃdvayasamāpatti</bold>nti dvīhi dvīhi samāpajjitabbaṃ, methunanti attho. <bold>Na heva kho samāpajjatī</bold>ti sambandho. <bold>Ucchādanaṃ</bold>ubbattanaṃ. <bold>Sambāhanaṃ</bold>parimaddanaṃ. <bold>Sādiyatī</bold>ti adhivāseti. <bold>Tadassādetī</bold>ti taṃ ucchādanādiṃ abhiramati. <bold>Nikāmetī</bold>ti icchati. <bold>Vitti</bold>nti tuṭṭhiṃ. <bold>Idampi kho</bold>ti ettha <bold>ida</bold>nti yathāvuttaṃ sādiyanādiṃ khaṇḍabhāvādivasena ekaṃ katvā vuttaṃ. <bold>Pi</bold>-saddo vakkhamānaṃ upādāya samuccayattho. <bold>Kho</bold>-saddo avadhāraṇattho. Idaṃ vuttaṃ hoti – yadetaṃ brahmacārīpaṭiññassa asatipi dvayaṃdvayasamāpattiyaṃ mātugāmassa ucchādananhāpanasambāhanasādiyanādi, idampi ekaṃsena tassa brahmacariyassa khaṇḍādibhāvāpādanato khaṇḍampi chiddampi sabalampi kammāsampīti. Evaṃ pana khaṇḍādibhāvāpattiyā so aparisuddhaṃ brahmacariyaṃ carati, na parisuddhaṃ, saṃyutto methunasaṃyogena, na visaṃyutto. Tato cassa na jātiādīhi parimuttīti dassento <bold>‘‘ayaṃ vuccatī’’</bold>tiādimāha.</paragraph>
<paragraph line="160"><bold>Sañjagghatī</bold>ti kilesavasena mahāhasitaṃ hasati. <bold>Saṃkīḷatī</bold>ti kāyasaṃsaggavasena kīḷati. <bold>Saṃkelāyatī</bold>ti sabbaso mātugāmaṃ kelāyanto <pageBreak edition="M" number="1.0084" />viharati. <bold>Cakkhunā</bold>ti attano cakkhunā. <bold>Cakkhu</bold>nti mātugāmassa cakkhuṃ. <bold>Upanijjhāyatī</bold>ti upecca nijjhāyati oloketi. <bold>Tirokuṭṭā</bold>ti kuṭṭassa <pageBreak edition="V" number="1.0078" />parato. Tathā <bold>tiropākārā</bold>. Mattikāmayā bhitti kuṭṭaṃ, iṭṭhakāmayā pākāroti vadanti. Yā kāci vā bhitti porisato diyaḍḍharatanuccappamāṇā kuṭṭaṃ, kuṭṭato adhiko pākāro.</paragraph>
<paragraph line="161"><bold>Assā</bold>ti brahmacārīpaṭiññassa. <bold>Pubbe</bold>ti vatasamādānato pubbe. <bold>Kāmaguṇehī</bold>ti kāmakoṭṭhāsehi. <bold>Samappita</bold>nti suṭṭhu appitaṃ sahitaṃ. <bold>Samaṅgībhūta</bold>nti samannāgataṃ. <bold>Paricārayamāna</bold>nti kīḷantaṃ, upaṭṭhahiyamānaṃ vā. <bold>Paṇidhāyā</bold>ti patthetvā. <bold>Sīlenā</bold>tiādīsu yamaniyamādisamādānavasena <bold>sīlaṃ</bold>. Avītikkamavasena <bold>vataṃ</bold>. Ubhayampi <bold>sīlaṃ</bold>. Dukkaracariyavasena pavattitaṃ <bold>vataṃ</bold>. Taṃtaṃakiccasammatato vā nivattilakkhaṇaṃ <bold>sīlaṃ</bold>. Taṃtaṃsamādānavato vesabhojanakiccakaraṇādivisesapaṭipatti <bold>vataṃ</bold>. Sabbathāpi dukkaracariyā <bold>tapo</bold>. Methunavirati <bold>brahmacariyaṃ</bold>.</paragraph>
<paragraph line="162"><bold>Sabbaso</bold>ti anavasesato, sabbesaṃ vā. <bold>Abhedenā</bold>ti avītikkamena. Aparāya ca pāpadhammānaṃ anuppattiyā, guṇānaṃ uppattiyā saṅgahitoti yojanā. Tattha kujjhanalakkhaṇo <bold>kodho</bold>. Upanandhanalakkhaṇo <bold>upanāho</bold>. Paresaṃ guṇamakkhanalakkhaṇo <bold>makkho</bold>. Yugaggāhalakkhaṇo <bold>paḷāso</bold>. Parasampattiusūyanalakkhaṇā <bold>issā</bold>. Attasampattinigūhanalakkhaṇaṃ <bold>macchariyaṃ</bold>. Santadosapaṭicchādanalakkhaṇā <bold>māyā</bold>. Asantaguṇasambhāvanalakkhaṇaṃ <bold>sāṭheyyaṃ</bold>. Cittassa thaddhabhāvalakkhaṇo <bold>thambho</bold>. Karaṇuttariyalakkhaṇo <bold>sārambho</bold>. Unnatilakkhaṇo <bold>māno</bold>. Abbhunnatilakkhaṇo <bold>atimāno</bold>. Majjanalakkhaṇo <bold>mado</bold>. Cittavosaggalakkhaṇo <bold>pamādo. Ādi</bold>-saddena lobhamohaviparītamanasikārādīnaṃ saṅgaho.</paragraph>
<paragraph line="163">Idāni ‘‘akhaṇḍādibhāvo panā’’tiādinā vuttamevatthaṃ pākaṭataraṃ kātuṃ <bold>‘‘yāni hī’’</bold>tiādimāha. Tattha <bold>anupahatānī</bold>ti anupaddutāni. Vivaṭṭūpanissayatāya taṇhādāsabyato mocanena <bold>bhujissabhāvakaraṇaṃ</bold>. Aviññūnaṃ appamāṇattā vuttaṃ <bold>‘‘viññūhi pasatthattā’’</bold>ti. Samādhisaṃvattanaṃ vā etesaṃ payojanaṃ, samādhisaṃvattane vā niyuttānīti <bold>samādhisaṃvattanikāni</bold>. Niddānena sassasampatti viya paṭipakkhavigamena sīlasampadā, sā ca tattha <pageBreak edition="M" number="1.0085" />sati dosadassaneti āha <bold>‘‘sīlavipattiyā ca ādīnavadassanenā’’</bold>ti. Nisammakārīnaṃ payojanagarukatāya diṭṭhaguṇeyeva sammāpaṭipattīti vuttaṃ <bold>‘‘sīlasampattiyā ca ānisaṃsadassanenā’’</bold>ti.</paragraph>
<paragraph line="164">Tattha <pageBreak edition="V" number="1.0079" />sīlavipattiyā ādīnavo sīlasampadāya heṭṭhā dassitaānisaṃsapaṭipakkhato veditabbo, taṃ suviññeyyanti avitthāretvā pakārantarehi dassetuṃ <bold>‘‘apicā’’</bold>ti āraddhaṃ. Tattha yathā sīlasampadā sattānaṃ manuññabhāvakāraṇaṃ, evaṃ sīlavipatti amanuññabhāvakāraṇanti āha <bold>‘‘dussīlo…pe… devamanussāna’’</bold>nti. <bold>Ananusāsanīyo</bold>jigucchitabbato. <bold>Dukkhito</bold>ti sañjātadukkho. <bold>Vippaṭisārī</bold>ti ‘‘akataṃ vata me kalyāṇa’’ntiādinā paccānutāpī. <bold>Dubbaṇṇo</bold>ti guṇavaṇṇena, kāyavaṇṇena ca virahito. <bold>Assā</bold>ti dussīlassa. Samphassitānaṃ dukkho dukkhāvaho samphasso etassāti <bold>dukkhasamphasso</bold>. Guṇānubhāvābhāvato appaṃ agghatīti <bold>appaggho. Anekavassagaṇikagūthakūpo viyā</bold>ti anekavassasamūhe sañcitukkārāvāṭo viya. <bold>Dubbisodhano</bold>sodhetuṃ asakkuṇeyyo. <bold>Chavālātaṃ</bold>chavaḍāhe santajjanummukkaṃ. <bold>Ubhato paribāhiro</bold>ti sāmaññato, gihibhogato ca parihīno. Sabbesaṃ verī, sabbe vā verī etassāti sabbaverī, so eva <bold>sabbaveriko, puriso</bold>. Saṃvāsaṃ nārahatīti <bold>asaṃvāsāraho. Saddhamme</bold>ti paṭipattisaddhamme, paṭivedhasaddhamme ca.</paragraph>
<paragraph line="165">‘‘Aggikkhandhapariyāye vuttadukkhabhāgitāyā’’ti saṅkhepena vuttamatthaṃ vitthārato dassetuṃ <bold>‘‘dussīlānañhī’’</bold>tiādi āraddhaṃ. Pañcakāmaguṇaparibhogasukhe, parehi kayiramānavandanamānanādisukhe ca assādena gadhitacittā <bold>pañcakāma…pe… gadhitacittā,</bold>tesaṃ. Te yathāvuttasukhassādā paccayā etassāti <bold>tappaccayaṃ</bold>. Dukkhanti sambandho.</paragraph>
<paragraph line="166"><bold>Passatha no</bold>ti passatha nu, api passatha. <bold>Mahanta</bold>nti vipulaṃ. <bold>Aggikkhandha</bold>nti aggisamūhaṃ. <bold>Āditta</bold>nti padittaṃ. <bold>Sampajjalita</bold>nti samantato pajjalitaṃ acchivipphuliṅgāni muccantaṃ. <bold>Sajotibhūta</bold>nti sapabhaṃ samantato uṭṭhitāhi jālāhi ekappabhāsamudayabhūtaṃ. <bold>Taṃ kiṃ maññathā</bold>ti taṃ idāni mayā vuccamānamatthaṃ kiṃ maññathāti anumatigahaṇatthaṃ pucchati. <bold>Āliṅgetvā</bold>ti upagūhitvā. <bold>Upanisīdeyyā</bold>ti teneva āliṅganena upecca nisīdeyya. Yadatthamettha satthā aggikkhandhāliṅganaṃ, kaññāliṅganañca ānesi, tamatthaṃ vibhāvetuṃ <bold>‘‘ārocayāmī’’</bold>tiādimāha <pageBreak edition="M" number="1.0086" />. Tattha <bold>ārocayāmī</bold>ti āmantemi. <bold>Vo</bold>ti tumhe. <bold>Paṭivedayāmī</bold>ti pabodhemi. <bold>Dussīlassā</bold>ti nissīlassa sīlavirahitassa. <bold>Pāpadhammassā</bold>ti dussīlattā eva hīnajjhāsayatāya lāmakasabhāvassa. <bold>Asucisaṅkassarasamācārassā</bold>ti aparisuddhakāyasamācārāditāya asucissa hutvā saṅkāya saritabbasamācārassa. Dussīlo hi kiñcideva asāruppaṃ disvā ‘‘idaṃ <pageBreak edition="V" number="1.0080" />asukena kataṃ bhavissatī’’ti paresaṃ āsaṅkanīyova hoti, kenacideva vā karaṇīyena mantayante bhikkhū disvā ‘‘kacci nu kho ime mayā kataṃ kammaṃ jānitvā mantentī’’ti attanoyeva saṅkāya saritabbasamācāroti. <bold>Paṭicchannakammantassā</bold>ti lajjitabbatāya paṭicchādetabbakammantassa. <bold>Assamaṇassā</bold>ti na samaṇassa. Salākaggahaṇādīsu ‘‘ahampi samaṇo’’ti micchāpaṭiññāya <bold>samaṇapaṭiññassa</bold>. Aseṭṭhacāritāya <bold>abrahmacārissa</bold>. Uposathādīsu ‘‘ahampi brahmacārī’’ti micchāpaṭiññāya <bold>brahmacāripaṭiññassa</bold>. Pūtinā kammena sīlavipattiyā anto anupaviṭṭhattā <bold>antopūtikassa</bold>. Chahi dvārehi rāgādikilesānuvassanena tintattā <bold>avassutassa</bold>. Sañjātarāgādikacavarattā, sīlavantehi chaḍḍetabbattā ca <bold>kasambujātassa. Aggikkhandhūpamāya</bold>hīnūpamabhūtāyāti attho. Tenāha bhagavā – ‘‘etadeva tassa vara’’nti. Bhagavā dukkhaṃ dassetvā dukkhaṃ dassetīti sambandho.</paragraph>
<paragraph line="167"><bold>Vāḷarajjuyā</bold>ti vāḷehi katarajjuyā. Sā hi kharatarā hoti. <bold>Ghaṃseyyā</bold>ti padhaṃsanavasena ghaṃseyya. <bold>Teladhotāyā</bold>ti telena nisitāya. <bold>Paccorasmi</bold>nti patiurasmiṃ urābhimukhaṃ, uramajjheti adhippāyo. <bold>Ayosaṅkunā</bold>ti saṇḍāsena. <bold>Pheṇuddehaka</bold>nti pheṇaṃ uddehetvā, anekavāraṃ pheṇaṃ uṭṭhapetvāti attho.</paragraph>
<paragraph line="168">Aggikkhandhāliṅganadukkhatopi adhimattadukkhatāya kaṭukabhūtaṃ dukkhaṃ phalaṃ etassāti <bold>aggikkhandhāliṅganadukkhādhikadukkhakaṭukaphalaṃ</bold>. Kāmasukhaṃ avijahato <bold>bhinnasīlassa</bold>dussīlassa <bold>kuto</bold>tassa <bold>sukhaṃ</bold>natthevāti adhippāyo. <bold>Sādane</bold>ti sādiyane. <bold>Ya</bold>nti añjalikammasādanaṃ. <bold>Asīlino</bold>ti dussīlassa. <bold>Upahata</bold>nti sīlabyasanena upaddutaṃ. <bold>Khata</bold>nti kusalamūlānaṃ khaṇanena khataṃ, khaṇitaṃ vā guṇaṃ sarīreti adhippāyo. <bold>Sabbabhayehī</bold>ti attānuvādādisabbabhayehi. Upacārajjhānaṃ upādāya <bold>sabbehi adhigamasukhehi</bold>.</paragraph>
<paragraph line="169"><bold>Vuttappakāraviparītato</bold>ti <pageBreak edition="M" number="1.0087" />sīlavipattiyaṃ vuttākārapaṭipakkhato ‘‘manāpo hoti devamanussāna’’ntiādinā. <bold>Kāyagandhopi pāmojjaṃ, sīlavantassa bhikkhuno. Karoti api devāna</bold>nti ettha ‘‘gandho isīnaṃ ciradikkhitāna’’ntiādikā (jā. 2.17.55) gāthā vitthāretabbā. <bold>Avighātī</bold>ti appaṭighātī. Vadhabandhādiparikilesā <bold>diṭṭhadhammikā āsavā</bold>upaddavā. <bold>Samparāyikadukkhānaṃ mūlaṃ</bold>nāma dussīlyaṃ. Antamatikkantaṃ accantaṃ, accantaṃ santā <bold>accantasantā</bold><pageBreak edition="V" number="1.0081" />kilesapariḷāhasaṅkhātadarathānaṃ abhāvena sabbadā santā. <bold>Ubbijjitvā</bold>ti ñāṇutrāsena uttasitvā. <bold>Vodāpetabba</bold>nti visodhetabbaṃ.</paragraph>
<centered line="170">Sīlaniddesavaṇṇanā niṭṭhitā.</centered>
<centered line="171">Iti paṭhamaparicchedavaṇṇanā.</centered>
</body>
</document>