<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/e1101n.nrf3.xml</normativeSource>
    <archivePath>roman/anya/pakinnaka-gantha-sangaho/rasavahini/yakkhavancitavaggo.xml</archivePath>
    <baseFileName>yakkhavancitavaggo</baseFileName>
    <titlePath>Yakkhavañcitavaggo - Rasavāhinī - Pakiṇṇaka-gantha-saṅgaho - Anya</titlePath>
    <versions>
    </versions>
  </metadata>
  <content>
    <chapter line="1">Yakkhavañcitavaggo</chapter>
    <title line="2">21. Yakkhavañcita vatthumhi ayamānupubbīkathā</title>
    <paragraph line="3">Bhagavati <pageBreak edition="Myanmar" number="0.0079" /> parinibbutamhi kosalarañño kira janapade tuṇḍagāmonāma ahosi. Tattheko buddhadāso nāma manusso ‘‘yāvajīvaṃ buddhaṃ saraṇaṃ gacchāmi. Buddho me saraṇaṃ tāṇaṃ leṇaṃ parāyaṇanti’’ evaṃ jīvitapariyantaṃ buddhaṃ saraṇaṃ gato paṭivasati, tasmiṃ samaye eko janapadavāsiko tattha tattha āhiṇḍanto taṃ tuṇḍagāmaṃ patvā tasseva ghare nivāsaṃ kappesi, tassa pana jānapadikassa sarīre eko yakkho āvisitvā pīḷeti, tadā tassa gāmassa pavisanakāle yakkho buddhadāso pāsakassa guṇatejena tassa gehaṃ pavisituṃ asakkonto taṃ muñcitvā bahigāme sattāhaṃ aṭṭhāsi tassāgamanaṃ olokento. Tato so jānapadiko sattadivasaṃ tattha vasitvā sattame divase sakaraṭṭhaṃ gantukāmo gāmā nikkhami. Atha taṃ tathā nikkhantaṃ disvā yakkho aggahesi, atha so taṃ ettakaṃ kālaṃ kuhiṃgatosīti pucchi. Yakkho bho tavatthāya ettha vasantassa me sattāhaṃ atikkantanti. Tato so ko te mayā attho, kiṃ te dammīti, atha yakkhena bho ahaṃ khudāya pīḷito bhattena me atthoti vutto so evaṃ sati kasmā maṃ antogehe vasantaṃ na gaṇhīti āha. Yakkhena bho tasmiṃ ghare buddhaṃ saraṇaṃ gato eko upasako atthi, tassa sīlatejena gehaṃ pavisitumasakkonto aṭṭhāsinti vutto jānapadiko saraṇaṃ nāma kinti ajānanto kinti vatvā so saraṇaṃ aggahesīti yakkhaṃ pucchi. Yakkho ‘‘buddhaṃ saraṇaṃ gacchāmī’’ti vatvā saraṇaṃ aggahesīti āha. Taṃ sutvā jānapadiko idāni imaṃ vañcessāmīti cintetvā tenahi yakkha ahampi buddhaṃ saraṇaṃ gacchāmīti āha. Evaṃ vuttamatteyeva yakkho mahāsaddaṃ karonto bha ye na bhamanto <pageBreak edition="Myanmar" number="0.0080" /> palāyi, evaṃ sammāsambuddhassa saraṇaṃ idhaloke bhayo paddava nivāraṇatthaṃ hoti, paraloke saggamokkhāvahaṃ. Tathāhi.</paragraph>
    <hangnum line="4" number="1"></hangnum>
    <gatha1 line="5"> Buddhoti vacanaṃ etaṃ, amanussānaṃ bhayāvahaṃ;</gatha1>
    <gathalast line="6">Buddhabhattikajantūnaṃ, sabbadā mudamāvahaṃ.</gathalast>
    <hangnum line="7" number="2"></hangnum>
    <gatha1 line="8"> Sabbopaddavanāsāya, paccakkhadibbamosadhaṃ;</gatha1>
    <gathalast line="9">Dibbamantaṃ mahātejaṃ, mahāyantaṃ mahabbhutaṃ.</gathalast>
    <hangnum line="10" number="3"></hangnum>
    <gatha1 line="11"> Tasmā so dāruṇo yakkho,</gatha1>
    <gatha2 line="12">Disvā taṃ saraṇe ṭhithaṃ;</gatha2>
    <gatha3 line="13">Ubbiggo ca bhayappatto,</gatha3>
    <gathalast line="14">Lomahaṭṭho ca chambhīto.</gathalast>
    <hangnum line="15" number="4"></hangnum>
    <gatha1 line="16"> Bhamanto dhāvitaṃ disvā, timirova suriyuggate,</gatha1>
    <gathalast line="17">Simbalitūlabhaṭṭhaṃva, caṇḍavātena khaṇḍitaṃ.</gathalast>
    <hangnum line="18" number="5"></hangnum>
    <gatha1 line="19"> Yaṃ dukkhaṃ rājacorāri, yakkhapetā disambhavaṃ;</gatha1>
    <gathalast line="20">Nicchantena manussena, gantabbaṃ saraṇattayaṃti.</gathalast>
    <paragraph line="21">Tato jānapadiko saraṇāgamane mahāguṇaṃ mahānisaṃsaṃ oloketvā buddhe sagāravo sappemo ‘‘jīvitapariyantaṃ buddhaṃ saraṇaṃ gacchāmī’’ti saraṇaṃ gantvā teneva saraṇāgamanānubhāvena jīvitapariyosāne suttappabuddhoviya devaloke nibbattīti.</paragraph>
    <hangnum line="22" number="6"></hangnum>
    <gatha1 line="23"> Disvāna evaṃ saraṇaṃ gataṃ taṃ,</gatha1>
    <gatha2 line="24">Apenti yakkhāpi mahabbhayena;</gatha2>
    <gatha3 line="25">Pāletha sīlaṃ saraṇañca tasmā,</gatha3>
    <gathalast line="26">Jahātha duritaṃ sugatiṃ bhajavhoti.</gathalast>
    <centered line="27">Yakkhavañcitavatthuṃ pathamaṃ.</centered>
    <title line="28">22. Micchadiṭṭhikassa vatthumhi ayamānupubbīkathā</title>
    <paragraph line="29">Bhagavati <pageBreak edition="Myanmar" number="0.0081" /> dharamāne rājagahanagare kira eko brahmabhattiko micchādiṭṭhiko paṭivasati, tattheva sammādiṭṭhikopi. Tesaṃ ubhinnampi dve puttā ahesuṃ. Te ekato kīḷantā vaḍḍhanti. Athāparabhāge guḷakīḷaṃkīḷantānaṃ sammādiṭṭhikassa putto ‘‘namo buddhayā’’ti vatvā guḷhaṃ khipanto divase divase jināti. Micchādiṭṭhikassa putto ‘‘namo brahmuno’’ti vatvā khipanto parājeti, tato micchādiṭṭhikassa putto niccaṃ jinantaṃ sammādiṭṭhikaṃ kumāraṃ disvā samma tvaṃ niccameva jināsi, kiṃ vatvā guḷaṃ khipasīti pucchi. Sohaṃ samma ‘‘namo buddhāyā’’ti vatvā khipāmīti āha. Sopi tato paṭṭhāya ‘‘namo buddhāyā’’ti vatvā khipati, atha te yebhuyyena dūte samasamāva honti. Aparabhāge micchādiṭṭhikassa putto pitarā saddhiṃ dārūnamatthāya vanaṃ gantvā sakaṭena dāruṃ gahetvā āgacchanto nagaradvārasamīpe sakaṭaṃ vissajjetvā tiṇe khādanatthāya goṇe vissajjesi, goṇā tiṇaṃ khādanto aññehi gorūpehi saddhiṃ antonagaraṃ pavisiṃsu. Athassa pitā goṇe pariyesanto sakaṭaṃ olokehīti puttaṃ nivattetvā nagaraṃ paviṭṭho ahosi, atha sāyaṇhe jāte manussā nagaradvāraṃ pidahiṃsu, tato kumāro bahinagare dārusakaṭassa heṭṭhā sayanto niddūpagato ahosi. Atha tassā rattiyā sammādiṭṭhiko ca micchādiṭṭhiko cāti dve yakkhā gocaraṃ pariyesamānā sakaṭassa heṭṭhā nipannaṃ kumāraṃ addasaṃsu, tesu micchādiṭṭhiko imaṃ khādāmīti āha. Athāparo mā eva makāsi, ‘‘namo buddhāyā’’ti vācako esoti, khādāmevetanti vatvā itarena yāvatatiyaṃ vāriyamānopi gantvā tassa pāde gahetvā ākaḍḍhi. Tasmiṃ khaṇe dārako pubbaparicayena ‘‘namo buddhāyā’’ti āha taṃ sutvā yakkho bhayappatto lomahaṭṭho <pageBreak edition="Myanmar" number="0.0082" /> hatthaṃ vissajjetvā paṭikkamma aṭṭhāsi. Aho acchariyaṃ buddhānubhāvaṃ abbhutaṃ, evaṃ attaṃ anīyyātetvā paricayena ‘‘namo buddhāyā’’ti vuttassapi bhayaṃ chambhitattaṃ upaddavaṃ vā na hoti. Pageva attaṃ nīyyātetvā yāvajīvaṃ buddhaṃ saraṇaṃ gatassāti. Vuttañhi.</paragraph>
    <hangnum line="30" number="1"></hangnum>
    <gatha1 line="31"> Yathāpi sikhino nādaṃ, bhujaṅgānaṃ bhayāvahaṃ;</gatha1>
    <gathalast line="32">Evaṃ buddhoti vacanaṃ, amanussānaṃ bhayāvahaṃ.</gathalast>
    <hangnum line="33" number="2"></hangnum>
    <gatha1 line="34"> Yathā mantassa jappena, vilayaṃ yāti kibbisaṃ;</gatha1>
    <gathalast line="35">Evaṃ buddhoti vacanena, apayanti <note>pahāyanti itisabbattha</note> pisācakā.</gathalast>
    <hangnum line="36" number="3"></hangnum>
    <gatha1 line="37"> Aggiṃ disvā yathā sitthaṃ, dūratova vilīyati;</gatha1>
    <gathalast line="38">Disvānevaṃ saraṇagataṃ, petā pentiva <note>petāpentāva itikatthaci</note> dūrato.</gathalast>
    <hangnum line="39" number="4"></hangnum>
    <gatha1 line="40"> Pavaraṃ buddhaicceta, makkharadvayamabbhutaṃ;</gatha1>
    <gathalast line="41">Sabbo paddavanāsāya, thirapākāra muggataṃ.</gathalast>
    <hangnum line="42" number="5"></hangnum>
    <gatha1 line="43"> Sattaratanapāsādaṃ, tameva vajiraṃ guhaṃ;</gatha1>
    <gathalast line="44">Tameva nāvaṃ dīpaṃ taṃ, tameva kavacaṃ subhaṃ.</gathalast>
    <hangnum line="45" number="6"></hangnum>
    <gatha1 line="46"> Tameva sirasi bhāsantaṃ, kirīṭaṃ ratanāmayaṃ;</gatha1>
    <gathalast line="47">Lalāṭe tilakaṃ rammaṃ, kappūraṃ nayanadvaye.</gathalast>
    <hangnum line="48" number="7"></hangnum>
    <gatha1 line="49"> Tāḍaṅkaṃ kaṇṇayugale, soṇṇamālā gale subhā;</gatha1>
    <gathalast line="50">Ekāvaḷi tārahāra, bhārā jattusu laṅkatā.</gathalast>
    <hangnum line="51" number="8"></hangnum>
    <gatha1 line="52"> Aṅgadaṃ bāhumūlassa, karagge valayaṃ tathā;</gatha1>
    <gathalast line="53">Aṅgulisvaṅguliyañca, khaggaṃ maṅgalasammataṃ.</gathalast>
    <hangnum line="54" number="9"></hangnum>
    <gatha1 line="55"> Soṇṇā tapatta muṇhīsaṃ, sabāṇaṃva sarāsanaṃ;</gatha1>
    <gathalast line="56">Tameva sabbālaṅkāraṃ, tameva duritāpahaṃ.</gathalast>
    <hangnum line="57" number="10"></hangnum>
    <gatha1 line="58"> Tasmā <pageBreak edition="Myanmar" number="0.0083" /> hi paṇḍito poso,</gatha1>
    <gatha2 line="59">Lokalocanasatthuno;</gatha2>
    <gatha3 line="60">Saraṇaṃ tassa ganteva,</gatha3>
    <gathalast line="61">Guṇanāmaṃ ehipassikaṃ.</gathalast>
    <hangnum line="62" number="11"></hangnum>
    <gatha1 line="63"> Namoti vacanaṃ pubbaṃ, buddhāyeti giraṃ tadā;</gatha1>
    <gathalast line="64">Supantena kumārena, micchādiṭṭhikasūnunā.</gathalast>
    <hangnum line="65" number="12"></hangnum>
    <gatha1 line="66"> Sutvā vuttaṃ pisā cāpi, manussakuṇape ratā;</gatha1>
    <gathalast line="67">Na hiṃsanti aho buddha, guṇasāramahantatāti.</gathalast>
    <paragraph line="68">Atha sammādiṭṭhikayakkho micchādiṭṭhikassa yakkhassa evamāha, ayuttaṃ bho tayā kataṃ. Buddhaguṇe pahāro dinno, daṇḍakammaṃ tayā kātabbaṃti, tena kiṃmayā samma kātabbanti vutte bubhukkhitassa āhāraṃ dehīti āha. Tato so sādhūti vatvā yāvāhaṃ āgacchāmi, tvaṃ tāvettha vacchāhīti vatvā bimbisārarañño kañcanataṭṭake vaḍḍhitaṃ rasabhojanaṃ āharitvā kumārassa pituvaṇṇena dārakaṃ bhojetvā puna kumārena vuttabuddhavacanañca attanā katavāyāmaṃ cāti sabbaṃ taṭṭake likhitvā idaṃ raññoyeva paññāyatūti adhiṭṭhāya agamaṃsu, atha pabhātāya rattiyā rañño bhojanakāle rājapurisā tattha taṭṭakaṃ adisvā nagaraṃ upaparikkhantā sakaṭe dārakañca taṭṭakañca disvā taṭṭakena saddhiṃ taṃ gahetvā rañño dassesuṃ. Rājā taṭṭake akkharādīni disvā vācetvā tassa guṇe pasanno mahantena yasena saddhiṃ seṭṭhiṭṭhānamadāsi.</paragraph>
    <hangnum line="69" number="13"></hangnum>
    <gatha1 line="70"> Jinassa nāmaṃ supinena pevaṃ,</gatha1>
    <gatha2 line="71">Na hoti bhītiṃ lapanena yasmā;</gatha2>
    <gatha3 line="72">Tasmā munindaṃ satataṃ sarātha,</gatha3>
    <gathalast line="73">Guṇe sarantā saraṇañca yāthāti.</gathalast>
    <centered line="74">Micchādiṭṭhikassa vatthuṃ dutiyaṃ.</centered>
    <title line="75">23. Pādapīṭhikāya vatthumhi ayamānupubbīkathā</title>
    <paragraph line="76">Jambudīpe <pageBreak edition="Myanmar" number="0.0084" /> mahābodhito kira dakkhiṇapasse etaṃ paccantanagaraṃ ahosi. Tattha saddhāsampanno ratanattayamāmako eko upāsako paṭivasati. Tadā eko khīṇāsavo bhagavatā paribhuttaṃ pādapīṭhaṃ thavikāya pakkhipitvā gatagataṭṭhāne pūjento anukkamena taṃ nagaraṃ sampāpuṇitvā sunivattho supāruto pattaṃ gahetvā antaravīthiṃ paṭipajji yugamattadaso pabbajjālīlāya janaṃ paritosento. Atha so upāsako tathā gacchantaṃ theraṃ disvā pasannamānaso upagantvā pañcapatiṭṭhitena vanditvā pattaṃ gahetvā bhojetvā nibaddhaṃ mama gehaṃ āgamanamicchāmi, mamānukampāya ettheva vasatha sāmīti yācitvā nagarāsanne ramaṇīye vanasaṇḍe nadīkūle paṇṇasālaṃ katvā therassa taṃ nīyyātetvā catupaccayehi paṭijagganto mānento pūjento vasati. Theropi tattha phāsukaṭṭhāne bhagavatā paribhuttapādapīṭhadhātuṃ nidhāya vālukāhi thūpaṃ katvā niccaṃ gandhadhūpadīpapupphapūjādīhi pūjayamāno vāsaṃ kappeti. Tasmiṃ samaye tasso pāsakassa anantaragehavāsiko eko issarabhattiko attano devataṃ nibaddhaṃ namassati. Taṃ disvāssa upāsako buddhaguṇe vatvā akhette samma mā viriyaṃ karohi. Pajahetaṃ diṭṭhiṃti āha. Tato so kerāṭiko issarabhattiko ko te satthu guṇānubhāvo, amhākaṃ issarassa guṇova mahantoti vatvā tassa aguṇaṃ guṇanti kathento āha.</paragraph>
    <hangnum line="77" number="1"></hangnum>
    <gatha1 line="78"> Tipuraṃ so vināsesi, lalāṭanayanagginā;</gatha1>
    <gathalast line="79">Asureca vināsesi, tisūlena mahissaro.</gathalast>
    <hangnum line="80" number="2"></hangnum>
    <gatha1 line="81"> Jaṭākalāpamāvattaṃ, naccatī dinasandhiyaṃ;</gatha1>
    <gathalast line="82">Vādeti bherivīṇādiṃ, gītaṃcāpi sa gāyati.</gathalast>
    <hangnum line="83" number="3"></hangnum>
    <gatha1 line="84"> Bhariyāyo <pageBreak edition="Myanmar" number="0.0085" /> tassa tisso, jaṭāyekaṃ samubbahe;</gatha1>
    <gathalast line="85">Ekamekena passena, passamāno carekakaṃ.</gathalast>
    <hangnum line="86" number="4"></hangnum>
    <gatha1 line="87"> Hatthicammambaradharo, teneva vāritā tapo;</gatha1>
    <gathalast line="88">Asādisehi puttehi, rūpena ca supākaṭo.</gathalast>
    <hangnum line="89" number="5"></hangnum>
    <gatha1 line="90"> Ratiyā ca madhupāne ca, byāvaṭo sabbadā ca so;</gatha1>
    <gathalast line="91">Manussaṭṭhidharo sīsa, kapālenesa bhuñjaki.</gathalast>
    <hangnum line="92" number="6"></hangnum>
    <gatha1 line="93"> Na jāto na bhayaṃ tassa, maraṇaṃ natthi sassato;</gatha1>
    <gathalast line="94">Īdiso me mahādevo, natthaññassīdiso guṇoti.</gathalast>
    <paragraph line="95">Taṃ sutvā upāsako samma tuyhaṃ issarassa ete guṇā nāma tāva hontu. Aguṇā nāma kittakā hontīti vatvā bhagavato sakalaguṇe saṃharitvā kathento āha.</paragraph>
    <hangnum line="96" number="7"></hangnum>
    <gatha1 line="97"> Loke sabbasavantīnaṃ, ādhāro sāgaro yathā;</gatha1>
    <gathalast line="98">Sabbesaṃ guṇarāsīnaṃ, ādhārova tathāgato.</gathalast>
    <hangnum line="99" number="8"></hangnum>
    <gatha1 line="100"> Carācarānaṃ sabbesaṃ, ādhārāva dharā ayaṃ;</gatha1>
    <gathalast line="101">Tathā guṇānaṃ sabbesaṃ, ādhārova tathāgato.</gathalast>
    <hangnum line="102" number="9"></hangnum>
    <gatha1 line="103"> Evaṃ santo viyattoca <note>viyanto itikatthaci</note>, evaṃ so karuṇāparo;</gatha1>
    <gathalast line="104">Eva middhividhā tassa, evamevaṃ guṇā iti.</gathalast>
    <hangnum line="105" number="10"></hangnum>
    <gatha1 line="106"> Buddhopi sakkoti na yassa vaṇṇe,</gatha1>
    <gatha2 line="107">Kappampi vatvā khayataṃ gametuṃ;</gatha2>
    <gatha3 line="108">Pageva ca brahmasurā surehi,</gatha3>
    <gathalast line="109">Vattuṃ na hānantaguṇassa vaṇṇanti.</gathalast>
    <paragraph line="110">Evaṃ vadantā pana te ubhopi amhākaṃ devo uttamo amhākaṃ devo uttamoti kalahaṃ vaḍḍhetvā rañño santikamagamaṃsu, rājā <pageBreak edition="Myanmar" number="0.0086" /> tesaṃ kathaṃ sutvā tenahi tumhākaṃ devatānaṃ mahantabhāvaṃ iddhipāṭihāriyena jānissāma. Dassetha tehi no iddhiṃti nagare bheriṃ carāpesi. Ito kira sattāhaccayena imesaṃ dvinnaṃ satthārānaṃ pāṭihāriyāni bhavissanti. Sabbe sannipatantūti taṃ sutvā nānādisāsu bahū manussā samāgamiṃsu, atha micchādiṭṭhikā ajja amhākaṃ devassa ānubhāvaṃ passāmāti mahantaṃ pūjaṃ karonto tattha sāraṃ nāddasaṃsu, sammādiṭṭhikāpi ajja amhākaṃ bhagavato ānubhāvaṃ passissāmāti vāḷukāthūpaṃ gantvā gandhamālādīhi pūjetvā padakkhiṇaṃ katvā añjalimpaggayha aṭṭhaṃsu. Atha rājāpi balavāhanaparivuto ekamante aṭṭhāsi. Nānāsamayavādinopi ajja tesaṃ pāṭihāriyaṃ passissāmāti mañcātimañcaṃ katvā aṭṭhaṃsu. Tesaṃ samāgame sammādiṭṭhikā vāḷukāthūpa mabhimukhaṃ katvā añjalimpaggayha sāmi amhākaṃ bhagavā sabbabuddhakiccāni niṭṭhāpetvā anupādisesāya nibbāṇadhātuyā parinibbāyi. Sāriputtamahāmoggallānādayo asītimahāsāvakāpi parinibbāyiṃsu, natthettha amhākaṃ aññaṃ paṭisaraṇanti vatvā saccakiriyaṃ karontā āhaṃsu.</paragraph>
    <hangnum line="111" number="11"></hangnum>
    <gatha1 line="112"> Āpāṇakoṭiṃ buddhassa, saraṇaṃ no gatā yadi;</gatha1>
    <gathalast line="113">Tena saccena yaṃ dhātu, dassetu pāṭihāriyaṃ.</gathalast>
    <hangnum line="114" number="12"></hangnum>
    <gatha1 line="115"> Āpāṇakoṭiṃ dhammassa, saraṇaṃ no gatā yadi;</gatha1>
    <gathalast line="116">Tena saccena yaṃ dhātu, dassetu pāṭihāriyaṃ.</gathalast>
    <hangnum line="117" number="13"></hangnum>
    <gatha1 line="118"> Āpāṇakoṭiṃ saṅghassa, saraṇaṃ no gatā yadi;</gatha1>
    <gathalast line="119">Tena saccena yaṃ dhātu, dassetu pāṭihāriyaṃ.</gathalast>
    <hangnum line="120" number="14"></hangnum>
    <gatha1 line="121"> Rāmakāle munindassa, pādukā cāsi abbhutā;</gatha1>
    <gathalast line="122">Tena saccena yaṃ dhātu, dassetu pāṭihāriyaṃ.</gathalast>
    <hangnum line="123" number="15"></hangnum>
    <gatha1 line="124"> Chaddantakāle <pageBreak edition="Myanmar" number="0.0087" /> munino, dāṭhā charaṃsirañjitā;</gatha1>
    <gathalast line="125">Tena saccenayaṃ dhātu, nicchāretu cha raṃsiyo.</gathalast>
    <hangnum line="126" number="16"></hangnum>
    <gatha1 line="127"> Jātamatto tadā buddho, ṭhito paṅkajamuddhani;</gatha1>
    <gatha2 line="128">Nicchāresāsabhiṃvācaṃ, aggo seṭṭhotiādinā;</gatha2>
    <gathalast line="129">Tena saccenayaṃ dhātu, dassetu pāṭihāriyaṃ.</gathalast>
    <hangnum line="130" number="17"></hangnum>
    <gatha1 line="131"> Nimitte caturo disvā, nikkhanto abhinikkhamaṃ;</gatha1>
    <gathalast line="132">Tena saccena yaṃ dhātu, dassetu pāṭihāriyaṃ.</gathalast>
    <hangnum line="133" number="18"></hangnum>
    <gatha1 line="134"> Mārasenaṃ palāpetvā, nisinno bujjhi bodhiyaṃ;</gatha1>
    <gathalast line="135">Tena saccena yaṃ dhātu dassetu pāṭihāriyaṃ.</gathalast>
    <hangnum line="136" number="19"></hangnum>
    <gatha1 line="137"> Dhammacakkaṃ pavattesi, jino sipatane tadā;</gatha1>
    <gathalast line="138">Tena saccena yaṃ dhātu, dassetu pāṭihāriyaṃ.</gathalast>
    <hangnum line="139" number="20"></hangnum>
    <gatha1 line="140"> Nandopanandabhogindaṃ, nāgaṃ nālāgirivhayaṃ;</gatha1>
    <gathalast line="141">Āḷavakā dayo yakkhe, brahmāno ca bakā dayo.</gathalast>
    <hangnum line="142" number="21"></hangnum>
    <gatha1 line="143"> Saccakādinigaṇṭheca, kūṭadantā dayo dvije;</gatha1>
    <gathalast line="144">Damesi tena saccena, dassetu pāṭihāriyaṃti.</gathalast>
    <paragraph line="145">Evañca pana vatvā upāsakā amhākaṃ anukammaṃ paṭicca mahājanassa micchādiṭṭhibhedanattaṃ pāṭihāriyaṃ dassetha sāmīti ārādhesuṃ. Atha buddhānubhāvañca therānubhāvañca upāsakānaṃ saccakiriyānubhāvañca paṭicca vāḷukāthūpaṃ dvidhā bhinditvā pādapīṭhadhātu ākāsa mabbhuggantvā chabbaṇṇaraṃsiyo vissajjentī vilāsamānā aṭṭhāsi. Atha mahājanā celukkhepasahassāni pavattentā sādhukīḷhaṃ kīḷantā mahānādaṃ pavattentā mahantaṃ pūjamakaṃsu. Micchādiṭṭhikāpi imaṃ acchariyaṃ disvā vimhitamānasā micchādiṭṭhiṃ bhinditvā ratanattayaparāyaṇā saraṇa magamaṃsūti.</paragraph>
    <hangnum line="146" number="22"></hangnum>
    <gatha1 line="147"> Phuṭṭhopi <pageBreak edition="Myanmar" number="0.0088" /> pādena jinassa evaṃ,</gatha1>
    <gatha2 line="148">Kaliṅgaro pā si mahānubhāvo;</gatha2>
    <gatha3 line="149">Lokekanāthassa anāsavassa,</gatha3>
    <gathalast line="150">Mahānubhāvo hi acintanīyoti.</gathalast>
    <centered line="151">Pādapīṭhikāya vatthuṃ tatiyaṃ.</centered>
    <title line="152">24. Uttarasāmaṇerassa vatthumhi ayamānupubbīkathā</title>
    <paragraph line="153">So kira purimabuddhesu <note>purimabuddhe itisabbattha</note> katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato kāle vijjādharo hutvā himavati paṭivasati. Tadā sumedho nāma sammāsambuddho viveka manubrūhanto himavantaṃ gantvā ramaṇīye padese pallaṅkaṃ ābhujitvā nisīdi. Tadā vijjādharo ākāsena gacchanto chabbaṇṇaraṃsīhi virājamānaṃ bhagavantaṃ disvā tīhi kaṇikārapupphehi pūjesi, pupphāni buddhānubhāvena satthu upari chattākārena aṭṭhaṃsu, so tena bhīyyoso mattāya pasannacitto hutvā aparabhāge kālaṃkatvā tāvatiṃsabhavane nibbattitvā uḷāraṃ dibbasampattimanubhavanto yāvatāyukaṃ tattha ṭhatvā tato cuto devamanussesu saṃsaranto imasmiṃ buddhuppāde rājagahanagare brāhmaṇamahāsālassa putto hutvā nibbatti. Uttarotissa nāmaṃ ahosi. So uttamarūpadharo viññutaṃ patto brāhmaṇavijjāsu nipphattiṃ patvā jātiyā rūpena vijjāya sīlācārena ca lokassa mahanīyo jāto, tassa taṃ paññāsampattiṃdisvā vassakāro magadhamahāmatto attano dhītaraṃ dātukāmo hutvā attano adhippāyaṃ pavedesi. So nissaraṇajjhāsayatāya taṃ paṭikkhipitvā kālenakālaṃ dhammasenāpatiṃ payirupāsanto tassa <pageBreak edition="Myanmar" number="0.0089" /> santike dhammaṃ sutvā paṭiladdhasaddho pabbajitvā vattasampanno hutvā theraṃ upaṭṭhahati. Tena ca samayena therassa aññataro ābādho uppanno hoti, tassa bhesajjatthāya uttarasāmaṇero pātova pattacīvara mādāya vihārato nikkhamma antarāmagge taḷākassa tīre pattaṃ ṭhapetvā udakasamīpaṃ gantvā mukhaṃ dhovati, tadā aññataro ummaggacoro katakammo ārakkhapurisehi anubaddho aggadvāreneva nagarato nikkhamitvā palāyanto attanā gahitaṃ ratanabhaṇḍikaṃ sāmaṇerassa patte pakkhipitvā palāyi. So sāmaṇeropi pattasamīpaṃ <note>sattusamīpaṃ itipi katthaci</note> upagato hoti, coraṃ anubandhantā rājapurisā sāmaṇerassa patte bhaṇḍikaṃ disvā ayaṃ coro, iminā coriyaṃ katanti sāmaṇeraṃ pacchābāhaṃ bandhitvā vassakārassa brāhmaṇassa dassesuṃ. Vassakāro ca tadā rañño vinicchaye niyutto hutvā chejjabhejjaṃ anusāsati. So eso pubbe mama vacanaṃ nādiyi. Suddhapāsaṇḍiyesu pabbajīti ca baddhāghātattā taṃ kammaṃ asodhetvāva jīvantamevetaṃ sūle uttāsethāti āṇā pesi, rājapurisā taṃ nimbasūle uttāsesuṃ. Sāmaṇero sūlagge nisinno upajjhāyassa me ko bhesajjaṃ āharissatīti sāriputtattheraṃ sari. Tato thero taṃ pavattiṃ ñatvā sammāsambuddhassa kathesi, bhagavāpi mahāsāvakaparivuto tassa ñāṇaparipākaṃ oloketvā taṃ ṭhānamagamāsi. Tato bhagavato nikkhantabhāvā sakalanagare kolāhalaṃ ahosi, mahājanakāyo sannipati. Atha bhagavā vipphurantahatthatale nakhamaṇimayūkhasambhinnapītābhāsatāya paggharantajātihiṅgulakasuvaṇṇarasadhārāviya jālāvaguṇṭhitamudutalunaṅgulaṃ hatthaṃ uttarassa sīse ṭhapetvā uttara idaṃ te pubbe katapāpakammassa phalaṃ uppannaṃ, tattha tayā paccavekkhaṇabalena adhivāsanā kātabbāti āha. Teneva āha.</paragraph>
    <hangnum line="154" number="1"></hangnum>
    <gatha1 line="155"> Atīte <pageBreak edition="Myanmar" number="0.0090" /> kira ekasmiṃ, gāme tva masi dārako;</gatha1>
    <gathalast line="156">Dārekehi samāgamma, kīḷanto keḷimaṇḍale.</gathalast>
    <hangnum line="157" number="2"></hangnum>
    <gatha1 line="158"> Gahetvā sukhumaṃ sūkaṃ, tadā tvaṃ nimbajalliyā;</gatha1>
    <gathalast line="159">Uttāsesi tattha sūle, jīvamānakamakkhikaṃ.</gathalast>
    <hangnum line="160" number="3"></hangnum>
    <gatha1 line="161"> Aparampi te pāpakammaṃ, pavakkhāmi suṇohi me;</gatha1>
    <gathalast line="162">Ovadantiṃ hitena tvaṃ, atīte sakamātaraṃ.</gathalast>
    <hangnum line="163" number="4"></hangnum>
    <gatha1 line="164"> Jīvasūle nisīdāti, kopenābhisapī tuvaṃ;</gatha1>
    <gathalast line="165">Imehi dvīhi pāpehi, saraṃ saṃsārasāgare.</gathalast>
    <hangnum line="166" number="5"></hangnum>
    <gatha1 line="167"> Pañcajātisate acchi, jīvasūlamhi nimbaje;</gatha1>
    <gathalast line="168">Ayaṃ te carimā jāti, etthāpica vipacci soti.</gathalast>
    <paragraph line="169">Evamādinā nayena tassa ajjhāsayānurūpena dhammaṃ desesi, uttaro amatābhisekasadisena satthuno hatthasamphassasañjātapasādasomanassatāya uḷāraṃ pītipāmojjaṃ paṭilabhitvā yathāparicitaṃ vipassanāmaggaṃ samārūḷho ñāṇassa paripākaṃ gatattā satthu desanāvilāsena maggapaṭipāṭiyā sabbakilese khepetvā chaḷabhiñño ahosi. Dhammaṃ sutvā tattha samāgatānaṃ devamanussānaṃ caturāsītipāṇasahassānaṃ dhammābhisamayo ahosīti vadanti. Uttaro pana chaḷabhiñño hutvā sūlato uṭṭhahitvā ākāse ṭhatvā pāṭihāriyaṃ dassesi. Mahājanā acchariyabbhutacittā jātā ahesuṃ. Tāvadevassa vaṇorundhi, so bhikkhūhi āvuso tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ sakkhīti puṭṭho pageva me āvuso saṃsāre ādīnavo saṅkhārānañca sabhāvo sudiṭṭho. Tasmāhaṃ tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantuṃti āha. Athāparabhāge so bhikkhusaṅghamajjhe attano pubbacaritā padānaṃ pakāsento imā gāthā abhāsi.</paragraph>
    <hangnum line="170" number="6"></hangnum>
    <gatha1 line="171"> Sumedho <pageBreak edition="Myanmar" number="0.0091" /> nāma sambuddho, dvattiṃsavaralakkhaṇo;</gatha1>
    <gathalast line="172">Vivekakāmo sambuddho, himavanta mupāgami.</gathalast>
    <hangnum line="173" number="7"></hangnum>
    <gatha1 line="174"> Ajjhogahetvā himavantaṃ, aggo kāruṇiko muni;</gatha1>
    <gathalast line="175">Pallaṅkaṃ ābhujitvāna, nisīdi purisuttamo.</gathalast>
    <hangnum line="176" number="8"></hangnum>
    <gatha1 line="177"> Vijjādharo tadā āsiṃ, antalikkhacaro ahaṃ;</gatha1>
    <gathalast line="178">Tisūlaṃ sukataṃ gayha, gacchāmi ambare tadā.</gathalast>
    <hangnum line="179" number="9"></hangnum>
    <gatha1 line="180"> Pabbatagge yathā aggi, puṇṇamāseva candimā;</gatha1>
    <gathalast line="181">Vanaṃ obhāsate buddho, sālarājāva phullito.</gathalast>
    <hangnum line="182" number="10"></hangnum>
    <gatha1 line="183"> Vanaggā nikkhamitvāna, buddharaṃsī vidhāvare;</gatha1>
    <gathalast line="184">Nalaggivaṇṇasaṅkāsā, disvā cittaṃ pasādayiṃ.</gathalast>
    <hangnum line="185" number="11"></hangnum>
    <gatha1 line="186"> Vicinaṃ addasaṃ pupphaṃ, kaṇikāraṃ devagandhikaṃ;</gatha1>
    <gathalast line="187">Tīṇi pupphāni ādāya, buddhaseṭṭhaṃ apūjayiṃ.</gathalast>
    <hangnum line="188" number="12"></hangnum>
    <gatha1 line="189"> Buddhassa ānubhāvena, tīṇi pupphāni me tadā;</gatha1>
    <gathalast line="190">Uddhavaṇṭā adhopattā, chāyaṃ kubbanti satthuno.</gathalast>
    <hangnum line="191" number="13"></hangnum>
    <gatha1 line="192"> Tena kammena sukatena, cetanāpaṇidhīhica;</gatha1>
    <gathalast line="193">Jahitvā mānusaṃ dehaṃ, tāvatiṃsamagañchahaṃ.</gathalast>
    <hangnum line="194" number="14"></hangnum>
    <gatha1 line="195"> Tattha me sukataṃ byamhaṃ, kaṇikārīti ñāyati;</gatha1>
    <gathalast line="196">Saṭṭhiyojana mubbedhaṃ, tiṃsayojanavitthataṃ.</gathalast>
    <hangnum line="197" number="15"></hangnum>
    <gatha1 line="198"> Sahassakhaṇḍaṃ satabheṇḍu, dhajālu haritāmayaṃ;</gatha1>
    <gathalast line="199">Satasahassāni byūhāni, byamhe pāturahaṃsu me.</gathalast>
    <hangnum line="200" number="16"></hangnum>
    <gatha1 line="201"> Soṇṇamayā maṇimayā, lohitaṅkamayā pica;</gatha1>
    <gathalast line="202">Phalikā pica pallaṅkā, yadicchaka yadicchakā.</gathalast>
    <hangnum line="203" number="17"></hangnum>
    <gatha1 line="204"> Mahārahañca sayanaṃ, tūlikaṃ vikatīyakaṃ;</gatha1>
    <gathalast line="205">Uddalomikaekantaṃ, bimbohanasamāyutaṃ.</gathalast>
    <hangnum line="206" number="18"></hangnum>
    <gatha1 line="207"> Bhavanā <pageBreak edition="Myanmar" number="0.0092" /> nikkhamitvāna, caranto devacārikaṃ;</gatha1>
    <gathalast line="208">Yadā icchāmi gamanaṃ, devasaṃghapurakkhato.</gathalast>
    <hangnum line="209" number="19"></hangnum>
    <gatha1 line="210"> Pupphassa heṭṭhā tiṭṭhāmi, uparicchadanaṃ mama;</gatha1>
    <gathalast line="211">Samantā yojanasataṃ, kaṇikārehi chāditaṃ.</gathalast>
    <hangnum line="212" number="20"></hangnum>
    <gatha1 line="213"> Saṭṭhituriyasahassāni, sāyaṃ pātaṃ upaṭṭhahuṃ;</gatha1>
    <gathalast line="214">Parivārenti maṃ niccaṃ, rattindivamatanditā.</gathalast>
    <hangnum line="215" number="21"></hangnum>
    <gatha1 line="216"> Tattha naccehi gītehi, tālehi vāditehi ca;</gatha1>
    <gathalast line="217">Ramāmi khiḍḍāratiyā, modāmi kāmakāmahaṃ.</gathalast>
    <hangnum line="218" number="22"></hangnum>
    <gatha1 line="219"> Tattha bhutvā ca pitvā ca, modāmi tidase tadā;</gatha1>
    <gathalast line="220">Nārīgaṇehi sahito, modāmi byamhamuttame.</gathalast>
    <hangnum line="221" number="23"></hangnum>
    <gatha1 line="222"> Satānaṃ pañcakkhattuñca, devarajja makārayiṃ;</gatha1>
    <gatha2 line="223">Satānaṃ tīṇikkhattuṃca, cakkavattī ahosahaṃ;</gatha2>
    <gathalast line="224">Padesarajjaṃ vipulaṃ, gaṇanāto asaṃkhiyaṃ.</gathalast>
    <hangnum line="225" number="24"></hangnum>
    <gatha1 line="226"> Bhavābhave saṃsaranto, mahābhogaṃ labhāmahaṃ;</gatha1>
    <gathalast line="227">Bhoge me ūnatā natthi, buddhapūjāyi daṃ phalaṃ.</gathalast>
    <hangnum line="228" number="25"></hangnum>
    <gatha1 line="229"> Dve me bhave saṃsarāmi, devatte atha mānuse;</gatha1>
    <gathalast line="230">Aññaṃ gatiṃ na jānāmi, buddhapūjāyidaṃ phalaṃ.</gathalast>
    <hangnum line="231" number="26"></hangnum>
    <gatha1 line="232"> Dve me kule pajānāmi, khattiye cāpi brāhmaṇe;</gatha1>
    <gathalast line="233">Nīce kule na jānāmi, buddhapūjāyidaṃ phalaṃ.</gathalast>
    <hangnum line="234" number="27"></hangnum>
    <gatha1 line="235"> Hatthiyānaṃ assayānaṃ, sivikaṃ sandamānikaṃ;</gatha1>
    <gathalast line="236">Labhāmi sabbameve taṃ, buddhapūjāyidaṃ phalaṃ.</gathalast>
    <hangnum line="237" number="28"></hangnum>
    <gatha1 line="238"> Dāsīgaṇaṃ dāsagaṇaṃ, nāriyo ca alaṅkatā;</gatha1>
    <gathalast line="239">Labhāmi sabba meve taṃ, buddhapūjāyidaṃ phalaṃ.</gathalast>
    <hangnum line="240" number="29"></hangnum>
    <gatha1 line="241"> Koseyyakambaliyāni, khomakappāsikānica;</gatha1>
    <gathalast line="242">Labhāmi sabbamevetaṃ, buddhapūjāyidaṃ phalaṃ.</gathalast>
    <hangnum line="243" number="30"></hangnum>
    <gatha1 line="244"> Navavatthaṃ <pageBreak edition="Myanmar" number="0.0093" /> navaphalaṃ, navaggarasabhojanaṃ;</gatha1>
    <gathalast line="245">Labhāmi sabbamevetaṃ, buddhapūjāyidaṃ phalaṃ.</gathalast>
    <hangnum line="246" number="31"></hangnum>
    <gatha1 line="247"> Imaṃ khāda imaṃ bhuñja, imamhi sayane saya;</gatha1>
    <gathalast line="248">Labhāmi sabbamevetaṃ, buddhapūjāyidaṃ phalaṃ.</gathalast>
    <hangnum line="249" number="32"></hangnum>
    <gatha1 line="250"> Sabbattha pūjito homi, yaso accuggato mama;</gatha1>
    <gatha2 line="251">Mahesakkho ghadā homi, abhejjapariso sadā;</gatha2>
    <gathalast line="252">Ñātīnaṃ uttamo homi, buddhapūjāyidaṃ phalaṃ.</gathalast>
    <hangnum line="253" number="33"></hangnum>
    <gatha1 line="254"> Sītaṃ uṇhaṃ na jānāmi, pariḷāho na vijjati;</gatha1>
    <gathalast line="255">Atho cetasikaṃ dukkhaṃ, hadaye me na vijjati.</gathalast>
    <hangnum line="256" number="34"></hangnum>
    <gatha1 line="257"> Suvaṇṇavaṇṇo hutvāna, saṃsarāmi bhavābhave;</gatha1>
    <gathalast line="258">Vevaṇṇiyaṃ na jānāmi, buddhapūjāyidaṃ phalaṃ.</gathalast>
    <hangnum line="259" number="35"></hangnum>
    <gatha1 line="260"> Devalokā cavitvāna, sukkamūlena codito;</gatha1>
    <gathalast line="261">Sāvatthiyaṃ pure jāto, mahāsāle suaḍḍhake.</gathalast>
    <hangnum line="262" number="36"></hangnum>
    <gatha1 line="263"> Pañcakāmaguṇe hitvā, pabbajiṃanagāriyaṃ;</gatha1>
    <gathalast line="264">Jātiyā sattavassohaṃ, arahattamapāpuṇiṃ.</gathalast>
    <hangnum line="265" number="37"></hangnum>
    <gatha1 line="266"> Upasampādayī buddho, guṇamaññāya cakkhumā;</gatha1>
    <gathalast line="267">Taruṇova pūjanīyo haṃ, buddhapūjāyidaṃ phalaṃ.</gathalast>
    <hangnum line="268" number="38"></hangnum>
    <gatha1 line="269"> Dibbacakkhuṃ visuddhaṃ me, samādhikusalo ahaṃ;</gatha1>
    <gathalast line="270">Abhiññāpāramippatto, buddhapūjāyidaṃ phalaṃ.</gathalast>
    <hangnum line="271" number="39"></hangnum>
    <gatha1 line="272"> Paṭisambhidā anuppatto, iddhipādesu kovido;</gatha1>
    <gathalast line="273">Saddhamme pāramippatto, buddhapūjāyidaṃ phalaṃ.</gathalast>
    <hangnum line="274" number="40"></hangnum>
    <gatha1 line="275"> Tiṃsakappasahassamhi, yaṃ buddhamabhipūjayiṃ;</gatha1>
    <gathalast line="276">Duggatiṃ nābhijānāmi, buddhapūjāyidaṃ phalaṃ.</gathalast>
    <hangnum line="277" number="41"></hangnum>
    <gatha1 line="278"> Kilesā jhāpitā mayhaṃ, bhavā sabbe samūhatā;</gatha1>
    <gathalast line="279">Nāgova bandhanaṃ chetvā, viharāmi anāsavo.</gathalast>
    <hangnum line="280" number="42"></hangnum>
    <gatha1 line="281"> Svāgataṃ <pageBreak edition="Myanmar" number="0.0094" /> vata me āsi, buddhaseṭṭhassa santikaṃ;</gatha1>
    <gathalast line="282">Tisso vijjā anuppatto, kataṃ buddhassa sāsanaṃ.</gathalast>
    <hangnum line="283" number="43"></hangnum>
    <gatha1 line="284"> Paṭisambhidā catasso ca, vimekkhā pica aṭṭhime;</gatha1>
    <gatha2 line="285">Chaḷabhiññā sacchikatā, kataṃ buddhassa sāsanaṃti;</gatha2>
    <gathalast line="286">Taṃ sutvā bahū kusalakammaparāyaṇā ahesuṃ.</gathalast>
    <hangnum line="287" number="44"></hangnum>
    <gatha1 line="288"> Sahetukā pacchimikāpi sattā,</gatha1>
    <gatha2 line="289">Pāpaṃ na sakkonti jahātumevaṃ;</gatha2>
    <gatha3 line="290">Anicchamānehi janehi dukkhaṃ,</gatha3>
    <gathalast line="291">Ārāva pāpaṃ parivajjanīyaṃti.</gathalast>
    <centered line="292">Uttarasāmaṇerassa vatthuṃ catutthaṃ.</centered>
    <title line="293">25. Kavīrapaṭṭana vatthumhi ayamānupubbīkathā</title>
    <paragraph line="294">Jambudīpe kira coḷaraṭṭhe kāvīrapaṭṭanaṃ nāma ahosi. Tattha māhissarikā bahū micchādiṭṭhikā vasanti. Tatthekasmiṃ devālaye cittakammaṃ karontā ekasmiṃ phalake issarassa onamitvā vandanākāraṃ bhagavato rūpaṃ akaṃsu. Tasmiṃ samaye tattha bahū upāsakā taṃ devakulaṃ gantvā tattha tattha cittakammāni olokentā tasmiṃ phalake taṃ cittakammaṃ addasaṃsu. Disvāna te aho amhehi apassitabbaṃ passitaṃ. Sadevake loke samārake sabrahmake sassamaṇabrāhmaṇiyāsadevamanussāya pajāya ca aparimāṇesu cakkavāḷesu bhagavato uttaritaraṃ ṭhapetvā samasamopi natthi. Sakalehi sattanikāyehi vandanīyo pūjanīyo bhagavā. Ananurūpaṃ tassa etehi kataṃti rodantā paridevantā rājadvāraṃ gantvā ugghosesuṃ, taṃ sutvā rājā te pakkosāpetvā kasmā tumhe <pageBreak edition="Myanmar" number="0.0095" /> ugghosethāti pucchi, te eva māhaṃsu. Deva amhākaṃ bhagavā devātidevo sakkātisakko brahmātibrahmā meruva acalo sāgaro gambhīro ākāsova ananto pathavīva patthaṭotiādīhi bhagavato guṇaṃ vaṇṇesuṃ. Tena vuttaṃ apadāne.</paragraph>
    <hangnum line="295" number="1"></hangnum>
    <gatha1 line="296"> Battiṃsalakkhaṇadharo, sunakkhattova candimā;</gatha1>
    <gathalast line="297">Anubyañjanasampanno, sālarājāva phullito.</gathalast>
    <hangnum line="298" number="2"></hangnum>
    <gatha1 line="299"> Raṃsijālaparikkhitto, dittova kanakācalo;</gatha1>
    <gathalast line="300">Byāmappabhāparivuto, sataraṃsi divākaro.</gathalast>
    <hangnum line="301" number="3"></hangnum>
    <gatha1 line="302"> Soṇṇā nano jinavaro, samaṇīva siluccayo;</gatha1>
    <gathalast line="303">Karuṇāpuṇṇahadayo, vivaṭṭo viya sāgaro.</gathalast>
    <hangnum line="304" number="4"></hangnum>
    <gatha1 line="305"> Lokavissutakittīva, sineruva naguttamo;</gatha1>
    <gathalast line="306">Yasasā vitato dhīro, ākāsasadiso muni.</gathalast>
    <hangnum line="307" number="5"></hangnum>
    <gatha1 line="308"> Asaṅgacitto sabbattha, anilo viya nāyako;</gatha1>
    <gathalast line="309">Patiṭṭhā sabbabhūtānaṃ, mahīva munisuttamo.</gathalast>
    <hangnum line="310" number="6"></hangnum>
    <gatha1 line="311"> Anūpalitto lokena, toyena padumaṃ yathā;</gatha1>
    <gathalast line="312">Kuvādagacchadahano, aggikkhandhova sobhati.</gathalast>
    <hangnum line="313" number="7"></hangnum>
    <gatha1 line="314"> Agado viya sabbattha, kilesavisanāsako;</gatha1>
    <gathalast line="315">Gandhamādanaselova, guṇagandhavibhūsito.</gathalast>
    <hangnum line="316" number="8"></hangnum>
    <gatha1 line="317"> Guṇānaṃ ākaro dhīro, ratanānaṃva sāgaro;</gatha1>
    <gathalast line="318">Sindhūva vanarājīnaṃ, kilesamalahārako.</gathalast>
    <hangnum line="319" number="9"></hangnum>
    <gatha1 line="320"> Vijayīva mahāyodho, mārasenappamaddano;</gatha1>
    <gathalast line="321">Cakkavattīva so rājā, bojjhaṅgaratanissaro.</gathalast>
    <hangnum line="322" number="10"></hangnum>
    <gatha1 line="323"> Mahābhisakkasaṅkāso, dosabyādhitikicchako;</gatha1>
    <gathalast line="324">Sallakatto yathā vejjā, diṭṭhigaṇḍaviphālako.</gathalast>
    <hangnum line="325" number="11"></hangnum>
    <gatha1 line="326"> Satthā <pageBreak edition="Myanmar" number="0.0096" /> no bhagavā deva, mahābrahmehi vandito;</gatha1>
    <gathalast line="327">Devindasurasiddhehi, vandanīyo sadā darā.</gathalast>
    <hangnum line="328" number="12"></hangnum>
    <gatha1 line="329"> Sabbesu cakkavāḷesu, ye aggā ye ca pūjitā;</gatha1>
    <gathalast line="330">Tesamaggo mahārāja, bhagavā no patāpavāti.</gathalast>
    <paragraph line="331">Ayuttaṃ deva devakulehi kataṃti āhaṃsu. Taṃ sutvā rājā bho sabbepi manussā attano attano devatānaṃ mahantabhāvaṃ kathenti. Tumhākaṃ pana satthuno mahantabhāvaṃ kathaṃ amhākaṃ jānāpethāti, upāsakā na garu tvaṃ mahārāja phalakaṃ āharāpetvā suddhavatthena veṭhetvā taṃ attano muddikāya lañchitvā surakkhitasugopite ekasmiṃ devakule ṭhapetvā sattāhaccayena āharāpetvā taṃ oloketha, tadā no satthuno mahantānubhāvaṃ jānāthāti āhaṃsu, atha rājā tesaṃ vuttaniyāmeneva kārāpetvā antodevakule ṭhapetvā sabbadvārāni pidahitvā lañchetvā rakkheyyāthāti niyojesi. Tato te upāsakā sabbe sannipatitvā sattāhaṃ dānaṃ dentā sīlaṃ rakkhantā uposathakammaṃ karontā sabbasattesu mettiṃ bhāventā sabbasattānaṃ attanā katapuññesu pattiṃ dentā tiṇṇaṃ ratanānaṃ pūjaṃ karontā evaṃ ugghosesuṃ. Amhākaṃ katakusalanissandena loke mahiddhikā mahānubhāvā sabbe devā ca lokaṃ pālentā cattāro mahārājāno ca amhākaṃ satthuno upaṭṭhānāya <note>upaṭṭhāya itisabbattha</note> ṭhitabhāvaṃ dassentūti saccakiriyaṃ akaṃsu. Atha tesaṃ puññānubhāvena tasmiṃ khaṇe sakkassa devarañño paṇḍukambalasilāsanaṃ uṇhākāraṃ dassesi. Tato so manussalokaṃ olokento micchādiṭṭhīhi kataṃ taṃ vippakāraṃ disvā saṃviggo āgantvā issaraṃ bhagavato pāde vanditvā sayitākāraṃ <pageBreak edition="Myanmar" number="0.0097" /> katvā taṃ pavattiṃ upāsakānaṃ kathetvā sakaṭṭhānameva agamāsi. Tato sattame divasepātova te sabbepi rañño santikaṃ gantvā vanditvā evamāhaṃsu. Deva issaro amhākaṃ bhagavato pāde sirasā vanditvā nipannoti. Atha rājā tesaṃ kathaṃ sutvā nagare bheriṃ carāpetvā mahājane sannipātetvā tehi parivuto devakulaṃ gantvā lañchaṃ bhindāpetvā dvāraṃ vivaritvā phalakaṃ āharāpetvā veṭhitasāṭake mocāpesi. Atha rājā ca mahājano ca taṃ mahantaṃ pāṭihāriyaṃ disvā micchādiṭṭhiṃ pahāya sabbe satthuno saraṇa magamaṃsu. Atha rājā taṃ devakulaṃ bhindāpetvā mahantaṃ ramaṇīyaṃ vihāraṃ kārāpetvā yāvajīvaṃ puññakammaṃ katvā devaloke nibbatti.</paragraph>
    <hangnum line="332" number="13"></hangnum>
    <gatha1 line="333"> Anabbhutaṃ satthu dharīyamāne,</gatha1>
    <gatha2 line="334">Karonti disvā kusalāni iddhiṃ;</gatha2>
    <gatha3 line="335">Ye taṃ muninde parinibbutamhi,</gatha3>
    <gathalast line="336">Karonti puññāni mahabbhūtaṃ yeti.</gathalast>
    <centered line="337">Kāvīrapaṭṭanavatthuṃ pañcamaṃ.</centered>
    <title line="338">26. Coraghātakavatthumhi ayamānupubbīkathā</title>
    <paragraph line="339">Ekasmiṃ kira samaye amhākaṃ bhagavā sāvatthiyaṃ upanissāya jetavane viharati dhammadesanāya mahājanassa saggamokkhasampadaṃ dadamāno. Tasmiṃsamaye pañcasatā corā aṭavito nagaraṃ āgantvā rattibhāge corakammaṃ katvā tena puttadāre posenti. Athekadivasaṃ corā corakammatthāya nagaraṃ pavisantā nagaradvāre ekaṃ dukkhitaṃ janapadamanussaṃ passitvā hambho <pageBreak edition="Myanmar" number="0.0098" /> kattha vasatīti pucchiṃsu, so attajanā janapadavāsibhāvaṃ pakāsesi. Athassa te kasmā bho iminā dukkhavāsena vasissasi, ehi amhehi saddhiṃ corakammaṃ karonto vatthālaṅkārasampanno puttadāraṃ posehi. Iminā kapaṇavāsena na vasāti āhaṃsu. So panime yuttaṃ kathentīti tesaṃ vacanaṃ sampaṭicchi. Atha te evaṃ sati amhehi saddhiṃ āgacchāhīti vatvā naṃ gahetvā antonagaraṃ paviṭṭhā tattha tattha vilumpantā corakammaṃ akaṃsu. Tadā jānapadiko laddhavibhavo imameva varataranti tehi saddhiṃ corakammaṃ karonto jīvikaṃ kappesi, athekadivasaṃ rājapurisā katakamme te sabbeva gahetvā pacchābāhaṃ gāḷhaṃ bandhitvā kosalarañño dassesuṃ, rājā te disvā evamāha, bhaṇe tumhākaṃ antare yo etesaṃ māretvā jīvitakkhayaṃ pāpessati, tassa jīvitadānaṃ dammīti, taṃ sutvā te corā sabbe aññamaññañātisuhadasambandhabhāvena taṃ na icchiṃsu. So pana janapadavāsī manusso ahamete sabbe māressāmīti rañño vatvā tenānuññāto te sabbe māresi. Taṃ disvā tuṭṭho rājā tassa coraghātakammaṃ adāsi. So core ca vajjhappatte ca mārento pañcavīsativassāni vasanto aparabhāge mahallako ahosi. Atha so mandabalattā katipayapahārenāpi coraṃ māretuṃ na sakkoti, rājā taṃ ñatvā aññassa coraghātakammaṃ adāsi. Atha so coraghātakammā <note>coraghātakamma itipikatthaci</note> parihīno attano gehe vasati. Tadā aññataro manusso mantaṃ parivattetvā nāsāvātena manussamāraṇakamantaṃ jānāti. Tathāhi hatthapādakaṇṇanāsasīsādīsu yaṃkiñci chejjabhejjaṃ kattukāmo mantaṃ parivattetvā nāsāvātaṃ vissajjeti. Taṃ taṃ ṭhānaṃ chijjati bhijjati, evaṃ mahānubhāvo so manto, atha so taṃ purisaṃ upaṭṭhahitvā mantaṃ labhitvā rañño sāsanaṃ pesesi <pageBreak edition="Myanmar" number="0.0099" />. Ahaṃ ito pubbe mahallakattā corānaṃ hatthapādādayo dukkhena chejja bhejjaṃ karomi, māretabbepi dukkhena māremi. Idāni panāhaṃ tathā na karomi, mama mantānubhāvena chejjabhejjakammaṃ karissāmīti. Rājā taṃ sāsanaṃ sutvā sādhūti taṃ pakkosāpetvā ṭhānantaraṃ tasseva pākatika makāsi. So tato paṭṭhāya taṃ kammaṃ karonto puna pañcavassāni atikkāmesi. So mahallako khīṇāyuko dubbalo maraṇamañcaparāyaṇo hutvā maraṇavedanādukkhena mahantena bhayānakena saddena vissaraṃ viravanto nimīlitena cakkhunā bhayānakaṃ narakaggijālāpajjalantaayakūṭamuggaradhare nirayapāle ca passanto nipanno hoti, tato tassa paṭivissakagehe manussā tassa bhayānakasaddasavaṇena gehaṃ chaṭṭetvā palāyiṃsu. Tasmiṃ kira divase mahāsāriputtatthero dibbacakkhunā lokaṃ olokentā taṃ coraghātakaṃ tadaheva kālaṃkatvā niraye nibbattamānaṃ disvā mayi tattha gate panesa mayi pasādena sagge nibbattatīti ñatvā ajja mayā tassānuggahaṃ kātuṃ vaṭṭatīti pubbaṇhasamayaṃ nivāsetvā tassa gharadvāra magamāsi. Atha so theraṃ disvā kuddho kopena taṭataṭāyamānadeho ajja taṃ vijjhitvā phāletvā māressāmīti nipannova mantaṃ parivattetvā nāsāvātaṃ vissajjesi, thero tasmiṃ khaṇe nirodhasamāpanno nirodhā vuṭṭhāya suriyo viya virocamāno aṭṭhāsi, atha so therassa tayo vāre tatheva katvā kiñci kātuṃ asakkonto ativiya vimhitacitto there cittaṃ pasādetvā attano paṭiyattaṃ pāyasaṃ therassa dāpesi, thero maṅgalaṃ vaḍḍhetvā vihārameva agamāsi, coraghātako therassa dinnadānaṃ anussaranto tasmiṃ khaṇe kālaṃ katvā sagge nibbatti. Aho vītarāgānaṃ buddhaputtānaṃ ānubhāvo. Evaṃ narake nibbattamānopissa balena sagge nibbattoti. Tathāhi.</paragraph>
    <hangnum line="340" number="1"></hangnum>
    <gatha1 line="341"> Dānaṃ <pageBreak edition="Myanmar" number="0.0100" /> tāṇaṃ manussānaṃ, dānaṃ duggativāraṇaṃ;</gatha1>
    <gathalast line="342">Dānaṃ saggassa sopānaṃ, dānaṃ santikaraṃ paraṃ.</gathalast>
    <hangnum line="343" number="2"></hangnum>
    <gatha1 line="344"> Icchiticchitadānena, dānaṃ cintāmaṇī viya;</gatha1>
    <gathalast line="345">Kapparukkhova sattānaṃ, dānaṃ bhaddaghaṭoviya.</gathalast>
    <hangnum line="346" number="3"></hangnum>
    <gatha1 line="347"> Sīlavantassa dānena, cakkavattisirimpi ca;</gatha1>
    <gathalast line="348">Labhanti sakkasampattiṃ, tathā lokuttaraṃ sukhaṃ.</gathalast>
    <hangnum line="349" number="4"></hangnum>
    <gatha1 line="350"> Pāpakammesu nirato, ṭhitoyaṃ narakāyane <note>narakāvane itipikatthaci</note>;</gatha1>
    <gathalast line="351">Sāriputtassa therassa, piṇḍapātassa vāhasā.</gathalast>
    <hangnum line="352" number="5"></hangnum>
    <gatha1 line="353"> Apāyaṃ parivajjetvā, nekadukkhasamākulaṃ;</gatha1>
    <gathalast line="354">Devasaṅghaparibbūḷho, gato devapuraṃ varaṃ.</gathalast>
    <hangnum line="355" number="6"></hangnum>
    <gatha1 line="356"> Tasmā sukhette saddhāya, detha dānāni kāmadaṃ;</gatha1>
    <gathalast line="357">Dānaṃ dentehi sīlampi, pālanīyaṃtisundaranti <note>pālanaṃcātisundaraṃ itipikatthaci</note>.</gathalast>
    <paragraph line="358">Atha bhikkhū dhammasabhāyaṃ sannipatitvā nisinnā bhagavantaṃ pucchiṃsu, kiṃbhante so pāpo catūsu apāyesu katarasmiṃ nibbattoti. Atha satthā ajjesa bhikkhave sāriputtassa dinnadānānubhāvena devaloke nibbatto, tasseva nissandena anāgate paccekabuddho bhavissatīti byākāsīti.</paragraph>
    <hangnum line="359" number="7"></hangnum>
    <gatha1 line="360"> Bho sāriputte nihitappadānaṃ,</gatha1>
    <gatha2 line="361">Khaṇena pāpeti hi saggamaggaṃ;</gatha2>
    <gatha3 line="362">Tasmā sukhettesu dadātha dānaṃ,</gatha3>
    <gathalast line="363">Kāmattha ce saggamokkhaṃ parattha.</gathalast>
    <centered line="364">Coraghātakavatthuṃ chaṭṭhamaṃ.</centered>
    <title line="365">27. Saddhopāsakassa vatthumhi ayamānupubbīkathā</title>
    <paragraph line="366">Atīte <pageBreak edition="Myanmar" number="0.0101" /> kira kassapadasabalassa kāle eko puriso saddho ratanattayesu pasanno ucchuyantakammena jīvikaṃ kappento paṭivasati. Atha so ekaṃ gilānabhikkhuṃ disvā tassa uḷuṅkamattaṃ sappiṃ adāsi, tathevekassa bhikkhussa ekaṃ guḷapiṇḍaṃ adāsi, athāparasmiṃdivase ekaṃ chātajjhattaṃ sunakhaṃ disvā tassa bhattapiṇḍena saṅgaha makāsi, athekassa iṇaṭṭhakassa ekaṃ kahāpaṇaṃ adāsi, athekadivasaṃ dhammaṃ suṇamāno dhammadesakassa bhikkhussa sāṭakaṃ pūjesi, so ettakaṃ puññakammaṃ katvā bhavesu caramānohaṃ samuddapabbatādīsupi yaṃ yaṃ icchāmi. Taṃ taṃ samijjhatūti patthanaṃ akāsi, so aparabhāge kālaṃ katvā teheva kusalamūlehi suttappabuddho viya devaloke nibbattitvā tattha mahantaṃ dibbasampattiṃ anubhavitvā tato cuto amhākaṃ bhagavato kāle sāvatthiyaṃ mahaddhane mahāsālakule nibbattitvā tato so viññutaṃ patto kālena kālaṃ dhammaṃ suṇanto gharāvāse ādīnavaṃ pabbajjāya ca ānisaṃsaṃ sutvā pabbajito na cireneva arahattaṃ pāpuṇi. So aparabhāge satthāraṃ vanditvā pañcasatabhikkhuparivāro ugganagaraṃ agamāsi, tattha seṭṭhino bhariyā saddhā ahosi pasannā. Sā theraṃ pañcahi bhikkhusatehi saddhiṃ bhikkhāya carantaṃ disvā turitaturitā gantvā therassa pattaṃ gahetvā saddhiṃ pañcasatehi bhikkhūhi bhojetvā theraṃ tattha nibaddhavāsatthaṃ yācitvā pañcasatakūṭāgārāni kārāpetvā alaṅkaritvā pañcasatabhikkhū tattha vāsentī nibaddhaṃ catupaccayehi upaṭṭhānamakāsi. Tato thero taṃ pañcasu sīlesu patiṭṭhāpetvā tattha yathābhirantaṃ viharitvā aññatta gantukāmo anupubbena paṭṭanagāmaṃ agamāsi, tattha vasitvā tato nāvaṃ abhiruyha pañcasatabhikkhūhi parivuto samuddapiṭṭhena gacchati, samuddaṃ tarantassa <pageBreak edition="Myanmar" number="0.0102" /> tassa sāgaramajjhe udaravāto samuṭṭhahitvā pīḷeti, taṃ disvā bhikkhū bhante idaṃ pubbe kena vūpasamessatīti pucchiṃsu, thero pubbe me āvuso uluṅkamatte sappipīte rogo vūpasammatīti āha, bhikkhū bhante samuddapiṭṭhe kathaṃ sappiṃ labhissāma, adhivāsethāti āhaṃsu, taṃ sutvā therena <note>theronanoāyasmantā itisabbattha</note> na no āyasmantā sappi dullabhā, mama pattaṃ gahetvā samuddodakaṃ uddharitvā ānethāti vutte bhikkhū tathā akaṃsu. Uddhaṭamattameva taṃudakaṃ parivattetvā sappi ahosi, atha bhikkhū taṃ disvā acchariyabbhutacittā jātā therassa sappiṃ upanāmesuṃ, therena sappino <note>sappinā itisabbattha</note> pītamatte so ābādho vūpasami, athassa bhikkhūhi ki metaṃ bhante acchariyaṃ, na no ito pubbe evarūpaṃ diṭṭhapubbaṃti vutte thero tenahi katapuññānaṃ puññavipākaṃ passissathāti vatvā samuddaṃ olokesi idaṃ sappi hotūti. Athassa cakkhupathe samudde sabbodakaṃ parivattetvā sappi ahosi. Athassa bhikkhū abbhutacittā aññampi īdisaṃ puññaṃ atthi bhanteti pucchiṃsu, tato thero tenahi passathāyasmantā mama puññanti vatvā samantā tattha tattha ghanaselapabbate olokesi, sabbāni tāni guḷapiṇḍāni ahesuṃ, tato cakkhupathe samantā bhattabhājanāni dassesi sabyañjanaṃ sopakaraṇaṃ. Tato himavantaṃ olokesi, sabbaṃ taṃ suvaṇṇamayaṃ ahosi. Athābhimukhaṭṭhāne mahantaṃ vanasaṇḍaṃ olokesi, sakalavanasaṇḍaṃnānāvirāgavatthehi sañchannaṃ ahosi, bhikkhū taṃ taṃ pāṭihāriyaṃ disvā atīva vimhitā bhante kena te puññakammena etādisāni pāṭihāriyāni bhavissantīti pucchiṃsu, thero kassapadasabalassa kāle attanā kataṃ sabbaṃ taṃ kusalaṃ pakāsesi. Tenettha.</paragraph>
    <hangnum line="367" number="1"></hangnum>
    <gatha1 line="368"> Imasmiṃ <pageBreak edition="Myanmar" number="0.0103" /> bhaddake kappe, kassapo nāma nāyako;</gatha1>
    <gathalast line="369">Sabbalokahitatthāya, loke uppajji cakkhumā.</gathalast>
    <hangnum line="370" number="2"></hangnum>
    <gatha1 line="371"> Tadāhaṃ ucchuyantamhi, niyutto guḷakārako;</gatha1>
    <gathalast line="372">Tena kammena jīvāmi, posento puttadārake.</gathalast>
    <hangnum line="373" number="3"></hangnum>
    <gatha1 line="374"> Kilantindriyamaddakkhiṃ, bhikkhuṃ rogāturaṃ tadā;</gatha1>
    <gathalast line="375">Bhikkhācārakavattena, ghatatthaṃ <note>ghatamattamupāgataṃ itisabbattha</note> samupāgataṃ.</gathalast>
    <hangnum line="376" number="4"></hangnum>
    <gatha1 line="377"> Uluṅkamattaṃ sappissa, adadaṃ tassa bhikkhuno;</gatha1>
    <gathalast line="378">Saddahanto dānaphalaṃ, dayāyu daggamānaso.</gathalast>
    <hangnum line="379">5</hangnum>
    <gatha1 line="380"> Tena kammena saṃsāre, saṃsaranto bhavābhave;</gatha1>
    <gathalast line="381">Yatthicchāmi ghataṃ tattha, uppajjati anappakaṃ.</gathalast>
    <hangnum line="382" number="6"></hangnum>
    <gatha1 line="383"> Icchāmahaṃ samuddasmiṃ, phalampi ghatamattano;</gatha1>
    <gathalast line="384">Taṃ taṃ sabbaṃ ghataṃ hoti, ghatadānassidaṃ phalaṃ.</gathalast>
    <hangnum line="385" number="7"></hangnum>
    <gatha1 line="386"> Suṇātha mayhaṃ aññampi, puññakammaṃ manoramaṃ;</gatha1>
    <gathalast line="387">Tadā disvānahaṃ bhikkhuṃ, rogena paripīḷitaṃ.</gathalast>
    <hangnum line="388" number="8"></hangnum>
    <gatha1 line="389"> Guḷapiṇḍaṃ gahetvāna, patte tassa samākiriṃ;</gatha1>
    <gathalast line="390">Tena so sukhito āsi, rogaṃ byapagataṃ tadā.</gathalast>
    <hangnum line="391" number="9"></hangnum>
    <gatha1 line="392"> Tena me guḷadānena, saṃsaraṃ devamānuse;</gatha1>
    <gathalast line="393">Yatthatthosmi guḷenāhaṃ, tattha taṃ sulabhaṃ mama.</gathalast>
    <hangnum line="394" number="10"></hangnum>
    <gatha1 line="395"> Selāca vipulā mayhaṃ, honti cittānuvattakā;</gatha1>
    <gathalast line="396">Mahantaguḷapiṇḍāva, guḷadāne idaṃ phalaṃ.</gathalast>
    <hangnum line="397" number="11"></hangnum>
    <gatha1 line="398"> Athāpi me kataṃ puññaṃ, suṇātha sādhu bhikkhavo;</gatha1>
    <gathalast line="399">Chātajjhattaṃ phandamānaṃ, disvāna sunakhaṃ tadā.</gathalast>
    <hangnum line="400" number="12"></hangnum>
    <gatha1 line="401"> Bhattapīṇḍena <pageBreak edition="Myanmar" number="0.0104" /> saṅgaṇhiṃ, tampi dānaṃ phalāvahaṃ;</gatha1>
    <gathalast line="402">Tato paṭṭhāya nāhosi, annapānena ūnatā.</gathalast>
    <hangnum line="403" number="13"></hangnum>
    <gatha1 line="404"> Sulabhannapāno sukhito, ahosiṃjātijātiyaṃ;</gatha1>
    <gathalast line="405">Ajjāpi yadi icchāmi, bhojanena payojanaṃ.</gathalast>
    <hangnum line="406" number="14"></hangnum>
    <gatha1 line="407"> Cakkhupathe samantā me, jāyantukkhaliyo bahū;</gatha1>
    <gathalast line="408">Athāparampi kusalaṃ, akāsiṃtaṃ saṇātha me.</gathalast>
    <hangnum line="409" number="15"></hangnum>
    <gatha1 line="410"> Iṇaṭṭhakassa posassa, adāsekaṃ kahāpaṇaṃ;</gatha1>
    <gathalast line="411">Tena me puññakammena, anomabhavasampadaṃ.</gathalast>
    <hangnum line="412" number="16"></hangnum>
    <gatha1 line="413"> Pacuraṃ jātarūpañca, labhāmi jātijātiyaṃ;</gatha1>
    <gatha2 line="414">Sacajja dhanakāmohaṃ, ghanaselopi pabbato;</gatha2>
    <gathalast line="415">Hoti hemamayaṃ sabbaṃ, iṇato mocane phalaṃ.</gathalast>
    <hangnum line="416" number="17"></hangnum>
    <gatha1 line="417"> Aññampi mama puññaṃ bho, suṇātha sutisobhanaṃ;</gatha1>
    <gathalast line="418">Kassapassa bhagavato, sāsanekaṃ bahussutaṃ.</gathalast>
    <hangnum line="419" number="18"></hangnum>
    <gatha1 line="420"> Desentaṃ munino dhammaṃ, sutvā pīṇitamānaso;</gatha1>
    <gathalast line="421">Pūjesiṃsāṭakaṃ mayhaṃ, dhammassa dhammasāmino.</gathalast>
    <hangnum line="422" number="19"></hangnum>
    <gatha1 line="423"> Tenāhaṃ puññakammena, saṃsaraṃ devamānuse;</gatha1>
    <gathalast line="424">Labhāmi pacuraṃ vatthaṃ, yaṃ lokasmiṃ varaṃ paraṃ.</gathalast>
    <hangnum line="425" number="20"></hangnum>
    <gatha1 line="426"> Icchamāno sace ajja <note>jānamānopahaṃajja; jānadhānocahaṃajja itikatthaci</note>, himavantampi pabbataṃ;</gatha1>
    <gathalast line="427">Nānāvirāgavatthehi, chādayissaṃ samantato.</gathalast>
    <hangnum line="428" number="21"></hangnum>
    <gatha1 line="429"> Sace icchāmi ajjeva, vatthenacchādayā mite;</gatha1>
    <gathalast line="430">Jantavo catudīpasmiṃ, vatthadānassidaṃ phalaṃ.</gathalast>
    <hangnum line="431" number="22"></hangnum>
    <gatha1 line="432"> Etesaṃ puññakammānaṃ, vāhasā kāmabhūmiyaṃ;</gatha1>
    <gathalast line="433">Sampatti manubhutvāna, sāvatthipura muttame.</gathalast>
    <hangnum line="434" number="23"></hangnum>
    <gatha1 line="435"> Jāto kule mahābhoge,</gatha1>
    <gatha2 line="436">Vuddhippatto sukhedhito;</gatha2>
    <gatha3 line="437">Tassa dhammaṃ suṇitvāna,</gatha3>
    <gathalast line="438">Pabbajitvāna sāsane.</gathalast>
    <hangnum line="439" number="24"></hangnum>
    <gatha1 line="440"> Lokuttaraṃ aggarasaṃ, bhuñcanto munivāhasā;</gatha1>
    <gathalast line="441">Kilese pajahitvāna, arahattamapāpuṇiṃ.</gathalast>
    <hangnum line="442" number="25"></hangnum>
    <gatha1 line="443"> Kusalaṃ nā vamantabbaṃ, khuddakanti kadācipi;</gatha1>
    <gathalast line="444">Anantaphaladaṃ hoti, nibbāṇampi dadāti taṃ.</gathalast>
    <paragraph line="445">Athassa dhammadesanaṃ sutvā bhikkhū ca mahājano ca dānādikusalakammaṃ katvā yebhuyyena saggaparāyaṇā ahesuṃti.</paragraph>
    <hangnum line="446" number="26"></hangnum>
    <gatha1 line="447"> Manopasādenapi appapuññaṃ,</gatha1>
    <gatha2 line="448">Evaṃ mahantaṃ bhavatīti ñatvā;</gatha2>
    <gatha3 line="449">Mā appapuññanti pamajjathambho;</gatha3>
    <gathalast line="450">Sarātha deviṃ idha lājadāyiṃ.</gathalast>
    <centered line="451">Saddhopāsakassa vatthuṃ sattamaṃ.</centered>
    <title line="452">28. Kapaṇassa vatthumhi ayamānupubbīkathā</title>
    <paragraph line="453">Amhākaṃ bhagavati parinibbute bārāṇasīnagaravāsī eko duggatapuriso paragehe bhatiṃkatvā jīvikaṃ kappeti, tasmiṃ samaye nagaravāsino yebhuyyena tasmiṃ tasmiṃ ṭhāne maṇḍapādayo kārāpetvā mahādānaṃ denti, taṃ disvā duggato evaṃ cintesi, ahaṃ pubbe akatapuññattā paragehe bhatiṃ katvā kicchena kasirena jīvāmi. Nivāsanapārupanampi vāsaṭṭhānamattammi dukkhato labhāmi. Idāni buddhuppādo vattati bhikkhusaṅghopi.</paragraph>
    <paragraph line="454">Sabbe <pageBreak edition="Myanmar" number="0.0106" /> ime dānaṃ datvā saggamaggaṃ sodhenti. Mayāpi dānaṃ dātuṃ vaṭṭati. Tamme dīgharattaṃ hitāya sukhāya bhavissati. Api ca mayhaṃ taṇḍulanālimattampi natthi, akatavīriyena taṃ matthakaṃ pāpetuṃ na sakkā, etadatthāyāhaṃ uyyogaṃ katvā dānaṃ dassāmīti cintetvā tato paṭṭhāya bhatiṃ pariyesamāno gantvā tattha tattha bhatiṃ katvā laddhanivāpe ca bhikkhācariyāya laddhatilataṇḍulādayo ca ekattha saṃharitvā manusse samādāpetvā tasmiṃ maṇḍapaṃ kārāpetvā vanakusamādīhi taṃ alaṅkaritvā bhikkhū nimantetvā maṇḍape nisīdāpetvā sabbesaṃ pāyasaṃ <note>pāyāsaṃ itisabbattha</note> paṭiyādetvā bhojesi. Atha so maraṇakāle attanā kataṃ taṃ dānavaraṃ anussari. So tena kusalakammena suttappabuddho viya devaloke nibbatti. Tasmiṃ tena katapuññānurūpaṃ mahantaṃ kanakavimānaṃ nibbatti. Samantā tigāvutaṭṭhāne devatā nānā vidhāni turiyāni gahetvā upahāraṃ karonti. Niccaṃ devaccharāsahassāni <note>devaccharāsahassaṃ itisabbattha</note> taṃ parivāretvā tiṭṭhanti. Evaṃ so mahantaṃ sampattiṃ anubhavati. Athekadivasaṃ suvaṇṇaselavihāravāsī mahāsaṅgharakkhitatthero pattapaṭisambhido devacārikaṃ caramāno taṃ devaputtaṃ anupamāya devasampattiyā virocamānaṃ disvā upasaṅkamma ṭhito tena katakammaṃ pucchi. Sopissa yathābhūtaṃ byākāsi, tenattha.</paragraph>
    <hangnum line="455" number="1"></hangnum>
    <gatha1 line="456"> Sabbasovaṇṇayo āsi, pāsādo ratanāmayo;</gatha1>
    <gathalast line="457">Soṇṇasiṅgasatākiṇṇo, duddikkho ca pabhassaro.</gathalast>
    <hangnum line="458" number="2"></hangnum>
    <gatha1 line="459"> Kūṭāgāra satākiṇṇo, soṇṇamālāsamākulo;</gatha1>
    <gathalast line="460">Muttākalāpālambanti, tattha tattha manoramā.</gathalast>
    <hangnum line="461" number="3"></hangnum>
    <gatha1 line="462"> Nekagabbhasatākiṇṇo, sayanāsanamaṇḍito;</gatha1>
    <gathalast line="463">Vibhatto bhabbabhāgehi, puññavaḍḍhakinā kato.</gathalast>
    <hangnum line="464" number="4"></hangnum>
    <gatha1 line="465"> Naccanti <pageBreak edition="Myanmar" number="0.0107" /> pamadā tattha, bherimaṇḍalamajjhagā;</gatha1>
    <gathalast line="466">Gāyanti kāci kīḷanti, vādenti kāci tantiyo.</gathalast>
    <hangnum line="467" number="5"></hangnum>
    <gatha1 line="468"> Tato tigāvute ṭhāne, pāsādassa samantato;</gatha1>
    <gathalast line="469">Sahaccharā devaputtā, gahetvā ātatādayo.</gathalast>
    <hangnum line="470" number="6"></hangnum>
    <gatha1 line="471"> Modanti parivāretvā, naccagītādinā sadā;</gatha1>
    <gathalast line="472">Ullaṅghantica selenti, silāghanti samantato.</gathalast>
    <hangnum line="473" number="7"></hangnum>
    <gatha1 line="474"> Evaṃ mahiddhiko dāni, tuvaṃ vandova bhāsati;</gatha1>
    <gathalast line="475">Pucchāmi taṃ devaputta, kiṃ kammamakarī purā.</gathalast>
    <centered line="476">Devaputto āha.</centered>
    <hangnum line="477" number="8"></hangnum>
    <gatha1 line="478"> Ahosiṃ duggato pubbe, bārāṇasīpuruttame;</gatha1>
    <gathalast line="479">Dānaṃ denti narā tattha, nimantetvāna bhikkhavo.</gathalast>
    <hangnum line="480" number="9"></hangnum>
    <gatha1 line="481"> Jīvanto bhatiyā sohaṃ, dānaṃ dente mahājane;</gatha1>
    <gathalast line="482">Tuṭṭhahaṭṭhe pamudite, evaṃ cintesahaṃ tadā.</gathalast>
    <hangnum line="483" number="10"></hangnum>
    <gatha1 line="484"> Sampannavatthālaṅkārā, dānaṃ denti ime janā;</gatha1>
    <gathalast line="485">Paratthapi pahaṭṭhāva, sampattimanubhonti te.</gathalast>
    <hangnum line="486" number="11"></hangnum>
    <gatha1 line="487"> Buddhuppādo ayaṃ dāni, dhammo loke pavattati;</gatha1>
    <gathalast line="488">Susīlā dāni vattanti, dakkhiṇeyyā jinorasā.</gathalast>
    <hangnum line="489" number="12"></hangnum>
    <gatha1 line="490"> Anāvaṭṭhito <note>avaṭṭhitoca; andhaṭṭhitoca itipikattaci</note> saṃsāro, apāyā khalu pūritā;</gatha1>
    <gathalast line="491">Kalyāṇavimukhā sattā, kāmaṃ gacchanti duggatiṃ.</gathalast>
    <hangnum line="492" number="13"></hangnum>
    <gatha1 line="493"> Idāni dukkhito hutvā, jīvāmi kasirenahaṃ;</gatha1>
    <gathalast line="494">Daliddo kapaṇo dīno, appabhogo anālayo.</gathalast>
    <hangnum line="495" number="14"></hangnum>
    <gatha1 line="496"> Idāni bījaṃ ropemi, sukhette sādhusammate;</gatha1>
    <gathalast line="497">Appevanāma tenāhaṃ, parattha sukhito siyā.</gathalast>
    <hangnum line="498" number="15"></hangnum>
    <gatha1 line="499"> Iti cintiya bhikkhitvā, bhatiṃ katvāna nekadhā;</gatha1>
    <gathalast line="500">Maṇḍapaṃ tattha kāretvā, nimantetvāna bhikkhavo.</gathalast>
    <hangnum line="501" number="16"></hangnum>
    <gatha1 line="502"> Āyāsena <pageBreak edition="Myanmar" number="0.0108" /> adāsāhaṃ, pāyasaṃ amatāya so;</gatha1>
    <gathalast line="503">Tena kammavipākena, devaloke manorame.</gathalast>
    <hangnum line="504" number="17"></hangnum>
    <gatha1 line="505"> Jātomhi dibbakāmehi, modamāno anekadhā;</gatha1>
    <gathalast line="506">Dīghāyuko vaṇṇavanto, tejassīca ahosahanti.</gathalast>
    <paragraph line="507">Evaṃ devaputto attanā katapuññakammaṃ vittārena kathesi, theropi manussalokaṃ āgantvā manussānaṃ attanā paccakkhato diṭṭhadibbasampattiṃ pakāsesi. Taṃ sutvā mahājano kusalakammaṃ katvā yebhuyyena sagge nibbattoti.</paragraph>
    <hangnum line="508" number="18"></hangnum>
    <gatha1 line="509"> Anālayo duggatadīnakopi,</gatha1>
    <gatha2 line="510">Dānaṃ dadanto dhigato visesaṃ;</gatha2>
    <gatha3 line="511">Saggā pavaggaṃ yadi patthayavho,</gatha3>
    <gathalast line="512">Hantvāna maccheramalaṃ dadāthāti.</gathalast>
    <centered line="513">Kapaṇassa vatthuṃ aṭṭhamaṃ.</centered>
    <title line="514">29. Devaputtassa vatthumhi ayamānupubbīkathā</title>
    <paragraph line="515">Ito pubbe nāradassa kira sammāsambuddhassa kāle ayaṃ dīpo aññatarena nāmena pākaṭo ahosi, so panekasmiṃ kāle dubbhikkho ahosi dussasso, mahāchātakabhayaṃ satte pīḷeti. Tasmiṃ samaye nāradassa bhagavato eko sāsaniko sāvako aññatarasmiṃ gāme piṇḍāya caritvā yathā dhotapattova nikkhami. Athaññatarasmiṃ gehe manussā ekaṃ taṇḍulanāḷiṃpoṭalikāya bandhitvā udake pakkhipitvā pacitvā udakaṃ gahetvā pivanto jīvanti, tadā theraṃ disvā vanditvā pattaṃ gahetvā tena taṇḍulena bhattaṃ pacitvā patte pakkhipitvā therassa adaṃsu. Atha <pageBreak edition="Myanmar" number="0.0109" /> tesaṃ saddhābalena sā ukkhali bhattena paripuṇṇā ahosi, te taṃ abbhutaṃ disvā ayyassa dinnadāne vipāko ajjeva no diṭṭhoti somanassajātā mahājanaṃ sannipātetvā te bhattaṃ bhojetvā pacchā sayaṃ bhuñjiṃsu. Bhattassa gahitagahitaṭṭhānaṃ pūrateva. Tato paṭṭhāya te sampattamahājanassa dānaṃ dadantā āyupariyosāne devaloke nibbattiṃsu, atha so thero bhattaṃ ādāya gantvā aññatarasmiṃ rukkhamūle nisīditvā bhuñjitumārati. Tasmiṃ kira rukkhe nibbatto eko devaputto āhārena kilanto bhuñjamānaṃ theraṃ disvā attabhāvaṃ vijahitvā mahallakavesena tassa samīpe aṭṭhāsi. Thero anāvajjitvāva bhuñjati. Devaputto carimālopaṃ ṭhapetvā bhuttakāle ukkāsitvā attānaṃ ṭhitabhāvaṃ jānāpesi. Thero taṃ disvā vippaṭisāri hutvā carimaṃ bhatthapiṇḍaṃ tassa hatthe ṭhapesi, tato so bhattapiṇḍaṃ gahetvā ṭhito cintesi. Ito kira mayā pubbe samaṇabrāhmaṇānaṃ vā kapaṇaddhikānaṃ vā antamaso kākasunakhā dīnampi āhāraṃ adinnapubbaṃ bhavissati, tenavāhaṃ devo hutvāpi bhattaṃ na labhāmi. Handāhaṃ imaṃ bhattapiṇḍaṃ therasseva dassāmi, taṃ me bhavissati dīgharattaṃ hitāya sukhāya cāti. Evañca pana cintetvā bhattapiṇḍe āsaṃ pahāya theraṃ upasaṅkamma sāmi dāsassa vo alaṃ idha lokena saṅgahaṃ. Paralokena me saṅgahaṃ karothāti vatvā tassa patte okiri. Athassa bhatthapiṇḍaṃ <note>bhatthapiṇḍaṃ itisabbattha</note> patte patitamatteyeva tigāvutaṭṭhāne dibbamayāni bhattabhājanānipaññāyiṃsu. Devaputto theraṃ pañcapatiṭṭhitena vanditvā tato dibbabhojanaṃ gahetvā pathamaṃ dānaṃ datvā pacchā sayaṃ bhuñci. Tato deputto dutiyadivasato paṭṭhāya therassa ca sampattamahājanassa ca mahādānaṃ dento āyupariyosāne <pageBreak edition="Myanmar" number="0.0111" />0 devaloke nibbattitvā chasu kāmasaggesu aparāparaṃ dibbasampatti manubhavamāno padumuttarassa bhagavato kāle tato cuto bārāṇasiyaṃ anekavibhavassa micchādiṭṭhikassa kuṭumbikassa gehe nibbatti. Devotissa nāmaṃ akaṃsu. Aparabhāge viññutaṃ pattassa tassa mātāpitaro kālamakaṃsu. Sovaṇṇamaṇimuttādipūritakoṭṭhāgārādayo oloketvā mama mātāpitaro micchādiṭṭhikattā ito dānādikiñcikammaṃ akaritvā paralokaṃ gacchantā kākaṇikamattampi agahetvā gatā, ahaṃ pana taṃ gahetvāva gamissāmīti sanniṭṭhānaṃ katvā bheriṃ carāpetvā kapaṇaddhikavanibbake sannipātetvā sattāhabbhantare sabbaṃ sāpateyyaṃ dānamukhena datvā araññaṃ pavisitvā isippabbajjaṃ pabbajitvā kasiṇaparikammaṃ katvā pañca bhiññā aṭṭha samāpattiyo nibbattetvā ākāsacārī ahosi. Atha tasmiṃsamaye padumuttaro nāma bhagavā haṃsavatīnagare paṭivasanto devabrahmādiparivuto catusaccapaṭisaṃyuttaṃ dhammaṃ desento nisinno hoti, tadā so tāpaso ākāsena gacchanto mahājanasamāgamañca bhagavato sarīrato nikkhantachabbaṇṇaraṃsiyo ca disvā kimetaṃti vimhito ākāsā otaritvā mahatiyā buddhalīḷāya nisīditvā dhammaṃ desentaṃ bhagavantaṃ disvā pasannamānaso parisantare nisinno dhammaṃ sutvā bhagavantaṃ vanditvā attano assamameva agamāsi. Atha so tattha yāvatāyukaṃ ṭhatvā āyupariyosāne tāvatiṃsabhavane nibbatto tiṃsakappe dibbasampattimanubhavanto chasu kāmasaggesu aparāpariyavasena saṃsari. Ekapaññāsaattabhāve sakko devarājā ahosi, ekakavīsatiattabhāve cakkavatti hutvā manussasampatti manubhavitvā imasmiṃbuddhuppāde bhagavati parinibbute sāvatthiyaṃ aññatarasmiṃ kulagehe nibbattitvā sattavassiko ekaṃ bhikkhuṃ dhammaṃ desentaṃ addasa. Disvā taṃ upasaṅkamitvā dhammaṃ sutvā aniccasaññaṃ <pageBreak edition="Myanmar" number="0.0111" /> paṭilabhitvā tattha nisinnova arahattaṃ pāpuṇi, tato so pattapaṭisambhido attanā katapuññakammaṃ olokento taṃ pubbacariyaṃ bhikkhūnaṃ majjhe pakāsento āha. Tasmā.</paragraph>
    <hangnum line="516" number="1"></hangnum>
    <gatha1 line="517"> Nārado kira sambuddho, pubbe āsi naruttamo;</gatha1>
    <gathalast line="518">Lokaṃ dukkhā pamocento, dadanto amataṃ padaṃ.</gathalast>
    <hangnum line="519" number="2"></hangnum>
    <gatha1 line="520"> Tasmiṃ tu samaye tassa, sāvako chinnabandhano;</gatha1>
    <gathalast line="521">Bhikkhitvā dīpake laddha, māhāraṃ paribhuñjituṃ.</gathalast>
    <hangnum line="522" number="3"></hangnum>
    <gatha1 line="523"> Rukkhamūla mupā gañchi, tatthāsiṃ rukkhadevatā;</gatha1>
    <gathalast line="524">Bubhukkhitā udikkhantī, aṭṭhāsiṃ tassa santike.</gathalast>
    <hangnum line="525" number="4"></hangnum>
    <gatha1 line="526"> Adāsi me bhattapiṇḍaṃ, karuṇāpūritantaro;</gatha1>
    <gathalast line="527">Gahetvāna ṭhito piṇḍaṃ, sahamāno khudaṃ tadā.</gathalast>
    <hangnum line="528" number="5"></hangnum>
    <gatha1 line="529"> Adinnattā mayā pubbe, kiñci dānaṃ supesale;</gatha1>
    <gathalast line="530">Jighacchāpīḷito homi, jātopi devayoniyaṃ.</gathalast>
    <hangnum line="531" number="6"></hangnum>
    <gatha1 line="532"> Ajja khettaṃ suladdhaṃme, deyyadhammopi vijjati;</gatha1>
    <gathalast line="533">Bījamettha ca ropemi, bhavato parimuttiyā.</gathalast>
    <hangnum line="534" number="7"></hangnum>
    <gatha1 line="535"> Iti cintiya vanditvā, dāsassa sāmi vo alaṃ;</gatha1>
    <gathalast line="536">Saṅgahaṃ idha lokasmiṃ, karotha pāralokikaṃ.</gathalast>
    <hangnum line="537" number="8"></hangnum>
    <gatha1 line="538"> Iti vatvā adāsāhaṃ, bhuñci sopi dayāparo;</gatha1>
    <gathalast line="539">Tenāhaṃ puññakammena, sudhannamalabhiṃ khaṇe.</gathalast>
    <hangnum line="540" number="9"></hangnum>
    <gatha1 line="541"> Tato cuto chadevesu, vindanto mahatiṃsiriṃ;</gatha1>
    <gathalast line="542">Cirakālaṃ vasiṃ tattha, deviddhīhi samaṅgitā.</gathalast>
    <hangnum line="543" number="10"></hangnum>
    <gatha1 line="544"> Satasahasse ito kappe, padumuttaranāmako;</gatha1>
    <gathalast line="545">Uppajji lokanāyako, dhammarājā tathāgato.</gathalast>
    <hangnum line="546" number="11"></hangnum>
    <gatha1 line="547"> Mahiddhiko <pageBreak edition="Myanmar" number="0.0112" /> tadā āsiṃ, tāpaso kānane vane;</gatha1>
    <gathalast line="548">Sampattapañcā bhiññāṇo, ākāsena carāmahaṃ.</gathalast>
    <hangnum line="549" number="12"></hangnum>
    <gatha1 line="550"> Tadā kāsena gacchanto, ramme haṃsavatīpure;</gatha1>
    <gathalast line="551">Buddharaṃsiparikkhittaṃ, ketumālāvilāsitaṃ.</gathalast>
    <hangnum line="552" number="13"></hangnum>
    <gatha1 line="553"> Devasaṅghaparibbūḷhaṃ, desentaṃ addasaṃ jinaṃ;</gatha1>
    <gathalast line="554">So taṃ disvāna nabhasā, ṭhitohaṃ parisantare.</gathalast>
    <hangnum line="555" number="14"></hangnum>
    <gatha1 line="556"> Dhammaṃ sutvā udaggohaṃ, kālaṃ katvāna satthuno;</gatha1>
    <gathalast line="557">Tato cuto papannosmi, tāvatiṃse manorame.</gathalast>
    <hangnum line="558" number="15"></hangnum>
    <gatha1 line="559"> Tiṃsakappasahassāni, caranto devamānuse;</gatha1>
    <gathalast line="560">Duggatiṃ nābhijānāmi, labhāmi vipulaṃ sukhaṃ.</gathalast>
    <hangnum line="561" number="16"></hangnum>
    <gatha1 line="562"> Ekapaññāsatikkhattuṃ, devarajjamakārayiṃ;</gatha1>
    <gathalast line="563">Athekavīsatikkhattuṃ, cakkavattī ahosahaṃ.</gathalast>
    <hangnum line="564" number="17"></hangnum>
    <gatha1 line="565"> Padesarajjaṃ kāsāhaṃ, bahukkhattuṃ tahiṃ tahiṃ;</gatha1>
    <gathalast line="566">Imasmiṃ bhaddake kappe, nibbutetu <note>nibbutesu itisabbattha</note> tathāgate.</gathalast>
    <hangnum line="567" number="18"></hangnum>
    <gatha1 line="568"> Codito puññakammena, sāvatthipuramuttame;</gatha1>
    <gathalast line="569">Uppajjitvā kule seṭṭhe, jātiyā sattavassiko.</gathalast>
    <hangnum line="570" number="19"></hangnum>
    <gatha1 line="571"> Sutvā dhammaṃ kathentassa, bhikkhussaññatarassahaṃ;</gatha1>
    <gathalast line="572">Bhavassantaṃ karitvāna, arahattamapāpuṇiṃ.</gathalast>
    <hangnum line="573" number="20"></hangnum>
    <gatha1 line="574"> Sudinnaṃ me tadā dānaṃ, sussutaṃ dhammamuttamaṃ;</gatha1>
    <gathalast line="575">Dukkhassantaṃ akāsāhaṃ, tassa kammassa vāhasāti.</gathalast>
    <paragraph line="576">Evañca pana vatvā bahū jane kusalakamme niyojesīti.</paragraph>
    <hangnum line="577" number="21"></hangnum>
    <gatha1 line="578"> Dānenapevaṃ <pageBreak edition="Myanmar" number="0.0113" /> carimāya piṇḍiyā,</gatha1>
    <gatha2 line="579">Savaṇāya dhammassa muhuttakena;</gatha2>
    <gatha3 line="580">Labhanti sattā tividhampi sampadaṃ,</gatha3>
    <gathalast line="581">Phalaṃ vade ko bahudāyakassa bho.</gathalast>
    <centered line="582">Devaputtassa vatthuṃ navamaṃ.</centered>
    <title line="583">30. Sīvalittherassa vatthumhi ayamānupubbīkathā</title>
    <paragraph line="584">Ito kira kappasatasahassamatthake padumuttaro nāma satthā loke udapādi dhammadesanāya satte amatamahānibbāṇaṃ pāpento, tasmiṃ samaye bhagavā haṃsāvatiyaṃ sarājikāya parisāya majjhe ekaṃ bhikkhuṃ lābhīnaṃ aggaṭṭhāne ṭhapesi. Tadā rājā taṃ disvā taṃ ṭhānaṃ kāmayamāno buddhapamukhassa saṅghassa mahādānaṃ datvā bhagavato pādamūle sirasā nipajji, tadāssa bhagavā anāgate gotamassa bhagavato sāsane taṃ ṭhānaṃ labhissasīti vatvā byākāsi. Taṃ sutvā mudito rājā puññāni katvā devaloke nibbatti. Tato aparabhāge bārāṇasiyaṃ seṭṭhiputto hutvā paccekabuddhasahassaṃ catupaccayadānena yāvajīvaṃ paṭijaggitvā devaloke nibbatto mahantaṃ sampatti manubhavitvā tato cuto vipassissa bhagavato kāle bandhumatīnagare aññatarasmiṃ kulagehe nibbatti. So tasmiṃ samaye senaguttaṭṭhāne ṭhatvā rañño kammaṃ karoti, tadā nagaravāsino upāsakagaṇā vipassīsammāsambuddhaṃ upasaṅkamma vanditvā bhagavā bhante sasāvako amhākaṃ anuggahaṃ karotūti svātanāya nimantetvā mahādānaṃ datvā sabbe ekacchandā bhagavanta muddissa mahārahaṃ mahāpariveṇaṃ kārāpetvā pariveṇamahe mahādānaṃ dadantā dānagge asukaṃ nāma <pageBreak edition="Myanmar" number="0.0114" /> natthīti na vattabbanti vatvā dānaṃ paṭiyādetvā dānaggaṃ olokentā navadadhiñca paṭalamadhuñca apassantā purise pakkositvā sahassaṃ datvā dadhimadhuṃ khippaṃ pariyesitvā ānethāti pesesuṃ, te sahassaṃ gahetvā dadhimadhuṃ upadhāretuṃ tattha tattha vicarantā dvārantare aṭṭhaṃsu, tadā ayaṃ senagutto rañño sabhattaṃ dadhimadhuṃ ādāya gacchanto mahādvāraṃ sampāpuṇi, atha te dadhimadhuṃ disvā bho kahāpaṇaṃ gahetvā imaṃ dehīti yāciṃsu. Tena <note>tenadassāmi itipikattaci</note> na dassāmīti vutte yāvasahassaṃ vaḍḍhetvā yāciṃsu. Tato senagutto imaṃ appagghaṃ sahassena yācatha, ki manena karothāti pucchi, tehi sambuddhatthāyāti vutte tenahi ahameva dassāmīti jīramaricādīhi sakkharamadhuphāṇitādayo yojetvā dānaggaṃ upanāmesi. Taṃ satthu ānubhāvena buddhapamukhassa aṭṭhasaṭṭhibhikkhusatasahassassa pahoṇakaṃ ahosi. Tato so tena puññakammena devamanussalokesu sampatti manubhavitvā aparabhāge amhākaṃ bhagavato kāle koliyanagare mahālilicchavirañño upanissāya suppiyāya nāma aggamahesiyā kucchismiṃ paṭisandhiṃ gaṇhi. So sattamāsasattasaṃvaccharāni mātukucchiyaṃ vasitvā sattadivasāni mūḷhagabbho dukkhamanubhavi. Mātukucchito nikkhamantassa tassa mātāpitaro sīvalīti nāma makaṃsu. Evaṃ mahāpuññassa ettakaṃ kālaṃ mātukucchimhi dukkhānubhavanaṃ attanāva katena pāpabalena ahosi, so kira atīte rājā hutvā attano sapattaraññā saddhiṃ saṅgāmento mātarā saddhiṃ mantesi. Sā nagaraṃ rundhitvā amitte gaṇhituṃ sakkāti upāya madāsi, sopi tassā vacanena nagaraṃ rundhitvā sattame divase aggahesi, tena pāpakammabalena mātāputtānaṃ evaṃ mahantaṃ dukkhaṃ ahosīti. Tato <pageBreak edition="Myanmar" number="0.0115" /> sā puttaṃ vijāyanakāle sattame divase bhagavantaṃ anussaritvā sukhena bhāraṃ muñci. Tuṭṭhā sā sattame divase buddhapamukhassa bhikkhusaṅghassa mahādānaṃ adāsi, athassā putto sattavassikakāle gehā nikkhamma satthāraṃ disvā pabbajjaṃ yāci. Satthā sāriputtattherassa niyojesi, tato sāriputtattherena upajjhāyena moggallānamācariyaṃ katvā pabbaji, atha so khuraggeyeva arahattaṃ patvā buddhasāsanaṃ sobhesi, so pubbe katapuññānubhāvena mahāpuñño ahosi lābhīnañca aggo. Athekasmiṃ samaye bhagavā revatattheraṃ dassanāya khadiravanavihāraṃ gacchanto tiṃsabhikkhusahassehi saddhiṃ tiṃsayojanikaṃ chaṭṭitakantāraṃ sampāpuṇi nirūdakaṃ appabhakkhaṃ. Yebhuyyena devatā sīvalitthere pasannā. Tasmā bhagavā sīvalittheraṃ purato cārikaṃ katvā devatāhi kārāpite vihāre vasanto devatāhi sajjitadānaṃ paribhuñjanto revatattheraṃ saṃpāpuṇitvā gatakammaṃ niṭṭhāpetvā jetavanamāgamma lābhīnaṃ aggaṭṭhāne taṃ ṭhapesīti. Tena vuttaṃ apadāne.</paragraph>
    <hangnum line="585" number="1"></hangnum>
    <gatha1 line="586"> Padumuttaro nāma jino, sabbadhammesu cakkhumā;</gatha1>
    <gathalast line="587">Ito satasahassamhi, kappe uppajji nāyako.</gathalast>
    <hangnum line="588" number="2"></hangnum>
    <gatha1 line="589"> Sīlaṃ tassa asaṅkhyeyyaṃ, samādhi vajirūpamo <note>vajirūpamā itikatthaci</note>;</gatha1>
    <gathalast line="590">Asaṃkhiyaṃ ñāṇavaraṃ, vimutti ca anopamā.</gathalast>
    <hangnum line="591" number="3"></hangnum>
    <gatha1 line="592"> Manujāmaranāgānaṃ, brahmānañca samāgame;</gatha1>
    <gathalast line="593">Samaṇabrāhmaṇākiṇṇe, dhammaṃ deseti nāyako.</gathalast>
    <hangnum line="594" number="4"></hangnum>
    <gatha1 line="595"> Sasāvakaṃ mahālābhiṃ, puññavantaṃ jutindharaṃ,</gatha1>
    <gathalast line="596">Ṭhapesi etadaggamhi, parisāsu visārado.</gathalast>
    <hangnum line="597" number="5"></hangnum>
    <gatha1 line="598"> Tadāhaṃ <pageBreak edition="Myanmar" number="0.0116" /> khattiyo āsiṃ, pure haṃsavatīvhaye <note>haṃsāvatavhaye itisabbattha</note>;</gatha1>
    <gathalast line="599">Sutvā jinassa taṃ vākyaṃ, sāvakassa guṇaṃ bahuṃ.</gathalast>
    <hangnum line="600" number="6"></hangnum>
    <gatha1 line="601"> Nimantayitvā sattāhaṃ, bhojayitvā sasāvakaṃ;</gatha1>
    <gathalast line="602">Mahādānaṃ daditvāna, taṃ ṭhānamabhipatthayiṃ.</gathalast>
    <hangnum line="603" number="7"></hangnum>
    <gatha1 line="604"> Tadā maṃ vinataṃ pāde, disvāna purisāsabho;</gatha1>
    <gathalast line="605">So sarena mahāvīro, imaṃ vacanamabravī.</gathalast>
    <hangnum line="606" number="8"></hangnum>
    <gatha1 line="607"> Tato jinassa vacanaṃ, sotukāmā mahājanā;</gatha1>
    <gathalast line="608">Devadānavagandhabbā, brahmānoca mahiddhikā.</gathalast>
    <hangnum line="609" number="9"></hangnum>
    <gatha1 line="610"> Samaṇabrāhmaṇā cāpi, namassisuṃ katañjalī;</gatha1>
    <gathalast line="611">Namo te purisājañña, namo te purisuttama.</gathalast>
    <hangnum line="612" number="10"></hangnum>
    <gatha1 line="613"> Khattiyena mahādānaṃ, dinnaṃ sattāhakampi <note>sattāhakaṃpito itipikatthaci</note> no;</gatha1>
    <gathalast line="614">Sotukāmā phalaṃ tassa, byākarohi mahāmune.</gathalast>
    <hangnum line="615" number="11"></hangnum>
    <gatha1 line="616"> Tato avoca bhagavā, suṇotha mama bhāsitaṃ;</gatha1>
    <gathalast line="617">Appameyyamhi buddhasmiṃ, guṇamhi suppatiṭṭhitā.</gathalast>
    <hangnum line="618" number="12"></hangnum>
    <gatha1 line="619"> Dakkhiṇā dāyakaṃ patvā, appameyyaphalāvahā;</gatha1>
    <gathalast line="620">Api ce sa mahābhogo, ṭhānaṃ pattheti muttamaṃ.</gathalast>
    <hangnum line="621" number="13"></hangnum>
    <gatha1 line="622"> Lābhī vipulalābhīnaṃ, yathā bhikkhu sudassano;</gatha1>
    <gathalast line="623">Tathāhaṃpi bhaveyyanti, lacchate taṃ anāgate.</gathalast>
    <hangnum line="624" number="14"></hangnum>
    <gatha1 line="625"> Satasahassito kappe, okkākakulasambhavo;</gatha1>
    <gathalast line="626">Gotamonāma nāmena, satthā loke bhavissati.</gathalast>
    <hangnum line="627" number="15"></hangnum>
    <gatha1 line="628"> Tassa dhammesu dāyādo, oraso dhammanimmito;</gatha1>
    <gathalast line="629">Sīvali nāma nāmena, hessati satthusāvako.</gathalast>
    <hangnum line="630" number="16"></hangnum>
    <gatha1 line="631"> Tena <pageBreak edition="Myanmar" number="0.0117" /> kammena sukatena, cetanāpaṇidhīhi ca;</gatha1>
    <gathalast line="632">Jahitvā mānusaṃ dehaṃ, tāvatiṃsūpago ahaṃ.</gathalast>
    <hangnum line="633" number="17"></hangnum>
    <gatha1 line="634"> Tatoparasmiṃsamaye, bārāṇasipuruttame;</gatha1>
    <gathalast line="635">Seṭṭhiputto ahaṃ āsiṃ, aḍḍhappatto mahādhano.</gathalast>
    <hangnum line="636" number="18"></hangnum>
    <gatha1 line="637"> Sahassamatte pacceka, nāyake ca nimantiya;</gatha1>
    <gathalast line="638">Madhurenannapānena, santappesiṃtadādaro.</gathalast>
    <hangnum line="639" number="19"></hangnum>
    <gatha1 line="640"> Tato cuto chakāmagge, anubhosiṃmahāyasaṃ;</gatha1>
    <gathalast line="641">Devaccharāparivuto, pāsāde ratanāmaye.</gathalast>
    <hangnum line="642" number="20"></hangnum>
    <gatha1 line="643"> Evaṃ acintiyā buddhā, buddhadhammā acintiyā;</gatha1>
    <gathalast line="644">Acintiye pasannānaṃ, vipākopi acintiyo.</gathalast>
    <hangnum line="645" number="21"></hangnum>
    <gatha1 line="646"> Ekanavutito kappe, vipassīnāma nāyako;</gatha1>
    <gathalast line="647">Uppajji cārunayano, sabbadhammavipassako.</gathalast>
    <hangnum line="648" number="22"></hangnum>
    <gatha1 line="649"> Tadāhaṃ bandhumatiyā, kulassaññatarassa ca;</gatha1>
    <gathalast line="650">Dayito patthito putto, āsiṃ kammantabyāvaṭo.</gathalast>
    <hangnum line="651" number="23"></hangnum>
    <gatha1 line="652"> Tadā aññataro pūgo, vipassissa mahesino;</gatha1>
    <gathalast line="653">Pariveṇaṃ akāresi, mahanta miti vissutaṃ.</gathalast>
    <hangnum line="654" number="24"></hangnum>
    <gatha1 line="655"> Niṭṭhite ca mahādānaṃ, dadaṃ khajjakasaṃyutaṃ;</gatha1>
    <gathalast line="656">Navaṃ dadhi madhuñceva, vicinaṃ na ca maddasa.</gathalast>
    <hangnum line="657" number="25"></hangnum>
    <gatha1 line="658"> Tadāhaṃ taṃ gahetvāna, navaṃ dadhi madhumpica,</gatha1>
    <gathalast line="659">Kammasāmigharaṃ gacchaṃ, tamenaṃ <note>tamesaṃ itisabbattha</note> dāna maddasaṃ.</gathalast>
    <hangnum line="660" number="26"></hangnum>
    <gatha1 line="661"> Sahassampi ca datvāna, na latiṃsu ca taṃ dvayaṃ;</gatha1>
    <gathalast line="662">Tato evaṃ vicintesiṃ, netaṃ hessati orakaṃ.</gathalast>
    <hangnum line="663" number="27"></hangnum>
    <gatha1 line="664"> Yathā <pageBreak edition="Myanmar" number="0.0118" /> ime janā sabbe, sakkaronti tathāgataṃ;</gatha1>
    <gathalast line="665">Ahampi kāraṃ kassāmi, sasaṅghe lokanāyake.</gathalast>
    <hangnum line="666" number="28"></hangnum>
    <gatha1 line="667"> Tadāhamevaṃ cintetvā, dadhiṃmadhuñca ekato;</gatha1>
    <gathalast line="668">Yojetvā lokanāthassa, sasaṅghassa adāsahaṃ.</gathalast>
    <hangnum line="669" number="29"></hangnum>
    <gatha1 line="670"> Tena kammena sukatena, cetanāpaṇidhīhi ca;</gatha1>
    <gathalast line="671">Jahitvā mānusaṃ dehaṃ, tāvatiṃsa magañchahaṃ.</gathalast>
    <hangnum line="672" number="30"></hangnum>
    <gatha1 line="673"> Punāhaṃ bārāṇasiyaṃ, rājā hutvā mahāyaso;</gatha1>
    <gathalast line="674">Sattukassa tadā ruddho, dvārarodhaṃ akārayiṃ.</gathalast>
    <hangnum line="675" number="31"></hangnum>
    <gatha1 line="676"> Tato sapattino <note>sampattino; sapattāno iticakatthaci</note> ruddhā, ekāhaṃ rakkhitā ahuṃ;</gatha1>
    <gathalast line="677">Tato tassa vipākena, pāpuṇiṃ nirayaṃ bhusaṃ.</gathalast>
    <hangnum line="678" number="32"></hangnum>
    <gatha1 line="679"> Pacchime ca bhave dāni, jātohaṃ koliye pure;</gatha1>
    <gathalast line="680">Suppavāsā ca me mātā, mahāli licchavī pitā.</gathalast>
    <hangnum line="681" number="33"></hangnum>
    <gatha1 line="682"> Khattiye puññakammena, dvārarodhassa vāhasā;</gatha1>
    <gathalast line="683">Sattamāse sattavasse, vasiṃkucchimhi dukkhito.</gathalast>
    <hangnum line="684" number="34"></hangnum>
    <gatha1 line="685"> Sattāhaṃ dvāramūḷhohaṃ, mahādukkhasamappito;</gatha1>
    <gathalast line="686">Mātā me chandadānena, eva māsi sudukkhitā.</gathalast>
    <hangnum line="687" number="35"></hangnum>
    <gatha1 line="688"> Suvatthitohaṃ nikkhanto, buddhena anukampito;</gatha1>
    <gathalast line="689">Nikkhantadivaseyeva, pabbajiṃ anagāriyaṃ.</gathalast>
    <hangnum line="690" number="36"></hangnum>
    <gatha1 line="691"> Upajjhā sāriputto me, moggallāno mahiddhiko;</gatha1>
    <gathalast line="692">Kese oropayanto me, anusāsi mahāmati.</gathalast>
    <hangnum line="693" number="37"></hangnum>
    <gatha1 line="694"> Kesesu chijjamānesu <note>channamanesu itipikatthaci</note>, arahattamapāpuṇīṃ;</gatha1>
    <gathalast line="695">Devo nāgā manussā ca, paccayānu panenti me.</gathalast>
    <hangnum line="696" number="38"></hangnum>
    <gatha1 line="697"> Padumuttaranāmañca, vipassiṃca vināyakaṃ;</gatha1>
    <gathalast line="698">Saṃpūjayiṃ pamudito, paccayehi visesato.</gathalast>
    <hangnum line="699" number="39"></hangnum>
    <gatha1 line="700"> Tato <pageBreak edition="Myanmar" number="0.0119" /> tesaṃ vipākena, kammānaṃ vipuluttamaṃ;</gatha1>
    <gathalast line="701">Lābhaṃ labhāmi sabbattha, vane gāme jale thale.</gathalast>
    <hangnum line="702" number="40"></hangnum>
    <gatha1 line="703"> Revataṃ dassanatthāya, yadā yāti vināyako;</gatha1>
    <gathalast line="704">Tiṃsabhikkhusahassehi, saha lokagganāyako.</gathalast>
    <hangnum line="705" number="41"></hangnum>
    <gatha1 line="706"> Tadā devo panītehi <note>paṇītehi itisabbattha</note>, mamatthāya mahāmati;</gatha1>
    <gathalast line="707">Paccayehi mahāvīro, sasaṅgho lokanāyako.</gathalast>
    <hangnum line="708" number="42"></hangnum>
    <gatha1 line="709"> Upaṭṭhito mayā buddho, gantvā revatamaddasa;</gatha1>
    <gathalast line="710">Tato jetavanaṃ gantvā, etadagge ṭhapesimaṃ.</gathalast>
    <hangnum line="711" number="43"></hangnum>
    <gatha1 line="712"> Lābhīnaṃ sīvali aggo, mama sissesu bhikkhavo;</gatha1>
    <gathalast line="713">Sabbelokahito satthā, kittayī parisāsumaṃ.</gathalast>
    <hangnum line="714" number="44"></hangnum>
    <gatha1 line="715"> Kilesā jhāpitā mayhaṃ, bhavā sabbe samūhatā;</gatha1>
    <gathalast line="716">Nāgova bandhanaṃ chetvā, viharāmi anāsavo.</gathalast>
    <hangnum line="717" number="45"></hangnum>
    <gatha1 line="718"> Svāgataṃ vata me āsi, buddhaseṭṭhassa santikaṃ;</gatha1>
    <gathalast line="719">Tisso vijjā anuppatto, kataṃ buddhassa sāsanaṃ.</gathalast>
    <hangnum line="720" number="46"></hangnum>
    <gatha1 line="721"> Paṭisambhidā catassopi, vimokkhā pica aṭṭhime;</gatha1>
    <gathalast line="722">Chaḷabhiññā sacchikatā, kataṃ buddhassa sāsananti.</gathalast>
    <paragraph line="723">Itthaṃ sudaṃ āyasmā sīvalitthero imā gāthāyo abhāsitthāti.</paragraph>
    <hangnum line="724" number="47"></hangnum>
    <gatha1 line="725"> Sutvāna etaṃ caritaṃ mahabbhutaṃ,</gatha1>
    <gatha2 line="726">Puññānubhāvañca siriṃ sirīmataṃ;</gatha2>
    <gatha3 line="727">Hitvā kusītaṃ kusalaṃ karotha,</gatha3>
    <gathalast line="728">Kāmāttha kāmaṃ bhavabhoganibbutiṃ.</gathalast>
    <centered line="729">Sīvalittherassa vatthuṃ dasamaṃ.</centered>
    <centered line="730">Yakkhavañcitavaggo tatiyo.</centered>
  </content>
</document>