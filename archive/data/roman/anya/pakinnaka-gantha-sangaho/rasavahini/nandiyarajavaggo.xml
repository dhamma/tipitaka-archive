<?xml version="1.0"?>
<document>
<metadata>
<normativeSource>http://tipitaka.org/romn/cscd/e1101n.nrf2.xml</normativeSource>
<archivePath>roman/anya/pakinnaka-gantha-sangaho/rasavahini/nandiyarajavaggo.xml</archivePath>
<titlePath>Nandiyarājavaggo - Rasavāhinī - Pakiṇṇaka-gantha-saṅgaho - Anya</titlePath>
</metadata>
<body>
<chapter line="1">Nandiyarājavaggo</chapter>
<title line="2">11. Nandiyarājassa vatthumhi ayamānupubbīkathā</title>
<paragraph line="3">Ito <pageBreak edition="M" number="0.0045" /> kira kappasatasahassamatthake padumuttaro nāma satthā loke udapādi sadevakaṃ lokaṃ saṃsārakantārā uttārento. Tasmiṃ kira samaye eko kuṭumbiko satthu dhammadesanaṃ sutvā pasannamānaso buddhapamukhaṃ bhikkhusaṅghaṃ nimantetvā mahādānaṃ sajjetvā attano bhavanaṃ devabhavanamiva alaṅkaritvā buddhārahaṃ mahāsanaṃ paññāpetvā gantvā bhagavantaṃ yāci kāloyaṃ bhante bhagavato bhattaggassa upasaṅkamanāyāti. Atha bhagavā bhikkhusaṅghaparivuto mahatā buddhānubhāvena gantvā nisīdi paññattavarabuddhāsane, tato kuṭumbiko haṭṭho udaggo sapariso bhagavantaṃ parivisati anekehi madhurannapānādīhi. Tadā tassa bhagavato sāsane dhutaṅgadharānaṃ aggo vasabhattheronāma mahāsāvako sapadānavattena piṇḍāya caramāno tassa kuṭumbikassa gehadvāre aṭṭhāsi, atha so theraṃ disvā bhante satthā antogehe nisinno, tumhepi pavisathāti yāci, thero apavisitvāva agamāsi, kuṭumbiko bhagavantaṃ upasaṅkamitvā tamattaṃ vatvā kiṃ bhante sadevake loke bhagavatāpi uttaritaro guṇena saṃvijjatīti āha. Athassa satthā puttopamaṃ dassetvā therassa guṇe vaṇṇento evamāha.</paragraph>
<hangnum line="4" number="1"></hangnum>
<gatha1 line="5"> Pālenti nimmalaṃ katvā, pātimokkhādisaṃvaraṃ;</gatha1>
<gathalast line="6">Samādinnadhutaṅgāca, appicchā munisūnavo.</gathalast>
<hangnum line="7" number="2"></hangnum>
<gatha1 line="8"> Nicca mantakayuddhamhi, naddhā yodhāva dappitā;</gatha1>
<gathalast line="9">Puññānaṃ vatthubhūtā te, devamānusakā dinaṃ.</gathalast>
<hangnum line="10" number="3"></hangnum>
<gatha1 line="11"> Dhāremahaṃ vaṇṇavantaṃ, sīveyyampica cīvaraṃ;</gatha1>
<gathalast line="12">Buddhaputtā mahānāgā na dhārenti tathāvidhaṃ.</gathalast>
<hangnum line="13" number="4"></hangnum>
<gatha1 line="14"> Dhārenti <pageBreak edition="M" number="0.0046" /> te paṃsukūlaṃ, saṅghāṭetvā pilotike;</gatha1>
<gathalast line="15">Vaṇacchādanacolaṃva, icchālobha vivajjitā.</gathalast>
<hangnum line="16" number="5"></hangnum>
<gatha1 line="17"> Sādiyāmi sadā hambho, upāsakanimantanaṃ;</gatha1>
<gathalast line="18">Neva sādenti sambuddha, putto pāsakayācanaṃ.</gathalast>
<hangnum line="19" number="6"></hangnum>
<gatha1 line="20"> Sapadānena yaṃ laddhaṃ, lūkhaṃvāpi paṇītakaṃ;</gatha1>
<gathalast line="21">Tena tussanti me puttā, rasagedhavivajjitā.</gathalast>
<hangnum line="22" number="7"></hangnum>
<gatha1 line="23"> Nipajjāmi ahaṃ sādhu, santhate sayane subhe;</gatha1>
<gathalast line="24">Na te seyyaṃ pakappenti, saṃsārabhayabhīrukā.</gathalast>
<hangnum line="25" number="8"></hangnum>
<gatha1 line="26"> Ṭhānā sanagamanena, kappenti iriyāpathaṃ;</gatha1>
<gathalast line="27">Nekabhūmisamākiṇṇa, pāsādesu vasāmahaṃ.</gathalast>
<hangnum line="28" number="9"></hangnum>
<gatha1 line="29"> Buddhaputtā tathācchannaṃ, na kadā pavisanti te;</gatha1>
<gathalast line="30">Rukkhamūle susānasmiṃ, abbhokāse ramanti te.</gathalast>
<hangnum line="31" number="10"></hangnum>
<gatha1 line="32"> Bhāvetvā bhavanāsāya, hetuṃ bhāvanamuttamaṃ;</gatha1>
<gathalast line="33">Ahaṃ gāme vasissāmi, pāpento janataṃ sivaṃ.</gathalast>
<hangnum line="34" number="11"></hangnum>
<gatha1 line="35"> Ramanti mama puttā te, pantasenāsane kakā;</gatha1>
<gatha2 line="36">Tesaṃ mahattaro santo, theroyaṃ vasabho mahā;</gatha2>
<gathalast line="37">Dhutapāpo dhutaṅgaggo, ñātoyaṃ mama sāsaneti.</gathalast>
<paragraph line="38">Evaṃ bhagavā hatthaṃ ukkhipitvā candamaṇḍale paharanto viya therassa guṇe pakāsesi, tato so tassa guṇakathaṃ sutvā sayampitaṃ ṭhānantaraṃ kāmayamāno yannūnāhaṃ anāgate aññatarassa sammāsambuddhassa sāsane dhutaṅgadharānaṃ aggo bhavissāmīti taṃ ṭhānantaraṃ patthento bhagavato pādamūle nipajji, satthā taṃ kāraṇaṃ upaparikkhitvā ito kappasatasahassamatthake gotamo nāma satthā uppajjissati. Tvaṃ tadā dhutaṅgadharānaṃ aggo hutvā kassa poti paññāyissatīti byākaraṇa <pageBreak edition="M" number="0.0047" /> madāsi. Tato paṭṭhāya so somanasso puññakammaṃ katvā tato cuto devamanussesu devissariyaṃ anubhavanto vipassīsammāsambuddhakāle ekasāṭako nāma brāhmaṇo hutvā mahādānaṃ adāsi. Tato cuto kassapasammāsambuddhe parinibbute bārāṇasīnagare bārāṇasīseṭṭhi hutvā nibbatto dānādīni puññāni katvā tato cavitvā saṃsāre saṃsaranto dasavassasahassā yukesu manussesu bārāṇasiyaṃ eko kuṭumbiko hutvā nibbatti. So panāyaṃ kuṭumbiko araññe jaṅghāvihāraṃ anuvicaranto paccantime janapade araññāyatane aññataraṃ paccekabuddhaṃ addasa. So ca paccekabuddho tattha cīvarakammaṃ karonto anuvāte appahonte saṃharitvā ṭhapetuṃ āraddho. Kuṭumbiko taṃ disvā bhante kiṃ karothāti pucchi. So paccekabuddho appicchatāya tena puṭṭho na kiñci vutto hoti. So cīvaradussaṃ nappahotīti ñatvā attano uttarasāṭakaṃ paccekabuddhassa pādamūle ṭhapetvā agamāsi. Paccekabuddho taṃ gahetvā anuvātakaṃ āropento cīvaraṃ katvā pārupi. Kuṭumbiko jīvitapariyosāne kālaṃ katvā tāvatiṃsabhavane nibbattitvā tattha yāvatāyukaṃ dibbasampattiṃ anubhavitvā tato cavitvā bārāṇasito tiyojanamattake ṭhāne aññatarasmiṃ nagare nibbatti, tassa mātāpitaro nandiyoti <note>nandītināmaṃ itisabbattha</note> nāmaṃ akaṃsu, tassa satta bhātaro ahesuṃ, sesā cha bhātaro nānākammantesu byāvaṭā mātāpitunnaṃ posenti. Nandiyo pana akammasīlo geheyeva vasati. Tasmā tassa sesā kujjhanti. Mātāpitaropi nandiyaṃ āmantetvā ovadanti. So tuṇhī hoteva. Athāparasmiṃ samaye gāme nakkhattaṃ saṅghuṭṭhaṃ, tadā so mātaraṃ āha. Amma sāṭakaṃ dehi, nakkhattaṃ kīḷissāmīti, sā dhota- vatthaṃ <pageBreak edition="M" number="0.0048" /> nīharitvā adāsi, amma thūlaṃ idanti, sā aññaṃ nīharitvā adāsi, tampi paṭikkhipi. Atha naṃ mātā āha. Tāta yādise mayaṃ gehe jātā, natthi ito sukhumatarassa paṭilābhāya puññanti, labhanaṭṭhānaṃ gamissāmi ammāti. Putta ahaṃ ajjeva tava bārāṇasīnagare rajjapaṭilābhaṃ icchāmīti āha. So sādhu ammāti mātaraṃ vanditvā padakkhiṇaṃ katvā pakkāmi. Mātuyā panassa evaṃ ahosi. Kahaṃ so gamissati, pubbeviya idhavā etthavā gehe nisīditvā āgacchatīti, so pana puññaniyāmena codiyamāno gāmato nikkhamitvā bārāṇasiṃ gantvā senaguttassa gehe paṭivasati, athekadivasaṃ so tassa kammakārehi saddhiṃ sallapanto nisīditvā pacalāyanto supinaṃ addasa. Mukhena antaṃ nikkhamitvā sakalajambudīpe pattharitvā antokucchimeva pāvisi. Pabuddho so bhīto mahāsaddamakāsi. Atha naṃ mahāsenagutto pucchi. Nandiyo supinaṃ addasanti āha. Atha tena kīdisanti puṭṭho kathesi, tato senagutto taṃ attano kulūpagaṃ paribbājikaṃ pucchi ko tassa vipākoti. Paribbājikā yadi bho itthī passati. Sattadivasabbhantareyeva abhisekaṃ labhati, yadi puriso passati, tatheva rājā hotīti kathesi. Senagutto tassā taṃ kathaṃ sutvā imaṃ mama ñātiṃ karomīti attano satta dhītare pakkositvā paṭipāṭiyā pucchi. Nandiyassa santike vasathāti, sesā sabbā na icchiṃsu, na mayaṃ jānāma etaṃ adhunāgataṃ kulavantaṃ vā dukkulavantaṃvāti. Atha kaṇiṭṭhikaṃ pucchi. Sā yassa maṃ mātāpitaro dassanti. Tesaṃ vacanaṃ na bhindissāmīti sampaṭicchi, atha senagutto nandiyaṃ pakkositvā attano dhītaraṃ datvā tassa mahāsampatti madāsi. Tato sattame divase nandiyo tattha tattha āhiṇḍanto rañño maṅgaluyyānaṃ passissāmīti gantvā dhaṅgalasilāpaṭṭesasīsaṃ pārupitvā nipajji, so ca bārāṇasīrañño kālaṅkatassa sattamo <pageBreak edition="M" number="0.0049" /> divaso hoti. Amaccāca purohitoca rañño sarīrakiccaṃ kāretvā rājaṅgaṇe nisīditvā mantayiṃsu. Rañño ekāva dhītā atthi, putto panassa natthi. Arājikaṃ rajjaṃ na tiṭṭhati. Phussarathaṃ vissajjessāmāti. Te kumudapattavaṇṇe cattāro sindhave yojetvā setacchattapamukhaṃpañcavidharājakakudhabhaṇḍaṃ rathasmiṃyeva ṭhapetvā rathaṃ vissajjetvā pacchato turiyāni paggaṇhāpesuṃ. Ratho pācīdvārena nikkhamitvā uyyānābhimukho ahosi. Paricayena uyyānābhimukho gacchati. Nivattemāti keci āhaṃsu. Purohito mā nivārayitthāti āha. Ratho kumārakaṃ padakkhiṇaṃ katvā ārohaṇasajjo hutvā aṭṭhāsi. Purohito pārupaṇakaṇṇaṃ apanetvā pādatalāni olokento tiṭṭhatu ayaṃ dīpo. Dvisahassadīpa parivāresu catūsu mahādīpesu ekarajjaṃ kātuṃ samatthotivatvā tassa dhitiṃ upadhāretuṃ tikkhattuṃ turiyāni paggaṇhāpesi. Atha kumāro mukhaṃ vivaritvā oloketvā kena kāraṇena āgatatthāti āha, deva tumhākaṃ rajjaṃ pāpuṇātīti, rājā kahanti, devattaṃ gato sāmīti, kati divasā atikkantāti, ajja sattamo divasoti. Putto vā dhītā vā natthīti, dhītā atthi deva. Putto na vijjatīti, tenahi karissāmi rajjanti, te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkāritvā uyyānaṃ netvā kumārassa abhisekaṃ akaṃsu, athassa katābhisekassa satasahassagghanakaṃ vatthaṃ ānesuṃ, so kimidaṃ tātāti āha, nivāsanavatthaṃ devāti, nanu tātā thūlaṃti, manussānaṃ paribhogavatthesu ito sukhumataraṃ natthi devāti, tumhākaṃ rājā evarūpaṃ nivāsesīti, āma devāti. Na maññe puññavā tumhākaṃ rājāti vatvā handa suvaṇṇabhiṅkāraṃ āharatha, labhissāma vatthanti, te suvaṇṇabhiṅkāraṃ āhariṃsu, so uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimadisāya abbhukkiri, <pageBreak edition="M" number="0.0050" /> tāvadeva ghanapathaviṃ bhinditvā soḷasakapparukkhā uṭṭhahiṃsu, puna udakaṃ hatthena gahetvā dakkhiṇaṃ pacchimaṃ uttaranti evaṃ catassopi disā abbhukkiri, sabbadisāsu soḷasa soḷasa hutvā catusaṭṭhikapparukkhā uṭṭhahiṃsu, so ekaṃ dibbadussaṃ nivāsetvā ekaṃ pārupitvā nandiyarañño vijite suttakantikā itthiyo mā suttaṃ kantantūti bheriṃ carāpethāti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā pāsādamabhiruyha mahāsampattiṃ anubhavi. Aho tadā paccekabuddhassa dinnānuvātakassa vipāko. Tenāhu porāṇā.</paragraph>
<hangnum line="39" number="12"></hangnum>
<gatha1 line="40"> Yathā sāsapamattamhā, bījā nigrodhapādapo;</gatha1>
<gathalast line="41">Jāyate satasākhaḍḍho, mahānīlambudopamo.</gathalast>
<hangnum line="42" number="13"></hangnum>
<gatha1 line="43"> Tatheva puññakammamhā, aṇumhā vipulaṃ phalaṃ;</gatha1>
<gathalast line="44">Hotīti appapuññanti, nāvamaññeyya paṇḍitoti.</gathalast>
<paragraph line="45">Evaṃ gacchante kāle ekadivasaṃ devī rañño sampattiṃ disvā aho tapassīti kāruññākāraṃ dassesi. Kimidaṃ devīti ca puṭṭhā atimahatī te deva sampatti. Atītamaddhānaṃ kalyāṇaṃ katattā. Idāni anāgatassatthāya kusalaṃ karothāti āha. Kassa dassāma. Sīlavantā natthīti. Asuñño deva jambudīpo arahantehi, tumhe dānaṃ sajjetha, ahaṃ arahante lacchāmīti āha. Punadivase rājā mahārahaṃ dānaṃ sajjāpesi. Devī sace imissā disāya arahanto atthi, idhā gantvā amhākaṃ bhikkhaṃ gaṇhantūti uttarahimavantābhimukhī pupphāni uddhaṃ khipitvā urena nipajji. Atha tāni pupphāni ākāsato gantvā himavantapadese vasantānaṃ padumavatiyā puttānaṃ pañcasatānaṃpaccekabuddhānaṃ jeṭṭhakamahāpadumapaccekabuddhassa pādamūle patiṃsu. Tathāhi.</paragraph>
<hangnum line="46" number="14"></hangnum>
<gatha1 line="47"> Aho <pageBreak edition="M" number="0.0051" /> passatha bho dāni, vimhayaṃ puññakammuno;</gatha1>
<gathalast line="48">Acetanāpi pupphāni, dūtakiccesu byāvaṭā.</gathalast>
<hangnum line="49" number="15"></hangnum>
<gatha1 line="50"> Kattukāmena lokasmiṃ, sakalaṃ attano vasaṃ;</gatha1>
<gathalast line="51">Sabbatthāmena kattabbaṃ, puññaṃ paññavatā sadāti.</gathalast>
<paragraph line="52">Tato mahāpadumapaccekabuddho taṃ ñatvā sesabhātare āmantesi. Mārisā nandiyarājā tumhe nimantesi. Adhivāsetha tassa nimantananti. Te adhivāsetvā tāvadeva ākāsenā gantvā uttaradvāre otariṃsu. Manussā pañcasatā deva paccekabuddhā āgatāti rañño ārocesuṃ, rājā saddhiṃ deviyā gantvā vanditvā patte gahetvā paccekabuddhe pāsādaṃ āropetvā tattha tesaṃ dānaṃ datvā bhattakiccāvasāne rājā saṅghattherassa devī saṅghanavakassa ca pādamūle nipajjitvā ayyā paccayehi na kilamissantu, mayaṃ puññena na hāyissāma, amhākaṃ idha vāsāya paṭiññaṃ dethāti paṭiññaṃ kāretvā uyyāne nivāsaṭṭhānādayo kāretvā yāvajīvaṃ paccakabuddhe upaṭṭhahitvā tesu parinibbutesu sādhukīḷanaṃ kāretvā candanā garuādīhi sarīrakiccaṃ kāretvā dhātuyo gahetvā cetiyaṃ patiṭṭhāpetvā evarūpānampi mahānubhāvānaṃ mahesīnaṃ maraṇaṃ bhavissati, kimaṅgaṃ pana mādisānanti saṃvegajāto jeṭṭhaputtaṃ rajje patiṭṭhāpetvā sayaṃ pabbajaṃ pabbaji, devīpi raññe pabbajite ahaṃ kiṃkarissāmīti pabbajitvā dvepi uyyāne vasantā jhānābhiññaṃ nibbattetvā jhānasukhena vītināmentā āyupariyosāne brahmaloke nibbattiṃsu. Te amhākaṃ bhagavato kāle brāhmaṇakule nibbattitvā buddhasāsane pabbajiṃsu, tadā nandiyarājā dhutaṅgadharānaṃ aggo mahākassapattheronāma hutvā cando viya suriyo viyaca loke pākaṭo hutvā bhagavati pari- nibbute <pageBreak edition="M" number="0.0052" /> buddhasāsanaṃ ativiya sobheti. Bhariyāpissa bhaddakāpiḷānī nāma ahosīti.</paragraph>
<hangnum line="53" number="16"></hangnum>
<gatha1 line="54"> Datvā pureko vipine caranto,</gatha1>
<gatha2 line="55">Paccekabuddhassanuvātamattaṃ;</gatha2>
<gatha3 line="56">Katvā saraṭṭhaṃ kurudīpasobhaṃ,</gatha3>
<gathalast line="57">Mahānubhāvo vasudhā dhiposi.</gathalast>
<hangnum line="58" number="17"></hangnum>
<gatha1 line="59"> Tumheca bhonto khalu sīlavante,</gatha1>
<gatha2 line="60">Dadātha dānāni anappakāni;</gatha2>
<gatha3 line="61">Taṃ vo patiṭṭhāca bhavantarasmiṃ,</gatha3>
<gathalast line="62">Cintāmaṇiṃ kappataruṃva sāranti.</gathalast>
<centered line="63">Nandiyarājassa vatthuṃ pathamaṃ.</centered>
<title line="64">12. Aññataramanussassa vatthumhi ayamānupubbīkathā</title>
<paragraph line="65">Amhākaṃ bhagavati parinibbute pāṭaliputtasamīpe aññatarasmiṃ gāme aññataro duggatamanusso vasati, so panekadivasaṃ aññataraṃ gāmaṃ gacchanto dve sāṭake nivāsetvā mahantaṃ aṭaviṃpāpuṇi, tadevaṃ gacchantaṃ disvā etassa vatthaṃ gaṇhissāmīti eko coro anubandhi, so dūratova āgacchantaṃ coraṃ disvā cintesi, ahametasmā palāyituṃ vā tena saddhiṃyujjhituṃ vā na sakkomi, ayamāgantvā avassaṃ anicchantassāpi me vatthaṃ gaṇhissati. Mayāpissa niratthakena harituṃ na sakkā, dānavasenassa dassāmīti sanniṭṭhāna makāsi, atha coro āgantvā vatthakaṃ parāmasi, atha so puriso cittaṃ pasādetvā imaṃ mama vatthadānaṃ bhavabhogasukhatthāya paccayo hotūti vatthaṃ datvā ducchāditattā mahāmaggaṃ pahāya aññena jaṅghāmaggena gacchanto āsivisena daṭṭho kālaṃ katvā himavantappadese <pageBreak edition="M" number="0.0053" /> dvādasayojanike kanakavimāne nekaccharāsahassaparivuto nibbatti. Vimānaṃ panassa parivāretvā tiyojanike ṭhāne kapparukkhā nibbattiṃsu, so mahantaṃ dibbasampattiṃ disvā somanassaṃ pavedento āha.</paragraph>
<hangnum line="66" number="1"></hangnum>
<gatha1 line="67"> Pariṇāmitamattena, dānassa sakasantakaṃ;</gatha1>
<gathalast line="68">Dadāti vipulaṃ bhogaṃ, dibbamissariyaṃ varaṃ.</gathalast>
<hangnum line="69" number="2"></hangnum>
<gatha1 line="70"> Dvādasayojanubbedhaṃ, duddikkhaṃ cakkhumūsanaṃ;</gatha1>
<gathalast line="71">Kūṭā gāravarupetaṃ, sabbasovaṇṇayaṃ subhaṃ.</gathalast>
<hangnum line="72" number="3"></hangnum>
<gatha1 line="73"> Mama puññena nibbattaṃ, nekarāgaddhajākulaṃ,</gatha1>
<gathalast line="74">Tatheva parisuddhehi, vitānehi ca laṅkataṃ.</gathalast>
<hangnum line="75" number="4"></hangnum>
<gatha1 line="76"> Pāsādapariyantamhi, dibbavatthāni lambare;</gatha1>
<gathalast line="77">Vāteritā te sobhanti, avhentāva sudhāsino.</gathalast>
<hangnum line="78" number="5"></hangnum>
<gatha1 line="79"> Pāsādassa samantā me, bhūmibhāge tiyojane;</gatha1>
<gathalast line="80">Icchiticchitadātāro, jātāsuṃ surapādapā.</gathalast>
<hangnum line="81" number="6"></hangnum>
<gatha1 line="82"> Tattha naccehi gītehi, vādehi turiyehi ca;</gatha1>
<gathalast line="83">Ne kaccharāsahassehi, modāmi bhavane mama.</gathalast>
<hangnum line="84" number="7"></hangnum>
<gatha1 line="85"> Na sammā dinnavatthassa, akkhette phalamī disaṃ;</gatha1>
<gathalast line="86">Khette sammā dadantassa, ko phalaṃ vaṇṇayissatīti.</gathalast>
<hangnum line="87" number="8"></hangnum>
<gatha1 line="88"> Evaṃ vidhampi kusalaṃ manujo karitvā,</gatha1>
<gatha2 line="89">Pappoti dibbavibhavaṃ munivaṇṇanīyaṃ;</gatha2>
<gatha3 line="90">Mantvāna bho dadatha dānavaraṃ susīle,</gatha3>
<gathalast line="91">Saddhāya suddhamanasāssa visesabhāgīti.</gathalast>
<centered line="92">Aññataramanussassa vatthuṃ dutiyaṃ.</centered>
<title line="93">13. Visamalomakumārassa vatthumhi ayamānupubbīkathā</title>
<paragraph line="94">Atīte <pageBreak edition="M" number="0.0054" /> kira imasmiṃ jambudīpe kassapo nāma sammāsambuddho pāramiyo pūretvā sabbaññutaṃ patto lokassa dukkhāpanudo sukhāvaho paṭivasati lokaṃ nibbāṇamahānagaravare paripūrento. Tasmiṃ samaye aññataro puriso satthu dhammadesanaṃ sutvā pasanno bhikkhusaṅghassa dānaṃ dento sīlaṃ rakkhanto uposathakammaṃ karonto nānāvidhāni puññakammāni katvā suttappabuddhoviya gantvā devaloke nibbatti sabbaratanamaye dibbavidhāne devaccharāsahassaparivuto. Tattha yāvatāyukaṃ ṭhatvā tato cuto amhākaṃ bhagavati parinibbute jambudīpe pāṭaliputtanagare āṇācakkavattidhammāsokamahānarindassa aggamahesiyā kucchimhi nibbatti. Tassa nāmaṃ karonto sīse lomaṃ visamaṃ hutvā jātatthā visamalomakumāroti sañjāniṃsu. So kamena viññutaṃ patto balasampanno ahosi. Mahāthāmo abhirūpoca ahosi. Dassanīyo pāsādiko yasaparivārasampanno paṭivasati. Tato aparena samayena dhammāsokamahānarindo caturāsītisahassarājaparivuto anantabalavāhano kī ḷā pa ro himavantaṃ gantvā yathābhirantaṃ kīḷitvā āgacchanto candabhāgaṃ nāma gaṅgaṃ sampāpuṇi. Sā pana yojanavitthatā tigāvutagambhīrā ahosi. Tadā sā adhunāgatehi oghehi mahāpheṇasamākulā bahūmiyo ubhokūle uttarantī mahāvegā <note>mahāvegāgacchantī itisabbattha</note> gacchanti. Tadā rājā gaṅgaṃ disvā ko nāmettha puriso evaṃvidhaṃ mahāgaṅgaṃ tarituṃ samattho bhavissatīti āha. Taṃ sutvā visamaloma kumāro āgantvā vanditvā ahaṃ deva gaṅgaṃ taritvā gantuñca āgantuñca sakkomīti āha. Rājā sādhūti sampaṭicchi. Atha kumāro gāḷhaṃ nivāsetvā makaradantiyā <pageBreak edition="M" number="0.0055" /> kese bandhitvā gaṅgākūle ṭhito aṭṭhārasahatthaṃ abbhuggantvā usabhamattaṭṭhāne patitvā taritu mārabhi. Tato caṇḍasotaṃ chinditvā taranto gamanā gamanakāle gaṇhanatthāya āgate caṇḍasuṃsumāre pāṇinā paharitvā cuṇṇavicuṇṇaṃ karonto vīsasataṃ māretvā uttāretvā talamuggamma rājānaṃ vanditvā aṭṭhāsi. Rājā taṃ kāraṇaṃ disvā bhayappatto eso kho maṃ māretvā rajjampi gahituṃ samattho. Etaṃ māretuṃ vaṭṭatīti cintetvā nagaraṃ sampatto kumāraṃ pakkosāpetvā amacce āha. Imaṃ bhaṇe bandhanāgāre karothāti. Te tathā kariṃsu, athassa bandhanāgāre vasantassa cattāro māsā atikkantā. Tato rājā catumāsaccayena dīghato saṭṭhihatthappamāṇe saṭṭhiveḷukalāpe āharāpetvā gaṇṭhiyo sodhāpetvā anto ayosāraṃ pūretvā rājaṅgaṇe ṭhapāpetvā visamalomakumāraṃ bandhanāgārato āhārāpetvā <note>āṇāpetvā itisabbattha</note> amacce evamāha. Bhaṇe svāyaṃ kumāro iminā khaggena ime veḷukalāpe caturaṅgulaṃ katvā chindatu. No ce chindituṃ sakkoti. Taṃ mārethāti āha, taṃ sutvā kumāro ahaṃ bandhanāgāre ci ra vu ttho jighacchāpīḷito āhārena kilamiṃ, yannūnāhaṃ āhāraṃ bhuñcitvā chindeyyanti. Te natthi dāni tuyhaṃ āhāranti āhaṃsu. Tenahi pokkharaṇiyā pānīyaṃ pivissāmīti āha. Te sādhūti pokkharaṇiṃ nesuṃ. Kumāro pokkharaṇiṃ otaritvā nahāyitvā nimuggo yāvadatthaṃ kalalaṃ bhuñcitvā pānīyaṃ pivitvā uṭṭhāya asipattaṃ gahetvā mahājanānaṃ <note>mahājanānaṃpassantameva itisabbattha</note> passantānameva aṭṭhāsītihatthaṭṭhānaṃ ākāsaṃ ullaṅghitvā sabbaveḷukalāpe caturaṅgulamattena khaṇḍākhaṇḍaṃ kurumāno otaritvā mūle thūlaayasalākaṃ patvā kiṇīti saddaṃ sutvā asipattaṃ vissajjetvā rodamāno aṭṭhāsi. Tato rājapurisehi kimattaṃ rodasīti vutte <pageBreak edition="M" number="0.0056" /> ettakānaṃ purisānamantare mayhaṃ ekopi suhado natti. Sace bhaveyya, imesaṃ veḷukalāpānamantare ayo sāraṃ atthibhāvaṃ katheyya, ahaṃ pana jānamāno ime veḷu kalāpe aṅgulaṅgulesu chindeyyanti āha. Tato rājā kumārena katakammaṃ oloketvā pasanno uparājaṭṭhānaṃ bahuñca vibhavaṃ dāpesi, evamassa balasampattilābho nāma na jātigottakulapadesādīnaṃ balaṃ. Na pāṇātipātādiduccaritānaṃ balaṃ. Kassetaṃ balanti. Kassapasammāsambuddhakāle bhikkhusaṅghassa dinnadānādisucaritakammavipākaṃ. Tena vuttaṃ.</paragraph>
<hangnum line="95" number="1"></hangnum>
<gatha1 line="96"> Kassapassa munindassa, kāle aññataro naro;</gatha1>
<gathalast line="97">Sambuddhamupasaṃkamma, sutvā dhammaṃ sudesitaṃ.</gathalast>
<hangnum line="98" number="2"></hangnum>
<gatha1 line="99"> Paṭiladdhasaddho hutvā, sīlavantāna bhikkhunaṃ;</gatha1>
<gathalast line="100">Madhurannapāne pacure, adāsi sumano tadā.</gathalast>
<hangnum line="101" number="3"></hangnum>
<gatha1 line="102"> Adāsi cīvare patte, tatheva kāyabandhane;</gatha1>
<gathalast line="103">Adā khīrasalākañca, bahū kattarayaṭṭhiyo.</gathalast>
<hangnum line="104" number="4"></hangnum>
<gatha1 line="105"> Adā supassayaṃ dānaṃ, mañcapīṭhādikaṃ tathā;</gatha1>
<gathalast line="106">Pāvāra kambalādīni, adā sītanivāraṇe.</gathalast>
<hangnum line="107" number="5"></hangnum>
<gatha1 line="108"> Adā bhesajjadānāni, ārogyatthāya bhikkhunaṃ;</gatha1>
<gathalast line="109">Evaṃ nānāvidhaṃ puññaṃ, katvāna tidivaṃ gato.</gathalast>
<hangnum line="110" number="6"></hangnum>
<gatha1 line="111"> Tattha dibbavimānamhi, uppanno so mahiddhiko;</gatha1>
<gathalast line="112">Devaccharāparivuto, devasenāpurakkhato.</gathalast>
<hangnum line="113" number="7"></hangnum>
<gatha1 line="114"> Dibbehi naccagītehi, dibbavāditatantihi;</gatha1>
<gathalast line="115">Modamāno anekehi, dibbasampattiyā saha.</gathalast>
<hangnum line="116" number="8"></hangnum>
<gatha1 line="117"> Yāvatāyuṃ tahiṃ ṭhatvā, jambudīpe manorame;</gatha1>
<gathalast line="118">Pure pāṭaliputtamhi, dhammāsokassa rājino.</gathalast>
<hangnum line="119" number="9"></hangnum>
<gatha1 line="120"> Putto <pageBreak edition="M" number="0.0057" /> hutvāna nibbatti, mahāthāmo mahābalo;</gatha1>
<gathalast line="121">Mahāyaso mahābhogo, āsi buddhādimāmako.</gathalast>
<hangnum line="122" number="10"></hangnum>
<gatha1 line="123"> Kātabbaṃ kusalaṃ tasmā, bhavasampatti micchatā;</gatha1>
<gathalast line="124">Pāletabba matho sīlaṃ, bhāvetabbañca bhāvananti.</gathalast>
<paragraph line="125">Tato kumāro uparājaṭṭhānaṃ labhitvā sampattiṃanubhavamāno moggaliputtatissattheramādiṃ katvā mahābhikkhusaṅghassa cīvarapiṇḍapātasenāsanagilānapaccayadānā divasena sakkāraṃ katvā sīlaṃ rakkhitvā uposathakammaṃ katvā āyupariyosāne yathākammaṃ gatoti.</paragraph>
<hangnum line="126" number="11"></hangnum>
<gatha1 line="127"> Evaṃvidhaṃ sucaritaṃ sumano karitvā,</gatha1>
<gatha2 line="128">Bhāgissa nekavibhavassa bhavābhavesu;</gatha2>
<gatha3 line="129">Tumhepi bho sucaritaṃ vibhavānurūpaṃ,</gatha3>
<gathalast line="130">Katvāna nibbutipadaṃ karagaṃ karothāti.</gathalast>
<centered line="131">Visamalomakumārassa vatthuṃ tatiyaṃ.</centered>
<title line="132">14. Kañcanadeviyā vatthumhi ayamānupubbīkathā</title>
<paragraph line="133">Jambudīpe kira devaputtanagaraṃ nāma dassanīyaṃ ekaṃ nagaraṃ ahosi. Tasmiṃ samaye manussā yebhuyyena pattamahaṃ nāma pūjaṃ karonti, bhagavatā paribhuttapattaṃ gahetvā katānekapūjāvidhānā ussavaṃ karonti. Taṃ pattamahanti vuccati. Tasmiṃ samaye devaputtanagare rājā sabbaratanamayaṃ rathaṃ sabbālaṅkārehi alaṅkārāpetvā kumudapattavaṇṇe cattāro sindhave yojetvā susikkhitasippācariyehi sattaratanapariniṭṭhite asītihatthaveḷagge satthunā paribhuttaṃ selamayapattaṃ muttājālādīhi alaṅkaritvā veḷaggaṃ āropetvā veḷuṃ <pageBreak edition="M" number="0.0058" /> rathe ṭhapāpetvā nagaraṃ devanagaraṃ viya alaṅkaritvā dhajapatākādayo ussāpetvā toraṇaggha kapantiyoca puṇṇaghaṭadīpamālādayoca patiṭṭhāpetvā anekehi pūjāvidhānehi nagaraṃ padakkhiṇaṃ kāretvā nagaramajjhe susajjitaratanamaṇḍape pattadhātuṃ ṭhapetvā sattame divase mahādhammasavaṇaṃ kārāpesi. Tadā tasmiṃ janapade bahū manussāca devatāca yakkharakkhasanāgasupaṇṇādayoca manussavesena yebhuyyena taṃ samāgamaṃ otaranti, evamacchariyaṃ taṃ pūjāvidhānaṃ ahosi.</paragraph>
<paragraph line="134">Tadā eko nāgarājā uttamarūpadharaṃ agatapubbapurisaṃ ekaṃ kumārikaṃ dhammaparisantare nisinnaṃ disvā tassā paṭibaddhacitto anekākārehi taṃ yā ci tvā tassā aladdhamāno kujjhitvā nāsāvātaṃ vissajjesi imaṃ māressāmīti. Taṃ tassā saddhābalena kiñci upaddavaṃ kātuṃ samattho nāhosi. Athassā nāgo pādato paṭṭhāya yāvasakalasarīraṃ bhogena veṭhetvā sīse phaṇaṃ katvā bhāyāpento aṭṭhāsi. Anaññavihitāya tāya dhammasavaṇabalena aṇumattampi dukkhaṃ nāhosi. Pabhātāya rattiyā taṃ disvā manussā kimetanti kāraṇaṃ pucchiṃsu, sāpi tesaṃ kathetvā evaṃ saccakiriyamakāsi. Tathāhi.</paragraph>
<hangnum line="135" number="1"></hangnum>
<gatha1 line="136"> Brahmacārī ahosāhaṃ, sañjātā idha mānuse;</gatha1>
<gathalast line="137">Tena saccena maṃ nāgo, khippameva pamuñcatu.</gathalast>
<hangnum line="138" number="2"></hangnum>
<gatha1 line="139"> Kāmāturassa nāgassa, nokāsamakariṃyato;</gatha1>
<gathalast line="140">Tena saccena maṃ nāgo, khippameva muñcatu.</gathalast>
<hangnum line="141" number="3"></hangnum>
<gatha1 line="142"> Visavātena khittassa, kupitassoragassahaṃ;</gatha1>
<gathalast line="143">Akuddhā tena saccena, so maṃ khippaṃ pamuñcatu.</gathalast>
<hangnum line="144" number="4"></hangnum>
<gatha1 line="145"> Saddhammaṃ suṇamānāhaṃ, garugāravabhattiyā;</gatha1>
<gathalast line="146">Assosiṃ tena saccena, khippaṃ nāgo pamuñcatu.</gathalast>
<hangnum line="147" number="5"></hangnum>
<gatha1 line="148"> Akkharaṃvā <pageBreak edition="M" number="0.0059" /> padaṃvāpi, avināsetvāva ādito;</gatha1>
<gathalast line="149">Assosiṃ tena saccena, khippaṃ nāgo pamuñcatūti.</gathalast>
<paragraph line="150">Saccakiriyāvasāne nāgarājā tassā atīva pasanno bhogaṃ viniveṭhetvā phaṇasataṃ māpetvā taṃ phaṇagabbhe nisīdāpetvā bahūhi nāgamānavakehi saddhiṃ udakapūjaṃ nāma pūja makāsi, taṃ disvā bahū nagaravāsino acchariyabbhutajātā aṭṭhārasakoṭidhanena pūja makaṃsu. Tathāhi.</paragraph>
<hangnum line="151" number="6"></hangnum>
<gatha1 line="152"> Natthi saddhāsamo loke, suhado sabbakāmado;</gatha1>
<gathalast line="153">Passathassā balaṃ saddhā, pūjentevaṃ naro ragā.</gathalast>
<hangnum line="154" number="7"></hangnum>
<gatha1 line="155"> Idha lokeva sālattha, bhavabhoga manappakaṃ;</gatha1>
<gathalast line="156">Tasmā saddhena kātabbaṃ, ratanattayagāravanti.</gathalast>
<paragraph line="157">Athevaṃ sā paṭiladdhamahāvibhavā yāvajīvaṃ komāriya brahmacāriṇī hutvā āyupariyosāne kālaṃ katvā tasmiṃyeva nagare rañño aggamahesiyā kucchimhi paṭisandhiṃ gaṇhitvā dasamāsaccayena mātukucchito nikkhami. Nikkhantadivase panassā sakaladevaputtanagare ratanavassaṃ vassi. Tenassā kañjanadevīti nāmaṃ kariṃsu. Samantapāsādikā ahosi. Abhirūpā devaccharapaṭibhāgā. Mukhato uppalagandho vāyati. Sarīrato candanagandho vāyati. Sakalasarīrato bālasuriyo viya raṃsiyo nicchārentī caturatanagabbhe padīpakiccaṃ nāma natthi. Sabbo gabbho sarīrā lokena eko bhāso hoti, tassā rūpasampatti sakalajambudīpe pākaṭā ahosi. Tato sakalajambudīpavāsī rājāno tassā atthāya piturañño paṇṇākārāni pahiṇiṃsu. Sā pana pañcakāme ananulittā pitaraṃ anujānāpetvā bhikkhunū passayaṃ gantvā pabbajitvā vipassanaṃ vaḍḍhetvā saha paṭisambhidāhi arahattaṃ pāpuṇīti.</paragraph>
<hangnum line="158" number="8"></hangnum>
<gatha1 line="159"> Sutvāna <pageBreak edition="M" number="0.0060" /> sādaravasena kumārikevaṃ;</gatha1>
<gatha2 line="160">Dhammañhi sīlamamalaṃ paripālayantī;</gatha2>
<gatha3 line="161">Laddhāna nekavibhavaṃ vibhavaṃ payātā,</gatha3>
<gathalast line="162">Mā bho pamajjatha sadā kusalappayogeti.</gathalast>
<centered line="163">Kañcanadeviyā vatthuṃ catutthaṃ.</centered>
<title line="164">15. Byagghassa vatthumhi ayamānupubbīkathā</title>
<paragraph line="165">Jambudīpe cūlaraṭṭhā sanne bārāṇasīnagare ekaṃ paṃsupabbataṃ vinivijjhitvā mahāmaggo hoti, tattha vemajjhe eko byaggho attano andhapitaraṃ pabbataguhāyaṃ katvā posento vasati. Tasseva pabbatassa vanadvāre tuṇḍilo nāma eko suvapotako rukkhasmiṃ vasati. Te ubhopi aññamaññaṃ piyasahāyā ahesuṃ, tasmiṃ samaye paccantagāmavāsī eko manusso attano mātugāmena saddhiṃ kalahaṃ katvā bārāṇasiṃ gacchanto taṃ vanadvāraṃ sampāpuṇi. Atha suvapotako parihīnattabhāvaṃ dukkhitaṃ taṃ disvā kampamānahadayo taṃ pakkositvā bho kuhiṃ gacchasīti āha, tena parakhaṇḍaṃ gacchāmīti vutte tuṇḍilo bho imasmiṃ vanakhaṇḍamajjhe eko byaggho vasati. Kakkhalo pharuso sampattasampatte māretvā khādati. Mā tvaṃ tena gacchāti āha. Svāyaṃ dubbhago manusso hitakāmassa tassa vacanaṃ anādiyitvā gacchāmevāti āha. Tuṇḍilo tenahi samma yadi anivattamāno gacchasi. Eso byaggho mama sahāyo. Me vacanaṃ tava santikā sutvā na gaṇhātīti. Tassa taṃ anādiyanto so suvarāje paduṭṭhacitto muggarena paharitvā māretvā araṇiṃ aggiṃ katvā maṃsaṃ khādi. Asappurisasaṃsaggo nāme sa idha lokaparalokesu dukkhāvahoyeva. Tathāhi.</paragraph>
<hangnum line="166" number="1"></hangnum>
<gatha1 line="167"> Mayā <pageBreak edition="M" number="0.0061" /> kataṃ mayhamidaṃ, iti vessānaraṃ naro;</gatha1>
<gathalast line="168">Samāliṅgati sappemo, dahatevassa viggahaṃ.</gathalast>
<hangnum line="169" number="2"></hangnum>
<gatha1 line="170"> Madhukhīrādidānena, pemasā paripālito;</gatha1>
<gathalast line="171">Sorago kupitovassa, ḍasatevassa viggahaṃ.</gathalast>
<hangnum line="172" number="3"></hangnum>
<gatha1 line="173"> Evaṃ nihīnajaccena, pāpena akataññunā;</gatha1>
<gathalast line="174">Narā dhamena dīnena, katopi khaṇasaṅgamo.</gathalast>
<hangnum line="175" number="4"></hangnum>
<gatha1 line="176"> Asādhuko ayaṃtevaṃ, jānamānena jantunā;</gatha1>
<gathalast line="177">Muhuttampi na kātabbo, saṅgamo so anatthadoti.</gathalast>
<paragraph line="178">Tato so asappuriso maṃsaṃ khāditvā gacchanto vanakhaṇḍamajjhaṃ sampāpuṇi. Atha byaggho taṃ disvā mahānādaṃ karonto gahaṇatthāya uṭṭhāsi. So byagghaṃ disvā bhayappatto tuṇḍilassa vacanaṃ saritvā ahaṃ bho tava sahāyatuṇḍilassa santikā āgatomhīti āha, taṃ sutvā byaggho attamano ehi sammāti taṃ pakkositvā attano vasanaṭṭhānaṃ netvā khāditabbāhārena taṃ santappetvā pitusantike nisīdāpetvā puna vanakhaṇḍa magamāsi. Athassa pitā puttassa gatakāle tena saddhiṃ sallapanto tassa vacanānusārena tuṇḍilaṃ māretvā khāditabhāvaṃ aññāsi. Tato so puttassa āgatakāle tava sahāyo tena māritoti āha. Taṃ sutvā byaggho anattamano vegena tassa vasanaṭṭhānaṃ gantvā samma tuṇḍilāti saddaṃ katvā apassanto luñcitapattaṃcassa disvā nissaṃsayaṃ tena mārito me sahāyoti socanto paridevanto āgañchi. Atha so asappuriso tasmiṃ tattha gate tassa pitaraṃ pāsāṇena paharitvā māretvā byagghaṃca dāni māressāmīti byagghāgamanamaggaṃ olokento nilīno aṭṭhāsi. Tasmiṃ khaṇe byagghopi āgañchi. So tassā gatakāle tassa tejena bhīto gantvā <pageBreak edition="M" number="0.0062" /> jīvitaṃ me sāmi dehīti pādamūle urena nipajji, byaggho pana tena katakammaṃ disvā tasmiṃ cittaṃ nibbāpetvā mama sahāyassa sāsanamādāyāgatassa dubbhituṃ na yuttanti cintento taṃ samassāsetvā gaccha sammāti sukhaṃ pesesi. Evañhi sappurisasamāgamo nāma idha lokaparalokesu sukhāvahoyeva, vuttaṃhi.</paragraph>
<hangnum line="179" number="5"></hangnum>
<gatha1 line="180"> Sabbhireva samāsetha, sabbhi kubbetha santhavaṃ;</gatha1>
<gathalast line="181">Sabbattha santhavo tena, seyyo hoti na pāpiyo.</gathalast>
<hangnum line="182" number="6"></hangnum>
<gatha1 line="183"> Sukhāvaho dukkhanudo, sadā sabbhi samāgamo;</gatha1>
<gathalast line="184">Tasmā sappuriseheva, saṅgamo hotu jantunaṃ.</gathalast>
<paragraph line="185">Tato so byaggho tena mettacittānubhāvena kālaṃ katvā sagge nibbattoti.</paragraph>
<hangnum line="186" number="7"></hangnum>
<gatha1 line="187"> Evaṃvidhopi pharuso paramaṃsabhojī;</gatha1>
<gatha2 line="188">Byaggho dayāyupagato sugatiṃ sumedho;</gatha2>
<gatha3 line="189">Tasmā karotha karuṇaṃ satataṃ janānaṃ,</gatha3>
<gathalast line="190">Taṃ vo dadāti vibhavañca bhavesu bhoganti.</gathalast>
<centered line="191">Byagghassa vatthuṃ pañcamaṃ.</centered>
<title line="192">16. Phalakakhaṇḍadinnassa vatthumhi ayamānupubbīkathā</title>
<paragraph line="193">Sāvatthiyaṃ kireko manusso uttarāpathaṃ gacchāmīti addhānamaggapaṭipanno gimhānamāse majjhaṇhe bahalātapena kilanto hutvā rukkhacchāyaṃ pavisitvā tambulaṃ khādanto phalake nisīdi. Atha uttarāpathenāgacchānto eko tatheva ātapena kilanto āgantvā purimassa santike nisīditvā bho pānīyaṃ atthīti pucchi. Itaro pānīyaṃ natthīti āha. Athassa <pageBreak edition="M" number="0.0063" /> so mayhampi bho tambulaṃ dehi pipāsitomhiti vatvāpi na labhi. Catukahāpaṇena ekaṃ tambulapaṇṇaṃ kiṇitvā laddho tattheva nisīditvā khāditvā pipāsaṃ vinodetvā tena upakārena tassa sinehaṃ katvā attano gamanaṭṭhāna magamāsi, athā parabhāge so paṭṭanaṃ gantvā nāvāya vaṇijjatthāya gacchanto samuddamajjhaṃ pāpuṇi. Tato sattame divase nāvā bhijji. Manussā macchakacchapānaṃ bhakkhā jātā. So eva puriso arogo hutvā ekaṃ phalakakhaṇḍaṃ ure katvā samuddaṃ tarati. Athe taropi tatheva nāvāya bhinnāya seso hutvā samuddaṃ taranto purimena samāgami. Atha te sattadivasaṃ samudde tarantā aññamaññaṃ sañjāniṃsu. Tesu kahāpaṇe datvā tambulaṃ gahito ekaṃ phalakakhaṇḍaṃ ure katvā tarati. Itarassetaṃ natthi. Atha so kahāpaṇe gahetvā dinnatambulamattasso pakāraṃ saritvā attano phalakakhaṇḍaṃ tassa adāsi. So tasmiṃ sayitvā taranto taṃ pahāya agamāsi, aparo anādhārakena taranto ossaṭṭhaviriyo udake osīditumārati. Tasmiṃ khaṇe samudde adhivatthā maṇimekhalā nāma devadhītā osīdantaṃ taṃ disvā sappurisoti tassa guṇānussarantī vegenā gantvā taṃ attano ānubhāvena samuddatīraṃ pāpesi. Itaraṃpi sā etasseva guṇānubhāvena tīraṃ pāpesi. Atha phalakenotiṇṇapuriso taṃ disvā vimhito kathaṃ purato ahosi sammāti pucchi. So na jānāmi. Apica kho sukheneva tīraṃ pattosmīti āha. Atha devadhītā dissamānakasarīreneva attanā ānītabhāvaṃ ārocentī āha.</paragraph>
<hangnum line="194" number="1"></hangnum>
<gatha1 line="195"> Yo mātaraṃ pitaraṃvā, dhammena idha posati;</gatha1>
<gathalast line="196">Rakkhanti taṃ sadā devā, samudde vā thalepi vā.</gathalast>
<hangnum line="197" number="2"></hangnum>
<gatha1 line="198"> Yo ce buddhañca dhammañca, saṃghañca saraṇaṃ gato;</gatha1>
<gathalast line="199">Rakkhanti taṃ sadā devā, samudde vā thalepi vā.</gathalast>
<hangnum line="200" number="3"></hangnum>
<gatha1 line="201"> Pañcavidhaṃ <pageBreak edition="M" number="0.0064" /> aṭṭhavidhaṃ, pātimokkhañca saṃvaraṃ;</gatha1>
<gathalast line="202">Pāleti yo taṃ pālenti, devā sabbattha sabbadā.</gathalast>
<hangnum line="203" number="4"></hangnum>
<gatha1 line="204"> Kāyena vācā manasā, sucarittaṃ caratī dha yo;</gatha1>
<gathalast line="205">Pālenti taṃ sadā devā, samudde vā thalepi vā.</gathalast>
<hangnum line="206" number="5"></hangnum>
<gatha1 line="207"> Yo sappurisadhammesu, ṭhito dha katavediko;</gatha1>
<gathalast line="208">Pālenti taṃ sadā devā, samudde vā thalepi vā.</gathalast>
<centered line="209">Tato so āha.</centered>
<hangnum line="210" number="6"></hangnum>
<gatha1 line="211"> Neva dānaṃ adāsāhaṃ, na sīlaṃ paripālayiṃ;</gatha1>
<gatha2 line="212">Kena me puññakammena, mamaṃ rakkhanti devatā;</gatha2>
<gathalast line="213">Pucchāmi saṃsayaṃ tuyhaṃ, taṃ me akkhāhi devateti.</gathalast>
<centered line="214">Devatā āha.</centered>
<hangnum line="215" number="7"></hangnum>
<gatha1 line="216"> Agādhā pārage bhīme, sāgare duritā kare;</gatha1>
<gathalast line="217">Bhinnanāvo taranto tvaṃ, hadaye katvā kaliṅgaraṃ.</gathalast>
<hangnum line="218" number="8"></hangnum>
<gatha1 line="219"> Ṭhatvā sappurise dhamme, attāna manavekkhiya;</gatha1>
<gathalast line="220">Khaṇasanthavassa purisassa, adāsi phalakaṃ sakaṃ.</gathalast>
<hangnum line="221" number="9"></hangnum>
<gatha1 line="222"> Taṃ tuyhaṃ mittadhammañca, dānañca phalakassa te;</gatha1>
<gathalast line="223">Patiṭṭhāsi samuddasmiṃ, evaṃ jānāhi mārisāti.</gathalast>
<paragraph line="224">Evañca vatvā sā te dibbāhārena santappetvā dibbavatthālaṅkārehi alaṅkaritvā attano ānubhāvena sāvatthinagareyeva te patiṭṭhāpesi. Tato paṭṭhāya tameva ārammaṇaṃ katvā te dānaṃ dadantā sīlaṃ rakkhantā uposathakammaṃ karontā āyupariyosāne saggaparāyaṇā ahesuṃ.</paragraph>
<hangnum line="225" number="10"></hangnum>
<gatha1 line="226"> Evaṃ parittakusalenapi sāgarasmiṃ,</gatha1>
<gatha2 line="227">Sattā labhanti saraṇaṃ khalu devatāhi;</gatha2>
<gatha3 line="228">Tumhepi sappurisataṃ na vināsayantā,</gatha3>
<gathalast line="229">Mā bho pamajjatha sadā kusalappayogeti.</gathalast>
<centered line="230">Phalakakhaṇḍadinnassa vatthuṃ chaṭṭhamaṃ.</centered>
<title line="231">17. Corasahāyassa vatthumhi ayamānupubbīkathā</title>
<paragraph line="232">Amhākaṃ <pageBreak edition="M" number="0.0065" /> bhagavati parinibbute jambudīpe devadahanagare eko manusso dukkhito tattha tattha vicaranto paccante aññataraṃ gāmaṃ gantvā tattha ekasmiṃ kulagehe nivāsaṃ kappesi. Tattha manussā tassa yāgubhattaṃ datvā posesuṃ, tato so tattha manussehi mittasanthavaṃ katvā katipāhaṃ tattha vasitvā aññaṭṭhānaṃ gantvā aparabhāge corakammaṃ karonto jīvikaṃ kappeti. Athekadivasaṃ corentaṃ taṃ rājapurisā gahetvā rañño dassesuṃ. Rājā taṃ bandhanāgāre karothāti āṇāpesi, te taṃ bandhanāgāraṃ netvā saṅkhalikāhi bandhitvā ārakkhakānaṃ paṭipādetvā agamaṃsu, bandhanāgāre vasantassa tassa dvādasasaṃvaccharāni atikkantāni. Tato aparabhāge tassa pubbasahāyo paccantagāmavāsī manusso kenaci kammena devadaha māgato tattha tattha āhiṇḍanto bandhanāgāre baddhaṃ taṃ addasa. Disvā tassa hadayaṃ kampi, so roditvā paridevitvā kiṃ te mayā kattabbaṃ sammāti pucchi. Tato tena samma bandhanāgāre vasantassa me idāni dvādasasaṃvaccharāni atikkantāni, ettakaṃ kālaṃ dubbhojanādinā mahādukkhaṃ anubhomi. Yāvāhaṃ āhāraṃ pariyesitvā bhuñjitvā āgamissāmi. Tāva maṃ ito muñcanupāyaṃ jānāhīti vutte so sappuriso.</paragraph>
<hangnum line="233" number="1"></hangnum>
<gatha1 line="234"> Rūpena kintu guṇasīlavivajjitena,</gatha1>
<gatha2 line="235">Micchālayassa kitavassa dhiyā kimatthaṃ;</gatha2>
<gatha3 line="236">Dānā dicāgavigatena dhanena kiṃ vā;</gatha3>
<gathalast line="237">Mittena kiṃ byasanakālaparammukhenāti.</gathalast>
<paragraph line="238">Evañca pana vatvā sādhu samma karomi te vacananti ārakkhakānaṃ santikaṃ gantvā bhonto yāveso bhattaṃ bhuñjitvā āgacchati. Tāvāhaṃ tassa pāṭibhogo bhavissāmi. Vissajjetha <pageBreak edition="M" number="0.0066" /> nanti āha, tehi na sakkā bho etaṃ vissajjetuṃ, api ca kho yāvāyaṃ āgacchati. Tāva tvaṃ ayasaṅkhalikāya baddho nisīdissasi, evaṃ taṃ vissajjessāma, no ce na sakkāti āhaṃsu, so evampi hotu sammāti vatvā tassa pādato saṅkhalikaṃ muñcitvā attano pāde katvā bandhanāgāraṃ pavisitvā itaraṃ muñcāpesi. Sopi asappuriso bandhanā mutto na puna taṃ ṭhāna magamāsi, aho akataññuno pakatiṃ ñātuṃ bhāriyaṃ. Yathāha.</paragraph>
<hangnum line="239" number="2"></hangnum>
<gatha1 line="240"> Vāripūre yathā sobbhe, nevanto visamaṃ samaṃ;</gatha1>
<gathalast line="241">Paññāyatevaṃsādhussa, bhāvaṃ manasi sambhavaṃ.</gathalast>
<hangnum line="242" number="3"></hangnum>
<gatha1 line="243"> Bhāsanti mukhato ekaṃ, cintenti manasā paraṃ;</gatha1>
<gathalast line="244">Kāyenekaṃ karontevaṃ, pakatāyamasādhunaṃ.</gathalast>
<hangnum line="245" number="4"></hangnum>
<gatha1 line="246"> Tesaṃ yo bhāvamaññāsi, sova paṇḍitajātiko;</gatha1>
<gathalast line="247">Bahussutopi soyeva, paracittavidūpi so.</gathalast>
<paragraph line="248">Athassa bandhanāgāre vasantassa dvādasasaṃvaccharāni atikkantāni. Ettakaṃ kālaṃ jighacchāpīḷitena tena āhārattāya paro na yācitapubbo, anucchiṭṭhāhāraṃ labhanadivasato alabhanadivasāyeva bahutarā honti, atha dvādasasaṃvaccharātikkame rañño putto nibbatti. Tadā rājā attano vijite sabbabandhanāgārāni vivarāpesi. Antamaso migapakkhinopi bandhanā muñcāpesi. Dvāre vivaṭamatteyeva bandhanāgāre manussā icchiticchitaṭṭhānaṃ agamaṃsu. So panekova tehi saddhiṃ agantvā ohīyi. Ārakkhakehi tvaṃ bho kasmā na gacchasīti vutte ahaṃ bho paññātabhāvena idāni na gamissāmi. Atīva parihīnagattosmi. Andhakāre gamissāmīti vatvā andhakāre āgate nikkhamma antonagare vissāsikānaṃ abhāvena kuto āhāraṃ labhissāmīti cintento nikkhamma rattandhakāre āmakasusāna <pageBreak edition="M" number="0.0067" /> magamāsi. Etthāhāraṃ labhissāmīti. Tattha so adhunā nikkhittamatamanussaṃ disvā manussaṭṭhinā maṃsaṃ chinditvā sīsakapāle pakkhipitvā tīhi manussasīsehi katauddhane ṭhapetvā citakato omukkaalātehi aggiṃ katvā susānaṃ nibbāpanatthāyā bhataudakena manussaṭṭhinā ālolento maṃsaṃ pacitvā otāretvā sākhābhaṅgena hirikopīṇaṃ paṭicchādetvā nivatthapilokikaṃ vātāvaraṇaṃ katvānisīdi. Tasmiṃ khaṇe tattha pippalīrukkhe adhivatthā devatā tassa taṃ kiriyaṃ disvā pucchissāmi tāva nanti taṃ upasaṅkamitvā evamāha. Bho tvaṃ ghanataratimirākule mahārattiyaṃ tattha tattha vikiṇṇanaraṭṭhisamākiṇṇe soṇasigālādikuṇapādakākule manussamaṃsabhakkhayakkharakkhasākule tattha tattha pajjalantānekacitakabhayānake susāne manussamaṃsaṃ pacitvā kiṃkarosīti pucchantī āha.</paragraph>
<hangnum line="249" number="5"></hangnum>
<gatha1 line="250"> Rattandhakāre kuṇapādakehi,</gatha1>
<gatha2 line="251">Samākule sīvathikāya majjhe;</gatha2>
<gatha3 line="252">Manussamaṃsaṃ pacasī dha sīse,</gatha3>
<gathalast line="253">Vadehi kiṃ tena payojanaṃ teti.</gathalast>
<centered line="254">Atha so āha.</centered>
<hangnum line="255" number="6"></hangnum>
<gatha1 line="256"> Na yāgahetu na ca dānahetu,</gatha1>
<gatha2 line="257">Susānamajjhamhi pacāmi maṃsaṃ;</gatha2>
<gatha3 line="258">Khudāsamaṃ natthi narassa aññaṃ,</gatha3>
<gathalast line="259">Khudāvināsāya pacāmimambhoti.</gathalast>
<paragraph line="260">Tato devatā taṃ tathā hotu, iminā pilotikena vātāvaraṇaṃ karosi. Kimatthametanti pucchantī.</paragraph>
<hangnum line="261" number="7"></hangnum>
<gatha1 line="262"> Nivatthasākho <pageBreak edition="M" number="0.0068" /> hirisaṃvarāya,</gatha1>
<gatha2 line="263">Pilotikaṃ tattha pasārayanto;</gatha2>
<gatha3 line="264">Karosi vātāvaraṇañca samma,</gatha3>
<gathalast line="265">Kimatthametaṃ vada pucchito meti.</gathalast>
<centered line="266">So tassā cikkhanto āha.</centered>
<hangnum line="267" number="8"></hangnum>
<gatha1 line="268"> Subhā subhāmissitasītavāto,</gatha1>
<gatha2 line="269">Sayaṃ acittova acittabhāvā;</gatha2>
<gatha3 line="270">Dehaṃ phusitvāna asādhukassa,</gatha3>
<gathalast line="271">Akataññuno mittapadhaṃsakassa.</gathalast>
<hangnum line="272" number="9"></hangnum>
<gatha1 line="273"> Samāvahanto yadi me sarīre,</gatha1>
<gatha2 line="274">Phusāti <note>phusātisāsaṅgatimajjadāni itikattaci</note> taṃ vāyu mamā visitvā;</gatha2>
<gatha3 line="275">Dukkhaṃ dadātīti visaṃva taṃ bho,</gatha3>
<gathalast line="276">Parivajjituṃ baddhamimaṃ kucelanti.</gathalast>
<centered line="277">Devatā āha.</centered>
<hangnum line="278" number="10"></hangnum>
<gatha1 line="279"> Ki makāsi bho so katanāsako te,</gatha1>
<gatha2 line="280">Dhanañca dhaññaṃ tava nāsayī ca;</gatha2>
<gatha3 line="281">Mātā pitā bandhavo khetta vatthū,</gatha3>
<gathalast line="282">Vināsitā tena vadehi kiṃ teti.</gathalast>
<centered line="283">Tato so āha.</centered>
<hangnum line="284" number="11"></hangnum>
<gatha1 line="285"> Yaṃ rājato hoti bhayaṃ mahantaṃ,</gatha1>
<gatha2 line="286">Sabbassa haraṇādivadhādikañca;</gatha2>
<gatha3 line="287">Akataññunā sappurisena hoti,</gatha3>
<gathalast line="288">Ārāva so bho parivajjanīyo.</gathalast>
<hangnum line="289" number="12"></hangnum>
<gatha1 line="290"> Yamatthi <pageBreak edition="M" number="0.0069" /> corāribhayañhi loke,</gatha1>
<gatha2 line="291">Atho dakenāpi ca pāvakena;</gatha2>
<gatha3 line="292">Akataññunā taṃ sakalampi hoti,</gatha3>
<gathalast line="293">Ārāva so bho parivajjanīyo.</gathalast>
<hangnum line="294" number="13"></hangnum>
<gatha1 line="295"> Pāṇātipātampi adinnadānaṃ,</gatha1>
<gatha2 line="296">Parassa dārūpagamaṃ musā ca;</gatha2>
<gatha3 line="297">Majjassa pānaṃ kalahañca pesunaṃ,</gatha3>
<gathalast line="298">Samphaṃ giraṃ dhuttajanehi <note>akkhadhuttādiyogaṃ itikatthaci</note> yogaṃ.</gathalast>
<hangnum line="299" number="14"></hangnum>
<gatha1 line="300"> Sabbaṃ anatthaṃ asivaṃ aniṭṭhaṃ,</gatha1>
<gatha2 line="301">Apāyikaṃ <note>apāyikaṃ itikatthaci</note> dukkhamananta maññaṃ;</gatha2>
<gatha3 line="302">Akataññunā sappurisena hoti;</gatha3>
<gathalast line="303">Ārāva so bho parivajjanīyoti.</gathalast>
<paragraph line="304">Vatvā attanā asappurisasaṃsaggenānubhūtaṃ sabbaṃ dukkhaṃ kathesi, tato devatā ahampi bho satthuno maṅgalasuttadesanādivase imasmiṃyeva rukkhe nisinno.</paragraph>
<gatha1 line="305">Asevanā ca bālānaṃ, paṇḍitānañca sevanā;</gatha1>
<gathalast line="306">Pūjā ca pūjanīyyānaṃ, etaṃ maṅgala muttamanti.</gathalast>
<paragraph line="307">Gāthāya bālassa dose assosiṃti vatvā tassa pasanno taṃ attano vimānaṃ netvā nahāpetvā dibbavatthālaṅkārehi alaṅkaritvā dibbannapānaṃ datvā mahantaṃ sakkārasammānaṃ katvā attano ānubhāvena tasmiṃ nagare rajje abhisiñcāpesi. So tattha rajjaṃ karonto dānādīni puññāni katvā āyupariyosāne yathākammaṃ gatoti.</paragraph>
<hangnum line="308" number="15"></hangnum>
<gatha1 line="309"> Evaṃ <pageBreak edition="M" number="0.0070" /> asādhujanasaṅgamasannivāsaṃ,</gatha1>
<gatha2 line="310">Sañcajja sādhusucisajjanasaṅgamena;</gatha2>
<gatha3 line="311">Dānādi nekakusalaṃ paripūrayantā,</gatha3>
<gathalast line="312">Saggā pavaggavibhavaṃ abhisambhunāthāti.</gathalast>
<centered line="313">Corasahāyassa vatthuṃ sattamaṃ.</centered>
<title line="314">18. Maruttabrāhmaṇassa vatthumhi ayamānupubbīkathā</title>
<paragraph line="315">Jambudīpe candabhāgā nāma gaṅgātīre homagāmaṃ nāma atthi. Tasmiṃ eko marutto nāma brāhmaṇo paṭivasati. Tadā so vohāratthāya takkasīlaṃ gantvā gehaṃ āgacchanto antarāmagge ekāya sālāya kuṭṭharogā turaṃ sunakhaṃ disvā tasmiṃ kāruññena nīlavallitakkambilena madditvā pāyesi. Sunakho vūpasantarogo pākatiko hutvā brāhmaṇena attano katūpakāraṃ sallakkhento teneva saddhiṃ agamāsi. Aparabhāge brāhmaṇassa bhariyā gabbhaṃ paṭilabhi, paripuṇṇagabbhāya tāya vijāyanakāle dārako tiriyampatitvā antogabbheyeva mato. Tadā taṃ satthena khaṇḍākhaṇḍikaṃ chinditvā nīhariṃsu, atha brāhmaṇo taṃ disvā nibbindahadayo gharāvāsaṃ pahāya isipabbajjaṃ pabbajitvā araññe viharati. Athassa bhariyā aññena saddhiṃ saṃvasantī ayaṃ maṃ pahāya pabbajitoti brāhmaṇe paduṭṭhacittā bho brāhmaṇaṃ mārehīti sāmikena saddhiṃ mantesi. Tesaṃ mantanaṃ sunakho sutvā brāhmaṇeneva saddhiṃ carati. Athekadivasaṃ tassā sāmiko tā pa saṃ māressāmīti dhanu kalāpaṃ gahetvā nikkhami, tadā tāpaso phalāphalatthāya araññaṃ gato. Su na kho assameyeva o hī yi. Puriso tāpasassāgamanamaggaṃ olokento gacchantare <pageBreak edition="M" number="0.0071" /> nilīno acchi. Sunakho tassa pamādaṃ oloketvā dhanuno guṇaṃ khāditvā chindi. So puna guṇaṃ pākatikaṃ katvā āropesi. Evaṃ so āropitaṃ āropitaṃ khādateva, atha so pāpapuriso tāpasassāgamanaṃ ñatvā taṃ māressāmīti dhanunā saddhiṃ agamāsi. Athassa sunakho pāde ḍasitvā pātetvā tassa mukhaṃ khāditvā dubbalaṃ katvā bhuṅkāramakāsi, evañhi sappurisā attano upakārakānaṃ paccupakāraṃ karonti. Vuttañhi.</paragraph>
<hangnum line="316" number="1"></hangnum>
<gatha1 line="317"> Upakāraṃ karonto so, sunakho katavediko;</gatha1>
<gathalast line="318">Sattūpaghātakaṃ katvā, isino dāsi jīvitaṃ.</gathalast>
<hangnum line="319" number="2"></hangnum>
<gatha1 line="320"> Tiracchānāpi jānanti, guṇamattani kataṃ sadā;</gatha1>
<gathalast line="321">Iti utvāna medhāvī, kataññū hontu pāṇinoti.</gathalast>
<paragraph line="322">Tato tāpaso sunakhassa saddenā gantvā tassa taṃ vippakāraṃ disvā kāruññena paṭijiggitvā vūpasantavaṇaṃ balappattaṃ posetvā tattheva vasanto jhānābhiññaṃ nibbattetvā āyupariyosāne brāhmalokaparāyaṇo ahosīti.</paragraph>
<hangnum line="323" number="3"></hangnum>
<gatha1 line="324"> Sutvāna sādhu sunakhena katūpakāraṃ,</gatha1>
<gatha2 line="325">Mettiṃdisassa pakataṃ isinā ca sutvā;</gatha2>
<gatha3 line="326">Sammā karotha karuṇañca parūpakāraṃ,</gatha3>
<gathalast line="327">Taṃ sabbadā bhavati vo bhavabhogahetūti.</gathalast>
<centered line="328">Maruttabrāhmaṇassa vatthuṃ aṭṭhamaṃ.</centered>
<title line="329">19. Pānīyadinnassa vatthumhi ayamānupubbīkathā</title>
<paragraph line="330">Jambudīpe <pageBreak edition="M" number="0.0072" /> aññatarasmiṃ janapade kire ko manusso raṭṭhato raṭṭhaṃ janapadato janapadaṃ vicaranto anukkamena candabhāgānadītīraṃ patvā nāvaṃ abhiruhitvā paratīraṃ gacchati. Athāparā gabbhinitthī tāya eva nāvāya gacchati, atha nāvā gaṅgāmajjhappattakāle tassā kammajavātā caliṃsu. Tato sā vijāyitumasakkontī kilantā pānīyaṃ me detha, pipāsitāmhiti manusse yāci. Te tassā vacanaṃ asuṇantā viya pānīyaṃ nādaṃsu, atha so jānapadiko tassā karuṇāyanto <note>karuṇāyapānīyaṃ, karuṇāyantopānīyaṃ, karuṇāyatoyaṃ iticakatthaci</note> toyaṃ gahetvā mukhe āsiñci, tasmiṃ khaṇe sā laddhassāsā sukhena dārakaṃ vijāyi, atha te tīraṃ patvā katipayadivasena attano attano ṭhānaṃ pāpuṇiṃsu. Athāparabhāge so jānapadiko aññatarakiccaṃ paṭicca tassā itthiyā vasananagaraṃ patvā tattha tattha āhiṇḍanto nivāsanaṭṭhānaṃ alabhitvā nagaradvāre sālaṃ gantvā tattha nipajji. Tasmiṃyeva divase corā nagaraṃ pavisitvā rājagehe sandhiṃ chinditvā dhanasāraṃ gahetvā gacchantā rājapurisehi anubandhā gantvā tāyeva sālāya chaḍḍetvā palāyiṃsu. Atha rājapurisā āgantvā core apassantā taṃ jānapadikaṃ disvā ayaṃ coroti gahetvā pacchābāhaṃ gāḷhaṃ bandhitvā puna divase rañño dassesuṃ. Raññā kasmā bhaṇe corakamma makāsīti pucchito nāhaṃ deva coro, āgantukomhīti vutte rājā core pariyesitvā alabhanto ayameva coro, imaṃ mārethāti āṇāpesi. Rājapurisehi taṃ gāḷhaṃ bandhitvā āghātanaṃ nīte sā itthī taṃ tathā nīyamānaṃ disvā sañjānitvā kampamānahadayā muhuttena rañño santikaṃ gantvā vanditvā deva eso <pageBreak edition="M" number="0.0073" /> na coro āgantuko muñcathetaṃ devāti āha. Rājā tassā kathaṃ asaddahanto yajjetaṃ mocetu micchasi. Tassagghanakaṃ dhanaṃ datvā muñcāpehīti, sā sāmi mama gehe dhanaṃ natthi. Apica mama sattaputtehi saddhiṃ maṃ dāsiṃ karohi, etaṃ muñca devāti āha, atha rājā tvaṃ etaṃ adhunāgatoti vadasi. Etaṃ nissāya puttehi saddhiṃ attānaṃ dāsattaṃ sāvesi. Kimeso te ñāti vā, udāhu upakārakoti pucchanto āha.</paragraph>
<hangnum line="331" number="1"></hangnum>
<gatha1 line="332"> Kiṃte bhoti ayaṃ poso, tuvaṃ pucchāmi saṃsayaṃ;</gatha1>
<gathalast line="333">Bhātā vā te pitā hoti, pati vā devaro tava.</gathalast>
<hangnum line="334" number="2"></hangnum>
<gatha1 line="335"> Ñāti sālohito kinnu, udāhu iṇadāyako;</gatha1>
<gathalast line="336">Athopakārako kinnu, kasmāssa desi jīvitaṃti.</gathalast>
<centered line="337">Tato sā āha.</centered>
<hangnum line="338" number="3"></hangnum>
<gatha1 line="339"> Eso me puriso deva, katapubbopakārako;</gatha1>
<gathalast line="340">Atāṇamekikaṃ <note>attānamekikaṃ itikatthaci</note> ceso, dukkhitaṃ maraṇe ṭhitaṃ.</gathalast>
<hangnum line="341" number="4"></hangnum>
<gatha1 line="342"> Vijāyitu masakkontiṃ, gabbhiniṃ dukkhavediniṃ;</gatha1>
<gathalast line="343">Toyena maṃ upaṭṭhāsi, tenāhaṃ sukhitā tadā.</gathalast>
<hangnum line="344" number="5"></hangnum>
<gatha1 line="345"> Bhaṅgakallolamālāya, uttarantaṃ mahaṇṇavaṃ;</gatha1>
<gathalast line="346">Pahāya pātuṃ kūpassa, yāti loko pipāsito.</gathalast>
<hangnum line="347" number="6"></hangnum>
<gatha1 line="348"> Tatheva vijjamānesu, janesu manujādhipa,</gatha1>
<gathalast line="349">Ekasseva manasmiṃhi, guṇaṃ tiṭṭhati sādhukaṃ.</gathalast>
<hangnum line="350" number="7"></hangnum>
<gatha1 line="351"> Pahatvāna mataṃ hatthiṃ, maṃsatthī keci jantuno;</gatha1>
<gathalast line="352">Anubandhanti maṃsatthaṃ, sasaṃ dhāvanta mekakaṃ.</gathalast>
<hangnum line="353" number="8"></hangnum>
<gatha1 line="354"> Tatheva <pageBreak edition="M" number="0.0074" /> vijjamānesu, janesu manujādhipa;</gatha1>
<gathalast line="355">Guṇavanta manubandhanti, sappurisaṃ katavedikaṃ.</gathalast>
<hangnum line="356" number="9"></hangnum>
<gatha1 line="357"> Tasmā sappurise dhamme, patiṭṭhāsmi narādhipa;</gatha1>
<gathalast line="358">Anussaranti etena, katapubbū pakārakaṃ.</gathalast>
<hangnum line="359" number="10"></hangnum>
<gatha1 line="360"> Ahañca mama puttā ca, etenamha sukhāpitā;</gatha1>
<gathalast line="361">Jīvitampi pariccajja, muccanīyo ayaṃ mayāti.</gathalast>
<paragraph line="362">Tato rājā dovārikaṃ pakkositvā tampi pucchitvā adhunāgatabhāvaṃ ñatvā tassā sappurisadhamme santuṭṭho tesaṃ ubhinnampi mahantaṃ yasaṃ anuppadāsi. Te laddhayasā ta to paṭṭhāya dānādīni puññakammāni katvā saggaparāyaṇā ahesunti.</paragraph>
<hangnum line="363" number="11"></hangnum>
<gatha1 line="364"> Dhamme patiṭṭhitamanā api mātugāmā,</gatha1>
<gatha2 line="365">Evaṃ labhanti vibhavañca pasaṃsanañca;</gatha2>
<gatha3 line="366">Dhammañca sādhucaritaṃ manasīkaronto,</gatha3>
<gathalast line="367">Dhammesu vattatha sadā sucisajjanāti.</gathalast>
<centered line="368">Pānīyadinnassa vatthuṃ navamaṃ.</centered>
<title line="369">20. Sahāyassa pariccattajīvitakassa vatthumhi ayamānupubbīkathā</title>
<paragraph line="370">Bhagavati parinibbute sāvatthiyaṃ somabrāhmaṇo somadattabrāhmaṇoti dve brāhmaṇā vasanti. Tattha somadattabrāhmaṇena saddhiṃ somabrāhmaṇo yebhuyyena dūtaṃ kīḷati. Athekadivasaṃ somadatto somabrāhmaṇaṃ tena parājetvā tassa uttarāsaṅgañca lañchanamuddikañca gahetvā attano gehaṃ gacchanto somabrāhmaṇassa ehi gehaṃ gacchā- māti <pageBreak edition="M" number="0.0075" /> āha. Tato somo nāhaṃ samma ekasāṭako hutvā antaravīthiṃ otarituṃ sakkomi. Gamanato ettheva me ṭhānaṃ varataranti āha, somadattena evaṃ sati samma imaṃ uttarāsaṅgaṃ gaṇhāti tassa taṃ datvā idāni samma ehīti vuttopi nāgacchati. Puna tena bho kasmā nāgacchasīti puṭṭho samma mama hatthe muddikaṃ apassantā me puttadārādayo mayā saddhiṃ kalahaṃ karontīti āha, atha so evaṃ sante yadā te pahoti. Tadā mayhaṃ dehīti muddikampi datvā taṃ gahetvā gehaṃ agamāsi. Atha te ettakena sahāyā ahesuṃ. Aparabhāge somadattabrāhmaṇaṃ ayaṃ paradārakammaṃ akāsīti manussā gahetvā rañño dassesuṃ. Rājā tassa rūpasampattiṃ disvā rājāṇaṃ akatvā mā bho puna evamakāsīti ovaditvā vissajjesi. Rājā naṃ yāvatatiyavāraṃ ovadanto vissajjetvā catutthevāre gacchathetaṃ āghātanaṃ netvā mārethāti āṇāpesi. Evaṃ pāpakamme niratā anekākārena ovadantāpi na sakkā nivāretuṃ. Tathāhi.</paragraph>
<hangnum line="371" number="1"></hangnum>
<gatha1 line="372"> Soṇā ceva sigālā ca, vāyasā nīlamakkhikā;</gatha1>
<gathalast line="373">Iccete kuṇape sattā, na sakkā te nisedhituṃ.</gathalast>
<hangnum line="374" number="2"></hangnum>
<gatha1 line="375"> Tathā pāṇātipātesu, paradāre surāya ca;</gatha1>
<gathalast line="376">Musāvādesu theyyesu, sattasattā na vāriyāti.</gathalast>
<paragraph line="377">Tato rājapurisā taṃ bandhitvā pakkamiṃsu. Tadā somabrāhmaṇo somadattaṃ tathā nīyamānaṃ disvā kampamānahadayo rājapurisānaṃ santikaṃ gantvā imaṃ bho muhuttaṃ mā māretha. Yāva rājānaṃ jānāpessāmīti vatvā rañño santikaṃ gantvā vanditvā ṭhito deva mama jīvitaṃ somadattassa brāhmaṇassa dassāmi. Etaṃ muñcatha. Yadi māretukāmā, maṃ mārethāti āha. Rājā tuṇhī <note>tuṭṭho itikatthaci</note> ahosi, rājapurisā somadattaṃ muñcitvā <pageBreak edition="M" number="0.0076" /> somabrāhmaṇaṃ āghātanaṃ netvā māresuṃ, aho kataññuno kataveditā.</paragraph>
<centered line="378">Hoti cettha.</centered>
<hangnum line="379" number="3"></hangnum>
<gatha1 line="380"> Kakūpakāra mattānaṃ, sarantā keci mānusā;</gatha1>
<gathalast line="381">Jīvitaṃ denti somova, somadattassa attanoti.</gathalast>
<paragraph line="382">So tena jīvitadānena devaloke nibbattitvā mahante kanakavimāne devaccharāsahassaparivuto dibbasampattimanubhonto paṭivasati. Tadā somadattabrāhmaṇo eso maṃ maraṇappattaṃ mocesīti vatvā tassatthāya dānaṃ datvā pattiṃ adāsi. Tāvadevassa tato bahutaraṃ devissariyaṃ ahosi devānubhāvañca. Tato so somadevo attano devissariyaṃ olokento sahāyassa attano jīvitadānaṃ addasa. Disvā attabhāvaṃ vijahitvā māṇavakavaṇṇena somadattabrāhmaṇaṃ upasaṅkamitvā paṭisanthāraṃ katvā attānaṃ devaloke nibbattabhāvaṃ pakāsetvā taṃ gahetvā attano ānubhāvena devalokaṃ netvā yathākāmaṃ sampatti manubhavāti vatvā sattāhaṃ devassariyaṃ datvā sattame divase netvā tassa geheyeva patiṭṭhāpesi. Tattha hi dibbasampatti manubhūtassa manussasampatti paṭikkulā hoti. Tato so dibbasampattimanussaranto kiso dubbalo uppaṇḍuppaṇḍukajāto ahosi. Athekadivasaṃ devaputto taṃ olokento tathā dukkhappattaṃ disvā na sakkā manussena dibbasampattimanubhavitunti icchiticchitasampattidāyakaṃ ekaṃ cintāmaṇiṃ datvā tassa bhariyampi attano ānubhāvena rūpavanthaṃ yasavantaṃ vaṇṇavantaṃ atikkantamanussitthivaṇṇaṃ akāsi, aparabhāge te jayampatikā paccakkhato diṭṭhadibbasampattivibhavā dānaṃ datvā sīlaṃ rakkhitvā sahāyadevaputtassa santikeyeva nibbattiṃsūti.</paragraph>
<hangnum line="383" number="4"></hangnum>
<gatha1 line="384"> Mandena <pageBreak edition="M" number="0.0077" /> nanditamanā upakārakena,</gatha1>
<gatha2 line="385">Pāṇampi denti sujanā iti cintayitvā;</gatha2>
<gatha3 line="386">Mittaddu mā bhavatha bho upakārakassa;</gatha3>
<gathalast line="387">Pāsaṃsiyā bhavatha sādhujanehi niccaṃti.</gathalast>
<centered line="388">Sahāyassa pariccattajīvitakassa vatthuṃ dasamaṃ.</centered>
<centered line="389">Nandiyarājavaggo dutiyo.</centered>
</body>
</document>