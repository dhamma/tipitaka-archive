<?xml version="1.0"?>
<document>
<metadata>
<normativeSource>http://tipitaka.org/romn/cscd/e0904n.nrf.xml</normativeSource>
<archivePath>roman/anya/sangayana-puccha vissajjana/anguttaranikaya (pu-vi)/anguttaranikaye.xml</archivePath>
<titlePath>Aṅguttaranikāye - Aṅguttaranikāya (pu-vi) - Saṅgāyana-puccha vissajjanā - Anya</titlePath>
</metadata>
<body>
<centered line="1"> Namo tassa bhagavato arahato sammāsambuddhassa</centered>
<nikaya line="2">Suttantapiṭaka</nikaya>
<chapter line="3">Aṅguttaranikāye</chapter>
<subhead line="4">Saṃgāyanassa pucchā vissajjanā</subhead>
<paragraph line="5"><bold>Pucchā –</bold> paṭhamamahāsaṃgītikāle <pageBreak edition="M" number="1.0001" /> āvuso dhammasaṃgāhakā mahākassapādayo mahātheravarā porāṇasaṃgītikārā paṭhamaṃ vinayapiṭakaṃ saṃgāyitvā suttantapiṭake ca dīghamajjhimasaṃyuttasaṅkhāte tayo nikāye saṃgāyitvā tadanantaraṃ kiṃ nāma pāvacanaṃ saṃgāyiṃsu.</paragraph>
<paragraph line="6"><bold>Vissajjanā –</bold> paṭhamamahāsaṃgītikāle bhante dhammasaṃgāhakā mahākassapādayo mahātheravarā porāṇasaṃgītikārā paṭhamaṃ vinayaṃ saṃgāyitvā suttantapiṭake ca dīghamajjhimasaṃyuttasaṅkhāte tayo nikāye saṃgāyitvā tadanantaraṃ navahi ca suttasahassehi pañcahi ca suttasattehi sattapaññāsāya ca suttehi paṭimaṇḍitaṃ vīsatibhāṇavārasataparimāṇaṃ aṅguttaranikāyaṃ nāma pāvacanaṃ saṃgāyiṃsu.</paragraph>
<paragraph line="7"><bold>Pucchā –</bold> aṅguttaranikāyepi <pageBreak edition="M" number="1.0002" /> āvuso ekakanipāto dukanipāto tikanipātotiādinā nipātapakaraṇaparicchedavasena ekādasavidhā. Tattha kataraṃ nipātapakaraṇaṃ saṃgāyiṃsu.</paragraph>
<paragraph line="8"><bold>Vissajjanā –</bold> aṅguttaranikāye bhante ekādasasu nipātapakaraṇaparicchedesu ekakanipātaṃ paṭhamaṃ saṃgāyiṃsu.</paragraph>
<subhead line="9">1. Rūpādivagga</subhead>
<paragraph line="10"><bold>Pucchā –</bold> ekakanipātepi <pageBreak edition="M" number="1.0003" /> āvuso rūpādivaggo nīvaraṇappahānavaggo akammaniyavaggotiādinā vaggabhedavasena bahuvidhā. Tattha kataraṃ vaggaṃ paṭhamaṃ saṃgāyiṃsu.</paragraph>
<paragraph line="11"><bold>Vissajjanā –</bold> ekakanipāte bhante rūpādivaggo nīvaraṇappahānavaggotiādinā vīsatiyā vaggesu rūpādivaggaṃ paṭhamaṃ saṃgāyiṃsu.</paragraph>
<paragraph line="12"><bold>Pucchā –</bold> sādhu sādhu āvuso, mayampi dāni āvuso tatoyeva paṭṭhāya saṃgāhanatthāya saṃgītipubbaṅgamāni dhammapucchanavissajjanakiccāni āvahituṃ samārabhāma. Tenāvuso bhagavatā jānatā passatā arahatā sammāsambuddhena aṅguttaranikāye ekakanipāte rūpādivagge purimāni pañca suttāni kattha kaṃ ārabbha kathañca bhāsitāni.</paragraph>
<paragraph line="13"><bold>Vissajjanā –</bold> sāvatthiyaṃ <pageBreak edition="M" number="1.0004" /> bhante sambahule bhikkhū ārabbha rūpādigarukānaṃ pañcannaṃ purisānaṃ ajjhāsayavasena ‘‘nāhaṃ bhikkhave aññaṃ ekarūpampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ bhikkhave itthirūpaṃ, itthirūpaṃ bhikkhave purisassa cittaṃ pariyādāya tiṭṭhatī’’ti evamādinā bhagavatā bhāsitāni.</paragraph>
<paragraph line="14">Nāhaṃ bhikkhave aññaṃ ekarūpampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ bhikkhave itthirūpaṃ, itthirūpaṃ bhikkhave purisassa cittaṃ pariyādāya tiṭṭhati.</paragraph>
<paragraph line="15"><bold>Pucchā –</bold> tattheva <pageBreak edition="M" number="1.0005" /> āvuso pacchimāni pañca suttāni bhagavatā kattha kaṃ ārabbha kathañca bhāsitāni.</paragraph>
<paragraph line="16"><bold>Vissajjanā –</bold> tasmiṃyeva bhante sāvatthiyaṃ sambahule bhikkhū ārabbha rūpādigarukānaṃ pañcannaṃ itthīnaṃ ajjhāsayavasena ‘‘nāhaṃ bhikkhave aññaṃ ekarūpampi samanupassāmi, yaṃ evaṃ itthiyā cittaṃ pariyādāya tiṭṭhati, yathayidaṃ bhikkhave purisarūpaṃ, purisarūpaṃ bhikkhave itthiyā cittaṃ pariyādāya tiṭṭhatī’’ti evamādinā bhagavatā bhāsitāni.</paragraph>
<paragraph line="17">Nāhaṃ bhikkhave aññaṃ ekarūpampi samanupassāmi, yaṃ evaṃ itthiyā cittaṃ pariyādāya tiṭṭhati, yathayidaṃ bhikkhave purisarūpaṃ, purisarūpaṃ bhikkhave itthiyā cittaṃ pariyādāya tiṭṭhati.</paragraph>
<subhead line="18">Nītatthavasena, neyyatthavasena</subhead>
<paragraph line="19"><bold>Pucchā –</bold> imasmiṃ <pageBreak edition="M" number="1.0006" /> āvuso rūpādivagge bhagavatā nītatthavasena kiṃ kathitaṃ, neyyatthavasena pana kiṃ ñāpitaṃ.</paragraph>
<paragraph line="20"><bold>Vissajjanā –</bold> imasmiṃ bhante rūpādivagge bhagavatā nītatthavasena vaṭṭaṃ kathitaṃ. Neyyatthavasena pana vivaṭṭampi ñāpitaṃ.</paragraph>
<subhead line="21">2. Nīvaraṇappahānavagga</subhead>
<paragraph line="22"><bold>Pucchā –</bold> dutiyo <pageBreak edition="M" number="1.0007" /> pana āvuso nīvaraṇappahānavaggo bhagavatā kattha kathañca bhāsito.</paragraph>
<paragraph line="23"><bold>Vissajjanā –</bold> sāvatthiyaṃ bhante ‘‘nāhaṃ bhikkhave aññaṃ ekadhammampi samanupassāmi, yena anuppanno vā kāmacchando uppajjati, uppanno vā kāmacchando bhiyyobhāvāya vepullāya saṃvattati, yathayidaṃ bhikkhave subhanimittaṃ, subhanimittaṃ bhikkhave ayoniso manasikaroto anuppannoceva kāmacchando uppajjati, uppanno ca kāmacchando bhiyyobhāvāya vepullāya saṃvattatī’’ti evamādinā bhagavatā bhāsito.</paragraph>
<paragraph line="24"><bold>Pucchā –</bold> imasmiṃ <pageBreak edition="M" number="1.0008" /> pana āvuso dutiye nīvaraṇappahānavagge bhagavatā kiṃ kathitaṃ.</paragraph>
<paragraph line="25"><bold>Vissajjanā –</bold> imasmiṃ pana bhante dutiye nīvaraṇappahānavagge bhagavatā vaṭṭampi vivaṭṭampi kathitaṃ.</paragraph>
<subhead line="26">3. Akammaniyava</subhead>
<paragraph line="27"><bold>Pucchā –</bold> tenāvuso…pe… <pageBreak edition="M" number="1.0009" /> sammāsambuddhena aṅguttaranikāye ekakanipāte tatiye akammaniyavagge kīdisī dhammadesanāyo desitā.</paragraph>
<paragraph line="28"><bold>Vissajjanā –</bold> tatiye bhante akammaniyavagge ‘‘nāhaṃ bhikkhave aññaṃ ekadhammampi samanupassāmi, yaṃ evaṃ abhāvitaṃ akammaniyaṃ hoti, yathayidaṃ bhikkhave cittaṃ, cittaṃ bhikkhave abhāvitaṃ akammaniyaṃ hoti. Nāhaṃ bhikkhave aññaṃ ekadhammampi samanupassāmi, yaṃ evaṃ bhāvitaṃ kammaniyaṃ hoti, yathayidaṃ bhikkhave cittaṃ. Cittaṃ bhikkhave bhāvitaṃ kammaniyaṃ hotī’’ti evamādikā bhagavatā dhammadesanāyo desitā.</paragraph>
<subhead line="29">4. Adantavagga</subhead>
<paragraph line="30"><bold>Pucchā –</bold> catutthe <pageBreak edition="M" number="1.0010" /> panāvuso adantavagge bhagavatā kīdisī dhammadesanāyo desitā.</paragraph>
<paragraph line="31"><bold>Vissajjanā –</bold> catutthe bhante adantavagge ‘‘nāhaṃ bhikkhave aññaṃ ekadhammampi samanupassāmi, yaṃ evaṃ adantaṃ mahato anatthāya saṃvattati, yathayidaṃ bhikkhave cittaṃ, cittaṃ bhikkhave adantaṃ mahato anatthāya saṃvattati. Nāhaṃ bhikkhave aññaṃ ekadhammampi samanupassāmi, yaṃ evaṃ dantaṃ mahato atthāya saṃvattati, yathayidaṃ bhikkhave cittaṃ, cittaṃ bhikkhave dantaṃ mahato atthāya saṃvattatī’’ti evamādikā bhagavatā dhammadesanāyo desitā.</paragraph>
<subhead line="32">5. Paṇihitaacchavagga</subhead>
<paragraph line="33"><bold>Pucchā –</bold> pañcame <pageBreak edition="M" number="1.0011" /> āvuso paṇihitaacchavagge bhagavatā kīdisī dhammadesanāyo desitā.</paragraph>
<paragraph line="34"><bold>Vissajjanā –</bold> pañcame bhante paṇihitaacchavagge ‘‘seyyathāpi bhikkhave sālisūkaṃ vā yavasūkaṃ vā micchāpaṇihitaṃ hatthena vā pādena vā akkantaṃ hatthaṃ vā pādaṃ vā bhecchati, lohitaṃ vā uppādessatīti netaṃ ṭhāna vijjati. Taṃ kissahetu, micchāpaṇihitattā bhikkhave sūkassa. Evameva kho bhikkhave so vata bhikkhu micchāpaṇihitena cittena avijjaṃ <pageBreak edition="M" number="1.0012" /> bhecchati, vijjaṃ uppādessati, nibbānaṃ sacchikarissatīti netaṃ ṭhānaṃ vijjati, taṃ kissa hetu, micchāpaṇihitattā bhikkhave cittassā’’ti evamādikā bhagavatā dhammadesanāyo desitā.</paragraph>
<subhead line="35">6. Accharāsaṅghātavagga</subhead>
<paragraph line="36"><bold>Pucchā –</bold> accharāsaṅghātavagge <pageBreak edition="M" number="1.0013" /> āvuso paṭhama dutiyasuttāni bhagavatā kathaṃ bhāsitāni.</paragraph>
<paragraph line="37"><bold>Vissajjanā –</bold> accharāsaṅghātavagge bhante bhagavatā ‘‘pabhassaramidaṃ bhikkhave cittaṃ, tañca kho āgantukehi upakkilesehi upakkiliṭṭhaṃ, taṃ assutavā puthujjano yathābhūtaṃ nappajānāti, tasmā ‘assutavato puthujjanassa cittabhāvanā natthī’ti vadāmi. Pabhassaramidaṃ bhikkhave cittaṃ, tañca kho āgantukehi upakkilesehi vippamuttaṃ, taṃ subhavā ariyasāvako yathābhūtaṃ pajānāti. Tasmā ‘sutapato <pageBreak edition="M" number="1.0014" /> ariyasāvakassa cittabhāvanā atthī’ti vadāmī’’ti. Evaṃ kho bhagavatā bhāsitāni.</paragraph>
<subhead line="38">Tatiyasutta</subhead>
<paragraph line="39"><bold>Pucchā –</bold> tattheva <pageBreak edition="M" number="1.0015" /> āvuso tatiyasuttādīni bhagavatā kathaṃ bhāsitāni.</paragraph>
<paragraph line="40"><bold>Vissajjanā –</bold> tattheva bhante tatiyasuttādīni pañcasuttāni ‘‘accharāsaṅghātamattampi ce bhikkhave bhikkhu mettācittaṃ āsevati, bhāveti, manasikaroti. Ayaṃ vuccati bhikkhave bhikkhu arittajjhāno viharati satthusāsanakaro ovādapatikaro amoghaṃ raṭṭhapiṇḍaṃ bhuñjati, ko pana vādo ye naṃ bahulīkaronti. Yekeci bhikkhave dhammā akusalā akusalabhāgiyā akusalapakkhikā, sabbete manopubbaṅgamā, mano tesaṃ dhammānaṃ paṭhamaṃ uppajjati, anvadeva akusalādhammā, yekeci bhikkhave dhammā kusalā kusalabhāgiyā kusalapakkhikā, sabbete manopubbaṅgamā, mano tesaṃ dhammānaṃ paṭhamaṃ uppajjati, anvadeva kusalā dhammā’’ti evaṃ kho bhante bhagavatā bhāsitāni.</paragraph>
<subhead line="41">Aṭṭhamasutta</subhead>
<paragraph line="42"><bold>Pucchā –</bold> tattheva <pageBreak edition="M" number="1.0017" /> āvuso aṭṭhama navama dasamasuttāni ca vīriyārambhādivagge dasasuttāni ca kalyāṇamittādivagge paṭhamasuttañca bhagavatā kathaṃ bhāsitāni.</paragraph>
<paragraph line="43"><bold>Vissajjanā –</bold> tattheva bhante aṭṭhama navama dasamasuttāni ca vīriyārambhādivagge dasasuttāni ca kalyāṇamittādivagge paṭhamasuttañca ‘‘nāhaṃ bhikkhave aññaṃ ekadhammampi samanupassāmi, yena anuppannā vā akusalā dhammā uppajjanti, uppannā vā kusalā dhammā parihāyanti, yathayidaṃ bhikkhave pamādo, pamattassa bhikkhave anuppannā ceva akusalā dhammā uppajjanti, uppannā ca kusalā dhammā parihāyantī’’ti evamādinā bhante bhagavatā bhāsitāni.</paragraph>
<subhead line="44">Dutiyasutta</subhead>
<paragraph line="45"><bold>Pucchā –</bold> kalyāṇamittādivagge <pageBreak edition="M" number="1.0019" /> āvuso dutiya tatiyasuttāni bhagavatā kathaṃ bhāsitāni.</paragraph>
<paragraph line="46"><bold>Vissajjanā –</bold> kalyāṇamittādivagge bhante dutiya tatiyasuttāni ‘‘nāhaṃ bhikkhave aññaṃ ekadhammampi samanupassāmi, yena anuppannā vā akusalā dhammā uppajjanti, uppannā vā kusalā dhammā parihāyanti, yathayidaṃ bhikkhave anuyogo akusalānaṃ dhammānaṃ ananuyogo kusalānaṃ dhammāna’’nti evamādinā bhagavatā bhāsitāni.</paragraph>
<subhead line="47">Chaṭṭhasutta</subhead>
<paragraph line="48"><bold>Pucchā –</bold> tattheva <pageBreak edition="M" number="1.0020" /> āvuso chaṭṭhasuttādīni ca pamādādivagge paṭhamasuttañca bhagavatā kathaṃ bhāsitāni.</paragraph>
<paragraph line="49"><bold>Vissajjanā –</bold> tattheva bhante chaṭṭhasuttādīni ca pamādādivagge paṭhamasuttañca ‘‘appamattikā esā bhikkhave parihāni yadidaṃ ñātiparihāni. Etaṃ patikiṭṭhaṃ bhikkhave parihānīnaṃ yadidaṃ paññāparihānīti. Appamattikā esā bhikkhave vuddhi yadidaṃ ñātivuddhi. Etadaggaṃ bhikkhave vuddhīnaṃ yadidaṃ paññāvuddhi <pageBreak edition="M" number="1.0021" />. Tasmātiha bhikkhave evaṃ sikkhitabbaṃ ‘paññāvuddhiyā vaddhissāmā’ti. Evañhi vo bhikkhave sikkhitabba’’nti evamādinā bhante bhagavatā bhāsitāni.</paragraph>
<subhead line="50">Pamādādivagga</subhead>
<paragraph line="51"><bold>Pucchā –</bold> tenāvuso…pe… <pageBreak edition="M" number="1.0022" /> sammāsambuddhena pamādādivagge dutiyasuttādīni kathaṃ bhāsitāni.</paragraph>
<paragraph line="52"><bold>Vissajjanā –</bold> nāhaṃ bhikkhave aññaṃ ekadhammampi samanupassāmi, yo evaṃ mahato anatthāya saṃvattati, yathayidaṃ bhikkhave pamādo. Pamādo bhikkhave mahato anatthāya saṃvattati. Nāhaṃ bhikkhave aññaṃ ekadhammampi, yo evaṃ mahato atthāya saṃvattati, yathayidaṃ bhikkhave appamādo, appamādo bhikkhave mahato anatthāya saṃvattatīti evamādinā bhante bhagavatā bhāsitāni.</paragraph>
<subhead line="53">Dutiya pamādādivagga</subhead>
<paragraph line="54"><bold>Pucchā –</bold> dutiye <pageBreak edition="M" number="1.0024" /> panāvuso pamādādivagge paṭhamasuttādīni bhagavatā kathaṃ bhāsitāni.</paragraph>
<paragraph line="55"><bold>Vissajjanā –</bold> dutiye bhante pamādādivagge ajjhattikaṃ bhikkhave aṅganti karitvā nāññaṃ ekaṅgampi samanupassāmi, yaṃ evaṃ mahato anatthāya saṃvattati, yathayidaṃ bhikkhave pamādo. Pamādo bhikkhave mahato anatthāya saṃvattati. Ajjhattikaṃ bhikkhave aṅganti karitvā nāññaṃ ekaṅgampi samanupassāmi, yaṃ evaṃ mahato atthāya saṃvattati, yathayidaṃ bhikkhave appamādo. Appamādo bhikkhave mahato atthāya saṃvattatīti evamādinā bhante bhagavatā bhāsitāni.</paragraph>
<subhead line="56">Dasasutta</subhead>
<paragraph line="57"><bold>Pucchā –</bold> tattheva <pageBreak edition="M" number="1.0026" /> āvuso tettiṃsamādīnica dasasuttāni adhammavagge ca dasasuttāni bhagavatā kathaṃ bhāsitāni.</paragraph>
<paragraph line="58"><bold>Vissajjanā –</bold> tattheva bhante tettiṃsamādīni dasasuttāni ca adhammavagge dasasuttāni ca ye te bhikkhave bhikkhū adhammaṃ ‘‘dhammo’’ti dīpenti, te bhikkhave bhikkhū bahujanaahitāya paṭipannā bahujanaasukhāya bahuno janassa anatthāya ahitāya dukkhāya devamanussānaṃ. Bahuñca te bhikkhave bhikkhū apuññaṃ pasavanti, te cimaṃ saddhammaṃ antaradhāpentīti evamādinā ca, ye te bhikkhave bhikkhū adhammaṃ ‘‘adhammo’’ti dīpenti, te bhikkhave bhikkhū bahujanahitāya paṭipannā bahujanasukhāya bahujano janassa atthāya hitāya sukhāya devamanussānaṃ. Bahuñca te bhikkhave bhikkhū puññaṃ pasavanti, te cimaṃ saddhammaṃ ṭhapentīti evamādinā ca bhante bhagavatā bhāsitāni.</paragraph>
<subhead line="59">Ekapuggalavagga</subhead>
<paragraph line="60"><bold>Pucchā –</bold> ekapuggalavagge <pageBreak edition="M" number="1.0029" /> āvuso bhagavatā kīdisī dhammadesanāyo desitā.</paragraph>
<paragraph line="61"><bold>Vissajjanā –</bold> ekapuggalavagge bhante bhagavatā ekapuggalo bhikkhave loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo, tathāgato arahaṃ sammāsambuddho, ayaṃ kho bhikkhave ekapuggalo loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānanti evamādikā bhagavatā dhammadesanāyo desitā.</paragraph>
<subhead line="62">Etadaggavagga</subhead>
<subhead line="63">Aññāsikoṇḍañña vatthu</subhead>
<paragraph line="64"><bold>Pucchā –</bold> etadavagge <pageBreak edition="M" number="1.0030" /> āvuso āgatesu ekacattālīsāya theresu āyasmā aññāsikoṇḍaññatthero kathaṃ bhagavatā etadaggaṭṭhāne ṭhapito.</paragraph>
<paragraph line="65"><bold>Vissajjanā –</bold> etadaggavagge bhante āgatesu ekacattālīsāya mahātheresu ‘‘etadaggaṃ bhikkhave mama sāvakānaṃ bhikkhūnaṃ rattaññūnaṃ yadidaṃ aññāsikoṇḍañño’’ti, evaṃ kho bhante āyasmā aññāsikoṇḍaññatthero bhagavatā etadaggaṭṭhāne ṭhapito.</paragraph>
<subhead line="66">Aggasāvakavatthu</subhead>
<paragraph line="67"><bold>Pucchā –</bold> tenāvuso <pageBreak edition="M" number="1.0036" /> bhagavatā…pe… sammāsambuddhena aṅguttaranikāye ekakanipāte etadaggavagge āgatesu ekacattālīsāya mahātheresu āyasmā ca sāriputtatthero dhammasenāpati paṭhamo aggasāvako āyasmā ca mahāmoggallānatthero dutiyo aggasāvako kathaṃ etadaggaṭṭhāne ṭhapito.</paragraph>
<paragraph line="68"><bold>Vissajjanā –</bold> āyasmā bhante sāriputtatthero dhammasenāpati ‘‘etadaggaṃ bhikkhave mama sāvakānaṃ bhikkhūnaṃ mahāpaññānaṃ yadidaṃ sāriputto’’ti. Āyasmā pana mahāmoggallānatthero ‘‘etadaggaṃ bhikkhave mama sāvakānaṃ bhikkhūnaṃ iddhimantānaṃ yadidaṃ mahāmoggallāno’’ti. Evaṃ kho bhante bhagavatā etadaggaṭṭhāne ṭhapito.</paragraph>
<gatha1 line="69">Idaṃ <pageBreak edition="M" number="1.0040" /> te āsanaṃ vīra, paññattaṃ tavanucchaviṃ;</gatha1>
<gathalast line="70">Mama cittaṃ pasādento, nisīda pupphamāsane.</gathalast>
<paragraph line="71">Ye <pageBreak edition="M" number="1.0044" /> vata loke arahanto vā arahattamaggaṃ vā samāpannā, ayaṃ tesaṃ bhikkhu aññataro.</paragraph>
<paragraph line="72">Yaṃnūnāhaṃ imaṃ bhikkhuṃ upasaṅkamitvā pañhaṃ puccheyyaṃ.</paragraph>
<gatha1 line="73">Ye dhammā hetuppabhavā,</gatha1>
<gatha2 line="74">Tesaṃ hetuṃ tathāgato;</gatha2>
<gatha3 line="75">Āha tesañca yo nirodho,</gatha3>
<gathalast line="76">Evaṃvādī mahāsamaṇo –</gathalast>
<paragraph line="77">Labheyyāma <pageBreak edition="M" number="1.0046" /> mayaṃ bhante bhagavato santike pabbajjaṃ, labheyyāma upasampadaṃ.</paragraph>
<paragraph line="78">Etadaggaṃ <pageBreak edition="M" number="1.0047" /> bhikkhave mama sāvakānaṃ bhikkhūnaṃ mahāpaññānaṃ yadidaṃ sāriputto.</paragraph>
<paragraph line="79">Etadaggaṃ bhikkhave mama sāvakānaṃ bhikkhūnaṃ iddhimantānaṃ yadidaṃ mahāmoggallāno.</paragraph>
<subhead line="80">Mahākassapavatthu</subhead>
<paragraph line="81"><bold>Pucchā –</bold> āyasmā <pageBreak edition="M" number="1.0048" /> pana āvuso mahākassapatthero paṭhamamahāsaṃgītikāle pāmokkhasaṅghanāyakabhūto bhagavatā kathaṃ etadaggaṭṭhāne ṭhapito.</paragraph>
<paragraph line="82"><bold>Vissajjanā –</bold> āyasmā bhante mahākassapatthero paṭhamamahāsaṃgītikāle saṅghapāmokkhabhūto ‘‘etadaggaṃ bhikkhave mama sāvakānaṃ bhikkhūnaṃ dhutavādānaṃ yadidaṃ mahākassapo’’ti. Evaṃ kho bhante bhagavatā etadaggaṭṭhāne ṭhapito.</paragraph>
<subhead line="83">Anuruddhattheravatthu</subhead>
<paragraph line="84"><bold>Pucchā –</bold> tenāvuso…pe… <pageBreak edition="M" number="1.0051" /> sammāsambuddhena aṅguttaranikāye ekakanipāte etadaggavagge āgatesu ekacattālīsāya mahātheresu āyasmā anuruddhatthero kathaṃ etadaggaṭṭhāne ṭhapito.</paragraph>
<paragraph line="85"><bold>Vissajjanā –</bold> āyasmā <pageBreak edition="M" number="1.0052" /> bhante anuruddhatthero ‘‘etadaggaṃ bhikkhave mama sāvakānaṃ bhikkhūnaṃ dibbacakkhukānaṃ yadidaṃ anuruddho’’ti evaṃ kho bhante bhagavatā etadaggaṭṭhāne ṭhapito.</paragraph>
<subhead line="86">Sīvalivatthu</subhead>
<paragraph line="87"><bold>Pucchā –</bold> āyasmā <pageBreak edition="M" number="1.0054" /> pana āvuso sīvalitthero bhagavatā kathaṃ etadaggaṭṭhāne ṭhapito.</paragraph>
<paragraph line="88"><bold>Vissajjanā –</bold> āyasmā bhante sīvalitthero ‘‘etadaggaṃ bhikkhave mama sāvakānaṃ bhikkhūnaṃ lābhīnaṃ yadidaṃ sīvalī’’ti evaṃ kho bhante bhagavatā etadaggaṭṭhāne ṭhapito.</paragraph>
<paragraph line="89">Sammāsambuddho <pageBreak edition="M" number="1.0056" /> vata so bhagavā, yo imassa evarūpassa dukkhassa pahānāya dhammaṃ deseti.</paragraph>
<paragraph line="90">Suppaṭipanno vata tassa bhagavato sāvakasaṅgho, yo imassa evarūpassa dukkhassa pahānāya paṭipanno.</paragraph>
<paragraph line="91">Susukhaṃ vata nibbānaṃ, yatthidaṃ evarūpaṃ dukkhaṃ na saṃvijjati –</paragraph>
<paragraph line="92">‘‘Etadaggaṃ <pageBreak edition="M" number="1.0058" /> bhikkhave mama sāvakānaṃ bhikkhūnaṃ lābhīnaṃ yadidaṃ sīvali’’ hu –</paragraph>
<subhead line="93">Ānandātheravatthu</subhead>
<paragraph line="94"><bold>Pucchā –</bold> āyasmā pana āvuso ānandatthero dhammabhaṇḍāgāriko paṭhamamahāsaṃgītikāle dhammavissajjakatherabhūto kathaṃ bhagavatā etadaggaṭṭhāne ṭhapito.</paragraph>
<paragraph line="95"><bold>Vissajjanā –</bold> āyasmā <pageBreak edition="M" number="1.0059" /> bhante ānandatthero dhammabhaṇḍāgāriko paṭhamamahāsaṃgītikāle dhammavissajjakabhūto ‘‘etadaggaṃ bhikkhave mama sāvakānaṃ bhikkhūnaṃ bahussutānaṃ yadidaṃ ānando. Etadaggaṃ bhikkhave mama sāvakānaṃ bhikkhūnaṃ satimantānaṃ yadidaṃ ānando. Etadaggaṃ bhikkhave mama sāvakānaṃ bhikkhūnaṃ gatimantānaṃ yadidaṃ ānando. Etadaggaṃ bhikkhave mama sāvakānaṃ bhikkhūnaṃ dhitimantānaṃ yadidaṃ ānando. Etadaggaṃ bhikkhave mama sāvakānaṃ bhikkhūnaṃ upaṭṭhākānaṃ yadidaṃ ānando’’ti evaṃ kho bhante bhagavatā pañcasu etadaggaṭṭhānesu ṭhapito.</paragraph>
<gatha1 line="96">Satasahassena <pageBreak edition="M" number="1.0061" /> me kītaṃ,</gatha1>
<gatha2 line="97">Satasahassena māpitaṃ;</gatha2>
<gatha3 line="98">Sobhanaṃ nāma uyyānaṃ;</gatha3>
<gathalast line="99">Paṭiggaṇha mahāmuni –</gathalast>
<paragraph line="100">‘‘Etadaggaṃ <pageBreak edition="M" number="1.0064" /> bhikkhave mama sāvakānaṃ bhikkhūnaṃ bahussutānaṃ. Satimantānaṃ. Gatimantānaṃ. Dhitimantānaṃ. Upaṭṭhākānaṃ yadidaṃ ānando’’ –</paragraph>
<subhead line="101">Upālivatthu</subhead>
<paragraph line="102"><bold>Pucchā –</bold> tenāvuso <pageBreak edition="M" number="1.0065" /> bhagavatā…pe… sammāsambuddhena aṅguttaranikāye ekakanipāte etadaggavagge āgatesu ekacattālīsāya mahātheresu āyasmā upālitthero paṭhamamahāsaṃgītikāle vinayavissajjakabhūto kathaṃ etadaggaṭṭhāne ṭhapito.</paragraph>
<paragraph line="103"><bold>Vissajjanā –</bold> āyasmā bhante upālitthero paṭhamamahāsaṃgītikāle vinayavissajjakabhūto ‘‘etadaggaṃ bhikkhave mama sāvakānaṃ bhikkhūnaṃ vinayadharānaṃ yadidaṃ upālī’’ti evaṃ kho bhante bhagavatā etadaggaṭṭhāne ṭhapito.</paragraph>
<gatha1 line="104">Vinayo vāsayo mayhaṃ,</gatha1>
<gatha2 line="105">Vinayo ṭhānacaṅkamaṃ;</gatha2>
<gatha3 line="106">Kappemi vinaye vāsaṃ,</gatha3>
<gathalast line="107">Vinayo mama gocaro.</gathalast>
<subhead line="108">Mahāpajāpatigotamītherīvatthu</subhead>
<paragraph line="109"><bold>Pucchā –</bold> etadaggavagge <pageBreak edition="M" number="1.0068" /> āvuso āgatāsu terasasu therīsu mahāpajāpati gotamītherī kathaṃ bhagavatā etadaggaṭṭhāne ṭhapitā.</paragraph>
<paragraph line="110"><bold>Vissajjanā –</bold> etadaggavagge <pageBreak edition="M" number="1.0069" /> bhante āgatāsu terasasu therīsu mahāpajāpatigotamītherī ‘‘etadaggaṃ bhikkhave mama sāvikānaṃ bhikkhunīnaṃ rattaññūnaṃ yadidaṃ mahāpajāpati gotamī’’ti evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="111">‘‘Etadaggaṃ <pageBreak edition="M" number="1.0073" /> bhikkhave mama sāvikānaṃ bhikkhunīnaṃ rattaññūnaṃ yadidaṃ mahāpajāpatigotamī’’ –</paragraph>
<paragraph line="112"><bold>Pucchā –</bold> khemātherī pana āvuso aggasāvikā bhagavatā kathaṃ etadaggaṭṭhāne ṭhapitā.</paragraph>
<paragraph line="113"><bold>Vissajjanā –</bold> khemātherī bhante paṭhamā aggasāvikā ‘‘etadaggaṃ bhikkhave mama sāvikānaṃ bhikkhunīnaṃ mahāpaññānaṃ yadidaṃ khemā’’ti evaṃ kho bhante bhagavatā etadaggaṭṭhāne ṭhapitā.</paragraph>
<gatha1 line="114">‘‘Ye rāgarattānupatanti sotaṃ,</gatha1>
<gatha2 line="115">Sayaṃkataṃ makkaṭova jālaṃ,</gatha2>
<gatha3 line="116">Etampi chetvāna vajanti dhīrā;</gatha3>
<gathalast line="117">Anapekkhino sabbadukkhaṃ pahāya’’ –</gathalast>
<paragraph line="118">‘‘Etadaggaṃ <pageBreak edition="M" number="1.0077" /> bhikkhave mama sāvikānaṃ bhikkhunīnaṃ mahāpaññānaṃ yadidaṃ khemā’’ –</paragraph>
<paragraph line="119"><bold>Pucchā –</bold> uppalavaṇṇā pana āvuso therī dutiyaaggasāvikā bhagavatā kathaṃ etadaggaṭṭhāne ṭhapitā.</paragraph>
<paragraph line="120"><bold>Vissajjanā –</bold> uppalavaṇṇā bhante therī dutiyaaggasāvikā ‘‘etadaggaṃ bhikkhave mama sāvikānaṃ bhikkhunīnaṃ iddhimantīnaṃ yadidaṃ uppalavaṇṇā’’ti evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="121">‘‘Etadaggaṃ bhikkhave mama sāvikānaṃ bhikkhunīnaṃ iddhimantīnaṃ yadidaṃ uppalavaṇṇā’’ –</paragraph>
<subhead line="122">Paṭācārātherībhikkhunīmavatthu</subhead>
<paragraph line="123"><bold>Pucchā –</bold> tenāvuso bhagavatā…pe… sammāsambuddhena aṅguttaranikāye ekakanipāte etadaggavagge āgatāsu terasasu therīsu paṭācārānāma therī kathaṃ etadaggaṭṭhāne ṭhapitā.</paragraph>
<paragraph line="124"><bold>Vissajjanā –</bold> etadaggavagge bhante āgatāsu terasasu therikāsu paṭācārā therī ‘‘etadaggaṃ bhikkhave mama sāvikānaṃ bhikkhunīnaṃ vinayadharānaṃ yadidaṃ paṭācārā’’ti evaṃ kho bhante bhagavatā etadaggaṭṭhāne ṭhapitā.</paragraph>
<gatha1 line="125">‘‘Ubho puttā kālaṅkatā,</gatha1>
<gatha2 line="126">Panthe mayhaṃ patī mato;</gatha2>
<gatha3 line="127">Mātāpitā ca bhātā ca,</gatha3>
<gathalast line="128">Ekacitakasmiṃ ḍayhare’’ –</gathalast>
<gatha1 line="129">‘‘Catūsu samuddesu jalaṃ parittakaṃ,</gatha1>
<gatha2 line="130">Tato bahuṃ assujalaṃ anappakaṃ;</gatha2>
<gatha3 line="131">Dukkhena phuṭṭhassa narassa socanā,</gatha3>
<gathalast line="132">Kiṃ kāraṇā amma tuvaṃ pamajjasi’’ –</gathalast>
<gatha1 line="133">‘‘Na <pageBreak edition="M" number="1.0083" /> santi puttā tāṇāya,</gatha1>
<gatha2 line="134">Na pitā nāpi bandhavā;</gatha2>
<gatha3 line="135">Antakenādhipannassa,</gatha3>
<gatha2 line="136">Natthi ñātīsu tāṇatā;</gatha2>
<gatha3 line="137">Etamatthavasaṃ ñatvā, paṇḍito sīlasaṃvuto;</gatha3>
<gathalast line="138">Nibbānagamanaṃ maggaṃ, khippameva visodhaye’’ –</gathalast>
<gatha1 line="139">‘‘Yo <pageBreak edition="M" number="1.0084" /> ca vassasataṃ jīve,</gatha1>
<gatha2 line="140">Apassaṃ udayabbayaṃ;</gatha2>
<gatha3 line="141">Ekāhaṃ jīvitaṃ seyyo,</gatha3>
<gathalast line="142">Passato udayabbayaṃ’’ –</gathalast>
<paragraph line="143">‘‘Etadaggaṃ bhikkhave mama sāvikānaṃ bhikkhunīnaṃ vinayadharānaṃ yadidaṃ paṭācārā’’ –</paragraph>
<subhead line="144">Dhammadinnātherībhikkhunīmavatthu</subhead>
<paragraph line="145"><bold>Pucchā –</bold> dhammadinnā <pageBreak edition="M" number="1.0085" /> pana āvuso therī bhagavatā kathaṃ etadaggaṭṭhāne ṭhapitā.</paragraph>
<paragraph line="146"><bold>Vissajjanā –</bold> dhammadinnā bhante therī ‘‘etadaggaṃ bhikkhave mama sāvikānaṃ bhikkhunīnaṃ dhammakathikānaṃ yadidaṃ dhammadinnā’’ti evaṃ kho bhante bhagavatā etadaggaṭṭhāne ṭhapitā.</paragraph>
<gatha1 line="147">‘‘Yassa <pageBreak edition="M" number="1.0088" /> pure ca pacchā ca,</gatha1>
<gatha2 line="148">Majjheca natthi kiñcanaṃ;</gatha2>
<gatha3 line="149">Akiñcanaṃ anādānaṃ,</gatha3>
<gathalast line="150">Tamahaṃ brūmi brāhmaṇaṃ’’ –</gathalast>
<paragraph line="151">‘‘Etadaggaṃ bhikkhave mama sāvikānaṃ bhikkhunīnaṃ dhammakathikānaṃ yadidaṃ dhammadinnā’’ –</paragraph>
<subhead line="152">Yasodharātherībhikkhunīmavatthu</subhead>
<paragraph line="153"><bold>Pucchā –</bold> bhaddakaccānānāma āvuso yasodharātherī bhagavatā kathaṃ etadaggaṭṭhāne ṭhapitā.</paragraph>
<paragraph line="154"><bold>Vissajjanā –</bold> bhaddakaccānā <pageBreak edition="M" number="1.0089" /> bhante yasodharātherī bhagavatā ‘‘etadaggaṃ bhikkhave mama sāvikānaṃ bhikkhunīnaṃ mahābhiññapattānaṃ yadidaṃ bhaddakaccānā’’ti. Evaṃ kho bhante etadaggaṭṭhāne ṭhapitā.</paragraph>
<paragraph line="155">‘‘Etadaggaṃ <pageBreak edition="M" number="1.0090" /> bhikkhave mama sāvikānaṃ bhikkhunīnaṃ mahābhiññapattānaṃ yadidaṃ bhaddakaccānā’’ –</paragraph>
<subhead line="156">Tapussabhallikavatthu</subhead>
<paragraph line="157"><bold>Pucchā –</bold> aṅguttaranikāye <pageBreak edition="M" number="1.0091" /> āvuso etadaggavagge āgatesu ekādasasu upāsakesu tapussabhallikānāma vāṇijā bhagavatā kathaṃ etadaggaṭṭhāne ṭhapitā.</paragraph>
<paragraph line="158"><bold>Vissajjanā –</bold> tapussabhallikā bhante vāṇijā ‘‘etadaggaṃ bhikkhave mama sāvakānaṃ upāsakānaṃ paṭhamaṃ saraṇaṃ gacchantānaṃ yadidaṃ tapussabhallikā vāṇijā’’ti, evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="159">‘‘Ete <pageBreak edition="M" number="1.0093" /> bhante mayaṃ bhagavantaṃ saraṇaṃ gacchāma dhammañca, upāsake no bhagavā dhāretu ajjatagge pāṇupete saraṇaṃ gate’’ hu –</paragraph>
<paragraph line="160">‘‘Etadaggaṃ bhikkhave mama sāvakānaṃ upāsakānaṃ paṭhamaṃ saraṇaṃ gacchantānaṃ yadidaṃ tapussabhallikā vāṇijā’’ –</paragraph>
<subhead line="161">Anāthapiṇḍakavatthu</subhead>
<paragraph line="162"><bold>Pucchā –</bold> tenāvuso <pageBreak edition="M" number="1.0094" /> bhagavatā arahatā…pe… sammāsambuddhena aṅguttaranikāye ekakanipāte etadaggavagge āgatesu ekādasasu upāsakesu sudatto gahapati anāthapiṇḍiko kathaṃ etadaggaṭṭhāne ṭhapito.</paragraph>
<paragraph line="163"><bold>Vissajjanā –</bold> etadaggavagge bhante āgatesu ekādasasu upāsakesu sudatto gahapati anāthapiṇḍiko ‘‘etadaggaṃ bhikkhave mama sāvakānaṃ upāsakānaṃ dāyakānaṃ yadidaṃ sudatto gahapati anāthapiṇḍiko’’ti. Evaṃ kho bhante bhagavatā etadaggaṭṭhāne ṭhapito.</paragraph>
<paragraph line="164">Etadaggaṃ <pageBreak edition="M" number="1.0097" /> bhikkhave mama sāvakānaṃ upāsakānaṃ dāyakānaṃ yadidaṃ sudatto gahapati anāthapiṇḍiko–</paragraph>
<subhead line="165">Sūrambaṭṭhaupāsakāvatthu</subhead>
<paragraph line="166"><bold>Pucchā –</bold> sūrambaṭṭho nāma āvuso upāsako bhagavatā kathaṃ etadaggaṭṭhāne ṭhapito.</paragraph>
<paragraph line="167"><bold>Vissajjanā –</bold> sūrambaṭṭho upāsako ‘‘etadaggaṃ bhikkhave mama sāvakānaṃ upāsakānaṃ aveccappasannānaṃ yadidaṃ sūrambaṭṭho’’ti evaṃ kho bhante bhagavatā etadaggaṭṭhāne ṭhapito.</paragraph>
<paragraph line="168">‘‘Etadaggaṃ <pageBreak edition="M" number="1.0100" /> bhikkhave mama sāvakānaṃ upāsakānaṃ aveccappasannānaṃ yadidaṃ sūrambaṭṭho’’ hu –</paragraph>
<subhead line="169">Sujātā upāsikāvatthu</subhead>
<paragraph line="170"><bold>Pucchā –</bold> etadaggavagge <pageBreak edition="M" number="1.0101" /> āvuso āgatāsu dasasu upāsikāsu sujātānāma upāsikā seniyadhītā kathaṃ bhagavatā etadaggaṭṭhāne ṭhapitā.</paragraph>
<paragraph line="171"><bold>Vissajjanā –</bold> sujātā bhante seniyadhītā ‘‘etadaggaṃ bhikkhave mama sāvikānaṃ upāsikānaṃ paṭhamaṃ saraṇaṃ gacchantīnaṃ yadidaṃ sujātā seniyadhītā’’ti, evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="172">‘‘Etā <pageBreak edition="M" number="1.0104" /> mayaṃ bhante bhagavantaṃ saraṇaṃ gacchāma dhammañca bhikkhusaṅghañca, upāsikāyo no bhagavā dhāretu ajjatagge pāṇupetā saraṇaṃ gatā’’ hu –</paragraph>
<paragraph line="173">‘‘Etadaggaṃ bhikkhave mama sāvikānaṃ upāsikānaṃ paṭhamaṃ saraṇaṃ gacchantīnaṃ yadidaṃ sujātā seniyadhītā’’ –</paragraph>
<subhead line="174">Visākhā upāsikāvatthu</subhead>
<paragraph line="175"><bold>Pucchā –</bold> visākhā <pageBreak edition="M" number="1.0105" /> pana āvuso upāsikā kathaṃ bhagavatā etadaggaṭṭhāne ṭhapitā.</paragraph>
<paragraph line="176"><bold>Vissajjanā –</bold> visākhā bhante upāsikā migāramātā ‘‘etadaggaṃ bhikkhave mama sāvikānaṃ upāsikānaṃ dāyikānaṃ yadidaṃ visākhā migāramātā’’ti evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="177">‘‘Etadaggaṃ <pageBreak edition="M" number="1.0107" /> bhikkhave mama sāvikānaṃ upāsikānaṃ dāyikānaṃ yadidaṃ visākhā migāramātā’’ hu –</paragraph>
<subhead line="178">Khujjuttarā upāsikāvatthu</subhead>
<paragraph line="179"><bold>Pucchā –</bold> tenāvuso <pageBreak edition="M" number="1.0108" /> bhagavatā…pe… sammāsambuddhena aṅguttaranikāye ekakanipāte etadaggavagge āgatāsu dasasu upāsikāsu khujjuttarānāma upāsikā kathaṃ etadaggaṭṭhāne ṭhapitā.</paragraph>
<paragraph line="180"><bold>Vissajjanā –</bold> etadaggavagge bhante āgatāsu dasasu upāsikāsu khujjuttarā upāsikā ‘‘etadaggaṃ bhikkhave mama sāvikānaṃ upāsikānaṃ bahussutānaṃ yadidaṃ khujjuttarā’’ti evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="181">‘‘Etadaggaṃ <pageBreak edition="M" number="1.0111" /> bhikkhave mama sāvakānaṃ upāsikānaṃ bahussutānaṃ yadidaṃ khujjuttarā’’ hu –</paragraph>
<subhead line="182">Kāḷīupāsikāvatthu</subhead>
<paragraph line="183"><bold>Pucchā –</bold> kāḷīnāma āvuso upāsikā kuraragharikā kathaṃ bhagavatā etadaggaṭṭhāne ṭhapitā.</paragraph>
<paragraph line="184"><bold>Vissajjanā –</bold> kāḷī bhante upāsikā kuraragharikā ‘‘etadaggaṃ bhikkhave mama sāvikānaṃ anussavappasannānaṃ yadidaṃ kāḷī upāsikā kuraragharikā’’ti evaṃ kho bhante bhagavatā etadaggaṭṭhāne ṭhapitā.</paragraph>
<paragraph line="185">‘‘Etadaggaṃ <pageBreak edition="M" number="1.0112" /> bhikkhave mama sāvikānaṃ upāsikānaṃ anussavappasannānaṃ yadidaṃ kāḷī upāsikā kuraragharikā’’ –</paragraph>
<subhead line="186">Aṭṭhānapāḷi</subhead>
<paragraph line="187"><bold>Pucchā –</bold> sakalāpi <pageBreak edition="M" number="1.0113" /> āvuso aṭṭhānapāḷi bhagavatā kathaṃ bhāsitā.</paragraph>
<paragraph line="188"><bold>Vissajjanā –</bold> aṭṭhānametaṃ bhikkhave anavakāso, yaṃ diṭṭhisampanno puggalo kañcisaṅkhāraṃ niccato upagaccheyya, netaṃ ṭhānaṃ vijjati. Ṭhānañca kho etaṃ bhikkhave vijjati, yaṃ puthujjano kañcisaṅkhāraṃ niccato upagaccheyya, ṭhānametaṃ vijjatīti evamādinā bhante bhagavatā sakalāpi aṭṭhānapāḷi bhāsitā.</paragraph>
<subhead line="189">Ekadhammapāḷi paṭhamavagga</subhead>
<paragraph line="190"><bold>Pucchā –</bold> ekadhammapāḷiyaṃ <pageBreak edition="M" number="1.0114" /> āvuso paṭhamavagge kīdisī dhammadesanā bhagavatā desitā.</paragraph>
<paragraph line="191"><bold>Vissajjanā –</bold> ekadhammapāḷiyaṃ bhante paṭhamavagge ‘‘ekadhammo bhikkhave bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṃvattati. Katamo ekadhammo, buddhānussati, ayaṃ kho bhikkhave ekadhammo bhāvito bahulīkato ekantanibbidāya virāgāya nirodhāya upasamāya abhiññāya sambodhāya nibbānāya saṃvattatī’’ti evamādikā bhagavatā dhammadesanā desitā.</paragraph>
<paragraph line="192"><bold>Pucchā –</bold> dutiyavagge <pageBreak edition="M" number="1.0115" /> pana āvuso bhagavatā kīdisī dhammadesanāyo desitā.</paragraph>
<paragraph line="193"><bold>Vissajjanā –</bold> dutiyavagge <pageBreak edition="M" number="1.0116" /> bhante bhagavatā ‘‘nāhaṃ bhikkhave aññaṃ ekadhammampi samanupassāmi, yena anuppannā vā akusalā dhammā uppajjanti, uppannā vā akusalā dhammā bhiyyobhāvāya vepullāya saṃvattanti, yathayidaṃ bhikkhave micchādiṭṭhi. Micchādiṭṭhikassa bhikkhave anuppannā ceva akusalā dhammā uppajjanti, uppannā ca akusalā dhammā bhiyyobhāvāya vepullāya saṃvattantī’’ti. Evamādikā bhagavatā dhammadesanāyo desitā.</paragraph>
<subhead line="194">Tatiyavagga</subhead>
<paragraph line="195"><bold>Pucchā –</bold> tatiyavagge <pageBreak edition="M" number="1.0117" /> pana āvuso pañcamādīni aṭṭha suttāni bhagavatā kathaṃ bhāsitāni.</paragraph>
<paragraph line="196"><bold>Vissajjanā –</bold> tatiyavagge bhante pañcamādīni aṭṭhasuttāni ‘‘durakkhāte bhikkhave dhammavinaye yo ca samādapeti, yañca samādapeti, yo ca samādapito tathattāya paṭipajjati. Sabbete bahuṃ apuññaṃ pasavanti. Taṃkissahetu, durakkhābhattā bhikkhave dhammassa. Svākkhāte bhikkhave dhammavinaye yo ca samādapeti, yañca samādapeti, yo ca samādapito, tathattāya paṭipajjati, sabbete bahuṃ puññaṃ pasavanti. Taṃkissahetu svākkhātattā bhikkhave dhammassā’’ti evamādinā bhagavatā bhāsitāni.</paragraph>
<subhead line="197">Apara accharāsaṅghātavagga</subhead>
<paragraph line="198"><bold>Pucchā –</bold> aparaaccharāsaṅghātavagge <pageBreak edition="M" number="1.0120" /> pana āvuso bhagavatā kīdisī dhammadesanāyo desitā.</paragraph>
<paragraph line="199"><bold>Vissajjanā –</bold> aparaaccharāsaṅghātavagge bhante ‘‘accharāsaṅghātamattampi ce bhikkhave bhikkhu paṭhamaṃ jhānaṃ bhāveti, ayaṃ vuccati bhikkhave bhikkhu arittajjhāno viharati satthusāsanakaro ovādapatikaro amoghaṃ raṭṭhapiṇḍaṃ bhuñjati, ko pana vādo ye naṃ bahulīkarontī’’ti evamādikā bhante bhagavatā dhammadesanāyo desitā.</paragraph>
<subhead line="200">Kāyagatāsativagga</subhead>
<paragraph line="201"><bold>Pucchā –</bold> sakalopi <pageBreak edition="M" number="1.0122" /> āvuso kāyagatāsativaggo bhagavatā kathaṃ bhāsito.</paragraph>
<paragraph line="202"><bold>Vissajjanā –</bold> yassa kassaci bhikkhave mahāsamuddo cetasā phuṭo, antogadhā tassa kunnadiyo yākāci samuddaṅgamā, evameva bhikkhave yassa kassaci kāyagatāsati bhāvitā bahulīkatā, antogadhā tassa kusalā dhammā yekeci vijjābhāgiyā’’ti evamādinā bhante bhagavatā sakalopi kāyagatāsativaggo bhāsito.</paragraph>
<subhead line="203">Amatavagga</subhead>
<paragraph line="204"><bold>Pucchā –</bold> sakalopi <pageBreak edition="M" number="1.0123" /> āvuso amatavaggo bhagavatā kathaṃ bhāsato.</paragraph>
<paragraph line="205"><bold>Vissajjanā –</bold> amataṃ te bhikkhave na paribhuñjanti, ye kāyagatāsatiṃ na paribhuñjanti. Amataṃ te bhikkhave paribhuñjanti, ye kāyagatāsatiṃ paribhuñjanti. Amataṃ te bhikkhave aparibhuttaṃ, yesaṃ kāyagatāsati aparibhuttā. Amataṃ te bhikkhave paribhuttaṃ, yesaṃ kāyagatāsati paribhuttāti evamādinā bhante bhagavatā sakalopi amatavaggo bhāsito.</paragraph>
<subhead line="206">Kammakaraṇavagga, vajjasutta</subhead>
<paragraph line="207"><bold>Pucchā –</bold> tenāvuso <pageBreak edition="M" number="1.0125" /> bhagavatā…pe… sammāsambuddhena aṅguttaranikāye dukanipāte kammakaraṇavagge paṭhamaṃ vajjasuttaṃ kattha kassa kathañca bhāsitaṃ.</paragraph>
<paragraph line="208"><bold>Vissajjanā –</bold> sāvatthiyaṃ bhante sambahulānaṃ bhikkhūnaṃ ‘‘dvemāni bhikkhave vajjāni. Katamāni dve diṭṭhadhammikañca vajjaṃ samparāyikañca vajja’’nti evamādinā bhagavatā bhāsitaṃ.</paragraph>
<paragraph line="209">Tasmātiha <pageBreak edition="M" number="1.0127" /> bhikkhave evaṃ sikkhitabbaṃ ‘‘diṭṭhadhammikassa vajjassa bhāyissāma, samparāyikassa vajjassa bhāyissāma, vajjabhīruno bhavissāma vajjabhayadassāvino’’ti. Evañhi kho bhikkhave sikkhitabbaṃ.</paragraph>
<subhead line="210">Padhānasutta</subhead>
<paragraph line="211"><bold>Pucchā –</bold> tattheva <pageBreak edition="M" number="1.0128" /> āvuso dutiyaṃ padhānasuttaṃ bhagavatā kattha kassa kathañca bhāsitaṃ.</paragraph>
<paragraph line="212"><bold>Vissajjanā –</bold> sāvatthiyaṃyeva bhante sambahulānaṃ bhikkhūnaṃ ‘‘dvemāni bhikkhave padhānāni durabhisambhavāni lokasmiṃ. Katamāni dve, yañca gihīnaṃ agāraṃ ajjhāvasataṃ cīvarapiṇḍapātasenāsanagilānapaccayabhesajjaparikkhārānuppādanatthaṃ padhānaṃ, yañca agārasmā anagāriyaṃ pabbajitānaṃ sabbūpadhipaṭinissaggattaṃ padhānaṃ. Imāni kho bhikkhave dve padhānāni durabhisambhavāni lokasmi’’nti evamādinā bhagavatā bhāsitaṃ.</paragraph>
<subhead line="213">Tapanīyasutta</subhead>
<paragraph line="214"><bold>Pucchā –</bold> tattheva <pageBreak edition="M" number="1.0130" /> āvuso tapanīyasuttaṃ bhagavatā kathaṃ bhāsitaṃ.</paragraph>
<paragraph line="215"><bold>Vissajjanā –</bold> dveme bhikkhave dhammā tapanīyā. Katame dve, idha bhikkhave ekaccassa kāyaduccaritaṃ kataṃ hoti, akataṃ hoti kāya sucaritaṃ, vacīduccaritaṃ kataṃ hoti, akataṃ hoti vacīsucaritaṃ, manoduccaritaṃ kataṃ hoti, akataṃ hoti manosucaritaṃ. So ‘‘kāyaduccaritaṃ me kata’’nti tappati, ‘‘akataṃ me kāyasucarita’’nti tappati. Vacīduccaritaṃ (pa) ‘‘manoduccaritaṃ me kata’’nti tappati, ‘‘akataṃ me manosucarita’’nti tappati. Ime kho bhikkhave dve dhammā tapanīyāti. Evaṃ kho bhante bhagavatā bhāsitaṃ.</paragraph>
<subhead line="216">Atapanīyasutta</subhead>
<paragraph line="217"><bold>Pucchā –</bold> catutthaṃ <pageBreak edition="M" number="1.0131" /> pana āvuso atapanīyasuttaṃ bhagavatā kathaṃ bhāsitaṃ.</paragraph>
<paragraph line="218"><bold>Vissajjanā –</bold> catutthaṃ bhante atapanīyasuttaṃ ‘‘dveme bhikkhave dhammā atapanīyā. Katame dve, idha bhikkhave ekaccassa kāyasucaritaṃ kataṃ hoti, akataṃ hoti kāyaduccaritaṃ. Vacīsucaritaṃ kataṃ hoti, akataṃ hoti vacīduccaritaṃ. Manosucaritaṃ kataṃ hoti, akataṃ hoti manoduccaritaṃ. So ‘kāyasucaritaṃ me kata’nti na tappati, ‘akataṃ me kāyaduccarita’nti natappati. ‘Vacīsucaritaṃ…pe… manosucaritaṃ me kata’nti na tappati. ‘Akataṃ me manoduccarita’nti na tappati. Ime kho bhikkhave dve dhammā atapanīyā’’ti. Evaṃ kho bhante bhagavatā bhāsitaṃ.</paragraph>
<subhead line="219">Upaññātasutta</subhead>
<paragraph line="220"><bold>Pucchā –</bold> pañcamaṃ <pageBreak edition="M" number="1.0132" /> pana āvuso upaññātasuttaṃ bhagavatā kathaṃ bhāsitaṃ.</paragraph>
<paragraph line="221"><bold>Vissajjanā –</bold> pañcamaṃ bhante upaññātasuttaṃ ‘‘dvinnāhaṃ bhikkhave dhammānaṃ upaññāsiṃ. Yā ca asantuṭṭhitā kusalesu dhammesu, yā ca appaṭivānitā padhānasmiṃ. Appaṭivāni sudāhaṃ bhikkhave padahāmi ‘kāmaṃ-taco ca nhāru ca aṭṭhi ca avasissatu upasussatu sarīre maṃsalohitaṃ, yaṃ <pageBreak edition="M" number="1.0133" /> taṃ purisathāmena purisavīriyena purisaparakkamena pattabbaṃ, na taṃ apāpuṇitvā vīriyassa saṇṭhānaṃ bhavissatī’’ti. Evamādinā bhante bhagavatā bhāsitaṃ.</paragraph>
<subhead line="222">Cariyasutta</subhead>
<paragraph line="223"><bold>Pucchā –</bold> navamaṃ <pageBreak edition="M" number="1.0134" /> pana āvuso cariyasuttaṃ bhagavatā kathaṃ bhāsitaṃ.</paragraph>
<paragraph line="224"><bold>Vissajjanā –</bold> navamaṃ bhante cariyasuttaṃ ‘‘dveme bhikkhave dhammā sukkā lokaṃ pālenti. Katame dve, hirīca ottappañca. Ime kho bhikkhave dve sukkā dhammā lokaṃ na pāleyyuṃ, nayidha paññāyetha ‘mātā’tivā ‘mātucchā’tivā ‘mātulānī’tivā ‘ācariyabhariyā’tivā ‘garūnaṃ dārā’ti’’vāti, evamādinā bhante bhagavatā bhāsitaṃ.</paragraph>
<subhead line="225">Adhikaraṇavagga, sattamasutta</subhead>
<paragraph line="226"><bold>Pucchā –</bold> adhikaraṇavagge <pageBreak edition="M" number="1.0136" /> pana āvuso sattamasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="227"><bold>Vissajjanā –</bold> sāvatthiyaṃ bhante jāṇussoṇiṃ brāhmaṇaṃ ārabbha bhāsitaṃ. Jāṇussoṇi bhante brāhmaṇo bhagavantaṃ etadavoca ‘‘ko nu kho bho gotama hetu ko paccayo, yena midhekacce sattā kāyassa bhedā paraṃmaraṇā apāyaṃ duggatiṃ vinipātaṃ nirayaṃ upapajjantī’’ti. Tasmiṃ bhante vatthusmiṃ ‘‘katattā ca brāhmaṇa akatattā ca evamidhekacce sattā kāyassa bhedā paraṃmaraṇā apāyaṃ duggatiṃ vinipātaṃ nirayaṃ upapajjantī’’ti evamādinā bhante bhagavatā bhāsitaṃ.</paragraph>
<paragraph line="228">Ko <pageBreak edition="M" number="1.0137" /> nu kho bho gotama hetu ko paccayo, yena midhekacce sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti.</paragraph>
<paragraph line="229">‘‘Katattāca brāhmaṇa akatattāca evamidhekacce sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti’’ –</paragraph>
<paragraph line="230">Ko <pageBreak edition="M" number="1.0138" /> pana bho gotama hetu ko paccayo, yena midhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti –</paragraph>
<paragraph line="231">Katattā ca brāhmaṇa akatattā ca evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.</paragraph>
<paragraph line="232">Na kho ahaṃ imassa bhoto gotamassa saṃkhittena bhāsitassa vitthārena atthaṃ avibhattassa vitthārena atthaṃ –</paragraph>
<paragraph line="233">Sādhu me bhavaṃ gotamo tathā dhammaṃ desetu.</paragraph>
<subhead line="234">Aṭṭhamasutta</subhead>
<paragraph line="235"><bold>Pucchā –</bold> tattheva <pageBreak edition="M" number="1.0140" /> āvuso aṭṭhamasuttaṃ bhagavatā kattha kassa kathañca bhāsitaṃ.</paragraph>
<paragraph line="236"><bold>Vissajjanā –</bold> sāvatthiyaṃ bhante āyasmato ānandassa ‘‘ekaṃsenāhaṃ ānanda akaraṇīyaṃ vadāmi kāyaduccaritaṃ manoduccarita’’nti evamādinā bhagavatā bhāsitaṃ.</paragraph>
<paragraph line="237">‘‘Ekaṃsenāhaṃ <pageBreak edition="M" number="1.0141" /> ānanda karaṇīyaṃ vadāmi kāyasucaritaṃ vacīsucaritaṃ manosucaritaṃ’’ –</paragraph>
<subhead line="238">Navamasutta</subhead>
<paragraph line="239"><bold>Pucchā –</bold> tenāvuso <pageBreak edition="M" number="1.0142" /> bhagavatā…pe… sammāsambuddhena aṅguttaranikāye dukanipāte adhikaraṇavagge navamasuttaṃ bhāsitaṃ.</paragraph>
<paragraph line="240"><bold>Vissajjanā –</bold> akusalaṃ <pageBreak edition="M" number="1.0143" /> bhikkhave pajahatha, sakkā bhikkhave akusalaṃ pajahituṃ. Nocedaṃ bhikkhave sakkā abhavissa akusalaṃ pajahituṃ, nāhaṃ evaṃ vadeyyaṃ ‘‘akusalaṃ bhikkhave pajahathā’’ti. Yasmā ca kho bhikkhave sakkā akusalaṃ pajahituṃ, tasmāhaṃ evaṃ vadāmi ‘‘akusalaṃ bhikkhave pajahathā’’ti. Akusalañca hidaṃ bhikkhave pahīnaṃ ahitāya dukkhāya saṃvatteyya, nāhaṃ evaṃvadeyyaṃ ‘‘akusalaṃ bhikkhave pajahathā’’ti. Yasmā ca kho bhikkhave akusalaṃ pahīnaṃ hitāya sukhāya saṃvattati, tasmāhaṃ evaṃ vadāmi ‘‘akusalaṃ bhikkhave pajahathā’’ti evamādinā bhante bhagavatā bhāsitaṃ.</paragraph>
<subhead line="241">Dasamasutta, ekādasamasutta</subhead>
<paragraph line="242"><bold>Pucchā –</bold> tattheva <pageBreak edition="M" number="1.0145" /> āvuso dasamaekādasamasuttāni bhagavatā kathaṃ bhāsitāni.</paragraph>
<paragraph line="243"><bold>Vissajjanā –</bold> tattheva bhante dasamaekādasamasuttāni ‘‘dveme bhikkhave dhammā saddhammassa sammosāya antaradhānāya saṃvattanti. Katame dve, dunnikkhittañca padabyañjanaṃ attho ca dunnīto, dunnikkhittassa bhikkhave padabyañjanassa atthopi dunnayo hoti. Ime kho bhikkhave dve dhammā saddhammassa sammosāya antaradhānāya saṃvattantī’’ti ca. ‘‘Dveme bhikkhave dhammā saddhammassa ṭhitiyā asammosāya anantaradhānāya saṃvattanti. Katame dve, sunikkhittañca padabyañjanaṃ attho ca sunīto, sunikkhittassa bhikkhave padabyañjanassa atthopi sunayo hoti. Ime kho bhikkhave dve dhammā saddhammassa ṭhitiyā asammosāya anantaradhānāya saṃvattantī’’ti ca. Evaṃ kho bhante bhagavatā bhāsitāni.</paragraph>
<subhead line="244">Bālavagga</subhead>
<subhead line="245">Dutiyasutta</subhead>
<paragraph line="246"><bold>Pucchā –</bold> bālavagge <pageBreak edition="M" number="1.0147" /> pana āvuso dutiyasuttaṃ bhagavatā kathaṃ bhāsitaṃ.</paragraph>
<paragraph line="247"><bold>Vissajjanā –</bold> bālavagge bhante dutiyaṃ suttaṃ ‘‘dveme bhikkhave tathāgataṃ abbhācikkhanti. Katame dve, duṭṭho vā dosantaro saddho vā duggahitena. Ime kho bhikkhave dve tathāgataṃ abbhācikkhantī’’ti, evaṃ kho bhante bhagavatā bhāsitaṃ.</paragraph>
<subhead line="248">Tatiyasutta</subhead>
<paragraph line="249"><bold>Pucchā –</bold> tattheva <pageBreak edition="M" number="1.0148" /> āvuso tatiyasuttaṃ bhagavatā kathaṃ bhāsitaṃ.</paragraph>
<paragraph line="250"><bold>Vissajjanā –</bold> tattheva bhante tatiyasuttaṃ bhagavatā ‘‘dveme bhikkhave tathāgataṃ abbhācikkhanti. Katame dve, yo ca abhāsitaṃ alapitaṃ tathāgatena ‘bhāsitaṃ lapitaṃ tathāgatenā’ti dīpeti. Yo ca bhāsitaṃ lapitaṃ tathāgatena ‘abhāsitaṃ alapitaṃ tathāgatenāti’ <pageBreak edition="M" number="1.0149" /> dīpeti. Ime kho bhikkhave dve tathāgataṃ abbhācikkhanti. Dveme bhikkhave tathāgataṃ nābbhācikkhanti. Katame dve, yo ca abhāsitaṃ alapitaṃ tathāgatena ‘abhāsitaṃ alapitaṃ tathāgatenā’ti dīpeti. Yo ca bhāsitaṃ lapitaṃ tathāgatena ‘bhāsitaṃ lapitaṃ tathāgatenā’ti dīpeti. Ime kho bhikkhave dve tathāgataṃ nābbhācikkhantī’’ti, evaṃ kho bhante bhagavatā bhāsitaṃ.</paragraph>
<subhead line="251">Catutthavagga, pañcamasutta</subhead>
<paragraph line="252"><bold>Pucchā –</bold> tattheva <pageBreak edition="M" number="1.0150" /> āvuso catutthapañcamasuttāni bhagavatā kathaṃ bhāsitāni.</paragraph>
<paragraph line="253"><bold>Vissajjanā –</bold> tattheva bhante catutthapañcamasuttāni ‘‘dveme bhikkhave tathāgataṃ abbhācikkhanti. Katame dve, yo ca neyyatthaṃ suttantaṃ ‘nītattho suttanto’ti <pageBreak edition="M" number="1.0151" /> dīpeti, yo ca nītatthaṃ suttantaṃ ‘neyyattho suttanto’ti dīpetī’’ti, evamādinā bhagavatā bhāsitāni.</paragraph>
<subhead line="254">Samacittavagga, paṭhamasutta</subhead>
<paragraph line="255"><bold>Pucchā –</bold> samacittavagge <pageBreak edition="M" number="1.0153" /> āvuso paṭhamasuttaṃ bhagavatā kathaṃ bhāsitaṃ.</paragraph>
<paragraph line="256"><bold>Vissajjanā –</bold> samacittavagge bhante paṭhamasuttaṃ ‘‘asappurisabhūmiñca vo bhikkhave desessāmi sappurisabhūmiñca, taṃ suṇātha sādhukaṃ manasikarotha, bhāsissāmī’’ti, evamādinā bhante bhagavatā bhāsitaṃ.</paragraph>
<subhead line="257">Dutiyasutta</subhead>
<paragraph line="258"><bold>Pucchā –</bold> tattheva <pageBreak edition="M" number="1.0156" /> āvuso dutiyasuttaṃ bhagavatā kathaṃ bhāsitaṃ.</paragraph>
<paragraph line="259"><bold>Vissajjanā –</bold> tattheva bhante dutiyasuttaṃ ‘‘dvinnāhaṃ bhikkhave na suppatikāra vadāmi. Katamesaṃ dvinnaṃ, mātu ca pitu cā’’ti, evamādinā bhagavatā bhāsitaṃ.</paragraph>
<subhead line="260">Samacittasutta</subhead>
<paragraph line="261"><bold>Pucchā –</bold> tattheva <pageBreak edition="M" number="1.0157" /> āvuso pañcamaṃ samacittasuttaṃ kattha kassa kena kathañca bhāsitaṃ.</paragraph>
<paragraph line="262"><bold>Vissajjanā –</bold> sāvatthiyaṃ bhante sambahulānaṃ bhikkhūnaṃ ‘‘ajjhattasaṃyojanañca āvuso puggalaṃ desessāmi bahiddhāsaṃyojanañca, taṃsuṇātha</paragraph>
<paragraph line="263">Sādhukaṃ <pageBreak edition="M" number="1.0158" /> manasikarothā’’ti, evamādinā bhante āyasmatā sāriputtattherena dhammasenāpatinā bhāsitaṃ.</paragraph>
<subhead line="264">Ovāda</subhead>
<paragraph line="265"><bold>Pucchā –</bold> kathañca <pageBreak edition="M" number="1.0161" /> āvuso tattha bhagavā ovādaṃ adāsi.</paragraph>
<paragraph line="266"><bold>Vissajjanā –</bold> tattha bhante bhagavā ‘‘tasmātiha sāriputta evaṃ sikkhitabbaṃ ‘santindriyā bhavissāma santamānasā’ti. Evañhi vo sāriputta sikkhitabba’’nti evamādinā ovādamadāsi.</paragraph>
<paragraph line="267">‘‘Eso bhante āyasmā sāriputto pubbārāme migāramātupāsā de bhikkhūnaṃ ajjhattasaṃyojanañca puggalaṃ deseti bahiddhā saṃyojanañca’’ –</paragraph>
<paragraph line="268">Sādhu <pageBreak edition="M" number="1.0162" /> bhante bhagavā yena āyasmā sāriputto tenupasaṅkamatu anukampaṃ upādāya.</paragraph>
<paragraph line="269">Tā kho pana sāriputta devatā dasapi hutvā vīsampi hutvā tiṃsampi hutvā cattālīsampi hutvā paññāsampi hutvā saṭṭhipi hutvā āraggakoṭinitudanamattepi tiṭṭhanti, na ca aññamaññaṃ byābādhenti–</paragraph>
<paragraph line="270">Tasmātiha <pageBreak edition="M" number="1.0163" /> sāriputta evaṃ sikkhitabbaṃ santindriyā bhavissāma santamānasā.</paragraph>
<subhead line="271">Parisavagga</subhead>
<subhead line="272">Uttānasutta</subhead>
<paragraph line="273"><bold>Pucchā –</bold> tenāvuso <pageBreak edition="M" number="1.0165" /> bhagavatā…pe… sammāsambuddhena aṅguttaranikāye dukanipāte parisavagge paṭhamaṃ uttānasuttaṃ kathaṃ bhāsitaṃ.</paragraph>
<paragraph line="274"><bold>Vissajjanā –</bold> paṭhamaṃ bhante uttānasuttaṃ ‘‘dvemā sikkhave parisā, katamā dve, uttānā ca parisā gambhīrā ca parisā, katamā ca bhikkhave uttānā parisā, idha bhikkhave yassaṃ parisāyaṃ bhikkhū uddhatā honti unnaḷā capalā mukharā vikiṇṇavācā muṭṭhassatī asampajānā asamāhitā vibbhantacittā pākatindriyā. Ayaṃ vuccati bhikkhave uttānā parisā’’ti evamādinā bhagavatā bhāsitaṃ.</paragraph>
<subhead line="275">Soparisattaka</subhead>
<paragraph line="276">Etadaggaṃ bhikkhave imāsaṃ dvinnaṃ parisānaṃ yadidaṃ gambhīrā parisā.</paragraph>
<subhead line="277">Anaggavatīsutta</subhead>
<paragraph line="278"><bold>Pucchā –</bold> tattheva <pageBreak edition="M" number="1.0167" /> āvuso tatiyaṃ anaggavatīsuttaṃ bhagavatā kathaṃ bhāsitaṃ.</paragraph>
<paragraph line="279"><bold>Vissajjanā –</bold> tattheva bhante tatiyaṃ anaggavatīsuttaṃ ‘‘dvemā bhikkhave parisā. Katamā dve, anaggavatī ca parisā aggavatī ca parisā. Katamā ca bhikkhave anaggavatī parisā, idha bhikkhave yassaṃ parisāyaṃ therā bhikkhū bāhulikā honti sāthalikā, okkamane pubbaṅgamā, paviveke nikkhittadhurā, na vīriyaṃ ārabhanti appattassa pattiyā anadhigatassa adhigamāya asacchikabhassa sacchikiriyāyā’’ti evamādinā bhagavatā bhāsitaṃ.</paragraph>
<subhead line="280">Okkācitavinītasutta</subhead>
<paragraph line="281"><bold>Pucchā –</bold> tattheva <pageBreak edition="M" number="1.0170" /> āvuso chaṭṭhaṃ okkācitavinītasuttaṃ bhagavatā kathaṃ bhāsitaṃ.</paragraph>
<paragraph line="282"><bold>Vissajjanā –</bold> tattheva bhante chaṭṭhaṃ okkācitavinītasuttaṃ ‘‘dvemā bhikkhave parisā. Katamā dve, okkācitavinītā parisā no paṭipucchāvinītā, paṭipucchā vinītā parisā no okkācitavinītā’’ti evamādinā bhante bhagavatā bhāsitaṃ.</paragraph>
<subhead line="283">Puggalavagga</subhead>
<subhead line="284">Asantasannivāsasutta</subhead>
<paragraph line="285"><bold>Pucchā –</bold> puggalavagge <pageBreak edition="M" number="1.0173" /> āvuso ekādasamaṃ asantasannivāsasuttaṃ bhagavatā kathaṃ bhāsitaṃ.</paragraph>
<paragraph line="286"><bold>Vissajjanā –</bold> puggalavagge bhante ekādasamaṃ asantasannivāsasuttaṃ ‘‘asantasannivāsañca vo bhikkhave desessāmi santasannivāsañca, taṃ suṇātha, sādhukaṃ manasikarotha bhāsissāmī’’ti evamādinā bhagavatā bhāsitaṃ.</paragraph>
<subhead line="287">Sukhavagga</subhead>
<paragraph line="288"><bold>Pucchā –</bold> sukhavagge <pageBreak edition="M" number="1.0176" /> pana āvuso bhagavatā kīdisī dhammadesanāyo desitā.</paragraph>
<paragraph line="289"><bold>Vissajjanā –</bold> sukhavagge bhante bhagavatā ‘‘dvemāni bhikkhave sukhāni. Katamāni dve, gihisukhañca pabbajitasukhañca, imāni kho bhikkhave dve sukhāni. Etadaggaṃ bhikkhave imesaṃ dvinnaṃ sukhānaṃ yadidaṃ pabbajitasukha’’nti evamādikā dhammadesanāyo desitā.</paragraph>
<subhead line="290">Āyācanavagga</subhead>
<paragraph line="291"><bold>Pucchā –</bold> āyācanavagge <pageBreak edition="M" number="1.0178" /> pana āvuso bhagavatā paṭhamādīni cattāri suttāni kathaṃ bhāsitāni.</paragraph>
<paragraph line="292"><bold>Vissajjanā –</bold> āyācanavagge bhante paṭhamādīni cattāri suttāni ‘‘saddho bhikkhave bhikkhu evaṃ sammā āyācamāno āyāceyya tādiso homi, yādisā sāriputtamoggallānā’’ti, evamādinā bhagavatā bhāsitāni.</paragraph>
<subhead line="293">Avaṇṇārahasutta</subhead>
<paragraph line="294"><bold>Pucchā –</bold> tattheva <pageBreak edition="M" number="1.0180" /> āvuso pañcamaṃ avaṇṇārahasuttaṃ bhagavatā kathaṃ bhāsitaṃ.</paragraph>
<paragraph line="295"><bold>Vissajjanā –</bold> tattheva bhante pañcamaṃ avaṇṇārahasuttaṃ ‘‘dvīhi bhikkhave dhammehi samannāgato bālo abyatto asappuriso etaṃ upahataṃ attānaṃ pariharati, sāvajjo ca hoti sānuvajjo ca viññūnaṃ, bahuñca apuññaṃ pasavatī’’ti, evamādinā bhagavatā bhāsitaṃ.</paragraph>
<subhead line="296">Appasādanīyasutta</subhead>
<paragraph line="297"><bold>Pucchā –</bold> tenāvuso <pageBreak edition="M" number="1.0182" /> bhagavatā…pe… sammāsambuddhena aṅguttaranikāye dukanipāte āyācanavagge chaṭṭhaṃ appasādanīyasuttaṃ kathaṃ bhāsitaṃ.</paragraph>
<paragraph line="298"><bold>Vissajjanā –</bold> chaṭṭhaṃ bhante appasādanīyasuttaṃ ‘‘dvīhi bhikkhave dhammehi samannāgato bālo abyatto asappuriso etaṃ upahataṃ attānaṃ pariharati, sāvajjo ca hoti sānuvajjo ca viññūnaṃ, bahuñca apuññaṃ pasavati. Katamehi dvīhi, ananuvicca apariyogāhetvā appasādanīye ṭhāne pasādaṃ upadaṃseti, ananuvicca apariyo gāhetvā pasādanīye ṭhāne appasādaṃ upadaṃsetī’’ti evamādinā bhagavatā bhāsitaṃ.</paragraph>
<subhead line="299">Mātāpitusutta</subhead>
<paragraph line="300"><bold>Pucchā –</bold> tattheva <pageBreak edition="M" number="1.0184" /> āvuso sattamaṃ mātāpitusuttaṃ bhagavatā kathaṃ bhāsitaṃ.</paragraph>
<paragraph line="301"><bold>Vissajjanā –</bold> tattheva bhante sattamaṃ mātāpitusuttaṃ ‘‘dvīsu bhikkhave micchā paṭipajjamāno bālo abyatto asappuriso etaṃ upahataṃ attānaṃ pariharati, sāvajjo ca hohi sānuvajjo ca viññūnaṃ, bahuñca apuññaṃ pasavati. Katamesu dvīsu, mātari ca pitari cā’’ti evamādinā bhagavatā bhāsitaṃ.</paragraph>
<subhead line="302">Tathāgatasutta</subhead>
<paragraph line="303"><bold>Pucchā –</bold> tattheva <pageBreak edition="M" number="1.0185" /> āvuso aṭṭhamaṃ tathāgatasuttaṃ bhagavatā kathaṃ bhāsitaṃ.</paragraph>
<paragraph line="304"><bold>Vissajjanā –</bold> tattheva <pageBreak edition="M" number="1.0186" /> bhante aṭṭhamaṃ tathāgatasuttaṃ ‘‘dvīsu bhikkhave micchāpaṭipajjamāno bālo abyatto asappuriso etaṃ upahataṃ attānaṃ pariharati, sāvajjo ca hoti sānuvajjo ca viññūnaṃ, bahuñca apuññaṃ pasavati. Katamesu dvīsu, tathāgate ca tathāgatasāvake cā’’ti evamādinā bhagavatā bhāsitaṃ.</paragraph>
<subhead line="305">Tikanipāta</subhead>
<subhead line="306">Bālavagga, bhayasutta</subhead>
<paragraph line="307"><bold>Pucchā –</bold> tikanipāte <pageBreak edition="M" number="1.0189" /> pana āvuso paṭhamaṃ bhayasuttaṃ bhagavatā kattha kassa kathañca bhāsitaṃ.</paragraph>
<paragraph line="308"><bold>Vissajjanā –</bold> sāvatthiyaṃ bhante sambahulānaṃ ‘‘yāni kānici bhikkhave bhayāni uppajjanti, sabbāni tāni bālato uppajjanti no paṇḍitato. Ye keci uppaddavā uppajjanti, sabbete bālato uppajjanti no paṇḍitato. Yekeci upasaggā uppajjanti, sabbete bālato uppajjanti no paṇḍitato’’ti evamādinā bhagavatā bhāsitaṃ.</paragraph>
<subhead line="309">Cintīsutta</subhead>
<paragraph line="310"><bold>Pucchā –</bold> tattheva <pageBreak edition="M" number="1.0190" /> āvuso tatiyaṃ cintīsuttaṃ bhagavatā kathaṃ bhāsitaṃ.</paragraph>
<paragraph line="311"><bold>Vissajjanā –</bold> tattheva bhante cintīsuttaṃ ‘‘tīṇimāni bhikkhave bālassa bālalakkhaṇāni <pageBreak edition="M" number="1.0191" /> bālanimittāni bālāpadānāni. Katamāni tīṇi, idha bhikkhave bālo duccintitacintī ca hoti dubbhāsitabhāsī ca dukkaṭakammakārī cā’’ti evamādinā bhagavatā bhāsitaṃ.</paragraph>
<subhead line="312">Accayasutta</subhead>
<paragraph line="313"><bold>Pucchā –</bold> tattheva <pageBreak edition="M" number="1.0193" /> āvuso catutthaṃ accayasuttaṃ bhagavatā kathaṃ bhāsitaṃ.</paragraph>
<paragraph line="314"><bold>Vissajjanā –</bold> tattheva bhante catutthaṃ accayasuttaṃ ‘‘tīhi bhikkhave dhammehi samannāgato bālo veditabbo. Katamehi tīhi, accayaṃ accayato disvā yathādhammaṃ nappaṭikaroti, parassa kho pana accayaṃ desentassa yathādhammaṃ nappaṭiggaṇhātī’’ti evamādinā bhagavatā bhāsitaṃ.</paragraph>
<subhead line="315">Malasutta</subhead>
<paragraph line="316"><bold>Pucchā –</bold> tattheva <pageBreak edition="M" number="1.0195" /> āvuso dasamaṃ malasuttaṃ bhagavatā kathaṃ bhāsitaṃ.</paragraph>
<paragraph line="317"><bold>Vissajjanā –</bold> tattheva bhante dasamaṃ malasuttaṃ ‘‘tīhi bhikkhave dhammehi samannāgato tayo male appahāya yathābhataṃ nikkhitto evaṃ niraye. Katamehi tīhi, dussīlo ca hoti, dussīlyamalañcassa appahīnaṃ hoti. Issukī ca hoti, issāmalañcassa appahīnaṃ hoti. Maccharī ca hoti, maccharamalañcassa appahīnaṃ hotī’’ti evamādinā bhagavatā bhāsitaṃ.</paragraph>
<subhead line="318">Rathakāravagga, ñātasutta</subhead>
<paragraph line="319"><bold>Pucchā –</bold> rathakāravagge <pageBreak edition="M" number="1.0197" /> pana āvuso paṭhamaṃ ñātasuttaṃ bhagavatā kathaṃ bhāsitaṃ.</paragraph>
<paragraph line="320"><bold>Vissajjanā –</bold> paṭhamaṃ bhante ñātasuttaṃ ‘‘tīhi bhikkhave dhammehi samannāgato ñāto bhikkhu bahujanaahitāya paṭipanno hoti bahujana dukkhāya bahuno janassa anatthāya ahitāya dukkhāya devamanussānaṃ. Katamehi tīhi, ananulomike kāyakamme samādapeti, ananulomike vacīkamme samādapeti, ananulomikesu dhammesu samādapetī’’ti evamādinā bhagavatā bhāsitaṃ.</paragraph>
<subhead line="321">Āsaṃsasutta</subhead>
<paragraph line="322"><bold>Pucchā –</bold> tattheva <pageBreak edition="M" number="1.0199" /> āvuso tatiyaṃ āsaṃsasuttaṃ bhagavatā kathaṃ bhāsitaṃ.</paragraph>
<paragraph line="323"><bold>Vissajjanā –</bold> tattheva bhante tatiyaṃ āsaṃsasuttaṃ ‘‘tayome bhikkhave puggalā santo saṃvijjamānā lokasmiṃ. Katame tayo nirāso āsaṃso’’ti evamādinā bhagavatā bhāsitaṃ.</paragraph>
<subhead line="324">Sacetanasutta</subhead>
<paragraph line="325"><bold>Pucchā –</bold> tenāvuso <pageBreak edition="M" number="1.0203" /> bhagavatā…pe… sammāsambuddhena aṅguttaranikāye tikanipāte rathakāravagge pañcamaṃ sacetanasuttaṃ kattha kassa kathañca bhāsitaṃ.</paragraph>
<paragraph line="326"><bold>Vissajjanā –</bold> bārāṇasiyaṃ bhante sambahulānaṃ bhikkhūnaṃ ārabbha ‘‘bhūtapubbaṃ bhikkhave rājā ahosi sacetano nāma, atha kho bhikkhave rājā sacetano rathakāraṃ āmantesi ito me samma rathakāra channaṃ māsānaṃ paccayena saṅgāmo bhavissati sakkhissasi me samma rathakāra navaṃ cakkayugaṃ kātu’’nti evamādinā bhagavatā bhāsitaṃ.</paragraph>
<subhead line="327">Apaṇṇakasutta</subhead>
<paragraph line="328"><bold>Pucchā –</bold> tattheva <pageBreak edition="M" number="1.0208" /> āvuso chaṭṭhaṃ apaṇṇakasuttaṃ bhagavatā kathaṃ bhāsitaṃ.</paragraph>
<paragraph line="329"><bold>Vissajjanā –</bold> chaṭṭhaṃ bhante apaṇṇakasuttaṃ ‘‘tīhi bhikkhave dhammehi samannāgato bhikkhu apaṇṇakapaṭipadaṃ paṭipanno hoti, yoni cassa āraddhā hoti āsavānaṃ khayāya. Katamehi tīhi, idha bhikkhave bhikkhu indriyesu guttadvāro hoti, bhojane mattaññū hoti, jāgariyamanuyutto hotī’’ti evamādinā bhagavatā bhāsitaṃ.</paragraph>
<subhead line="330">Devalokasutta</subhead>
<paragraph line="331"><bold>Pucchā –</bold> tattheva <pageBreak edition="M" number="1.0210" /> āvuso aṭṭhamaṃ devalokasuttaṃ bhagavatā kathaṃ bhāsitaṃ.</paragraph>
<paragraph line="332"><bold>Vissajjanā –</bold> tattheva bhante aṭṭhamaṃ devalokasuttaṃ ‘‘sace vo bhikkhave aññatitthiyā paribbājakā evaṃ puccheyyuṃ ‘‘devalokūpapattiyā āvuso samaṇe gotame brahmacariyaṃ vussathā’ti. Nanu tumhe bhikkhave <pageBreak edition="M" number="1.0211" /> evaṃ puṭṭhā aṭṭīyeyyātha harāyeyyātha jiguccheyyāthā’’ti evamādinā bhagavatā bhāsitaṃ.</paragraph>
<subhead line="333">Paṭhama pāpaṇikasutta</subhead>
<paragraph line="334"><bold>Pucchā –</bold> tattheva <pageBreak edition="M" number="1.0212" /> āvuso navamaṃ paṭhamapāpaṇikasuttaṃ bhagavatā kathaṃ bhāsitaṃ.</paragraph>
<paragraph line="335"><bold>Vissajjanā –</bold> tattheva bhante navamaṃ paṭhamapāpaṇikasuttaṃ ‘‘tīhi bhikkhave aṅgehi samannāgato pāpaṇiko abhabbo anadhigataṃ vā bhogaṃ adhigantuṃ, adhigataṃ vā bhogaṃ phātiṃ kātuṃ. Katamehi tīhi, idha bhikkhave pāpaṇiko pubbaṇhasamayaṃ na sakkaccaṃ kammantaṃ adhiṭṭhātī’’ti evamādinā bhagavatā bhāsitaṃ.</paragraph>
<subhead line="336">Puggalavagga</subhead>
<subhead line="337">Gilānasutta</subhead>
<paragraph line="338"><bold>Pucchā –</bold> puggalavagge <pageBreak edition="M" number="1.0215" /> pana āvuso dutiyaṃ gilānasuttaṃ bhagavatā kathaṃ bhāsitaṃ.</paragraph>
<paragraph line="339"><bold>Vissajjanā –</bold> puggalavagge bhante dutiyaṃ gilānasuttaṃ ‘‘tayome bhikkhave gilānā santo saṃvijjamānā lokasmiṃ. Katame tayo, idha bhikkhave ekacco gilāno labhanto vā sappāyāni bhojanāni alabhanto vā sappāyāni bhojanāni, labhanto vā sappāyāni bhesajjāni alabhanto vā sappāyāni bhesajjāni, labhanto vā patirūpaṃ upaṭṭhākaṃ alabhanto vā patirūpaṃ upaṭṭhākaṃ vuṭṭhāti tamhā ābādhā’’ti evamādinā bhagavatā bhāsitaṃ.</paragraph>
<subhead line="340">Bahukārasutta</subhead>
<paragraph line="341"><bold>Pucchā –</bold> tattheva <pageBreak edition="M" number="1.0217" /> āvuso catutthaṃ bahukārasuttaṃ bhagavatā kathaṃ bhāsitaṃ.</paragraph>
<paragraph line="342"><bold>Vissajjanā –</bold> tattheva <pageBreak edition="M" number="1.0218" /> bhante catutthaṃ bahukārasuttaṃ ‘‘tayo me bhikkhave puggalā puggalassa bahukārā. Katame tayo, yaṃ bhikkhave puggalaṃ āgamma puggalo buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti. Ayaṃ bhikkhave puggalo imassa puggalassa bahukāro’’ti evamādinā bhagavatā bhāsitaṃ.</paragraph>
<subhead line="343">Jigucchitabbasutta</subhead>
<paragraph line="344"><bold>Pucchā –</bold> tenāvuso <pageBreak edition="M" number="1.0220" /> bhagavatā jānatā passatā…pe… sammāsambuddhena aṅguttaranikāye tikanipāte puggalavagge sattamaṃ jigucchitabbasuttaṃ kathaṃ bhāsitaṃ.</paragraph>
<paragraph line="345"><bold>Vissajjanā –</bold> sattamaṃ bhante jigucchitabbasuttaṃ ‘‘tayome bhikkhave puggalā santo saṃvijjamānā lokasmiṃ. Katame tayo, atthi bhikkhave puggalo jigucchitabbo na sevitabbo na bhajitabbo na payirupāsitabbo, atthi bhikkhave puggalo ajjhupekkhitabbo na sevitabbo na bhajitabbo na payirupāsitabbo, atthi bhikkhave puggalo sevitabbo bhajitabbo payirupāsitabbo’’ti evaṃ kho bhante bhagavatā bhāsitaṃ.</paragraph>
<paragraph line="346"><bold>Pucchā –</bold> kathañcāvuso <pageBreak edition="M" number="1.0221" /> tattha bhagavatā jigucchitabbo puggalo nasevitabbo nabhajitabbo na payirupāsitabbo pakāsito.</paragraph>
<paragraph line="347"><bold>Vissajjanā –</bold> ‘‘katamo ca bhikkhave puggalo jigucchitabbo na sevitabbo na bhajitabbo na payirupāsitabbo. Idha bhikkhave ekacco dussīlo hoti pāpadhammo asucisaṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujāto, evarūpo bhikkhave puggalo jigucchitabbo na sevitabbo na bhajitabbo na payirupāsitabbo’’ti evamādinā bhante bhagavatā jigucchitabbo na sevitabbo na bhajitabbo na payirupāsitabbo puggalo pakāsito.</paragraph>
<paragraph line="348"><bold>Pucchā –</bold> kathaṃ <pageBreak edition="M" number="1.0223" /> panāvuso tattha bhagavatā ajjhupekkhitabbo puggalo na sevitabbo na bhajitabbo na payirupāsitabbo pakāsito.</paragraph>
<paragraph line="349"><bold>Vissajjanā –</bold> katamo ca bhikkhave puggalo ajjhupekkhitabbo na sevitabbo na bhajitabbo na payirupāsitabbo, idha bhikkhave ekacco puggalo kodhano hoti upāyāsabahulo, appampi vutto samāno abhisajjati kuppati byāpajjati patitthīyati, kopañca dosañca appaccayañca pātukarotī’’ti evamādinā bhante bhagavatā tattha ajjhupekkhitabbo na sevitabbo na bhajitabbo na payirupāsitabbo puggalo pakāsito.</paragraph>
<paragraph line="350"><bold>Pucchā –</bold> kathaṃ <pageBreak edition="M" number="1.0224" /> panāvuso tattha bhagavatā sevitabbo puggalo bhajitabbo payirupāsitabbo pakāsito.</paragraph>
<paragraph line="351"><bold>Vissajjanā –</bold> ‘‘katamo ca bhikkhave puggalo sevitabbo bhajitabbo payirupāsitabbo, idha bhikkhave ekacco puggalo sīlavā hoti kalyāṇadhammo, evarūpo bhikkhave puggalo sevitabbo bhajitabbo <pageBreak edition="M" number="1.0225" /> payirupāsitabbo’’ti evamādinā bhante tattha bhagavatā sevitabbo puggalo bhajitabbo payirupāsitabbo pakāsito.</paragraph>
<subhead line="352">Gūthabhāṇīsutta</subhead>
<paragraph line="353"><bold>Pucchā –</bold> tattheva <pageBreak edition="M" number="1.0226" /> āvuso puggalavagge aṭṭhamaṃ gūthabhāṇīsuttaṃ bhagavatā kathaṃ bhāsitaṃ.</paragraph>
<paragraph line="354"><bold>Vissajjanā –</bold> tattheva bhante puggalavagge aṭṭhamaṃ gūthabhāṇīsuttaṃ ‘‘tayo me bhikkhave puggalā santo saṃvijjamānā lokasmiṃ. Katame tayo, gūthabhāṇī pupphabhāṇī madhubhāṇī’’ti evaṃ kho bhagavatā bhāsitaṃ.</paragraph>
<subhead line="355">Gūthabhāṇīpuggala</subhead>
<paragraph line="356"><bold>Pucchā –</bold> kathañcāvuso <pageBreak edition="M" number="1.0227" /> tattha bhagavatā gūthabhāṇīpuggalo pakāsito.</paragraph>
<paragraph line="357"><bold>Vissajjanā –</bold> katamo ca bhikkhave puggalo gūthabhāṇī, idha bhikkhave ekacco puggalo sabhaggato vā parisaggato vā ñātimajjhagatovā pūgamajjhagatovā rājakulamajjhagatovā abhinīto sakkhipuṭṭho ‘‘ehambho purisa yaṃ jānāsi, taṃ vadehī’’ti. So ajānaṃ vā āha ‘‘jānāmī’’ti, jānaṃ vā āha ‘‘na jānāmī’’ti, apassaṃ vā āha ‘‘passāmī’’ti, passaṃ vā āha ‘‘na passāmī’’ti. Iti attahetu vā parahetu vā āmisakiñcikkhahetu vā sampajānamusā bhāsitā hoti. Ayaṃ vuccati bhikkhave puggalo gūthabhāṇīti, evaṃ kho bhante tattha bhagavatā gūthabhāṇīpuggalo pakāsito.</paragraph>
<subhead line="358">Pupphabhāṇīpuggala</subhead>
<paragraph line="359"><bold>Pucchā –</bold> kathaṃ <pageBreak edition="M" number="1.0228" /> panāvuso tattha bhagavatā pupphabhāṇīpuggalo pakāsito.</paragraph>
<paragraph line="360"><bold>Vissajjanā –</bold> katamo ca bhikkhave puggalo pupphabhāṇī, idha bhikkhave ekacco puggalo sabhaggato vā parisaggato vā ñātimajjhagato vā pūgamajjhagatovā rājakulamajjhagato vā abhinīto sakkhipuṭṭho ‘‘ehambho purisa yaṃ pajānāsi, taṃ vadehī’’ti. So ajānaṃ vā āha ‘‘na jānāmī’’ti, jānaṃ vā āha ‘‘jānāmī’’ti, apassaṃ vā āha ‘‘na passāmī’’ti, passaṃ vā āha ‘‘passāmī’’ti, iti attahetu vā parahetu vā āmisakiñcikkhahetu vā na sampajānamusā bhāsitā hoti, ayaṃ vuccati bhikkhave puggalo pupphabhāṇīti, evaṃ kho bhante tattha bhagavatā pupphabhāṇīpuggalo pakāsito.</paragraph>
<subhead line="361">Madhubhāṇīpuggala</subhead>
<paragraph line="362"><bold>Pucchā –</bold> kathaṃ <pageBreak edition="M" number="1.0229" /> panāvuso tattha bhagavatā madhubhāṇī puggalo pakāsito.</paragraph>
<paragraph line="363"><bold>Vissajjanā –</bold> katamo ca bhikkhave puggalo madhubhāṇī, idha bhikkhave ekacco puggalo pharusaṃ vācaṃ pahāya pharusāya vācāya paṭivirato</paragraph>
<paragraph line="364">Hotīti <pageBreak edition="M" number="1.0230" /> evamādinā bhante bhagavatā tattha madhubhāṇī puggalo pakāsito.</paragraph>
<subhead line="365">Andhasutta</subhead>
<paragraph line="366"><bold>Pucchā –</bold> tattheva <pageBreak edition="M" number="1.0231" /> āvuso puggalavagge navamaṃ andhasuttaṃ bhagavatā kathaṃ bhāsitaṃ.</paragraph>
<paragraph line="367"><bold>Vissajjanā –</bold> tattheva bhante puggalavagge navamaṃ andhasuttaṃ ‘‘tayome bhikkhave puggalā santo saṃvijjamānā lokasmiṃ. Katame tayo andho ekacakkhu dvicakkhū’’ti, evaṃ kho bhante bhagavatā bhāsitaṃ.</paragraph>
<paragraph line="368"><bold>Pucchā –</bold> kīdiso āvuso puggalo tattha bhagavatā andho akkhāto.</paragraph>
<paragraph line="369"><bold>Vissajjanā –</bold> yassa bhante bhogesu ceva dhammesu ca paññācakkhu natthi, ediso bhante puggalo tattha bhagavatā andho akkhāto.</paragraph>
<paragraph line="370"><bold>Pucchā –</bold> kīdiso <pageBreak edition="M" number="1.0232" /> pana āvuso puggalo tattha bhagavatā ekacakkhu akkhāto.</paragraph>
<paragraph line="371"><bold>Vissajjanā –</bold> yassa bhante bhogesuyeva paññācakkhu atthi na dhammesu. Īdiso bhante puggalo tattha bhagavatā ekacakkhu akkhāto.</paragraph>
<paragraph line="372"><bold>Pucchā –</bold> kīdiso <pageBreak edition="M" number="1.0233" /> pana āvuso puggalo tattha bhagavatā dvicakkhu akkhāto.</paragraph>
<paragraph line="373"><bold>Vissajjanā –</bold> yassa bhante bhogesu ceva dhammesu ca paññācakkhu atthi, īdiso bhante puggalo tattha bhagavatā dvicakkhu akkhāto.</paragraph>
<subhead line="374">Avakujjasutta</subhead>
<paragraph line="375"><bold>Pucchā –</bold> tenāvuso <pageBreak edition="M" number="1.0234" /> bhagavatā jānatā passatā…pe… sammāsambuddhena aṅguttaranikāye tikanipāte puggalavagge dasamaṃ avakujjasuttaṃ kathaṃ bhāsitaṃ.</paragraph>
<paragraph line="376"><bold>Vissajjanā –</bold> dasamaṃ bhante avakujjasuttaṃ ‘‘tayo me bhikkhave puggalā santo saṃvijjamānā lokasmiṃ. Katame tayo, avakujjapañño puggalo ucchaṅgapañño puggalo puthupañño puggalo. Katamo ca bhikkhave avakujjapañño puggalo. Idha bhikkhave ekacco puggalo ārāmaṃ gantā hoti abhikkhaṇaṃ bhikkhūnaṃ santike dhammassavanāya, tassa bhikkhū dhammaṃ desentiādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ parisuddhaṃ <pageBreak edition="M" number="1.0235" /> brahmacariyaṃ pakāsenti. So tasmiṃ āsane nisinno tassā kathāya nevādiṃ manasikaroti, na majjhaṃ manasikaroti, na pariyosānaṃ manasikaroti, vuṭṭhitopi tamhā āsanā tassā kathāya nevādiṃ manasikaroti, na majjhaṃ manasikaroti, na pariyosānaṃ manasikarotī’’ti evamādinā bhagavatā bhāsitaṃ.</paragraph>
<subhead line="377">Devadūtavagga, sabrahmakasutta</subhead>
<paragraph line="378"><bold>Pucchā –</bold> devadūtavagge <pageBreak edition="M" number="1.0239" /> pana āvuso paṭhamaṃ sabrahmakasuttaṃ bhagavatā kathaṃ bhāsitaṃ.</paragraph>
<paragraph line="379"><bold>Vissajjanā –</bold> devadūtavagge bhante paṭhamaṃ sabrahmakasuttaṃ ‘‘sabrahmakāni bhikkhave tāni kulāni, yesaṃ puttānaṃ mātāpitaro ajjhāgāre pūjitā honti. Sapubbacariyakāni bhikkhave tāni kulāni, yesaṃ puttānaṃ mātāpitaro ajjhāgāre pūjitā honti. Āhuneyyāni bhikkhave tāni kulāni, yesaṃ puttānaṃ mātāpitaro ajjhāgāre pūjitā honti. Brahmāti bhikkhave mātāpitūnaṃ etaṃ adhivacanaṃ. Pubbācariyāti bhikkhave mātāpitūnaṃ etaṃ adhivacanaṃ. Āhuneyyāti bhikkhave etaṃ mātāpitūnaṃ adhivacanaṃ. Taṃ kissa hetu, bahukārā bhikkhave mātāpitaro puttānaṃ āpādakā posakā imassa lokassa dassetāro’’ti, evaṃ kho bhante bhagavatā bhāsitaṃ.</paragraph>
<gatha1 line="380">Brahmāti <pageBreak edition="M" number="1.0241" /> mātāpitaro, pubbācariyāti vuccare;</gatha1>
<gatha2 line="381">Āhuneyyā ca puttānaṃ, pajāya anukampakā;</gatha2>
<gatha3 line="382">Tasmā hi ne namasseyya, sakkareyya ca paṇḍito;</gatha3>
<gatha2 line="383">Annena atha pānena, vatthena sayanena ca;</gatha2>
<gatha3 line="384">Ucchādanena nhāpanena, pādānaṃ dhovanena ca;</gatha3>
<gathalast line="385">Tāya naṃ pāricariyāya, mātāpitūsu paṇḍitā.</gathalast>
<paragraph line="386">Idheva naṃ pasaṃsanti, pecca sagge pamodatīti –</paragraph>
<paragraph line="387"><bold>Pucchā –</bold> tattheva āvuso pañcamaṃ hatthakasuttaṃ bhagavatā kathaṃ bhāsitaṃ.</paragraph>
<paragraph line="388"><bold>Vissajjanā –</bold> pañcamaṃ bhante hatthakasuttaṃ āḷaviyaṃ hatthakaṃ āḷavakaṃ ārabbha bhāsitaṃ. Hatthako bhante āḷavako bhagavantaṃ etadavoca ‘‘kacci bhante bhagavā sukhamasayitthā’’ti. Tasmiṃ bhante vatthusmiṃ ‘‘evaṃ kumāra sukhamasayittha ye ca pana loke sukhaṃ senti, ahaṃ tesaṃ aññataro’’ti evamādinā bhante bhagavatā bhāsitaṃ.</paragraph>
<paragraph line="389">‘‘Kacci <pageBreak edition="M" number="1.0242" /> bhante bhagavā sukhamasayittha’’.</paragraph>
<paragraph line="390">‘‘Evaṃ kumāra sukhamasayittha, ye ca pana loke sukhaṃ senti, ahaṃ tesaṃ aññataro’’.</paragraph>
<paragraph line="391">‘‘Evaṃ <pageBreak edition="M" number="1.0244" /> kumāra sukhamasayittha, ye ca pana loke sukhaṃ senti, ahaṃ tesaṃ aññataro’’.</paragraph>
<gatha1 line="392">‘‘Sabbadā <pageBreak edition="M" number="1.0247" /> ve sukhaṃ seti,</gatha1>
<gatha2 line="393">Brāhmaṇo parinibbuto;</gatha2>
<gatha3 line="394">Yo na limpati kāmesu,</gatha3>
<gathalast line="395">Sītibhūto nirūpadhi;</gathalast>
<gatha1 line="396">Sabbā āsattiyo chetvā,</gatha1>
<gatha2 line="397">Vineyya hadaye daraṃ;</gatha2>
<gatha3 line="398">Upasanto sukhaṃ seti;</gatha3>
<gathalast line="399">Santiṃ pappuyya cetaso’’ hu –</gathalast>
<subhead line="400">Devadūtasutta</subhead>
<paragraph line="401"><bold>Pucchā –</bold> tenāvuso bhagavatā…pe… sammāsambuddhena aṅguttaranikāye tikanipāte devadūtavagge chaṭṭhaṃ devadūtasuttaṃ kathaṃ bhāsitaṃ.</paragraph>
<paragraph line="402"><bold>Vissajjanā –</bold> chaṭṭhaṃ <pageBreak edition="M" number="1.0248" /> bhante devadūtasuttaṃ ‘‘tīṇimāni bhikkhave devadūtāni. Katamāni tīṇi, idha bhikkhave ekacco kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati. Tamenaṃ bhikkhave nirayapālā nānābāhāsu gahetvā yamassa rañño dassenti-ayaṃ deva puriso amatteyyo apetteyyo asāmañño abrahmañño, na kule jeṭṭhapacāyī, imassa devo daṇḍaṃ paṇetū’’ti. Evaṃ kho bhante bhagavatā bhāsitaṃ.</paragraph>
<paragraph line="403"><bold>Pucchā –</bold> kathañcāvuso <pageBreak edition="M" number="1.0251" /> tattha bhagavatā yamassa rañño paṭhamadevadūta samanuyuñjanā pakāsitā.</paragraph>
<paragraph line="404"><bold>Vissajjanā –</bold> tamenaṃ bhikkhave yamo rājā paṭhamaṃ devadūtaṃ samanuyuñjati samanugāhati samanubhāsati ‘‘ambho purisa na tvaṃ addasa manussesu paṭhamaṃ devadūtaṃ pātubhūta’’nti evamādinā bhante tattha bhagavatā yamassa rañño paṭhamadevadūtasamanuyuñjanā pakāsitā.</paragraph>
<paragraph line="405">‘‘Ambho purisa na tvaṃ addasa manussesu paṭhamaṃ devadūtaṃ pātubhūtaṃ’’.</paragraph>
<subhead line="406">Dutiya devadūta</subhead>
<paragraph line="407"><bold>Pucchā –</bold> kathaṃ <pageBreak edition="M" number="1.0252" /> panāvuso tattha bhagavatā yamassa rañño dutiyadevadūta samanuyuñjanā pakāsitā.</paragraph>
<paragraph line="408"><bold>Vissajjanā –</bold> tamenaṃ bhikkhave yamo rājā paṭhamaṃ devadūtaṃ samanuyuñjitvā samanugāhitvā samanubhāsitvā dutiyaṃ devadūtaṃ samanuyuñjati samanugāhati samanubhāsati ‘‘ambho purisa na tvaṃ addasa manussesu dutiyaṃ devadūtaṃ pātubhūta’’nti evamādinā bhante tattha bhagavatā yamassa rañño dutiyā devadūtasamanuyuñjanā pakāsitā.</paragraph>
<paragraph line="409">‘‘Ambho <pageBreak edition="M" number="1.0255" /> purisa na tvaṃ addasa manussesu dutiya devadūtaṃ pātubhūtaṃ’’.</paragraph>
<paragraph line="410">‘‘Ambho purisa na tvaṃ addasa manussesu itthīṃ vā purisaṃ vā ābādhikaṃ dukkhitaṃ bāḷhagilānaṃ sake muttakarīse palipannaṃ semānaṃ aññehi vuṭṭhāpiyamānaṃ aññehi saṃvesiyamānaṃ’’ –</paragraph>
<subhead line="411">Tatiya devadūta</subhead>
<paragraph line="412"><bold>Pucchā –</bold> kathaṃ <pageBreak edition="M" number="1.0256" /> panāvuso tattha bhagavatā yamassa rañño tatiyadevadūta samanuyuñjanā pakāsitā.</paragraph>
<paragraph line="413"><bold>Vissajjanā –</bold> tamenaṃ bhikkhave yamo rājā dutiyaṃ devadūtaṃ samanuyuñjitvā samanugāhitvā samanubhāsitvā tatiyaṃ devadūtaṃ samanuyuñjati samanugāhati samanubhāsati ‘‘ambho purisa natvaṃ manussesu tatiyaṃ devadūtaṃ pātubhūtanti’’ evamādinā bhante tattha bhagavatā yamassa rañño tatiyā devadūtasamanuyuñjanā pakāsitā.</paragraph>
<paragraph line="414">‘‘Ambho purisa na tvaṃ addasa manussesu tatiyaṃ devadūtaṃ pātubhūtaṃ’’.</paragraph>
<paragraph line="415">‘‘Ambho <pageBreak edition="M" number="1.0257" /> purisa na tvaṃ addasa manussesu itthiṃ vā purisaṃ vā ekāhamataṃ vā dvīhamataṃ vā tīhamataṃ vā uddhumātakaṃ vinīlakaṃ vipubbakajātaṃ’’ –</paragraph>
<paragraph line="416">‘‘Nāsakkhissaṃ bhante pamādassaṃ bhante’’ –</paragraph>
<paragraph line="417"><bold>Pucchā –</bold> kathaṃ <pageBreak edition="M" number="1.0258" /> panāvuso tattha bhagavatā nerayikassa sattassa niraya dukkhapaṭisaṃvedanā pakāsitā.</paragraph>
<paragraph line="418"><bold>Vissajjanā –</bold> tamenaṃ bhikkhave ‘‘yamo rājā tatiyaṃ devadūtaṃ samanuyuñjitvā samanugāhitvā samanubhāsitvā tuṇhī hoti. Tamenaṃ bhikkhave nirayapālā pañcavidhabandhanaṃ nāma kāraṇaṃ karonti, tattaṃ ayokhilaṃ hatthe gamenti, tattaṃ ayokhilaṃ dutiyasmiṃ hatthe gamenti, tattaṃ ayokhilaṃ pāde gamenti, tattaṃ ayokhilaṃ dutiyasmiṃ pāde gamenti, tattaṃ ayokhilaṃ majjheurasmiṃ gamenti. So tattha dukkhā tibbā kharā kaṭukā vedanā vedayati, na ca tāva kālaṃ karoti, yāva na taṃ pāpakammaṃ byantīhotī’’ti evamādinā bhante tattha bhagavatā nerayikassa nirayadukkhapaṭisaṃvedanā pakāsitā.</paragraph>
<subhead line="419">Saṃvejanīyakathā</subhead>
<paragraph line="420"><bold>Pucchā –</bold> kathaṃ <pageBreak edition="M" number="1.0261" /> panāvuso tattha bhagavatā saṃvejanīyakathā kathitā.</paragraph>
<paragraph line="421"><bold>Vissajjanā –</bold> bhūtapubbaṃ bhikkhave yamassa rañño etadahosi ‘‘ye kira bho loke pāpakāni kammāni karonti, te evarūpā vividhā kammakaraṇā karīyanti, ahovatāhaṃ manussattaṃ labheyyaṃ, tathāgato ca loke uppajjeyya arahaṃ sammāsambuddho’’ti evamādinā bhante tattha bhagavatā saṃvejanīyakathā kathitā.</paragraph>
<paragraph line="422">‘‘Ye <pageBreak edition="M" number="1.0262" /> kira bho loke pāpakāni kammāni karonti’’.</paragraph>
<gatha1 line="423">‘‘Coditā <pageBreak edition="M" number="1.0263" /> devadūtehi, ye pamajjanti māṇavā;</gatha1>
<gathalast line="424">Te dīgharattaṃ socanti, hīnakāyūpagā narā.</gathalast>
<gatha1 line="425">Ye ca kho devadūtehi, santo sappurisā idha;</gatha1>
<gathalast line="426">Coditā na pamajjanti, ariyadhamme kudācanaṃ.</gathalast>
<gatha1 line="427">Upādāne bhayaṃ disvā, jātimaraṇasambhave;</gatha1>
<gathalast line="428">Anupādā vimuccanti, jātimaraṇasaṅkhaye.</gathalast>
<gatha1 line="429">Te appamattā sukhino, diṭṭhadhammābhinibbutā;</gatha1>
<gathalast line="430">Sabbaverabhayātītā, sabbadukkhaṃ upaccaguṃ’’ hu –</gathalast>
<subhead line="431">Catumahārājasutta</subhead>
<paragraph line="432"><bold>Pucchā –</bold> tenāvuso bhagavatā…pe… sammāsambuddhena aṅguttaranikāye tikanipāte devadūtavagge aṭṭhamaṃ catumahārājasuttaṃ kathaṃ bhāsitaṃ.</paragraph>
<paragraph line="433"><bold>Vissajjanā –</bold> aṭṭhamaṃ bhante catumahārājasuttaṃ ‘‘aṭṭhamiyaṃ bhikkhave pakkhassa catunnaṃ mahārājānaṃ amaccā pārisajjā imaṃ lokaṃ anuvicaranti kacci bahū manussā manussesu matteyyā petteyyā sāmaññā brahmaññā kule jeṭṭhapacāyino, uposathaṃ upavasanti paṭijāgaronti, puññāni karontī’’ti evamādinā bhagavatā bhāsitaṃ.</paragraph>
<paragraph line="434">Appakā <pageBreak edition="M" number="1.0265" /> kho mārisā manussā manussesu matteyyā petteyyā sāmaññā brahmaññā kule jeṭṭhapacāyino, uposathaṃ upavasanti paṭijāgaronti, puññāni karonti.</paragraph>
<paragraph line="435">‘‘Dibbā <pageBreak edition="M" number="1.0266" /> vata bho kāyā parihāyissanti, paripūrissanti asura kāyā’’ –</paragraph>
<paragraph line="436">Bahū kho mārisā manussā manussesu matteyyā petteyyā sāmaññā brahmaññā kule jeṭṭhapacāyino, uposathaṃ upavasanti paṭijāgaronti, puññāni karonti.</paragraph>
<paragraph line="437">‘‘Dibbā <pageBreak edition="M" number="1.0267" /> vata bho kāyā paripūrissanti, parihāyissanti asura kāyā’’ –</paragraph>
<subhead line="438">Ādhipateyyāsutta</subhead>
<paragraph line="439"><bold>Pucchā –</bold> tattheva āvuso dasamaṃ ādhipateyyasuttaṃ bhagavatā kathaṃ bhāsitaṃ.</paragraph>
<paragraph line="440"><bold>Vissajjanā –</bold> tattheva bhante dasamaṃ ādhipateyyasuttaṃ ‘‘tīṇimāni bhikkhave ādhipateyyāni. Katamāni tīṇi, attādhipateyyaṃ lokādhipateyyaṃ dhammādhipateyyaṃ. Katamañca bhikkhave attādhipateyyaṃ, idha bhikkhave bhikkhu araññagato vā rukkhamūlagato vā suññāgāragato vā iti paṭisañcikkhatī’’ti evamādinā bhagavatā bhāsitaṃ.</paragraph>
<subhead line="441">Brāhmaṇavagga, paribbājakasutta</subhead>
<paragraph line="442"><bold>Pucchā –</bold> brāhmaṇavagge <pageBreak edition="M" number="1.0272" /> āvuso catutthaṃ paribbājakasuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="443"><bold>Vissajjanā –</bold> brāhmaṇavagge bhante catutthaṃ paribbājakasuttaṃ aññataraṃ brāhmaṇa paribbājakaṃ ārabbha bhāsitaṃ. Aññataro bhante brāhmaṇaparibbājako bhagavantaṃ etadavoca ‘‘sanniṭṭhiko dhammo sandiṭṭhiko dhammoti bho gotama vuccati, kittāvatānu kho bho gotama sandiṭṭhiko dhammo hoti akāliko ehipassiko opaneyyiko paccattaṃ veditabbo viññūhī’’ti. Tasmiṃ bhante vatthusmiṃ ‘‘ratto kho brāhmaṇa rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhaya byābādhāyapi ceteti, cetasikampi dukkhaṃ domanassaṃ paṭisaṃvedeti, rāge pahīne nevattabyābādhāyapi ceteti, naparabyābādhāyapi ceteti, naubhayabyābādhāyapi ceteti, nacetasikaṃ dukkhaṃ domanassaṃ paṭisaṃvedetī’’ti evamādinā bhagavatā bhāsitaṃ.</paragraph>
<subhead line="444">Vacchagottasutta</subhead>
<paragraph line="445"><bold>Pucchā –</bold> tattheva <pageBreak edition="M" number="1.0275" /> āvuso sattamaṃ vacchagottasuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="446"><bold>Vissajjanā –</bold> sattamaṃ bhante vacchagottasuttaṃ vacchagottaṃ paribbājakaṃ ārabbha bhāsitaṃ. Vacchagotto bhante paribbājako bhagavantaṃ etadavoca ‘‘sutaṃ metaṃ bho gotama samaṇo gotamo evamāha ‘‘mayhameva dānaṃ dātabbaṃ, nāññesaṃ dānaṃ dātabba. (Peyyāla) anabbhakkhā tukāmāhi mayaṃ bhavantaṃ gotama’’nti. Tasmiṃ bhante vatthusmiṃ ‘‘ye te vaccha evamāhaṃsu samaṇo gotamo evamāha mayhameva dānaṃ dātabbaṃ, nāññesaṃ dātabba’’nti evamādinā bhagavatā bhāsitaṃ.</paragraph>
<subhead line="447">Saṅgāravasutta</subhead>
<paragraph line="448"><bold>Pucchā –</bold> tattheva <pageBreak edition="M" number="1.0278" /> āvuso dasamaṃ saṅgāravasuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="449"><bold>Vissajjanā –</bold> dasamaṃ <pageBreak edition="M" number="1.0279" /> bhante saṅgāravasuttaṃ saṅgāravaṃ brāhmaṇaṃ ārabbha bhāsitaṃ. Saṅgāravo bhante brāhmaṇo bhagavantaṃ etadavoca ‘‘mayamassu bho gotama brāhmaṇā nāma yaññaṃ yajāmapi yajāpemapi, tatra bho gotama yo ceva yajati yo ca yajāpeti, sabbe te anekasārīrikaṃ puññappaṭipadaṃ paṭipannā honti, yadidaṃ yaññādhikaraṇaṃ, yopanāyaṃ bho gotama yassa vā kulā agārasmā anagāriyaṃ pabbajito ekamattānaṃ dameti, ekamattānaṃ sameti, ekamattānaṃ parinibbāpeti, evamassāyaṃ ekasārīrikaṃ puññappaṭipadaṃ paṭipanno hoti, yadidaṃ pabbajjādhikaraṇa’’nti. Tasmiṃ bhante vatthusmiṃ ‘‘tenahi brāhmaṇa taññevettha paṭipucchissāmi, yathā te khameyya, tathā naṃ byākareyyāsī’’ti evamādinā bhagavatā bhāsitaṃ.</paragraph>
<paragraph line="450">‘‘Iccāyapi <pageBreak edition="M" number="1.0282" /> bho gotama evaṃ bhante anekasārīrikā puññappaṭipadā hoti’’ –</paragraph>
<paragraph line="451"><bold>Pucchā –</bold> tattheva āvuso dutiya anusandhimhi bhagavatā kīdisī dhammadesanā desitā.</paragraph>
<paragraph line="452"><bold>Vissajjanā –</bold> tattheva bhante dutiye anusandhimhi tividhā pāṭihāriyā paṭisaṃyuttā dhammadesanā bhagavatā desitā.</paragraph>
<paragraph line="453">‘‘Seyyathāpi <pageBreak edition="M" number="1.0283" /> bhavaṃ gotamo bhavañcānando, ete me pujjā ete me pāsaṃsā’’ –</paragraph>
<paragraph line="454">‘‘Seyyathāpi bhavaṃ gotamo bhavañcānando, ete me pujjā ete me pāsaṃsā’’ –</paragraph>
<subhead line="455">Mahāvagga, venāgapurasutta</subhead>
<paragraph line="456"><bold>Pucchā –</bold> tenāvuso <pageBreak edition="M" number="1.0287" /> bhagavatā…pe… sammāsambuddhena aṅguttaranikāye tikanimāte mahāvagge tatiyaṃ venāgapurasuttaṃ kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="457"><bold>Vissajjanā –</bold> kosalesu bhante venāgapure nāma brāhmaṇānaṃ gāme venāgapurikaṃ vacchagottaṃ brāhmaṇaṃ ārabbha bhāsitaṃ. Venāgapuriko bhante vacchagotto brāhmaṇo bhagavantaṃ etadavoca ‘‘acchariyaṃ bho gotama, abbhutaṃ bho gotama, yāvañcidaṃ bhoto gotamassa vippasannāni indriyāni, parisuddho chavivaṇṇo pariyodāto (peyyāla) evarūpānaṃ nūna bhavaṃ gotamo uccāsayana mahāsayanānaṃ nikāmalābhī akicchalābhī’’ti. Tasmiṃ bhante vatthusmiṃ ‘‘yāni kho pana tāni brāhmaṇa uccāsayana mahāsayanāni. Seyyathidaṃ, āsandi pallaṅko gonako cittako <pageBreak edition="M" number="1.0288" /> paṭikā paṭalikā tūlikā vikatikā uddalomī ekantalomī kaṭṭissaṃ koseyyaṃ kuṭṭakaṃ hatthattharaṃ assattharaṃ rathattharaṃ ajinappaveṇī kadalimigapavarapaccattharaṇaṃ sauttaracchadaṃ ubhatolohitakūpadhānaṃ. Dullabhāni tāni pabbajitānaṃ, laddhā ca pana nakappantī’’ti evamādinā bhagavatā bhāsitaṃ.</paragraph>
<paragraph line="458">‘‘Acchariyaṃ bho gotama abbhutaṃ bho gotama’’.</paragraph>
<subhead line="459">Dibba uccāsayanamahāsayana</subhead>
<paragraph line="460"><bold>Pucchā –</bold> kathañcāvuso <pageBreak edition="M" number="1.0290" /> tattha bhagavatā dibbaṃ uccāsayanamahāsayanaṃ desitaṃ.</paragraph>
<paragraph line="461"><bold>Vissajjanā –</bold> idhāhaṃ brāhmaṇa yaṃ gāmaṃ vā nigamaṃ vā upanissāya viharāmi, so pubbaṇhasamayaṃ nivāsetvā pattacīvaramādāya tameva gāmaṃ vā nigamaṃ vā piṇḍāya pavisāmi, so pacchābhattaṃ piṇḍapātapaṭikkanto vanantaññeva pavisāmīti evamādinā bhante tattha bhagavatā dibbaṃ uccāsayanamahāsayanaṃ desitaṃ.</paragraph>
<subhead line="462">Brahma uccāsayanamahāsayana</subhead>
<paragraph line="463"><bold>Pucchā –</bold> kathañcāvuso tattha bhagavatā brahmaṃ uccāsayanamahāsayanaṃ desitaṃ.</paragraph>
<paragraph line="464"><bold>Vissajjanā –</bold> idhāhaṃ brāhmaṇaṃ yaṃ gāmaṃ vā nigamaṃ vā upanissāya viharāmi, so pubbaṇhasamayaṃ nivāsetvā pattacīvaramādāya tameva gāmaṃ vā nigamaṃ <pageBreak edition="M" number="1.0293" /> vā piṇḍāya pavisāmīti evamādinā bhante tattha bhagavatā brahmauccāsayanamahāsayanaṃ desitaṃ.</paragraph>
<paragraph line="465">Katamaṃ pana taṃ bho gotama brahmauccāsayanamahāsayanaṃ.</paragraph>
<subhead line="466">Ariya uccāsayanamahāsayana</subhead>
<paragraph line="467"><bold>Pucchā –</bold> kathañcāvuso <pageBreak edition="M" number="1.0294" /> tattha bhagavatā ariyaṃ uccāsayanamahāsayanaṃ desitaṃ.</paragraph>
<paragraph line="468"><bold>Vissajjanā –</bold> idhāhaṃ <pageBreak edition="M" number="1.0295" /> brāhmaṇa yaṃ gāmaṃ vā nigamaṃ vā upanissāya viharāmi, so pubbaṇhasamayaṃ nivāsetvā pattacīvaramādāya tameva gāmaṃ vā nigamaṃ vā piṇḍāya pavisāmi. So pacchābhattaṃ piṇḍapāta paṭikkanto vanantaññeva pavisāmīti evamādinā bhante tattha bhagavatā ariyaṃ uccāsayanamahāsayanaṃ desitaṃ.</paragraph>
<paragraph line="469"><bold>Pucchā –</bold> tattheva <pageBreak edition="M" number="1.0297" /> āvuso mahāvagge pañcamaṃ kesamuttisuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="470"><bold>Vissajjanā –</bold> kosalesu bhante kesamuttenāma kālāmānaṃ nigame kesamuttiye kālāme ārabbha bhāsitaṃ. Kesamuttiyā bhante kālāmā bhagavantaṃ etadavocuṃ ‘‘santi bhante eke samaṇa brāhmaṇā kesamuttaṃ āgacchanti, te sakaṃyeva vādaṃ dīpenti, jotenti, parappavādaṃ pana khuṃsenti vambhenti paribhavanti, omakkhiṃ karonti, aparepi bhante eke samaṇabrāhmaṇā kesamuttaṃ āgacchanti, tepi sakaṃyeva vādaṃ dīpenti jotenti, parappavādaṃ pana khuṃsenti vambhenti paribhavanti, omakkhiṃ karonti. Tesaṃ no bhante amhākaṃ hoteva kaṅkhā, hoti vicikicchā ko su nāma imesaṃ bhavataṃ samaṇabrāhmaṇānaṃ saccaṃ āha, ko musā’’ti. Tasmiṃ bhante vatthusmiṃ ‘‘alañhi vo kālāmā kaṅkhituṃ alaṃ vicikicchituṃ, kaṅkhīyeva pana vo ṭhāne vicikicchā uppannā’’ti eva mādinā bhagavatā bhāsitaṃ.</paragraph>
<subhead line="471">Uposatasutta</subhead>
<paragraph line="472"><bold>Pucchā –</bold> tenāvuso <pageBreak edition="M" number="1.0303" /> bhagavatā…pe… sammāsambuddhena aṅguttaranikāye tikanipāte mahāvagge dasamaṃ uposathasuttaṃ kattha kaṃ ārabbha kathañca bhāsitaṃ.</paragraph>
<paragraph line="473"><bold>Vissajjanā –</bold> sāvatthiyaṃ bhante visākhaṃ migāramātaraṃ ārabbha ‘‘tayo kho me visākhe uposathā. Katame tayo. Gopālakuposatho nigaṇṭhuposatho ariyuposatho’’ti evaṃ kho bhagavatā bhāsitaṃ.</paragraph>
<paragraph line="474">Handa kuto nu tvaṃ visākhe āgacchasi divā divassa.</paragraph>
<paragraph line="475">‘‘Tayo <pageBreak edition="M" number="1.0304" /> kho me visākhe uposathā. Katame tayo, gopālakuposatho nigaṇṭhuposatho ariyuposatho’’ –</paragraph>
<subhead line="476">Gopālakaupuggala</subhead>
<paragraph line="477"><bold>Pucchā –</bold> kathañcāvuso tattha bhagavatā gopālakuposatho pakāsito.</paragraph>
<paragraph line="478"><bold>Vissajjanā –</bold> kathañca visākhe gopālakuposatho hoti, seyyathāpi visākhe gopālako sāyanhasamaye sāmikānaṃ gāvo niyyātetvā iti paṭisañcikkhati ‘‘ajja kho gāvo amukasmiñca amukasmiñca padese cariṃsu, amukasmiñca amukasmiñca padese pānīyāni piviṃsu.</paragraph>
<paragraph line="479">Sve <pageBreak edition="M" number="1.0305" /> dāni gāvo amukasmiñca amukasmiñca padese carissanti, amukasmiñca amukasmiñca padese pānīyāni pivissantī’’ti evamādinā bhante tattha bhagavatā gopālakuposatho pakāsito.</paragraph>
<subhead line="480">Nigaṇṭhaupuggala</subhead>
<paragraph line="481"><bold>Pucchā –</bold> kathañcāvuso <pageBreak edition="M" number="1.0306" /> tattha bhagavatā nigaṇṭhuposatho pakāsito.</paragraph>
<paragraph line="482"><bold>Vissajjanā –</bold> kathañca visākhe nigaṇṭhuposatho hoti, atthi visākhe nigaṇṭhānāma samaṇajātikā, te sāvakaṃ evaṃ samādapenti, ‘‘ehitvaṃ ambhopurisa ye puratthimāya disāya pāṇā paraṃ yojanasataṃ, tesu daṇḍaṃ nikkhipāhi, ye pacchimāya disāya. Ye uttarāya disāya. Ye dakkhiṇāya disāya pāṇā paraṃ yojanasataṃ, tesu daṇḍaṃ nikkhipāhī’’ti evamādinā bhante tattha bhagavatā nigaṇṭhuposatho pakāsito.</paragraph>
<paragraph line="483">Ehi <pageBreak edition="M" number="1.0307" /> tvaṃ ambho purisa.</paragraph>
<paragraph line="484">Ehi tvaṃ ambho purisa sabbacelāni nikkhipitvā evaṃ vadehi.</paragraph>
<paragraph line="485">Nāhaṃ <pageBreak edition="M" number="1.0308" /> kvacani kassaci kiñcanatasmiṃ, na ca mama kvacani katthaci kiñcana tatthi.</paragraph>
<subhead line="486">Ariyā uposatho</subhead>
<paragraph line="487"><bold>Pucchā –</bold> kathañcāvuso <pageBreak edition="M" number="1.0309" /> tattha bhagavatā ariyuposatho vitthārena vibhajitvā pakāsito.</paragraph>
<paragraph line="488"><bold>Vissajjanā –</bold> kathañca visākhe ariyuposatho hoti, upakkiliṭṭhassa visākhe cittassa upakkamena pariyodapanā hoti. Kathañca visākhe upakkiliṭṭhassa cittassa upakkamena pariyodapanā hoti. Idha visākhe ariyasāvako tathāgataṃ anussarati ‘‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’’ti. Tassa tathāgataṃ anussarato cittaṃ pasīdati, pāmojjaṃ uppajjati, ye cittassa upakkilesā te pahīyantīti evamādinā bhante tattha bhagavatā ariyo uposatho vitthāretvā pakāsito.</paragraph>
<paragraph line="489"><bold>Pucchā –</bold> evaṃ <pageBreak edition="M" number="1.0316" /> upavutthassa pana āvuso ariyuposathassa kathaṃ mahapphalatā mahānisaṃsatā vuttā bhagavatā.</paragraph>
<paragraph line="490"><bold>Vissajjanā –</bold> kīvamahapphalā hoti, kīvamahānisaṃso, kīvamahājutiko, kīvamahāvipphāro, seyyathāpi visākhe yo imesaṃ soḷasannaṃ mahājanapadānaṃ pahūtarattajanapadānaṃ issariyādhipaccaṃ rajjaṃ kāreyya, seyyathidaṃ ‘‘aṅgānaṃ magadhānaṃ kāsīnaṃ kosalānaṃ vajjīnaṃ mallānaṃ cetīnaṃ vaṅgānaṃ kurūnaṃ pañcālānaṃ macchānaṃ sūrasenānaṃ assakānaṃ avantīnaṃ gandhārānaṃ kambojānaṃ, aṭṭhaṅgasamannāgatassa uposathassa etaṃ kalaṃ nāgghati soḷasi’’nti evamādinā bhante tattha bhagavatā evaṃ upavutthassa ariyuposathassa mahapphalatā mahānisaṃsatā vuttā.</paragraph>
<subhead line="491">Ānandavagga</subhead>
<subhead line="492">Ājīvakasutta</subhead>
<paragraph line="493"><bold>Pucchā –</bold> aṅguttaranikāye <pageBreak edition="M" number="1.0319" /> āvuso tikanipāte ānandavagge dutiyaṃ ājīvakasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.</paragraph>
<paragraph line="494"><bold>Vissajjanā –</bold> kosambiyaṃ bhante aññataraṃ ājīvakasāvakaṃ gahapatiṃ ārabbha āyasmatā ānandattherena dhammabhaṇḍāgārikena bhāsitaṃ. Aññataro bhante ājīvakasāvako gahapati āyasmantaṃ ānandaṃ etadavoca ‘‘kesaṃ no bhante ānanda dhammo svākkhāto, ke loke suppaṭipannā, ke loke sukatā’’ti. Tasmiṃ bhante vatthusmiṃ ‘‘tena hi gahapati taññevettha paṭipucchissāmi, yathā te khameyya, tathā naṃ byākareyyāsī’’ti evamādinā āyasmatā ānandattherena dhammabhaṇḍāgārikena bhāsitaṃ.</paragraph>
<paragraph line="495">‘‘Kesaṃ <pageBreak edition="M" number="1.0321" /> no bhante ānanda dhammo svākkhāto, ke loke suppaṭipannā, ke loke sukatā’’.</paragraph>
<paragraph line="496">‘‘Taṃ <pageBreak edition="M" number="1.0321" /> kiṃ maññasi gahapati’’ –</paragraph>
<paragraph line="497">‘‘Iti <pageBreak edition="M" number="1.0323" /> kho gahapati tayāvetaṃ byākataṃ’’ –</paragraph>
<paragraph line="498">‘‘Abhikkantaṃ <pageBreak edition="M" number="1.0324" /> bhante, abhikkantaṃ bhante, seyyathāpi bhante nikkujjitaṃ vā ukkujjeyya’’ –</paragraph>
<subhead line="499">Gandhajātasutta</subhead>
<paragraph line="500"><bold>Pucchā –</bold> tattheva <pageBreak edition="M" number="1.0325" /> āvuso navamaṃ gandhajātasuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="501"><bold>Vissajjanā –</bold> āyasmantaṃ bhante ānandaṃ ārabbha bhāsitaṃ. Āyasmā bhante ānando bhagavantaṃ etadavoca ‘‘tīṇimāni bhante gandhajātāni, yesaṃ anuvātaṃyeva gandho gacchati no paṭivātaṃ…pe… atthi nu kho bhante kiñci gandhajātaṃ, yassa anuvātampi gandho gacchati paṭivātampi gandho gacchati, anuvātapaṭivātampi gandho gacchatī’’ti. Tasmiṃ bhante vatthusmiṃ ‘‘atthānanda kiñci gandhajātaṃ, yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī’’ti evamādinā bhagavatā bhāsitaṃ.</paragraph>
<gatha1 line="502">Na <pageBreak edition="M" number="1.0327" /> pupphagandho paṭivātameti;</gatha1>
<gatha2 line="503">Na candanaṃ tagaramallikā vā;</gatha2>
<gatha3 line="504">Satañca gandho paṭivātameti;</gatha3>
<gathalast line="505">Sabbā disā sappuriso pavāyati;</gathalast>
<subhead line="506">Gadrabhasutta</subhead>
<paragraph line="507"><bold>Pucchā –</bold> samaṇavagge <pageBreak edition="M" number="1.0328" /> āvuso dutiyaṃ gadrabhasuttaṃ bhagavatā kathaṃ bhāsitaṃ.</paragraph>
<paragraph line="508"><bold>Vissajjanā –</bold> samaṇavagge bhante dutiyaṃ gadrabhasuttaṃ ‘‘seyyathāpi bhikkhave gadrabho gogaṇaṃ piṭṭhito piṭṭhito anubandho hoti ‘ahampi dammo ahampi dammo’ti, tassa na tādiso vaṇṇo hoti seyyathāpi gunnaṃ, na tādiso saro hoti seyyathāpi gunnaṃ, na tādisaṃ padaṃ hoti seyyathāpi gunnaṃ, so gogaṇaṃyeva piṭṭhito piṭṭhito anubandho hoti ahampi dammo ahampi dammo’’ti evamādinā bhagavatā bhāsitaṃ.</paragraph>
<paragraph line="509">Tasmātiha <pageBreak edition="M" number="1.0329" /> bhikkhave evaṃ sikkhitabbaṃ.</paragraph>
<paragraph line="510">‘‘Tibbo no chando bhavissati adhisīlasikkhāsamādāne…pe… adhipaññāsikkhāsamādāne’’ –</paragraph>
<subhead line="511">Saṅkavāsutta</subhead>
<paragraph line="512"><bold>Pucchā –</bold> tattheva <pageBreak edition="M" number="1.0330" /> āvuso ekādasamaṃ saṅkavāsuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="513"><bold>Vissajjanā –</bold> kosalesu bhante saṅkavāyaṃ nāma kosalānaṃ nigame kassapagottaṃ nāma bhikkhuṃ ārabbha bhāsitaṃ. Kassapa gotto bhante bhikkhu bhagavati manopadūsitvā bhagavato santike accayaṃ accayato desesi. Tasmiṃ bhante vatthusmiṃ ‘‘thero cepi kassapa bhikkhu na sikkhākāmo na sikkhāsamādānassa vaṇṇavādī. Ye caññe bhikkhū na sikkhākāmā, te ca na sikkhāya samādapeti, ye caññe bhikkhū sikkhākāmā tesañca na vaṇṇaṃ bhaṇati bhūtaṃ tacchaṃ kālenā’’ti evamādinā bhagavatā bhāsitaṃ.</paragraph>
<subhead line="514">Loṇakapallavagga</subhead>
<subhead line="515">Accāyikasutta</subhead>
<paragraph line="516"><bold>Pucchā –</bold> tenāvuso…pe… <pageBreak edition="M" number="1.0334" /> sammāsambuddhena aṅguttaranikāye tikanipāte loṇakapallavagge paṭhamaṃ accāyikasuttaṃ kathaṃ bhāsitaṃ.</paragraph>
<paragraph line="517"><bold>Vissajjanā –</bold> loṇakapallavagge bhante paṭhamaṃ accāyikasuttaṃ ‘‘tīṇimāni bhikkhave kassakassa gahapatissa accāyikāni karaṇīyāni. Katamāni tīṇi, idha bhikkhave kassako gahapati sīghaṃ sīghaṃ khettaṃ sukaṭṭhaṃ karoti sumatikataṃ. Sīghaṃ sīghaṃ khettaṃ sukaṭṭhaṃ karitvā sumatikataṃ sīghaṃ sīghaṃ bījāni patiṭṭhāpeti. Sīghaṃ sīghaṃ bījāni <pageBreak edition="M" number="1.0335" /> patiṭṭhāpetvā sīghaṃ sīghaṃ udakaṃ abhinetipi apanetipi. Imāni kho bhikkhave tīṇi kassakassa gahapatissa accāyikāni karaṇīyāni’’ti evamādinā bhante bhagavatā bhāsitaṃ.</paragraph>
<subhead line="518">Sambodhavagga</subhead>
<subhead line="519">Ruṇṇasutta</subhead>
<paragraph line="520"><bold>Pucchā –</bold> sambodhavagge <pageBreak edition="M" number="1.0337" /> panāvuso pañcamaṃ ruṇṇasuttaṃ bhagavatā kathaṃ bhāsitaṃ.</paragraph>
<paragraph line="521"><bold>Vissajjanā –</bold> sambodhavagge bhante pañcamaṃ ruṇṇasuttaṃ ‘‘ruṇṇamidaṃ bhikkhave ariyassa vinaye yadidaṃ gītaṃ, ummattakamidaṃ bhikkhave ariyassa vinaye yadidaṃ naccaṃ, komārakamidaṃ bhikkhave ariyassa vinaye yadidaṃ ativelaṃ dantavidaṃsakahasitaṃ. Tasmātiha bhikkhave setughāto gīte setughāto nacce, alaṃ vo dhammappamoditānaṃ sataṃ sitaṃ sitamattāyā’’ti evaṃ kho bhante bhagavatā bhāsitaṃ.</paragraph>
<subhead line="522">Arakkhīkasutta</subhead>
<paragraph line="523"><bold>Pucchā –</bold> tattheva <pageBreak edition="M" number="1.0338" /> āvuso sattamaṃ arakkhitasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="524"><bold>Vissajjanā –</bold> sāvatthiyaṃ bhante anātapiṇḍikaṃ gahapatiṃ ārabbha ‘‘citte gahapati arakkhite kāyakammampi arakkhitaṃ hoti, vacīkammampi. Manokammampi arakkhitaṃ hoti. Tassa arakkhitakāyakammantassa arakkhitavacīkammantassa arakkhitamanokammantassa kāyakammampi avassutaṃ <pageBreak edition="M" number="1.0339" /> hoti, vacīkammampi avassutaṃ hoti, manokammampi avassutaṃ hotī’’ti evamādinā bhagavatā bhāsitaṃ.</paragraph>
<subhead line="525">Āpāyikavagga</subhead>
<subhead line="526">Apaṇṇakasutta</subhead>
<paragraph line="527"><bold>Pucchā –</bold> āpāyikavagge <pageBreak edition="M" number="1.0341" /> āvuso chaṭṭhaṃ apaṇṇakasuttaṃ bhagavatā kathaṃ bhāsitaṃ.</paragraph>
<paragraph line="528"><bold>Vissajjanā –</bold> āpāyikavagge bhante chaṭṭhaṃ apaṇṇakasuttaṃ ‘‘tisso imā bhikkhave vipattiyo. Katamā tisso sīlavipatti, cittavipatti, diṭṭhivipatti. Katamā ca bhikkhave sīlavipatti, idha bhikkhave ekacco pāṇātipātī hoti…pe… samphappalāpī hoti. Ayaṃ vuccati bhikkhave sīlavipattī’’ti evamādinā bhagavatā bhāsitaṃ.</paragraph>
<subhead line="529">Kusināravagga</subhead>
<subhead line="530">Kusinārasutta</subhead>
<paragraph line="531"><bold>Pucchā –</bold> kusināravagge <pageBreak edition="M" number="1.0344" /> panāvuso paṭhamaṃ kusinārasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="532"><bold>Vissajjanā –</bold> kusinārāyaṃ bhante baliharaṇe vanasaṇḍe sambahule bhikkhū ārabbha ‘‘idha bhikkhave bhikkhu aññataraṃ gāmaṃ vā nigamaṃ vā upanissāya viharati, tamenaṃ gahapati vā gahapatiputto vā upasaṅkamitvā svātanāya bhattena nimantetī’’ti evamādinā bhagavatā bhāsitaṃ.</paragraph>
<subhead line="533">Hatthakasutta</subhead>
<paragraph line="534"><bold>Pucchā –</bold> tattheva <pageBreak edition="M" number="1.0347" /> āvuso pañcamaṃ hatthakasuttaṃ bhagavatā kattha kena saddhiṃ kathañca bhāsitaṃ.</paragraph>
<paragraph line="535"><bold>Vissajjanā –</bold> sāvatthiyaṃ bhante hatthakena devaputtena saddhiṃ ‘‘ye te hatthaka dhammā pubbe manussabhūtassa pavattino ahesuṃ, apinu te te dhammā etarahi pavattino’’ti evamādinā bhagavatā bhāsitaṃ.</paragraph>
<subhead line="536">Anuruddhasutta</subhead>
<paragraph line="537"><bold>Pucchā –</bold> tattheva <pageBreak edition="M" number="1.0350" /> āvuso aṭṭhamaṃ anuruddhasuttaṃ kaṃ ārabbha kena kathañca bhāsitaṃ.</paragraph>
<paragraph line="538"><bold>Vissajjanā –</bold> aṭṭhamaṃ bhante anuruddhasuttaṃ āyasmantaṃ anuruddhattheraṃ ārabbha āyasmatā sāriputtattherena dhammasenāpatinā ‘‘yaṃ kho te āvuso anuruddhaṃ evaṃ hoti ‘ahaṃ dibbena cakkhunā visuddhena atikkantamānusakena sahassaṃ lokaṃ volokemī’ti, idaṃ te mānasmiṃ’’ti evamādinā bhāsitaṃ.</paragraph>
<paragraph line="539">‘‘Sādhu <pageBreak edition="M" number="1.0352" /> vatāyasmā anuruddho ime tayo dhamme pahāya ime tayo dhamme amanasikaritvā amatāya dhātuyā cittaṃ upasaṃharatu’’ –</paragraph>
<subhead line="540">Kusināravagga</subhead>
<subhead line="541">Paṭicchannasutta</subhead>
<paragraph line="542"><bold>Pucchā –</bold> tenāvuso <pageBreak edition="M" number="1.0353" /> bhagavatā…pe… sammāsambuddhena aṅguttaranikāye tikanipāte kusināravagge navamaṃ paṭicchannasuttaṃ kathaṃ bhāsitaṃ.</paragraph>
<paragraph line="543"><bold>Vissajjanā –</bold> navamaṃ bhante paṭicchannasuttaṃ ‘‘tīṇimāni bhikkhave paṭicchannāni āvahanti no vivaṭāni. Katamāni tīṇi, mātugāmo bhikkhave paṭicchanno āvahati no vivaṭo, brāhmaṇānaṃ bhikkhave mantā paṭicchannā āvahanti no vivaṭā, micchādiṭṭhi bhikkhave paṭicchannā āvahati no vivaṭā. Imāni kho bhikkhave tīṇi paṭicchannāni āvahanti no vivaṭānī’’ti evamādinā bhagavatā bhāsitaṃ.</paragraph>
<subhead line="544">Lekhasutta</subhead>
<paragraph line="545"><bold>Pucchā –</bold> tattheva <pageBreak edition="M" number="1.0355" /> āvuso dasamaṃ lekhasuttaṃ bhagavatā kathaṃ bhāsitaṃ.</paragraph>
<paragraph line="546"><bold>Vissajjanā –</bold> dasamaṃ bhante lekhasuttaṃ ‘‘tayome bhikkhave puggalā santo saṃvijjamānā lokasmiṃ. Katame tayo, pāsāṇalekhūpamo puggalo pathavilekhūpamo puggalo udakalekhūpamo puggalo. Katamo ca bhikkhave pāsāṇa lekhūpamo puggalo, idha bhikkhave ekacco puggalo abhiṇhaṃ kujjhati, so ca khvassa kodho dīgharattaṃ anuseti. Seyyathāpi bhikkhave pāsāṇalekhā na khippaṃ lujjati vātena vā udakena vā, ciraṭṭhitikā hoti, evameva kho bhikkhave idhekacco puggalo abhiṇhaṃ kujjhati, so ca khvassa kodho dīgharattaṃ anuseti. Ayaṃ vuccati bhikkhave pāsāṇalekhūpamo puggalo’’ti evamādinā bhagavatā bhāsitaṃ.</paragraph>
<subhead line="547">Yodhājīvavagga</subhead>
<subhead line="548">Kesakambalasutta</subhead>
<paragraph line="549"><bold>Pucchā –</bold> yodhājīvavagge <pageBreak edition="M" number="1.0358" /> pana āvuso pañcamaṃ kesakambalasuttaṃ bhagavatā kathaṃ bhāsitaṃ.</paragraph>
<paragraph line="550"><bold>Vissajjanā –</bold> yodhājīvavagge bhante pañcamaṃ kesakambalasuttaṃ ‘‘seyyathāpi bhikkhave yāni kānici tantāvutānaṃ vatthānaṃ, kesakambalo tesaṃ paṭikiṭṭho akkhāyati. Kesakambalo bhikkhave sīte sīto uṇhe uṇho dubbaṇṇo duggandho dukkhasamphasso. Evameva kho bhikkhave yānikānici puthusamaṇabrāhmaṇavādānaṃ, makkhalivādo tesaṃ paṭikiṭṭho akkhāyatīti evamādinā bhagavatā bhāsitaṃ.</paragraph>
<subhead line="551">Maṅgalavagga</subhead>
<subhead line="552">Vandanāsutta</subhead>
<paragraph line="553"><bold>Pucchā –</bold> maṅgalavagge <pageBreak edition="M" number="1.0360" /> panāvuso navamaṃ vandanāsuttaṃ bhagavatā kathaṃ bhāsitaṃ.</paragraph>
<paragraph line="554"><bold>Vissajjanā –</bold> maṅgalavagge bhante navamaṃ vandanāsuttaṃ ‘‘tisso imā bhikkhave vandanā. Katamā tisso, kāyena vācāya manasā. Imā kho bhikkhave tisso vandanā’’ti, evaṃ kho bhante bhagavatā bhāsitaṃ.</paragraph>
<paragraph line="555">‘‘Tisso imā bhikkhave vandanā. Katamā tisso, kāyena vācāya manasā. Imā kho bhikkhave tisso vandanā’’.</paragraph>
<subhead line="556">Pubbaṇhasutta</subhead>
<paragraph line="557"><bold>Pucchā –</bold> tattho <pageBreak edition="M" number="1.0361" /> āvuso dasamaṃ pubbaṇhasuttaṃ bhagavatā kathaṃ bhāsitaṃ.</paragraph>
<paragraph line="558"><bold>Vissajjanā –</bold> dasamaṃ bhante pubbaṇhasuttaṃ ‘‘ye bhikkhave sattā pubbaṇhasamayaṃ kāyena sucaritaṃ caranti, vācāya sucaritaṃ caranti, manasā sucaritaṃ caranti. Supubbaṇho bhikkhave tesaṃ sattānaṃ. Ye bhikkhave sattā majjhanhikasamayaṃ…pe… sāyanhasamayaṃ kāyena sucaritaṃ caranti, vācāya sucaritaṃ caranti, manasā sucaritaṃ caranti. Susāyanho bhikkhave tesaṃ sattāna’’nti evamādinā bhante bhagavatā bhāsitaṃ.</paragraph>
<gatha1 line="559">Sunakkhattaṃ <pageBreak edition="M" number="1.0362" /> sumaṅgalaṃ, suppabhātaṃ suhuṭṭhitaṃ;</gatha1>
<gathalast line="560">Sukhaṇo sumuhutto ca, suyiṭṭhaṃ brahmacārisu.</gathalast>
<subhead line="561">Bhaṇḍagāmavagga</subhead>
<subhead line="562">Anubuddhasutta</subhead>
<paragraph line="563"><bold>Pucchā –</bold> catukkanipāte <pageBreak edition="M" number="2.0001" /> pana āvuso bhaṇḍagāmavagge paṭhamaṃ anubuddhasuttaṃ bhagavatā sattha kaṃ ārabbha kathañca bhāsitaṃ.</paragraph>
<paragraph line="564"><bold>Vissajjanā –</bold> vajjīsu bhante bhaṇḍagāme sambahule bhikkhū ārabbha ‘‘catunnaṃ bhikkhave dhammānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Katamesaṃ catunnaṃ, ariyassa bhikkhave sīlassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Ariyassa bhikkhave samādhissa…. Ariyāya bhikkhave paññāya…. Ariyāya bhikkhave vimuttiyā ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcā’’ti evamādinā bhante bhagavatā bhāsitaṃ.</paragraph>
<subhead line="565">Appassutasutta</subhead>
<paragraph line="566"><bold>Pu –</bold> tattheva <pageBreak edition="M" number="2.0003" /> āvuso chaṭṭhaṃ appassutasuttaṃ bhagavatā kathaṃ bhāsitaṃ.</paragraph>
<paragraph line="567"><bold>Vi –</bold> tattha bhante chaṭṭhaṃ appassutasuttaṃ ‘‘cattārome bhikkhave puggalā santo saṃvijjamānā lokasmiṃ. Katame cattāro, appassuto sutena anupapanno, appassuto sutena upapanno, bahussuto sutena anupapanno, bahussuto sutena upapanno’’ti evamādinā bhagavatā bhāsitaṃ.</paragraph>
<subhead line="568">Caravagga</subhead>
<subhead line="569">Carasutta</subhead>
<paragraph line="570"><bold>Pu –</bold> caravagge <pageBreak edition="M" number="2.0007" /> pana āvuso paṭhamaṃ carasuttaṃ bhagavatā kathaṃ bhāsitaṃ.</paragraph>
<paragraph line="571"><bold>Vi –</bold> caravagge bhante paṭhamaṃ carasuttaṃ ‘‘carato cepi bhikkhave bhikkhuno uppajjati kāmavitakko vā byāpādavitakko vā vihiṃsāvibhatto vā, taṃ ce bhikkhu adhivāseti nappajahati na vinodeti na byantīkaroti na anabhāvaṃ gametī’’ti evamādinā bhagavatā bhāsitaṃ.</paragraph>
<subhead line="572">Uruvelavagga</subhead>
<subhead line="573">Lokasutta</subhead>
<paragraph line="574"><bold>Pu –</bold> tenāvuso…pe… <pageBreak edition="M" number="2.0009" /> sammāsambuddhena aṅguttaranikāye catukkanipāte uruvelavagge tatiyaṃ lokasuttaṃ kathaṃ bhāsitaṃ.</paragraph>
<paragraph line="575"><bold>Vi –</bold> uruvelavagge bhante tatiyaṃ lokasuttaṃ ‘‘loko bhikkhave tathāgatena abhisambuddho, lokasmā tathāgato visaṃyutto, lokasamudayo bhikkhave tathāgatena abhisambuddho, lokasamudayo tathāgatassa pahīno, lokanirodho bhikkhave tathāgatena abhisambuddho lokanirodho tathāgatassa sacchikato, lokanirodhagāminī paṭipadā bhikkhave tathāgatena abhisambuddhā, lokanirodhagāmini paṭipadā tathāgatassa bhāvitā’’ti evamādinā bhante bhagavatā bhāsitaṃ.</paragraph>
<gatha1 line="576">Danto <pageBreak edition="M" number="2.0012" /> damayataṃ seṭṭho,</gatha1>
<gatha2 line="577">Santo samayataṃ isi;</gatha2>
<gatha3 line="578">Mutto mocayataṃ aggo,</gatha3>
<gathalast line="579">Tiṇṇo tārayataṃ varo–</gathalast>
<gatha1 line="580">Sabbaṃ lokaṃ abhiññāya,</gatha1>
<gatha2 line="581">Sabbaṃ loke yathātathaṃ;</gatha2>
<gatha3 line="582">Sabbaṃ lokaṃ visaṃyutto,</gatha3>
<gathalast line="583">Sabbaloke anūpayo.</gathalast>
<gatha1 line="584">Sa ve sabbābhibhū dhīro,</gatha1>
<gatha2 line="585">Sabbaganthappamocano;</gatha2>
<gatha3 line="586">Puṭṭha’ssa paramā santi,</gatha3>
<gathalast line="587">Nibbānaṃ akuto bhayaṃ.</gathalast>
<gatha1 line="588">Esa khīṇāsavo buddho,</gatha1>
<gatha2 line="589">Anīgho chinnasaṃsayo;</gatha2>
<gatha3 line="590">Sabbakammakkhayaṃ <pageBreak edition="M" number="2.0013" /> patto,</gatha3>
<gathalast line="591">Vimutto upadhisaṅkhaye;</gathalast>
<gatha1 line="592">Esa so bhagavā buddho,</gatha1>
<gatha2 line="593">Esa sīho anuttaro;</gatha2>
<gatha3 line="594">Sadevakassa lokassa,</gatha3>
<gathalast line="595">Brahmacakkaṃ pavattayī.</gathalast>
<gatha1 line="596">Iti devā manussā ca,</gatha1>
<gatha2 line="597">Ye buddhaṃ saraṇaṃ gatā;</gatha2>
<gatha3 line="598">Saṅgamma taṃ namassanti,</gatha3>
<gathalast line="599">Mahantaṃ vītasāradaṃ.</gathalast>
<gatha1 line="600">Danto damayataṃ seṭṭho,</gatha1>
<gatha2 line="601">Santo samayataṃ isi;</gatha2>
<gatha3 line="602">Mutto mocayataṃ aggo,</gatha3>
<gathalast line="603">Tiṇṇo tārayataṃ varo.</gathalast>
<gatha1 line="604">Iti hetaṃ namassanti,</gatha1>
<gatha2 line="605">Mahantaṃ vītasāradaṃ;</gatha2>
<gatha3 line="606">Sadevakasmiṃ lokasmiṃ,</gatha3>
<gathalast line="607">Natthi me paṭipuggalo–</gathalast>
<subhead line="608">Brahmacariyasutta</subhead>
<paragraph line="609"><bold>Pu –</bold> tattheva āvuso pañcamaṃ brahmacariyasuttaṃ bhagavatā kathaṃ bhāsitaṃ.</paragraph>
<paragraph line="610"><bold>Vi –</bold> pañcamaṃ bhante brahmacariyasuttaṃ ‘‘nayidaṃ bhikkhave brahmacariyaṃ vussati janakuhanatthaṃ, na janalapanatthaṃ, na lābhasakkārasilokānisaṃsuttaṃ <pageBreak edition="M" number="2.0014" />, na itivādappamokkhānisaṃsatthaṃ, na ‘iti maṃ jano jānātū’ti. Atha kho idaṃ bhikkhave brahmacariyaṃ vussati saṃvaratthaṃ pahānatthaṃ virāgatthaṃ nirodhattha’’nti evamādinā bhagavatā bhāsitaṃ.</paragraph>
<subhead line="611">Ariyavaṃsasutta</subhead>
<paragraph line="612"><bold>Pu –</bold> tattheva <pageBreak edition="M" number="2.0015" /> āvuso aṭṭhamaṃ ariyavaṃsasuttaṃ bhagavatā kathaṃ bhāsitaṃ.</paragraph>
<paragraph line="613"><bold>Vi –</bold> tattheva bhante aṭṭhamaṃ ariyavaṃsasuttaṃ ‘‘cattārome bhikkhave ariyavaṃsā aggaññā rattaññā vaṃsaññā porāṇā, asaṃkiṇṇā asaṃkiṇṇapubbāna saṃkīyissanti, appaṭikuṭṭhā samaṇehi brāhmaṇehi viññūhi. Katame cattāro, idha bhikkhave bhikkhu santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī, na ca cīvarahetu anesanaṃ appatirūpaṃ āpajjati, aladdhā ca cīvaraṃ na paritassati, laddhā ca cīvaraṃ agadhito amucchito anajjhopanno ādīnavadassāvī nissaraṇapañño paribhuñjati, tāya ca pana itarītaracīvarasantuṭṭhiyā nevattānukkaṃseti no paraṃ vambheti. Yo hi tattha dakkho analaso sampajāno paṭissabho, ayaṃ vuccati bhikkhave bhikkhu porāṇe aggaññe ariyavaṃse ṭhito’’ti evamādinā bhagavatā bhāsitaṃ.</paragraph>
<subhead line="614">Cakkavagga</subhead>
<subhead line="615">Cakkasutta</subhead>
<paragraph line="616"><bold>Pu –</bold> cakkavagge <pageBreak edition="M" number="2.0019" /> pana āvuso paṭhamaṃ cakkasuttaṃ bhagavatā kathaṃ bhāsitaṃ.</paragraph>
<paragraph line="617"><bold>Vi –</bold> cakkavagge bhante paṭhamaṃ cakkasuttaṃ ‘‘cattārimāni bhikkhave cakkāni, yehi samannāgatānaṃ devamanussānaṃ catucakkaṃ vattati, yehi samannāgatā devamanussā nacirasseva mahantattaṃ vepullattaṃ pāpuṇanti bhogesu. Katamāni cattāri, patirūpadesavāso sappurisāvassayo attasammāpaṇidhi pubbe ca katapuññatā’’ti evamādinā bhagavatā bhāsitaṃ.</paragraph>
<subhead line="618">Saṅgahasutta</subhead>
<paragraph line="619"><bold>Pu –</bold> tattheva <pageBreak edition="M" number="2.0021" /> āvuso dutiyaṃ saṅgahasuttaṃ bhagavatā kathaṃ bhāsitaṃ.</paragraph>
<paragraph line="620"><bold>Vi –</bold> tattheva bhante dutiyaṃ saṅgahasuttaṃ ‘‘cattārimāni bhikkhave saṅgahavatthūni. Katamāni cattāri, dānaṃ peyyavajjaṃ atthacariyā samānattatā’’ti evamādinā bhagavatā bhāsitaṃ.</paragraph>
<subhead line="621">Sīhasutta</subhead>
<paragraph line="622"><bold>Pu –</bold> bhattheva <pageBreak edition="M" number="2.0023" /> āvuso tatiyaṃ sīhasuttaṃ bhagavatā kathaṃ bhāsitaṃ.</paragraph>
<paragraph line="623"><bold>Vi –</bold> tattheva bhante tatiyaṃ sīhasuttaṃ ‘‘sīho bhikkhave migarājā sāyanusamayaṃ āsayā nikkhamati, āsayā nikkhamitvā vijambhati, vijambhitvā samantā catuddisā anuviloketi, samantā catuddisā anuviloketvā tikkhattuṃ sīhanādaṃ nadati, tikkhattuṃ sīhanādaṃ naditvā gocarāya pakkamatī’’ti evamādinā bhagavatā bhāsitaṃ.</paragraph>
<subhead line="624">Doṇasutta</subhead>
<paragraph line="625"><bold>Pu –</bold> tenāvuso <pageBreak edition="M" number="2.0025" /> bhagavatā…pe… sammāsambuddhena aṅguttaranikāye catukkanipāte cakkavagge chaṭṭhaṃ doṇasuttaṃ kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="626"><bold>Vi –</bold> antarā <pageBreak edition="M" number="2.0026" /> ca bhante ukkaṭṭhaṃ antarā ca setabyaṃ doṇaṃ brāhmaṇaṃ ārabbha bhāsitaṃ. Doṇo bhante brāhmaṇo bhagavantaṃ etadavoca ‘‘devo no bhavaṃ bhavissatī’’ti. Tasmiṃ bhante vatthusmiṃ ‘‘na kho ahaṃ brāhmaṇa devo bhavissāmī’’ti evamādinā bhagavatā bhāsitaṃ.</paragraph>
<paragraph line="627">‘‘Acchariyaṃ <pageBreak edition="M" number="2.0027" /> vata bho, abbhutaṃ vata bho, na vatimāni manussabhūtassa padāni bhavissanti’’.</paragraph>
<paragraph line="628">‘‘Devo no bhavaṃ bhavissati’’.</paragraph>
<paragraph line="629">‘‘Na kho ahaṃ brāhmaṇa devo bhavissami’’.</paragraph>
<paragraph line="630">‘‘Gandhabbo no bhavaṃ bhavissati’’.</paragraph>
<paragraph line="631">‘‘Na kho ahaṃ brāhmaṇa gandhabbo bhavissāmi’’.</paragraph>
<subhead line="632">Ujjayasutta</subhead>
<paragraph line="633"><bold>Pu –</bold> tattheva <pageBreak edition="M" number="2.0030" /> āvuso navamaṃ ujjayasuttaṃ bhagavatā kathaṃ bhāsitaṃ.</paragraph>
<paragraph line="634"><bold>Vi –</bold> navamaṃ bhante ujjayasuttaṃ ‘‘na kho ahaṃ brāhmaṇa sabbaṃ yaññaṃ vaṇṇemi, na panāhaṃ brāhmaṇa sabbaṃ yaññaṃ na vaṇṇemi. Yathārūpe kho brāhmaṇa yaññe gāvo haññanti, ajeḷakā haññanti, kukkuṭasūkarā haññanti, vividhā pāṇā saṅghātaṃ āpajjantī’’ti evamādinā bhagavatā bhāsitaṃ.</paragraph>
<paragraph line="635">‘‘Bhavampi <pageBreak edition="M" number="2.0031" /> no gotamo yaññaṃ vaṇṇeti’’.</paragraph>
<subhead line="636">Rohitassavagga</subhead>
<subhead line="637">Samādhibhāvanāsutta</subhead>
<paragraph line="638"><bold>Pu –</bold> rohitassavagge <pageBreak edition="M" number="2.0033" /> pana āvuso paṭhamaṃ samādhibhāvanāsuttaṃ bhagavatā kathaṃ bhāsitaṃ.</paragraph>
<paragraph line="639"><bold>Vi –</bold> rohitassavagge bhante paṭhamaṃ samādhibhāvanāsuttaṃ ‘‘catasso imā bhikkhave samādhibhāvanā, katamā catasso, atthi bhikkhave samādhibhāvanā bhāvitā bahulīkatā diṭṭhadhammasukhavihārāya saṃvattati, atthi bhikkhave samādhibhāvanā bhāvitā bahulīkatā ñāṇadassanappaṭilābhāya saṃvattati, atthi bhikkhave samādhibhāvanā bhāvitā bahulīkatā satisampajaññāya saṃvattati, atthi bhikkhave samādhibhāvanā bhāvitā bahulīkatā āsavānaṃ khayāya saṃvattatī’’ti evamādinā bhagavatā bhāsitaṃ.</paragraph>
<subhead line="640">Pañhabyākaraṇasutta</subhead>
<paragraph line="641"><bold>Pu –</bold> tattheva <pageBreak edition="M" number="2.0037" /> āvuso dutiyaṃ pañhabyākaraṇasuttaṃ bhagavatā kathaṃ bhāsitaṃ.</paragraph>
<paragraph line="642"><bold>Vi –</bold> tattheva bhante dutiyaṃ pañhabyākaraṇasuttaṃ ‘‘cattārimāni bhikkhave pañhabyākaraṇāni. Katamāni cattāri, atthi bhikkhave pañho ekaṃsabyākaraṇīyo, atthi bhikkhave pañho vibhajjabyākaraṇīyo, atthi bhikkhave pañho paṭipucchābyākaraṇīyo, atthi bhikkhave pañho ṭhapanīyo’’ti evamādinā bhagavatā bhāsitaṃ.</paragraph>
<subhead line="643">Puññābhisandavagga</subhead>
<subhead line="644">Paṭhamasaṃvāsasutta</subhead>
<paragraph line="645"><bold>Pu –</bold> puññābhisandavagge <pageBreak edition="M" number="2.0039" /> pana āvuso tatiyaṃ saṃvāsasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="646"><bold>Vi –</bold> puññābhisandavagge bhante tatiyaṃ saṃvāsasuttaṃ antarā ca madhuraṃ antarā ca verañjaṃ sambahule gahapatayo ca gahapatāniyo ca ārabbha ‘‘cattārome gahapatayo saṃvāsā. Katame cattāro, chavo chavāya saddhiṃ saṃvasati, chavo deviyā saddhiṃ saṃvasati, devo chavāya saddhiṃ saṃvasati, devo deviyā saddhiṃ saṃvasatī’’ti evamādinā bhagavatā bhāsitaṃ.</paragraph>
<subhead line="647">Paṭhamasamajīvīsutta</subhead>
<paragraph line="648"><bold>Pu –</bold> tenāvuso <pageBreak edition="M" number="2.0043" /> bhagavatā…pe… sammāsambuddhena aṅguttaranikāye catukkanipāte puññābhisandavagge pañcamaṃ samajīvisuttaṃ kathaṃ bhāsitaṃ.</paragraph>
<paragraph line="649"><bold>Vi –</bold> pañcamaṃ bhante samajīvisuttaṃ ‘‘ākaṅkheyyuṃ ce gahapatayo ubho jānipatayo diṭṭhe ceva dhamme aññamaññaṃ passituṃ, abhisamparāyañca aññamaññaṃ passituṃ, ubhova assu samasaddhā samasīlā samacāgā samapaññā, te diṭṭhe ceva dhamme aññamaññaṃ passanti, abhisamparāyañca aññamaññaṃ passantī’’ti evamādinā bhagavatā bhāsitaṃ.</paragraph>
<subhead line="650">Pattakammavagga</subhead>
<subhead line="651">Ānaṇyasukhasutta</subhead>
<paragraph line="652"><bold>Pu –</bold> pattakammavagge <pageBreak edition="M" number="2.0046" /> pana āvuso dutiyaṃ ānaṇyasukhasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="653"><bold>Vi –</bold> pattakammavagge <pageBreak edition="M" number="2.0047" /> bhante dutiyaṃ ānaṇyasukhasuttaṃ sāvatthiyaṃ anāthapiṇḍikaṃ gahapatiṃ ārabbha ‘‘cattārimāni gahapati sukhāni adhigamanīyāni gihinā kāmabhoginā kālena kālaṃ samayena samayaṃ upādāya. Katamāni cattāri, atthisukhaṃ bhogasukhaṃ anaṇyasukhaṃ anavajjasukha’’nti evamādinā bhagavatā bhāsitaṃ.</paragraph>
<gatha1 line="654">Ānaṇyasukhaṃ <pageBreak edition="M" number="2.0050" /> ñatvāna, atho atthisukhaṃ paraṃ;</gatha1>
<gatha2 line="655">Bhuñjaṃ bhogasukhaṃ macco, tato paññā vipassati;</gatha2>
<gatha3 line="656">Vipassamāno jānāti, ubho bhāge sumedhaso;</gatha3>
<gathalast line="657">Anavajjasukhassetaṃ, kalaṃ nāgghati soḷasiṃ–</gathalast>
<subhead line="658">Appaṇṇakavagga</subhead>
<subhead line="659">Sappurisasutta</subhead>
<paragraph line="660"><bold>Pu –</bold> apaṇṇakavagge pana āvuso tatiyaṃ sappurisasuttaṃ bhagavatā kathaṃ bhāsitaṃ.</paragraph>
<paragraph line="661"><bold>Vi –</bold> apaṇṇakavagge <pageBreak edition="M" number="2.0051" /> bhante tatiyaṃ sappurisasuttaṃ ‘‘catūhi bhikkhave dhammehi samannāgato asappuriso veditabbo. Katamehi catūhi, idha bhikkhave asappuriso yo hoti parassa avaṇṇo taṃ apuṭṭhopi pātu karoti ko pana vādo puṭṭhassā’’ti evamādinā bhagavatā bhāsitaṃ.</paragraph>
<paragraph line="662"><bold>Adhunāgatavadhukāsamena <pageBreak edition="M" number="2.0055" /> cetasā viharissāma’’ –</bold></paragraph>
<subhead line="663">Acinteyyasutta</subhead>
<paragraph line="664"><bold>Pu –</bold> tattheva āvuso sattamaṃ acinteyyasuttaṃ bhagavatā kathaṃ bhāsitaṃ.</paragraph>
<paragraph line="665"><bold>Vi –</bold> sattamaṃ bhante acinteyyasuttaṃ ‘‘cattārimāni bhikkhave acinteyyāni na cintetabbāni, yāni cintento ummādassa vighātassa bhāgī assa. Katamāni cattāri, buddhānaṃ bhikkhave buddhavisayo acinteyyo na cintetabbo, yaṃ cintento ummādassa vighātassa bhāgī assā’’ti evamādinā bhagavatā bhāsitaṃ.</paragraph>
<subhead line="666">Macalavagga</subhead>
<subhead line="667">Tamotamasutta</subhead>
<paragraph line="668"><bold>Pu –</bold> macalavagge <pageBreak edition="M" number="2.0057" /> pana āvuso pañcamaṃ tamotamasuttaṃ bhagavatā kathaṃ bhāsitaṃ.</paragraph>
<paragraph line="669"><bold>Vi –</bold> macalavagge bhante pañcamaṃ tamotamasuttaṃ ‘‘cattārome bhikkhave puggalā santo saṃvijjamānā lokasmiṃ. Katame cattāro, tamotamaparāyaṇo, tamojotiparāyaṇo, jotitamaparāyaṇo, jotijotiparāyaṇo’’ti evamādinā bhagavatā bhāsitaṃ.</paragraph>
<subhead line="670">Asuravagga</subhead>
<subhead line="671">Asurasutta</subhead>
<paragraph line="672"><bold>Pu –</bold> tenāvuso <pageBreak edition="M" number="2.0061" /> bhagavatā…pe… sammāsambuddhena aṅguttaranikāye catukkanipāte asuravagge paṭhamaṃ asurasuttaṃ kathaṃ bhāsitaṃ.</paragraph>
<paragraph line="673"><bold>Vi –</bold> asuravagge bhante paṭhamaṃ asurasuttaṃ ‘‘cattārome bhikkhave puggalā santo saṃvijjamānā lokasmiṃ. Katame cattāro, asuro asuraparivāro, asuro devaparivāro, devo asuraparivāro, devo devaparivāro’’ti evamādinā bhagavatā bhāsitaṃ.</paragraph>
<subhead line="674">Samādhisutta</subhead>
<paragraph line="675"><bold>Pu –</bold> tattheva <pageBreak edition="M" number="2.0064" /> āvuso catutthaṃ samādhisuttaṃ bhagavatā kathaṃ bhāsitaṃ.</paragraph>
<paragraph line="676"><bold>Vi –</bold> catutthaṃ bhante samādhisuttaṃ ‘‘cattārome bhikkhave puggalā santo saṃvijjamānā lokasmiṃ. Katame cattāro, idha bhikkhave ekacco puggalo lābhī hoti ajjhattaṃ cetosamathassa na lābhī adhipaññādhammavipassanāya. Idha pana bhikkhave puggalo lābhī hoti adhipaññādhammavipassanāya, na lābhī ajjhattaṃ cetosamathassa. Idha pana bhikkhave ekacco puggalo na ceva lābhī hoti ajjhattaṃ cetosamathassa, na ca lābhī adhipaññādhammavipassanāya. Idha pana bhikkhave ekacco puggalo lābhī ceva hoti ajjhattaṃ cetosamathassa, lābhī ca adhipaññādhammavipassanāyā’’ti evamādinā bhagavatā bhāsitaṃ.</paragraph>
<subhead line="677">Rāgavinayasutta</subhead>
<paragraph line="678"><bold>Pu –</bold> tattheva <pageBreak edition="M" number="2.0068" /> āvuso chaṭṭhaṃ rāgavinayasuttaṃ bhagavatā kathaṃ bhāsitaṃ.</paragraph>
<paragraph line="679"><bold>Vi –</bold> chaṭṭhaṃ bhante rāgavinayasuttaṃ ‘‘cattārome bhikkhave puggalā santo saṃvijjamānā lokasmiṃ. Katame cattāro, attahitāya paṭipanno no parahitāya, parahitāya paṭipanno no attahitāya, nevattahitāya paṭipanno no parahitāya, attahitāya ceva paṭipanno parahitāya cā’’ti evamādinā bhagavatā bhāsitaṃ.</paragraph>
<subhead line="680">Valāhakavagga</subhead>
<subhead line="681">Paṭhamavalāhakasutta</subhead>
<paragraph line="682"><bold>Pu –</bold> valāhakavagge <pageBreak edition="M" number="2.0071" /> pana āvuso paṭhamaṃ valāhakasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="683"><bold>Vi –</bold> sāvatthiyaṃ bhante sambahule bhikkhū ārabbha ‘‘cattārome bhikkhave valāhakā. Katame cattāro, gajjitā no vassitā, vassitā no gajjitā, neva gajjitā no vassitā, gajjitā ca vassitā ca. Ime kho bhikkhave cattāro valāhakā. Evameva kho bhikkhave cattāro valāhakūpamā puggalā santo saṃvijjāmānā lokasmiṃ. Katame cattāro, gajjitā no vassitā, vassitā no gajjitā, neva gajjitā no vassitā, gajjitā ca vassitā cā’’ti evamādinā bhagavatā bhāsitaṃ.</paragraph>
<subhead line="684">Udakarahadasutta</subhead>
<paragraph line="685"><bold>Pu –</bold> tattheva <pageBreak edition="M" number="2.0073" /> āvuso catutthaṃ udakarahadasuttaṃ bhagavatā kathaṃ bhāsitaṃ.</paragraph>
<paragraph line="686"><bold>Vi –</bold> catuttha bhante udakarahadasuttaṃ ‘‘cattārome bhikkhave udakarahadā. Katame cattāro, uttāno gambhīrobhāso, gambhīro uttānobhāso, uttāno uttānobhāso, gambhīro gambhīrobhāso, ime kho bhikkhave cattāro udakarahadā. Evameva kho bhikkhave cattāro udakarahadūpamā puggalā santo saṃvijjamānā lokasmiṃ. Katame cattāro, uttāno gambhīrobhāso, gambhīro uttānobhāso, uttāno uttānobhāso, gambhīro gambhīrobhāso’’ti evamādinā bhagavatā bhāsitaṃ.</paragraph>
<subhead line="687">Mūsikasutta</subhead>
<paragraph line="688"><bold>Pu –</bold> tattheva <pageBreak edition="M" number="2.0076" /> āvuso sattamaṃ mūsikasuttaṃ bhagavatā kathaṃ bhāsitaṃ.</paragraph>
<paragraph line="689"><bold>Vi –</bold> sattamaṃ bhante mūsikasuttaṃ ‘‘catasso imā bhikkhave mūsikā. Katamā catasso, gādhaṃ kattā no vasitā, vasitā no gādhaṃ kattā, neva gādhaṃ kattā no vasitā, gādhaṃ kattā ca vasitā ca. Imā kho bhikkhave catasso mūsikā. Evameva kho bhikkhave cattāro mūsikūpamā puggalā santo saṃvijjamānā lokasmiṃ. Katame cattāro, gādhaṃ kattā no vasitā, vasitā no gādhaṃ kattā, neva gādhaṃ kattā no vasitā, gādhaṃ kattā ca vasitā cā’’ti evamādinā bhagavatā bhāsitaṃ.</paragraph>
<subhead line="690">Balībaddhasutta</subhead>
<paragraph line="691"><bold>Pu –</bold> saṃgītāpi <pageBreak edition="M" number="2.0079" /> āvuso aṅguttaranikāyato kānici suttāni uddharitvā paṭipucchissāmi bahujanassa sutavuḍḍhiyā. Saṃgīte āvuso aṅguttaranikāye catukkanipāte valāhakavagge aṭṭhamaṃ balībaddhasuttaṃ bhagavatā kathaṃ bhāsitaṃ.</paragraph>
<paragraph line="692"><bold>Vi –</bold> valāhakavagge bhante aṭṭhamaṃ balībaddhasuttaṃ ‘‘cattārome bhikkhave balībaddhā. Katame cattāro, sagavacaṇḍo no paragavacaṇḍo, paragavacaṇḍo no sagavacaṇḍo, sagavacaṇḍo ca paragavacaṇḍo ca, neva sagavacaṇḍo no paragavacaṇḍo. Ime kho bhikkhave cattāro balībaddhā. Evameva kho bhikkhave cattāro balībaddhūpamā puggalā santo saṃvijjamānā lokasmi’’nti evamādinā bhagavatā bhāsitaṃ.</paragraph>
<subhead line="693">Kesisutta</subhead>
<paragraph line="694"><bold>Pu –</bold> kesivagge <pageBreak edition="M" number="2.0082" /> pana āvuso paṭhamaṃ kesisuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="695"><bold>Vi –</bold> kesiṃ bhante assadammasārathiṃ ārabbha bhāsitaṃ. Kesi bhante assadammasārathi bhagavantaṃ etadavoca ‘‘bhagavā pana bhante anuttaro purisadammasārathi, kathaṃ pana bhante bhagavā purisadammaṃ vinetī’’ti. Tasmiṃ bhante vatthusmiṃ ‘‘ahaṃ kho kesi purisadammaṃ saṇhenapi vinemi, pharusenapi vinemi, saṇhapharusenapi vinemi. Tatridaṃ kesi saṇhasmiṃ – iti kāyasucaritaṃ iti kāyasucaritassa vipāko, iti vacīsucaritaṃ iti vacīsucaritassa <pageBreak edition="M" number="2.0083" /> vipāko, iti manosucaritaṃ iti manosucaritassa vipāko, iti devā iti manussā’’ti evamādinā bhagavatā bhāsitaṃ.</paragraph>
<paragraph line="696">‘‘Tvaṃ khosi kesi paññāto assadammasārathīti, kathaṃ pana tvaṃ kesi assadammasārathi’’ –</paragraph>
<paragraph line="697">‘‘Ahaṃ kho bhante assadammaṃ saṇhenapi vinemi, pharusenapi vinemi, saṇhapharusenapi vinemi’’ –</paragraph>
<paragraph line="698">‘‘Sace <pageBreak edition="M" number="2.0084" /> te kesi assadammo saṇhena vinayaṃ na upeti, pharusena vinayaṃ na upeti, saṇhapharusena vinayaṃ na upeti, kinti naṃ karosi’’ –</paragraph>
<paragraph line="699">‘‘Bhagavā pana bhante anuttaro purisadammasārathi, kathaṃ pana bhante bhagavā purisadammaṃ vineti’’ –</paragraph>
<paragraph line="700">Na 0.0087 kho bhante bhagavato pāṇātipāto kappati, atha ca pana bhagavā evamāha ‘‘hanāmi naṃ kesī’’ti.</paragraph>
<subhead line="701">Attānuvādasutta</subhead>
<paragraph line="702"><bold>Pu –</bold> bhayavagge <pageBreak edition="M" number="2.0089" /> pana āvuso paṭhamaṃ attānuvādasuttaṃ bhagavatā kathaṃ bhāsitaṃ.</paragraph>
<paragraph line="703"><bold>Vi –</bold> bhayavagge bhante paṭhamaṃ attānuvādasuttaṃ ‘‘cattārimāni bhikkhave bhayāni. Katamāni cattāri, attānuvādabhayaṃ parānuvādabhayaṃ daṇḍabhayaṃ duggatibhaya’’nti evamādinā bhagavatā bhāsitaṃ.</paragraph>
<subhead line="704">Dhammakathikasutta</subhead>
<paragraph line="705"><bold>Pu –</bold> idāni <pageBreak edition="M" number="2.0092" /> āvuso bahujanassa sutavuḍḍhiyā saṃgītā aṅguttaranikāyatopi kānici suttāni uddharitvā paṭipucchissāmi, saṃgīte āvuso aṅguttaranikāye catukkanipāte puggalavagge navamaṃ dhammakathikasuttaṃ bhagavatā kathaṃ bhāsitaṃ.</paragraph>
<paragraph line="706"><bold>Vi –</bold> puggalavagge bhante navamaṃ dhammakathikasuttaṃ ‘‘cattārome bhikkhave dhammakathikā. Katame cattāro, idha bhikkhave ekacco dhammakathiko appañca bhāsati asahitañca, parisā cassa na kusalā hoti sahitāsahitassa. Evarūpo bhikkhave dhammakathiko evarūpāya parisāya dhammakathikotveva saṅkhaṃ gacchatī’’ti evamādinā bhagavatā bhāsitaṃ.</paragraph>
<subhead line="707">Rogasutta</subhead>
<paragraph line="708"><bold>Pu –</bold> indriyavagge <pageBreak edition="M" number="2.0095" /> pana āvuso sattamaṃ rogasuttaṃ bhagavatā kathaṃ bhāsitaṃ.</paragraph>
<paragraph line="709"><bold>Vi –</bold> sattamaṃ bhante rogasuttaṃ ‘‘dveme bhikkhave rogā. Katame dve, kāyiko ca rogo, cetasiko ca rogo. Dissanti bhikkhave sattā kāyikena rogena ekampi vassaṃ ārogyaṃ paṭijānamānā dvepi vassāni tīṇipi vassāni cattāripi vassāni pañcapi vassāni dasapi vassāni vīsampi vassāni tiṃsampi vassāni cattārīsampi vassāni paññāsampi vassāni ārogyaṃ paṭijānamānā vassasatampi bhiyyopi ārogyaṃ paṭijānamānā. Te bhikkhave sattā sudullabhā lokasmiṃ, ye cetasikena rogena muhuttampi ārogyaṃ paṭijānanti aññatra khīṇāsavehī’’ti evamādinā bhagavatā bhāsitaṃ.</paragraph>
<paragraph line="710">Cattārome 0.0096 bhikkhave pabbajitassa rogā.</paragraph>
<subhead line="711">Yuganaddhasutta</subhead>
<paragraph line="712"><bold>Pu –</bold> paṭipadāvagge <pageBreak edition="M" number="2.0098" /> āvuso dasamaṃ yuganaddhasuttaṃ kattha kaṃ ārabbha kena kathañca bhāsitaṃ.</paragraph>
<paragraph line="713"><bold>Vi –</bold> kosambiyaṃ bhante sambahule bhikkhū ārabbha ‘‘yo hi koci āvuso bhikkhu vā bhikkhunī vā mama santike arahattappattiṃ byākaroti, sabbo so catūhi maggehi etesaṃ vā aññatarenā’’ti evamādinā bhante āyasmatā ānandattherena dhammabhaṇḍāgārikena bhāsitaṃ.</paragraph>
<subhead line="714">Pāṭibhogasutta</subhead>
<paragraph line="715"><bold>Pu –</bold> brāhmaṇavagge <pageBreak edition="M" number="2.0101" /> pana āvuso dutiyaṃ pāṭibhogasuttaṃ bhagavatā kathaṃ bhāsitaṃ.</paragraph>
<paragraph line="716"><bold>Vi –</bold> brāhmaṇavagge bhante dutiyaṃ pāṭibhogasuttaṃ ‘‘catunnaṃ bhikkhave dhammānaṃ natthi koci pāṭibhogo samaṇo vā brāhmaṇo vā devo vā māro vā brahmā vā koci vā lokasmi’’nti evamādinā bhagavatā bhāsitaṃ.</paragraph>
<subhead line="717">Sutasutta</subhead>
<paragraph line="718"><bold>Pu –</bold> tattheva <pageBreak edition="M" number="2.0103" /> āvuso tatiyaṃ sutasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="719"><bold>Vi –</bold> rājagahe bhante vassakāraṃ brāhmaṇaṃ magadhamahāmattaṃ ārabbha bhāsitaṃ. Vassakāro bhante brāhmaṇo magadhamahāmatto bhagavantaṃ etadavoca ‘‘ahañhi bho gotama evaṃvādī evaṃdiṭṭhi yo koci diṭṭhaṃ bhāsati ‘evaṃ me diṭṭha’nti, natthi tato doso. Yo koci sutaṃ bhāsati ‘evaṃ me suta’nti, natthi tato doso’’ti. Tasmiṃ bhante vatthusmiṃ ‘‘nāhaṃ brāhmaṇa sabbaṃ diṭṭhaṃ ‘bhāsitabba’nti vadāmi, na panāhaṃ brāhmaṇa sabbaṃ diṭṭhaṃ ‘na bhāsitabba’nti vadāmi, nāhaṃ brāhmaṇa sabbaṃ sutaṃ ‘bhāsitabba’nti vadāmi, na panāhaṃ brāhmaṇa sabbaṃ sutaṃ ‘na bhāsitabba’nti vadāmī’’ti evamādinā bhagavatā bhāsitaṃ.</paragraph>
<subhead line="720">Abhayasutta</subhead>
<paragraph line="721"><bold>Pu –</bold> aṅguttaranikāye <pageBreak edition="M" number="2.0106" /> āvuso catukkanipāte brāhmaṇavagge catutthaṃ abhayasuttaṃ bhagavatā kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="722"><bold>Vi –</bold> brāhmaṇavagge bhante catutthaṃ abhayasuttaṃ jāṇussoṇiṃ brāhmaṇaṃ ārabbha bhāsitaṃ. Jāṇussoṇi bhante brāhmaṇo bhagavantaṃ etadavoca ‘‘natthi yo maraṇadhammo samāno na bhāyati, na santāsaṃ āpajjati maraṇassā’’ti. Tasmiṃ bhante vatthusmiṃ ‘‘atthi brāhmaṇa maraṇadhammo samāno bhāyati, santāsaṃ āpajjati maraṇassa. Atthi pana brāhmaṇa maraṇadhammo samāno na bhāyati, na santāsaṃ āpajjati maraṇassā’’ti evamādinā bhante bhagavatā bhāsitaṃ.</paragraph>
<subhead line="723">Sotānugatasutta</subhead>
<paragraph line="724"><bold>Pu –</bold> mahāvagge <pageBreak edition="M" number="2.0113" /> pana āvuso paṭhamaṃ sotānugatasuttaṃ bhagavatā kathaṃ bhāsitaṃ.</paragraph>
<paragraph line="725"><bold>Vi –</bold> mahāvagge bhante paṭhamaṃ sotānugatasuttaṃ ‘‘sotānugatānaṃ bhikkhave dhammānaṃ vacasā paricitānaṃ manasānupekkhitānaṃ diṭṭhiyā suppaṭividdhānaṃ cattāro ānisaṃsā pāṭikaṅkhā’’ti evamādinā bhagavatā bhāsitaṃ.</paragraph>
<paragraph line="726">Ayaṃ <pageBreak edition="M" number="2.0115" /> vā so dhammavinayo, yatthāhaṃ pubbe brahmacariyaṃ acariṃ.</paragraph>
<subhead line="727">Bhaddiyasutta</subhead>
<paragraph line="728"><bold>Pu –</bold> aṅguttaranikāye <pageBreak edition="M" number="2.0118" /> āvuso catukkanipāte mahāvagge tatiyaṃ bhaddiyasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="729"><bold>Vi –</bold> vesāliyaṃ bhante bhaddiyaṃ licchavi ārabbha bhāsitaṃ. Bhaddiyo bhante licchavi bhagavantaṃ etadavoca ‘‘sutaṃ metaṃ bhante ‘māyāvī samaṇo gotamo āvaṭṭaniṃ māyaṃ jānāti, yāya aññatitthiyānaṃ sāvake āvaṭṭetī’ti. Ye te bhante evamāhaṃsu ‘māyāvī samaṇo gotamo āvaṭṭaniṃ māyaṃ jānāti, yāya aññatitthiyānaṃ sāvake āvaṭṭetī’ti…pe… anabbhakkhātukāmā <pageBreak edition="M" number="2.0119" /> hi mayaṃ bhante bhagavanta’’nti. Tasmiṃ bhante vatthusmiṃ ‘‘etha tumhe bhaddiya mā anussavena mā paramparāya mā itikirāya mā piṭakasampadānena mā takkahetu mā nayahetu mā ākāravitakkena mā diṭṭhinijjhānakkhantiyā mā bhabbarūpatāya mā samaṇo no garūti. Yadā tumhe bhaddiya attanāva jāneyyātha ‘ime dhammā akusalā, ime dhammā sāvajjā, ime dhammā viññū garahitā, ime dhammā samattā samādinnā ahitāya dukkhāya saṃvattantī’ti. Atha tumhe bhaddiya pajaheyyāthā’’ti evamādinā bhagavatā bhāsitaṃ.</paragraph>
<paragraph line="730"><bold>Pu –</bold> imissā <pageBreak edition="M" number="2.0126" /> ca pana āvuso desanāya desitāya bhaddiyassa licchavissa kīdiso dhammasavanānisaṃso adhigato. Kathañca naṃ bhagavā anuyuñjitvā taṃ vacanaṃ viniveṭhesi.</paragraph>
<paragraph line="731"><bold>Vi –</bold> imissā bhante dhammadesanāya desitāya bhaddiyassa licchavissa sotāpattiphalasaṅkhāto dhammasavanānisaṃso adhigato. Api nu tāhaṃ bhaddiya evaṃ avacaṃ ‘‘ehi me tvaṃ bhaddiya sāvako hohi, ahaṃ satthā bhavissāmī’’ti evamādinā ca naṃ bhante bhagavā paṭipucchitvā anuyuñjitvā taṃ vacanaṃ viniveṭhesi.</paragraph>
<subhead line="732">Mallikādevīsutta</subhead>
<paragraph line="733"><bold>Pu –</bold> tattheva <pageBreak edition="M" number="2.0129" /> āvuso sattamaṃ mallikādevīsuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="734"><bold>Vi –</bold> sāvatthiyaṃ bhante mallikādeviṃ ārabbha bhāsitaṃ. Mallikā bhante devī bhagavantaṃ etadavoca ‘‘ko nu kho bhante hetu ko paccayo, yena midhekacco mātugāmo dubbaṇṇā ca hoti durūpā supāpikā dassanāya, daliddā ca hoti appassakā appabhogā appesakkhā ca…pe… ko pana bhante hetu ko paccayo, yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā, aḍḍhā ca hoti mahaddhanā mahābhogā mahesakkhā cā’’ti. Tasmiṃ bhante vatthusmiṃ ‘‘idha mallike mātugāmo kodhanā hoti upāyāsabahulā’’ti evamādinā bhagavatā bhāsitaṃ.</paragraph>
<subhead line="735">Dasakammasutta</subhead>
<paragraph line="736"><bold>Pu –</bold> aṅguttaranikāye <pageBreak edition="M" number="2.0134" /> āvuso catukkanipāte sappurisavagge catutthaṃ dasakammasuttaṃ bhagavatā kathaṃ bhāsitaṃ.</paragraph>
<paragraph line="737"><bold>Vi –</bold> sappurisavagge <pageBreak edition="M" number="2.0135" /> bhante catutthaṃ dasakammasuttaṃ ‘‘asappurisañca vo bhikkhave desessāmi asappurisena asappurisatarañca sappurisañca sappurisena sappurisatarañca, taṃ suṇātha sādhukaṃ manasi karothā’’ti evamādinā bhagavatā bhāsitaṃ.</paragraph>
<subhead line="738">Parisāsutta</subhead>
<paragraph line="739"><bold>Pu –</bold> tattheva <pageBreak edition="M" number="2.0137" /> āvuso parisāvagge paṭhamaṃ parisāsuttaṃ bhagavatā kathaṃ bhāsitaṃ.</paragraph>
<paragraph line="740"><bold>Vi –</bold> parisāvagge bhante paṭhamaṃ parisāsuttaṃ ‘‘cattārome bhikkhave parisadūsanā. Katame cattāro, bhikkhu bhikkhave dussīlo pāpadhammo parisadūsano, bhikkhunī bhikkhave dussīlā pāpadhammā parisadūsanā, upāsako bhikkhave dussīlo pāpadhammo parisadūsano, upāsikā bhikkhave dussīlā pāpadhammā parisadūsanā. Ime kho bhikkhave cattāro parisadūsanā’’ti evamādinā bhagavatā bhāsitaṃ.</paragraph>
<subhead line="741">Sekhabalavagga</subhead>
<subhead line="742">Saṃkhittasutta</subhead>
<paragraph line="743"><bold>Pu –</bold> pañcakanipāte <pageBreak edition="M" number="2.0139" /> pana āvuso paṭhame sekhabalavagge paṭhamaṃ saṃkhittasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="744"><bold>Vi –</bold> sāvatthiyaṃ bhante sambahule bhikkhū ārabbha ‘‘pañcimāni bhikkhave sekhabalāni. Katamāni pañca, saddhābalaṃ hirībalaṃ ottappabalaṃ vīriyabalaṃ paññābalaṃ. Imāni kho bhikkhave pañca sekhabalānī’’ti evamādinā bhagavatā bhāsitaṃ.</paragraph>
<subhead line="745">Dukkhasutta</subhead>
<paragraph line="746"><bold>Pu –</bold> tattheva <pageBreak edition="M" number="2.0140" /> āvuso tatiyaṃ dukkhasuttaṃ bhagavatā kathaṃ bhāsitaṃ.</paragraph>
<paragraph line="747"><bold>Vi –</bold> tatiyaṃ bhante dukkhasuttaṃ ‘‘pañcahi bhikkhave dhammehi samannāgato bhikkhu diṭṭheva dhamme dukkhaṃ viharati savighātaṃ saupāyāsaṃ sapariḷāhaṃ kāyassa ca bhedā paraṃ maraṇā duggati pāṭikaṅkhā. Katamehi pañcahi, idha bhikkhave bhikkhu asaddho hoti ahiriko hoti, anottappī hoti, kusīto hoti, duppañño hotī’’ti evamādinā bhagavatā bhāsitaṃ.</paragraph>
<subhead line="748">Samāpattisutta</subhead>
<paragraph line="749"><bold>Pu –</bold> tattheva <pageBreak edition="M" number="2.0142" /> āvuso chaṭṭhaṃ samāpattisuttaṃ bhagavatā kathaṃ bhāsitaṃ.</paragraph>
<paragraph line="750"><bold>Vi –</bold> chaṭṭhaṃ bhante samāpattisuttaṃ ‘‘na tāva bhikkhave akusalassa samāpatti hoti, yāva saddhā paccupaṭṭhitā hoti kusalesu dhammesu. Yato ca kho bhikkhave saddhā antarahitā hoti asaddhiyaṃ pariyuṭṭhāya tiṭṭhati, atha akusalassa samāpatti hotī’’ti evamādinā bhagavatā bhāsitaṃ.</paragraph>
<subhead line="751">Kāmasutta</subhead>
<paragraph line="752"><bold>Pu –</bold> tattheva <pageBreak edition="M" number="2.0143" /> āvuso sattamaṃ kāmasuttaṃ bhagavatā kathaṃ bhāsitaṃ.</paragraph>
<paragraph line="753"><bold>Vi –</bold> sattamaṃ bhante kāmasuttaṃ ‘‘yebhuyyena bhikkhave sattā kāmesu laḷitā. Asitabyābhaṅgiṃ bhikkhave kulaputto ohāya agārasmā anagāriyaṃ pabbajito hoti, saddhāpabbajito kulaputtoti alaṃ vacanāyā’’ti evamādinā bhagavatā bhāsitaṃ.</paragraph>
<subhead line="754">Vimuttāyatanasutta</subhead>
<paragraph line="755"><bold>Pu –</bold> aṅguttaranikāye <pageBreak edition="M" number="2.0146" /> pañcakanipāte pañcaṅgikavagge chaṭṭhaṃ vimuttāyatanasuttaṃ bhagavatā kathaṃ bhāsitaṃ.</paragraph>
<paragraph line="756"><bold>Vi –</bold> pañcaṅgikavagge bhante chaṭṭhaṃ vimuttāyatanasuttaṃ ‘‘pañcimāni bhikkhave vimuttāyatanāni, yattha bhikkhuno appamattassa ātāpino pahitattassa viharato avimuttaṃ vā cittaṃ vimuccati, aparikkhīṇā vā āsavā parikkhayaṃ gacchanti, ananuppattaṃ vā anuttaraṃ yogakkhemaṃ anupāpuṇātī’’ti evamādinā bhagavatā bhāsitaṃ.</paragraph>
<subhead line="757">Caṅkamasutta</subhead>
<paragraph line="758"><bold>Pu –</bold> tattheva <pageBreak edition="M" number="2.0150" /> āvuso navamaṃ caṅkamasuttaṃ bhagavatā kathaṃ bhāsitaṃ.</paragraph>
<paragraph line="759"><bold>Vi –</bold> navamaṃ bhante caṅkamasuttaṃ ‘‘pañcime bhikkhave caṅkame ānisaṃsā. Katame pañca, addhānakkhamo hoti, padhānakkhamo hoti, appābādho <pageBreak edition="M" number="2.0151" /> hoti, asitaṃ pītaṃ khāyitaṃ sāyitaṃ sammā pariṇāmaṃ gacchati, caṅkamādhigato samādhi ciraṭṭhitiko hoti. Ime kho bhikkhave pañca caṅkame ānisaṃsā’’ti evaṃ kho bhante bhagavatā bhāsitaṃ.</paragraph>
<subhead line="760">Sumanasutta</subhead>
<paragraph line="761"><bold>Pu –</bold> sumanavagge <pageBreak edition="M" number="2.0152" /> pana āvuso paṭhamaṃ sumanasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="762"><bold>Vi –</bold> sāvatthiyaṃ bhante sumanaṃ rājakumāriṃ ārabbha bhāsitaṃ. Sumanā bhante rājakumārī bhagavantaṃ etadavoca ‘‘idhassu bhante bhagavato dve sāvakā samasaddhā samasīlā samapaññā eko dāyako eko adāyako. Te kāyassa bhedā paraṃ maraṇā sugatiṃ saggaṃ lokaṃ upapajjeyyuṃ. Devabhūtānaṃ pana nesaṃ bhante siyā viseso siyā nānākaraṇa’’nti. Tasmiṃ bhante vatthusmiṃ ‘‘yo so sumane dāyako, so amhaṃ adāyakaṃ devabhūto samāno pañcahi ṭhānehi adhigaṇhāti, dibbena āyunā dibbena vaṇṇena dibbena sukhena dibbena yasena dibbena ādhipateyyena. Yo so sumane dāyako, so amhaṃ adāyakaṃ devabhūto samāno imehi pañcahi ṭhānehi adhigaṇhātī’’ti evamādinā bhante bhagavatā bhāsitaṃ.</paragraph>
<gatha1 line="763">‘‘Yathāpi <pageBreak edition="M" number="2.0156" /> cando vimalo, gacchaṃ ākāsadhātuyā;</gatha1>
<gatha2 line="764">Sabbe tārāgaṇe loke, ābhāya atirocati;</gatha2>
<gatha3 line="765">Tatheva sīlasampanno, saddho purisapuggalo;</gatha3>
<gathalast line="766">Sabbe maccharino loke, cāgena atirocati’’–</gathalast>
<subhead line="767">Uggahasutta</subhead>
<paragraph line="768"><bold>Pu –</bold> tattheva āvuso tatiyaṃ uggahasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="769"><bold>Vi –</bold> tatiyaṃ bhante uggahasuttaṃ bhaddiye uggahaṃ meṇḍakanattāraṃ ārabbha bhāsitaṃ. Uggaho bhante meṇḍakanattā bhagavantaṃ etadavoca ‘‘imā me bhante kumāriyo patikulāni gamissanti, ovadatu tāsaṃ bhante bhagavā, anusāsatu tāsaṃ bhante bhagavā, yaṃ tāsaṃ assa dīgharattaṃ hitāya sukhāyā’’ti. Tasmiṃ bhante vatthusmiṃ ‘‘tasmātiha kumāriyo evaṃ sikkhitabbaṃ’’ yassa vo mātāpitaro bhattuno dassanti atthakāmā hitesino anukampakā anukampaṃ upādāya, tassa bhavissāma pubbuṭṭhāyino <pageBreak edition="M" number="2.0157" /> pacchānipātiniyo kiṃ kārapaṭissāviniyo manāpacāriniyo piyavādiniyo’ti. Evañhi vo kumāriyo sikkhitabba’’nti evamādinā bhagavatā bhāsitaṃ.</paragraph>
<subhead line="770">Sīhasenāpatisutta</subhead>
<paragraph line="771"><bold>Pu –</bold> aṅguttaranikāye <pageBreak edition="M" number="2.0160" /> āvuso pañcakanipāte sumanavagge catutthaṃ sīhasenāpatisuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="772"><bold>Vi –</bold> vesāliyaṃ bhante sīhaṃ senāpatiṃ ārabbha bhāsitaṃ. Sīho bhante senāpati bhagavantaṃ etadavoca ‘‘sakkā nu kho bhante sandiṭṭhikaṃ dānaphalaṃ paññāpetu’’nti. Tasmiṃ bhante vatthusmiṃ ‘‘sakkā sīha, dāyako sīha dānapati bahuno janassa piyo hoti manāpo’’ti evamādinā bhagavatā bhāsitaṃ.</paragraph>
<subhead line="773">Kāladānasutta</subhead>
<paragraph line="774"><bold>Pu –</bold> tattheva <pageBreak edition="M" number="2.0164" /> āvuso chaṭṭhaṃ kāladānasuttaṃ bhagavatā kathaṃ bhāsitaṃ.</paragraph>
<paragraph line="775"><bold>Vi –</bold> chaṭṭhaṃ <pageBreak edition="M" number="2.0165" /> bhante kāladānasuttaṃ ‘‘pañcimāni bhikkhave kāladānāni. Katamāni pañca, āgantukassa dānaṃ deti, gamikassa dānaṃ deti, gilānassa dānaṃ deti, dubbhikkhe dānaṃ deti, yāni tāni navasassāni navaphalāni, tāni paṭhamaṃ sīlavantesu patiṭṭhāpeti. Imāni kho bhikkhave pañca kāladānānī’’ti evamādinā bhagavatā bhāsitaṃ.</paragraph>
<subhead line="776">Bhojanasutta</subhead>
<paragraph line="777"><bold>Pu –</bold> tattheva <pageBreak edition="M" number="2.0166" /> āvuso sattamaṃ bhojanasuttaṃ bhagavatā kathaṃ bhāsitaṃ.</paragraph>
<paragraph line="778"><bold>Vi –</bold> sattamaṃ bhante bhojanasuttaṃ ‘‘bhojanaṃ bhikkhave dadamāno dāyako paṭiggāhakānaṃ pañca ṭhānāni deti. Katamāni pañca, āyuṃ deti, vaṇṇaṃ deti, sukhaṃ deti, balaṃ deti, paṭibhānaṃ deti. Āyuṃ kho pana datvā āyussa bhāgī hoti dibbassa vā mānusassa vā’’ti evamādinā bhagavatā bhāsitaṃ.</paragraph>
<subhead line="779">Puttasutta</subhead>
<paragraph line="780"><bold>Pu –</bold> tattheva <pageBreak edition="M" number="2.0167" /> āvuso navamaṃ puttasuttaṃ bhagavatā kathaṃ bhāsitaṃ.</paragraph>
<paragraph line="781"><bold>Vi –</bold> navamaṃ bhante puttasuttaṃ ‘‘pañcimāni bhikkhave ṭhānāni sampassanto mābhāpitaro puttaṃ icchanti kule jāyamānaṃ. Katamāni pañca,</paragraph>
<paragraph line="782">Bhato <pageBreak edition="M" number="2.0168" /> vā no bharissati, kiccaṃ vā no karissati, kulavaṃso ciraṃ ṭhassati, dāyajjaṃ paṭipajjissatī’’ti evamādinā bhagavatā bhāsitaṃ.</paragraph>
<subhead line="783">Nāradasutta</subhead>
<paragraph line="784"><bold>Pu –</bold> muṇḍarājavagge <pageBreak edition="M" number="2.0169" /> panāvuso dasamaṃ nāradasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.</paragraph>
<paragraph line="785"><bold>Vi –</bold> pāṭaliputte bhante muṇḍaṃ rājānaṃ ārabbha bhāsitaṃ. Muṇḍassa bhante rañño bhaddā devī kālaṅkatā hoti piyā manāpā. So bhaddāya deviyā kālaṅkatāya piyāya manāpāya neva nhāyati na vilimpati na bhattaṃ bhuñjati, na kammantaṃ payojeti, rattindivaṃ bhaddāya deviyā sarīre ajjhomucchito. Tasmiṃ bhante vatthusmiṃ ‘‘pañcimāni mahārāja alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmi’’nti evamādinā bhante āyasmatā nāradattherena rañño pasenadissa kosalassa bhagavatā desitaniyāmena desitaṃ.</paragraph>
<paragraph line="786">Ko <pageBreak edition="M" number="2.0175" /> nāmo ayaṃ bhante dhammapariyāyo.</paragraph>
<paragraph line="787">Taggha bhante sokasallaharaṇo.</paragraph>
<subhead line="788">Samayasutta</subhead>
<paragraph line="789"><bold>Pu –</bold> aṅguttaranikāye <pageBreak edition="M" number="2.0176" /> āvuso pañcakanipāte nīvaraṇavagge catutthaṃ samayasuttaṃ bhagavatā kathaṃ bhāsitaṃ.</paragraph>
<paragraph line="790"><bold>Vi –</bold> nīvaraṇavagge bhante catutthaṃ samayasuttaṃ ‘‘pañcime bhikkhave asamayā padhānāya. Katame pañca, idha bhikkhave bhikkhu jiṇṇo hoti jarāyābhibhūto. Ayaṃ bhikkhave paṭhamo asamayo padhānāyā’’ti evamādinā bhagavatā bhāsitaṃ.</paragraph>
<subhead line="791">Ṭhānasutta</subhead>
<paragraph line="792"><bold>Pu –</bold> tattheva <pageBreak edition="M" number="2.0180" /> āvuso sattamaṃ ṭhānasuttaṃ bhagavatā kathaṃ bhāsitaṃ.</paragraph>
<paragraph line="793"><bold>Vi –</bold> sattamaṃ bhante ṭhānasuttaṃ ‘‘pañcimāni bhikkhave ṭhānāni abhiṇhaṃ paccavekkhitabbāni itthiyā vā purisena vā gahaṭṭhena vā pabbajitena vā. Katamāni pañca, jarādhammomhi jaraṃ anatītoti abhiṇhaṃ paccavekkhitabbaṃ itthiyā vā purisena vā gahaṭṭhena vā pabbajitena vā’’ti evamādinā bhagavatā bhāsitaṃ.</paragraph>
<subhead line="794">Dhammavihārīsutta</subhead>
<paragraph line="795"><bold>Pu –</bold> yodhājīvavagge <pageBreak edition="M" number="2.0185" /> panāvuso tatiyaṃ dhammavihārisuttaṃ bhagavatā kathaṃ bhāsitaṃ.</paragraph>
<paragraph line="796"><bold>Vi –</bold> yodhājīvavagge bhante tatiyaṃ dhammavihārisuttaṃ ‘‘idha bhikkhu bhikkhu dhammaṃ pariyāpuṇāti suttaṃ geyyaṃ veyyākaraṇaṃ gāthaṃ udānaṃ dutivuttakaṃ jātakaṃ abbhutadhammaṃ vedallaṃ, so tāya dhammapariyattiyā divasaṃ atināmeti, riñcati paṭisallānaṃ, nānuyuñjati ajjhattaṃ cetosamathaṃ. Ayaṃ vuccati bhikkhu bhikkhu pariyattibahulo no dhammavihārī’’ti evamādinā bhante bhagavatā bhāsitaṃ.</paragraph>
<paragraph line="797">Dhammavihārī dhammavihārīti bhante vuccati, kittāvatā nu kho bhante bhikkhu dhammavihārī hoti.</paragraph>
<subhead line="798">Dutiyaanāgatabhayasutta</subhead>
<paragraph line="799"><bold>Pu –</bold> aṅguttaranikāye <pageBreak edition="M" number="2.0188" /> āvuso pañcakanipāte yodhājīvavagge aṭṭhamaṃ dutiyaanāgatabhayasuttaṃ bhagavatā kathaṃ bhāsitaṃ.</paragraph>
<paragraph line="800"><bold>Vi –</bold> yodhājīvavagge bhante aṭṭhamaṃ dutiyaanāgatabhayasuttaṃ ‘‘pañcimāni bhikkhave anāgatabhayāni sampassamānena alameva bhikkhunā appamattena ātāpinā pahitattena viharituṃ appattassa pattiyā anadhigatassa adhigamāya asacchikatassa sacchikiriyāyā’’ti evamādinā bhagavatā bhāsitaṃ.</paragraph>
<subhead line="801">Tatiyaanāgatabhayasutta</subhead>
<paragraph line="802"><bold>Pu –</bold> tattheva <pageBreak edition="M" number="2.0193" /> āvuso navamaṃ tatiyaanāgatabhayasuttaṃ bhagavatā kathaṃ bhāsitaṃ.</paragraph>
<paragraph line="803"><bold>Vi –</bold> tattheva bhante navamaṃ katiyaanāgatabhayasuttaṃ ‘‘pañcimāni bhikkhave anāgatabhayāni etarahi asamuppannāni āyatiṃ samuppajjissanti, tāni vo paṭibujjhitabbāni, paṭibujjhitvā ca tesaṃ pahānāya vāyamitabbaṃ. Katamāni pañca, bhavissanti bhikkhave bhikkhū anāgatamaddhānaṃ abhāvitakāyā abhāvitasīlā abhāvitacittā abhāvitapaññā’’ti evamādinā bhagavatā bhāsitaṃ.</paragraph>
<subhead line="804">Catutthaanāgatabhayasutta</subhead>
<paragraph line="805"><bold>Pu –</bold> aṅguttaranikāye <pageBreak edition="M" number="2.0199" /> āvuso pañcakanipāte yodhājīvavagge dasamaṃ catutthaanāgatabhayasuttaṃ bhagavatā kathaṃ bhāsitaṃ.</paragraph>
<paragraph line="806"><bold>Vi –</bold> yodhājīvavagge bhante dasamaṃ catutthaanāgatabhayasuttaṃ ‘‘pañcimāni bhikkhave anāgatabhayāni etarahi asamuppannāni āyatiṃ samuppajjissanti, tāni vo paṭibujjhitabbāni, paṭibujjhitvā ca tesaṃ pahānāya vāyamitabba’’nti evamādinā bhagavatā bhāsitaṃ.</paragraph>
<subhead line="807">Kakudhavagga</subhead>
<subhead line="808">Sīhasutta</subhead>
<paragraph line="809"><bold>Pu –</bold> kakudhavagge <pageBreak edition="M" number="2.0202" /> āvuso navamaṃ sīhasuttaṃ bhagavatā kathaṃ bhāsitaṃ.</paragraph>
<paragraph line="810"><bold>Vi –</bold> kakudhavagge bhante navamaṃ sīhasuttaṃ ‘‘sīho bhikkhave migarājā sāyanhasamayaṃ āsayā nikkhamati, āsayā nikkhamitvā vijambhati, vijambhitvā samantā catuddisaṃ anuviloketi, samantā catuddisaṃ anuviloketvā tikkhattuṃ sīhanādaṃ nadatī’’ti evamādinā bhagavatā bhāsitaṃ.</paragraph>
<subhead line="811">Andhakavindavagga</subhead>
<subhead line="812">Kulūpakasutta</subhead>
<paragraph line="813"><bold>Pu –</bold> andhakavindavagge <pageBreak edition="M" number="2.0204" /> pana āvuso ‘‘paṭhamaṃ kulūpakasuttaṃ bhagavatā kathaṃ bhāsitaṃ.</paragraph>
<paragraph line="814"><bold>Vi –</bold> andhakavindavagge bhante paṭhamaṃ kulūpakasuttaṃ ‘‘pañcahi bhikkhave dhammehi samannāgato kulūpako bhikkhu kulesu appiyo ca hoti amanāpo ca agaru ca abhāvanīyo cā’’ti evamādinā bhante bhagavatā bhāsitaṃ.</paragraph>
<subhead line="815">Andhakavindasutta</subhead>
<paragraph line="816"><bold>Pu –</bold> tattheva <pageBreak edition="M" number="2.0206" /> āvuso catutthaṃ andhakavindasuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="817"><bold>Vi –</bold> magadhesu bhante andhakavinde āyasmantaṃ ānandaṃ ārabbha ‘‘ye te ānanda bhikkhū navā acirapabbajitā adhunāgatā imaṃ dhammavinayaṃ, te vo ānanda bhikkhū pañcasu dhammesu samādapetabbā nivesetabbā patiṭṭhāpetabbā’’ti evamādinā bhagavatā bhāsitaṃ.</paragraph>
<subhead line="818">Gilānavagga</subhead>
<subhead line="819">Satisūpaṭṭhitasutta</subhead>
<paragraph line="820"><bold>Pu –</bold> aṅguttaranikāye <pageBreak edition="M" number="2.0208" /> āvuso pañcakanipāte gilānavagge dutiyaṃ satisūpaṭṭhitasuttaṃ bhagavatā kathaṃ bhāsitaṃ.</paragraph>
<paragraph line="821"><bold>Vi –</bold> gilānavagge bhante dutiyaṃ satisūpaṭṭhitasuttaṃ ‘‘yo hi koci bhikkhave bhikkhu vā bhikkhunī vā pañca dhamme bhāveti, pañca dhamme bahulīkaroti, tassa dvinnaṃ phalānaṃ aññataraṃ phalaṃ pāṭikaṅkhaṃ ‘diṭṭheva dhamme aññā, sati vā upādisese anāgāmitā’. Katame pañca, idha bhikkhave bhikkhuno ajjhattaññeva satisūpaṭṭhitā hotī’’ti evamādinā bhagavatā bhāsitaṃ.</paragraph>
<subhead line="822">Upaṭṭhākasutta</subhead>
<paragraph line="823"><bold>Pu –</bold> tattheva <pageBreak edition="M" number="2.0209" /> āvuso tatiyaṃ upaṭṭhākasuttaṃ bhagavatā kathaṃ bhāsitaṃ.</paragraph>
<paragraph line="824"><bold>Vi –</bold> tatiyaṃ <pageBreak edition="M" number="2.0210" /> bhante upaṭṭhākasuttaṃ ‘‘pañcahi bhikkhave dhammehi samannāgato gilāno dūpaṭṭhāko hoti. Katamehi pañcahi, asappāyakārī hoti, sappāye mattaṃ na jānāti, bhesajjaṃ nappaṭisevitā hotī’’ti evamādinā bhagavatā bhāsitaṃ.</paragraph>
<subhead line="825">Anāyussāsutta</subhead>
<paragraph line="826"><bold>Pu –</bold> tattheva <pageBreak edition="M" number="2.0212" /> āvuso pañcamaṃ anāyussāsuttaṃ bhagavatā kathaṃ bhāsitaṃ.</paragraph>
<paragraph line="827"><bold>Vi –</bold> pañcamaṃ bhante anāyussāsuttaṃ ‘‘pañcime bhikkhave dhammā anāyussā. Katame pañca, asappāyakārī hoti, sappāye mattaṃ na jānāti, apariṇatabhojī ca hoti, akālacārī ca hoti, abrahmacārī ca. Ime kho bhikkhave pañca dhammā anāyussā’’ti evamādinā bhagavatā bhāsitaṃ.</paragraph>
<subhead line="828">Samaṇasukhasutta</subhead>
<paragraph line="829"><bold>Pu –</bold> tattheva <pageBreak edition="M" number="2.0213" /> āvuso aṭṭhamaṃ samaṇasukhasuttaṃ bhagavatā kathaṃ bhāsitaṃ.</paragraph>
<paragraph line="830"><bold>Vi –</bold> aṭṭhamaṃ bhante samaṇasukhasuttaṃ ‘‘pañcimāni bhikkhave samaṇadukkhāni. Katamāni pañca, idha bhikkhave bhikkhu asantuṭṭho hoti itarītarena cīvarena, asantuṭṭho hoti itarītarena piṇḍapātena, asantuṭṭho hoti itarītarena senāsanena, asantuṭṭho hoti itarītarena gilānapaccayabhesajjaparikkhārena, anabhirato ca brahmacariyaṃ carati. Imāni kho bhikkhave pañca samaṇadukkhānī’’ti evamādinā bhagavatā bhāsitaṃ.</paragraph>
<subhead line="831">Byasanasutta</subhead>
<paragraph line="832"><bold>Pu –</bold> tattheva <pageBreak edition="M" number="2.0215" /> āvuso dasamaṃ byasanasuttaṃ bhagavatā kathaṃ bhāsitaṃ.</paragraph>
<paragraph line="833"><bold>Vi –</bold> dasamaṃ bhante byasanasuttaṃ ‘‘pañcimāni bhikkhave byasanāni. Katamāni pañca, ñātibyasanaṃ bhogabyasanaṃ rogabyasanaṃ sīlabyasanaṃ diṭṭhibyasana’’nti evamādinā bhagavatā bhāsitaṃ.</paragraph>
<subhead line="834">Rājavagga</subhead>
<subhead line="835">Patthanāsutta</subhead>
<paragraph line="836"><bold>Pu –</bold> rājavagge <pageBreak edition="M" number="2.0217" /> pana āvuso chaṭṭhaṃ patthanāsuttaṃ bhagavatā kathaṃ bhāsitaṃ.</paragraph>
<paragraph line="837"><bold>Vi –</bold> rājavagge bhante chaṭṭhaṃ patthanāsuttaṃ ‘‘pañcahi bhikkhave aṅgehi samannāgato rañño khattiyassa muddhāvasittassa jeṭṭho putto oparajjaṃ patthetī’’ti evamādinā bhagavatā bhāsitaṃ.</paragraph>
<subhead line="838">Sappurisadānasutta</subhead>
<paragraph line="839"><bold>Pu –</bold> tikaṇḍakīvagge <pageBreak edition="M" number="2.0221" /> āvuso aṭṭhamaṃ sappurisadānasuttaṃ bhagavatā kathaṃ bhāsitaṃ.</paragraph>
<paragraph line="840"><bold>Vi –</bold> tikaṇḍakīvagge bhante aṭṭhamaṃ sappurisadānasuttaṃ ‘‘pañcimāni bhikkhave sappurisadānāni. Katamāni pañca, saddhāya dānaṃ deti, sakkaccaṃ dānaṃ deti, kālena dānaṃ deti, anuggahitacitto dānaṃ deti, attānañca parañca anupahacca dānaṃ detī’’ti evamādinā bhagavatā bhāsitaṃ.</paragraph>
<subhead line="841">Saddhammavagga</subhead>
<subhead line="842">Paṭhamasammattaniyāmasutta</subhead>
<paragraph line="843"><bold>Pu –</bold> saddhammavagge <pageBreak edition="M" number="2.0224" /> pana āvuso paṭhamaṃ sammattaniyāmasuttaṃ bhagavatā kathaṃ bhāsitaṃ.</paragraph>
<paragraph line="844"><bold>Vi –</bold> saddhammavagge bhante paṭhamaṃ sammattaniyāmasuttaṃ ‘‘pañcahi bhikkhave dhammehi samannāgato sunakkhopi saddhammaṃ abhabbo niyāmaṃ okkamituṃ kusalesu dhammesu sammattaṃ. Katamehi pañcahi, kathaṃ paribhoti, kathikaṃ paribhoti, attānaṃ paribhotī’’ti evamādinā bhagavatā bhāsitaṃ.</paragraph>
<subhead line="845">Paṭhamasaddhammasammosasutta</subhead>
<paragraph line="846"><bold>Pu –</bold> tattheva <pageBreak edition="M" number="2.0226" /> āvuso catutthaṃ paṭhamasaddhammasammosasuttaṃ bhagavatā kathaṃ bhāsitaṃ.</paragraph>
<paragraph line="847"><bold>Vi –</bold> tattheva bhante catutthaṃ paṭhamasaddhammasammosasuttaṃ ‘‘pañcime bhikkhave dhammā saddhammassa sammosāya antaradhānāya saṃvattanti. Katame pañca, idha bhikkhave bhikkhū na sakkaccaṃ dhammaṃ suṇanti, na sakkaccaṃ dhammaṃ pariyāpuṇanti, na sakkaccaṃ dhammaṃ dhārenti, na sakkaccaṃ dhātānaṃ dhammānaṃ atthaṃ upaparikkhanti, na sakkaccaṃ atthamaññāya dhammamaññāya dhammānudhammaṃ paṭipajjanti. Ime kho bhikkhave pañca dhammā saddhammassa sammosāya antaradhānāya saṃvattantī’’ti evamādinā bhagavatā bhāsitaṃ.</paragraph>
<subhead line="848">Dutiyasaddhammasammosasutta</subhead>
<paragraph line="849"><bold>Pu –</bold> tattheva <pageBreak edition="M" number="2.0228" /> āvuso pañcamaṃ dutiyasaddhammasammosasuttaṃ bhagavatā kathaṃ bhāsitaṃ.</paragraph>
<paragraph line="850"><bold>Vi –</bold> tattheva bhante pañcamaṃ dutiyasaddhammasammosasuttaṃ ‘‘pañcime bhikkhave dhammā saddhammassa sammosāya antaradhānāya saṃvattanti. Katame pañca, idha bhikkhave bhikkhū dhammaṃ na pariyāpuṇanti suttaṃ geyyaṃ veyyākaraṇaṃ gāthaṃ udānaṃ itivuttakaṃ jātakaṃ abbhutadhammaṃ vedallaṃ. Ayaṃ bhikkhave paṭhamo dhammo saddhammassa sammosāya antaradhānāya saṃvattatī’’ti evamādinā bhagavatā bhāsitaṃ.</paragraph>
<subhead line="851">Tatiyasaddhammasammosasutta</subhead>
<paragraph line="852"><bold>Pu –</bold> tattheva <pageBreak edition="M" number="2.0231" /> āvuso chaṭṭhaṃ tatiyasaddhammasammosasuttaṃ bhagavatā kathaṃ bhāsitaṃ.</paragraph>
<paragraph line="853"><bold>Vi –</bold> tattheva bhante chaṭṭhaṃ tatiyasaddhammasammosasuttaṃ ‘‘pañcime bhikkhave dhammā saddhammassa sammosāya antaradhānāya saṃvattanti. Katame pañca, idha bhikkhave bhikkhū duggahitaṃ suttantaṃ pariyāpuṇanti dunnikkhittahi padabyañjanehi. Dunnikkhittassa bhikkhave padabyañjanassa atthopi dunnayo hoti. Ayaṃ bhikkhave paṭhamo dhammo saddhammassa sammosāya antaradhānāya saṃvattatī’’ti evamādinā bhagavatā bhāsitaṃ.</paragraph>
<subhead line="854">Dukkatāsutta</subhead>
<paragraph line="855"><bold>Pu –</bold> aṅguttaranikāye <pageBreak edition="M" number="2.0237" /> āvuso pañcakanipāte saddhammavagge sattamaṃ dukkathāsuttaṃ bhagavatā kathaṃ bhāsitaṃ.</paragraph>
<paragraph line="856"><bold>Vi –</bold> saddhammavagge bhante sattamaṃ dukkathāsuttaṃ ‘‘pañcannaṃ bhikkhave puggalānaṃ kathā dukkathā puggale puggalaṃ upanidhāya. Katamesaṃ pañcannaṃ, assaddhassa bhikkhave saddhākathā dukkathā, dussīlassa sīlakathā dukkathā, appassutassa bāhusaccakathā dukkathā, maccharissa cāgakathā dukkathā, duppaññassa paññākathā dukkathā’’ti evamādinā bhagavatā bhāsitaṃ.</paragraph>
<subhead line="857">Udāyīsutta</subhead>
<paragraph line="858"><bold>Pu –</bold> tattheva <pageBreak edition="M" number="2.0240" /> āvuso navamaṃ udāyisuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="859"><bold>Vi –</bold> kosambiyaṃ bhante āyasmantaṃ udāyiṃ ārabbha bhāsitaṃ. Āyasmā bhante udāyī mahatiyā gīhiparisāya parivuto <pageBreak edition="M" number="2.0241" /> dhammaṃ desento nisinno hoti. Addasā kho āyasmā ānando āyasmantaṃ udāyiṃ mahatiyā gihiparisāya parivutaṃ dhammaṃ desentaṃ nisinnaṃ. Disvā yena bhagavā tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ etadavoca ‘‘āyasmā bhante udāyī mahatiyā gihiparisāya parivuto dhammaṃ desetī’’ti. Tasmiṃ bhante vatthusmiṃ ‘‘na kho ānanda sukaraṃ paresaṃ dhammaṃ desetuṃ, paresaṃ ānanda dhammaṃ desentena pañca dhamme ajjhattaṃ upaṭṭhāpetvā paresaṃ dhammo desetabbo’’ti evamādinā bhagavatā bhāsitaṃ.</paragraph>
<subhead line="860">Āghātavagga</subhead>
<subhead line="861">Paṭhamaāghātapaṭivinayasutta</subhead>
<paragraph line="862"><bold>Pu –</bold> āghātavagge <pageBreak edition="M" number="2.0243" /> pana āvuso paṭhamaṃ āghātapaṭivinayasuttaṃ bhagavatā kathaṃ bhāsitaṃ.</paragraph>
<paragraph line="863"><bold>Vi –</bold> āghātavagge bhante paṭhamaṃ āghātapaṭivinayasuttaṃ ‘‘pañcime bhikkhave āghātapaṭivinayā, yattha bhikkhuno uppanno āghāto sabbaso paṭivinetabbo. Katame pañca, yasmiṃ bhikkhave puggale āghāto jāyetha, mettā tasmiṃ puggale bhāvetabbā, evaṃ tasmiṃ puggale āghāto paṭivinetabbo’’ti evamādinā bhagavatā bhāsitaṃ.</paragraph>
<subhead line="864">Upāsakavagga</subhead>
<subhead line="865">Caṇḍālasutta</subhead>
<paragraph line="866"><bold>Pu –</bold> upāsakavagge <pageBreak edition="M" number="2.0245" /> pana āvuso pañcamaṃ caṇḍālasuttaṃ bhagavatā kathaṃ bhāsitaṃ.</paragraph>
<paragraph line="867"><bold>Vi –</bold> upāsakavagge bhante pañcamaṃ caṇḍālasuttaṃ ‘‘pañcahi bhikkhave dhammehi samannāgato upāsako upāsakacaṇḍālo ca <pageBreak edition="M" number="2.0246" /> hoti upāsakamalañca upāsakapatikuṭṭho cā’’ti evamādinā bhagavatā bhāsitaṃ.</paragraph>
<subhead line="868">Pītisutta</subhead>
<paragraph line="869"><bold>Pu –</bold> tattheva <pageBreak edition="M" number="2.0247" /> āvuso chaṭṭhaṃ pītisuttaṃ bhagavatā kattha kaṃ ārabbha kathañca bhāsitaṃ.</paragraph>
<paragraph line="870"><bold>Vi –</bold> chaṭṭhaṃ bhante pītisuttaṃ sāvatthiyaṃ anāthapiṇḍikaṃ gahapatiṃ ārabbha ‘‘tumhe kho gahapati bhikkhusaṅghaṃ paccupaṭṭhitā cīvara piṇḍapāta senāsana gilānapaccayabhesajjaparikkhārena <pageBreak edition="M" number="2.0248" />. Na kho gahapati tāvatakeneva tuṭṭhi karaṇīyā ‘‘mayaṃ bhikkhusaṅghaṃ paccupaṭṭhitā cīvarapiṇḍapātasenāsanagilāna paccaya bhesajjaparikkhārenā’’ti. Tasmātiha gahapati evaṃ sikkhitabbaṃ ‘‘kindi mayaṃ kālena kālaṃ pavivekaṃ pītiṃ upasampajja vihareyyāmā’’ti evamādinā bhagavatā bhāsitaṃ.</paragraph>
<subhead line="871">Vaṇijjāsutta</subhead>
<paragraph line="872"><bold>Pu –</bold> tattheva <pageBreak edition="M" number="2.0251" /> āvuso sattamaṃ vaṇijjāsuttaṃ bhagavatā kathaṃ bhāsitaṃ.</paragraph>
<paragraph line="873"><bold>Vi –</bold> tattheva bhante sattamaṃ vaṇijjāsuttaṃ ‘‘pañcimā bhikkhave vaṇijjā upāsakena akaraṇīyā. Katamā pañca, satthavaṇijjā sattavaṇijjā maṃsavaṇijjā majjavaṇijjā visavaṇijjā. Imā kho bhikkhave pañca vaṇijjā upāsakena akaraṇīyā’’ti evaṃ kho bhante bhagavatā bhāsitaṃ.</paragraph>
<subhead line="874">Gavesīsutta</subhead>
<paragraph line="875"><bold>Pu –</bold> tattheva <pageBreak edition="M" number="2.0252" /> āvuso dasamaṃ gavesīsuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.</paragraph>
<paragraph line="876"><bold>Vi –</bold> dasamaṃ bhante gavesīsuttaṃ kosalesu āyasmantaṃ ānandattheraṃ dhammabhaṇḍāgārikaṃ ārabbha bhāsitaṃ. Āyasmā bhante ānandatthero dhammabhaṇḍāgāriko bhagavantaṃ etadavoca ‘‘ko nu kho bhante hetu ko paccayo bhagavato sitassa pātukammāya, na akāraṇena tathāgatā sitaṃ pātukarontī’’ti. Tasmiṃ bhante vatthusmiṃ ‘‘bhūtapubbaṃ ānanda imasmiṃ padese nagaraṃ ahosi <pageBreak edition="M" number="2.0253" /> iddhañceva phītañca bahujanaṃ ākiṇṇamanussaṃ, taṃ kho panānanda nagaraṃ kassapo bhagavā arahaṃ sammāsambuddho upanissāya vihāsī’’ti evamādinā bhagavatā bhāsitaṃ.</paragraph>
<subhead line="877">Vācāsutta</subhead>
<paragraph line="878"><bold>Pu –</bold> brāhmaṇavagge <pageBreak edition="M" number="2.0260" /> āvuso aṭṭhamaṃ vācāsuttaṃ bhagavatā kathaṃ bhāsitaṃ.</paragraph>
<paragraph line="879"><bold>Vi –</bold> brāhmaṇavagge bhante aṭṭhamaṃ vācāsuttaṃ ‘‘pañcahi bhikkhave dhammehi samannāgatā vācā subhāsitā hoti no dubbhāsitā, anavajjā ca ananuvajjā ca viññūnaṃ. Katamehi pañcahi, kālena bhāsitā hoti, saccā ca bhāsitā hoti, saṇhā ca bhāsitā hoti, atthasaṃhitā ca bhāsitā hoti, mettācittena ca bhāsitā hoti, imehi kho bhikkhave pañcahi aṅgehi samannāgatā vācā subhāsitā hoti no dubbhāsitā, anavajjā ca ananuvajjā ca viññūna’’nti evaṃ kho bhante bhagavatā bhāsitaṃ.</paragraph>
<subhead line="880">Kulasutta</subhead>
<paragraph line="881"><bold>Pu –</bold> tattheva <pageBreak edition="M" number="2.0261" /> āvuso navamaṃ kulasuttaṃ bhagavatā kathaṃ bhāsitaṃ.</paragraph>
<paragraph line="882"><bold>Vi –</bold> tattheva bhante navamaṃ kulasuttaṃ ‘‘yaṃ bhikkhave sīlavanto pabbajitā kulaṃ upasaṅkamanti, tattha manussā pañcahi ṭhānehi bahuṃ puññaṃ pasavanti. Katamehi pañcahi, yasmiṃ bhikkhave samaye sīlavante pabbajite kulaṃ upasaṅkamante manussā disvā cittāni pasādenti, saggasaṃvattanikaṃ bhikkhave taṃ kulaṃ tasmiṃ samaye paṭipadaṃ paṭipannaṃ hotī’’ti evamādinā bhagavatā bhāsitaṃ.</paragraph>
<subhead line="883">Kimilavagga</subhead>
<subhead line="884">Dhammassavanasutta</subhead>
<paragraph line="885"><bold>Pu –</bold> kimilavagge <pageBreak edition="M" number="2.0263" /> pana āvuso dutiyaṃ dhammassavanasuttaṃ bhagavatā kathaṃ bhāsitaṃ.</paragraph>
<paragraph line="886"><bold>Vi –</bold> kimilavagge bhante dutiyaṃ dhammassavanasuttaṃ ‘‘pañcime bhikkhave ānisaṃsā dhammassavane. Katame pañca, assutaṃ suṇāti, sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittamassa pasīdati, ime kho bhikkhave pañca ānisaṃsā dhammassavane’’ti evaṃ kho bhante bhagavatā bhāsitaṃ.</paragraph>
<subhead line="887">Akkosakavagga</subhead>
<subhead line="888">Akkhantisutta</subhead>
<paragraph line="889"><bold>Pu –</bold> akkosakavagge <pageBreak edition="M" number="2.0264" /> pana āvuso pañcamaṃ akkhantisuttaṃ bhagavatā kathaṃ bhāsitaṃ.</paragraph>
<paragraph line="890"><bold>Vi –</bold> akkosakavagge bhante pañcamaṃ akkhantisuttaṃ ‘‘pañcime bhikkhave ādīnavā akkhantiyā. Katame pañca, bahuno janassa <pageBreak edition="M" number="2.0265" /> appiyo hoti amanāpo, verabahulo ca hoti, vajjabahulo ca, sammūḷho kālaṃ karoti, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī’’ti evamādinā bhagavatā bhāsitaṃ.</paragraph>
<subhead line="891">Apāsādikasutta</subhead>
<paragraph line="892"><bold>Pu –</bold> tattheva <pageBreak edition="M" number="2.0266" /> āvuso aṭṭhamaṃ apāsādikasuttaṃ bhagavatā kathaṃ bhāsitaṃ.</paragraph>
<paragraph line="893"><bold>Vi –</bold> tattheva bhante aṭṭhamaṃ apāsādikasuttaṃ ‘‘pañcime bhikkhave ādīnavā apāsādike. Katame pañca, appasannā nappasīdanti, pasannānañca ekaccānaṃ aññathattaṃ hoti, satthusāsanaṃ akataṃ hoti, pacchimā janatā diṭṭhānugatiṃ āpajjati, cittamassa nappasīdati. Ime kho bhikkhave pañca ādīnavā apāsādike’’ti evamādinā bhagavatā bhāsitaṃ.</paragraph>
<subhead line="894">Āvāsikavagga</subhead>
<subhead line="895">Āvāsikasutta</subhead>
<paragraph line="896"><bold>Pu –</bold> āvāsikavagge <pageBreak edition="M" number="2.0268" /> panāvuso paṭhamaṃ āvāsikasuttaṃ bhagavatā kathaṃ bhāsitaṃ.</paragraph>
<paragraph line="897"><bold>Vi –</bold> āvāsikavagge bhante paṭhamaṃ āvāsikasuttaṃ ‘‘pañcahi bhikkhave dhammehi samannāgato āvāsiko bhikkhu abhāvanīyo hoti. Katamehi pañcahi, na ākappasampanno hoti na vattasampanno, na bahussuto hoti na sutadharo, na paṭisallekhitā hoti na paṭisallānārāmo, na kalyāṇavāco hoti na kalyāṇavākkaraṇo, duppañño hoti jaḷo eḷamūgo. Imehi kho bhikkhave pañcahi dhammehi samannāgato āvāsiko bhikkhu abhāvanīyo hotī’’ti evamādinā bhagavatā bhāsitaṃ.</paragraph>
<subhead line="898">Avaṇṇārahasutta</subhead>
<paragraph line="899"><bold>Pu –</bold> tattheva <pageBreak edition="M" number="2.0270" /> āvuso sattamaṃ avaṇṇārahasuttaṃ bhagavatā kathaṃ bhāsitaṃ.</paragraph>
<paragraph line="900"><bold>Vi –</bold> tattheva bhante sattamaṃ avaṇṇārahasuttaṃ ‘‘pañcahi bhikkhave dhammehi samannāgato āvāsiko bhikkhu yathābhataṃ nikkhitto evaṃ niraye. Katamehi pañcahi, ananuvicca apariyogāhetvā avaṇṇārahassa vaṇṇaṃ bhāsati, ananuvicca apariyogāhetvā vaṇṇārahassa avaṇṇaṃ bhāsati, āvāsamaccharī hoti āvāsapaligedhī, kulamaccharī hoti kulapaligedhi, saddhādeyyaṃ vinipāteti. Imehi kho bhikkhave pañcahi dhammehi samannāgato āvāsiko <pageBreak edition="M" number="2.0271" /> bhikkhu yathābhataṃ nikkhitto evaṃ niraye’’ti evamādinā bhagavatā bhāsitaṃ.</paragraph>
<subhead line="901">Duccaritavagga</subhead>
<subhead line="902">Paṭhamaduccaritasutta</subhead>
<paragraph line="903"><bold>Pu –</bold> duccaritavagge <pageBreak edition="M" number="2.0273" /> pana āvuso paṭhamaṃ duccaritasuttaṃ bhagavatā kathaṃ bhāsitaṃ.</paragraph>
<paragraph line="904"><bold>Vi –</bold> duccaritavagge bhante paṭhamaṃ duccaritasuttaṃ ‘‘pañcime bhikkhave ādīnavā duccarite. Katame pañca, attāpi attānaṃ upavadati, anuvicca viññū garahanti, pāpako kittisaddo abbhuggacchati, sammūḷho kālaṃ karoti, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati. Ime kho bhikkhave pañca ādīnavā duccarite’’ti evamādinā bhagavatā bhāsitaṃ.</paragraph>
<subhead line="905">Sivathikasutta</subhead>
<paragraph line="906"><bold>Pu –</bold> tattheva <pageBreak edition="M" number="2.0274" /> āvuso navamaṃ sivathikasuttaṃ bhagavatā kathaṃ bhāsitaṃ.</paragraph>
<paragraph line="907"><bold>Vi –</bold> tattheva <pageBreak edition="M" number="2.0275" /> bhante navamaṃ sivathikasuttaṃ ‘‘pañcime bhikkhave ādīnavā sivathikāya. Katame pañca, asuci, duggandhā, sappaṭibhayā, vāḷānaṃ amanussānaṃ āvāso, bahuno janassa ārodanā. Ime kho bhikkhave pañca ādīnavā sivathikāyā’’ti evamādinā bhagavatā bhāsitaṃ.</paragraph>
</body>
</document>