<?xml version="1.0"?>
<document>
<metadata>
<normativeSource>http://tipitaka.org/romn/cscd/e0905n.nrf3.xml</normativeSource>
<archivePath>roman/anya/sangayana-puccha vissajjana/vinayapitaka (pu-vi)/mahavaggapali.xml</archivePath>
<title>Mahāvaggapāḷi - Vinayapiṭaka (pu-vi) - Saṅgāyana-puccha vissajjanā - Anya</title>
</metadata>
<body>
<chapter line="1">Mahāvaggapāḷi</chapter>
<subhead line="2">Saṃgāyanassa pucchā vissajjanā</subhead>
<paragraph line="3"><bold>Pucchā –</bold>ubhato <pageBreak edition="M" number="2.0001" />vibhaṅgānantaraṃ āvuso porāṇakehi saṃgītikāramahātherehi kaṃ nāma pāvacanaṃ saṃgītaṃ.</paragraph>
<paragraph line="4"><bold>Vissajjanā –</bold>ubhato vibhaṅgānantaraṃ bhante porāṇakehi saṃgītikāramahātherehi khandhakā saṃgītā.</paragraph>
<paragraph line="5"><bold>Pucchā –</bold>te pana āvuso khandhakā vaggabhedena katividhā.</paragraph>
<paragraph line="6"><bold>Vissajjanā –</bold>te <pageBreak edition="M" number="2.0002" />pana bhante khandhakā duvidhā vaggabhedena mahāvaggo cūḷavaggoti.</paragraph>
<paragraph line="7"><bold>Pucchā –</bold>mahāvagge āvuso kati khandhakā pariyāpannā.</paragraph>
<paragraph line="8"><bold>Vissajjanā –</bold>mahāvagge bhante dasakhandhakā pariyāpannā, seyyathidaṃ, mahākhandhako uposathakkhandhako vassūpanāyikakkhandhako pavāraṇākkhandhako cammakkhandhako bhesajjakkhandhako kathinakkhandhako cīvarakkhandhako campeyyakkhandhako kosambakakkhandhakoti.</paragraph>
<paragraph line="9"><bold>Pucchā –</bold>mahākhandhake āvuso bahū kathāyo, katamā tāsaṃ ādikathā.</paragraph>
<paragraph line="10"><bold>Vissajjanā –</bold>mahākhandhake bhante bodhikathā ādi.</paragraph>
<subhead line="11">Mahākhandhaka</subhead>
<subhead line="12">Mahābodhipucchā</subhead>
<paragraph line="13"><bold>Pucchā –</bold>tasmātiha <pageBreak edition="M" number="2.0003" />āvuso tato paṭṭhāya taṃ pucchissāmi, bhagavā āvuso paṭhamābhisambuddhakāle kattha kīvacīraṃ kenākārena vihāsi.</paragraph>
<paragraph line="14"><bold>Vissajjanā –</bold>bhagavā bhante paṭhamābhisambuddho bodhirukkhamūle sattāhaṃ ekapallaṅkena vihāsi vimuttisukhaṃ paṭisaṃvedī.</paragraph>
<paragraph line="15"><bold>Pucchā –</bold>tadā āvuso bhagavā kīdisaṃ dhammaṃ manasikatvā kīdisaṃ udānaṃ udānesi.</paragraph>
<paragraph line="16"><bold>Vissajjanā –</bold>tadā bhante bhagavā rattiyā paṭhamaṃ yāmaṃ rattiyā majjhimaṃ yāmaṃ rattiyā pacchimaṃ yāmaṃ paṭiccasamuppādaṃ anulomaṃ paṭilomaṃ manasikatvā tīṇi udānāni udānesi.</paragraph>
<subhead line="17">Ajapāla</subhead>
<paragraph line="18"><bold>Pucchā –</bold>tassa <pageBreak edition="M" number="2.0004" />āvuso sattāhassa accayena bhagavā kattha vihāsi.</paragraph>
<paragraph line="19"><bold>Vissajjanā –</bold>tassa bhante sattāhassa accayena bhagavā ajapāla nigrodhamūle vihāsi, sattāhaṃ ekapallaṅkena vihāsi vimuttisukhaṃ paṭisaṃvedī.</paragraph>
<subhead line="20">Mucalindā</subhead>
<paragraph line="21"><bold>Pucchā –</bold>tassapi āvuso sattāhassa accayena bhagavā kattha vihāsi.</paragraph>
<paragraph line="22"><bold>Vissajjanā –</bold>tassa <pageBreak edition="M" number="2.0005" />bhante sattāhassa accayena bhagavā mucalindamūle sattāhaṃ ekapallaṅkena nisīdi.</paragraph>
<paragraph line="23"><bold>Pucchā –</bold>tassapi āvuso sattāhassa accayena bhagavā kattha vihāsi.</paragraph>
<paragraph line="24"><bold>Vissajjanā –</bold>tassapi bhante sattāhassa accayena bhagavā rājāyatanamūle sattāhaṃ ekapallaṅkena nisīdi vimuttisukhaṃ paṭisaṃvedī.</paragraph>
<paragraph line="25"><bold>Pucchā –</bold>tassapi <pageBreak edition="M" number="2.0006" />āvuso sattāhassa accayena bhagavā kattha vihāsi.</paragraph>
<paragraph line="26"><bold>Vissajjanā –</bold>tassa bhante sattāhassa accayena bhagavā punadeva ajapālanigrodhamūle vihāsi.</paragraph>
<paragraph line="27"><bold>Pucchā –</bold>tasmiṃ pana āvuso ajapālanigrodhe viharantassa bhagavato kathaṃ cetaso parivitakko udapādi.</paragraph>
<paragraph line="28"><bold>Vissajjanā –</bold>tasmiṃ pana bhante ajapālanigrodhe viharantassa bhagavato rahogatassa paṭisallīnassa dhammagambhīratāpaṭisaṃyutto cetaso parivitakko udapādi.</paragraph>
<indent line="29">Adhigato kho myāyaṃ dhammo gambhīro duddaso aranubodho santo paṇīto atakkāvacarā nipuṇo paṇḍitavedanīyo.</indent>
<paragraph line="30">Ālayarāmākho <pageBreak edition="M" number="2.0007" />panāyaṃ pajā ālayaratā ālayasammuditā,</paragraph>
<subhead line="31">Sahampati brahmā</subhead>
<paragraph line="32"><bold>Pucchā –</bold>kathaṃ āvuso tadā dhammadesanāya brahmayācanā ca bhagavato paṭiññāca ahosi.</paragraph>
<paragraph line="33"><bold>Vissajjanā –</bold>desetu bhante bhagavā dhammaṃ, desetu sugato dhammaṃ, santi sattā apparajakkhajātikā assavanatā dhammassa parihāyanti, bhavissanti dhammassa aññātāroti iti bhante brahmuno dhammadesanāya yācanā ahosi,</paragraph>
<gatha1 line="34">‘‘Apārutā tesaṃ amatassa dvārā,</gatha1>
<gatha2 line="35">Ye sotavanto pamuñcantu saddhaṃ;</gatha2>
<gatha3 line="36">Vihiṃsasaññī paguṇaṃ nabhāsiṃ,</gatha3>
<gathalast line="37">Dhammaṃ paṇītaṃ manujesu brahme’’ti.</gathalast>
<paragraph line="38">Evaṃ kho bhante bhagavato dhammadesanāya paṭiññā ca ahosi.</paragraph>
<paragraph line="39">Nassati <pageBreak edition="M" number="2.0008" />vata loko…</paragraph>
<paragraph line="40">Desetu bhante bhagavā dhammaṃ…</paragraph>
<gatha1 line="41">Apārutā tesaṃ amatassa dvārā,</gatha1>
<gathalast line="42">Ye sotavanto pamuñcantu saddhaṃ.</gathalast>
<paragraph line="43"><bold>Pucchā –</bold>evaṃ <pageBreak edition="M" number="2.0009" />kho āvuso bhagavā dhammadesanāya paṭiññaṃ katvā paṭhamaṃ dhammaṃ desento kattha kīdisaṃ dhammaṃ kassa desesi.</paragraph>
<paragraph line="44"><bold>Vissajjanā –</bold>bārāṇasiyaṃ bhante isipatane migadāye pañcavaggiya bhikkhupamukhānaṃ brahmagaṇānaṃ dhammacakkapavattanasuttaṃ desesi.</paragraph>
<paragraph line="45"><bold>Pucchā –</bold>tasmiṃ <pageBreak edition="M" number="2.0010" />kho pana āvuso dhammacakkapavattanasutte desiyamāne manussaloke kassa dhammābhisamayo ahosi.</paragraph>
<paragraph line="46"><bold>Vissajjanā –</bold>āyasmato bhante koṇḍaññassa dhammābhisamayo ahosi.</paragraph>
<paragraph line="47"><bold>Pucchā –</bold>kathaṃ nu kho āvuso imasmiṃ buddhasāsane paṭhamaṃ pabbajjā ca upasampadā ca ahosi.</paragraph>
<paragraph line="48"><bold>Vissajjanā –</bold>imasmiṃ bhante buddhasāsane paṭhamaṃ ehibhikkhupasampadā ahosi.</paragraph>
<indent line="49">Labheyyāhaṃ <pageBreak edition="M" number="2.0011" />bhante bhagavato santike pabbajaṃ, labheyyaṃ upasampadaṃ.</indent>
<indent line="50">Ehi bhikkhu svākhāto dhammo, cara brahmacariyaṃ sammā dukkhassa antakiriyāya.</indent>
<paragraph line="51"><bold>Pucchā –</bold>itaresaṃ pana āvuso catunnaṃ pañcavaggiyānaṃ kadā dhammābhisamayo ahosi.</paragraph>
<paragraph line="52"><bold>Vissajjanā –</bold>pāṭipade bhante divase āyasmato vappassa, dutiye bhante divase āyasmato bhaddiyassa, tatiye bhante divase āyasmato mahānāmassa, catutthe bhante divase āyasmato assajissa dhammābhisamayo ahosi.</paragraph>
<paragraph line="53"><bold>Pucchā –</bold>sabbesampi <pageBreak edition="M" number="2.0012" />āvuso tesaṃ pañcavaggiyānaṃ bhikkhūnaṃ kadā arahattapatti hoti.</paragraph>
<paragraph line="54"><bold>Vissajjanā –</bold>sabbesampi bhante tesaṃ pañcavaggiyānaṃ bhikkhūnaṃ pakkhassa pañcamiyaṃ anattalakkhaṇasutte desiyamāne arahattapatti hoti.</paragraph>
<paragraph line="55"><bold>Pucchā –</bold>kadā āvuso bhagavatā bhikkhū tattha tattha cārikaṃ caritvā dhammadesanatthāya pesitā.</paragraph>
<paragraph line="56"><bold>Vissajjanā –</bold>yasappamukhānaṃ bhante catupaññāsa sahāyakānaṃ pabbajitakāle bhagavatā bhikkhū tattha tattha cārikaṃ caritvā dhammadesanatthāya pesitā.</paragraph>
<subhead line="57">Saraṇagamana</subhead>
<paragraph line="58"><bold>Pucchā –</bold>kadā <pageBreak edition="M" number="2.0013" />āvuso bhagavatā tīhi saraṇagamanehi pabbajjūpa sampadā anuññāto ahosi.</paragraph>
<paragraph line="59"><bold>Vissajjanā –</bold>yasappamukhānaṃ bhante catupaññāsāya gihi sahāyakānaṃ pabbajitvā tattha tattha cārikaṃ caritvā dhammadesanatthāya pesitakāle bhagavatā tīhi saraṇagamanehi pabbajjā ca upasampadā ca anuññātā.</paragraph>
<indent line="60">Anujānāmi <pageBreak edition="M" number="2.0014" />bhikkhave tumheva dāni tāsu tāsu disāsu tesu tesu janapadesu pabbājetha upasampādetha.</indent>
<paragraph line="61"><bold>Pucchā –</bold>bhagavatā āvuso bhikkhūnaṃ ārāmo paṭiggaṇhituṃ kattha kismiṃ vatthusmiṃ anuññāto.</paragraph>
<paragraph line="62"><bold>Vissajjanā –</bold>bhagavatā bhante bhikkhūnaṃ ārāmaṃ paṭiggaṇhituṃ rājagahe anuññāto, rājā bhante māgadho seniyo bimbisāro buddhappamukhassa bhikkhusaṅghassa veḷuvanaṃ uyyānaṃ adāsi, tasmiṃ bhante vatthusmiṃ anuññāto.</paragraph>
<indent line="63">Etāhaṃ <pageBreak edition="M" number="2.0015" />bhante veḷuvanaṃ uyyānaṃ buddhappamukhassa bhikkhusaṅghassa dammi –</indent>
<paragraph line="64">Anujānāmi bhikkhave ārāmaṃ.</paragraph>
<paragraph line="65"><bold>Pucchā –</bold>kathañca <pageBreak edition="M" number="2.0016" />āvuso dvinnaṃ aggasāvakānaṃ pabbajjūpasampadā ahosi.</paragraph>
<paragraph line="66"><bold>Vissajjanā –</bold>dvinnaṃ bhante aggasāvakānaṃ ehi bhikkhupasampadā ahosi.</paragraph>
<paragraph line="67">Vippasannāni <pageBreak edition="M" number="2.0017" />kho te āvuso indriyāni.</paragraph>
<paragraph line="68">Kaṃsi tvaṃ āvuso uddissa pabbajito.</paragraph>
<paragraph line="69">Ko vā te satthā.</paragraph>
<paragraph line="70">Kassa vā tvaṃ dhammaṃ rocesi.</paragraph>
<paragraph line="71">Atthāvuso mahāsamaṇo sakyaputto sakyakulā pabbajito.</paragraph>
<paragraph line="72">Kiṃ vādī panāyasmato satthā kimakkhāyī.</paragraph>
<gatha1 line="73">Ye <pageBreak edition="M" number="2.0018" />dhammā hetuppabhavā, tesaṃ hetuṃ tathāgato;</gatha1>
<gathalast line="74">Āha tesañca yo nirodho, evaṃ vādī mahāsamaṇo.</gathalast>
<paragraph line="75">Alaṃ āvuso mā agamittha.</paragraph>
<paragraph line="76">Ete bhikkhave dve sahāyakā āgacchanti kolito upatisso ca etaṃ me sāvakayugaṃ bhavissati aggaṃ bhaddayugaṃ.</paragraph>
<paragraph line="77">Labheyyāma <pageBreak edition="M" number="2.0019" />mayaṃ bhante bhagavato santike pabbajjaṃ labheyyāma upasampadaṃ.</paragraph>
<paragraph line="78">Etha bhikkhavo svākhāto dhammo, caratha brahmacariyaṃ sammā dukkhassa antakiriyāya.</paragraph>
<paragraph line="79"><bold>Pucchā –</bold>upajjhāyo āvuso gaṇhituṃ bhagavatā kattha anuññāto, kaṃ ārabbha kismiṃ vatthusmiṃ anuññāto.</paragraph>
<paragraph line="80"><bold>Vissajjanā –</bold>rājagahe bhante sambahule bhikkhū ārabbha anuññāto, sambahulā bhante bhikkhū anupajjhāyakā anācariyakā anovadiyamānā ananusāsiyamānā dunnivatthā duppārutā anokappasampannā piṇḍāya cariṃsu, tasmiṃ bhante vatthusmiṃ anuññāto.</paragraph>
<paragraph line="81"><bold>Pucchā –</bold>upajjhāyamhi āvuso na sammāvattantassa dukkaṭaṃ kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="82"><bold>Vissajjanā –</bold>rājagahe <pageBreak edition="M" number="2.0021" />bhante sambahule saddhivihārike ārabbha paññattaṃ, sambahulā bhante saddhivihārikā upajjhāyamhi na sammāvattiṃsu, tasmiṃ bhante vatthusmiṃ paññattaṃ.</paragraph>
<paragraph line="83"><bold>Pucchā –</bold>kadā āvuso bhagavatā tīhi saraṇagamanehi upasampadaṃ paṭikkhipitvā ñāticatutthena kammena upasampadā anuññātā.</paragraph>
<paragraph line="84"><bold>Vissajjanā –</bold>rādhabrāhmaṇassa bhante pabbajitakāle bhagavatā tīhi saraṇagamanehi upasampadaṃ paṭikkhipitvā ñātticatutthena kammena upasampadā anuññātā.</paragraph>
<paragraph line="85">Konu <pageBreak edition="M" number="2.0022" />kho bhikkhave tassa brāhmaṇassa adhikāraṃ sarati.</paragraph>
<paragraph line="86">Ahaṃ kho bhante tassa brāhmaṇassa adhikāraṃ sarāmi.</paragraph>
<paragraph line="87">Sādhu sādhu sāriputta, kataññuno hi sāriputta sappurisā katavedino.</paragraph>
<paragraph line="88">Kathāhaṃ bhante taṃ brāhmaṇaṃ upasampādemi.</paragraph>
<paragraph line="89">Yāsā <pageBreak edition="M" number="2.0023" />bhikkhave mayā tīhi saraṇagamanehi upasampadāanuññātā, taṃ ajjatagge paṭikkhipāmi.</paragraph>
<paragraph line="90">Anujānāmi bhikkhave ñātticatutthena kammena upasampādetuṃ.</paragraph>
<paragraph line="91"><bold>Pucchā –</bold>ayācitakaṃ āvuso upasampadāpekkhaṃ upasampādentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="92"><bold>Vissajjanā –</bold>rājagahe bhante aññataraṃ bhikkhuṃ ārabbha paññattaṃ, aññataro bhante bhikkhu upasampannasamanantaraṃ anācāraṃ acari, tasmiṃ bhante vatthusmiṃ paññattaṃ.</paragraph>
<paragraph line="93"><bold>Pucchā –</bold>catunnaṃ <pageBreak edition="M" number="2.0024" />āvuso nissayānaṃ ācikkhaṇā bhagavatā kattha anuññātā, kaṃ ārabbha kismiṃ vatthusmiṃ anuññātā.</paragraph>
<paragraph line="94"><bold>Vissajjanā –</bold>rājagahe bhante aññataraṃ bhikkhuṃ ārabbha anuññātā, aññataro bhante bhikkhu udarassa kāraṇā pabbaji, tasmiṃ bhante vatthusmiṃ anuññātā.</paragraph>
<paragraph line="95">Ehi <pageBreak edition="M" number="2.0025" />dāni āvuso piṇḍāya carissāma.</paragraph>
<paragraph line="96">Kathañhi nāma bhikkhu evaṃ svākkhāte dhammavinaye udarassa kāraṇā pabbajissati.</paragraph>
<paragraph line="97"><bold>Pucchā –</bold>ūnadasavassena <pageBreak edition="M" number="2.0026" />āvuso upasampādentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="98"><bold>Vissajjanā –</bold>rājagahe bhante āyasmantaṃ upasenaṃ vaṅgantaputtaṃ ārabbha paññattaṃ, āyasmā bhante upaseno vaṅgantaputto ekavasso saddhivihārikaṃ upasampādesi, tasmiṃ bhante vatthusmiṃ paññattaṃ.</paragraph>
<paragraph line="99"><bold>Pucchā –</bold>bālena <pageBreak edition="M" number="2.0027" />āvuso abyattena upasampādentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="100"><bold>Vissajjanā –</bold>rājagahe bhante sambahule bhikkhū ārabbha paññattaṃ, sambahulā bhante bhikkhū ‘‘dasavassamhā dasavassamhā’’ti bālā abyattā upasampādesuṃ, tasmiṃ bhante vatthusmiṃ paññattaṃ.</paragraph>
<paragraph line="101"><bold>Pucchā –</bold>ācariyo <pageBreak edition="M" number="2.0028" />āvuso gaṇhituṃ bhagavatā kattha anuññāto, kaṃ ārabbha kismiṃ vatthusmiṃ anuññāto.</paragraph>
<paragraph line="102"><bold>Vissajjanā –</bold>rājagahe bhante sambahule bhikkhū ārabbha anuññāto, sambahulā bhante bhikkhū upajjhāyesu pakkantesupi vibbhantesupi kālaṅkatesupi pakkhasaṅkantesupi anācariyakā anovadiyamānā ananusāsiyamānā dunnivatthā duppārutā anākappasampannā piṇḍāya cariṃsu, tasmiṃ bhante vatthusmiṃ anuññāto.</paragraph>
<paragraph line="103"><bold>Pucchā –</bold>pañcahi <pageBreak edition="M" number="2.0029" />āvuso ābādhehi phuṭṭhaṃ pabbājentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="104"><bold>Vissajjanā –</bold>rājagahe bhante sambahule bhikkhū ārabbha paññattaṃ, sambahulā bhante bhikkhū pañcahi ābādhehi phuṭṭhaṃ pabbājesuṃ, tasmiṃ bhante vatthusmiṃ paññattaṃ.</paragraph>
<paragraph line="105">Sādhu <pageBreak edition="M" number="2.0030" />bhante ayyā pañcahi ābādhehi phuṭṭhaṃ na pabbājeyyuṃ…</paragraph>
<paragraph line="106"><bold>Pucchā –</bold>rājabhaṭaṃ āvuso pabbājentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="107"><bold>Vissajjanā –</bold>rājagahe bhante sambahule bhikkhū ārabbha paññattaṃ, sambahulā bhante bhikkhū rājabhaṭe pabbājesuṃ, tasmiṃ bhante vatthusmiṃ paññattaṃ.</paragraph>
<paragraph line="108"><bold>Pucchā –</bold>dhajabandhaṃ <pageBreak edition="M" number="2.0031" />āvuso coraṃ pabbājentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="109"><bold>Vissajjanā –</bold>rājagaheyeva bhante aṅgulimālaṃ coraṃ ārabbha paññattaṃ, aṅgulimālo bhante coro bhikkhūsu pabbajito hoti, tasmiṃ bhante vatthusmiṃ paññattaṃ.</paragraph>
<paragraph line="110"><bold>Pucchā –</bold>kārabhedakaṃ āvuso coraṃ pabbājentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="111"><bold>Vissajjanā –</bold>rājagaheyeva <pageBreak edition="M" number="2.0032" />bhante sambahule bhikkhū ārabbha paññattaṃ, sambahulā bhante bhikkhū kārabhedakacoraṃ pabbājesuṃ, tasmiṃ bhante vatthusmiṃ paññattaṃ.</paragraph>
<paragraph line="112"><bold>Pucchā –</bold>iṇāyikaṃ āvuso pabbājentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="113"><bold>Vissajjanā –</bold>rājagaheyeva bhante sambahule bhikkhū ārabbha paññattaṃ, sambahulā bhante bhikkhū iṇāyikaṃ pabbājesuṃ, tasmiṃ bhante vatthusmiṃ paññattaṃ.</paragraph>
<paragraph line="114"><bold>Pucchā –</bold>dāsaṃ <pageBreak edition="M" number="2.0033" />āvuso pabbajentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="115"><bold>Vissajjanā –</bold>rājagaheyeva bhante sambahule bhikkhū ārabbha paññattaṃ, sambahulā bhante bhikkhū dāsaṃ pabbājesuṃ, tasmiṃ bhante vatthusmiṃ paññattaṃ.</paragraph>
<paragraph line="116"><bold>Pucchā –</bold>bhaṇḍukammāya āvuso apalokanaṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="117"><bold>Vissajjanā –</bold>rājagaheyeva bhante aññataraṃ kammārabhaṇḍuputtaṃ ārabbha anuññātaṃ aññataro bhante kammārabhaṇḍuputto mātāpitūhi saddhiṃ bhaṇḍitvā bhikkhūsu pabbajito hoti, tasmiṃ bhante vatthusmiṃ anuññātaṃ.</paragraph>
<paragraph line="118"><bold>Pucchā –</bold>ūnavīsativassassa <pageBreak edition="M" number="2.0034" />āvuso puggalassa upasampadā bhagavatā kattha paṭikkhittā, kaṃ ārabbha kismiṃ vatthusmiṃ paṭikkhittā.</paragraph>
<paragraph line="119"><bold>Vissajjanā –</bold>rājagahe <pageBreak edition="M" number="2.0035" />bhante sambahule bhikkhū ārabbha paṭikkhittā, sambahulā bhante bhikkhū ūnavīsativassaṃ puggalaṃ upasampādesuṃ, tasmiṃ bhante vatthusmiṃ paṭikkhittā.</paragraph>
<paragraph line="120">Na <pageBreak edition="M" number="2.0036" />bhikkhave jānaṃ ūnavīsativasso puggalo upasampādetabbo, youpasampādeyya, yathādhammo kāretabbo.</paragraph>
<paragraph line="121"><bold>Pucchā –</bold>mātāpitūhi <pageBreak edition="M" number="2.0037" />āvuso ananuññātaṃ puttaṃ pabbājentassa dukkaṭaṃ bhagavatā kattha paññattaṃ, kismiṃ vatthusmiṃ paññattaṃ.</paragraph>
<paragraph line="122"><bold>Vissajjanā –</bold>sakkesu bhante paññattaṃ, rājā bhante suddhodano bhagavantaṃ upasaṅkamitvā varaṃ yāci, sādhu bhante ayyāananuññātaṃ mātāpitūhi puttaṃ pabbājeyyunti, tasmiṃ bhante vatthusmiṃ paññattaṃ.</paragraph>
<paragraph line="123">Na <pageBreak edition="M" number="2.0039" />bhikkhave ananuññāto mātāpitūhi putto pabbājetabbo, yo pabbājeyya, āpattidukkaṭassa.</paragraph>
<paragraph line="124"><bold>Pucchā –</bold>theyyasaṃvāsakassa āvuso upasampadā bhagavatā kattha paṭikkhittā, kaṃ ārabbha kismiṃ vatthusmiṃ paṭikkhittā.</paragraph>
<paragraph line="125"><bold>Vissajjanā –</bold>sāvatthiyaṃ bhante aññataraṃ purāṇakulaputtaṃ ārabbha paṭikkhittā, aññataro bhante purāṇakulaputto khīṇa kolañño sāmaṃ pattacīvaraṃ paṭiyādetvā kesamassuṃ ohāretvā <pageBreak edition="M" number="2.0040" />kāsāyāni vatthāni acchādetvā ārāmaṃ gantvā bhikkhūhi saddhiṃ saṃvasi, bhante vatthusmiṃ paṭikkhittā.</paragraph>
<paragraph line="126"><bold>Pucchā –</bold>tiracchānagatassa <pageBreak edition="M" number="2.0041" />āvuso upasampadā bhagavatā kattha paṭikkhittā, kaṃ ārabbha kismiṃ vatthusmiṃ paṭikkhittā.</paragraph>
<paragraph line="127"><bold>Vissajjanā –</bold>sāvatthiyaṃ bhante aññataraṃ nāgaṃ ārabbha paṭikkhittā, aññataro bhante nāgo māṇavakavaṇṇena bhikkhū upasaṅkamitvā pabbajjaṃ yāci, taṃ bhikkhū pabbājesuṃ upasampādesuṃ, tasmiṃ bhante vatthusmiṃ paṭikkhittā.</paragraph>
<paragraph line="128"><bold>Pucchā –</bold>mātughātakassa <pageBreak edition="M" number="2.0042" />ca āvuso pitughātakassa ca upasampadā bhagavatā kattha paṭikkhittā, kaṃ ārabbha kismiṃ vatthusmiṃ paṭikkhittā.</paragraph>
<paragraph line="129"><bold>Vissajjanā –</bold>sāvatthiyaṃyeva <pageBreak edition="M" number="2.0043" />bhante aññataraṃ māṇavakaṃ ārabbha paṭikkhittā, aññataro ca bhante māṇavako aññataro ca māṇavako mātaraṃ jīvitā voropesi pitaraṃ jīvitā voropesi, tasmiṃ bhante vatthusmiṃ paṭikkhittā.</paragraph>
<paragraph line="130">Mātughātako <pageBreak edition="M" number="2.0044" />bhikkhave anupasampanno naupasampādetabbo, upasampanno nāsetabbo, pitughātako bhikkhave anupasampanno naupasampādetabbo, upasampanno nāsetabbo.</paragraph>
<paragraph line="131"><bold>Pucchā –</bold>apattacīvarakaṃ vā āvuso yācitapattacīvarakaṃ vā upasampādentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="132"><bold>Vissajjanā –</bold>sāvatthiyaṃ bhante sambahule bhikkhū ārabbha paññattaṃ, sambahulā bhante bhikkhū apattacīvarakaṃ upasampādesuṃ, yācitakena pattacīvarena upasampādesuṃ, tasmiṃ bhante vatthusmiṃ paññattaṃ.</paragraph>
<paragraph line="133"><bold>Pucchā –</bold>upasampadaṃ <pageBreak edition="M" number="2.0045" />pucchissaṃ, sanidānaṃ sauddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="134"><bold>Vissajjanā –</bold>upasampadaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante dve āpattiyo.</paragraph>
<subhead line="135">2. Uposathakkhandhaka</subhead>
<paragraph line="136"><bold>Pucchā –</bold>cātuddase <pageBreak edition="M" number="2.0046" />ca āvuso pannarase ca pakkhassa ca aṭṭhamiyā sannipatitvā dhammaṃ bhāsituṃ bhagavatā kattha anuññātaṃ, kismiṃ vatthusmiṃ anuññātaṃ.</paragraph>
<paragraph line="137"><bold>Vissajjanā –</bold>rājagahe bhante sambahule bhikkhū ārabbha anuññātā, sambahulā bhante bhikkhū cātuddesa pannarase aṭṭhamiyā ca pakkhassa sannipatitvā tuṇhī nisīdiṃsu, tasmiṃ bhante vatthusmiṃ anuññātā.</paragraph>
<paragraph line="138">Anujānāmi <pageBreak edition="M" number="2.0047" />bhikkhave cātuddase pannarase aṭṭhamiyā ca pakkhassa sannipatituṃ.</paragraph>
<paragraph line="139">Nanu nāma sannipatitehi dhammo bhāsitabbo.</paragraph>
<paragraph line="140"><bold>Pucchā –</bold>kadā āvuso bhikkhūnaṃ pātimokkhuddeso bhagavatā anuññāto.</paragraph>
<paragraph line="141"><bold>Vissajjanā –</bold>yadā bhante bhagavato rahogatassa paṭisallīnassa evaṃ cetaso parivitakko udapādi ‘‘yaṃnūnāhaṃ yāni mayā bhikkhūnaṃ paññattāni sikkhāpadāni, tāni nesaṃ pātimokkhuddesaṃ anujāneyyaṃ, so nesaṃ bhavissati uposathakamma’’nti <pageBreak edition="M" number="2.0048" />tadā bhante bhagavatā bhikkhūnaṃ pātimokkhuddeso anuññāto.</paragraph>
<paragraph line="142"><bold>Pucchā –</bold>sīmaṃ āvuso sammanituṃ bhagavatā kattha anuññātaṃ, kismiñca vatthusmiṃ anuññātaṃ.</paragraph>
<paragraph line="143"><bold>Vissajjanā –</bold>rājagahe bhante anuññātaṃ, rājagahe bhante bhagavati viharati bhikkhūnaṃ etadahosi ‘‘bhagavatā paññattaṃ ettāvatā sāmaggī, yāvatā ekāvāsoti kittāvatānukho ekāvāso hotī’’ti, tasmiṃ bhante vatthusmiṃ anuññātaṃ.</paragraph>
<paragraph line="144"><bold>Pucchā –</bold>kati <pageBreak edition="M" number="2.0049" />āvuso uposathā divasavasena ca kārakapuggalavasena ca kātabbākāravasena ca.</paragraph>
<paragraph line="145"><bold>Vissajjanā –</bold>divasavasena bhante tayo uposathā, puggalavasena ca bhante tayo uposathā, kātabbākāravasena ca bhante tayo uposathā.</paragraph>
<paragraph line="146"><bold>Pucchā –</bold>kati <pageBreak edition="M" number="2.0050" />āvuso uposathakammāni tesu ca kīdisaṃ uposathakammaṃ bhagavatā anuññātaṃ, kīdisaṃ ananuññātaṃ.</paragraph>
<paragraph line="147"><bold>Vissajjanā –</bold>cattārimāni bhante uposathakammāni, adhammena vaggaṃ uposathakammaṃ, adhammena samaggaṃ uposathakammaṃ, dhammena vaggaṃ uposathakammaṃ, dhammena samaggaṃ uposathakammaṃ. Tatra bhante yadidaṃ adhammena vaggaṃ uposathakammaṃ, adhammena samaggaṃ uposathakammaṃ dhammena vaggaṃ uposathakammaṃ, evarūpaṃ bhante uposathakammaṃ ananuññātaṃ, tatra bhante yadidaṃ dhammena samaggaṃ uposathakammaṃ, evarūpaṃ bhante uposathakammaṃ anuññātaṃ.</paragraph>
<paragraph line="148"><bold>Pucchā –</bold>uposathaṃ <pageBreak edition="M" number="2.0051" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="149"><bold>Vissajjanā –</bold>uposathaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante tisso āpattiyo.</paragraph>
<subhead line="150">3. Vassupanāyikakkhandhaka</subhead>
<paragraph line="151"><bold>Pucchā –</bold>vassūpanāyikaṃ āvuso bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="152"><bold>Vissajjanā –</bold>rājagahe bhante sambahulā bhikkhū ārabbha paññattaṃ, sambahulā bhante bhikkhū hemantampi gimhampi vassampi cārikaṃ cariṃsu, tasmiṃ bhante vatthusmiṃ paññattaṃ.</paragraph>
<paragraph line="153"><bold>Pucchā –</bold>katipanāvuso vassūpanāyikā bhagavatā anuññātā.</paragraph>
<paragraph line="154"><bold>Vissajjanā –</bold>dvemā bhante vassūpanāyikā bhagavatā anuññātā purimikā pacchimikā, aparajjugatāya bhante āsaḷhiyā purimikā upagantabbā, māsagatāya bhante āsaḷhiyā pacchimikā upagantabbā, imā kho bhante dve vassūpanāyikā bhagavatā anuññātā.</paragraph>
<paragraph line="155"><bold>Pucchā –</bold>vassaṃ <pageBreak edition="M" number="2.0054" />āvuso upagantvā purimaṃ vā temāsaṃ pacchimaṃ vā temāsaṃ avasitvā cārikaṃ pakkamantassa dukkaṭaṃ kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="156"><bold>Vissajjanā –</bold>rājagahe bhante chabbaggiye bhikkhū ārabbha paññattaṃ, chabbaggiyā bhante bhikkhū vassaṃ upagantvā antarā vassaṃ cārikaṃ pakkamiṃsu, tasmiṃ bhante vatthusmiṃ paññattaṃ.</paragraph>
<paragraph line="157"><bold>Pucchā –</bold>sattāha karaṇīyena āvuso pahite gantuṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="158"><bold>Vissajjanā –</bold>sāvatthiyaṃ bhante sambahule bhikkhū ārabbha anuññātaṃ, sambahulā bhante bhikkhū udenena upāsakena pahite na gacchiṃsu, tasmiṃ bhante vatthusmiṃ anuññātaṃ.</paragraph>
<paragraph line="159"><bold>Pucchā –</bold>sattāhakaraṇīyena <pageBreak edition="M" number="2.0056" />āvuso sattannaṃ apahitepi gantuṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="160"><bold>Vissajjanā –</bold>sāvatthiyaṃ bhante aññatarassa bhikkhuno mātugilāna vatthusmiṃ anuññātaṃ.</paragraph>
<paragraph line="161">Anujānāmi <pageBreak edition="M" number="2.0057" />bhikkhave sattannaṃ sattāhakaraṇīyena apahitepi gantuṃ, pageva pahite.</paragraph>
<paragraph line="162"><bold>Pucchā –</bold>kismiṃci āvuso antarāye sati antovassaṃ pakkamituṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="163"><bold>Vissajjanā –</bold>sāvatthiyaṃ bhante sambahule bhikkhū ārabbha anuññātaṃ, sambahulā bhante bhikkhū kosalesu janapadesu vassaṃ upagacchiṃsu, te vassūpagatā vāḷehi ubbāḷhā ahesuṃ, tasmiṃ bhante vatthusmiṃ anuññātaṃ.</paragraph>
<paragraph line="164"><bold>Pucchā –</bold>rukkha <pageBreak edition="M" number="2.0058" />susire vā āvuso rukkhaviṭabhiyā vā ajjhokāse vā vassaṃ upagacchantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="165"><bold>Vissajjanā –</bold>sāvatthiyaṃ bhante sambahule bhikkhū ārabbha paññattaṃ, sambahulā bhante bhikkhū rukkhasusirepi rukkhaviṭabhiyāpi ajjhokāsepi vassaṃ upagacchiṃsu, tasmiṃ bhante vatthusmiṃ paññattaṃ.</paragraph>
<paragraph line="166"><bold>Pucchā –</bold>asenāsanikena <pageBreak edition="M" number="2.0059" />āvuso vassaṃ upagacchantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="167"><bold>Vissajjanā –</bold>tasmiṃyeva bhante sāvatthiyaṃ sambahule bhikkhū ārabbha paññattaṃ, sambahulā bhante bhikkhū asenāsanikā vassaṃ upagacchiṃsu, tasmiṃ bhante vatthusmiṃ paññattaṃ.</paragraph>
<paragraph line="168"><bold>Pucchā –</bold>chavakuṭikāya vā āvuso chatte vā cāṭiyā vā vassaṃ upagacchantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="169"><bold>Vissajjanā –</bold>sāvatthiyaṃyeva bhante sambahule bhikkhū ārabbha paññattaṃ, sambahulā bhante bhikkhū chavakuṭikāyapi chattepi cāṭiyāpi vassaṃ upagacchiṃsu, tasmiṃ bhante vatthusmiṃ paññattaṃ.</paragraph>
<paragraph line="170"><bold>Pucchā –</bold>paṭissavaṃ <pageBreak edition="M" number="2.0060" />āvuso visaṃ vādentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="171"><bold>Vissajjanā –</bold>sāvatthiyaṃ bhante āyasmantaṃ upanandaṃ sakyaputtaṃ ārabbha paññattaṃ, āyasmā bhante upanando sakyaputto rañño pasenadissa kosalassa vassaṃ vāsaṃ paṭissuṇitvā visaṃvādesi, tasmiṃ bhante vatthusmiṃ paññattaṃ.</paragraph>
<paragraph line="172"><bold>Pucchā –</bold>vassūpanāyikaṃ <pageBreak edition="M" number="2.0061" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="173"><bold>Vissajjanā –</bold>vassūpanāyikaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante ekā āpatti.</paragraph>
<subhead line="174">4. Pavāraṇākkhandhaka</subhead>
<paragraph line="175"><bold>Pucchā –</bold>vassaṃ <pageBreak edition="M" number="2.0063" />vuṭṭhānaṃ āvuso bhikkhūnaṃ tīhi ṭhānehi pavārituṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="176"><bold>Vissajjanā –</bold>sāvatthiyaṃ bhante sambahule bhikkhū ārabbha anuññātaṃ, sambahulā bhante bhikkhū sandiṭṭhā sambhattā antovassaṃ neva ālapiṃsu na sallapiṃsu, tasmiṃ bhante vatthusmiṃ anuññātaṃ.</paragraph>
<paragraph line="177">Anujānāmi <pageBreak edition="M" number="2.0064" />bhikkhave vassaṃ vuṭṭhānaṃ bhikkhūnaṃ tīhi ṭhānehi pavāretuṃ, diṭṭheva vā sutena vā parisaṅkāya vā.</paragraph>
<paragraph line="178"><bold>Pucchā –</bold>kati āvuso pavāraṇā divasavasena ca puggalavasena ca kātabbākāravasena ca.</paragraph>
<paragraph line="179"><bold>Vissajjanā –</bold>divasavasena bhante tisso pavāraṇā, tathā puggalavasena kātabbākāravasenaca.</paragraph>
<paragraph line="180"><bold>Pucchā –</bold>katīnaṃ <pageBreak edition="M" number="2.0065" />āvuso saṅghe pavāretuṃ bhagavatā anuññātaṃ, katīnaṃ panāvuso aññamaññaṃ pavāretuṃ bhagavatā anuññātaṃ.</paragraph>
<paragraph line="181"><bold>Vissajjanā –</bold>pañcannaṃ bhante bhikkhūnaṃ saṅghe pavāretuṃ bhagavatā anuññātaṃ, catunnaṃ vā bhante tiṇṇaṃ vā dvinnaṃ vā aññamaññaṃ pavāretuṃ anuññātaṃ.</paragraph>
<paragraph line="182"><bold>Pucchā –</bold>ekena panāvuso vassaṃvuṭṭhena bhikkhunā kathaṃ paṭipajjitabbanti bhagavatā anuññātaṃ.</paragraph>
<paragraph line="183"><bold>Vissajjanā –</bold>ekena pana bhante bhikkhunā ‘‘ajja me pavāraṇā’’ti adhiṭṭhātabbanti bhagavatā anuññātaṃ.</paragraph>
<paragraph line="184"><bold>Pucchā –</bold>pavāraṇaṃ <pageBreak edition="M" number="2.0066" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="185"><bold>Vissajjanā –</bold>pavāraṇaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante tisso āpattiyo.</paragraph>
<subhead line="186">5. Cammakkhandhaka</subhead>
<subhead line="187">Soṇamathera vatthu</subhead>
<paragraph line="188"><bold>Pucchā –</bold>upāhanaṃ <pageBreak edition="M" number="2.0067" />āvuso bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="189"><bold>Vissajjanā –</bold>rājagahe bhante āyasmantaṃ soṇaṃ ārabbha anuññātaṃ, āyasmato bhante soṇassa accāraddhavīriyassa caṅkamato pādā bhijjiṃsu, caṅkamo lohitena phuṭo ahosi, tasmiṃ bhante vatthusmiṃ anuññātaṃ.</paragraph>
<paragraph line="190"><bold>Pucchā –</bold>sabbanīlikā <pageBreak edition="M" number="2.0070" />vā āvuso sabbapītikā vā sabbalohitikā vā sabbamañjiṭṭhikā vā sabbakaṇhā vā sabbamahāraṅgarattā vā sabbamahānāmarattā <pageBreak edition="M" number="2.0071" />vā upāhanāyo dhārentassa dukkaṭaṃ bhagavatā kattha kaṃ ārabbha kismiṃ vatthusmiṃ paññattaṃ.</paragraph>
<paragraph line="191"><bold>Vissajjanā –</bold>rājagahe bhante chabbaggiye bhikkhū ārabbha paññattaṃ, chabbaggiyā bhante bhikkhū sabbanīlikāyo upāhanāyo dhāresuṃ, sabbapītikāyo sabbalohitikāyo sabbamañjiṭṭhikāyo sabbakaṇhāyo sabbamahāraṅgarattā sabbamahānāmarattāyopi upāhanāyo dhāresuṃ, tasmiṃ bhante vatthusmiṃ paññattaṃ.</paragraph>
<paragraph line="192"><bold>Pucchā –</bold>khallakabandhā <pageBreak edition="M" number="2.0072" />vā āvuso puṭabandhā vā pāliguṇṭhimā vā tūlapuṇṇikā vā tittirapattikā vā meṇḍavisāṇavaddhikā vā ajavisāṇavaddhikā vā vicchikāḷikā vā morapiñcha parisibbikā vā citrā vā upāhanāyo dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="193"><bold>Vissajjanā –</bold>rājagahe bhante chabbaggiye bhikkhū ārabbha paññattaṃ, chabbaggiyā bhante bhikkhū khallakabandhā upāhanāyopi dhāresuṃ, puṭabandhā upāhanāyopi dhāresuṃ, pāliguṇṭhimā upāhanāyopi dhāresuṃ, tūlapuṇṇikā upāhanāyopi dhāresuṃ, tittirapattikā upāhanāyopi dhāresuṃ, meṇḍavisāṇavaddhikā upāhanāyopi dhāresuṃ, ajavisāṇavaddhikā upāhanāyopi dhāresuṃ, vicchikāḷikā upāhanāyopi dhāresuṃ, morapiñcha parisibbitā upāhanāyo dhāresuṃ, citrā upāhanāyopi dhāresuṃ, tasmiṃ bhante vatthusmiṃ paññattaṃ.</paragraph>
<paragraph line="194"><bold>Pucchā –</bold>kaṭṭhapādukāyo <pageBreak edition="M" number="2.0073" />āvuso dhārentassa dukkaṭaṃ bhagavatā kattha kaṃ ārabbha kismiṃ vatthusmiṃ paññattaṃ.</paragraph>
<paragraph line="195"><bold>Vissajjanā –</bold>rājagahe bhante chabbaggīyeva bhikkhū ārabbha paññattaṃ, chabbaggiyā bhante bhikkhū rattiyā paccūsasamayaṃ paccuṭṭhāya kaṭṭhapādukāyo abhiruhitvā ajjhokāse caṅkamanti uccāsaddā mahāsaddā khaṭakhaṭasaddā anekavihitaṃ tiracchānakathaṃ kathentā, tasmiṃ bhante vatthusmiṃ paññattaṃ.</paragraph>
<paragraph line="196"><bold>Pucchā –</bold>yānena <pageBreak edition="M" number="2.0074" />āvuso yāyantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="197"><bold>Vissajjanā –</bold>sāvatthiyaṃ bhante chabbaggiye bhikkhū ārabbha paññattaṃ, chabbaggiyā bhante bhikkhū yānena yāyiṃsu, tasmiṃ bhante vatthusmiṃ paññattaṃ.</paragraph>
<paragraph line="198"><bold>Pucchā –</bold>gilānassa <pageBreak edition="M" number="2.0075" />āvuso yānaṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="199"><bold>Vissajjanā –</bold>sāvatthiyaṃ bhante aññataraṃ gilānaṃ bhikkhuṃ ārabbha anuññātaṃ, aññataro bhante bhikkhu kosalesu janapade sāvatthiṃ gacchanto bhagavantaṃ dassanāya antarāmagge gilāno kukkuccāyanto yānaṃ nābhiruhi, tasmiṃ bhante vatthusmiṃ anuññātaṃ.</paragraph>
<paragraph line="200"><bold>Pucchā –</bold>uccāsayanamahāsayanāni <pageBreak edition="M" number="2.0076" />āvuso dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="201"><bold>Vissajjanā –</bold>sāvatthiyaṃ bhante chabbaggiye bhikkhū ārabbha paññattaṃ, chabbaggiyā bhante bhikkhū uccāsayanamahāsayanāni dhāresuṃ, tasmiṃ bhante vatthusmiṃ paññattaṃ.</paragraph>
<paragraph line="202"><bold>Pucchā –</bold>gocammāni āvuso dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="203"><bold>Vissajjanā –</bold>sāvatthiyaṃ bhante aññataraṃ pāpabhikkhuṃ ārabbha paññattaṃ, aññataro bhante bhikkhu pāṇātipāte samādapesi, tasmiṃ bhante vatthusmiṃ paññattaṃ.</paragraph>
<paragraph line="204"><bold>Pucchā –</bold>paccantimesu <pageBreak edition="M" number="2.0078" />āvuso janapadesu vinayadharapañcamena gaṇena upasampadā ca guṇaṅguṇūpahanañca dhuvanahānañca cammāni attharaṇāni ca nissīmagatānaṃ cīvaradānañcāti imāni pañca bhagavatā kattha anuññātāni, kaṃ ārabbha kismiṃ vatthusmiṃ anuññātāni.</paragraph>
<paragraph line="205"><bold>Vissajjanā –</bold>sāvatthiyaṃ bhante āyasmantaṃ soṇaṃ kuṭikaṇṇaṃ ārabbha anuññātā, āyasmā bhante soṇo kuṭikaṇṇo etāni pañcavatthūni āyasmato mahākaccānassa vacanena bhagavantaṃ yāci, tasmiṃ bhante vatthusmiṃ anuññātā.</paragraph>
<paragraph line="206"><bold>Pucchā –</bold>cammasaññuttaṃ <pageBreak edition="M" number="2.0081" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="207"><bold>Vissajjanā –</bold>cammasaññuttaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante tisso āpattiyo.</paragraph>
<subhead line="208">6. Bhesajjakkhandhaka</subhead>
<paragraph line="209"><bold>Pucchā –</bold>pañca <pageBreak edition="M" number="2.0082" />āvuso bhesajjāni paṭiggahetvā kālepi vikālepi paribhuñjituṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="210"><bold>Vissajjanā –</bold>sāvatthiyaṃ bhante sambahule bhikkhū ārabbha anuññātaṃ, sambahulānaṃ bhante bhikkhūnaṃ sāradikena ābādhena puṭṭhānaṃ yāgupi na sammā pariṇāmaṃ gacchi, bhattampi bhuttaṃ na sammā pariṇāmaṃ gacchi, te tena kisā ahesuṃ lūkhā dubbaṇṇā uppaṇḍuppaṇḍukajātā dhamanisanthatagattā, tasmiṃ bhante vatthusmiṃ anuññātaṃ.</paragraph>
<paragraph line="211"><bold>Pucchā –</bold>mūlādibhesajjāni <pageBreak edition="M" number="2.0083" />āvuso bhagavatā kattha anuññātāni, kaṃ ārabbha kismiṃ vatthusmiṃ anuññātāni.</paragraph>
<paragraph line="212"><bold>Vissajjanā –</bold>sāvatthiyaṃ bhante sambahule gilāne bhikkhū ārabbha anuññātāni, sambahulānaṃ gilānānaṃ bhikkhūnaṃ mūlehi bhesajjehi attho ahosi, tasmiṃ bhante vatthusmiṃ anuññātāni.</paragraph>
<paragraph line="213"><bold>Pucchā –</bold>antovuṭṭhaṃvā āvuso antopakkaṃ vā sāmaṃpakkaṃ vā paribhuñjantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="214"><bold>Vissajjanā –</bold>rājagahe bhante āyasmantaṃ ānandaṃ ārabbha paññattaṃ, āyasmā bhante ānando sāmaṃ tilampi taṇḍulampi muggampi viññāpetvā anto vāsetvā anto sāmaṃ paci, tasmiṃ bhante vatthusmiṃ paññattaṃ.</paragraph>
<subhead line="215">Suppiyā vatthu</subhead>
<paragraph line="216"><bold>Pucchā –</bold>manussamaṃsaṃ <pageBreak edition="M" number="2.0084" />āvuso paribhuñjantassa thullaccayañca appaṭivekkhitvā maṃsaṃ paribhuñjantassa dukkaṭañca bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="217"><bold>Vissajjanā –</bold>bārāṇasiyaṃ bhante aññataraṃ bhikkhuṃ ārabbha paññattaṃ, aññataro bhante bhikkhu appaṭivekkhitvā manussamaṃsaṃ bhuñji, tasmiṃ bhante vatthusmiṃ paññattaṃ.</paragraph>
<paragraph line="218">Na <pageBreak edition="M" number="2.0087" />bhikkhave manussamaṃsaṃ paribhuñjitabbaṃ, yo paribhuñjeyya, āpatti thullaccayassa, na ca bhikkhave appaṭivekkhitvā maṃsaṃ paribhuñjitabbaṃ, yo paribhuñjeyya āpatti dukkaṭassa.</paragraph>
<paragraph line="219"><bold>Pucchā –</bold>hatthimaṃsaṃ vā āvuso assamaṃsaṃ vā paribhuñjantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="220"><bold>Vissajjanā –</bold>bārāṇasiyaṃ bhante sambahule bhikkhū ārabbha paññattaṃ, sambahulā bhante bhikkhū hatthimaṃsampi assamaṃsampi paribhuñjiṃsu, tasmiṃ bhante vatthusmiṃ paññattaṃ.</paragraph>
<paragraph line="221"><bold>Pucchā –</bold>sunakkhamaṃsaṃ <pageBreak edition="M" number="2.0088" />vā āvuso ahimaṃsaṃ vā bhuñjantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="222"><bold>Vissajjanā –</bold>bārāṇasiyaṃ bhante sambahule bhikkhū ārabbha paññattaṃ, sambahulā bhante bhikkhū sunakkhamaṃsampi ahimaṃsampi paribhuñjiṃsu, tasmiṃ bhante vatthusmiṃ paññattaṃ.</paragraph>
<paragraph line="223"><bold>Pucchā –</bold>sīhamaṃsaṃ <pageBreak edition="M" number="2.0089" />vā āvuso byagghamaṃsaṃ vā dīpimaṃsaṃ vā acchamaṃsaṃ vā taracchamaṃsaṃ vā bhuñjantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="224"><bold>Vissajjanā –</bold>bārāṇasiyaṃyeva bhante sambahule bhikkhū ārabbha paññattaṃ, sambahulā bhante bhikkhū sīhamaṃsampi byagghamaṃsampi dīpimaṃsampi acchamaṃsampi taracchamaṃsampi paribhuñjiṃsu, tasmiṃ bhante vatthusmiṃ paññattaṃ.</paragraph>
<paragraph line="225"><bold>Pucchā –</bold>gilānassa <pageBreak edition="M" number="2.0090" />āvuso guḷaṃ vā agilānassa guḷodakaṃ vā bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="226"><bold>Vissajjanā –</bold>rājagahe bhante sambahule bhikkhū ārabbha anuññātaṃ, sambahulā bhante bhikkhū gilānasseva bhagavatā guḷo anuññāto no agilānassāti kukkuccāyantā guḷaṃ na bhuñjiṃsu, tasmiṃ bhante vatthusmiṃ anuññātaṃ.</paragraph>
<paragraph line="227"><bold>Pucchā –</bold>jānaṃ <pageBreak edition="M" number="2.0091" />āvuso uddissa kataṃ maṃsaṃ paribhuñjantassa dukkaṭaṃ paññapetvā tikoṭiparisuddhaṃ maṃsaṃ bhagavatā kattha anuññātaṃ.</paragraph>
<paragraph line="228"><bold>Vissajjanā –</bold>vesāliyaṃ bhante sīhassa seṭāpatino vatthusmiṃ anuññātaṃ.</paragraph>
<paragraph line="229"><bold>Meṇḍaka vatthu</bold></paragraph>
<paragraph line="230"><bold>Pucchā –</bold>pātheyyaṃ <pageBreak edition="M" number="2.0094" />āvuso pariyesituñca kappiyakārakānaṃ hatthe upanikkhittahiraññato nibbattaṃ kappiyapaccayaṃ sādituñca bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="231"><bold>Vissajjanā –</bold>antarā <pageBreak edition="M" number="2.0095" />ca bhante bhaddiyaṃ antarā ca aṅguttarāpaṃ meṇḍakaṃ gahapatiṃ ārabbha anuññātaṃ, meṇḍako bhante gahapati bhagavantaṃ yāci ‘‘santi bhante maggā kantārā appodakā appabhakkhā na sukarā apātheyyena gantuṃ, sādhu bhante bhagavā bhikkhūnaṃ pātheyyaṃ anujānātū’’ti, tasmiṃ bhante vatthusmiṃ anuññātaṃ.</paragraph>
<subhead line="232">Keṇiya vatthu</subhead>
<paragraph line="233"><bold>Pucchā –</bold>aṭṭha <pageBreak edition="M" number="2.0096" />āvuso pānāni bhagavatā kattha anuññātāni, kaṃ ārabbha kismiṃ vatthusmiṃ anuññātāni.</paragraph>
<paragraph line="234"><bold>Vissajjanā –</bold>āpaṇe bhante sambahule bhikkhū ārabbha anuññātāni, sambahulā bhante bhikkhū kukkuccāyantā pānāni na paṭiggaṇhiṃsu, tasmiṃ bhante vatthusmiṃ anuññātāni.</paragraph>
<subhead line="235">Rojamallā vatthu</subhead>
<paragraph line="236"><bold>Pucchā –</bold>sabbañca <pageBreak edition="M" number="2.0097" />āvuso ḍākaṃ sabbañca piṭṭhakhādanīyaṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="237"><bold>Vissajjanā –</bold>kusinārāyaṃ bhante sambahule bhikkhū ārabbha anuññātaṃ, sambahulā bhante bhikkhū kukkuccāyantā ḍākañca piṭṭhakhādanīyañca na paṭiggahesuṃ, tasmiṃ bhante vatthusmiṃ anuññātaṃ.</paragraph>
<paragraph line="238"><bold>Pucchā –</bold>akappiyaṃ <pageBreak edition="M" number="2.0098" />āvuso samādapentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="239"><bold>Vissajjanā –</bold>ātumāyaṃ bhante aññataraṃ vuḍḍhapabbajitaṃ ārabbha paññattaṃ, aññataro bhante vuḍḍhapabbajito akappiye samādapeti, tasmiṃ bhante vatthusmiṃ paññattaṃ.</paragraph>
<paragraph line="240"><bold>Pucchā –</bold>saṅghikāni <pageBreak edition="M" number="2.0099" />vā āvuso puggalikāni vā bījāni puggalikāya vā saṅghikāya vā bhūmiyā ropitāni bhāgaṃ datvā paribhuñjituṃ bhagavatā kattha anuññātaṃ, kismiṃ vatthusmiṃ anuññātaṃ.</paragraph>
<paragraph line="241"><bold>Vissajjanā –</bold>sāvatthiyaṃ bhante anuññātaṃ, sāvatthiyaṃ bhante bhagavati viharati saṅghikānipi bījāni puggalikāya bhūmiyā ropiyiṃsu, puggalikānipi bījāni saṅghikāya bhūmiyā ropiyiṃsu, tasmiṃ bhante vatthusmiṃ anuññātaṃ.</paragraph>
<paragraph line="242"><bold>Pucchā –</bold>vinayamahāpadesasaṅkhātāni <pageBreak edition="M" number="2.0100" />āvuso cattāri kappiyākappiyaanulomāni bhagavatā kattha paññattāni, kaṃ ārabbha kismiṃ vatthusmiṃ paññattāni.</paragraph>
<paragraph line="243"><bold>Vissajjanā –</bold>sāvatthiyaṃ bhante sambahule bhikkhū ārabbha paññattāni, sambahulānaṃ bhante bhikkhūnaṃ kismiñci kismiñciṭhāne kukkuccaṃ uppajji, tasmiṃ bhante vatthusmiṃ paññattāni.</paragraph>
<paragraph line="244"><bold>Pucchā –</bold>yāvakālikādīhi <pageBreak edition="M" number="2.0101" />saṃsaṭṭhānaṃ āvuso yāmakālikādīnaṃ paribhogakālamariyādaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="245"><bold>Vissajjanā –</bold>sāvatthiyaṃ bhante sambahule bhikkhū ārabbha paññattaṃ, sambahulānaṃ bhante bhikkhūnaṃ etadahosi ‘‘kappati nukho yāvakālikena yāmakālikaṃ sattāhakālikaṃ yāvajīvikaṃ, na nukho kappati. Kappatinukho yāmakālikena sattāhakālikaṃ yāvajīvikaṃ, na nukho kappati. Kappati nukho sattāhakālikena yāvajīvikaṃ, na nukho kappatī’’ti. Tasmiṃ bhante vatthusmiṃ paññattaṃ.</paragraph>
<paragraph line="246"><bold>Pucchā –</bold>bhesajjakaṃ <pageBreak edition="M" number="2.0102" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="247"><bold>Vissajjanā –</bold>bhesajjakaṃ vissajjissaṃ sanidānaṃ saniddesaṃ. Samukkaṭṭhapadānaṃ bhante tisso āpattiyo.</paragraph>
<subhead line="248">7. Kathinakkhandhaka</subhead>
<paragraph line="249"><bold>Pucchā –</bold>vassaṃvuṭṭhānaṃ <pageBreak edition="M" number="2.0104" />āvuso bhikkhūnaṃ kathinaṃ attharituṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="250"><bold>Vissajjanā –</bold>sāvatthiyaṃ bhante tiṃsamatte pāveyyake bhikkhū ārabbha anuññātaṃ, tiṃsamattā bhante pāveyyakā bhikkhū sāvatthiṃ āgacchantā bhagavantaṃ dassanāya upakaṭṭhāya vassūpanāyikāya nāsakkhiṃsu sāvatthiyaṃ vassūpanāyikaṃ sambhāvetuṃ, tasmiṃ bhante vatthusmiṃ anuññātaṃ.</paragraph>
<paragraph line="251"><bold>Pucchā –</bold>kathinakaṃ <pageBreak edition="M" number="2.0105" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="252"><bold>Vissajjanā –</bold>kathinakaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante na katamā āpatti.</paragraph>
<subhead line="253">8. Cīvarakkhandhaka</subhead>
<subhead line="254">Jīvakavatthu</subhead>
<paragraph line="255"><bold>Pucchā –</bold>gahapaticīvaraṃ <pageBreak edition="M" number="2.0106" />āvuso sādiyituṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="256"><bold>Vissajjanā –</bold>rājagahe bhante jīvakaṃ komārabhaccaṃ ārabbha anuññātaṃ, jīvako bhante komārabhacco bhikkhūnaṃ gahapaticīvaraṃ anujānituṃ bhagavantaṃ yāci, tasmiṃ bhante vatthusmiṃ anuññātaṃ.</paragraph>
<paragraph line="257"><bold>Pucchā –</bold>cha <pageBreak edition="M" number="2.0107" />āvuso rajanāni bhagavatā kattha anuññātāni, kismiṃ vatthusmiṃ anuññātāni.</paragraph>
<paragraph line="258"><bold>Vissajjanā –</bold>rājagahe bhante sambahule bhikkhū ārabbha anuññātāni, sambahulā bhante bhikkhū chakaṇenapi paṇḍumattikāyapi cīvaraṃ rajiṃsu, cīvaraṃ dubbaṇṇaṃ hoti, tasmiṃ bhante vatthusmiṃ anuññātāni.</paragraph>
<paragraph line="259"><bold>Pucchā –</bold>acchinnakāni <pageBreak edition="M" number="2.0108" />āvuso cīvarāni dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="260"><bold>Vissajjanā –</bold>rājagahe bhante sambahule bhikkhū ārabbha paññattaṃ, sambahulā bhante bhikkhū acchinnakāni cīvarāni dhāresuṃ dantakasāvāni, tasmiṃ bhante vatthusmiṃ paññattaṃ.</paragraph>
<paragraph line="261"><bold>Pucchā –</bold>kadā āvuso bhagavā anuññāsi chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsakaṃ.</paragraph>
<paragraph line="262"><bold>Vissajjanā –</bold>dakkhiṇāgirito bhante pacchāgatakāle bhagavā anuññāsi chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsakaṃ.</paragraph>
<paragraph line="263"><bold>Pucchā –</bold>aggaḷaṃ <pageBreak edition="M" number="2.0110" />ca āvuso tunnañca ovaṭṭikañca kaṇḍusakañca daḷhīkammañca bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="264"><bold>Vissajjanā –</bold>bārāṇasiyaṃ bhante aññataraṃ bhikkhuṃ ārabbha anuññātaṃ, aññataro bhante bhikkhu aggaḷaṃ acchupesi, tasmiṃ bhante vatthusmiṃ anuññātaṃ.</paragraph>
<paragraph line="265"><bold>Pucchā –</bold>vassikasāṭikā <pageBreak edition="M" number="2.0111" />ca āvuso āgantukabhattañca gamikabhattañca gilānabhattañca gilānupaṭṭhākabhattañca gilānabhesajjañca dhuvayāgu ca bhikkhunisaṅghassa udakasāṭikācāti imā aṭṭha bhagavatā kattha anuññātā, kaṃ ārabbha kismiṃ vatthusmiṃ anuññātā.</paragraph>
<paragraph line="266"><bold>Vissajjanā –</bold>sāvatthiyaṃ bhante visākhaṃ migāramātaraṃ ārabbha anuññātā, visākhā bhante migāramātā bhagavantaṃ aṭṭhavarāni yāci, tasmiṃ bhante vatthusmiṃ anuññātā.</paragraph>
<paragraph line="267"><bold>Pucchā –</bold>bhagavatā <pageBreak edition="M" number="2.0114" />āvuso mātāpitūnaṃ dānaṃ anujānitvā saddhādeyyaṃ vinipātentassa dukkaṭaṃ kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="268"><bold>Vissajjanā –</bold>sāvatthiyaṃ bhante aññataraṃ bhikkhuṃ ārabbha paññattaṃ, aññatarassa bhante bhikkhuno bahuṃ cīvaraṃ uppannaṃ ahosi, so ca taṃcīvaraṃ mātāpitūnaṃ dātukāmo ahosi, tasmiṃ bhante vatthusmiṃ paññattaṃ.</paragraph>
<paragraph line="269">Mātāpitaroti <pageBreak edition="M" number="2.0115" />kho bhikkhave dadamāne kiṃ vadeyyāma, anujānāmi bhikkhave mātāpitūnaṃ dātuṃ, na ca bhikkhave saddhādeyyaṃ vinipātetabbaṃ, yo vinipāteyya āpatti dukkaṭassa –</paragraph>
<paragraph line="270"><bold>Pucchā –</bold>aññatra vassaṃ vuṭṭhena āvuso aññatra cīvarabhāgaṃ sādiyantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="271"><bold>Vissajjanā –</bold>sāvatthiyaṃ bhante āyasmantaṃ upanandaṃ sakyaputtaṃ ārabbha paññattaṃ, āyasmā bhante upanando sakyaputto aññatra vassaṃ vuṭṭho aññatra cīvarabhāgaṃ sādiyi, tasmiṃ bhante vatthusmiṃ paññattaṃ.</paragraph>
<paragraph line="272"><bold>Pucchā –</bold>anāthakaṃ <pageBreak edition="M" number="2.0117" />āvuso bhikkhuṃ gilānaṃ na upaṭṭhahantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="273"><bold>Vissajjanā –</bold>sāvatthiyaṃ bhante aññataraṃ bhikkhuṃ ārabbha paññattaṃ, bhagavati bhante sāvatthiyaṃ viharati aññatarassa bhikkhuno kucchivikārābādho ahosi, so sake muttakarīse palipanno sayi, tasmiṃ bhante vatthusmiṃ paññattaṃ.</paragraph>
<paragraph line="274"><bold>Pucchā –</bold>naggiyaṃ <pageBreak edition="M" number="2.0119" />āvuso titthiyasamādānaṃ samādiyantassa thullaccayaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="275"><bold>Vissajjanā –</bold>sāvatthiyaṃ bhante aññataraṃ bhikkhuṃ ārabbha paññattaṃ, aññataro bhante bhikkhu naggiyaṃ titthiyasamādānaṃ samādiyi, tasmiṃ bhante vatthusmiṃ paññattaṃ.</paragraph>
<paragraph line="276"><bold>Pucchā –</bold>sabbanīlakāni <pageBreak edition="M" number="2.0120" />vā āvuso cīvarāni sabbapītakāni vā sabbalohitakāni vā sabbamañjiṭṭhakāni vā sabbakaṇhānivāti evarūpāni cīvarāni dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="277"><bold>Vissajjanā –</bold>sāvatthiyaṃ <pageBreak edition="M" number="2.0121" />bhante chabbaggiye bhikkhū ārabbha paññattaṃ, chabbaggiyā bhante bhikkhū sabbanīlakādīni cīvarāni dhāresuṃ, tasmiṃ bhante vatthusmiṃ paññattaṃ.</paragraph>
<paragraph line="278"><bold>Pucchā –</bold>kañcukaṃ <pageBreak edition="M" number="2.0122" />vā āvuso veṭhanaṃ vā dhārentassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="279"><bold>Vissajjanā –</bold>sāvatthiyaṃ bhante chabbaggiyeva bhikkhū ārabbha paññattaṃ, chabbaggiyā bhante bhikkhū kañcukampi dhāresuṃ veṭhanampi dhāresuṃ, tasmiṃ bhante vatthusmiṃ paññattaṃ.</paragraph>
<paragraph line="280"><bold>Pucchā –</bold>cīvarasaññuttaṃ pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="281"><bold>Vissajjanā –</bold>cīvarasaññuttaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante tisso āpattiyo.</paragraph>
<subhead line="282">6. Campeyyakkhandhaka</subhead>
<paragraph line="283"><bold>Pucchā –</bold>suddhaṃ <pageBreak edition="M" number="2.0124" />āvuso bhikkhuṃ anāpattikaṃ avatthusmiṃ akāraṇe ukkhipantassa dukkaṭaṃ bhagavatā kattha paññattaṃ, kaṃ ārabbha kismiṃ vatthusmiṃ paññattaṃ.</paragraph>
<paragraph line="284"><bold>Vissajjanā –</bold>campāyaṃ bhante sambahule bhikkhū ārabbha paññattaṃ, bhagavati bhante campāyaṃ viharati sambahulā bhikkhū kāsīsu vāsabhagāme suddhaṃ kassapagottaṃ bhikkhuṃ anāpattikaṃ avatthusmiṃ akāraṇe ukkhipiṃsu, tasmiṃ bhante vatthusmiṃ paññattaṃ.</paragraph>
<paragraph line="285"><bold>Pucchā –</bold>campeyyakaṃ <pageBreak edition="M" number="2.0125" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="286"><bold>Vissajjanā –</bold>campeyyakaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante ekā āpatti.</paragraph>
<subhead line="287">10. Kosambakakkhandhaka</subhead>
<paragraph line="288"><bold>Pucchā –</bold>bhedagarukehi <pageBreak edition="M" number="2.0127" />bhikkhave bhikkhūhi na so bhikkhu āpattiyā adassane ukkhipitabboti ca, bhedagarukena bhikkhave bhikkhunā paresampi saddhāya āpattidesetabbāti ca āvuso ayaṃ sāmaggirasaovādo bhagavatā kattha dinno, kaṃ ārabbha kismiṃ vatthusmiṃ dinno.</paragraph>
<paragraph line="289"><bold>Vissajjanā –</bold>kosambiyaṃ bhante sambahule bhikkhū ārabbha dinno, bhagavati bhante kosambiyaṃ viharati aññataro bhikkhu āpattiṃ āpanno ahosi, so tassā āpattiyā āpatti diṭṭhi ahosi, aññe bhikkhū tassā āpattiyā anāpatti diṭṭhino ahesuṃ. So aparena samayena tassā āpattiyā anāpattidiṭṭhi ahosi, aññe bhikkhū tassā āpattiyā āpattidiṭṭhino ahesuṃ. Atha kho te bhante bhikkhū sāmaggiṃ labhitvā taṃ bhikkhuṃ āpattiyā adassane ukkhipiṃsu, tasmiṃ bhante vatthusmiṃ dinno.</paragraph>
<paragraph line="290"><bold>Pucchā –</bold>saṅghabhedassa <pageBreak edition="M" number="2.0130" />āvuso mūlabhūte bhikkhumhi ukkhittake osārite tassa vatthussa vūpasamāya saṅghasāmaggiñca kātuṃ sāmaggī uposathañca kātuṃ bhagavatā kattha anuññātaṃ, kaṃ ārabbha kismiṃ vatthusmiṃ anuññātaṃ.</paragraph>
<paragraph line="291"><bold>Vissajjanā –</bold>sāvatthiyaṃ bhante teyeva ukkhittakānuvattake bhikkhū ārabbha anuññātaṃ, te bhante ukkhittakānuvattakā bhikkhū taṃ ukkhittakaṃ bhikkhuṃ osāretvā yena ukkhepakā bhikkhū tenupasaṅkamiṃsu upasaṅkamitvā te ukkhepake bhikkhū ekadavocuṃ ‘‘yasmiṃ āvuso vatthusmiṃ ahosi saṅghassa <pageBreak edition="M" number="2.0131" />bhaṇḍanaṃ kalaho viggaho vivādo saṅghabhedo saṅgharāji saṅghavavatthānaṃ saṅghanānākaraṇaṃ, so eso bhikkhuṃ āpanno ca ukkhitto ca passi ca osārito ca, handa mayaṃ āvuso tassa vatthussa vūpasamāya saṅghasāmaggiṃ karomā’’ti, tasmiṃ bhante vatthusmiṃ anuññātaṃ.</paragraph>
<paragraph line="292"><bold>Pucchā –</bold>kosambakaṃ <pageBreak edition="M" number="2.0132" />pucchissaṃ, sanidānaṃ saniddesaṃ. Samukkaṭṭhapadānaṃ āvuso kati āpattiyo.</paragraph>
<paragraph line="293"><bold>Vissajjanā –</bold>kosambakaṃ vissajjissaṃ, sanidānaṃ saniddesaṃ. Samukkaṭṭhapadānaṃ bhante ekā āpatti.</paragraph>
</body>
</document>