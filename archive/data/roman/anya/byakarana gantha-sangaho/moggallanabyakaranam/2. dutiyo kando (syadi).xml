<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/e0801n.nrf2.xml</normativeSource>
    <archivePath>roman/anya/byakarana gantha-sangaho/moggallanabyakaranam/2. dutiyo kando (syadi).xml</archivePath>
    <baseFileName>2. dutiyo kando (syadi)</baseFileName>
    <titlePath>2. Dutiyo kaṇḍo (syādi) - Moggallānabyākaraṇaṃ - Byākaraṇa gantha-saṅgaho - Anya</titlePath>
    <versions>
    </versions>
  </metadata>
  <content>
    <chapter line="1">2. Dutiyo kaṇḍo (syādi)</chapter>
    <paragraph line="2" number="1"> Dve <pageBreak edition="M" number="0.0067" /> dve-kānekesu nāmasmā si yo, aṃ yo, nā hi, sa naṃ, smā hi, sa naṃ, smiṃ su.</paragraph>
    <paragraph line="3">Etesaṃ dve dve honti ekānekatthesu vattamānato nāmasmā. Muni munayo, muniṃ munayo, muninā munīhi, munissa munīnaṃ, munismā munīhi, munissa munīnaṃ, munismiṃ munīsu, evaṃ kumārī kumāriyo, kaññā kaññāyoti. Etāni satta dukāni satta vibhattiyo vibhāgo vibhatīti katvā, ettha siamitī-kārā-kārā ‘‘kimaṃ sisu’’ 2,200 ti saṃketatthā.</paragraph>
    <paragraph line="4" number="2"> Kamme dutiyā.</paragraph>
    <paragraph line="5">Karīyati kattu kiriyāyā-bhisambandhīyatīti kammaṃ, tasmiṃ dutiyāvibhatti hotaṃ. Kaṭaṃ karoti, odanaṃ pacati, ādiccaṃ passati.</paragraph>
    <paragraph line="6">‘Odano paccatī’ti odanasaddato kammatā nappatīyate, kiñcarahi? Ākhyātato. ‘Kaṭaṃ karoti vipulaṃ dassanīya’nti attheva guṇayuttassa kammatā, icchitepi kammattāva dutiyā siddhā gāvuṃ payo dohati, gomantaṃ gāvaṃ yācati, gāvamavarundhati vajaṃ, māṇavakaṃ maggaṃ pucchati, gomantaṃ gāvaṃ bhikkhate, rukkhamavacināti phalāni, sissaṃ dhammaṃ brūte, sissaṃ dhammamanusāsatīti. Evaṃ anicchitepi ahiṃ laṅghayati, visaṃ bhakkheti. Yaṃnevicchitaṃ nāpi <pageBreak edition="M" number="0.0068" /> anicchitaṃ, tatthāpi dutiyā siddhā. Gāmaṃ gacchanto rukkhamūlamupasappati.</paragraph>
    <paragraph line="7">Pathaviṃ adhisessati, gāmamadhitiṭṭhati, rukkhamajjhāsatetiadhisīṭhāsānaṃpayoge-dhikaraṇe kammavacanicchā, vatticchāto hi kārakāni honti. Taṃ yathā-valāhakā vijjotate, valāhakassa vijjotate, valāhako vijjotate, valāhake vijjotate, valāhakena vijjotateti. Evamabhinivisassa vā dhammamabhinivisate dhamme vā.</paragraph>
    <paragraph line="8">Tathā upanvajjhāvasassābhojana nivuttivacanassa gāmamupavasati, ga, mamanuvasati, pabbatamadhivasati, gharamāvasati. Abhojananivutti vacanassāti kiṃ? Gāme upavasati, bhojananivuttiṃ karotīti attho. Tappānācārepi kammattāva dutiyā siyā nadimpivati, gāmaṃ carati, evaṃ ‘sace maṃ ālapissatī’tiādīsupi. Vihitāva patidhayoge dutiyā – ‘paṭibhantu taṃ cunda bojjhaṅgā’ti. Taṃ pati bojjhaṅgā bhāsantūti attho, yadātu dhātunāyutto pati, tadā tenā-yogā sambandhe chaṭṭhīva ‘tassa nappaṭibhātī’ti. Akkhe dibbati, akkhehi dibbati, akkhesu dibbatīti kammakaraṇādhikaraṇavacanicchā.</paragraph>
    <paragraph line="9" number="3"> Kāladdhānamaccantasaṃyoge.</paragraph>
    <paragraph line="10">Kiriyā, guṇa, dabbehi sākallena kāladdhānaṃ sambandho accantasaṃyogo. Tasmiṃ viññāyamāne kālasaddehi addhaaddehi ca dutiyā hoti. Māsamadhīte, māsaṃ kalyāṇi, māsaṃ <pageBreak edition="M" number="0.0069" /> guḷadhānā, kosamadhīte, kosaṃ kuṭilā nadī, kosaṃ pabbato. Acantasaṃyogeti kiṃ? Māsassa dvīhamadhīte, kosassekadese pabbato.</paragraph>
    <paragraph line="11">Pubbaṇhasamayaṃ nivāsetvā, ekaṃ samayaṃ bhagavā, imaṃ rattiṃ cattāro mahārājāti evamādīsu kālavācī hi accantasaṃyogattāva dutiyā siddhā. Vibhattivipallāsenapi vā bahulaṃvidhānā.</paragraph>
    <paragraph line="12">Phalappattiyaṃ kiriyāparisamattyapavaggo, tasmiṃ viññāyamāne kāladdhānaṃ kiriyāyāccantasaṃyoge tatiyābhimatā, sāpi karaṇattāva siddhā ‘māsenānuvāko-dhīto, kosenānuvāko-dhīto’ti. Anapavaggetu asādhakatamattākaraṇattābhāve dutiyāva ‘māsamadhīto-nuvāko, na cāne na gahito’ti.</paragraph>
    <paragraph line="13">Kārakamajjhe ye kāladdhānavācino, tato sattamīpañcamiyo abhimatā ‘ajja bhutvā devadatto dvihe bhuñjissati, dvīhā bhuñjissati, atraṭṭho-yamissāso kose lakkhaṃ vijjhati, kosā lakkhaṃ vijjhatī’ti, tāpīha sakasakakārakavacanicchāyeva siddhā.</paragraph>
    <paragraph line="14" number="4"> Gati bodhāhāra saddatthākammaka bhajjādīnaṃ payojje.</paragraph>
    <paragraph line="15">Gamanatthānaṃ bodhatthānaṃ āhāratthānaṃ saddatthānamakammakānaṃ bhajjādīnañca payojje kattari dutiyā hoti. Sāmatthiyā ca payojakabyāpārena kammatāvassa hotīti patīyate. Gamayati māṇavakaṃ gāmaṃ, yāpayati māṇavakaṃ gāmaṃ, bodhayati māṇavakaṃ dhammaṃ, vedayati māṇavakaṃ dhammaṃ, bhojayati māṇa-vakaṃ <pageBreak edition="M" number="0.0070" /> modakaṃ, āsayati māṇavakaṃ modakaṃ, ajjhāpayati māṇavakaṃ vedaṃ, pāṭhayati māṇavakaṃ vedaṃ, āsayati devadattaṃ, sāyayati devadattaṃ, aññaṃ bhajjāpeti, aññaṃ koṭṭāpeti, aññaṃ santharāpeti. Etesamevāti kiṃ? Pāceti odanaṃ devadattena yaññadatto. Payojjeti kiṃ? Gacchati devadatto. Yadā carahi gamayati devadattaṃ yaññadatto, tamaparo payojeti, tadā gamayati devadattaṃ yaññadatteneti bhavitabbaṃ … gamayatissā-gamanatthattā.</paragraph>
    <paragraph line="16" number="5"> Harādīnaṃ vā.</paragraph>
    <paragraph line="17">Harādīnaṃ payojje kattari dutiyā hoti vā. Hāreti bhāraṃ devadattaṃ devadatteneti vā, ajjhohāreti sattuṃ devadattaṃ devadatteneti vā, kāreti kaṭaṃ devadattaṃ devadatteneti vā dassayate janaṃ rājaṃ janeneti vā, abhivādayate guruṃ devadattaṃ devadatteneti vā.</paragraph>
    <paragraph line="18" number="6"> Na khādādīnaṃ.</paragraph>
    <paragraph line="19">Khādādīnaṃ payojje kattari dutiyā na hoti. Khādayati devadattena, ādayati devadattena, avha, payati devadattena, saddāyayati devadattena, kandayati devadattena, nāyayati devadattena.</paragraph>
    <paragraph line="20">(1) Vahissāniyantuke. Vāhayati bhāraṃ devadattena aniyantuketi kiṃ? Vāha-yati bhāraṃ balībadde.</paragraph>
    <paragraph line="21">(2) Bhakkhissāhiṃ <pageBreak edition="M" number="0.0071" /> sāyaṃ. Bhakkhayati modake devadattena. Ahiṃsāyanti kiṃ? Bhakkhayati balībadde sassaṃ.</paragraph>
    <paragraph line="22" number="7"> Jhādīhi yuttā.</paragraph>
    <paragraph line="23">Dhīādīhi yuttato dutiyā hoti. Dhiratthu maṃ pūtikāyaṃ, antarā ca rājagahaṃ antarā ca nālandaṃ, samādhānamantarena, mucalindamabhito saramiccādi, chaṭṭhiyāpavādo-yaṃ.</paragraph>
    <paragraph line="24" number="8"> Lakkhaṇitthambhūtavicchāsvabhinā.</paragraph>
    <paragraph line="25">Lakkhaṇādīsvatthesvabhinā yuttamhā dutiyā mahāti. Rukkhamabhi vijjotate vijju, sādhu devadatto mātaramabhi, rukkhaṃ rukkhamabhitiṭṭhati.</paragraph>
    <paragraph line="26" number="9"> Patiparīhi bhāge ca.</paragraph>
    <paragraph line="27">Patiparīhi yuttamhā lakkhaṇādīsu bhāge catthe dutiyā hoti. Rukkhaṃ pati vijjotate vijju, sādhu devadatto mātaraṃ pati, rukkhaṃ rukkhaṃ pati tiṭṭhati, yadettha maṃ pati siyā. Rukkhaṃ pari vijjotate vijju, sādhu devadatto mātaraṃ pari, rukkhaṃ rukkhaṃ pari tiṭṭhati, yadettha maṃ pari siyā.</paragraph>
    <paragraph line="28" number="10"> Anunā.</paragraph>
    <paragraph line="29">Lakkhaṇādīsvatthesvanunā yuttamhā dutiyā hoti. Rukkhamanu vijjotate vijju, saccakiriyamanu vuṭṭhi pāvassi, hetu ca lakkhaṇaṃ bhavati, sādhu devadatto mātaramanu, rukkhaṃ rukkhamanu tiṭṭhati, yadettha maṃ anu siyā.</paragraph>
    <paragraph line="30" number="11"> Sahatthe.</paragraph>
    <paragraph line="31">Sahatthe-nunā <pageBreak edition="M" number="0.0072" /> yuttamhā dutiyā hoti. Pabbatamanu senā tiṭṭhati.</paragraph>
    <paragraph line="32" number="12"> Hīne.</paragraph>
    <paragraph line="33">Hīnatthe-nunā yuttamhā dutiyā hoti. Anu sāriputtaṃ paññavanto.</paragraph>
    <paragraph line="34" number="13"> Upena.</paragraph>
    <paragraph line="35">Hīnatthe upena yuttamhā dutiyā hoti. Upa sāriputtaṃ paññavantho.</paragraph>
    <paragraph line="36" number="14"> Sattamyādhikye.</paragraph>
    <paragraph line="37">Ādhikyatthe upena yuttamhā sattamī hoti. Upa khāriyaṃ doṇo.</paragraph>
    <paragraph line="38" number="15"> Sāmitte-dhinā.</paragraph>
    <paragraph line="39">Sāmibhāvatthe-dhinā yuttamhā sattamī hoti. Adhi brahmadatte pañcālā, adhi pañcālesu brahmadatto.</paragraph>
    <paragraph line="40" number="16"> Kattukareṇesu tatiyā.</paragraph>
    <paragraph line="41">Kattari karaṇe ca kārake tatiyā hoti. Purisena kataṃ, asinā chindati. Pakatiyā-bhirūpo, gotthena gotamo, sumedho nāma nāmena, jātiyā sattavassikoti bhūdhātussa sambhavā karaṇe eva tatiyā. Evaṃ samena dhāvati visamena <pageBreak edition="M" number="0.0073" /> dhāvati, dvidoṇena dhaññaṃ kiṇāti, pañcakena pasavo kiṇātīti.</paragraph>
    <paragraph line="42" number="17"> Sahatthena.</paragraph>
    <paragraph line="43">Sahatthena yoge tatiyā siyā. Puttena saha gato, puttena saddhiṃ āgato, tatiyāpi chaṭṭhīva appadhāne eva bhavati.</paragraph>
    <paragraph line="44" number="18"> Lakkhaṇe.</paragraph>
    <paragraph line="45">Lakkhaṇe vattamānato tatiyā siyā. Tidaṇḍakena paribbājakamaddakkhī, akkhinā kāṇo, tena hi aṅgena aṅgino vikāro lakkhīyate.</paragraph>
    <paragraph line="46" number="19"> Hetumhi.</paragraph>
    <paragraph line="47">Takkiriyā yogge tatiyā siyā. Annena vasati, vijjāya yaso.</paragraph>
    <paragraph line="48" number="20"> Pañcamīṇe vā.</paragraph>
    <paragraph line="49">Iṇe hetumhi pañcamī hoti vā. Satasmā baddho, satena vā.</paragraph>
    <paragraph line="50" number="21"> Guṇe.</paragraph>
    <paragraph line="51">Paraṅgabhūte hetumhi pañcamī hoti vā. Jaḷattā baddho jaḷattena vā, paññāya mutto, hutvā abhāvatoaniccā, saṅkhāranirodhā viññāṇanirodho.</paragraph>
    <paragraph line="52" number="22"> Chaṭṭhī <pageBreak edition="M" number="0.0074" /> hetvatthehi.</paragraph>
    <paragraph line="53">Hetvatthavācīhi yoge hetumhi chaṭṭhī siyā. Udarassa hetu, udarassa kāraṇā.</paragraph>
    <paragraph line="54" number="23"> Sabbādito sabbā.</paragraph>
    <paragraph line="55">Hetvatthehi yoge sabbādīhi sabbā vibhattiyo honti. Ko hetu, kaṃ hetuṃ, kena hetunā, kassa hetussa, kasmā hetusmā, kassa hetussa, kasmiṃ hetusmiṃ, kiṃ kāraṇaṃ, kena kāraṇena, kiṃ nimittaṃ, kena nimittena, kiṃ payojanaṃ, kena payojanena iccevamādi. Hetvatthehītveva? Kena kataṃ.</paragraph>
    <paragraph line="56" number="24"> Catutthī sampadāne.</paragraph>
    <paragraph line="57">Yassa sammā padīyate tasmiṃ catutthī siyā. Saṅghassa dadāti. Ādhāravivakkhāyaṃ sattamīpi siyā saṅghe dehi.</paragraph>
    <paragraph line="58" number="25"> Tādatthye.</paragraph>
    <paragraph line="59">Tasse-daṃ tadatthaṃ, tadatthabhāve jotanīye nāmasmā catutthī siyā. Sītassa paṭighātāya, atthāya hitāya (sukhāya) devamanussānaṃ, nālaṃ dārabharaṇāya, yūpāya dāru, pākāya vajatītvevamādi.</paragraph>
    <paragraph line="60">Kassa sāduṃ na ruccabhi, mā-yasmantānampi saṅghabhedo ruccittha, khamati saṅghassa, bhattamassa nacchādesīti chaṭṭhī sambandhavacanicchāyaṃ, na cevaṃ virodho siyā sadisarūpattā, evaṃvidhesu ca sambandhassa saddikānumatattā <pageBreak edition="M" number="0.0075" />, kassa vā tvaṃ dhammaṃ rocesīti atthamatte paṭhamā.</paragraph>
    <paragraph line="61">Evamaññāpi vidhaññayyā, paratopi yathāgamaṃ.</paragraph>
    <paragraph line="62">Rañño sataṃ dhāreti, rañño chattaṃ dhāretīti sambandhe chaṭṭhī, evaṃ rañño silāghate, rañño hanute, rañño upatiṭṭhate, rañño sapate, devāpi tassa pihayanti tādino, tassa kujjha mahāvīra, yadihaṃ tassa pakuppeyyaṃ, duhayati disānaṃ megho, yo mittānaṃ na dūbhati, yo appaduṭṭhassa narassa dussati, kyāhaṃ ayyānaṃ aparajjhāmi, issayanti samaṇānaṃ titthiyā, dhammena nayamānānaṃ kā usūyā rañño bhāgyamārajjhati, rañño bhāgyamikkhate, tena yācito ayācito vā tassa gāvo paṭisuṇāti, gāvo āsuṇāti, bhagavato paccassosuṃ, hotu patigiṇāti, hotvanugiṇāti, ārocayāmi vo pativedayāmi vo, dhammaṃ te desessāmi, yathā vo bhagavā byākareyya, alaṃ te idha vāsena, kiṃ te jaṭāhi dummedha, arahati mallo mallassāti.</paragraph>
    <paragraph line="63">Jīvitaṃ tiṇāyapi na maññamānoti tādatthya catutthī, tiṇena yo attho tadatthāyapīti attho, ‘‘yo ca sītañca uṇhañca, tiṇā bhiyyo na maññati’’ tiṇamiva jīvitaṃ maññamānoti savisayāva vibhattiyo. Saggāya gacchatīti tādatthye catutthī, yo hi saggaṃ gacchati tadatthaṃ tassa gamananti, kammavacanicchāyantu dutiyāva saggaṃ gacchatīti.</paragraph>
    <paragraph line="64">Āyu <pageBreak edition="M" number="0.0076" /> bhoto hotu, ciraṃ jīvitaṃ, bhaddaṃ kalyāṇaṃ atthaṃ payojanaṃ, kusalaṃ anāmayaṃ, hitaṃ pathyaṃ sukhaṃ sātaṃ bhoto hotu, sādhu sammuti metassa, puttassāvikareyya guyhamatthaṃ, tassa me sakko pāturahosi, tassa pahiṇeyya, bhikkhūnaṃ dutaṃ pāhesi, kappati samaṇānaṃ āyogo, ekassa dvinnaṃ tiṇṇaṃ vā pahoti, upamaṃ te karissāmi, añjaliṃ te paggaṇhāmi, tassa phāsu, lokassattho, namo te purisājañña, sotthi tassa, alaṃ mallo mallassa, samattho mallo mallassa, tassa hitaṃ, tassa sukhaṃ, svāgataṃ te mahārājāti sabbattha chaṭṭhī sambandhe, evaṃvidhamaññampeva viññeyyaṃ yathāgamaṃ.</paragraph>
    <paragraph line="65" number="26"> Pañcamyavadhismā.</paragraph>
    <paragraph line="66">Padatthāvadhismā pañcamīvibhatti hoti. Gāmasmā āgacchatu, evaṃ corasmā bhāyati, corasmā uttasati, orasmā tāyati, corasmā rakkhatīti, sace bhāyatha dukkhassa, pamāde bhayadassivā, tasanti daṇḍassāti chaṭṭhī sattamiyopi honteva sambandhādhāravacanicchāyaṃ.</paragraph>
    <paragraph line="67">Ajjhenā parājeti, paṭipakkhe parājetīti savisayāva vibhattiyo. Sace kevaṭṭassa parajjissāmīti chaṭṭhīpi hoti sambandhavacanicchāyaṃ. Yavehi gāvo vāreti, pāpā cittaṃ nivāraye, kāke rakkhati taṇḍulāti savisayeva pañcamī. Cittaṃ rakkhetha medhāvīti dutiyāva dissati kammatthe. Upajjhāyā antaradhāyati <pageBreak edition="M" number="0.0077" />, upajjhāyā adhite, kāmato jāyate sokoti savisaye pañcamī.</paragraph>
    <paragraph line="68">Tattheva-ntaradhāyi su, naṭassa suṇoti, padumaṃ tattha jāyethāti sattamīchaṭṭhiyopi honteva savisaye. Himavantā pabhavati gaṅgā, pāṇātipātā viramassu khippaṃ, añño devadattā, bhinno devadattāti savisayeva pañcamī. Evaṃ ārā so āsavakkhayā, itaro devadattā, uddhaṃ pādatalā adho kesamatthakā, pubbo gāmā, pubbeva sambodhā, tato paraṃ, tato aparena samayena, tatuttarinti. Sambandhavacanicchāyaṃ chaṭṭhīpi purato gāmassa, dakkhiṇato gāmassa, upari pabbatassa, heṭṭhā pāsādassāti. Pāsādamāruyha pekkhati pāsādā pekkhati, āsane upavisitvā pekkhati āsanā pekkhatīti avadhivacanicchāyaṃ pañcamī.</paragraph>
    <paragraph line="69">Pucchānākhyānesu kuto bhavaṃ? Pātaṭaliputtasmāti. Tathā desakālamānepi pāṭaliputtasmā rājagahaṃ satta yojanāni, sattasu yojanesūti vā. Evaṃ ito tiṇṇaṃ māsāna-maccayenāti, kicchāladdhanti guṇe pañcamī. Kicchena me adhigatanti hetumhi karaṇe vā tatiyā. Evaṃ thokā mutto, thokena muttoti. Thokaṃ calatīti kiriyāvisesane kammani dutiyā.</paragraph>
    <paragraph line="70">Dūranti katthayogepi savisayeva pañcamīchaṭṭhiyo siyuṃ, dūraṃ gāmasmā, antikaṃ gāmasmā, dūraṃ gāmassa, antikaṃ gāmassāti, dūranti katthehi tu sabbāva savisaye siyuṃ bādhakābhāvā dūro gāmo, antiko gāmotvevamādi.</paragraph>
    <paragraph line="71">Keci <pageBreak edition="M" number="0.0078" /> panāhu ‘asattavacanahetehi pāṭipadikatthe dutiyātatiyāpañcamīsattamiyo, sattavacanehi tu sabbāva savisaye’ti, te panaññeheva paṭikkhittā. Dūraṃ maggo, antikaṃ maggoti kiriyāvisesanaṃ… bhūdhātussa gammamānattā. Visuddho lobhanīyehi dhammehi, parimutto so dukkhasmā vivicceva kāmehi, gambhīrato ca puthulato ca yojanaṃ, āyāmena yojanaṃ, tato pabhuti, yato sarāmi attānanti savisayeva vibhattiyo.</paragraph>
    <paragraph line="72" number="27"> Apaparīhi vajjane.</paragraph>
    <paragraph line="73">Vajjane vattamānehi apaparīhi yoge pañcamī hoti. Apa sālāya āyanti vāṇijā, pari sālāya āyanti vāṇijā, sālaṃ vajjetvāti attho. Vajjaneti kiṃ? Rukkhaṃ parivijjotate vijju. Āpāṭaliputtasmā vassi devoti mariyādā-bhividhīsvavadhi visayeva pañcamī, vinā pāṭaliputtena saha veti viseso, evaṃ yāva pāṭaliputtasmā vassi devoti.</paragraph>
    <paragraph line="74" number="28"> Paṭinidhipaṭidānesu patinā.</paragraph>
    <paragraph line="75">Paṭinidhimhi paṭidāne ca vattamānena patinā yoge nāmasmā pañcamī vibhatti hoti. Buddhasmā pati sāriputto, ghatamassa tesasmā pati dadāti, paṭinidhipaṭidānesūti kiṃ? Rukkhaṃ pati vijjotate.</paragraph>
    <paragraph line="76" number="29"> Rite dutiyā ca.</paragraph>
    <paragraph line="77">Ritesaddena <pageBreak edition="M" number="0.0079" /> yoge nāmasmā dutiyā hoti pañcamī ca. Rite saddhammaṃ, rite saddhammā.</paragraph>
    <paragraph line="78" number="30"> Vinā-ññatra tatiyā ca.</paragraph>
    <paragraph line="79">Vinā-ññatrasaddehi yoge nāmasmā tatiyā ca hoti dutiyā pañcamiyo ca. Vinā vātena, vinā vātaṃ, vinā vātasmā, aññatra ekena piṇḍapātanīhārakena, aññatra dhammaṃ, aññatra dhammā.</paragraph>
    <paragraph line="80" number="31"> Puthanānāhi.</paragraph>
    <paragraph line="81">Etehi yoge tatiyā hoti pañcamī ca. Puthageva janena, puthageva janasmā, janena nānā, janasmā nānā.</paragraph>
    <paragraph line="82" number="32"> Sattamyādhāre.</paragraph>
    <paragraph line="83">Kiriyādhāra bhūta kattu kammānaṃ dhāraṇena yo kiriyāyādhāro tasmiṃ kārake nāmasmā sattamī hoti. Kaṭe nisīdati (devadatto), thāliyaṃ odanaṃ pacati, ākāse sakunā, bhilesu telaṃ, gaṅgāyaṃ vajo.</paragraph>
    <paragraph line="84" number="33"> Nimitte.</paragraph>
    <paragraph line="85">Nimittatthe sattamī hoti. Ajinamhi haññate dīpi, musāvāde pācitthiyaṃ.</paragraph>
    <paragraph line="86" number="34"> Yabbhāvobhāvalakkhaṇaṃ.</paragraph>
    <paragraph line="87">Yassa <pageBreak edition="M" number="0.0080" /> bhāvo bhāvantarassa lakkhaṇaṃ bhavati, tato sattamī hoti. Gāvīsu duyhamānāsu gato, duddhāsu āgato. Bhāvoti kiṃ? Yo jaṭāhi so bhuñjati. Bhāvalakkhaṇanti kiṃ? Yo bhuñjati so devadatto, ‘‘akāle vassati tassa, tāle tassa na vassatī’’ti visayasattamī.</paragraph>
    <paragraph line="88" number="35"> Chaṭṭhī cānādare.</paragraph>
    <paragraph line="89">Yassa bhāvo bhāvantarassa lakkhaṇaṃ bhavati, tato chaṭṭhī bhavati sattamī ca anādare gamyamāne. ‘‘Ākoṭayanto so neti, sivirājassa pekkhato’’, ‘‘maccu gacchati ādāya, pekkhamāne mahājane’’.</paragraph>
    <paragraph line="90">Gunnaṃ sāmīti sambandhe chaṭṭhī, gosu sāmīti visayasattamī, evaṃ gunnamissaro, gosvissaro, gunnaṃ adhipati, gosu adhipati, gunnaṃ dāyādo, gosu dāhādo, dunnaṃ sakkhi, gosu sakkhi, gunnaṃ patibhū, gosu patibhū, gunnaṃ pasūto, gosu pasūto, kusalā naccagītassa, kusalā naccagīte, āyutto kaṭakaraṇassa, āyutto kaṭakaraṇeti.</paragraph>
    <paragraph line="91">Tathādhāravacanicchāyaṃ sattamī, bhikkhūsu abhivādenti, muddhani dhumbitvā, bāhāsu gahetvā, hatthesu piṇḍāya caranti, pathesu gacchanti, kadalīsu gaje rakkhantīti. Ñāṇasmiṃ pasannoti visayasattamī, ñāṇena pasannoti karaṇe tatiyā, evaṃ ñāṇasmiṃ ussukko ñāṇena ussukkoti.</paragraph>
    <paragraph line="92" number="36"> Yato niddhāraṇaṃ.</paragraph>
    <paragraph line="93">Jātiguṇakiriyāhi <pageBreak edition="M" number="0.0081" /> samudāyatekadesassa puthakkaraṇaṃ niddhāraṇaṃ. Yato taṃ karīyati, tato chaṭṭhīsattamiyo honti. Sālayo sūkadhaññānaṃ pathyatamā, sālayo sūkadhaññesu pathyatamā, kaṇhā gāvīnaṃ sampannakhīratamā, kaṇhā gāvīsu sampannakhīratamā, gacchataṃ dhāvanto sīghatamo, gacchantesu dhāvanto sīghatamo. Sīlameva sutā seyyoti avadhimhiyeva pañcamī.</paragraph>
    <paragraph line="94" number="37"> Paṭhamātthamatte.</paragraph>
    <paragraph line="95">Nāmassābhidheyyamatte paṭhamāvibhatti hoti. Rukkho. Itthi pumā napuṃsakanti liṅgampi saddatthova, tathā doṇo khārī āḷhakanti parimāṇampi saddatthova, eko dve bahavoti saṅkhyāpi saddatthova.</paragraph>
    <paragraph line="96" number="38"> Āmantaṇe.</paragraph>
    <paragraph line="97">Sato saddenābhimukhīkaraṇamāmantaṇaṃ. Tasmiṃ visaye paṭhamā vibhatti hoti. Bhopurisa, bhokkatthi, bho napuṃsaka.</paragraph>
    <paragraph line="98" number="39"> Chaṭṭhī sambandhe.</paragraph>
    <paragraph line="99">Kiriyākārakasañjāto assedambhāvahetuko sambandho nāma. Tasmiṃ chaṭṭhī vibhatti hoti. Rañño puriso, sarati rajjassāti sambandhe chaṭṭhī, rajjasambandhiniṃ satiṃ karotīti attho, kammavacanicchārantu dutiyāva sarati rajjaṃ. Tathā rajakassa vatthaṃ <pageBreak edition="M" number="0.0082" /> dadāti, paharato piṭṭhiṃ dadāti, bālo pūrati pāpassa, amacce tāta jānāhi, dhīre atthassa kovide, divasassa tikkhattuṃ, sakiṃ pakkhassa, pūraṃ hiraññasuvaṇṇassa kumbhantvevamādi.</paragraph>
    <paragraph line="100">Kitakappayoge kaktukammesu bahulaṃ sambandhavacanicchāyaṃ chaṭṭhī, sādhu sammato bahujanassa, suppaṭividdhā buddhānaṃ dhammadhātu, dhammassa gutto medhāvī, amataṃ tesaṃ paribhuttaṃ, tassa bhavanti vattāro, avisaṃvādako lokassa, alajjīnaṃ nissāya, catunnaṃ mahābhūtānaṃ upādāya pasādotvevamādi.</paragraph>
    <paragraph line="101">Kattukammavacanicchāyantu tatiyā dutiyāyo ca, sañcatto pitarā ahaṃ, sarasi tvaṃ evarūpiṃ vācaṃ bhāsitā, bhagavantaṃ dassanāyatvevamādi.</paragraph>
    <paragraph line="102" number="40"> Tulyatthena vā tatiyā.</paragraph>
    <paragraph line="103">Tulyatthena yoge chaṭṭhī hoti tatiyā vā, tulyo pitu, tulyo pitarā, sadiso pitu, sadiso pitarā, iha kathaṃ tatiyā na hoti? Ajjunassa tulā natthi, kesavassupamā na ceti, nete tulyatthā, kiñjarahi tulyānamopammatthā.</paragraph>
    <paragraph line="104" number="41"> Ato yonaṃ ṭāṭe.</paragraph>
    <paragraph line="105">Akāranthato nāmasmā yonaṃ ṭāṭe honti yathākkamaṃ, ṭakārā sabbadesatthā, buddhā buddhe, atoti kiṃ? Kaññāyo, itthiyo, vadhuyo, idha kasmā na bhavati aggayo. Avidhānasāmatthiyā.</paragraph>
    <paragraph line="106" number="42"> Ninaṃ vā.</paragraph>
    <paragraph line="107">Akārantato <pageBreak edition="M" number="0.0083" /> nāmasmā ninaṃ ṭāṭe vā honti yathākkamaṃ. Rūpā, rūpe, rūpāni, atotveva aṭṭhīni.</paragraph>
    <paragraph line="108" number="43"> Smāsmiṃnaṃ.</paragraph>
    <paragraph line="109">Akārantato nāmasmā smāsminnaṃ ṭāṭe vā honti yathākkamaṃ. Buddhā buddhasmā, buddhe buddhasmiṃ, atotveva aggismā aggismiṃ.</paragraph>
    <paragraph line="110" number="44"> Sassāya catutthiyā.</paragraph>
    <paragraph line="111">Akārantato parassa sassa catutthiyā āyo hoti vā. Buddhāya buddhassa, bhiyyo tādatthyeyevāyamāyo dissate, kvacidevaññattha, atotveva isissa, catutthiyāti kiṃ? Buddhassa mukhaṃ, attatthanti atthasaddena samāso.</paragraph>
    <paragraph line="112">Sabbāditopi smāsmiṃsānaṃ ṭāṭeāyā honteva… niruttikārānumatattā buddhavacane sandassanavato ca, tatrodamudāharaṇaṃ ‘asmā lokā paramhā ca, ubhayā dhaṃsate naro’, ‘tyāhaṃ mante paratthaddho’, ‘yāyeva kho panatthāya āgaccheyyātho tamevatthaṃ sādhukaṃ manasikareyyātho’ti.</paragraph>
    <paragraph line="113" number="45"> Ghapatekasmiṃ nādīnaṃ yayā.</paragraph>
    <paragraph line="114">Ghapato nādīnamekasmiṃ yayā honi yathākkamaṃ. Kaññāya, rattiyā, itthiyā, dhenuyā, vadhuyā, ekasminti kiṃ? Kaññāhi, rattīhi.</paragraph>
    <paragraph line="115" number="46"> Ssā vā tetimāmūhi.</paragraph>
    <paragraph line="116">Ghapasaññehi <pageBreak edition="M" number="0.0084" /> tetimāmūhi nādīnamekasmiṃssā vā hoti, tassā kataṃ, tassā dīyate, tassā nissaṭaṃ, tassā pariggaho, tassā patiṭṭhitaṃ, tāya vā, evaṃ etissā etāya, imissā imāya, amussā amuyā, etehīti kiṃ? Sabbāya, nādīnaṃ tveva? Sā, ghapatotveva? Tāhi amūhi.</paragraph>
    <paragraph line="117" number="47"> Naṃmhi nuka dvādīnaṃ sattarasannaṃ.</paragraph>
    <paragraph line="118">Dvādīnaṃ sattarasannaṃ saṅkhyānaṃ nuka hoti naṃmhi vibhattamhi, dvinnaṃ catunnaṃ, pañcannaṃ, evaṃ yāva aṭṭhārasannaṃ, ukāro uccāraṇattho, kakāro antāvayavattho, tena naṃmhi na dīgho.</paragraph>
    <paragraph line="119" number="48"> Basukatinnaṃ.</paragraph>
    <paragraph line="120">Naṃmhi bahuno katissa ca nuka hoti, bahunnaṃ, katinnaṃ.</paragraph>
    <paragraph line="121" number="49"> Ṇṇaṃṇṇannaṃ tito jhā.</paragraph>
    <paragraph line="122">Jhasaññā tito naṃvacanassa ṇṇaṃṇṇannaṃ hoti, tiṇṇaṃ, tiṇṇannaṃ, jhāti kiṃ tissannaṃ.</paragraph>
    <paragraph line="123" number="50"> Ubhinnaṃ.</paragraph>
    <paragraph line="124">Ubhā naṃvacanassa innaṃ hoti, ubhinnaṃ.</paragraph>
    <paragraph line="125" number="51"> Suña sassa.</paragraph>
    <paragraph line="126">Nāmasmā sassa suña hoti, buddhassa, dvisakārapāṭhena siddhe lāghavatthamidaṃ.</paragraph>
    <paragraph line="127" number="52"> Ssaṃssāssāyesvitare kaññebhimānami.</paragraph>
    <paragraph line="128">Ssamādīsvitarādīnami <pageBreak edition="M" number="0.0085" /> hoti, itarissaṃ, itarissā, ekissaṃ, ekissā, aññissaṃ, aññissā, etissaṃ, etissā, etissāya, imissaṃ, imissā, imissāya, esviti kiṃ? Itarāya, esanti kiṃ? Sabbassaṃ, sabbassā.</paragraph>
    <paragraph line="129" number="53"> Tāya vā.</paragraph>
    <paragraph line="130">Ssamādīsu tassā vā i hoti, tissaṃ tassaṃ, tissā tassā, tissāya tassāya, ssaṃssāssāyesvitveva? Tāya.</paragraph>
    <paragraph line="131" number="54"> Tetimāto sassa ssāya.</paragraph>
    <paragraph line="132">Tāetāimāto sassa ssāyo hoti vā. Tassāya tāya, etissāya etāya, imissāya imāya.</paragraph>
    <paragraph line="133" number="55"> Ratyādīhi ṭo smino.</paragraph>
    <paragraph line="134">Ratyādīhi smino ṭo hoti vā, ratto rattiyaṃ, ādo ādismiṃ.</paragraph>
    <paragraph line="135" number="56"> Suhisubhasso.</paragraph>
    <paragraph line="136">Ubhassa suhisvo hoti. Ubhosu, ubhohi.</paragraph>
    <paragraph line="137" number="57"> Ltupitādinamā simhi.</paragraph>
    <paragraph line="138">Ltuppaccayantānaṃ pitādīnaṃ ca ā hoti simhi. Kattā, pitā. Pitu, mātu, bhāvu, mītu, duhitu, jāmātu, nattu, hotu, potu.</paragraph>
    <paragraph line="139" number="58"> Ge a ca.</paragraph>
    <paragraph line="140">Ltupitādīnaṃ <pageBreak edition="M" number="0.0086" /> a hoti ge ā ca, bho katta, bho kattā, bho pita, bho pitā.</paragraph>
    <paragraph line="141" number="59"> Ayunaṃ vā dīgho.</paragraph>
    <paragraph line="142">A i u iccesaṃ vā dīgho hoti ge pare tiliṅge. Bho purisā, bho purisa, bho aggī, bho aggi, bho bhikkhū, bho bhikkhū.</paragraph>
    <paragraph line="143" number="60"> Ghabrahmādite.</paragraph>
    <paragraph line="144">Ghato brahmādito ca gasse vā hoti. Bhoti kaññe, bhoti kaññā, bho brahme, bho brahma, bho khatte, bho khatta, bho ise, bho isi, bho sakhe, bho sakha. Sakhi sakhīti itthiyaṃ siddhameva. Ākatigaṇo-yaṃ, evamaññatrāpi.</paragraph>
    <paragraph line="145" number="61"> Nammādīhi.</paragraph>
    <paragraph line="146">Ammādīhi gasse na hoti. Bhoti ammā, bhoti annā, bhoti ambā.</paragraph>
    <paragraph line="147" number="62"> Rasso vā.</paragraph>
    <paragraph line="148">Ammādīnaṃ ge rasso hoti vā. Bhoti amma, bhoti ammā.</paragraph>
    <paragraph line="149" number="63"> Gho ssaṃ, ssā, ssāyaṃ tiṃsu.</paragraph>
    <paragraph line="150">Ssamādīsu gho rasso hoti. Tassaṃ, tassā, tassāya, taṃ, sabhatiṃ, esviti kiṃ? Tāya, sabhāya.</paragraph>
    <paragraph line="151" number="64"> Ekavacana yosva-ghonaṃ.</paragraph>
    <paragraph line="152">Ekavacane <pageBreak edition="M" number="0.0087" /> yosu ca ghaokārantavajjitā naṃ nāmānaṃ rasso hoti tiliṅge. Itthiṃ, itthiyā, itthiyo, vadhuṃ vadhuyā, vadhuyo, daṇḍiṃ, daṇḍinā, daṇḍino, sayambhuṃ, sayambhunā, sayambhuvo, agho nanti kiṃ? Kaññāya, kaññāyo, oggahaṇamuttaratthaṃ.</paragraph>
    <paragraph line="153" number="65"> Ge vā.</paragraph>
    <paragraph line="154">Aghonaṃ ge vā rasso hoti tiliṅge, itthi, itthī, vadhu, vadhū, daṇḍi, daṇḍī, sayambhu, sayambhū. Aghonaṃtveva? Bhoti kaññā, bho go.</paragraph>
    <paragraph line="155" number="66"> Sismiṃ nānapuṃsakassa.</paragraph>
    <paragraph line="156">Napuṃsakavajjitassa nāmassa sismiṃ rasso na hoti. Itthī, daṇḍī, vadhū, sayambhū. Sisminti kiṃ? Itthiṃ, anapuṃsakassāti kiṃ? Daṇḍi kulaṃ.</paragraph>
    <paragraph line="157" number="67"> Gossāgasihinaṃsu gāvagavā.</paragraph>
    <paragraph line="158">Gasihinaṃvajjitāsu vibhattīsu gosaddassa gāvagavā honti. (Gāvaṃ, gavaṃ), gāvo, gavo, gāvena, gavena, gāvassa, gavassa, gāvasmā, gavasmā, gāve, gave. Agasihinaṃsūti kiṃ? Bho go, go tiṭṭhati, gohi, gonaṃ.</paragraph>
    <paragraph line="159" number="68"> Sumhi vā.</paragraph>
    <paragraph line="160">Gossa sumhi gāvagavā honti vā. Gāvesu, gavesu, gosu.</paragraph>
    <paragraph line="161" number="69"> Gavaṃ sena.</paragraph>
    <paragraph line="162">Gossa <pageBreak edition="M" number="0.0088" /> se vā gavaṃ hoti saha sena. Gavaṃ, gāvassa, gavassa.</paragraph>
    <paragraph line="163" number="70"> Gunnaṃ ca naṃnā.</paragraph>
    <paragraph line="164">Naṃvacanena saha gossa gunnaṃ hoti gavaṃca vā. Gunnaṃ, gavaṃ, gonaṃ.</paragraph>
    <paragraph line="165" number="71"> Nāssā.</paragraph>
    <paragraph line="166">Goto nāssa ā hoti vā. Gāvā, gavā, gāvena, gavena.</paragraph>
    <paragraph line="167" number="72"> Gāvumhi.</paragraph>
    <paragraph line="168">Aṃvacane gossa gāvha vā hoti. Vāvhaṃ, gāvaṃ, gavaṃ. Gossa goṇādeso na kato… saddantarattā.</paragraph>
    <paragraph line="169" number="73"> Yaṃ pīto.</paragraph>
    <paragraph line="170">Pasaññīto aṃvacanassa yaṃ vā hoti. Itthiyaṃ, itthiṃ. Pītoti kiṃ? Daṇḍiṃ, rattiṃ.</paragraph>
    <paragraph line="171" number="74"> Naṃ jhīto.</paragraph>
    <paragraph line="172">Jhasaññīto aṃvacanassa naṃ vā hoti. Daṇḍinaṃ, daṇḍiṃ. Kathaṃ ‘buddhaṃ ādiccabandhuna’nti? Yogavibhāvā. Jhāti kiṃ? Itthiṃ. Īti kiṃ? Aggiṃ.</paragraph>
    <paragraph line="173" number="75"> Yonaṃ none pume.</paragraph>
    <paragraph line="174">Jhīto <pageBreak edition="M" number="0.0089" /> yonaṃ none vā honti yathākkamaṃ pulliṅge. Daṇḍīno, daṇḍine, daṇḍī, jhīto tveva? Itthiyo, pumeti kiṃ? Daṇḍīni kulāni.</paragraph>
    <paragraph line="175" number="76"> No.</paragraph>
    <paragraph line="176">Jhīto yonaṃ no vā hoti pulliṅge. Daṇḍino tiṭṭhanti, daṇḍino passa, daṇḍī vā.</paragraph>
    <paragraph line="177" number="77"> Smino ni.</paragraph>
    <paragraph line="178">Jhīto smiṃvacanassa ni hoti vā, daṇḍini, daṇḍismiṃ, jhīto tveva? Aggismiṃ.</paragraph>
    <paragraph line="179" number="78"> Ambvādīhi.</paragraph>
    <paragraph line="180">Ambuādīhi sminoni hoti vā, phalaṃ patati ambuni, pupphaṃ yathā paṃsuni ātape kataṃ, vātveva? Ambumhi, paṃsumhi.</paragraph>
    <paragraph line="181" number="79"> Kammādito.</paragraph>
    <paragraph line="182">Kammādito smino ni hoti vā. Kammani kamme. Kamma, camma, vesma, bhasma (asma), brahma, atta, ātuma, ghamma, muddha. Kammāditoti kiṃ? Buddhe.</paragraph>
    <paragraph line="183" number="80"> Nāsseno.</paragraph>
    <paragraph line="184">Kammādito nāvacanassa eno vā hoti. Kammena, kammanā, cammena, cammanā, kammāditotveva? Buddhena.</paragraph>
    <paragraph line="185" number="81"> Jhalā sassa no.</paragraph>
    <paragraph line="186">Jhalato <pageBreak edition="M" number="0.0090" /> sassa no vā hoti. Aggino aggissa, daṇḍino daṇḍissa, bhikkhuno bhikkhussa, sayambhuno sayambhussa,</paragraph>
    <paragraph line="187">Kathaṃ ‘yo ca sisso mahāmune’ ti? (3) ‘‘Ito kvaci sassa ṭānubandho’’ti brahmādīsu pāṭhā sassa e ṭānubandho.</paragraph>
    <paragraph line="188" number="82"> Nā smāssa.</paragraph>
    <paragraph line="189">Jhalato smāssa nā hoti vā. Agginā aggismā, daṇḍinā daṇḍismā, bhikkhunā bhikkhusmā, sayambhunā sayambhusmā.</paragraph>
    <paragraph line="190" number="83"> Lā yo naṃ vo pume.</paragraph>
    <paragraph line="191">Lato yonaṃ vo hoti vā pulliṅge. Bhikkhavo bhikkhū, sayambhuvo sayambhūpumeti kiṃ? Āyūni.</paragraph>
    <paragraph line="192" number="84"> Jantvādito no ca.</paragraph>
    <paragraph line="193">Jantvādito yonaṃ no hoti vo ca vā pulliṅge. Jantuno, jantavo jantuyo, gotrabhuno, gotrabhuvo gotrabhū. Sahabhuno, sahabhuvo sahabhū.</paragraph>
    <paragraph line="194" number="85"> Kūto.</paragraph>
    <paragraph line="195">Kūpaccayantato yonaṃ no vā hoti pulliṅge, viduno vidū, viññuno viññū, sabbaññuno sabbaññū.</paragraph>
    <paragraph line="196" number="86"> Dhalāpo-musmā.</paragraph>
    <paragraph line="197">Amusaddato yonaṃ lopova hoti pulliṅge, amū, pumetveva? Amuyo amūni. Vopavādoyaṃ.</paragraph>
    <paragraph line="198" number="87"> Na no sassa.</paragraph>
    <paragraph line="199">Amusmā <pageBreak edition="M" number="0.0091" /> sassa no na hoti, amussa, noti kiṃ? Amuyā.</paragraph>
    <paragraph line="200" number="88"> Yolopanisu dīgho.</paragraph>
    <paragraph line="201">Yonaṃ lope nisu ca dīgho hoti, aṭṭhī aṭṭhīni, yolopanisūti kiṃ? Rattiyo.</paragraph>
    <paragraph line="202" number="89"> Sunaṃhisu.</paragraph>
    <paragraph line="203">Esu nāmassa dīgho hoti. Aggīsu, aggīnaṃ, aggīhi.</paragraph>
    <paragraph line="204" number="90"> Pañcādīnaṃ cuddasannama.</paragraph>
    <paragraph line="205">Pañcādīnaṃ cuddasannaṃ sunaṃhisva hoti. Pañcasu, pañcannaṃ, pañcahi, chasu, channaṃ, chahi, evaṃ yāva aṭṭharasā.</paragraph>
    <paragraph line="206" number="91"> Yvādo ntussa.</paragraph>
    <paragraph line="207">Yvādīsu ntussa a hoti. Guṇavantā, guṇavantaṃ, guṇavante, guṇavantena iccādi, yvā-doti kiṃ? Guṇavā tiṭṭhati.</paragraph>
    <paragraph line="208" number="92"> Ntassa ca ṭa vaṃse.</paragraph>
    <paragraph line="209">Aṃsesu ntappaccayassa ṭa hoti vā ntussa ca. Yaṃ yaṃ hi rāja bhajati santaṃvāyadi vā asaṃ, kiccā-nakubbassa kareyya kiccaṃ, himavaṃva pabbataṃ, sujātimantopi ajātimassa. Yogavibhāgenāññatrāpi. Cakkhumā andhitā honti, vaggumudātīriyā pana bhikkhū vaṇṇavā honti.</paragraph>
    <paragraph line="210" number="93"> Yosu jhissa pume.</paragraph>
    <paragraph line="211">Jhasaññassa <pageBreak edition="M" number="0.0092" /> issa yosu vā ṭa hoti pulliṅge. Aggayo aggī, jhaggahaṇaṃ kiṃ? Ikārantasamudāyassa ṭa mā siyābhi, rattiyo, iggahaṇaṃ kiṃ? Daṇḍino, pumeti kiṃ? Aṭṭhīni.</paragraph>
    <paragraph line="212" number="94"> Vevosu lussa.</paragraph>
    <paragraph line="213">Lasaññassa ussa vevosu ṭa hoti. Bhikkhave, bhikkhavo, vevosūti kiṃ? Jantuyo, uggahaṇaṃ kiṃ? Sayambhuvo.</paragraph>
    <paragraph line="214" number="95"> Yomhi vā kvaci.</paragraph>
    <paragraph line="215">Yomhi kvaci lasaññassa ussa vā ṭa hoti. Hetayo, nandanti taṃ kurayo dassanena, ajjeva taṃ kurayo pāpayatu. Vāti kiṃ? Hetuyo.</paragraph>
    <paragraph line="216" number="96"> Pumālapane vevo.</paragraph>
    <paragraph line="217">Lasaññato uto yossālapane vevo honti vā pulliṅge. Bhikkhave, bhikkhavo bhikkhū, pumeti kiṃ āyūni, ālapaneti kiṃ? Jantuyo tiṭṭhanti, lutotveva? Dhenuyo, sayambhuvo.</paragraph>
    <paragraph line="218" number="97"> Smāhismiṃ naṃ mhābhimhi.</paragraph>
    <paragraph line="219">Nāmasmā paresaṃ smāhisminnaṃ mhā bhimhi vā honti yathākkamaṃ. Buddhamhā buddhasmā, buddhebhi buddhehi, buddhamhi buddhasmiṃ, bahulādhikārāapavādavisayepi, dasasahassimhi dhātuyā.</paragraph>
    <paragraph line="220" number="98"> Suhisvasse.</paragraph>
    <paragraph line="221">Akārantassa <pageBreak edition="M" number="0.0093" /> suhisve hoti. Buddhesu buddhehi.</paragraph>
    <paragraph line="222" number="99"> Sabbādīnaṃ naṃmhīca.</paragraph>
    <paragraph line="223">Akārantānaṃ sabbādīnaṃ e hoti naṃmhi suhisu ca. Sabbesaṃ, sabbesu, sabbehi, sabbādīnanti kiṃ? Buddhānaṃ, assetveva? Amūsaṃ. Sabba katara katama ubhaya itara añña aññatara aññatama (4) ‘‘pubbaparā-varadakkhiṇuttarā-dharāni vavatthāyamasaññāyaṃ’’ (pā,1,1,34) ya tya ta eta ima amu kiṃ eka tumha amha.</paragraph>
    <paragraph line="224" number="100"> Saṃsānaṃ.</paragraph>
    <paragraph line="225">Sabbādito naṃvacanassa saṃsānaṃ honti. Sabbesaṃ, sabbesānaṃ.</paragraph>
    <paragraph line="226" number="101"> Ghapā sassa ssā vā.</paragraph>
    <paragraph line="227">Sabbādīnaṃ ghapato sassa ssā vā hoti, sabbassā sabbāya, paggahaṇamuttaratthaṃ.</paragraph>
    <paragraph line="228" number="102"> Smino ssaṃ.</paragraph>
    <paragraph line="229">Sabbādīnaṃ ghapato smino ssaṃ vā hoti, sabbassaṃ sabbāya, amussaṃ amuyā.</paragraph>
    <paragraph line="230" number="103"> Yaṃ.</paragraph>
    <paragraph line="231">Ghapato smino yaṃ vā hoti, kaññāyaṃ kaññāya, rattiyaṃ rattiyā, vadhuyaṃ vadhuyā, sabbāyaṃ sabbāya, amuyaṃ amuyā.</paragraph>
    <paragraph line="232" number="104"> Tiṃ sabhāparisāya.</paragraph>
    <paragraph line="233">Sabhāparisāhi <pageBreak edition="M" number="0.0094" /> smino tiṃ vā hoti, sabhatiṃ sabhāya, parisatiṃ parisāya.</paragraph>
    <paragraph line="234" number="105"> Padādīhi si.</paragraph>
    <paragraph line="235">Ehi smino si hoti vā, padasi padasmiṃ, bilasi bilasmiṃ.</paragraph>
    <paragraph line="236" number="106"> Nāssa sā.</paragraph>
    <paragraph line="237">Padādīhi nāssa sā hoti vā, padasā padena, bilasā bilena.</paragraph>
    <paragraph line="238" number="107"> Kodhādīhi.</paragraph>
    <paragraph line="239">Ehi nāssa sā hoti vā, kodhasā kodhena, atthasā atthena.</paragraph>
    <paragraph line="240" number="108"> Atena.</paragraph>
    <paragraph line="241">Akārantato parassa nāvacanassa enādeso hoti, buddhena, atoti kiṃ? Agginā.</paragraph>
    <paragraph line="242" number="109"><bold>Sisso</bold>.</paragraph>
    <paragraph line="243">Akārantato nāmasmā sissa o hoti, buddho, atotveva? Aggi.</paragraph>
    <paragraph line="244" number="110"> Kvace vā.</paragraph>
    <paragraph line="245">Akārantato nāmasmā sissa e hoti vā kvaci, vanappagumbe yathā phussitagge. Apavādavisayepi bahulaṃvīdhānā-sukhe dukkhe <pageBreak edition="M" number="0.0095" />. Vāti kiṃ? Vanappagumbo kvacīti kiṃ? Pakkhe sabbattha mā hotu.</paragraph>
    <paragraph line="246" number="111"> Aṃ napuṃsake.</paragraph>
    <paragraph line="247">Akārantato nāmasmā sissa aṃ hoti napuṃsakaliṅge. Rūpaṃ.</paragraph>
    <paragraph line="248" number="112"> Yonaṃ ni.</paragraph>
    <paragraph line="249">Akārantato nāmasmā yonaṃ ni hoti napuṃsake. Sabbāni rūpāni, niccavidhāne phalaṃ ekaccādisabbādīnaṃ paṭhamāyaṃ.</paragraph>
    <paragraph line="250" number="113"> Jhalā vā.</paragraph>
    <paragraph line="251">Jhalato yonaṃ ni hoti vā napuṃsake, aṭṭhīni aṭṭhī, āyūni āyū.</paragraph>
    <paragraph line="252" number="114"> Lopo.</paragraph>
    <paragraph line="253">Jhalato yonaṃ lopo hoti, aṭṭhī, āyū, aggī, bhikkhū, jhalātveva? Aggayo. Pageva kasmā na hoti? Antaraṅgattā akārassa.</paragraph>
    <paragraph line="254" number="115"> Jantuhetvīghapehi vā.</paragraph>
    <paragraph line="255">Jantuhetūhi īkārantehi ghapa saññehi ca paresaṃ yonaṃ vā lopo hoti, jantū jantuyo, hetū hetuyo, daṇḍī daṇḍiyo, kaññā kaññāyo, rattī rattiyo, itthī itthiyo, dhenū dhenuyo, vadhū vadhuyo.</paragraph>
    <paragraph line="256" number="116"> Ye passivaṇṇassa.</paragraph>
    <paragraph line="257">Pasaññassa <pageBreak edition="M" number="0.0096" /> ivaṇṇassa lopo hoti vā yakāre, ratyo ratyā, ratyaṃ, pokkharañño, pokkharaññā, pokkharaññaṃ, vā tveva? Rattiyo, passāti kiṃ? Daṇḍiyo, ivaṇṇassāti kiṃ? Dhenuyo vadhuyo. Kathaṃ ‘anuññāto ahaṃ matyā’ti? ‘Ye passā’ti yogavibhāgā.</paragraph>
    <paragraph line="258" number="117"> Gasīnaṃ.</paragraph>
    <paragraph line="259">Nāmasmā gasīnaṃ lopo hoti vijjhantarābhāve, bho purisa, ayaṃ, daṇḍī.</paragraph>
    <paragraph line="260" number="118"> Asaṅkhyehi sabbāsaṃ.</paragraph>
    <paragraph line="261">Avijjamānasaṅkhyehi parāsaṃ sabbāsaṃ vibhattīnaṃ lopo hoti, ca vā eva evaṃ, etasmāyeva liṅgā asaṅkhyehi syādyuppatti anumīyate.</paragraph>
    <paragraph line="262" number="119"> Ekatthatāyaṃ.</paragraph>
    <paragraph line="263">Ekatthībhāve sabbāsaṃ vibhattīnaṃ lopo hoti bahulaṃ, puttīyati, rājapuriso, vāsiṭṭho, kvaci na hoti bahulaṃ vidhānā-parantapo, bhagandaro, parassapadaṃ, attanopadaṃ, gavampati, devānaṃpiyatisso, antevāsī, janesuto mamattaṃ māmako.</paragraph>
    <paragraph line="264" number="120"> Pubbasmāmādito.</paragraph>
    <paragraph line="265">Amādekatthā pubbaṃ yadekatthaṃ tato parāsaṃ sabbāsaṃ vibhattīnaṃ lopo hoti. Adhitthi. Idha na hoti bahulaṃ</paragraph>
    <paragraph line="266">Vidhānā <pageBreak edition="M" number="0.0097" /> yathāpatthīyā, yathāparisāya, pubbasmāti kiṃ? Gāmagato.</paragraph>
    <paragraph line="267" number="121"> Nātoma pañcamiyā.</paragraph>
    <paragraph line="268">Amādekatthā pubbaṃ yadekatthamakārantaṃ, tato parāsaṃ sabbāsaṃ vibhattīnaṃ lopo na hoti, antu, bhavatyapañcamyā, upakumbhaṃ, apañcamiyāti kiṃ? Upakumbhā ānaya.</paragraph>
    <paragraph line="269" number="122"> Vā tatiyāsattaminaṃ.</paragraph>
    <paragraph line="270">Amādekatthā pubbaṃ yadekatthamakārantaṃ, tato parāsaṃ tatiyāsatthamīnaṃ vā aṃ hoti, upakumbhena kataṃ, upakumbhaṃ kataṃ, upakumte nidhehi, upakumbhaṃ nidhehi.</paragraph>
    <paragraph line="271" number="123"> Rājasī nāmhi.</paragraph>
    <paragraph line="272">Nāmhi rājassi vā hoti, sabbadattena rājinā, vātveva? Raññā.</paragraph>
    <paragraph line="273" number="124"> Sunaṃhisū.</paragraph>
    <paragraph line="274">Rājassa ū hoti vā sunaṃhisu, rājūsu rājesu, rājūnaṃ raññaṃ, rājūhi rājehi.</paragraph>
    <paragraph line="275" number="125"> Imassāditthiyaṃṭe.</paragraph>
    <paragraph line="276">Imasaddassānitthiyaṃ ṭe hoti vā sunaṃhisu, esu imesu, esaṃ imesaṃ, esi imehi, anitthiyanti kiṃ? Imāsu, imāsaṃ, imāhi.</paragraph>
    <paragraph line="277" number="126"> Nāmha nimi.</paragraph>
    <paragraph line="278">Imasaddassānitthiyaṃ <pageBreak edition="M" number="0.0098" /> nāmhi anaimiiccādesā honti, anena imīnā, anitthiyaṃtveva? Imāya.</paragraph>
    <paragraph line="279" number="127"> Simha napuṃsakassāyaṃ.</paragraph>
    <paragraph line="280">Imasaddassānapuṃsakassa ayaṃ hoti simhi, ayaṃ puriso, ayaṃ itthī, anapuṃsakassāti kiṃ? Imaṃ.</paragraph>
    <paragraph line="281" number="128"> Tyatetānaṃ tassa so.</paragraph>
    <paragraph line="282">Tyatetānamanapuṃsakānaṃ tassa so hoti simhi, syo puriso, syā itthī, evaṃ so, sā, eso, esā, anapuṃsakassetveva? Tyaṃ, taṃ, etaṃ.</paragraph>
    <paragraph line="283" number="129"> Massāmussa.</paragraph>
    <paragraph line="284">Anapuṃsakassāmussa makārassa <bold>so</bold> hoti simhi, asu puriso, asu itthī.</paragraph>
    <paragraph line="285" number="130"> Ke vā.</paragraph>
    <paragraph line="286">Amussa massa ke vā so hoti, asuko amuko, asukā amukā, asukaṃ amukaṃ, asukāni amukāni.</paragraph>
    <paragraph line="287" number="131"> Tatassa no tabbāsu.</paragraph>
    <paragraph line="288">Tasaddassa tassa no vā hoti sabbāsu vibhattīsu, ne te nāyo tāyo, naṃ taṃ, nāni tāni iccādi.</paragraph>
    <paragraph line="289" number="132"> Ṭa sasmāsmiṃssāyassaṃssāsaṃmhāmhisvi massa ca.</paragraph>
    <paragraph line="290">Sādīsvimassa <pageBreak edition="M" number="0.0099" /> tatassa ca ṭo vā hoti, assa imassa, asmā imasmā, asmiṃ imasmiṃ, assāya imissāya, assaṃ imissaṃ, assā imissā, āsaṃ imāsaṃ, amhā imamhā, amhi imamhi, assa tassa, asmā tasmā, asmiṃ tasmiṃ, assāya tassāya, assaṃ tassaṃ, assā tassā, āsaṃ tāsaṃ, amhā tamhā, amhi tamhi, ssāyādiggahaṇamādesantare mā hotūti.</paragraph>
    <paragraph line="291" number="133"> Ṭe sissisismā.</paragraph>
    <paragraph line="292">Isismā sissa ṭe vā hoti, ‘yo nvajja vinaye kaṅkhaṃ, atthadhammavidū ise’, vātveva? Isi.</paragraph>
    <paragraph line="293" number="134"> Dutiyassa yossa.</paragraph>
    <paragraph line="294">Isismā parassa dutiyāyossa ṭe vā hoti, ‘samaṇe brāhmaṇe vande, sampannacaraṇe ise’, vātveva? Isayo passa, dutiyassāti kiṃ? Isayo tiṭṭhanti.</paragraph>
    <paragraph line="295" number="135"> Ekaccādīha to.</paragraph>
    <paragraph line="296">Akārantehi ekaccādīhi yonaṃ ṭe hoti, ekacce tiṭṭhanti, ekace passa, atoti kiṃ? Ekaccāyo, evaṃ esa sa paṭhama.</paragraph>
    <paragraph line="297" number="136"> Na nissa ṭā.</paragraph>
    <paragraph line="298">Ekaccādīhi parassa nissa ṭā na hoti, ekaccāni.</paragraph>
    <paragraph line="299" number="137"> Sabbādīhī <pageBreak edition="M" number="0.0100" />.</paragraph>
    <paragraph line="300">Sabbādīhi parassa nissa ṭā na hoti, sabbāni.</paragraph>
    <paragraph line="301" number="138"> Yonameṭa.</paragraph>
    <paragraph line="302">Akārantehi sabbādīhi yonameṭa hoti, sabbe tiṭṭhanti, sabbe passa, atotveva? Sabbāyo.</paragraph>
    <paragraph line="303" number="139"> Nāññaṃ canāmappadhānā.</paragraph>
    <paragraph line="304">Nāmabhūtehī appadhānehi ca sabbādīhi yaṃ vuttaṃ, yañcāññaṃ sabbādikāriyaṃ, taṃ na hoti, te sabbā, te piyasabbā, te atisabbā.</paragraph>
    <paragraph line="305" number="140"> Tatiyatthayoge.</paragraph>
    <paragraph line="306">Tatiyatthena yoge sabbādīhi yaṃ vuttaṃ, yañcāññaṃ sabbādi kāriyaṃ, taṃ na hoti, māsena pubbānaṃ māsapubbānaṃ.</paragraph>
    <paragraph line="307" number="141"> Catthasamāse.</paragraph>
    <paragraph line="308">Catthasamāsavisaye sabbādīhi yaṃ vuttaṃ, yañcāññaṃ sabbādikāriyaṃ, taṃ na hoti, ikkhiṇuttarapubbānaṃ, samāseti kiṃ? Amusañca tesañca dehi.</paragraph>
    <paragraph line="309" number="142"> Veṭa.</paragraph>
    <paragraph line="310">Etthasamāsavisadhaya sabbādīhi yadhassaṭa vutto, tassa vā hoti, pugguttare, pubbuttarā.</paragraph>
    <paragraph line="311" number="143"> Pubbādīhi chahī.</paragraph>
    <paragraph line="312">Etehi <pageBreak edition="M" number="0.0101" /> pubbādīhi chahi savisaye eṭa vā hoti, pubbe pubbā, pare parā, apare aparā, dakkhiṇe dakkhiṇā, uttare uttarā, adhare adharā, chahitikiṃ? Ye.</paragraph>
    <paragraph line="313" number="144"> Manādīhi smiṃsaṃnāsmānaṃ sisoosāsā.</paragraph>
    <paragraph line="314">Manādīhi smimādīnaṃ sisoosāsā vā honti yathākkamaṃ, manasi manasmiṃ, manaso manassa, mano manaṃ, manasā manena, manasā manasmā, kathaṃ ‘putto jāto acetaso, hitvā yāti sumedhaso, suddhuttaravāsasā, hemakappanavāsase’ti? Sakattheṇatthā. Manatama tapa teja sira ura vaca oja rajayasa paya (6) ‘‘saravayā-yavāsacetā jalāsayākkhayalohapaṭamanesu’’.</paragraph>
    <paragraph line="315" number="145"> Sato saba bhe.</paragraph>
    <paragraph line="316">Santhasaddassa saba bhavati bhakāre, sabbhi.</paragraph>
    <paragraph line="317" number="146"> Bhavato vā bhonto gayonāse.</paragraph>
    <paragraph line="318">Bhavantasaddassa bhontādeso vā hoti gayonāse, bhonta bhavaṃ, bhonto bhavanto, bhotā bhavatā, bhoto bhavato, bho iti āmantaṇe nipāto ‘kuto nu āgacchatha bho tayo janā’, evaṃ bhavantati, bhaddeti saddantharena siddhaṃ, saddhanthaiti dassa dvibhāvena.</paragraph>
    <paragraph line="319" number="147"> Sissāggito ni.</paragraph>
    <paragraph line="320">Aggismā sissa ni yoti vā, aggini aggi.</paragraph>
    <paragraph line="321" number="148"> Ntassaṃ.</paragraph>
    <paragraph line="322">Simhi <pageBreak edition="M" number="0.0102" /> ntappaccayassa aṃ hoti vā, gacchaṃ gacchanto.</paragraph>
    <paragraph line="323" number="149"> Bhūto.</paragraph>
    <paragraph line="324">Bhūdhātuto ntassa aṃ hoti simhi niccaṃ punabbidhānā, bhavaṃ.</paragraph>
    <paragraph line="325" number="150"> Mahantārahantānaṃ ṭā vā.</paragraph>
    <paragraph line="326">Simhi mahantārahantānaṃ ntassa ṭā vā hoti, mahā mahaṃ, arahā arahaṃ.</paragraph>
    <paragraph line="327" number="151"> Ntussa.</paragraph>
    <paragraph line="328">Simhi ntussa ṭā hoti, guṇavā.</paragraph>
    <paragraph line="329" number="152"> Aṃṅaṃ napuṃsake.</paragraph>
    <paragraph line="330">Ntussa aṃṅaṃ honti simhi napuṃsake, guṇavaṃ kulaṃ, guṇavantaṃ kulaṃ, napuṃsaketiṃ kiṃ? Sīlavā bhikkhu.</paragraph>
    <paragraph line="331" number="153"> Himavato vā o.</paragraph>
    <paragraph line="332">Himavato simhī ntussa o vā hoti, himavanto himavā.</paragraph>
    <paragraph line="333" number="154"> Rājādiyuvāditvā.</paragraph>
    <paragraph line="334">Rājādīhiyuvādīhi ca sissa ā hoti, rājā, yuvā. Rāja brahma sakha atta ātuma (7) ‘‘dhammo vāññatthe’’ daḷhadhammā, asma, (8) ‘‘imo bhāve’’ aṇimā, (mahimā, garimā) laghimā, yuva sā suvā maghava puma vattaha.</paragraph>
    <paragraph line="335" number="155"> Vāmhānaṅa.</paragraph>
    <paragraph line="336">Rājādīnaṃ <pageBreak edition="M" number="0.0103" /> yuvādīnaṃ ca ānaṅa hoti vā aṃmhi, rājānaṃ rājaṃ, yuvānaṃ yuvaṃ.</paragraph>
    <paragraph line="337" number="156"> Yonamāno.</paragraph>
    <paragraph line="338">Rājādīhi yuvādīhi ca yonaṃ āno vā hoti, rājāno yuvāno, vā tveva? Rājā rāje, yuvā yuve.</paragraph>
    <paragraph line="339" number="157"> Āyono ca sakhā.</paragraph>
    <paragraph line="340">Sakhato yona māyo no honti vā āno ca, sakhāyo, sakhino, sakhāno, vā tveva? Sakhā, sakhe.</paragraph>
    <paragraph line="341" number="158"> Ṭe smino.</paragraph>
    <paragraph line="342">Sakhato smino ṭe hoti, sakhe, niccattho-yamārambho.</paragraph>
    <paragraph line="343" number="159"> Nonāsesvi.</paragraph>
    <paragraph line="344">Sakhassa i hoti nonāsesu, sakhino, sakhinā, sakhissa.</paragraph>
    <paragraph line="345" number="160"> Smānaṃsu vā.</paragraph>
    <paragraph line="346">Sakhassa i vā hoti smānaṃsu, sakhismā sakhasmā, sakhīnaṃ sakhānaṃ.</paragraph>
    <paragraph line="347" number="161"> Yosvaṃhisu cāraṅa.</paragraph>
    <paragraph line="348">Sakhassa āraṅa vā hoti yosvaṃhisu smānaṃsu ca, sakhāro sakhāyo, sakhāresu sakhesu, sakhāraṃ sakhaṃ, sakhārehi sakhehi, sakhārā sakhā, sakhasmā, sakhārānaṃ sakhānaṃ.</paragraph>
    <paragraph line="349" number="162"> Lthupitādīnamase.</paragraph>
    <paragraph line="350">Ltuppaccayantānaṃ <pageBreak edition="M" number="0.0104" /> pitādīnaṃ ca āraṅa hotī sato-ññatra, kattāro, pitaro, kattāraṃ, pitaraṃ, kattārā, pitarā, kattari, pitari, aseti kiṃ? Kattuno, pituno.</paragraph>
    <paragraph line="351" number="163"> Namhi vā.</paragraph>
    <paragraph line="352">Namhi ltupitādīnumānaṅa vā hoti, kattārānaṃ kattūnaṃ, ditarānaṃ pitunnaṃ.</paragraph>
    <paragraph line="353" number="164"> Ā.</paragraph>
    <paragraph line="354">Namhi ltupitādīnamā vā hotī, kattānaṃ kattūnaṃ, pītānaṃ pitunnaṃ.</paragraph>
    <paragraph line="355" number="165"> Salopo.</paragraph>
    <paragraph line="356">Ltupitādihi sassa lopo vā hoti, katthu katthuno, sakamantātu sakamandhātuno, pītu pituno.</paragraph>
    <paragraph line="357" number="166"> Suhisvāraṅa.</paragraph>
    <paragraph line="358">Suhisu ltupitādīnamāraṅa vā hoti, kattāresu kattūsu, pitaresu pitūsu, kattārehi kattūhi, pitarehi pītūhī.</paragraph>
    <paragraph line="359" number="167"> Najjāyosmāma.</paragraph>
    <paragraph line="360">Yosu nadisaddassa āma vā hoti, najjāyo nadiyo.</paragraph>
    <paragraph line="361" number="168"> Ṭi katimhā.</paragraph>
    <paragraph line="362">Katimhā dhayānaṃ ṭi hoti, kati tiṭṭhanti, kati passa.</paragraph>
    <paragraph line="363" number="169"> Ṭa pañcādīhi cuddasahi.</paragraph>
    <paragraph line="364">Pañcādīhi <pageBreak edition="M" number="0.0105" /> cuddasahi saṃkhyāhi yonaṃ ṭo hoti pañca, pañca, evaṃ yāva aṭṭhārasā. Pañcādīhīti kiṃ? Dve, tayo, cattāro, cuddhasahīti kiṃ? Dve visatiyo.</paragraph>
    <paragraph line="365" number="170"> Ubhagohi ṭo.</paragraph>
    <paragraph line="366">Ubhagohi yonaṃ ṭo hoti, ubho, ubho, gāvo, gāvo, kathaṃ ‘imekaratthiṃ ubhayo vasāmā’ti? Ṭomhi yakārāgamo.</paragraph>
    <paragraph line="367" number="171"> Āraṅa smā.</paragraph>
    <paragraph line="368">Āravādesato yonaṃ ṭo hoti, sakhāro, kattāro, pitaro.</paragraph>
    <paragraph line="369" number="172"> Ṭoṭe vā.</paragraph>
    <paragraph line="370">Āravādesamhā yonaṃ ṭoṭe vā honti yathākkamaṃ, sakhāro, sakhāre sakhāyo, ṭoggahaṇaṃ lāghavatthaṃ.</paragraph>
    <paragraph line="371" number="173"> Ṭā nāsmānaṃ.</paragraph>
    <paragraph line="372">Āravādesamhā nāsmānaṃ ṭā hoti, kattārā, kattarā. Kūci vā hoti bayulādhikārā, etādisā sakhāramhā.</paragraph>
    <paragraph line="373" number="174"> Ṭi smino.</paragraph>
    <paragraph line="374">Āravādesamhā smino ṭi hoti, kattari, vitari.</paragraph>
    <paragraph line="375" number="175"> Divādito.</paragraph>
    <paragraph line="376">Divādīhi <pageBreak edition="M" number="0.0106" /> nāmehi smino ṭi hoti, divi, bhuvi. Niccaṃ vakārāgamo.</paragraph>
    <paragraph line="377" number="176"> Rassāraṅa.</paragraph>
    <paragraph line="378">Smimhi āro rasso hoti, kattari, nattari.</paragraph>
    <paragraph line="379" number="177"> Pitādīnamanatvādīnaṃ.</paragraph>
    <paragraph line="380">Natvādivajjitānaṃ pitādīnamāro rasso hoti sabbāsu vibhattīsu, pitaro, pitaraṃ, anutvādīnanti kiṃ? Nattāro.</paragraph>
    <paragraph line="381" number="178"> Yuvādīnaṃ suhisvānaṅa.</paragraph>
    <paragraph line="382">Suhisu yuvādīnaṃ ānaṅa hoti, yuvānesu, yuvānehi.</paragraph>
    <paragraph line="383" number="179"> Nonānesvā.</paragraph>
    <paragraph line="384">Esu yuvādīnamā hoti, yuvāno, yuvānā, yuvāne.</paragraph>
    <paragraph line="385" number="180"> Smāsminnaṃ nāne.</paragraph>
    <paragraph line="386">Yuvādīhi smāsminnaṃ nāne honti yathākkamaṃ, yuvānā, yuvāne.</paragraph>
    <paragraph line="387" number="181"> Yonaṃ none vā.</paragraph>
    <paragraph line="388">Yuvādīhi yonaṃ none vā honti yathākkamaṃ, yuvāno, yuvāne, vāti kiṃ? Yuve passa, noggahaṇaṃ lāghavatthaṃ.</paragraph>
    <paragraph line="389" number="182"> Ito ññatthe pume.</paragraph>
    <paragraph line="390">Aññapadatthe <pageBreak edition="M" number="0.0107" /> vattamānā ikārantato nāmasmā yonaṃ none vā honti yathākkamaṃ pulliṅge, tomaraṅkusapāṇino, tomaraṅkusapāṇine, vātveva? Tomaraṅkusapāṇayo, aññattheti kiṃ? Pāṇayo.</paragraph>
    <paragraph line="391" number="183"> Ne smino kvaci.</paragraph>
    <paragraph line="392">Aññapadatthe vatthamānā ikārantato nāmasmā smino ne hoti vā kvaci pulliṅge, kataññumhi ca posamhi, sīlavante ariya vuttine, vātveva? Ariyavuttimhi, pumetveva? Ariyavuttiyā.</paragraph>
    <paragraph line="393" number="184"> Pumā.</paragraph>
    <paragraph line="394">Pumasaddato smino yaṃ vuttaṃ, taṃ vā hoti, pumāne pume.</paragraph>
    <paragraph line="395" number="185"> Nāmhi.</paragraph>
    <paragraph line="396">Pumassa nāmhi yaṃ vuttaṃ, taṃ vā hoti, pumānā pumena.</paragraph>
    <paragraph line="397" number="186"> Sumhā ca.</paragraph>
    <paragraph line="398">Pumassa sumhi yaṃ vuttaṃ, taṃ ā ca vā hoti, pumānesu, pumāsu pumesuṃ.</paragraph>
    <paragraph line="399" number="187"> Gassaṃ.</paragraph>
    <paragraph line="400">Pumasaddato gassa aṃ vā hoti, bho pumaṃ bho puma, bho ittipumaṃ bho itthipuma.</paragraph>
    <paragraph line="401" number="188"> Sāssaṃse cānaṅa.</paragraph>
    <paragraph line="402">Sāsaddassa <pageBreak edition="M" number="0.0108" /> ānaṅa hoti aṃse ge ca, sānaṃ, sānassa, cabhā sāna.</paragraph>
    <paragraph line="403" number="189"> Vattahā sanaṃnaṃ nonānaṃ.</paragraph>
    <paragraph line="404">Vattahā sanaṃnaṃ nonānaṃ honti yathākkamaṃ, vattahāno, vattahānānaṃ.</paragraph>
    <paragraph line="405" number="190"> Brahmassu vā.</paragraph>
    <paragraph line="406">Brahmassa u vā hoti sanaṃsu, brahmuno brahmassa, brahmūnaṃ brahmānaṃ.</paragraph>
    <paragraph line="407" number="191"> Nāmhi.</paragraph>
    <paragraph line="408">Brahmassa u hoti nāmhi, brahmunā.</paragraph>
    <paragraph line="409" number="192"> Pumakammathāmaddhānaṃ vā sasmāsu ca.</paragraph>
    <paragraph line="410">Pumādinamu hoti vā sasmāsu nāmhi ca, pumuno pumassa, pumunā pumānā, pumunā pumānā, kammuno kammassa, kammunā kammasmā, kammunā kammanā, thāmuno thāmassa, thāmunā thāmasmā, thāmunā thāmena, addhuno addhassa, addhunā addhasmā, addhunā addhanā.</paragraph>
    <paragraph line="411" number="193"> Yuvā sassino.</paragraph>
    <paragraph line="412">Yuvā sassa vā ino hoti, yuvino yuvassa.</paragraph>
    <paragraph line="413" number="194"> No-ttātumā.</paragraph>
    <paragraph line="414">Attātumehi <pageBreak edition="M" number="0.0109" /> sassa no hoti vā, attano attassa, ātumano ātumassa.</paragraph>
    <paragraph line="415" number="195"> Suhīsu naka.</paragraph>
    <paragraph line="416">Attaātumānaṃ suhisu vā naka hoti, attanesu attesu ātumanesu ātumesu, attanehi attehi ātumanehi ātumehi, kathaṃ ‘verinesu’ti? ‘Naka’ iti yogavibhāgā.</paragraph>
    <paragraph line="417" number="196"> Smāssa nā brahmā ca.</paragraph>
    <paragraph line="418">Brahmā attaātumehi ca svāssa nā hoti, brahmunā, attanā, ātumanā.</paragraph>
    <paragraph line="419" number="197"> Imetānamenānvādese dutiyāyaṃ.</paragraph>
    <paragraph line="420">Imaetasaddānaṃ kathitānukathanavisaye dutiyāyamenādeso hoti, imaṃ bhikkhuṃ vinayamajjhāpaya, atho enaṃ dhammamajjhāpaya, ime bhikkhū vinayamajjhāpaya, atho ene dhammamajjhāpaya, evametassa ca yojaniyaṃ.</paragraph>
    <paragraph line="421" number="198"> Kissa ko sabbāsu.</paragraph>
    <paragraph line="422">Sabbāsu vibhattisu kissa ko hoti, ko, eka, kā, kāyo, kaṃ, kāni, keneccāmi.</paragraph>
    <paragraph line="423" number="199"> Ki sasmiṃsu vānitthiyaṃ.</paragraph>
    <paragraph line="424">Anitthiyaṃ <pageBreak edition="M" number="0.0110" /> kissa ki vā hoti sasmiṃsu, kissa kassa, kismiṃ kasmiṃ, anitthiyanti kiṃ? Kassā, kassaṃ.</paragraph>
    <paragraph line="425" number="200"> Kimaṃsisu saha napuṃsake.</paragraph>
    <paragraph line="426">Aṃsisu saha tehi kiṃsaddassa kiṃ hoti napuṃsake. Kiṃ, kiṃ, napuṃsaketi kiṃ? Ko, kaṃ.</paragraph>
    <paragraph line="427" number="201"> Imassidaṃ vā.</paragraph>
    <paragraph line="428">Aṃsisu saha teti imassa idaṃ hoti vā napuṃsake, idaṃ imaṃ, idaṃ imaṃ.</paragraph>
    <paragraph line="429" number="202"> Amussāduṃ.</paragraph>
    <paragraph line="430">Aṃsisu saha tehi amussa aduṃ hoti vā napuṃsake, aduṃ amuṃ, aduṃ amuṃ.</paragraph>
    <paragraph line="431" number="203"> Sumhāmussāsmā.</paragraph>
    <paragraph line="432">Amhassa asmā hoti vā sumhi, bhattirasmāsu yā tava, vā tveva? Amhesu.</paragraph>
    <paragraph line="433" number="204"> Naṃmhi ticatunnamitthiyaṃ tissacatassā.</paragraph>
    <paragraph line="434">Naṃmhi ticatunnaṃ tissacatassā honti itthiyaṃ yathākkamaṃ, tissannaṃ catassannaṃ, itthiyanti kiṃ? Tiṇṇaṃ catunnaṃ.</paragraph>
    <paragraph line="435" number="205"> Tissocatasso yomhi savibhattīnaṃ.</paragraph>
    <paragraph line="436">Vibhattisahitānaṃ ticatunnaṃ yomhi tisso catasso honti itthiyaṃ yathākkamaṃ, tisso catasso.</paragraph>
    <paragraph line="437" number="206"> Tīṇicattāri napuṃsake.</paragraph>
    <paragraph line="438">Yomhi <pageBreak edition="M" number="0.0111" /> savibhattīnaṃ ticatunnaṃ yathākkamaṃ tīṇicattāri honti napuṃsake, tīṇi. Cattāri.</paragraph>
    <paragraph line="439" number="207"> Pume tayo cattāro.</paragraph>
    <paragraph line="440">Yomhi savibhattīnaṃ ticatunnaṃ tayocattāro honti yathākkamaṃ pulliṅge, tayo, cattāro.</paragraph>
    <paragraph line="441" number="208"> Caturo vā catussa.</paragraph>
    <paragraph line="442">Catusaddassa savibhattissa yomhi caturo vā hoti pulliṅge, caturo janā saṃvidhāya, kathaṃ ‘caturo nimitte nāddassāsi’nti? Liṅgavipallāsā.</paragraph>
    <paragraph line="443" number="209"> Mayamasmāmhassa.</paragraph>
    <paragraph line="444">Yosvamhassa savibhattissa mayamasmā vā honti yathākkamaṃ, mayaṃ, asmā, amhe.</paragraph>
    <paragraph line="445" number="210"> Naṃsesvasmākaṃmamaṃ.</paragraph>
    <paragraph line="446">Naṃsesvamussa savibhattissa asmākaṃ mamaṃ honti vā yathākkamaṃ, asmākaṃ, amhākaṃ, mamaṃ mama.</paragraph>
    <paragraph line="447" number="211"> Simha-haṃ.</paragraph>
    <paragraph line="448">Simhi amhassa savibhattissa ahaṃ hoti, ahaṃ.</paragraph>
    <paragraph line="449" number="212"> Tumhassa tuvaṃtvamamhi ca.</paragraph>
    <paragraph line="450">Aṃmhi simhi ca tumhassa savibhattissa tuvaṃtvaṃ honti yathākkamaṃ, tuvaṃ, tvaṃ.</paragraph>
    <paragraph line="451" number="213"> Tayātayīnaṃ tva vā tassa.</paragraph>
    <paragraph line="452">Tumhassa <pageBreak edition="M" number="0.0112" /> tayātayīnaṃ takārassa tva hoti vā, tvayā tayā, tvayi tayi.</paragraph>
    <paragraph line="453" number="214"> Smāmhi tvamhā.</paragraph>
    <paragraph line="454">Svāmhi tumhassa savibhattissa tvamhā hoti vā, pattā nissaṃ sayaṃ tvamhā, vā tveva? Tvayā.</paragraph>
    <paragraph line="455" number="215"> Ntantūnaṃntoyomhī paṭhame.</paragraph>
    <paragraph line="456">Paṭhame yomhi ntantūnaṃ savibhattīnaṃ ntoiccādeso vā hoti, gacchanto, gacchantā, guṇavanto guṇavantā.</paragraph>
    <paragraph line="457" number="216"> Taṃ naṃmhi.</paragraph>
    <paragraph line="458">Naṃmhi ntantūnaṃ savibhatthīnaṃ taṃ vā hoti, gacchataṃ <bold>gacchantānaṃ</bold>, guṇavataṃ guṇavantānaṃ.</paragraph>
    <paragraph line="459" number="217"> Totātitā sasmāsmiṃnāsu.</paragraph>
    <paragraph line="460">Sādīsu ntantūnaṃ savibhattīnaṃ totātitā honti vā yathākkamaṃ, gacchato gacchantassa, guṇavato guṇavantassa, gacchatā gacchantamhā, guṇavatā guṇavanthamhā, gacchati gacchante, guṇavati guṇavante, gacchatā gacchantena, guṇavatā guṇavantena.</paragraph>
    <paragraph line="461" number="218"> Ṭaṭāaṃ ge.</paragraph>
    <paragraph line="462">Ge pare ntantūnaṃ savibhattīnaṃ ṭaṭāaṃ iccādesā honti, bho gaccha, bho gacchā, bho gacchaṃ, to guṇava, bho guṇavā, bho guṇavaṃ.</paragraph>
    <paragraph line="463" number="219"> Yomhi dvinnaṃ duvedve.</paragraph>
    <paragraph line="464">Yomhī <pageBreak edition="M" number="0.0113" /> dvīssa savibhattissa duvedve honti paccekaṃ, duve, dve.</paragraph>
    <paragraph line="465" number="220"> Duvinnaṃ naṃmhi vā. Naṃmhi dvissa savibhattissa duvinnaṃ hoti vā, duvinnaṃ, dvinnaṃ.</paragraph>
    <paragraph line="466" number="221"> Rājassa raññaṃ. Naṃmhi rājassa savibhattissa raññaṃ hoti vā, raññaṃ rājānaṃ.</paragraph>
    <paragraph line="467" number="222"> Nāsmāsu raññā. Nāsmāsu rājassa savibhattissa raññā hoti, raññā kataṃ, raññā nissaṭaṃ.</paragraph>
    <paragraph line="468" number="223"> Rañño raññassa rājino se. Se rājassa savibhattissa rañño raññassa rājino honti, rañño, raññassa, rājino.</paragraph>
    <paragraph line="469" number="224"> Smimhi raññerājini. Smimhi rājassa savibhattissa raññe rājini honti, raññe, rājini.</paragraph>
    <paragraph line="470" number="225"> Samāse vā. Samāsavisaye ete ādesā rājassa vā honti, kāsiraññā kāsirājena, kāsiraññā kāsirājasmā, kāsirañño kāsirājassa, kāsiraññe kāsirāje.</paragraph>
    <paragraph line="471" number="226"> Smimhi tumhāmhānaṃ tayimayi. Smimhi tumhaamusaddānaṃ savibhattīnaṃ tayimayi honti yathākkamaṃ, tayi, mayi.</paragraph>
    <paragraph line="472" number="227"> Aṃmhi taṃ maṃ tavaṃ mamaṃ.</paragraph>
    <paragraph line="473">Aṃmhi <pageBreak edition="M" number="0.0114" /> tumhaamhasaddānaṃ savibhattīnaṃ taṃ maṃ tavaṃ mamaṃ honti yathākkamaṃ, taṃ, maṃ, tavaṃ, mamaṃ,</paragraph>
    <paragraph line="474" number="228"> Nāsmāsu tayāmayā.</paragraph>
    <paragraph line="475">Nāsmāsu tumhaamhasaddānaṃ savibhattīnaṃ tayāmayā honti yathākkamaṃ, tayā kataṃ, mayā kataṃ, tayā nissaṭaṃ, mayā nissaṭaṃ.</paragraph>
    <paragraph line="476" number="229"> Tava mama tuyhaṃ mayhaṃ se.</paragraph>
    <paragraph line="477">Se tumhaamhasaddānaṃ savibhattīnaṃ tava mama tuyhaṃ mayhaṃ honti yathākkamaṃ, tava, tuyhaṃ, mama, mayhaṃ.</paragraph>
    <paragraph line="478" number="230"> Ṅaṃṅākaṃ naṃmhi.</paragraph>
    <paragraph line="479">Naṃmhi tumhaamhasaddānaṃ savibhattīnaṃ ṅaṃṅākaṃ honti paccekaṃ, tumhaṃ, tumhākaṃ, amhaṃ, amhākaṃ, yathāsaṅkhyamatra na vivacchate.</paragraph>
    <paragraph line="480" number="231"> Dutiye yomhi vā.</paragraph>
    <paragraph line="481">Tumhaamhasaddānaṃ savibhattīnaṃ paccekaṃ ṅaṃṅākaṃ vā honti yomhi dutiye, tumhaṃ, tumhākaṃ, tumhe, amhaṃ, amhākaṃ, amhe.</paragraph>
    <paragraph line="482" number="232"> Apādādo padatekavākye.</paragraph>
    <paragraph line="483">Idamadhikataṃ veditabbaṃ. Pajjate-nenatthoti padaṃ-syādyantaṃ tyādyantaṃ ca, padasamūho vākyaṃ.</paragraph>
    <paragraph line="484" number="233"> Yonaṃhisvapañcamyā vono.</paragraph>
    <paragraph line="485">Apañcamiyā <pageBreak edition="M" number="0.0115" /> yonaṃhisvapādādo vattamānānaṃ padasmā paresaṃ ekavākye ṭhitānaṃ tumhāmhasaddānaṃ savibhattīnaṃ vono honti vā yathākkamaṃ, tiṭṭhatha vo, tiṭṭhatha tumhe, tiṭṭhāma no, tiṭṭhāma mayaṃ, passati vo, passati tumhe, passati no, passati amhe, dīyate vo, dīyate tumhaṃ, dīyate no, dīyate amhaṃ, dhanaṃ vo, dhanaṃ tumhaṃ, dhanaṃ no dhanaṃ amhaṃ, kataṃ vo, kataṃ tumhehi, kataṃ no, kataṃ amhehi, apañcamyāti kiṃ? Nissaṭaṃ tumhehi, nissaṭaṃ amhehi, apādādotveva? ‘Balañca bhikkhūnamanuppadinnaṃ, tumhehi puññaṃ pasutaṃ anappakaṃ’, padatotveva? Tumhe tiṭṭhatha, ekavākyetveva? Devadatto tiṭṭhati gāme, tumhe tiṭṭhatha nagare, savibhattīnaṃtveva? Arahati dhammo tumhādisānaṃ, arahati dhammo amhādisānaṃ.</paragraph>
    <paragraph line="486" number="234"> Teme nāse.</paragraph>
    <paragraph line="487">Nāmhi se ca apādādo vattamānānaṃ padasmā paresaṃ ekavākye ṭhitānaṃ tumhāmhasaddānaṃ savibhattīnaṃ teme vā honti yathākkamaṃ, kataṃ te, kataṃ tayā, kataṃ me, kataṃ mayā, dīyate te, dīyate tava dīyate me, dīyate mama, dhanaṃ te, dhanaṃ tava, dhanaṃ me, dhanaṃ mama.</paragraph>
    <paragraph line="488" number="235"> Anvādese.</paragraph>
    <paragraph line="489">Kathitānukathanavisaye tumhaamha-saddānamādesā niccaṃ bhavanti punabbidhānā, gāmo tumhaṃ pariggaho, atho janapado vo pariggaho.</paragraph>
    <paragraph line="490" number="236"> Sapubbā paṭhamantā vā.</paragraph>
    <paragraph line="491">Vijjamānapubbasmā <pageBreak edition="M" number="0.0116" /> paṭhamantā paresaṃ tumhaamhasaddānamādesā vā honti anvādesepi, gāme paṭo tumhākaṃ, atho nagare kambalo vo, atho nagare kambalo tumhākaṃ, sapubbāti kiṃ? Paṭo tumhākaṃ, atho kambalo vo, paṭhamantāti ki? Paṭo nāgare tumhākaṃ, atho kambalo gāme vo.</paragraph>
    <paragraph line="492" number="237"> Na ca vā hā hevayoge.</paragraph>
    <paragraph line="493">Cādīhi yoge tumhaamhasaddānamādesā na honti, gāmo tava ca pariggaho, mama ca pariggaho, gāmo tava vā pariggaho, mama vā pariggaho, gāmo tava ha pariggaho, mama ha pariggaho, gāmo tavāha pariggaho, mamāha pariggaho, gāmo taveva pariggaho, mameva pariggaho, evaṃ sabbattha udāharitabbaṃ, yogeti kiṃ? Gāmo ca te pariggaho, nagarañca me pariggaho.</paragraph>
    <paragraph line="494" number="238"> Dassanatthe nālocane.</paragraph>
    <paragraph line="495">Dassanatthesu ālocanavajjitesu payujjamānesu tumhaamhasaddānamādesā na honti, gāmo tumhe uddissāgato, gāmo amhe uddissāgato, anālocaneti kiṃ? Gāmo vo āloceti, gāmo no āloceti.</paragraph>
    <paragraph line="496" number="293"> Āmantaṇaṃ pubbamasantaṃva. Āmantaṇaṃ pubbamavijjamānaṃ viya hoti tumhāmhasaddānamādesavisaye, devadatta tava pariggaho, āmantaṇanti kiṃ? Kambalo te pariggaho, pubbamiti kiṃ? ‘Mayetaṃ sabbamakkhātaṃ, tumhākaṃ dvijapuṅgavā <pageBreak edition="M" number="0.0117" />, parassa hi avijjamānatte ‘apādādo’ti paṭisedho na siyā. Ivāti kiṃ? Savanaṃ yathā siyā.</paragraph>
    <paragraph line="497" number="240"> Na sāmaññavacanamekatthe.</paragraph>
    <paragraph line="498">Samānādhikaraṇe parato sāmaññavacanamāmantaṇamasantaṃ viya na hoti, māṇavaka jaṭilaka te pariggaho. Parassāvijjamānattepi pubbarūpamupādāyādeso hoti, sāmaññavacananti kiṃ? Devadatta māṇavaka tava pariggaho, ekattheti kiṃ? Devadatta yaññadatta tumhaṃ pariggaho.</paragraph>
    <paragraph line="499" number="241"> Bahūsu vā.</paragraph>
    <paragraph line="500">Bahūsu vattamānamāmantaṇaṃ sāmaññavacanamekatthe avijjamānaṃ viya vā na hoti, brāhmaṇā guṇavanto tumhākaṃ pariggaho, brāhmaṇā guṇavanto vo pariggaho.</paragraph>
    <centered line="501">Iti moggallāne byākaraṇe vuttiyaṃ</centered>
    <centered line="502">Syādikaṇḍo dutiyo.</centered>
  </content>
</document>