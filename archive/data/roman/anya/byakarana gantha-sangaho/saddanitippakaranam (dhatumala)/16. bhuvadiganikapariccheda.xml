<?xml version="1.0"?>
<document>
<metadata>
<normativeSource>http://tipitaka.org/romn/cscd/e0804n.nrf1.xml</normativeSource>
<archivePath>roman/anya/byakarana gantha-sangaho/saddanitippakaranam (dhatumala)/16. bhuvadiganikapariccheda.xml</archivePath>
<titlePath>16. Bhūvādigaṇikapariccheda - Saddanītippakaraṇaṃ (dhātumālā) - Byākaraṇa gantha-saṅgaho - Anya</titlePath>
</metadata>
<body>
<chapter line="1">16. Bhūvādigaṇikapariccheda</chapter>
<gatha1 line="2">Ito paraṃ <bold>a</bold>vaggantā, missakā ceva dhātuyo;</gatha1>
<gathalast line="3">Vakkhāmi dhātubhedādi-kusalassa matānugā.</gathalast>
<subhead line="4">Yakārantadhātu</subhead>
<paragraph line="5"><bold>Yā gatipāpuṇesu</bold>. Yāti, yanti. Yātu, yantu. Yeyya, yeyyuṃ, anupariyeyyuṃ. Yathāsambhavaṃ padamālā yojetabbā. Yanto puriso. Yantī itthī. Yantaṃ kulaṃ. Yānaṃ, upayānaṃ, uyyānaṃ iccādīni. <bold>Divādi</bold>gaṇikassa panassa ‘‘yāyati, yāyantī’’tiādīni rūpāni bhavanti.</paragraph>
<paragraph line="6">Tatra <bold>yāna</bold>ntiādīsu yanti etenāti yānaṃ, rathasakaṭādi. Upayanti etena issarassa vā piyamanāpassa vā santikaṃ gacchantīti <bold>upayānaṃ,</bold> paṇṇākāraṃ. ‘‘Upayānāni me dajjuṃ, rājaputta tayi gate’’ti ettha hi paṇṇākārāni ‘‘upayānānī’’ti <pageBreak edition="M" number="0.0138" /> vuccanti. Sampannadassanīyapupphaphalāditāya uddhaṃ olokentā yanti gacchanti etthāti <bold>uyyānaṃ</bold>.</paragraph>
<paragraph line="7"><bold>Byā ummīsane</bold>. Byāti, byanti. Byāsi, byātha. Byāmi, byāma. Yathāsambhavaṃ padamālā yojetabbā. Tatra panāyaṃ pāḷi ‘‘yāva byāti nimmīsati, tatrāpi rasatibbayo’’ti. Tattha <bold>yāva byātī</bold>ti yāva ummīsati, purāṇabhāsā esā, ayañhi yasmiṃ kāle bodhisatto cūḷabodhiparibbājako ahosi, tasmiṃ kāle manussānaṃ vohāro.</paragraph>
<paragraph line="8"><bold>Yu missane gatiyañca</bold>. Yoti, yavati. Āyu, yoni.</paragraph>
<paragraph line="9">Tattha ‘‘āyū’’ti <bold>ā</bold>saddo upasaggo. Āyavanti missībhavanti sattā etenāti <bold>āyu</bold>. Atha vā āyavanti āgacchanti pavattanti tasmiṃ sati arūpadhammāti <bold>āyu</bold>. Tathā hi <bold>aṭṭhasāliniyaṃ</bold> vuttaṃ ‘‘āyavanaṭṭhena āyu. Tasmiñhi sati arūpadhammā āyavanti āgacchanti pavattanti, tasmā <bold>āyū</bold>ti vuccatī’’ti. ‘‘Āyu, jīvitaṃ, pāṇo’’ iccete pariyāyā lokavohāravasena. Abhidhammavasena pana ‘‘ṭhiti yapanā yāpanā jīvitindriyaṃ’’ iccetepi teheva saddhiṃ pariyāyā. <bold>Yonī</bold>ti aṇḍajādīnaṃ aṇḍajādīhi saddhiṃ yāya missībhāvo hoti, sā yoni. Idaṃ panettha nibbacanaṃ ‘‘yavanti ettha sattā ekajātisamanvayena aññamaññaṃ missakā hontīti <bold>yoni’’</bold> iti. Ettha ca <bold>yoni</bold>saddassa atthuddhāro nīyate. <bold>Yonī</bold>ti khandhakoṭṭhāsassapi kāraṇassapi passāvamaggassapi nāmaṃ. ‘‘Catasso nāgayoniyo. Catasso supaṇṇayoniyo’’ti ettha hi khandhakoṭṭhāso yoni nāma. ‘‘Yoni <pageBreak edition="M" number="0.0139" /> hesā bhūmija phalassa adhigamāyā’’ti ettha kāraṇaṃ. ‘‘Na cāhaṃ brāhmaṇaṃ brūmi, yonijaṃ mattisambhava’’nti ettha passāvamaggo. Etthetaṃ vuccati –</paragraph>
<gatha1 line="10">Khandhānañcāpi koṭṭhāse, muttamagge ca kāraṇe;</gatha1>
<gathalast line="11">Imesu tīsu atthesu, <bold>yoni</bold>saddo pavattati.</gathalast>
<paragraph line="12"><bold>Bye saṃvaraṇe</bold>. Byāyati.</paragraph>
<paragraph line="13"><bold>Bye pavattiyaṃ</bold>. Byeti sahabyo.</paragraph>
<paragraph line="14">Ettha <bold>sahabyo</bold>ti saha byeti saha pavattatīti sahabyo, sahāyo, ekabhavūpago vā. Tathā hi ‘‘tāvatiṃsānaṃ devānaṃ sahabyataṃ upapanno’’tiādīsu ekabhavūpago ‘‘sahabyo’’ti vuccati.</paragraph>
<paragraph line="15"><bold>Haya gatiyaṃ</bold>. Hayati. Hayo. <bold>Hayo</bold>ti asso. So hi hayati sīghaṃ gacchatīti hayoti vuccati. Imāni panassa nāmāni –</paragraph>
<gatha1 line="16">Asso turaṅgo turago, vājī vāho hayopi ca;</gatha1>
<gathalast line="17">Tabbhedā sindhavo ceva, gojo assataropi ca.</gathalast>
<gatha1 line="18">Kāraṇākāraṇaññū tu, ājānīyo hayuttamo;</gatha1>
<gatha2 line="19">Ghoṭako tu khaḷuṅkasso, vaḷavoti ca vuccati;</gatha2>
<gathalast line="20">Assapoto kisoroti, khaḷuṅkotipi vuccati;</gathalast>
<paragraph line="21"><bold>Hariya gatigelaññesu</bold>. Hariyati.</paragraph>
<paragraph line="22"><bold>Aya vaya paya maya taya caya raya gatiyaṃ</bold>. Ayati. Vayati. Payati. Mayati. Tayati. Cayati. Rayati. Ayo, samayo, vayo, payo, rayo. <bold>Mayatayacaya</bold>dhātūnaṃ nāmikapadāni upaparikkhitabbāni.</paragraph>
<paragraph line="23">Tattha <pageBreak edition="M" number="0.0140" /><bold>ayo</bold>ti kāḷalohaṃ, ayati nānākammārakiccesu upayogaṃ gacchatīti ayo. <bold>Vayo</bold>ti paṭhamavayādiāyukoṭṭhāso, vayati parihāniṃ gacchatīti vayo. <bold>Payo</bold>ti khīrassapi udakassapi nāmaṃ, payati janena pātabbabhāvaṃ gacchatīti payo. <bold>Rayo</bold>ti vego, yo ‘‘javo’’tipi vuccati, tasmā rayanaṃ javanaṃ rayo. Ettha <bold>samaya</bold>saddassa atthuddhāro vuccate aha nibbacanena. <bold>Samaya</bold>saddo –</paragraph>
<gatha1 line="24">Samavāye khaṇe kāle, samaye hetudiṭṭhisu;</gatha1>
<gathalast line="25">Paṭilābhe pahāne ca, paṭivedhe ca dissati.</gathalast>
<paragraph line="26">Tathā hi ‘‘appeva nāma svepi upasaṅkameyyāma kālañca samayañca upādāyā’’ti evamādīsu samavāyo attho. ‘‘Ekova kho bhikkhave khaṇo ca samayo ca brahmacariyavāsāyā’’tiādīsu khaṇo. ‘‘Uṇhasamayo pariḷāhasamayo’’tiādīsu kālo. ‘‘Mahāsamayo pavanasmi’’ntiādīsu samūho. ‘‘Samayopi kho te bhaddāli appaṭividdho ahosī’’tiādīsu hetu. ‘‘Tena samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī’’tiādīsu diṭṭhi.</paragraph>
<gatha1 line="27">‘‘Diṭṭhe dhamme ca yo attho, yo cattho samparāyiko;</gatha1>
<gathalast line="28">Atthābhisamayā dhīro, paṇḍitoti pavuccatī’’ti</gathalast>
<unindented line="29">Ādīsu <pageBreak edition="M" number="0.0141" /> paṭilābho. ‘‘Sammā mānābhisamayā antamakāsi dukkhassā’’tiādīsu pahānaṃ. ‘‘Dukkhassa pīḷanaṭṭho saṅkhataṭṭho santāpaṭṭho abhisamayaṭṭho’’tiādīsu paṭivedho. Ettha ca upasaggānaṃ jotakamattattā tassa tassa atthassa vācako <bold>samaya</bold>saddo evāti <bold>samaya</bold>saddassa atthuddhārepi saupasaggo <bold>abhisamaya</bold>saddo vutto.</unindented>
<paragraph line="30">Tattha sahakārīkāraṇatāya sannijjhaṃ sameti samavetīti <bold>samayo,</bold> samavāyo. Sameti samāgacchati maggabrahmacariyaṃ ettha tadādhārapuggaloti <bold>samayo,</bold> khaṇo. Samenti ettha, etena vā saṅgacchanti dhammā sahajātadhammehi uppādādīhi vāti <bold>samayo,</bold> kālo. Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena rūpena vohariyatīti. Samaṃ, saha vā avayavānaṃ ayanaṃ pavatti avaṭṭhānanti <bold>samayo,</bold> samūho, yathā ‘‘samudāyo’’ti. Avayavasahāvaṭṭhānameva hi samūho. Paccayantarasamāgame eti phalaṃ etasmā uppajjati pavattati cāti <bold>samayo,</bold> hetu, yathā ‘‘samudayo’’ti. Sameti saṃyojanabhāvato sambandhā eti attano visaye pavattati, daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti <bold>samayo,</bold> diṭṭhi. Diṭṭhisaṃyojanena hi sattā ativiya bajjhanti. Samiti saṅgati samodhānanti <bold>samayo,</bold> paṭilābho. Samassa nirodhassa yānaṃ, sammā vā yānaṃ apagamo appavattīti <bold>samayo,</bold> pahānaṃ. Ñāṇena abhimukhaṃ sammā etabbo adhigantabboti <bold>samayo,</bold> dhammānaṃ aviparīto sabhāvo, abhimukhabhāvena sammā eti gacchati bujjhatīti <bold>samayo</bold>. Yathābhūtasabhāvāvabodho. Evaṃ tasmiṃ tasmiṃ atthe <bold>samaya</bold>saddassa pavatti veditabbā.</paragraph>
<paragraph line="31">Nanu <pageBreak edition="M" number="0.0142" /> ca atthamattaṃ pati saddā abhinivisantīti na ekena saddena aneke atthā abhidhīyantīti? Saccametaṃ saddavisese apekkhite. Saddavisese hi apekkhamāne ekena saddena anekatthābhidhānaṃ na sambhavati. Na hi yo kālattho <bold>samaya</bold>saddo, soyeva samūhādiatthaṃ vadati. Ettha pana tesaṃ tesaṃ atthānaṃ <bold>samaya</bold> saddavacanīyatā sāmaññamupādāya anekatthatā <bold>samaya</bold>saddassa vuttā. Evaṃ sabbattha atthuddhāre adhippāyo veditabbo.</paragraph>
<gatha1 line="32">Ito yāto ayato ca, nipphattiṃ samudīraye;</gatha1>
<gathalast line="33">Viññū <bold>samaya</bold>saddassa, samavāyādivācino.</gathalast>
<gatha1 line="34">Ito yāto ayato ca, samānatthehi dhātuhi;</gatha1>
<gathalast line="35">Evaṃ samānarūpāni, bhavantīti ca īraye.</gathalast>
<paragraph line="36"><bold>Naya rakkhaṇe ca. Ca</bold>kāro gatipekkhako. Nayati. Nayo. <bold>Nayo</bold>ti nayanaṃ gamananti nayo, pāḷigati. Nayanti vā rakkhanti atthaṃ etenāti <bold>nayo,</bold> tathattanayādi.</paragraph>
<paragraph line="37"><bold>Daya dānagatihiṃsādānarakkhāsu</bold>. Dayati. Dayā.</paragraph>
<paragraph line="38"><bold>Dayā</bold>ti mettāpi vuccati karuṇāpi. ‘‘Dayāpanno’’ti ettha hi mettā ‘‘dayā’’ti, mettacittataṃ āpannoti hi attho. ‘‘Adayāpanno’’ti ettha pana karuṇā ‘‘dayā’’ti vuccati. Nikkaruṇataṃ āpannoti hi attho. Evaṃ <bold>dayā</bold>saddassa mettākaruṇāsu pavatti veditabbā. Tathā hi <bold>abhidhammaṭīkāyaṃ</bold> vuttaṃ <bold>‘‘dayā</bold>saddo yattha yattha pavattati, tattha tattha adhippāyavasena yojetabbo. <bold>Dayā</bold>saddo hi anurakkhaṇatthaṃ antonītaṃ katvā pavattamāno mettāya ca karuṇāya ca pavattatī’’ti.</paragraph>
<paragraph line="39">Vacanattho panettha evaṃ veditabbo – dayati dadāti sattānaṃ abhayaṃ etāyāti <bold>dayā</bold>. Dayati gacchati vibhāgaṃ akatvā <pageBreak edition="M" number="0.0143" /> pāpakalyāṇajanesu samaṃ vattati, sītena samaṃ pharantaṃ rajomalañca pavāhentaṃ udakamivātipi <bold>dayā,</bold> mettā. Dayati vā hiṃsati kāruṇikaṃ yāva yathādhippetaṃ parassa hitanipphattiṃ na pāpuṇāti, tāvāti <bold>dayā</bold>. Dayati anuggaṇhāti pāpajanampi sajjano etāyātipi <bold>dayā</bold>. Dayati attano sukhampi pahāya khedaṃ gaṇhāti sajjano etāyāti <bold>dayā</bold>. Dayanti gaṇhanti etāya mahābodhisattā buddhabhāvāya abhinīhārakaraṇakāle hatthagatampi arahattaphalaṃ chaḍḍetvā saṃsārasāgarato satte samuddharitukāmā anassāsakaraṃ atibhayānakaṃ mahantaṃ saṃsāradukkhaṃ, pacchimabhave ca saha amatadhātupaṭilābhena anekaguṇasamalaṅkataṃ sabbaññutaññāṇañcātipi <bold>dayā,</bold> karuṇā. Karuṇāmūlakā hi sabbe buddhaguṇā.</paragraph>
<paragraph line="40">Aparo nayo – dayanti anurakkhanti satte etāya, sayaṃ vā anudayati, anudayamattameva vā etanti <bold>dayā,</bold> mettā ceva karuṇā ca. Kiñci payogamettha kathayāma ‘‘seyyathāpi gahapati gijjho vā kaṅko vā kulalo vā maṃsapesiṃ ādāya dayeyya. Puttesu maddī dayesi, sassuyā sasuramhi ca. Dayitabbo rathesabha’’. Tattha <bold>dayeyyā</bold>ti uppatitvā gaccheyya, gatyatthavasenetaṃ daṭṭhabbaṃ. <bold>Dayesī</bold>ti mettacittaṃ kareyyāsi. <bold>Dayitabbo</bold>ti piyāyitabbo. Ubhayampetaṃ vivaraṇaṃ rakkhaṇatthaṃ antogadhaṃ katvā adhippāyatthavasena katanti veditabbaṃ.</paragraph>
<paragraph line="41"><bold>Ūyī tantasantāne</bold>. Ūyati. Ūto, ūtavā.</paragraph>
<paragraph line="42"><bold>Pūyī visaraṇe duggandhe ca</bold>. Pūyati. Pūto, pūtavā. Pūtimacchaṃ kusaggena, yo naro upanayhati.</paragraph>
<paragraph line="43"><bold>Kanuyī</bold><pageBreak edition="M" number="0.0144" /><bold>sadde</bold>. Kanuyati. Kanuto, kanutavā.</paragraph>
<paragraph line="44"><bold>Khamāya vidhūnane</bold>. Khamāyati. Khamāto, khamātavā.</paragraph>
<paragraph line="45"><bold>Phāyi pāyi vuddhiyaṃ</bold>. Phāyati. Phīto, phatavā.</paragraph>
<paragraph line="46">Tattha <bold>tatavantu</bold>paccayā, <bold>ya</bold>kāralopo, dhātvantassa sarassa <bold>i</bold>kārādeso ca daṭṭhabbo. Esa nayo ‘‘pūto pūtavā’’tiādīsupi yathāsambhavaṃ daṭṭhabbo. Pāyati. Pāyo. Apāyo. Ettha ca natthi pāyo vuddhi etthāti <bold>apāyo</bold>. Atha vā pana ayato sukhato apetoti <bold>apāyo</bold>tipi nibbacanīyaṃ. <bold>Apāyo</bold>ti ca nirayo tiracchānayoni pettivisayo asurakāyoti cattāro apāyā.</paragraph>
<paragraph line="47"><bold>Tāyu santānapālanesu</bold>. Tāyati. Tāyanaṃ. <bold>Divādi</bold>gaṇe pana <bold>tā pālane</bold>ti dhātuṃ passatha, tassa ‘‘tāyati tāṇa’’nti rūpāni. Ubhayesaṃ kriyāpadaṃ samaṃ. <bold>A</bold>kāra<bold>ya</bold>kārapaccayamatteneva nānattaṃ, nāmikapadāni pana visadisāni ‘‘tāyanaṃ, tāṇa’’nti.</paragraph>
<paragraph line="48"><bold>Cāyu pūjānisāmanesu. Pūjā</bold> pūjanā. <bold>Nisāmanaṃ</bold> olokanaṃ savanañca vuccati. ‘‘Iṅgha maddi nisāmehi. Nisāmayatha sādhavo’’ti ca ādīsu hi olokanasavanāni <bold>nisāmana</bold>saddena vuttāni. Apica ñāṇena upaparikkhaṇampi nisāmanamevāti gahetabbaṃ. Cāyati, apacāyati. Anagāre pabbajite, apace brahmacāriye. Ye vuddhamapacāyanti. Apacitiṃ dasseti. Niccaṃ vuddhāpacāyino.</paragraph>
<centered line="49"><bold>Ya</bold>kārantadhāturūpāni.</centered>
<subhead line="50">Rakārantadhātu</subhead>
<paragraph line="51"><bold>Rā</bold><pageBreak edition="M" number="0.0145" /><bold>ādāne</bold>. Rāti.</paragraph>
<paragraph line="52"><bold>Ri santāne</bold>. Reti. Reṇu. <bold>Re</bold>ṇūti rajo.</paragraph>
<paragraph line="53"><bold>Ru gatiyaṃ rosane ca</bold>. Ravati, viravati.</paragraph>
<paragraph line="54"><bold>Ru sadde</bold>. Roti, ravati. Ravo, uparavo. Rutamanuññaṃ ruciyā ca piṭṭhi. <bold>Ruta</bold>nti ravanaṃ rutaṃ, saddo.</paragraph>
<paragraph line="55"><bold>Re sadde</bold>. Rāyati. Rā. Ratti. Ettha ca <bold>rā</bold>ti saddo. <bold>Rattī</bold>ti nisāsaṅkhāto sattānaṃ saddassa vūpasamakālo. Rā tiyyati ucchijjati etthāti <bold>ratti</bold>.</paragraph>
<paragraph line="56"><bold>Brū viyattiyaṃ vācāyaṃ</bold>. Api hantvā hato brūti.</paragraph>
<paragraph line="57">Bravīti, brunti. Brūsi, brūtha. Brūmi, brūma. Brūte, bruvante. Brūse, bruvhe. Bruve, brumhe.</paragraph>
<paragraph line="58">Brūtu, bruvitu, bruvantu. Brūhi, brūtha. Brūmi, brūma. Brūtaṃ, bruvantaṃ.</paragraph>
<paragraph line="59">Ettha ca <bold>ambaṭṭhasutte</bold> ‘‘puna bhavaṃ gotamo bruvitū’’ti pāḷidassanato ‘‘bruvitū’’ti vuttaṃ. Evaṃ sabbatthāpi upaparikkhitvā nayo gahetabbo.</paragraph>
<paragraph line="60">Bruveyya, bruve, bruveyyuṃ. Bruveyyāsi, bruveyyātha. Bruveyyāmi, bruveyyāma. Bruvetha, bruveraṃ. Bruvetho, bruveyyāvho. Bruveyyaṃ. Bruveyyāmhe.</paragraph>
<paragraph line="61">Pabrūti. Anubrūti. Pabrūtu, anubrūtu. Pabruveyya, anubruveyya. Evaṃ sabbattha <bold>paanu</bold>upasaggehipi yathāsambhavaṃ padamālā yojetabbā.</paragraph>
<paragraph line="62">Āha, āhu. Brave, bravittha, bravire. Bravittho, bravivho. Braviṃ, bravimhe. Parokkhāvasena vuttāni.</paragraph>
<paragraph line="63">Abravā <pageBreak edition="M" number="0.0146" />, abravū. Abravo, abravattha. Abravaṃ, abravamhā. Abravattha, abravatthuṃ. Abravase, abravhaṃ. Abraviṃ, abravimhase. Hiyyattanīvasena vuttāni.</paragraph>
<paragraph line="64">Abravi, abravuṃ. Abravo, abravittha. Abraviṃ, abravimhā. Abravā, abravū. Abravase, abravivhaṃ. Abravaṃ, abravimhe. Ajjatanīvasena vuttāni.</paragraph>
<paragraph line="65">Bruvissati, bruvissanti. Abravissā, abravissaṃsu. Sesaṃ sabbaṃ netabbaṃ. Kammapadaṃ appasiddhaṃ. Sace pana siyā, ‘‘brūyatī’’ti siyā ‘‘luyati, lūyatī’’ti padāni viya.</paragraph>
<paragraph line="66"><bold>Jīra brūhane. Brūhanaṃ</bold> vaḍḍhanaṃ. Jīrati. Jīraṃ. Jīramāno. Jīraṇaṃ. Appassutāyaṃ puriso, balibaddova jīrati.</paragraph>
<paragraph line="67"><bold>Pūra pūraṇe</bold>. Pūrati. Pūratova mahodadhi. Sabbe pūrentu saṅkappā. Pūrituṃ, pūritvā, pūraṃ, pūritaṃ. Puṇṇaṃ, paripuṇṇaṃ. Sampuṇṇaṃ, pūraṇaṃ. Pūraṇo kassapo. Kārite ‘‘pāramiyo pūreti, pūrayati, pūrāpeti, pūrāpayati. Pūretvā, pūrayitvā, pūrāpetvā, pūrāpayitvā, paripūretvā’’ iccādīni bhavanti.</paragraph>
<paragraph line="68"><bold>Ghora gatipaṭighāte. Gatipaṭighātaṃ</bold> gatipaṭihananaṃ. Ghorati.</paragraph>
<paragraph line="69"><bold>Dhora gaticāturiye. Gaticāturiyaṃ</bold> gatichekabhāvo. Dhoreti.</paragraph>
<paragraph line="70"><bold>Sara gatiyaṃ</bold>. Sarati, visarati, ussarati. Ussāraṇā. Saro. Saṃsāro iccādīni. Tattha <bold>saro</bold>ti rahado. <bold>Saṃsāro</bold>ti vaṭṭaṃ, yo ‘‘bhavo’’tipi vuccati.</paragraph>
<paragraph line="71"><bold>Cara caraṇe</bold>. Carati, vicarati, anucarati, sañcarati.</paragraph>
<paragraph line="72"><bold>Cara</bold><pageBreak edition="M" number="0.0147" /><bold>gatibhakkhanesu</bold>. Carati, vicarati, anucarati, sañcarati, paṭicarati. Cariyā. Caritā. Cāro. Vicāro. Anuvicāro. Upavicāro. Caraṇaṃ. Cārako. Ocarako. Brahmacariyaṃ iccādīni.</paragraph>
<paragraph line="73">Tattha <bold>caratī</bold>ti gacchati, bhakkhati vā. Tathā hi <bold>cara</bold>nti padassa gacchanto khādanto cāti atthaṃ vadanti garū. <bold>Paṭicaratī</bold>ti paṭicchādeti. <bold>Cārako</bold>ti taṃpavesitānaṃ sattānaṃ sukhaṃ carati bhakkhatīti cārako, rodho. <bold>Ocarako</bold>ti adhocārī. <bold>Brahmacariya</bold>nti dānampi veyyāvaccampi sikkhāpadampi brahmavihāropi dhammadesanāpi methunaviratipi sadārasantosopi uposathopi ariyamaggopi sakalaṃ sāsanampi ajjhāsayopi vuccati.</paragraph>
<gatha1 line="74">Kinte vataṃ kiṃ pana brahmacariyaṃ,</gatha1>
<gatha2 line="75">Kissa suciṇṇassa ayaṃ vipāko;</gatha2>
<gatha3 line="76">Iddhijutibalavīriyūpapatti,</gatha3>
<gathalast line="77">Idañca te nāga mahāvimānaṃ.</gathalast>
<gatha1 line="78">Ahañca bhariyā ca manussaloke,</gatha1>
<gatha2 line="79">Saddhā ubho dānapatī ahumhā;</gatha2>
<gatha3 line="80">Opānabhūtaṃ me gharaṃ tadāsi,</gatha3>
<gathalast line="81">Santappitā samaṇabrāhmaṇā ca.</gathalast>
<gatha1 line="82">Taṃ me vataṃ taṃ pana brahmacariyaṃ,</gatha1>
<gatha2 line="83">Tassa suciṇṇassa ayaṃ vipāko;</gatha2>
<gatha3 line="84">Iddhijutibalavīriyūpapatti,</gatha3>
<gathalast line="85">Idañca me dhīra mahāvimāna’’nti</gathalast>
<paragraph line="86">Imasmiñhi <bold>puṇṇakajātake</bold> dānaṃ ‘‘brahmacariya’’nti vuttaṃ.</paragraph>
<gatha1 line="87">‘‘Kena <pageBreak edition="M" number="0.0148" /> pāṇi kāmadado, kena pāṇi madhussavo;</gatha1>
<gathalast line="88">Kena te brahmacariyena, puññaṃ pāṇimhi ijjhati.</gathalast>
<gatha1 line="89">Tena pāṇi kāmadado, tena pāṇi madhussavo;</gatha1>
<gathalast line="90">Tena me brahmacariyena, puññaṃ pāṇimhi ijjhatī’’ti</gathalast>
<unindented line="91">Imasmiṃ <bold>aṅkurapetavatthumhi</bold> veyyāvaccaṃ ‘‘brahmacariya’’nti vuttaṃ. ‘‘Idaṃ kho taṃ bhikkhave tittiriyaṃ nāma brahmacariyaṃ ahosī’’ti imasmiṃ <bold>tittirajātake</bold> sikkhāpadaṃ ‘‘brahmacariya’’nti vuttaṃ. ‘‘Taṃ kho pana pañcasikha brahmacariyaṃ neva nibbidāya na virāgāya…pe… yāvadeva brahmalokūpapattiyā’’ti imasmiṃ <bold>mahāgovindasutte</bold> brahmavihārā ‘‘brahmacariya’’nti vuttā. ‘‘Ekasmiṃ brahmacariyasmiṃ, sahassaṃ maccuhāyino’’ti ettha dhammadesanā ‘‘brahmacariya’’nti vuttā. ‘‘Pare abrahmacārī bhavissanti, mayamettha brahmacārino bhavissāmā’’ti <bold>sallekhasutte</bold> methunavirati ‘‘brahmacariya’’nti vuttā.</unindented>
<gatha1 line="92">Mayañca bhariyā nātikkamāma,</gatha1>
<gatha2 line="93">Amhe ca bhariyā nātikkamanti;</gatha2>
<gatha3 line="94">Aññatra tāha brahmacariyaṃ carāma;</gatha3>
<gathalast line="95">Tasmā hi amhaṃ daharā na mīyare’’ti</gathalast>
<unindented line="96"><bold>Mahādhammapālajātake</bold> sadārasantoso ‘‘brahmacariya’’nti vutto.</unindented>
<gatha1 line="97">Hīnena brahmacariyena, khattiye upapajjati;</gatha1>
<gathalast line="98">Majjhimena ca devesu, uttamena visujjhatī’’ti</gathalast>
<unindented line="99">Evaṃ <bold>nimijātake</bold> avītikkamavasena kato uposatho ‘‘brahmacariya’’nti vutto. ‘‘Idaṃ kho pana pañcasikha brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo’’ti <pageBreak edition="M" number="0.0149" /><bold>mahāgovindasuttasmi</bold>ṃyeva ariyamaggo ‘‘brahmacariya’’nti vutto. ‘‘Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita’’nti <bold>pāsādikasutte</bold> sikkhattayasaṅgahaṃ sakalaṃ sāsanaṃ ‘‘brahmacariya’’nti vuttaṃ.</unindented>
<gatha1 line="100">‘‘Api ataramānānaṃ, phalāsāva samijjhati;</gatha1>
<gathalast line="101">Vipakkabrahmacariyosmi, evaṃ jānāhi gāmaṇī’’ti</gathalast>
<unindented line="102">Ettha ajjhāsayo ‘‘brahmacariya’’nti vutto. Iccevaṃ –</unindented>
<gatha1 line="103">Dānaṃ veyyāvaṭiyañca, sikkhā brahmavihārakā;</gatha1>
<gathalast line="104">Dhammakkhānaṃ methunatā-virati ca uposatho.</gathalast>
<gatha1 line="105">Sadāresu ca santoso, ariyamaggo ca sāsanaṃ;</gatha1>
<gathalast line="106">Ajjhāsayo cime <bold>brahma-cariya</bold>saddena vuccare.</gathalast>
<paragraph line="107"><bold>Hura koṭille</bold>. Hurati.</paragraph>
<paragraph line="108"><bold>Sara saddopatāpesu</bold>. Sarati. Saro, saraṇaṃ.</paragraph>
<paragraph line="109">Ettha ca <bold>saro</bold>ti saddopi vuccati usupi. <bold>Saraṇa</bold>nti sarati upatāpeti hiṃsati saraṇagatānaṃ teneva saraṇagamanena bhayaṃ santāpaṃ dukkhaṃ duggatiṃ parikilesañcāti saraṇaṃ, buddhādiratanattayaṃ. Atha vā saddhā pasannā manussā ‘‘amhākaṃ saraṇamida’’nti saranti cintenti, taṃ tattha ca vācaṃ niccharanti gacchanti cātipi <bold>saraṇaṃ</bold>.</paragraph>
<paragraph line="110"><bold>Sara cintāyaṃ</bold>. Sarati, susarati iccapi payogo. Appakkharānañhi bahubhāvo aññathābhāvo ca hoti, yathā ‘‘dve, duve, taṇhā tasiṇā, pamhaṃ, pakhuma’’nti. Anussarati, paṭissarati. Saranti etāya sattā, sayaṃ vā sarati, saraṇamattameva vā etanti <bold>sati</bold>. Anussati, paṭissati. Saratīti sato. Punappunaṃ saratīti <bold>paṭissato</bold>.</paragraph>
<paragraph line="111"><bold>Dvara</bold><pageBreak edition="M" number="0.0150" /><bold>saṃvaraṇe. Saṃvaraṇaṃ</bold> rakkhaṇā. Dvarati. Dvāraṃ. Dvisaddūpapadaaradhātuvasenapi idaṃ rūpaṃ sijjhati. Tatrimāni nibbacanāni – dvaranti saṃvaranti rakkhanti etenāti <bold>dvāraṃ,</bold> atha vā dve kavāṭā aranti gacchanti pavattanti etthātipi <bold>dvāra</bold>nti. Gehadvārampi kāyadvārādīnipi upāyopi dvāranti vuccati. Pāḷiyaṃ tu ‘‘dvāraṃ dvārā’’ti ca itthinapuṃsakavasena <bold>dvāra</bold>saddo vutto. Tathā hi ‘‘dvārampi surakkhitaṃ hotī’’ti ca ‘‘dvārāpesā’’ti ca tassa dviliṅgatā vuttā.</paragraph>
<paragraph line="112"><bold>Gara ghara secane</bold>. Garati. Gharati. Gharaṃ.</paragraph>
<paragraph line="113"><bold>Dhūra hucchane. Hucchana</bold> koṭillaṃ. Dhūrati.</paragraph>
<paragraph line="114"><bold>Tara plavanasaraṇesu</bold>. Tarati. Taraṇaṃ. Titthaṃ. Tiṇṇo. Uttiṇṇo. Otiṇṇo iccādīni. Tattha <bold>taraṇaṃ</bold> vuccati nāvā, tarati udakapiṭṭhe plavati, taranti uttaranti vā nadiṃ etenāti atthena.</paragraph>
<gatha1 line="115">Nāvā plavo taraṃ poto, taraṇaṃ uttaraṃ tathā;</gatha1>
<gathalast line="116">Jalayānanti etāni, nāvānāmāni honti tu.</gathalast>
<paragraph line="117"><bold>Tara sambhame. Sambhamo</bold> anavaṭṭhānaṃ. Tarati. Tarito. Turaṅgo.</paragraph>
<paragraph line="118">Ettha ca ‘‘so māsakhettaṃ tarito avāsari’’nti pāḷi nidassanaṃ. Tattha <bold>tarito</bold>ti turito sambhamanto. <bold>Avāsari</bold>nti upagacchiṃ upavisiṃ vā.</paragraph>
<paragraph line="119"><bold>Jara roge</bold>. Ettha jararogoyeva <bold>‘‘rogo’’</bold>ti adhippeto payogavasena. <bold>Jara</bold>saddassa hi jararoge pavattaniyamanatthaṃ ‘‘roge’’ti vuttaṃ. Tena añño rogo idha <bold>roga</bold>saddena na vuccati. Jarati. Jaro. Sajjaro. Pajjararogo. Jarena pīḷitā manussā. Yattha tu ayaṃ vayohānivācako <pageBreak edition="M" number="0.0151" />, tattha payoge ‘‘jīrati, jarā’’ti cassa rūpāni bhavanti.</paragraph>
<paragraph line="120"><bold>Dara bhaye</bold>. Darati. Darī. ‘‘Bīlāsayā darīsayā’’ti nidassanaṃ. Tattha <bold>darī</bold>ti bhāyitabbaṭṭhena darī.</paragraph>
<paragraph line="121"><bold>Dara ādarānādaresu</bold>. Darati, ādarati, anādarati. Ādaro, anādaro.</paragraph>
<paragraph line="122">Ettha ca <bold>daratī</bold>ti daraṃ karotīti ca anādaraṃ karotīti ca attho. Yathā hi <bold>ārakā</bold>saddo dūrāsannavācako, tathāyampi <bold>dara</bold>dhātu ādarānādaravācako daṭṭhabbo. <bold>Dara</bold>saddo ca kāyadarathe cittadarathe kilesadarathe ca vattati. Ayañhi –</paragraph>
<gatha1 line="123">Ādittaṃ vata maṃ santaṃ, ghatasittaṃva pāvakaṃ;</gatha1>
<gathalast line="124">Vārinā viya osiñci, sabbaṃ nibbāpaye dara’’nti</gathalast>
<unindented line="125">Ettha kāyadarathe cittadarathe ca vattati. ‘‘Vītaddaro vītasoko vītasallo, sayaṃ abhiññāya abhāsi buddho’’ti ettha pana kilesadarathe vattati. <bold>Vītaddaro</bold>ti hi aggamaggena sabbakilesānaṃ samucchinnattā vigatakilesadarathoti attho.</unindented>
<paragraph line="126"><bold>Nara nayane</bold>. Narati. Naro, nārī.</paragraph>
<paragraph line="127">Ettha <bold>naro</bold>ti puriso. So hi narati netīti naro. Yathā paṭhamapakatibhūto satto datarāya pakatiyā seṭṭhaṭṭhena puri uccāṭṭhāne seti pavattatīti purisoti vuccati, evaṃ nayanaṭṭhena naroti vuccati. Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati, pageva itaro itarāsaṃ. <bold>Nārī</bold>ti narena yogato, narassāyanti vā nārī. Aparampettha <bold>nara</bold>saddassa nibbacanaṃ, nariyati sakena <pageBreak edition="M" number="0.0152" /> kammena niyyatīti <bold>naro,</bold> satto manusso vā. ‘‘Kammena niyyateo loko’’ti hi vuttaṃ. Tattha <bold>nara</bold>saddassa tāva purisavacane ‘‘narā ca atha nāriyo’’ti nidassanaṃ. Sattamanussavacane pana ‘‘buddho ayaṃ edisako naruttamo. Āmoditā naramarū’’ti ca nidassanaṃ, tasmā ‘‘naroti puriso, naroti satto, naroti manusso’’ti tattha tattha yathāsambhavaṃ attho saṃvaṇṇetabbo.</paragraph>
<paragraph line="128"><bold>Hara haraṇe. Haraṇaṃ</bold> pavattanaṃ. Harati. Sāvatthiyaṃ viharati. Vihāsi. Vihaṃsu. Viharissati. Appamatto vihissati. Voharati. Saṃvoharati. sabbo harati vā. Rūpiyasaṃvohāro, rūpiyasabbohāro vā. Pāṭihāriyaṃ. Pītipāmojjahāro. Vihāro. Vohāro. Abhihāro. Cittaṃ abhinīharati. Sāsane viharaṃ, viharanto, viharamāno. Vihātabbaṃ, viharituṃ. Viharitvā. Aññānipi yojetabbāni.</paragraph>
<paragraph line="129">Tattha <bold>pāṭihāriya</bold>nti samāhite citte vigatūpakkilese katakiccena pacchā haritabbaṃ pavattetabbanti pāṭihāriyaṃ. <bold>Paṭī</bold>ti hi ayaṃ saddo ‘‘pacchā’’ti etassa atthaṃ bodheti ‘‘tasmiṃ paṭipaviṭṭhamhi, añño āgañchi brāhmaṇo’’tiādīsu viya. <bold>Vihāro</bold>ti ṭhānanisajjādinā viharanti etthāti vihāro, bhikkhūnaṃ āvāso. Viharaṇaṃ vā vihāro, viharaṇakriyā. <bold>Vohāro</bold>ti byavahāropi paṇṇattipi vacanampi cetanāpi. Tattha</paragraph>
<gatha1 line="130">Yo hi koci manussesu, vohāraṃ upajīvati;</gatha1>
<gathalast line="131">Evaṃ vāseṭṭha jānāti, vāṇijo so nabrāhmaṇo’’ti.</gathalast>
<unindented line="132">Ayaṃ <pageBreak edition="M" number="0.0153" /><bold>byavahāravohāro</bold> nāma. ‘‘Saṅkhā samaññā paññatti vohāro’’ti ayaṃ <bold>paṇṇattivohāro</bold> nāma. Tathā tathā voharanti parāmasantīti ayaṃ <bold>vacanavohāro</bold> nāma. ‘‘Aṭṭha ariyavohārā, aṭṭha anariyavohārā’’ti ayaṃ <bold>cetanāvohāro</bold> nāma. Iccevaṃ –</unindented>
<gatha1 line="133">Byavahāre vacane ca, paṇṇatticetanāsu ca;</gatha1>
<gathalast line="134"><bold>Vohāra</bold>saddo catūsu, imesvatthesu dissati.</gathalast>
<paragraph line="135"><bold>Hara apanayane. Apanayanaṃ</bold> nīharaṇaṃ. Dosaṃ harati. Nīharati. Nīhāro, pariharati. Parihāro. Rajoharaṇaṃ. Sabbadosaharo dhammo. Bhagavato ca sāsanassa ca paṭipakkhe titthiye haratīti <bold>pāṭihāriyaṃ</bold>. Mattāvaṇṇabhedenettha ‘‘pāṭiheraṃ pāṭihīraṃ pāṭihāriya’’nti tīṇi padarūpāni, bhavanti.</paragraph>
<paragraph line="136"><bold>Hara ādāne</bold>. Adinnaṃ harati. Harissati. Hāhiti iccapa. ‘‘Kharājinaṃ para suñca, khārikājañca hāhitī’’ti idamettha nidassanaṃ. Āharati, avaharati, saṃharati, apaharati, upaharati, paharati, sampaharati, samāharati. Manoharo pāsādo. Parassaharaṇaṃ. Āhāro, avahāro, saṃhāro, upahāro, sampahāro, samāhāro. Hariyyati, āhariyyati. Āhariyyanti. Āhaṭaṃ, harituṃ, āharituṃ, āharitvā, āharitvāna. Aññānipi yojetabbāni.</paragraph>
<paragraph line="137"><bold>Dhara dharaṇe. Dharaṇaṃ</bold> vijjamānatā. Dharati. Dharate satthusāsanaṃ.</paragraph>
<paragraph line="138"><bold>Dhara aviddhaṃsane</bold>. Nibbānaṃ niccaṃ dharati.</paragraph>
<paragraph line="139"><bold>Khara khaye</bold>. Kharati. Kharaṇaṃ. Nakkharanti na khiyyantīti <bold>akkharāni</bold>. Nakkharanti na nassantīti <bold>nakkhattānī</bold>ti porāṇā.</paragraph>
<paragraph line="140"><bold>Jāgaraniddakkhaye</bold><pageBreak edition="M" number="0.0154" /> jāgarati. Jāgaro, jāgaraṇaṃ, jāgaraṃ. Dīghā jāgarato ratti. Jāgaramāno. Ayañca dhātu <bold>tanādi</bold>gaṇaṃ patvā ‘‘jāgaroti, paṭijāgarotī’’ti rūpāni janeti.</paragraph>
<paragraph line="141"><bold>Īra vacane gatikampanesu ca</bold>. Īrati. Īritaṃ. Eritaṃ. Samīraṇo. Jinerito dhammo. Kuppanti vātassapi eritassa.</paragraph>
<paragraph line="142">Tattha <bold>samīraṇo</bold>ti vāto. So hi samīrati vāyati, samīreti ca rukkhasākhāpaṇṇādīni suṭṭhu kampetīti ‘‘samīraṇo’’ti vuccati.</paragraph>
<paragraph line="143"><bold>Hare lajjāyaṃ</bold>. Aluttantoyamekāranto dhātu, <bold>gile pītikkhaye</bold>ti dhātu viya. Harāyati. Harāyanaṃ. Aṭṭīyāmi harāyāmi.</paragraph>
<paragraph line="144">Ettha <bold>harāyatī</bold>ti lajjati, hiriṃ karotīti attho.</paragraph>
<paragraph line="145"><bold>Para pālanapūraṇesu</bold>. ‘‘Parati, paramo’’timassa rūpāni, <bold>nara nayane</bold>ti dhātussa ‘‘narati naro’’ti rūpāni viya.</paragraph>
<paragraph line="146">Tattha <bold>paratī</bold>ti pāleti, pūrati vā. Suddhakattuvasenidaṃ padaṃ vuttaṃ. Hetukattuvasena hi ‘‘pāreti pārayatī’’tiādīni rūpāni bhavanti. <bold>Paramo</bold>ti pālako pūrako vā. Ettha ca ‘‘pāramī’’ti padaṃ etassatthassa sādhakaṃ. Tathā hi <bold>pāramī</bold>ti parati, pāreti cāti paramo, dānādīnaṃ guṇānaṃ pālako pūrako ca mahābodhisatto. Paramassa idaṃ, paramassa vā bhāvo, kammaṃ vā pāramī, dānādikriyā. Garūhi pana ‘‘pūretīti paramo, dānādīnaṃ guṇānaṃ pūrako pālako cā’’ti vuttaṃ, taṃ vīmaṃsitabaṃ.</paragraph>
<paragraph line="147"><bold>Vara varaṇe</bold>. Varati. Vāraṇo, varuṇo.</paragraph>
<paragraph line="148"><bold>Gira</bold><pageBreak edition="M" number="0.0155" /><bold>niggiraṇo. Niggiraṇaṃ</bold> paggharaṇaṃ. Girati, giri.</paragraph>
<paragraph line="149">Ettha <bold>girī</bold>ti pabbatā, yo ‘selo’’tiādīhi anekehi nāmehi kathiyati. So hi sandhisaṅkhātehi pabbehi citattā pabbamassa atthīti pabbato. Himavamanādivasena jalassa sārabhūtānaṃ bhesajjādivatthūnañca giraṇato <bold>girī</bold>ti vuccati.</paragraph>
<paragraph line="150">Imāni panassa nāmāni –</paragraph>
<gatha1 line="151">Pabbato acalo selo, nago giri mahīdharo;</gatha1>
<gathalast line="152">Addi siluccayo cāti, giripaṇṇattiyo imā.</gathalast>
<paragraph line="153"><bold>Sura issariyadittīsu</bold>. Surati. Suro, asuro.</paragraph>
<paragraph line="154">Tatra <bold>saro</bold>ti surati īsati devissariyaṃ pāpuṇāti virocati cāti suro. Sundarā rā vācā assāti vā <bold>suro,</bold> devo. Devābhidhānāni <bold>divādi</bold>gaṇe pakāsessāma. <bold>Asuro</bold>ti devo viya na surati na īsati na virocati cāti asuro. Surānaṃ vā paṭipakkho mittapaṭipakkhā amittā viyāti <bold>asuro,</bold> dānavo, yo ‘‘pubbadevo’’tipi vuccati. Tathā hi <bold>kumbhajātake</bold> vuttaṃ –</paragraph>
<gatha1 line="155">‘‘Yaṃ ve pivitvā pubbadevā pamattā,</gatha1>
<gatha2 line="156">Tidivā cutā sassatiyā samāyā;</gatha2>
<gatha3 line="157">Taṃ tādisaṃ majjamimaṃ niratthaṃ,</gatha3>
<gathalast line="158">Jānaṃ mahārāja kathaṃ piveyyā’’ti.</gathalast>
<paragraph line="159"><bold>Sagāthāvaggasaṃvaṇṇanāyaṃ</bold> pana ‘‘na suraṃ pivimha, na suraṃ pivimhā’ti āhaṃsu, tato paṭṭhāya asurā nāma jātā’’ti vuttaṃ.</paragraph>
<paragraph line="160">Imāni <pageBreak edition="M" number="0.0156" /> tadabhidhānāni –</paragraph>
<gatha1 line="161">Asuro pubbadevo ca, dānavo devatāri tu;</gatha1>
<gathalast line="162">Nāmāni asurānanti, imāni niddise vidū.</gathalast>
<gatha1 line="163">Pāko iti tu yaṃ nāmaṃ, ekassa asurassa tu;</gatha1>
<gathalast line="164">Paṇṇattītipi ekacce, garavo pana abravuṃ.</gathalast>
<paragraph line="165"><bold>Kura sadde akkose ca</bold>. Kurati. Kuraro, kurarī. Kummo, kummī.</paragraph>
<paragraph line="166"><bold>Khura chedane vilekhane ca</bold>. Khurati. Khuro.</paragraph>
<paragraph line="167"><bold>Mura saṃveṭhane</bold>. Murati. Muro, moro.</paragraph>
<paragraph line="168"><bold>Ghura abhimatta saddesu</bold>. Ghurati. Ghoro.</paragraph>
<paragraph line="169"><bold>Pura aggagamane. Aggagamanaṃ</bold> nāma padhānagamanaṃ, paṭhamameva gamanaṃ vā. Purati. Puraṃ, purī. Avāpurati. Avāpuretaṃ amatassa dvāraṃ. Avāpuraṇaṃ ādāya gacchati.</paragraph>
<paragraph line="170">Tattha <bold>pura</bold>nti rājadhānī. Tathā hi ‘‘nagaraṃ puraṃ purī rājadhānī’’ti ete pariyāyā. ‘‘Eso āḷāriko poso, kumārī puramantare’’tiādīsu pana gehaṃ ‘‘pura’’nti vuccati. Padhānatāya purato purato gamanena gantabbanti <bold>puraṃ,</bold> rājadhānī ceva gehañca. <bold>Avāpuraṇa</bold>nti avāpuranti vivaranti dvāraṃ etenāti avāpuraṇaṃ, yaṃ ‘‘kuñcikā’’tipi ‘‘tāḷo’’tipi vuccati. <bold>Avāpuratī</bold>tiādīsu <bold>ava ā</bold>iccubho upasaggāti daṭṭhabbā.</paragraph>
<paragraph line="171"><bold>Phara pharaṇe. Pharaṇaṃ</bold> nāma byāpanaṃ gamanaṃ vā. Samaṃ pharati sītena. Āhāratthaṃ pharati. Pharaṇaṃ.</paragraph>
<paragraph line="172"><bold>Gara uggame</bold>. Garati. Garu.</paragraph>
<paragraph line="173"><bold>Garū</bold>ti <pageBreak edition="M" number="0.0157" /> mātāpitādayo gāravayuttapuggalā. Te hi garanti uggacchanti uggatā pākaṭā hontīti <bold>garū</bold>ti vuccanti. Apica pāsāṇacchattaṃ viya bhāriyaṭṭhena <bold>garū</bold>ti vuccanti. <bold>Garu</bold>saddo ‘‘idamāsanaṃ atra bhavaṃ nisīdatu, bhavañhi me aññataro garūna’’nti ettha mātāpitūsu dissati. ‘‘Sanarāmaralokagaru’’nti ettha sabbalokācariye sabbaññumhi. Apica <bold>garu</bold>saddo aññesvatthesupi dissati. Sabbametaṃ ekato katvā atridaṃ vuccati –</paragraph>
<gatha1 line="174">Mātāpitācariyesu, dujjare alahumhi ca;</gatha1>
<gatha2 line="175">Mahante cuggate ceva, nichekādikaresu ca;</gatha2>
<gathalast line="176">Tathā vaṇṇavisesesu, <bold>garu</bold>saddo pavattati.</gathalast>
<paragraph line="177">Keci panācariyā ‘‘garu garū’’ti ca dvidhā gahetvā bhāriyavācakatte <bold>garu</bold>saddo ṭhito. Ācariyavācakatte pana <bold>guru</bold>saddoti vadanti, taṃ na gahetabbaṃ. Pāḷivisaye hi sabbesampi yathāvuttānaṃ atthānaṃ vācakatte <bold>garu</bold>saddoyeva icchitabbo, <bold>a</bold>kārassa <bold>ā</bold>kārabhāve ‘‘gārava’’nti savuddhikassa taddhitantapadassa dassanato. Sakkaṭabhāsāvisaye pana <bold>guru</bold>saddoyeva icchitabbo, <bold>u</bold>kārassa vuddhibhāve aññathā taddhitantapadassa dassanato.</paragraph>
<paragraph line="178"><bold>Mara pāṇacāge</bold>. Marati. Mattuṃ. Maritvā. Hetukattari ‘‘puriso purisaṃ māreti, mārayati. Puriso purisena purisaṃ mārāpeti, mārāpayati. Puriso purisaṃ māretuṃ māretvā’’ iccādīni rūpāni. Macco. Maru. Maraṇaṃ, maccu. Maṭṭu. Māro.</paragraph>
<paragraph line="179">Tattha <bold>mattu</bold>nti marituṃ. Tathā hi <bold>alīnasattujātake</bold> ‘‘yo mattumicche pituno pamokkhā’’ti pāḷi dissati. <bold>Macco</bold>ti maritabbasabhāvatāya ‘‘macco’’ti laddhanāmo satto <pageBreak edition="M" number="0.0158" />. <bold>Marū</bold>ti dīghāyukopi samāno maraṇasīloti maru, devo. <bold>Maraṇa</bold>nti cuti.</paragraph>
<gatha1 line="180">Maraṇaṃ antako maccu, hindaṃ kālo ca maṭṭu ca;</gatha1>
<gathalast line="181">Nikkhepo cuti cetāni, nāmāni maraṇassa ve.</gathalast>
<paragraph line="182"><bold>Māro</bold>ti sattānaṃ kusalaṃ māretīti māro, kāmadevo.</paragraph>
<paragraph line="183">Imānissa nāmāni –</paragraph>
<gatha1 line="184">Māro namuci kaṇho ca, vasavatti pajāpati;</gatha1>
<gatha2 line="185">Pamattabandhu maddano, pāpimā dabbakopi ca;</gatha2>
<gathalast line="186">Kandappo ca ratipati, kāmo ca kusumāyudho.</gathalast>
<paragraph line="187">Aññe aññānipi nāmāni vadanti, tāni sāsanānulomāni na hontīti idha na dassitāni. <bold>Aṭṭhakathāsu</bold> pana ‘‘māro, namuci, kaṇho, pamattabandhū’’ti cattārova nāmāni āgatāni.</paragraph>
<paragraph line="188">Ettha ca <bold>māro</bold>ti devaputtamārena saddhiṃ pañca mārā kilesamāro khandhamāro abhisaṅkhāramāro maccumāro devaputtamāroti.</paragraph>
<paragraph line="189"><bold>Dhara avatthāne</bold>. Dharati.</paragraph>
<paragraph line="190"><bold>Bhara posane</bold>. Bharati. Bharito, bhattā.</paragraph>
<paragraph line="191"><bold>Thara santharaṇe</bold>. Tharati, santharati. Santharaṇaṃ.</paragraph>
<paragraph line="192"><bold>Dara vidāraṇe</bold>. Bhūmiṃ darati. Kudālo.</paragraph>
<paragraph line="193"><bold>Dara dāhe</bold>. Kāyo darati. Daro, daratho.</paragraph>
<paragraph line="194"><bold>Tira adhogatiyaṃ</bold>. Tirati. Tiracchāno, tiracchā vā.</paragraph>
<paragraph line="195"><bold>Ara gatiyaṃ</bold>. Arati. Atthaṃ, attho, utu.</paragraph>
<paragraph line="196">Ettha <pageBreak edition="M" number="0.0159" /><bold>atthaṃ</bold> vuccati nibbānaṃ. Taṃ taṃ sattakiccaṃ arati vattetīti <bold>utu</bold>.</paragraph>
<centered line="197"><bold>Ra</bold>kārantadhāturūpāni.</centered>
<subhead line="198">Lakārantadhātu</subhead>
<paragraph line="199"><bold>Lā ādāne</bold>. Lāti. Lānaṃ, garuḷo, sīhaḷo, rāhulo, kusalaṃ, bālo, mahallako, mahallikā.</paragraph>
<paragraph line="200">Tatra <bold>garuḷo</bold>ti garuṃ lāti ādadāti gaṇhātīti garuḷo, yo ‘‘supaṇṇo, dijādhipo, nāgāri, karoṭī’’ti ca vuccati. <bold>Sīhaḷo</bold>ti sīhaṃ lāti ādadāti gaṇhātīti sīhaḷo, pubbapuriso. Tabbaṃse jātā etarahi sabbepi <bold>sīhaḷā</bold> nāma jātā.</paragraph>
<paragraph line="201"><bold>Rāhulo</bold>tiādīsu pana rāhu viya lāti gaṇhātīti <bold>rāhulo,</bold> ko so? Sikkhākāmo āyasmā rāhulabhaddo buddhaputto. Tassa hi jātadivase suddhodanamahārājā ‘‘puttassa me tuṭṭhiṃ nivedethā’’ti uyyāne kīḷantassa bodhisattassa sāsanaṃ pahiṇi. Bodhisatto taṃ sutvā ‘‘rāhu jāto bandhanaṃ jāta’’nti āha. Puttassa hi jāyanaṃ rāhuggaho viya hoti. Taṇhākilissanatāpādanato bāḷhena ca saṅkhalikādibandhanena bandhaṃ viya hoti muccituṃ appadānatoti ‘‘rāhu jāto bandhanaṃ jāta’’nti āha. Rājā ‘‘kiṃ me putto avacā’’ti pucchitvā taṃ vacanaṃ sutvā ‘‘ito paṭṭhāya me nattā ‘rāhulo’ tveva hotū’’ti āha, tato paṭṭhāya kumāro rāhulo nāma jāto.</paragraph>
<paragraph line="202"><bold>Mahāpadānasuttaṭīkāyañhi</bold><pageBreak edition="M" number="0.0160" /> ‘‘rāhu jāto’’ti ettha <bold>‘‘rāhū</bold>ti rāhuggaho’’ti vuttaṃ, taṃ pana ‘‘rāhulo’’ti vacanassatthaṃ pākaṭaṃ kātuṃ adhippāyatthavasena vuttaṃ. Na hi kevalo ‘‘rāhū’’ti saddo ‘‘rāhuggaho’’ti atthaṃ vadati, atha kho <bold>jāta</bold>saddasambandhaṃ labhitvā vadati. Tathā hi ‘‘rāhu jāto’’ti bodhisattena vuttavacanassa ‘‘rāhuggaho jāto’’ti atthौ bhavati, tasmā suddhodanamahārājā ‘‘mama nattā rāhu viya lātīti rāhuloti vattabbo’’ti cintetvā ‘‘rāhulotveva hotū’’ti āhāti daṭṭhabbaṃ.</paragraph>
<paragraph line="203">Keci pana ‘‘rāhulo jāto bandhanaṃ jāta’’nti paṭhanti, katthaci potthake ca likhanti, taṃ na sundaraṃ, atthassa ayuttito ṭīkāya ca saddhiṃvirocato. Na hi ‘‘rāhulo’’ti kumārassa nāmaṃ paṭhamaṃ uppannaṃ, pacchāyeva pana uppannaṃ ayyakena dinnattā, tasmā tadā bodhisattena ‘‘rāhulo jāto’’ti vattuṃ na yujjati. Yathā hi anabhisitte arājini puggale ‘‘mahārājā’’ti vohāro nappavattati. <bold>Ṭīkāyañca</bold> ‘‘rāhūti rāhuggaho’’ti vuttaṃ. Athāpi tesaṃ siyā ‘‘rāhulo jāto bandhanaṃ jāta’’nti padassa vijjamānattā eva ṭīkāyaṃ ‘‘rāhuggaho’’ti bhāvavasena <bold>lā</bold>saddena samānattho ādānattho <bold>gaha</bold>saddo vuttoti evampi nupapajjati, ‘‘rāhulānaṃ jātaṃ bandhanaṃ jāta’’nti pāṭhassa vattabbattā. <bold>Rāhulo</bold>ti hi idaṃ padaṃ ‘‘sīhaḷo’’ti padaṃ viya dabbavācakaṃ, na kadācipi bhāvavācakaṃ, tasmā ‘‘rāhulo jāto bandhanaṃ jāta’’nti etaṃ ekaccehi duropitaṃ pāṭhaṃ aggahetvā ‘‘rāhu jāto bandhanaṃ jāta’’nti ayameva pāṭho gahetabbo, sārato ca paccetabbo suparisuddhesu anekesu potthakesu diṭṭhattā, porāṇehi ca gambhīrasukhumañāṇehi ācariyapacāriyehi paṭhitattā.</paragraph>
<paragraph line="204">Ayaṃ <pageBreak edition="M" number="0.0161" /> panettha sādhippāyā atthappakāsanā – <bold>rāhu jāto</bold>ti bodhisatto puttassa jātasāsanaṃ sutvā saṃvegappatto ‘‘idāni mama rāhu jāto’’ti vadati, muccituṃ appadānavasena mama gahaṇatthaṃ rāhu uppannoti hi attho. <bold>Bandhanaṃ jāta</bold>nti iminā ‘‘mama bandhanaṃ jāta’’nti vadati. Tathā hi <bold>ṭīkāyaṃ</bold> vuttaṃ ‘‘rāhūti rāhuggaho’’ti. Tattha <bold>rāhuggaho</bold>ti gaṇhātīti gaho, rāhu eva gaho rāhuggaho, mama gāhako rāhu jātoti attho. Atha vā gahaṇaṃ gaho, rāhuno gaho <bold>rāhuggaho,</bold> rāhuggahaṇaṃ mama jātanti attho. Putto hi rāhusadiso. Pitā candasadiso puttarāhunā gahitattā.</paragraph>
<paragraph line="205">Ekacce pana ‘‘rāhulotveva hotū’’ti imaṃ padesaṃ disvā ‘‘rāhu jāto’’ti vutte iminā na sameti, ‘‘rāhulo jāto’’ti vutteyeva pana sametīti maññamānā evaṃ pāṭhaṃ paṭhanti likhanti ca, tasmā so anupaparikkhitvā paṭhito duropito pāṭho na gahetabbo, yathāvutto porāṇako porāṇācariyehi abhimato pāṭhoyeva āyasmantehi gahetabbo atthassa yuttito, ṭīkāya ca saddhiṃ avirodhatoti.</paragraph>
<paragraph line="206">Tattha <bold>kusala</bold>nti kucchitānaṃ pāpadhammānaṃ sānato tanukaraṇato ñāṇaṃ <bold>kusaṃ</bold> nāma, tena kusena lātabbaṃ pavattetabbanti <bold>kusalaṃ. Bālo</bold>ti diṭṭhadhammikasamparāyikasaṅkhāte dve anatthe devadattakokālikādayo viya lāti ādadātīti <bold>bālo</bold>. Imāni pana taṃnāmāni –</paragraph>
<gatha1 line="207">Bālo avidvā añño ca, aññāṇī avicakkhaṇo;</gatha1>
<gathalast line="208">Apaṇḍito akusalo, dummedho kumati jaḷo.</gathalast>
<gatha1 line="209">Eḷamūgo <pageBreak edition="M" number="0.0162" /> ca nippañño, dummedhī avidū mago;</gatha1>
<gathalast line="210">Aviññū andhabālo ca, duppañño ca aviddasu.</gathalast>
<paragraph line="211"><bold>Mahallako</bold>ti mahattaṃ lāti gaṇhātīti mahallako, jiṇṇapuriso. Imānissa nāmāni –</paragraph>
<gatha1 line="212">Jiṇṇo mahallako vuddho, buddho vuḍḍho ca kattaro;</gatha1>
<gathalast line="213">Thero cāti ime saddā, jiṇṇapaññattiyo siyuṃ.</gathalast>
<unindented line="214">Tathā hi –</unindented>
<gatha1 line="215">‘‘Dure apassaṃ therova, cakkhuṃ yācitumāgato’’;</gatha1>
<gathalast line="216">Evamādīsu daṭṭhabbo, <bold>thera</bold>saddo mahallake.</gathalast>
<unindented line="217">Imāni pana nāmāni itthiyā itthiliṅgavasena vattabbāni –</unindented>
<gatha1 line="218">Jiṇṇā mahallikā vuddhī, buddhī vuḍḍhī ca kattarā;</gatha1>
<gathalast line="219">Therī cāti ime saddā, nāmaṃ jiṇṇāya itthiyā;</gathalast>
<paragraph line="220"><bold>Dala phala visaraṇe</bold>. Dalati. Phalati. Dalito rukkho. Phalito bhūmibhāgo.</paragraph>
<paragraph line="221"><bold>Ala bhūsane</bold>. Alati. Alaṅkāro, alaṅkato, alaṅkataṃ. ‘‘Sālaṅkānanayogepi, sālaṅkānanavajjitā’’ti imissañhi kavīnaṃ kabbaracanāyaṃ <bold>alaṅka</bold>saddo bhūsanavisesaṃ vadati. Keci panettha <bold>ala bhūsanapariyāpanavāranesū</bold>ti dhātuṃ paṭhanti, ‘‘alatī’’ti ca rūpaṃ icchanti. Mayaṃ pana <bold>ala</bold>dhātussa pariyattinivāraṇatthavācakattaṃ na icchāma payogādassanato. Nipātabhūto pana <bold>alaṃ</bold>saddo pariyattinivāraṇatthavācako dissati ‘‘alametaṃ sabbaṃ. Alaṃ me tena rajjenā’’tiādīsu.</paragraph>
<paragraph line="222"><bold>Mīla nimelane</bold>. Mīlati, nimīlati, ummīlati. Nimīlanaṃ.</paragraph>
<paragraph line="223"><bold>Bila patitthambhe</bold>. Bilati.</paragraph>
<paragraph line="224"><bold>Nīla</bold><pageBreak edition="M" number="0.0163" /><bold>vaṇṇe</bold>. Nīlavatthaṃ.</paragraph>
<paragraph line="225"><bold>Sīla samādhimhi</bold>. Sīlati. Sīlaṃ, sīlanaṃ.</paragraph>
<paragraph line="226">Ettha <bold>sīla</bold>nti sīlanaṭṭhena sīlaṃ. Vuttañhetaṃ <bold>visuddhimagge</bold> ‘‘sīlanti kenaṭṭhena sīlaṃ? Sīlanaṭṭhena sīlaṃ, kimidaṃ sīlanaṃ nāma? Samādhānaṃ vā kāyakammādīnaṃ susīlyavasena avippakiṇṇatāti attho. Upadhāraṇaṃ vā kusalānaṃ dhammānaṃ patiṭṭhānavasena ādhārabhāvoti attho. Etadeva hi ettha atthadvayaṃ saddalakkhaṇavidū anujānanti. Aññe pana ‘siraṭṭho sīlaṭṭho, sītalaṭṭho sīlaṭṭho’ti evamādinā nayenettha atthaṃ vaṇṇentī’’ti. Tattha ‘‘atthadvayaṃ saddalakkhaṇa vidū anujānantī’’ti idaṃ <bold>‘‘sīla</bold> samādhimhi <bold>sīla</bold> upadhāraṇe’’ti dvigaṇikassa <bold>sīla</bold>dhātussa atthe sandhāya vuttaṃ. Imassa hi <bold>curādi</bold>gaṇaṃ pattassa upadhāraṇe ‘‘sīleti, sīlayatī’’ti rūpāni bhavanti, upadhāretītipi tesaṃ attho. Idha pana <bold>bhūvādi</bold>gaṇikattā samādhānatthe ‘‘sīlatī’’ti rūpaṃ bhavati, samādhiyatīti tassa attho. Punapi ettha sotūnaṃ sukhaggahaṇatthaṃ nibbacanāni vuccante. Sīlati samādhiyati kāyakammādīnaṃ susīlyavasena na vippakiratīti <bold>sīlaṃ</bold>. Atha vā sīlanti samādahanti cittaṃ etenāti <bold>sīlaṃ</bold>. Imāni <bold>bhūvādi</bold>gaṇikavasena nibbacanāni. <bold>Curādi</bold>gaṇikavasena pana sīleti kusale dhamme upadhāreti patiṭṭhābhāvena bhuso dhāretīti <bold>sīlaṃ</bold>. Sīlenti vā etena kusale dhamme upadhārenti bhuso dhārenti sādhavoti <bold>sīla</bold>nti nibbacanāni.</paragraph>
<paragraph line="227"><bold>Kila bandhe</bold>. Kilati. Kilaṃ.</paragraph>
<paragraph line="228"><bold>Kūla āvaraṇe</bold>. Kulati. Kūlaṃ. Vahe rukkhe pakūlaje. Kūlaṃ bandhati. Nadīkūle vasāmahaṃ. Kūlati āvarati udakaṃ bahi nikkhamituṃ na detīti <bold>kūlaṃ</bold>.</paragraph>
<paragraph line="229"><bold>Sūla</bold><pageBreak edition="M" number="0.0164" /><bold>rujāyaṃ</bold>. Sūlati. Sūlaṃ. Kaṇṇasūlaṃ na janeti.</paragraph>
<paragraph line="230"><bold>Tūla nikkarīse. Nikkarīsaṃ</bold> nāma karīsamattenapi aminetabbato lahubhāvoyeva. Tūlati. Tūlaṃ bhaṭṭhaṃva māluto.</paragraph>
<paragraph line="231"><bold>Pula saṅghāte</bold>. Pulati. Pañcapuli.</paragraph>
<paragraph line="232"><bold>Mūla patiṭṭhāyaṃ</bold> mūlati. Mūlaṃ. <bold>Mūla</bold>saddo ‘‘mūlāni uddhareyya antamaso ussīranāḷimattānipī’’tiādīsu mūlamūle dissati. ‘‘Lobho akusalamūla’’ntiādīsu asādhāraṇahetumhi. ‘‘Yāvamajjhanhike kāle chāyā pharati, nivāte paṇṇāni patanti, ettāvatā rukkhamūla’’ntiādīsu samīpe. Atridaṃ vuccati –</paragraph>
<gatha1 line="233">Mūlamūle <bold>mūla</bold>saddo, padissati tatheva ca;</gatha1>
<gathalast line="234">Asādhāraṇahetumhi, samīpamhi ca vattati.</gathalast>
<paragraph line="235"><bold>Phala nibbattiyaṃ</bold>. Rukkho phalati. Rukkhaphalāni bhuñjantā. Mahapphalaṃ mahānisaṃsaṃ. Sotāpattiphalaṃ. Tattha <bold>phala</bold>nti mahānibbattikaṃ.</paragraph>
<paragraph line="236"><bold>Phala bhede</bold>. Phalati. Muddhā te phalatu sattadhā. Pādā phaliṃsu. Tattha <bold>phalatū</bold>ti bhajjitu.</paragraph>
<paragraph line="237"><bold>Phala abyattasadde</bold>. Asanī phalati. Dveme bhikkhave asaniyā phalantiyā na santasanti. <bold>Phalantiyā</bold>ti saddaṃ karontiyā.</paragraph>
<paragraph line="238"><bold>Culla hāvakaraṇe. Hāvakaraṇaṃ</bold> vilāsakaraṇaṃ. Cullati.</paragraph>
<paragraph line="239"><bold>Phulla</bold><pageBreak edition="M" number="0.0165" /><bold>vikasanabhedesu</bold>. Phullati. Phullaṃ. Phullito kiṃsuko. Suphullitamaravindavanaṃ.</paragraph>
<gatha1 line="240">Asītihatthamubbedho, dīpaṅkaro mahāmuni;</gatha1>
<gathalast line="241">Sobhati dīparukkhova, sālarājāva phullito.</gathalast>
<paragraph line="242">Khaṇḍaphullapaṭisaṅkharaṇaṃ.</paragraph>
<paragraph line="243"><bold>Cilla seṭhille</bold>. Siṭhilabhāvo <bold>seṭhillaṃ</bold>. Cillati.</paragraph>
<paragraph line="244"><bold>Velu celu kelu khelu pelu belu selu sala tila gatiyaṃ</bold>. Velati. Celati. Kelati. Khelati. Pelati. Belati. Selati. Salati. Tilati. Celaṃ, belako. Ettha <bold>cela</bold>nti vatthaṃ. <bold>Pelako</bold>ti saso.</paragraph>
<paragraph line="245"><bold>Khala calane</bold>. Khalati. Khalo. <bold>Khalo</bold>ti dujjano asādhu asappuriso pāpajano.</paragraph>
<paragraph line="246"><bold>Khala sañcinane</bold>. Khalati. Khalaṃ. <bold>Khala</bold>nti vīhiṭṭhapanokāsabhūtaṃ bhūmimaṇḍalaṃ. Tañhi khalanti sañcinanti rāsiṃ karonti ettha dhaññānīti khalanti vuccati. ‘‘Khalaṃ sālaṃ pasuṃ khettaṃ, gantā cassa abhikkhaṇa’’nti payogo.</paragraph>
<paragraph line="247"><bold>Gila ajjhoharaṇe</bold>. Gilati. Gilamakkhaṃ puriso na bujjhati.</paragraph>
<paragraph line="248"><bold>Gala adane</bold>. Galati. Galo. Galanti adanti ajjhoharanti etenāti galo. <bold>Galo</bold>ti gīvā vuccati.</paragraph>
<paragraph line="249"><bold>Sala salla āsugatiyaṃ. Āsugati</bold> sīghagamanaṃ. Salati. Sallati. Sallaṃ. Ettha ca ‘‘sallaṃ usu saro sallo kaṇḍo tejano’’ti pariyāyā ete.</paragraph>
<paragraph line="250"><bold>Khola gatipaṭighāte</bold>. Kholati.</paragraph>
<paragraph line="251"><bold>Gile</bold><pageBreak edition="M" number="0.0166" /><bold>pītikkhaye</bold>. Gilāyati. Gilāno, gelaññaṃ. <bold>Gilāno</bold>ti akallako. <bold>Vinayepi</bold> hi vuttaṃ ‘‘nāhaṃ akallako’’ti. <bold>Aṭṭhakathāyañca ‘‘nāhaṃ akallako</bold>ti nāhaṃ gilāno’’ti vuttaṃ.</paragraph>
<paragraph line="252"><bold>Mile gattavināme</bold>. Milāyati. Milāyano, milāyanto, milāyamāno.</paragraph>
<paragraph line="253"><bold>Kele mamāyane. Mamāyanaṃ</bold> taṇhādiṭṭhivasena ‘‘mama ida’’nti gahaṇaṃ. Kelāyati. Tvaṃ kaṃ kelāyati.</paragraph>
<paragraph line="254"><bold>Sala calane saṃvaraṇe ca, vala valla calane ca</bold>. Saṃvaraṇāpekkhāyaṃ <bold>ca</bold>kāro. Salati. Kusalaṃ. Valati. Vallati. Vallūro.</paragraph>
<paragraph line="255">Tattha <bold>kusala</bold>nti kucchite pāpadhamme salayati calayati kampeti viddhaṃsetīti kusalaṃ. Kucchitaṃ apāyadvāraṃ salanti saṃvaranti pidahanti sādhavo etenāti kusalaṃ. Vallanti saṃvaranti rakkhanti ito kākasenādayo satte akhādanatthāyāti <bold>vallūro</bold>.</paragraph>
<paragraph line="256"><bold>Mala malla dhāraṇe</bold>. Malati. Malaṃ. Mallati. Mallo.</paragraph>
<paragraph line="257"><bold>Bhala bhalla paribhāsanahiṃsādānesu</bold>. Bhalati. Bhallati.</paragraph>
<paragraph line="258"><bold>Kala saṅkhyāne</bold>. Kalati. Kalā, kālo.</paragraph>
<paragraph line="259">Ettha <bold>kalā</bold>ti soḷasabhāgādibhāgo. <bold>Kālo</bold>ti ‘‘ettako atkkanto’’tiādinā kalitabbo saṅkhātabboti kālo, pubbaṇhādisamayo.</paragraph>
<paragraph line="260"><bold>Kalla asadde. Asaddo</bold>. Nissaddo. Kallati.</paragraph>
<paragraph line="261"><bold>Jala dittiyaṃ</bold>. Jalati. Jalaṃ, jalanto, pajjalanto, jalamāno.</paragraph>
<paragraph line="262">Ko <pageBreak edition="M" number="0.0167" /> eti siriyā jalaṃ. Jalaṃva yasasā aṭṭhā, devadattoti me sutaṃ. Saddhammapajjoto jalito.</paragraph>
<paragraph line="263"><bold>Hula calane</bold>. Hulati. Halo. <bold>Halo</bold>ti phālo, so hi holeti bhūmiṃ bhindanto mattikakhaṇḍaṃ cāletīti ‘‘halo’’ti vuccati <bold>u</bold>kārassa <bold>a</bold>kāraṃ katvā.</paragraph>
<paragraph line="264"><bold>Cala kampane</bold>. Calati. Calito, acalo. Mahanto bhūmicālo. Calanaṃ, cālo.</paragraph>
<paragraph line="265"><bold>Jala dhaññe</bold>. Jalati. Jalaṃ.</paragraph>
<paragraph line="266"><bold>Ṭala ṭula velambe</bold>. Ṭalati. Ṭulati.</paragraph>
<paragraph line="267"><bold>Thala ṭhāne</bold>. Thalati. Thalo. <bold>Thalo</bold>ti nirudakappadeso. Pabbajjānibbānesupi taṃsadisattā tabbohāro. Yathā hi loke udakoghena anottharaṇaṭṭhānaṃ ‘‘thalo’’ti vuccati, evaṃ kilesoghena anottharaṇīyattā pabbajjā nibbānañca ‘‘thalo’’ti vuccati, ‘‘tiṇṇo pāraṅgato thale tiṭṭhati brāhmaṇo’’ti hi vuttaṃ.</paragraph>
<paragraph line="268"><bold>Phāla vilekhane</bold>. Phālati bhūmiṃ vilekhati bhindatīti <bold>phālo</bold>.</paragraph>
<paragraph line="269"><bold>Nala ganthe</bold>. Nalati.</paragraph>
<paragraph line="270"><bold>Bala pāṇane</bold>. Iha <bold>pāṇanaṃ</bold> jīvanaṃ sasanañca. Balati. Balaṃ, bālo.</paragraph>
<paragraph line="271">Ettha balanti jīvitaṃ kappenti etenāti balaṃ, kāyabalabhogabalādikaṃ balaṃ. Atha vā balanti sammājīvanaṃ jīvanti etenāti <bold>balaṃ,</bold> saddhādikaṃ balaṃ. <bold>Āgamaṭṭhakathāyaṃ</bold> pana ‘‘assaddhiye na kampatīti saddhābala’’ntiādi vuttaṃ, taṃ daḷhaṭṭhena balanti vattabbānaṃ saddhādīnaṃ akampanabhāvadassanatthaṃ vuttanti <pageBreak edition="M" number="0.0168" /> daṭṭhabbaṃ. Atha vā dhātūnaṃ atthātisayayogato assaddhiyādīnaṃ abhibhavanena saddhādibalānaṃ abhibhavanatthopi gahetabbo ‘‘abalā naṃ baliyantī’’ti ettha viya. <bold>Bālo</bold>ti balati assasati ceva passasati cāti bālo, assasitapassasitamattena jīvati, na seṭṭhena paññājīvitenāti vuttaṃ hoti. Tathā hi <bold>aṭṭhakathāyaṃ</bold> vuttaṃ ‘‘balantīti bālā, assasitapassasitamattena jīvanti, na paññājīvitenāti attho’’ti. Paññājīvinoyeva hi jīvitaṃ <bold>seṭṭhaṃ</bold> nāma. Tenāha bhagavā ‘‘paññājīviṃ jīvitamāhu seṭṭha’’nti.</paragraph>
<paragraph line="272"><bold>Pula mahatte</bold>. Pulati. Vipulaṃ.</paragraph>
<paragraph line="273"><bold>Kula saṅkhāne bandhumhi ca</bold>. Kolati. Kulaṃ, kolo.</paragraph>
<paragraph line="274"><bold>Sala gamane</bold>. Salati.</paragraph>
<paragraph line="275"><bold>Kila pītiya kīḷanesu</bold>. Pītassa bhāvo <bold>pītiyaṃ</bold> yathā dakkhiyaṃ. <bold>Kīḷanaṃ</bold> kīḷāyeva. Kilati.</paragraph>
<paragraph line="276"><bold>Ila kampane</bold>. Ilati. Elaṃ, elā. Ettha <bold>elaṃ</bold> vuccati doso. Kenaṭṭhena? Kampanaṭṭhena. <bold>Doso</bold>ti cettha aguṇo veditabbo, na paṭigho. ‘‘Nelaṅgo setapacchādo’’ti idamettha nidassanaṃ.</paragraph>
<paragraph line="277">Apica <bold>elaṃ</bold> vuccati udakaṃ. Tathā hi ‘‘elambujaṃ kaṇṭakiṃ vārijaṃ yathā’’ti imissā pāḷiyā atthaṃ niddisanto āyasmā sāriputto ‘‘elaṃ vuccati udaka’’nti āha. <bold>Elā</bold>ti lālā vuccati ‘‘elamūgo’’ti ettha viya. Apica <bold>elā</bold>ti kheḷo vuccati ‘‘sutvā nelapatiṃ vācaṃ, vāḷā panthā apakkamu’’nti ettha viya. Ettha <bold>nelapatiṃ vāca</bold>nti kheḷabindunipātavirahitaṃ <pageBreak edition="M" number="0.0169" /> vacananti attho. Lālākheḷavācakassa tu <bold>elā</bold>saddassa aññaṃ pavattinimittaṃ pariyesitabbaṃ. Anekappavattinimittā hi saddā. Kiṃ vā aññena pavattinimittena, <bold>ila kampane</bold>ti evaṃ vuttaṃ kampanaṃ eva lālākheḷavācakassa <bold>elā</bold>saddassa pavattinimittaṃ, tasmā ilanti jigucchitabbabhāvena kampenti hadayacalanaṃ pāpuṇanti janā etthāti elāti attho gahetabbo. Samānapavattinimittāyeva hi saddā lokasaṅketavasena nānāpadatthavācakāpi bhavanti. Taṃ yathā? Hinoti gacchatīti <bold>hetu,</bold> sappati gacchatīti <bold>sappo,</bold> gacchatīti <bold>go</bold>ti. Tathā asamānappavattinimittāyeva samānapadatthavācakāpi bhavanti. Taṃ yathā? Rañcatīti <bold>rājā,</bold> bhūmiṃ pāletīti <bold>bhūmipālo,</bold> nare indatīti <bold>narindo</bold>ti. Esa nayo sabbatthāpi vibhāvetabbo.</paragraph>
<paragraph line="278"><bold>Ila gatiyaṃ</bold>. Ilati.</paragraph>
<paragraph line="279"><bold>Hila hāvakaraṇe</bold>. Helati.</paragraph>
<paragraph line="280"><bold>Sila uñche</bold>. Silati.</paragraph>
<paragraph line="281"><bold>Tila sinehane</bold>. Tilati. Tilaṃ, telaṃ, tilo.</paragraph>
<paragraph line="282"><bold>Cila vasane</bold>. Cilati.</paragraph>
<paragraph line="283"><bold>Vala vilāsane</bold>. Valati.</paragraph>
<paragraph line="284"><bold>Pila gahaṇe</bold>. Pilati.</paragraph>
<paragraph line="285"><bold>Mila sinehane</bold>. Milati.</paragraph>
<paragraph line="286"><bold>Phula sañcale pharaṇe ca</bold>. Phulati.</paragraph>
<centered line="287"><bold>La</bold>kārantadhāturūpāni.</centered>
<subhead line="288">Vakārantadhātu</subhead>
<paragraph line="289"><bold>Vā</bold><pageBreak edition="M" number="0.0170" /><bold>gatigandhanesu</bold>. Vāti. Vāto.</paragraph>
<paragraph line="290"><bold>Vī pajanakanti asanakhādana gatīsu. Pajanaṃ</bold> calanaṃ. <bold>Ka</bold>nti abhiruci. <bold>Asanaṃ</bold> bhattaparibhogo. <bold>Khādanaṃ</bold> pūvādibhakkhanaṃ. <bold>Gati</bold> gamanaṃ. Veti.</paragraph>
<paragraph line="291"><bold>Ve tantasantāne</bold>. Vāyati. Tantavāyo.</paragraph>
<paragraph line="292"><bold>Ve sosane</bold>. Vāyati.</paragraph>
<paragraph line="293"><bold>Dhivu khivu nidassane</bold>. Dhevati. Khevati.</paragraph>
<paragraph line="294"><bold>Thivu dittiyaṃ</bold>. Thevati. Madhumadhukā thevanti.</paragraph>
<paragraph line="295"><bold>Jīva pāṇadhāraṇe</bold>. Jīvati. Jīvitaṃ, jīvo, jīvikā. Atthi no jīvikā deva, sā ca yādisakīdisā. Jīvitaṃ kappeti.</paragraph>
<paragraph line="296"><bold>Piva miva tiva niva thūliye</bold>. Pivati. Pivaro. Mivati. Tivati. Nivati.</paragraph>
<paragraph line="297">Ettha ca <bold>pivaro</bold>ti kacchapo, yo koci vā thūlasarīro. Tathā hi ‘‘pivaro kacchape thūle’’ti pubbācariyehi vuttaṃ.</paragraph>
<paragraph line="298"><bold>Ava pālane</bold>. Avati. Buddho mama avataṃ.</paragraph>
<paragraph line="299"><bold>Bhava gatiyaṃ</bold>. Savati.</paragraph>
<paragraph line="300"><bold>Kava vaṇṇe</bold>. Kavati.</paragraph>
<paragraph line="301"><bold>Khivu made</bold>. Khivati.</paragraph>
<paragraph line="302"><bold>Dhovu dhovane</bold>. Dhovati.</paragraph>
<paragraph line="303"><bold>Devu</bold><pageBreak edition="M" number="0.0171" /><bold>deva devane</bold>. Devati ādevati, paridevati, ādevo, paridevo, ādevanā, paridevanā, ādevitattaṃ, paridevitattaṃ.</paragraph>
<paragraph line="304"><bold>Sevu kevu khevu gevu gilevu mevu milevu secane</bold>. Sevati. Kevati. Khevati. Gevati. Gilevati. Mevati milevati.</paragraph>
<paragraph line="305"><bold>Devu plutagatiyaṃ. Plutagati</bold> pariplutagamanaṃ. Devati.</paragraph>
<paragraph line="306"><bold>Dhātu gatisuddhiyaṃ</bold>. Dhāvati, vidhāvati. Ādhāvati, paridhāvati. Dhāvako.</paragraph>
<paragraph line="307"><bold>Civu ādānasaṃvaresu</bold>. Civati.</paragraph>
<paragraph line="308"><bold>Cevi cetanātulye</bold>. Cevati.</paragraph>
<centered line="309"><bold>Va</bold>kārantadhāturūpāni.</centered>
<subhead line="310">Sakārantadhātu</subhead>
<paragraph line="311"><bold>Sā pāke</bold>. Sāti.</paragraph>
<paragraph line="312"><bold>Si sevāyaṃ</bold>. Sevati. Sevanā, sevako, sevito, sivo, sivaṃ.</paragraph>
<gatha1 line="313">Nihīyati puriso nihīnasevī,</gatha1>
<gatha2 line="314">Na ca hāyetha kadāci tulyasevī;</gatha2>
<gatha3 line="315">Seṭṭhamupagamaṃ udeti khippaṃ,</gatha3>
<gathalast line="316">Tasmā attano uttaritaraṃ bhajetha;</gathalast>
<paragraph line="317"><bold>Si gatibuddhīsu</bold>. Seti, atiseti. Atisituṃ, atisitvā, setu.</paragraph>
<paragraph line="318"><bold>Sī</bold><pageBreak edition="M" number="0.0172" /><bold>saye</bold>. Sayo supanaṃ. Seti. Sayati. Senaṃ. Sayanaṃ.</paragraph>
<paragraph line="319"><bold>Su gatiyaṃ</bold>. Savati. Pasavati. Pasuto, suto.</paragraph>
<paragraph line="320">Ettha <bold>suto</bold>ti dūto, ‘‘vittiñhi maṃ vindati suta disvā’’ti ‘‘devasuto ca mātalī’’ti ca imāni tattha payogāni.</paragraph>
<paragraph line="321"><bold>Su savane. Savanaṃ</bold> sandanaṃ. Savati. Āsavo.</paragraph>
<paragraph line="322"><bold>Sū pasave. Pasavo</bold> jananaṃ. Savati, pasavati. Suttaṃ.</paragraph>
<paragraph line="323">Ettha pana <bold>sutta</bold>nti atthe savati janetīti suttaṃ, tepiṭakaṃ buddhavacanaṃ, tadaññampi vā hatthisuttādi suttaṃ.</paragraph>
<paragraph line="324"><bold>Sū pāṇagabbhavimocanesu</bold>. Sūti. Pasūti. Pasūto.</paragraph>
<paragraph line="325"><bold>Su peraṇe</bold>. Suti.</paragraph>
<paragraph line="326"><bold>Se khaye</bold>. Sīyati. <bold>E</bold>kāra<bold>ssīyā</bold>deso.</paragraph>
<paragraph line="327"><bold>Se pāke</bold>. Seti.</paragraph>
<paragraph line="328"><bold>Se gatiyaṃ</bold>. Seti. Setu.</paragraph>
<paragraph line="329"><bold>Hiṃsa hiṃsāyaṃ</bold>. Hiṃsati. Hiṃsako, hiṃsanā, hiṃsā.</paragraph>
<paragraph line="330"><bold>Issa issāyaṃ</bold>. Issati. Purisaparakkamassa devā na issanti. Issā, issāyanā.</paragraph>
<paragraph line="331"><bold>Namassa vandanānatiyaṃ. Vandanānati</bold> nāma vandanāsaṅkhātaṃ namanaṃ, sakammakoyevāyaṃ dhātu, na <bold>namu</bold>dhātu viya sakammako ceva akammako ca. Namassati.</paragraph>
<paragraph line="332"><bold>Ghusa sadde</bold>. Ghusati, ghosati. Paṭighoso, nigghoso, vacīghoso.</paragraph>
<paragraph line="333"><bold>Cusa</bold><pageBreak edition="M" number="0.0173" /><bold>pāne</bold>. Cusati.</paragraph>
<paragraph line="334"><bold>Pusa buddhiyaṃ</bold>. Pusati. Poso. Sampīḷe mama posanaṃ. <bold>Posana</bold>nti vaḍḍhanaṃ.</paragraph>
<paragraph line="335"><bold>Musa theyye</bold>. Thenanaṃ <bold>theyyaṃ</bold> corikā. Musati. Duddikkho cakkhumusano. Musalo.</paragraph>
<paragraph line="336"><bold>Pusa pasave</bold>. Pusati.</paragraph>
<paragraph line="337"><bold>Vāsi bhūsa alaṅkāre</bold>. Vāsati. Bhūsati, vibhūsati. Bhūsanaṃ, vibhūsanaṃ.</paragraph>
<paragraph line="338"><bold>Usa rujāyaṃ</bold>. Usati.</paragraph>
<paragraph line="339"><bold>Isa ucche</bold>. Esati. Isi.</paragraph>
<paragraph line="340">Ettha pana sīlādayo guṇe esantīti <bold>isayo,</bold> buddhādayo ariyā tāpasapabbajjāya ca pabbajitā narā. ‘‘Isi tāpaso jaṭilo jaṭī jaṭādharo’’ti ete tāpasapariyāyā.</paragraph>
<paragraph line="341"><bold>Kasa vilekhane</bold>. Kasati, kassati. Kassako, ākāso.</paragraph>
<paragraph line="342">Ettha <bold>kassako</bold>ti kasikārako. <bold>Ākāso</bold>ti nabhaṃ. Tañhi na kassatīti <bold>ākāso</bold>. Kasituṃ vilekhituṃ na sakkāti attho. Imāni tadabhidhānāni –</paragraph>
<gatha1 line="343">Ākāso ambaraṃ abbhaṃ, antalikkha’maghaṃ nabhaṃ;</gatha1>
<gathalast line="344">Vehāso gaganaṃ devo, kha’mādiccapathopi ca.</gathalast>
<gatha1 line="345">Tārāpatho ca nakkhatta-patho ravipathopi ca;</gatha1>
<gathalast line="346">Vehāyasaṃ vāyupatho, apatho anilañjasaṃ.</gathalast>
<paragraph line="347"><bold>Kasa</bold><pageBreak edition="M" number="0.0174" /><bold>sisa jasa jhasa vasa masa disa jusa yusa hiṃsatthā</bold>. Kasati. Sisati. Jasati. Jhasati. Vasati. Masati. Masako. Omasati, omasavādo. Disati. Jusati. Yūsati.</paragraph>
<paragraph line="348">Tattha <bold>omasatī</bold>ti vijjhati. <bold>Omasavādo</bold>ti paresaṃ sūciyā viya vijjhanavādo. <bold>Masako</bold>ti makaso.</paragraph>
<paragraph line="349"><bold>Bhassa bhassane. Bhassa</bold>nti kathanaṃ vuccati ‘‘āvāso gocaro bhassaṃ. Bhassakāraka’’ntiādīsu viya. Bhassati. Bhaṭṭhaṃ. <bold>Bhaṭṭha</bold>nti bhāsitaṃ, vacananti attho. Ettha pana –</paragraph>
<gatha1 line="350">‘‘Subhāsitā atthavatī, gāthāyo te mahāmuni;</gatha1>
<gathalast line="351">Nijjhattomhi subhaṭṭhena, tvañca me saraṇaṃ bhavā’’ti</gathalast>
<unindented line="352">Pāḷi nidassanaṃ. Tattha <bold>nijjhatto</bold>ti nijjhāpito dhammojapaññāya paññattigato amhi. <bold>Subhaṭṭhenā</bold>ti subhāsitena.</unindented>
<paragraph line="353"><bold>Jisu nisu visu misu vassa secane</bold>. Jesati. Nesati. Vesati. Mesati. Devo vassati.</paragraph>
<paragraph line="354"><bold>Marisu sahane ca. Ca</bold>kāro secanāpekkhako. Marisati.</paragraph>
<paragraph line="355"><bold>Pusa posane</bold>. Posati. Poso. Kammacittautuāhiārehi posiyatīti <bold>poso</bold>. ‘‘Aññepi devo posetī’’ti dassanato pana <bold>curādi</bold>gaṇepi imaṃ dhātuṃ vakkhāma.</paragraph>
<paragraph line="356"><bold>Pisu silisu pusu palusu usu upadāhe</bold>. Pesati. Silesati. Sileso. Posati. Palosati. Osati. Usu.</paragraph>
<paragraph line="357"><bold>Ghasu saṃharise. Saṃhariso</bold> saṅghaṭṭanaṃ. Ghassati.</paragraph>
<paragraph line="358"><bold>Hasu āliṅge. Āliṅgo</bold> upagūhanaṃ. Hassati.</paragraph>
<paragraph line="359"><bold>Hasa</bold><pageBreak edition="M" number="0.0175" /><bold>hasane</bold>. Hasati. Assā hasanti, ājānīyā hasanti, pahasati, uhasati. Kārite ‘‘hāseti’’iccādi, uhasiyamāno, hāso, pahāso, hasanaṃ, pahasanaṃ, hasitaṃ. <bold>Ha</bold>kāralopena mandahasanaṃ ‘‘sita’’nti vuccati ‘‘sitaṃ pātvākāsī’’tiādīsu.</paragraph>
<paragraph line="360">Tattha <bold>uhasatī</bold>ti avahasati. <bold>Udasiyamāno</bold>ti avahasiyamāno. Tatrāyaṃ pāḷi ‘‘idha bhikkhuṃ araññagataṃ vā rukkhamūlagataṃ vā suññāgāragataṃ vā mātugāmo upasaṅkamitvā uhasati’’ iti ca ‘‘so mātugāmena uhasiyamāno’’ iti ca. <bold>Hāso</bold>ti hasanaṃ vā somanassaṃ vā ‘‘hāso me upapajjathā’’tiādīsu viya.</paragraph>
<paragraph line="361"><bold>Tusa hasa hisa rasa sadde</bold>. Tusati, hasati, hisati, rasati, rasitaṃ. Atrāyaṃ pāḷi ‘‘bheriyo sabbā vajjantu, vīṇā sabbā rasantu tā’’ iti.</paragraph>
<paragraph line="362"><bold>Rasa assādane</bold>. Rasati. Raso.</paragraph>
<paragraph line="363"><bold>Rasa assādasinehesu</bold>. Rasati. Raso.</paragraph>
<paragraph line="364"><bold>Rasa hāniyaṃ</bold>. Rasati. Rasanaṃ, raso.</paragraph>
<unindented line="365">Atrāyaṃ pāḷi –</unindented>
<gatha1 line="366">‘‘Naheva ṭhita nā’sīnaṃ, na sayānaṃ na paddhaguṃ;</gatha1>
<gathalast line="367">Yāva byāti nimīsati, tatrāpi rasatibbayo’’ti.</gathalast>
<paragraph line="368">Tattha <bold>rasatibbayo</bold>ti so so vayo rasati parihāyati, na vaḍḍhatīti attho.</paragraph>
<paragraph line="369"><bold>Lasa silesanakīḷanesu</bold>. Lasati. Lāso. Lasī ca te nippalitā. <bold>Lasi</bold> vuccati matthaluṅgaṃ. <bold>Nippalitā</bold>ti nikkhantā.</paragraph>
<paragraph line="370"><bold>Nisa</bold><pageBreak edition="M" number="0.0176" /><bold>samādhimhi. Samādhi</bold> samādhānaṃ cittekaggatā. Nesati.</paragraph>
<paragraph line="371"><bold>Misa masa sadde rose ca</bold>. Mesati. Masati. Meso. Masako.</paragraph>
<paragraph line="372"><bold>Pisi pesu gatiyaṃ</bold>. Pisati. Pesati.</paragraph>
<paragraph line="373"><bold>Sasu hiṃsāyaṃ</bold>. Sasati. Satthaṃ. <bold>Satthaṃ </bold>vuccati asi.</paragraph>
<paragraph line="374"><bold>Saṃsa thutiyañca. Ca</bold>kāro hiṃsāpekkhāya. Saṃsati, pasaṃsati. Pasaṃsā, pasaṃsanā. Pasattho bhagavā. Pasaṃsamāno, pasaṃsito, pasaṃsako, pasaṃsitabbo, pasaṃsanīyo, pāsaṃso, pasaṃsitvā iccādīni.</paragraph>
<paragraph line="375"><bold>Disa pekkhane</bold>. Etissā pana nānārūpāni bhavanti – ‘‘dissati padissati’’ iccādi <bold>akammakaṃ</bold>. ‘‘Passati dakkhati’’iccādi <bold>sakammakaṃ</bold>.</paragraph>
<paragraph line="376">Dissatu, passatu, dakkhatu. Disseyya, passeyya, dakkheyya. Disse, passe, dakkhe. Dissa, passa, dakkha. Adissā, apassā. Addā sīdantare nage. Addakkhā, addakkhuṃ, adassuṃ. Adassi, apassi, adakkhi.</paragraph>
<paragraph line="377">Dassissati, passissati, dakkhissati. Adassissā, apassissā, dakkhissā. Evaṃ vattamānapañcamiyādivasena vitthāretabbāni. <bold>Kārite</bold> ‘‘dasseti dassayatī’’ti rūpāni. Kamme ‘‘passiyati’’ iccādīni.</paragraph>
<paragraph line="378">Disā. Passo. Passaṃ. Passitā. Dassetā. Dassanaṃ. Vipassanā, ñāṇadassananti nāmikapadāni. Tadatthe pana tumatthe ca ‘‘dakkhitāye’’ti rūpaṃ. ‘‘Āgatāmha imaṃ dhammasamayaṃ, dakkhitāye aparājitasaṅgha’’nti hi pāḷi. Imasmiṃ pana pāḷippadese ‘‘dakkhitāye’’ti idaṃ tadatthe tumatthe vā catutthiyā rūpaṃ. Tathā <pageBreak edition="M" number="0.0177" /> hi <bold>dakkhitāye</bold>ti imassa dassanatthāyāti vā passitunti vā attho yojetabbo. <bold>Disā</bold>tiādīsu pana puratthimādibhedāpi disāti vuccati. Yathāha –</paragraph>
<gatha1 line="379">‘‘Disā catasso vidisā catasso,</gatha1>
<gatha2 line="380">Uddhaṃ adho dasa disatā imāyo;</gatha2>
<gatha3 line="381">Katamaṃ disaṃ tiṭṭhati nāgarājā,</gatha3>
<gathalast line="382">Yamaddasā supine chabbisāṇa’’nti.</gathalast>
<paragraph line="383">Mātāpitādayopi. Yathāha –</paragraph>
<gatha1 line="384">‘‘Mātāpitā disā pubbā, ācariyā dakkhiṇā disā;</gatha1>
<gathalast line="385">Puttadārā disā pacchā, mittāmaccā ca uttarā;</gathalast>
<gatha1 line="386">Dāsakammakarā heṭṭhā, uddhaṃ samaṇabrāhmaṇā;</gatha1>
<gathalast line="387">Etā disā namasseyya, alamatto kule gihī’’ti;</gathalast>
<paragraph line="388">Paccayadāyakāpi. Yathāha – ‘‘agārino annadapānavatthadā, avhāyikā nampi disaṃ vadantī’’ti.</paragraph>
<paragraph line="389">Nibbānampi. Yathāha –</paragraph>
<gatha1 line="390">‘‘Etādisā paramā setaketu,</gatha1>
<gathalast line="391">Yaṃ patvā niddukkhā sukhino bhavantī’’ti;</gathalast>
<paragraph line="392">Evaṃ <bold>disā</bold>saddena vuccamānaṃ attharūpaṃ ñatvā idānissa nibbacanamevaṃ daṭṭhabbaṃ. Dissati candāvaṭṭanādivasena ‘‘ayaṃ purimā ayaṃ pacchimā’’tiādinā nānappakārato paññāyatīti <bold>disā,</bold> puratthimadisādayo. Tathā ‘‘ime amhākaṃ garuṭṭhāna’ntiādinā passitabbāti <bold>disā,</bold> mātāpitādayo. Dissanti sakāya puññakriyāya ime dāyakāti paññāyantīti <bold>disā,</bold> paccayadāyakā. Dissati uppādavayābhāvena niccadhammattā sabbakālampi vijjatīti <bold>disā,</bold> nibbānaṃ. <bold>Passo</bold>ti kāraṇākāraṇaṃ <pageBreak edition="M" number="0.0178" /> passatīti passo. Evaṃ passatīti <bold>passaṃ</bold>. Atrāyaṃ pāḷi –</paragraph>
<gatha1 line="393">‘‘Passati passo passantaṃ, apassantampi passati;</gatha1>
<gathalast line="394">Apassanto apassantaṃ, passantampi na passatī’’ti.</gathalast>
<paragraph line="395">Passatīti <bold>passitā</bold>. Dassetīti <bold>dassitā. Dassana</bold>nti dassanakriyā. Apica <bold>dassana</bold>nti cakkhuviññāṇaṃ. Tañhi rūpārammaṇaṃ passatīti dassananti vuccati. Tathā ‘‘dassanena pahātabbā dhammā’’ti vacanato <bold>dassanaṃ</bold> nāma sotāpattimaggo. Kasmā sotāpattimaggo dassanaṃ? Paṭhamaṃ nibbānadassanato. Nanu gotrabhū paṭhamataraṃ passatīti? No na passati, disvā kattabbakiccaṃ pana na karoti saṃyojanānaṃ appahānato, tasmā ‘‘passatī’’ti na vattabbo. Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā ajjāpi rājānaṃ na passāmīti vadanto gāmavāsī nidassanaṃ.</paragraph>
<paragraph line="396"><bold>Vipassanā</bold>ti aniccādivasena khandhānaṃ vipassanakaṃ ñāṇaṃ. <bold>Ñāṇadassana</bold>nti dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati. ‘‘Appamatto samāno ñāṇadassanaṃ ārādhetī’’ti ettha hi dibbacakkhu ñāṇadassanaṃ nāma. ‘‘Ñāṇadassanāya cittaṃ abhinīharati abhininnāmetī’’ti ettha vipassanāñāṇaṃ. ‘‘Abhabbā te ñāṇadassanāya anuttarāya sambodhāyā’’ti ettha maggo, ‘‘ayamañño uttarimanussadhammo alamariyañāṇadassanaviseso adhigato phāsuvihāro’’ti ettha phalañāṇaṃ. ‘‘Ñāṇañca pana me dassanaṃ udapādi, akuppā me cetovimutti, ayamantimā jāti, natthi dāni punabbhavo’’ti ettha paccavekkhaṇañāṇaṃ. ‘‘Ñāṇañca <pageBreak edition="M" number="0.0179" /> pana me dassanaṃ udapādi sattāhakālaṅkato āḷāro kālāmo’’ti ettha sabbaññutaññāṇaṃ. Etthetaṃ bhavati –</paragraph>
<gatha1 line="397">‘‘Dibbacakkhupi maggopi, phalañcāpi vipassanā;</gatha1>
<gatha2 line="398">Paccavekkhaṇañāṇampi, ñāṇaṃ sabbaññutāpi ca;</gatha2>
<gathalast line="399"><bold>Ñāṇadassana</bold>saddena, ime atthā pavuccare’’ti.</gathalast>
<paragraph line="400"><bold>Daṃsa daṃsane</bold>. Daṃsati, vidaṃsati. Danto. Kārite ālokaṃ vidaṃseti.</paragraph>
<paragraph line="401"><bold>Esa buddhiyaṃ</bold>. Esati.</paragraph>
<paragraph line="402"><bold>Saṃsa kathane</bold>. Saṃsati. Yo me saṃse mahānāgaṃ.</paragraph>
<paragraph line="403"><bold>Kilisa bādhane</bold>. Kilisati. Kileso.</paragraph>
<paragraph line="404">Ettha bādhanaṭṭhena rāgādayopi ‘‘kilesā’’ti vuccanti dukkhampi. Etesu dukkhavasena –</paragraph>
<gatha1 line="405">‘‘Idañca paccayaṃ laddhā, pubbe kilesamattano;</gatha1>
<gathalast line="406">Ānandiyaṃ vicariṃsu, ramaṇīye giribbaje’’ti</gathalast>
<unindented line="407">Payogo veditabbo. <bold>Divādi</bold>gaṇaṃ pana pattassa ‘‘kilissatī’’ti rūpaṃ.</unindented>
<paragraph line="408"><bold>Vasa sinehane</bold>. Vasati. Vasā.</paragraph>
<paragraph line="409">Ettha ca <bold>vasā</bold> nāma vilīnasineho. Sā vaṇṇato nāḷikeratelavaṇṇā. Ācāme āsittatelavaṇṇātipi vattuṃ vaṭṭati.</paragraph>
<paragraph line="410"><bold>Īsa hiṃsāgatidassanesu</bold>. Īsati. Īso.</paragraph>
<paragraph line="411"><bold>Bhāsabyattāyaṃ vācāyaṃ</bold>. Bhāsati. Bhāsā, bhāsitaṃ, bhātā. Paribhāsati. Paribhāsā, paribhāsako.</paragraph>
<paragraph line="412">Tatra <pageBreak edition="M" number="0.0180" /> bhāsanti atthaṃ etāyāti <bold>bhāsā,</bold> māgadhabhāsādi. <bold>Bhāsita</bold>nti vacanaṃ. Vacanattho hi <bold>bhāsita</bold>saddo niccaṃ napuṃsakaliṅgo daṭṭhabbo. Yathā ‘‘sutvā luddassa bhāsita’’nti. Vāccaliṅgo pana <bold>bhāsita</bold>saddo tiliṅgo daṭṭhabbo. Yathā ‘‘bhāsito dhammo, bhāsitaṃ catusaccaṃ, bhāsitā vācā’’ti. Pubbe bhāsatīti <bold>bhātā,</bold> jeṭṭhabhātāti vuttaṃ hoti. So hi pubbe jātattā evaṃ vattuṃlabhati. Kiñcāpi <bold>bhātu</bold>saddo ‘‘bhātikasataṃ, sattabhātaro. Bhātaraṃ kena dosena, dujjāsi dakarakkhino’’tiādīsu jeṭṭhakaniṭṭhabhātūsu vattati, tathāpi yebhuyyena jeṭṭhake nirūṭṭho, ‘‘bhātā’’ti hi vutte jeṭṭhabhātāti viññāyati, tasmā katthaci ṭhāne ‘‘kaniṭṭhabhātā’’ti visesetvā vuttaṃ.</paragraph>
<paragraph line="413">Nanu ca bho katthaci ‘‘jeṭṭhabhātā’’ti visesetvā vuttanti? Saccaṃ, taṃ pana <bold>bhātā</bold>saddassa kaniṭṭhepi vattanato pākaṭīkaraṇatthaṃ ‘‘jeṭṭhabhātā’’ti vuttaṃ. Yathā hi hariṇesu vattamānassa <bold>miga</bold>saddassa kadāci avasesacatuppadesupi vattanato ‘‘hariṇamigo’’ti visesetvā vācaṃ bhāsanti, evaṃ sampadamidaṃ veditabbaṃ. Yathā ca gohatthimahiṃsaacchasūkarasasabiḷārādīsu sāmaññavasena <bold>miga</bold>sadde vattamānepi ‘‘migacammaṃ migamaṃsa’’nti āgataṭṭhāne ‘‘hariṇassā’’ti visesanasaddaṃ vināpi ‘‘hariṇamigacammaṃ hariṇamigamaṃsa’’nti visesatthādhigamo hoti, ettha na gohatthiādīnaṃ cammaṃ vā maṃsaṃ vā viññāyati. Tathā ‘‘migamaṃsaṃ khādantī’’ti vacanassa gohatthiādīnaṃ maṃsaṃ khādantīti attho na sambhavati, evameva katthaci vināpi <bold>jeṭṭhaka</bold>iti visesanasaddaṃ ‘‘bhātā’’ti vutteyeva ‘‘jeṭṭhakabhātā’’ti attho viññāyatīti. Nanu ca bho ‘‘migacammaṃ, migamaṃsa’’nti ettha <bold>cammamaṃsa</bold>saddeheva <pageBreak edition="M" number="0.0181" /> visesatthādhigamo hotīti? Na hoti, <bold>miga</bold>saddassa iva <bold>cammamaṃsa</bold>saddānaṃ sāmaññavasena vattanato, evañca sati kena visesatthādhigamo hotīti ce? Lokasaṅketavasena, tathā hi <bold>miga</bold>sadde ca <bold>camma</bold>saddādīsu ca sāmaññavasena vattamānesupi lokasaṅketena paricchinnattā gohatthiādīnaṃ cammādīni na ñāyanti lokena, atha kho hariṇacammādīniyeva ñāyanti. ‘‘Saṅketavacanaṃ saccaṃ, lokasammuti kāraṇa’’nti hi vuttanti daṭṭhabbaṃ.</paragraph>
<paragraph line="414"><bold>Gilesu anvicchāyaṃ</bold>. Punappunaṃ icchā <bold>anvicchā</bold>. Gilesati.</paragraph>
<paragraph line="415"><bold>Yesu payatane</bold>. Yesati.</paragraph>
<paragraph line="416"><bold>Jesu nesu esu hesu gatiyaṃ</bold>. Jesati. Nesati. Esati. Hesati. Dhātvantassa pana saññogavasena ‘‘jessati, nessatī’’tiādīnipi gahetabbāni. Jessamāno. Jessaṃ, jessanto. Ettha ca –</paragraph>
<gatha1 line="417">‘‘Yathā āraññakaṃ nāgaṃ, dantiṃ anveti hatthinī;</gatha1>
<gathalast line="418">Jessantaṃ giriduggesu, samesu visamesu cā’’ti</gathalast>
<unindented line="419">Pāḷi nidassanaṃ.</unindented>
<paragraph line="420"><bold>Desu hesu abyattasadde</bold>. Desati. Hesati.</paragraph>
<paragraph line="421"><bold>Kāsa saddakucchāyaṃ</bold>. Kāsati, ukkāsati. Kāso. Kāsaṃ sāsaṃ daraṃ balyaṃ, khīṇamedho nigacchati.</paragraph>
<paragraph line="422"><bold>Kāsu bhāsu dittiyaṃ. Dittī</bold>ti pākaṭatā, virājanatā vā. Kāsati, pakāsati. Pakāsati tejo. Dūre santo pakāsenti. Bhāsati. Pabhāsati midaṃ byamhaṃ. Pakāso. Kāsu obhāso.</paragraph>
<paragraph line="423">Tatra <pageBreak edition="M" number="0.0182" /> pakāsatīti <bold>pakāso,</bold> pākaṭo hotīti attho. Tucchabhāvena puñjabhāvena vā kāsati pakāsati pākaṭā hotīti <bold>kāsu</bold>. ‘‘Kāsu’’ iti āvāṭopi vuccati rāsipi.</paragraph>
<gatha1 line="424">‘‘Kiṃnu santaramānova, kāsuṃ khanasi sārathi;</gatha1>
<gathalast line="425">Puṭṭho me samma akkhāhi, kiṃkāsuyā karissasī’’ti</gathalast>
<unindented line="426">Ettha hi āvāṭo kāsu nāma. ‘‘Aṅgārakāsuṃ apare phuṇanti, narā rudantā paridaḍḍhagattā’’ti ettha rāsi. Kārite – pakāsetīti pakāsako. Obhāsetīti obhāsako. Kamme pakāsiyatīti pakāsito. Evaṃ bhāsito. Bhāve – kāsanā. Saṅkāsanā. Pakāsanā. <bold>Tu</bold>mantāditte ‘‘pakāsituṃ, pakāsetuṃ, obhāsituṃ, obhāsetuṃ. Pakāsitvā, pakāsetvā, obhāsitvā, obhāsetvā’’ti rūpāni bhavanti. Taddhite bhāsu etassa atthīti bhāsuro, pabhassaro yo koci. Bhāsuroti vā kesarasīho. Imasmiṃ atthe <bold>bhāsu</bold>saddo <bold>‘‘rāja dittiya’’</bold>nti ettha <bold>rāja</bold>saddo viya virājanavācako siyā, tasmā rūpasiriyā virājanasampannatāya bhāsu virājanatā etassa atthīti <bold>bhāsuro</bold>ti nibbacanaṃ ñeyyaṃ.</unindented>
<paragraph line="427"><bold>Nāsu rāsu sadde</bold>. Nāsati. Rāsati. Nāsā, nāsikā.</paragraph>
<paragraph line="428">Tatra <bold>nāsā</bold>ti hatthisoṇḍāpi nāsāti vuccati ‘‘sace maṃ nāganāsūrū, olokeyya pabhāvatī’’tiādīsu viya. Manussādīnaṃ nāsikāpi nāsāti vuccati ‘‘yo te hatthe ca pāde ca, kaṇṇanāsañca chedayī’’tiādīsu viya. Nāsanti abyattasaddaṃ karonti etāyāti nāsā. Nāsā eva <bold>nāsikā</bold>. Yattha nibbacanaṃ na vadāma, tattha taṃ suviññeyyattā appasiddhattā <pageBreak edition="M" number="0.0183" /> vā na vuttanti daṭṭhabbaṃ, avuttampi payogavicakkhaṇehi upaparikkhitvā yojetabbaṃ. Atridaṃ vuccati –</paragraph>
<gatha1 line="429">Nāsā soṇḍā karo hattho,</gatha1>
<gatha2 line="430">Hatthidabbe samā matā;</gatha2>
<gatha3 line="431">Nāsā ca nāsikā ca dve,</gatha3>
<gathalast line="432">Narādīsu samā matā’’ti.</gathalast>
<paragraph line="433"><bold>Nasa koṭille</bold>. Nasati.</paragraph>
<paragraph line="434"><bold>Bhisi bhaye</bold>. Bhiṃsati. Bhiṃsanako. Tadāsi yaṃ bhiṃsanakaṃ. Bhesmākāyo.</paragraph>
<paragraph line="435"><bold>Āsisi icchāyaṃ. Ā</bold>pubbo <bold>sisi</bold> icchāyaṃ vattati. Āsisati. Āsisateva puriso. Āsisanā. Āsisattaṃ. Āsisanto, āsisamāno, āsamāno. ‘‘Suggatimāsamānā’’ti pāḷi ettha nidassanaṃ.</paragraph>
<paragraph line="436"><bold>Gasu adane</bold>. Gasati.</paragraph>
<paragraph line="437"><bold>Ghusī kantikaraṇe. Ī</bold>kārantoyaṃ, tena ito na niggahītāgamo. Ghusati.</paragraph>
<paragraph line="438"><bold>Paṃsu bhaṃsu avasaṃsane</bold>. Paṃsati. Bhaṃsati.</paragraph>
<paragraph line="439"><bold>Dhaṃsu gatiyaṃ</bold>. Dhaṃsati. Rajo nuddhaṃsati uddhaṃ.</paragraph>
<paragraph line="440"><bold>Pasa vitthāre</bold>. Pasati. Pasu.</paragraph>
<paragraph line="441"><bold>Kusa avhāne rodane ca</bold>. Kosati, pakkosati. Pakkosako, pakkosito, pakkosanaṃ.</paragraph>
<paragraph line="442"><bold>Kassa gatiyaṃ</bold>. Kassati, parikassati. Paṭikassati. Mūlāya paṭikasseyya. <bold>Paṭikasseyyā</bold>ti ākaḍḍheyya, mūlāpattiyaṃyeva patiṭṭhāpeyyāti attho.</paragraph>
<paragraph line="443"><bold>Asa</bold><pageBreak edition="M" number="0.0184" /><bold>dityādānesu ca. Ca</bold>kāro gatipekkhako. Asati.</paragraph>
<paragraph line="444"><bold>Disa ādānasaṃvaraṇesu</bold>. Dissati puriso.</paragraph>
<paragraph line="445"><bold>Dāsu dāne</bold>. Dāsati.</paragraph>
<paragraph line="446"><bold>Rosa bhaye</bold>. Rosati. Rosako.</paragraph>
<paragraph line="447"><bold>Bhesu calane</bold>. Bhesati.</paragraph>
<paragraph line="448"><bold>Pasa bādhanaphassanesu</bold>. Pasati. Pāso, nāgapāso, hatthapāso.</paragraph>
<paragraph line="449"><bold>Lasa kantiyaṃ</bold>. Lasati, abhilasati, vilasati. Lāso, vilāso, vilasanaṃ.</paragraph>
<paragraph line="450"><bold>Casa bhakkhaṇe. Ca</bold>sati.</paragraph>
<paragraph line="451"><bold>Kasa hiṃsāyaṃ</bold>. Kasati.</paragraph>
<paragraph line="452"><bold>Tisa tittiyaṃ. Titti</bold> tappanaṃ paripuṇṇatā suhitatā. Tisati. Titti.</paragraph>
<paragraph line="453"><bold>Vasa nivāse</bold>. Vasati, vasiyati, vacchati. Vatthu, vatthaṃ, parivāso, nivāso, āvāso, upavāso, uposatho, vippavāso, cirappavāsī, cirappavuttho, vasitvā, vattuṃ, vasituṃ iccādīni.</paragraph>
<paragraph line="454">Atra <bold>upavāso</bold>ti annena vajjito vāso upavāso. <bold>Uposatho</bold>ti upavasanti etthāti uposatho, upavasanti sīlena vā anasanena vā upetā hutvā vasantīti attho. Ayaṃ panettha atthuddhāro – ‘‘āyāmāvuso kappina uposathaṃ gamissāmā’’tiādīsu pātimokkhuddeso <pageBreak edition="M" number="0.0185" /> uposatho. ‘‘Evaṃ aṭṭhaṅgasamannāgato kho visākhe uposatho upavuttho’’tiādīsu sīlaṃ. ‘‘Suddhassa ve sadā phaggu, suddhassuposatho sadā’’tiādīsu upavāso. ‘‘Uposatho nāma nāgarājā’’tiādīsu paññatti. ‘‘Na bhikkhave tadahuposathe sabhikkhukā āvāsā’’tiādīsu upavasitabbadivasoti.</paragraph>
<paragraph line="455"><bold>Vasa kantiyaṃ</bold>. Vacchati. Jinavacchayo.</paragraph>
<paragraph line="456"><bold>Sasa susane</bold>. Sasati. Saso.</paragraph>
<paragraph line="457"><bold>Sasa pāṇane</bold>. Sasati. Satova assasati, satova passasati. Saso, sasanaṃ. Assāso passāso assasanto passasanto.</paragraph>
<paragraph line="458"><bold>Asa bhuvi</bold>. Atthi. Asa.</paragraph>
<paragraph line="459">Ettha <bold>atthī</bold>ti ākhyātapadaṃ. Na atthi khīrā brāhmaṇī. Atthitā, atthibhāvo, ‘‘yaṃ kiñci ratanaṃ atthī’’tiādīsu viya nipātapadaṃ. Tasmā <bold>atthī</bold>ti padaṃ ākhyātanipātavasena duvidhanti veditabbaṃ. <bold>Asa</bold>iti avibhattikaṃ nāmikapadaṃ. Ettha ca ‘‘asasmīti hotī’’ti pāḷi nidassanaṃ. Tattha <bold>atthī</bold>ti asa, niccassetaṃ adhivacanaṃ. Iminā sassatadiṭṭhi vuttā.</paragraph>
<paragraph line="460">Tatrāyaṃ padamālā – ‘‘atthi, santi. Asi, attha. Asmi, asma, amhi, amha’’ iccetāni pasiddhāni. ‘‘Atthu, santu. Āhi, attha. Asmi, asma amhi, amha’’ iccetāni ca, ‘‘siyā, assa, siyuṃ, assu, siyaṃsu. Assa, assatha. Siyaṃ, assa, assāma’’ iccetāni ca pasiddhāni.</paragraph>
<paragraph line="461">Ettha pana ‘‘tesañca kho bhikkhave samaggānaṃ sammodamānānaṃ…pe… siyaṃsu dve bhikkhū abhidhamme nānāvādā’’ti pāḷi nidassanaṃ <pageBreak edition="M" number="0.0186" />. Tattha <bold>siyaṃsū</bold>ti bhaveyyuṃ. <bold>Abhidhamme</bold>ti visiṭṭhe dhamme.</paragraph>
<paragraph line="462">Idāni <bold>siyā</bold>saddassa atthuddhāro pabhedo ca vuccate. <bold>Siyā</bold>ti ekaṃse ca vikappane ca ‘‘pathavīdhātu siyā ajjhattikā, siyā bāhirā’’ti ekaṃse. ‘‘Siyā aññatarassa bhikkhuno āpattivītikkamo’’ti vikappane.</paragraph>
<paragraph line="463"><bold>Siyā</bold>ti ekamārakhyātapadaṃ, ekamabyayapadaṃ. Ākhyātatte ekavacanantaṃ, abyayatte yathāpāvacanaṃ. ‘‘Puttā matthi dhanā matthī’’ti ettha atthīti abyayapadamiva ekavacanantampi bahuvacanantampi bhavati. Tassākhyātatte payogoviditova. Abyayatte pana ‘‘sukhaṃ na sukhasahagataṃ, siyā pītisahagata’’nti ‘‘ime dhammā siyā parittārammaṇā’’ti ca ekavacanabahuvacanappayogā veditabbā. Ettha dhātuyā kiccaṃ natthi. Parokkhāyaṃ ‘‘itiha asa itiha asā’’ti dassanato <bold>asa</bold> iti padaṃ gahetabbaṃ. Hiyyattanīrūpāni appasiddhāni. Ajjataniyā pana ‘‘āsi, āsiṃsu, āsuṃ. Āsi, āsittha. Āsiṃ, āsimhā’’ iccetāni pasiddhāni. Bhavissantiyā ‘‘bhavissati, bhavissanti’’ iccādīni. Kālātipattiyā ‘‘abhavissā, abhavissaṃsu’’ iccādīni bhavanti.</paragraph>
<paragraph line="464"><bold>Sāsa anusiṭṭhiyaṃ</bold>. Sāsati, anusāsati. Kammantaṃ vo sāsati, sāsanaṃ, anusāsanaṃ, anusāsanī, anusiṭṭhi, satthā, satthaṃ, anusāsako, anusāsikā.</paragraph>
<paragraph line="465">Tatra <bold>sāsana</bold>nti adhisīlādisikkhattayasaṅgahitasāsanaṃ, pariyattipaṭipattipaṭivedhasaṅkhātaṃ vā sāsanaṃ. Tañhi sāsati etena, ettha vāti ‘‘sāsana’’nti pavuccati. Apica <bold>sāsana</bold>nti ‘‘rañño <pageBreak edition="M" number="0.0187" /> sāsanaṃ pesetī’’tiādīsu viya pāpetabbavacanaṃ. Tathā sāsananti ovādo, yo ‘‘anusāsanī’’ti ca, ‘‘anusiṭṭhī’’ti ca vuccati. <bold>Satthā</bold>ti tividhayānamukhena sadevakaṃ lokaṃ sāsatīti satthā, diṭṭhadhammikasamparāyikaparamatthehi yathārahaṃ satte anusāsatīti attho. <bold>Sattha</bold>nti sadde ca atthe ca sāsati ācikkhati etenāti satthaṃ. Kiṃtaṃ? Byākaraṇaṃ.</paragraph>
<paragraph line="466"><bold>Īsa issariye. Issariyaṃ</bold> issarabhāvo. Īsati. Vaṅgīso, janapadeso, manujeso.</paragraph>
<paragraph line="467">Tatra <bold>vaṅgīso</bold>ti vācāya īso issaroti vaṅgīso. Ko so? Āyasmā vaṅgīso arahā. Āha ca sayameva –</paragraph>
<gatha1 line="468">‘‘Vaṅge jātoti vaṅgīso, vacane issaroti ca;</gatha1>
<gathalast line="469">‘Vaṅgīso’ iti me nāmaṃ, abhavī lokasammata’’nti;</gathalast>
<paragraph line="470"><bold>Āsa upavesane. Upavesanaṃ</bold> nisīdanaṃ ‘‘āsane upaviṭṭho saṅgho’’ti ettha viya. Āsati. Acchati. Āsīno. Āsanaṃ. Upāsati. Upāsako.</paragraph>
<paragraph line="471">Tattha <bold>āsana</bold>nti āsati nisīdati etthāti āsanaṃ, yaṃ kiñci nisīdanayoggaṃ mañcapīṭhādi.</paragraph>
<paragraph line="472"><bold>Kasī gatisosanesu. Ī</bold>kārantoyaṃ dhātu, tenito na niggahītāgamo. Kasati.</paragraph>
<paragraph line="473"><bold>Nisī cumbane</bold>. Nisati.</paragraph>
<paragraph line="474"><bold>Disī appītiyaṃ</bold>. Dhammaṃ dessati. Diso. Diṭṭho. Dessī. Desso. Dessiyo.</paragraph>
<paragraph line="475">Tatra <bold>diso</bold>ti ca <bold>diṭṭho</bold>ti ca paccāmittassādhivacanametaṃ. So hi pare dessati nappiyāyati, parehi vā dessiyati piyo <pageBreak edition="M" number="0.0188" /> na kariyatīti ‘‘diso’’ti ca ‘‘diṭṭho’’ti ca vuccati. Atha vā <bold>diso</bold>ti coro vāpaccāmitto vā. <bold>Diṭṭho</bold>ti paccāmittoyeva. Atrime payogā –</paragraph>
<gatha1 line="476">‘‘Diso disaṃ yaṃ taṃ kayirā, verī vā pana verinaṃ;</gatha1>
<gathalast line="477">Micchāpaṇihitaṃ cittaṃ, pāpiyo naṃ tato kare’’ti ca.</gathalast>
<paragraph line="478">‘‘Disā hi me dhammakathaṃ suṇantū’’ti ca, ‘‘disā hi me te manusse bhajantu ye dhammamevādapayanti santo’’ti ca,</paragraph>
<gatha1 line="479">‘‘Yassete caturo dhammā, vānarinda yathā tava;</gatha1>
<gathalast line="480">Saccaṃ dhammo dhiti cāgo, diṭṭhaṃ so ativattatī’’ti ca.</gathalast>
<paragraph line="481"><bold>Dessī</bold>ti dessanasīlo appiyāyanasīloti dessī. ‘‘Dhammakāmo bhavaṃ hoti, dhammadessī parābhavo’’ti idamettha payoganidassanaṃ. <bold>Desso</bold>ti appiyo, tathā dessiyoti. Ettha ca –</paragraph>
<gatha1 line="482">‘‘Na me dessā ubho puttā, maddīdevī na dessiyā;</gatha1>
<gathalast line="483">Sabbaññutaṃ piyaṃ mayhaṃ, tasmā piye adāsaha’’nti ca,</gathalast>
<paragraph line="484">‘‘Na me sā brāhmaṇī dessā, napi me balaṃ na vijjatī’’ti ca,</paragraph>
<gatha1 line="485">‘‘Mātā pitā na me dessā, napi dessaṃ mahāyasaṃ;</gatha1>
<gathalast line="486">Sabbaññutaṃ piyaṃ mayhaṃ, tasmā vatamadhiṭṭhahi’’nti ca</gathalast>
<unindented line="487">Payogā. Sabbattha <bold>me</bold>ti ca <bold>mayha</bold>nti ca sāmivacanaṃ daṭṭhabbaṃ.</unindented>
<paragraph line="488">Imāni pana paccāmittassa nāmāni –</paragraph>
<gatha1 line="489">‘‘Paccamitto ripu diṭṭho, diso verī ca satva’ri;</gatha1>
<gathalast line="490">Amitto ca sapatto ca, evaṃ paṇṇattikārisū’’ti.</gathalast>
<paragraph line="491"><bold>Esu gatiyaṃ</bold>. Esati.</paragraph>
<paragraph line="492"><bold>Bhassa</bold><pageBreak edition="M" number="0.0189" /><bold>bhassanadittīsu. Bhassanaṃ</bold> vacanaṃ. <bold>Ditti</bold> sobhā. Bhassati. Bhassaṃ, pabhassaraṃ.</paragraph>
<paragraph line="493"><bold>Dhisa sadde</bold>. Dhisati.</paragraph>
<paragraph line="494"><bold>Disa atisajjane</bold>. Disati, upadisati, sandisati, niddisati, paccādisati, paṭisandisati, uddisati. Deso, uddeso iccādīni.</paragraph>
<paragraph line="495"><bold>Pisu avayave</bold>. Pisati.</paragraph>
<paragraph line="496"><bold>Isi gatiyaṃ</bold>. Isati.</paragraph>
<paragraph line="497"><bold>Phusa samphasse</bold>. Phusati. Phasso, phusanā, samphusanā, samphusitattaṃ. Evarūpo kāyasamphasso ahosi. Phoṭṭhabbaṃ, phusitaṃ. Devo ca ekamekaṃ phusāyati. Phuṭṭhuṃ, phusituṃ, phusitvā, phusitvāna, phusiya, phusiyāna. Phussa phussa byantiṃ karoti.</paragraph>
<paragraph line="498">Tatra <bold>phasso</bold>ti ārammaṇaṃ phusanti etena, sayaṃ vā phusati, phusanamattameva vā etanti phasso, ārammaṇe phusanalakkhaṇo dhammo.</paragraph>
<paragraph line="499"><bold>Rusa risa hiṃsāyaṃ</bold>. Rosati. Risati. Puriso.</paragraph>
<paragraph line="500">Ettha ca ‘‘puṃ vuccati nirayo, taṃ risatīti <bold>puriso’’</bold>ti ācariyā vadanti.</paragraph>
<paragraph line="501"><bold>Risa gatiyaṃ</bold>. Resati.</paragraph>
<paragraph line="502"><bold>Visa pavesane</bold>. Visati, pavisati. Paveso, pavesanaṃ, nivesanaṃ, pavisaṃ. Ettha <bold>nivesanaṃ</bold> vuccati gehaṃ.</paragraph>
<paragraph line="503"><bold>Masa āmasane</bold>. Masati, āmasati, parāmasati. Parāmāso, parāmasanaṃ.</paragraph>
<paragraph line="504">Ettha <pageBreak edition="M" number="0.0190" /><bold>parāmāso</bold>ti parato āmasatīti parāmāso, aniccādidhamme niccādivasena gaṇhātīti attho. ‘‘Parāmāso micchādiṭṭhi kummaggo micchāpatho’’tiādīni bahūni vevacanapadāni abhidhammato gahetabbāni.</paragraph>
<paragraph line="505"><bold>Isu icchāyaṃ</bold>. Icchati, sampaṭicchati. Sampaṭicchanaṃ, icchā, abhicchā, icchaṃ, icchamāno.</paragraph>
<paragraph line="506"><bold>Vesu dāne</bold>. Vecchati, pavecchati, paveccheti. Pavecchaṃ, pavecchanto.</paragraph>
<paragraph line="507"><bold>Nisa baddhāyaṃ. Baddhā</bold>ti vinibaddho, ahaṅkārassetaṃ adhivacanaṃ. Nisati.</paragraph>
<paragraph line="508"><bold>Jusi pītisevanesu</bold>. Josati.</paragraph>
<paragraph line="509"><bold>Isa pariyesane</bold>. Esati. Isi, iṭṭhaṃ, aniṭṭhaṃ, esaṃ, esamāno.</paragraph>
<paragraph line="510"><bold>Saṃkase acchane. Acchanaṃ</bold> nisīdanaṃ. Saṅkasāyati.</paragraph>
<centered line="511"><bold>Sa</bold>kārantadhāturūpāni.</centered>
<subhead line="512">Hakārantadhātu</subhead>
<paragraph line="513"><bold>Hā cāge</bold>. Jahati, vijahati. Vijahanaṃ, jahituṃ, jahātave, jahitvā, jahāya.</paragraph>
<paragraph line="514"><bold>Mhī īsaṃhasane</bold>. Mhayate, umhayate vimhayate.</paragraph>
<paragraph line="515">Tattha <bold>mhayate</bold>ti sitaṃ karoti. <bold>Umhayate</bold>ti pahaṭṭhākāraṃ dasseti. <bold>Vimhayate</bold>ti vimhayanaṃ karoti. Tatrāyaṃ pāḷi ‘‘na naṃ umhayate disvā. Pekkhitena mhitena ca. Mhitapubbaṃva <pageBreak edition="M" number="0.0151" /> bhāsati. Yadā umhayamānā maṃ, rājaputtī udikkhati. Umhāpeyya pabhāvatī. Pamhāpeyya pabhāvatī’’ti.</paragraph>
<paragraph line="516">Tattha <bold>umhayamānā</bold>ti pahaṭṭhākāraṃ dassetvā hasamānā. <bold>Umhāpeyyā</bold>ti sitavasena pahaṃseyya. <bold>Pamhāpeyyā</bold>ti mahāhasitavasena parihāseyya.</paragraph>
<paragraph line="517"><bold>Hu dāne</bold>. Havati. Huti.</paragraph>
<paragraph line="518"><bold>Hu pasajjakaraṇe. Pasajjakaraṇaṃ</bold> pakārena sajjanakriyā. Havati. Huto, hutavā, hutāvī, āhuti.</paragraph>
<paragraph line="519"><bold>Hū sattāyaṃ</bold>. Hoti, honti. Hosi, hotha. Homi, homa. Pahoti, pahonti. Pahūtaṃ, pahūtā, kuto pahūtā kalahā vivādā. Honto, hontā, hontaṃ, pahonto. Pacchāsamaṇena hotabbaṃ. Hotuṃ hotuye, pahotuṃ, hutvāna. Vattamānāvibhattirūpādīni. Ettha pasiddharūpāneva gahitāni.</paragraph>
<paragraph line="520">Hotu, hontu. Hosi, hotha. Homi, homa. Pañcamīvibhattirūpāni. Etthāpi pasiddharūpāneva gahitāni.</paragraph>
<paragraph line="521">Huveyya, huveyyuṃ. Huveyyāsi, huveyyātha. Huveyyāmi, huveyyāma. Huvetha, huveraṃ. Huvetho, huveyyāvho. Huveyyaṃ, huveyyāmhe. Sattamiyā rūpāni. Ettha pana ‘‘upako ājīvako ‘huveyya pāvuso’ti vatvā sīsaṃ okampetvā ummaggaṃ gahetvā pakkamī’’ti <bold>pāḷiyaṃ huveyyā</bold>ti padassa dassanato nayavasena ‘huveyya, huveyyu’’ntiādīni vuttāni. <bold>Hupeyyā</bold>tipi pāṭho dissati, yathā paccapekkhaṇā. Tabbasena ‘‘hupeyya, hupeyyuṃ <pageBreak edition="M" number="0.0152" />. Hupeyyāsī’’tiādinā <bold>va</bold>kārassa <bold>pa</bold>kārādesabhūtāni rūpānipi gahetabbāni.</paragraph>
<paragraph line="522">Aparo nayo – heyya, heyyuṃ. Heyyāsi, heyyātha. Heyyāmi, heyyāma. Hetha, heraṃ. Hetho, heyyāvho. Heyyaṃ, heyyāmhe. Imāni aṭṭhakathānayena gahitarūpāni. Ettha pana ‘‘na ca uppādo hoti. Sace heyya, uppādassāpi uppādo pāpuṇeyyā’’ti idampi nidassanaṃ daṭṭhabbaṃ.</paragraph>
<paragraph line="523">Huva, huvu. Huve, huvittha. Huvaṃ, huvimha. Huvittha, hotha iccapi saññogatakāralopena ahosīti attho. Tathāhi ‘‘kasirā jīvikā hothā’’ti padassatthaṃ vaṇṇentehi ‘‘dukkhā no jīvikā ahosī’’ti attho vutto. huvire. Huvittho, huvivdo. Huviṃ, huvimhe. Parokkhāya rūpāni.</paragraph>
<paragraph line="524">Ahuvā, ahuvū. Ahuvo, ahuvattha. Ahuvaṃ, ahuvamha. Ahuvattha, ahuvatthuṃ. Ahuvase, ahuvavhaṃ. Ahuviṃ, ahuvamhase. Hiyyattanīrūpāni.</paragraph>
<paragraph line="525">Ettha <bold>ahuvamhase</bold>ti mayaṃ bhavamhaseti attho. ‘‘Akaramhasa te kiccaṃ, yaṃ balaṃ ahuvamhase’’ti <bold>pāḷiyaṃ</bold> pana ‘‘ahuva amhase’’ iti vā padacchedo kātabbo ‘‘ahu amhase’’ti vā. Pacchimanaye <bold>va</bold>kārāgamo ‘‘ahuvā’’ti ca ‘‘ahū’’ti ca dvinnampi ahosīti attho. <bold>Amha</bold>nti amhākaṃ. <bold>Se</bold>ti nipātamattaṃ. Idaṃ vuttaṃ hoti – amhākaṃ yaṃ balaṃ ahosi, mayaṃ tena balena tava kiccaṃ akaramhāti.</paragraph>
<paragraph line="526">Ahosi, ahuṃ, ahesuṃ. Ahuvo, ahuvittha. Ahositthaiccapi. Ahosiṃ, ahuvāsiṃ iccapi, ahosimhā, ahumhā <pageBreak edition="M" number="0.0153" />. Ahuvā, ahuvu, ahuvase, ahuvivhaṃ. Ahuvaṃ, ahuṃ iccapi. Ahuvimhe. Ajjataniyā rūpāni.</paragraph>
<paragraph line="527">Ettha ‘‘ahaṃ kevaṭṭagāmasmiṃ, ahuṃ kevaṭṭadārako’’ti dassanato ‘‘ahu’’nti vuttaṃ, ahosinti attho. ‘‘Ahaṃ bhadante ahuvāsiṃ pubbe sumedhanāmassa jinassa sāvako’’ti dassanato ‘‘ahuvāsi’’nti iccevattho. Tathā hi <bold>anekavaṇṇavimānavatthuaṭṭhakathāyaṃ</bold> imissā pāḷiyā atthaṃ vaṇṇentehi <bold>ahuvāsi</bold>nti ahosinti attho pakāsito.</paragraph>
<paragraph line="528">‘‘Hessati, hehissati, hehiti, hohitī’’ti imāni cattāri bhavissantiyā mātikāpadāni veditabbāni.</paragraph>
<paragraph line="529">Idāni tāni vibhajissāmi – hessāti, hessanti. Hessasi, hessatha. Hessāmi, hessāma. Hessate, hessante. Hessase, hessavhe. Hessaṃ, hessāmhe. Imāni ‘‘anāgatamhi addhāne, hessāma sammukhā ima’’nti dassanato vuttāni.</paragraph>
<paragraph line="530">Hehissati, hehissanti. Hehissasi. Sesaṃ vitthāretabbaṃ.</paragraph>
<paragraph line="531">Hohissati, hohissanti. Hohissasi. Sesaṃ vitthāretabbaṃ.</paragraph>
<paragraph line="532">Hehiti, hehinti. Hehisi. Sesaṃ vitthāretabbaṃ.</paragraph>
<paragraph line="533">Hohiti, hohinti. Hohisi. Sesaṃ vitthāretabbaṃ. Bhavissantiyā rūpāni.</paragraph>
<paragraph line="534">Ahuvissā, ahuvissaṃsu. Ahuvissase, ahuvissatha. Ahuvissaṃ, ahuvissamhā. Ahuvissatha, ahuvissisu. Ahuvissase <pageBreak edition="M" number="0.0164" />, ahuvissavhe. Ahuvissiṃ, ahuvissāmhase. Kālātipattirūpāni.</paragraph>
<paragraph line="535"><bold>Vhe avhāyane baddhāyaṃ sadde ca. Avhāyanaṃ</bold> pakkosanaṃ. <bold>Baddhā</bold>ti ahaṅkāro, ghaṭṭanaṃ vā sārambhakaraṇaṃ vā. <bold>Saddo</bold> ravo. Vheti, vhāyati, avheti, avhāyati, avhāsi iccapi. Kaccāyano māṇavakosmi rāja, anūnanāmo iti mavhayanti. <bold>Ā</bold>saddo upasaggova, so saññogaparattā rasso jāto. Avhito. Anavhito tato āgā. Avhā, avhāyanā. Vāraṇavhayanā rukkhā. Kāmavhe visaye. Kumāro candasavhayo.</paragraph>
<gatha1 line="536">‘‘Sattatantiṃ sumadhuraṃ,</gatha1>
<gatha2 line="537">Rāmaṇeyyaṃ avācayiṃ;</gatha2>
<gatha3 line="538">So maṃ raṅgamhi avheti,</gatha3>
<gathalast line="539">Saraṇaṃ me hohi kosiyā’’ti.</gathalast>
<paragraph line="540">Ettha <bold>avhetī</bold>ti sārambhavasena attano visayaṃ dassetuṃ saṅghaṭṭatīti attho. ‘‘Samāgate ekasataṃ samagge, avhettha yakkho avikampamāno’’ti etthāpi sārambhavasena ghaṭṭanaṃ avhāyanaṃ nāma.</paragraph>
<gatha1 line="541">‘‘Tattha naccanti gāyanti, avhāyanti varāvaraṃ;</gatha1>
<gathalast line="542">Accharā viya devesu, nāriyo samalaṅkatā’’ti</gathalast>
<paragraph line="543">Ettha pana <bold>avhāyanti varāvara</bold>nti varato varaṃ naccañca gītañca karontiyo sārambhaṃ karontīti attho daṭṭhabbo.</paragraph>
<paragraph line="544"><bold>Pañha pucchāyaṃ</bold>. Bhikkhu garuṃ pañhaṃ pañhati. Pañho. Ayaṃ pana pāḷi ‘‘paripucchati paripañhati idaṃ bhante kathaṃ imassa ko attho’’ti. <bold>Pañha</bold>saddo pulliṅgavasena gahetabbo. ‘‘Pañho maṃ <pageBreak edition="M" number="0.0165" /> paṭibhāti, taṃ suṇā’’ti yebhuyyena pulliṅgappayogadassanato. Katthaci pana itthiliṅgopi bhavati napuṃsakaliṅgopi. Tathā hi ‘‘pañhā mesā kusalehi cintitā. Koṇḍañña pañhāni viyākarohī’’ti taddīpikā pāḷiyo dissanti, liṅgavipallāso vā tattha daṭṭhabbo.</paragraph>
<paragraph line="545"><bold>Pañha icchāyaṃ</bold>. Pañhati. Pañho. Ettha ca <bold>pañho</bold>ti ñātuṃ icchito attho. Idaṃ panettha nibbacanaṃ pañhiyati ñātuṃ icchiyati soti <bold>pañho</bold>ti. Tathā hi vuttaṃ ‘‘vissajjitamhi pañhe’’ti imissā <bold>nettipāḷiyā</bold> atthaṃ saṃvaṇṇentena <bold>‘‘pañhe</bold>ti ñātuṃ icchite atthe’’ti.</paragraph>
<paragraph line="546"><bold>Miha secane</bold>. Mihati, ummihati. Megho, mehanaṃ.</paragraph>
<paragraph line="547">Tattha <bold>ummihatī</bold>ti passāvaṃ karoti. <bold>Megho</bold>ti mihati siñcati lokaṃ vassadhārāhīti megho, pajjunno. <bold>Mehana</bold>nti itthīnaṃ guyhaṭṭhānaṃ.</paragraph>
<paragraph line="548"><bold>Daha bhasmīkaraṇe dhāraṇe ca</bold>. Āgārāni aggi dahati. Ayaṃ puriso imaṃ itthiṃ ayyikaṃ dahati, mama ayyikāti dhāretīti attho. Imassa purisassa ayaṃ itthī ayyikā hotīti adhippāyo. Atra panāyaṃ pāḷi ‘‘sakyā kho ambaṭṭha rājānaṃ ukkākaṃ pitāmahaṃ dahantī’’ti. Agginā daḍḍhaṃ gehaṃ, dayhati, dayhamānaṃ. <bold>Da</bold>ssa <bold>ḍā</bold>dese ‘‘ḍahatī’’ti rūpaṃ. ‘‘Ḍahantaṃ bālamanveti, bhasmāchannova pāvako’’tiādayo payogā ettha nidassanāni bhavanti.</paragraph>
<paragraph line="549"><bold>Caha parisakkane</bold>. Cahati.</paragraph>
<paragraph line="550"><bold>Raha cāge</bold>. Rahati. Raho, rahito.</paragraph>
<paragraph line="551"><bold>Rahi gatiyaṃ</bold>. Rahati. Raho, rahaṃ.</paragraph>
<paragraph line="552"><bold>Dahi</bold><pageBreak edition="M" number="0.0196" /><bold>bahi vuddhiyaṃ</bold>. Dahati. Bahati.</paragraph>
<paragraph line="553"><bold>Bahi saddhe ca. Ca</bold>kāro vuddhāpekkho. Bahati.</paragraph>
<paragraph line="554"><bold>Tuhi duhi addane</bold>. Tuhati. Duhati.</paragraph>
<paragraph line="555"><bold>Araha maha pūjāyaṃ</bold>. Arahati. Arahaṃ, arahā. Mahati.</paragraph>
<paragraph line="556">Mahanaṃ, maho. Vihāramaho. Cetiyamaho.</paragraph>
<paragraph line="557">Tatra nikkilesattā ekantadakkhiṇeyyabhāvena attano katapūjāsakkārādīnaṃ mahapphalabhāvakaraṇena arahaṇīyo pūjanīyoti <bold>arahā,</bold> khīṇāsavo.</paragraph>
<paragraph line="558"><bold>Īha cetāyaṃ</bold>. Īhati. Īhā. <bold>Īhā</bold> vuccati vīriyaṃ.</paragraph>
<paragraph line="559"><bold>Vaha maha buddhiyaṃ</bold>. Vahati, mahati.</paragraph>
<paragraph line="560"><bold>Ahi pilahi gatiyaṃ</bold>. Ahati. Pilahati, ahi.</paragraph>
<paragraph line="561">Ettha ca <bold>ahī</bold>ti nippādopi samāno ahati gacchati gantuṃ sakkotīti ahi.</paragraph>
<paragraph line="562"><bold>Garaha kalaha kucchane</bold>. Garahati. Garahā, kalahati, kalaho.</paragraph>
<paragraph line="563"><bold>Varaha valaha padhāniye paribhāsanahiṃsādānesu ca</bold>. Varahati. Valahati. Varāho.</paragraph>
<paragraph line="564">Ettha ca <bold>varāho</bold>ti sūkaropi hatthīpi vuccati. Tathā hi ‘‘eneyyā ca varāhā ca. Mahāvarāhova nivāpapuṭṭho’’tiādīsu sūkaro ‘‘varāho’’ti nāmena vuccati. ‘‘Mahāvarāhassa nadīsu jaggato, bhisaṃ ghasamānassā’’tiādīsu pana hatthī ‘‘varāho’’ti nāmena vuccati. <bold>Mahāvarāhassā</bold>ti hi mahāhatthinoti attho.</paragraph>
<paragraph line="565"><bold>Vehu jehu vāhu payatane</bold>. Vehati, jehati. Vāhati. Vāhano.</paragraph>
<paragraph line="566"><bold>Vāhano</bold><pageBreak edition="M" number="0.0197" /> vuccati asso. So hi vāhanti saṅgāmādīsu kicce uppanne payatanti vīriyaṃ karonti, etenāti <bold>vāhano</bold>ti vuccati.</paragraph>
<paragraph line="567"><bold>Dāhu niddakkhaye</bold>. Dāhati.</paragraph>
<paragraph line="568"><bold>Ūha vitakke</bold>. Ūhati, āyūhati, viyūhati, byūhati apohati. Ūhanaṃ, āyūhanaṃ, byūho, apoho.</paragraph>
<paragraph line="569">Tattha <bold>ūhatī</bold>ti vitakketi, <bold>āyūhatī</bold>ti vāyamati, <bold>viyūhatī</bold>ti paṃsuṃ uddharati. Evaṃ <bold>byūhatī</bold>ti etthāpi. <bold>Apohatī</bold>ti chaḍḍeti, atha vā viveceti.</paragraph>
<paragraph line="570"><bold>Gāhu viloḷane</bold>. Gāhati. Gāho, candaggāho, sūriyaggāho, nakkhattaggāho.</paragraph>
<paragraph line="571"><bold>Gaha gahaṇe</bold>. Gahati, paggahati. Āhutiṃpaggahissāmi. Paggaho, paggāho.</paragraph>
<paragraph line="572"><bold>Paggaho</bold>ti patto. <bold>Paggāho</bold>ti vīriyaṃ.</paragraph>
<paragraph line="573"><bold>Saha parisahane. Parisahanaṃ</bold> khanti. Sahati. Saho, asaho, asayho.</paragraph>
<paragraph line="574"><bold>Ruha cammani pātubhāve</bold>. Ruhati. Rukkho.</paragraph>
<paragraph line="575"><bold>Mātu māne</bold>. Māhati.</paragraph>
<paragraph line="576"><bold>Guhū saṃvaraṇe</bold>. Guhati nigguhati. Guho, guyhako.</paragraph>
<paragraph line="577"><bold>Vaha pāpuṇe</bold>. Vahati. Vārivaho.</paragraph>
<paragraph line="578"><bold>Duha papūraṇe</bold>. Duhati, dohati. Duyhamānā gāvī.</paragraph>
<paragraph line="579"><bold>Diha upacaye</bold>. Dehati. Deho. <bold>Deho</bold>ti sarīraṃ.</paragraph>
<paragraph line="580"><bold>Liha</bold><pageBreak edition="M" number="0.0198" /><bold>assādane</bold>. Lehati, palehati. Lehanīyaṃ. Atrāyaṃ pāḷi ‘‘sunakhā himassa palihiṃsu pāde’’ti. Ayaṃ panattho – sunakhā imassa kumārassa pādatale attano jivhāya palihiṃsūti.</paragraph>
<paragraph line="581"><bold>Oha cāge</bold>. Ohati. Sabbamanatthaṃ apohati. Apoho.</paragraph>
<paragraph line="582"><bold>Brahma uggame</bold>. Brahati. Brahā.</paragraph>
<paragraph line="583"><bold>Daha thaha hiṃsatthā</bold>. Dahati. Thahati.</paragraph>
<paragraph line="584"><bold>Brūha vaḍḍhane</bold>. Uparūpari brūhatīti <bold>brahmā</bold>. Kārite ‘‘vivekamanubrūhetuṃ vaṭṭatī’’ti payogo.</paragraph>
<paragraph line="585"><bold>Brahmā</bold>ti tehi tehi guṇavisesehi brūhitoti brahmā. <bold>Brahmā</bold>ti mahābrahmāpi vuccati tathāgatopi brāhmaṇopi mātāpitaropi seṭṭhampi. ‘‘Sahasso brahmā dvisahasso brahmā’’tiādīsu hi mahābrahmā ‘‘brahmā’’ti vuccati. ‘‘Brahmāti kho bhikkhave tathāgatassetaṃ adhivacana’’nti ettha tathāgato.</paragraph>
<gatha1 line="586">‘‘Tamonudo buddho samantacakkhu,</gatha1>
<gatha2 line="587">Lokantagū sabbabhavātivatto;</gatha2>
<gatha3 line="588">Anāsavo sabbadukkhappahīno,</gatha3>
<gathalast line="589">Saccavhayo brahme upāsito me’’ti</gathalast>
<paragraph line="590">Ettha brāhmaṇo. ‘‘Brahmāti mātāpitaro, pubbācariyāti vuccare’’ti ettha mātāpitaro. ‘‘Brahmacakkaṃ pavattetī’’ti ettha seṭṭhaṃ. Etthetaṃ vuccati –</paragraph>
<gatha1 line="591">‘‘Mahābrahmani <pageBreak edition="M" number="0.0199" /> vippe ca, atho mātāpitūsu ca;</gatha1>
<gathalast line="592">Tathāgate ca seṭṭhe ca, <bold>brahma</bold>saddo pavattatī’’ti.</gathalast>
<paragraph line="593">Aparo nayo – <bold>brahmā</bold>ti tividhā brahmāno sammutibrahmāno upapattibrahmāno visuddhibrahmānoti.</paragraph>
<gatha1 line="594">‘‘Sampannaṃ sālikedāraṃ, suvā bhuñjanti kosiya;</gatha1>
<gatha2 line="595">Paṭivedemi te brahme, na ne vāretumussahe,</gatha2>
<gathalast line="596">Paribbaja mahābrahme, pacantaññepi pāṇino’’ti ca</gathalast>
<unindented line="597">Evamādīsu hi <bold>brahma</bold>saddena sammutibrahmāno vuttā.</unindented>
<gatha1 line="598">‘‘Apārutā tesaṃ amatassa dvārā,</gatha1>
<gatha2 line="599">Ye sotavanto pamuñcantu saddhaṃ;</gatha2>
<gatha3 line="600">Vihiṃsasaññī paguṇaṃ na bhāsiṃ,</gatha3>
<gathalast line="601">Dhammaṃ paṇītaṃ manujesu brahme,</gathalast>
<paragraph line="602">Atha kho brahmā sahampatī’’ti ca evamādīsu <bold>brahma</bold>saddena upapattibrahmā. ‘‘Brahmacakkaṃ pavattetī’’tiādivacanato <bold>brahma</bold>nti ariyadhammo vuccati. Tato nibbattā avisesena sabbepi ariyā visuddhibrahmāno nāma paramatthabrahmatāya. Visesato pana ‘‘brahmāti kho bhikkhave tathāgatassetaṃ adhivacana’’nti vacanato sammāsambuddho uttamabrahmā nāma sadevake loke brahmabhūtehi guṇehi ukkaṃsapāramippattito. Etthetaṃ vuccati –</paragraph>
<gatha1 line="603">‘‘Sammutiyupapattīnaṃ, visuddhīnaṃ vasena ca;</gatha1>
<gathalast line="604">Brahmāno tividhā honti, uttamena catubbidhā’’ti.</gathalast>
<paragraph line="605"><bold>Dhimha</bold><pageBreak edition="M" number="0.0200" /><bold>niṭṭhubhane</bold>. Dhimheti. ‘‘Paṭivāmagataṃ sallaṃ, passa dhimhāmi lohita’’nti pāḷi nidassanaṃ.</paragraph>
<paragraph line="606">Tattha <bold>dhimhāmī</bold>ti niṭṭhubhāmīti attho.</paragraph>
<centered line="607"><bold>Ha</bold>kārantadhāturūpāni.</centered>
<subhead line="608">Ḷakārantadhātu</subhead>
<paragraph line="609"><bold>Biḷa akkose</bold>. Beḷati. Biḷāro.</paragraph>
<paragraph line="610"><bold>Kīḷa vihāre</bold>. Kīḷati. Kīḷā.</paragraph>
<paragraph line="611"><bold>Aḷa uggame</bold>. Aḷati. Vāḷo.</paragraph>
<paragraph line="612"><bold>Laḷa vilāse</bold>. Laḷati. Laḷito asso.</paragraph>
<paragraph line="613"><bold>Kaḷa made kakkasse ca. Kakkassaṃ</bold> kassasiyaṃ pharusabhāvo. Kaḷati.</paragraph>
<paragraph line="614"><bold>Tuḷa toḷane</bold>. Toḷati.</paragraph>
<paragraph line="615"><bold>Huḷa hoḷa gatiyaṃ</bold>. Huḷati. Hoḷati.</paragraph>
<paragraph line="616"><bold>Roḷa anādare</bold>. Roḷati.</paragraph>
<paragraph line="617"><bold>Loḷa ummāde</bold>. Loyati.</paragraph>
<paragraph line="618"><bold>Heḷa hoḷa anādare</bold>. Heḷati. Hoḷati.</paragraph>
<paragraph line="619"><bold>Vāḷa ālape</bold>. Vāḷati.</paragraph>
<paragraph line="620"><bold>Dāḷa dhāḷa visaraṇe</bold>. Dāḷati. Dhāḷati.</paragraph>
<paragraph line="621"><bold>Haḷa silāghāyaṃ</bold>. Haḷati.</paragraph>
<paragraph line="622"><bold>Hīḷa anādare</bold>. Hīḷati. Hīḷā, hīḷiko, hīḷito.</paragraph>
<paragraph line="623"><bold>Kaḷa</bold><pageBreak edition="M" number="0.0202" /><bold>secane</bold>. Kaḷati. Kaḷanaṃ.</paragraph>
<paragraph line="624"><bold>Heḷa veṭhane</bold>. Heḷati.</paragraph>
<paragraph line="625">Īḷa <bold>thutiyaṃ</bold>. Īḷati.</paragraph>
<paragraph line="626"><bold>Juḷa gatiyaṃ</bold>. Juḷati, joḷati.</paragraph>
<paragraph line="627"><bold>Puḷa muḷa sukhane</bold>. Puḷati. Muḷati.</paragraph>
<paragraph line="628"><bold>Guḷa rakkhāyaṃ</bold>. Guḷati. Guḷo.</paragraph>
<paragraph line="629"><bold>Juḷa bandhane</bold>. Juḷati.</paragraph>
<paragraph line="630"><bold>Kuḷa ghasane</bold>. Kuḷati.</paragraph>
<paragraph line="631"><bold>Khuḷa bālye ca. Ca</bold>kāro ghasanāpekkhako. Khuḷati.</paragraph>
<paragraph line="632"><bold>Suḷa buḷa saṃvaraṇe</bold>. Suḷati. Buḷati.</paragraph>
<paragraph line="633"><bold>Puḷa saṅghāte</bold>. Puḷati. Puḷinaṃ.</paragraph>
<paragraph line="634"><bold>Saḷa abyattasadde</bold>. Saḷati. Sāḷiko, sāḷikā.</paragraph>
<gatha1 line="635">‘‘Usabhova mahī nadati,</gatha1>
<gatha2 line="636">Migarājāva kūjati;</gatha2>
<gatha3 line="637">Susumārova saḷati,</gatha3>
<gathalast line="638">Kiṃ vipāko bhavissatī’’ti nidassanaṃ;</gathalast>
<centered line="639">Imāni <bold>ḷa</bold>kārantadhāturūpāni.</centered>
<paragraph line="640">Iti <bold>bhūvādi</bold>gaṇe <bold>a</bold>vaggantadhāturūpāni samattāni. Ettāvatā sabbāpi <bold>bhūvādi</bold>gaṇe dhātuyo pakāsitā.</paragraph>
<paragraph line="641">Idāni <bold>bhūvādi</bold>gaṇikadhātūnaṃyeva kāci asamānasutikā, kāci asamānantikā. Tāsu kāci samānatthavasena samodhānetvā pubbācariyehi vuttā, tāyeva dhātuyo ekadesena rūpavibhāvanādīhi saddhiṃ pakāsayissāma. Taṃ yathā?</paragraph>
<paragraph line="642"><bold>Hū</bold><pageBreak edition="M" number="0.0202" /><bold>bhū sattāyaṃ</bold> hoti, bhavati. Pahoti, pabhavati. Huveyya pāvuso. Sace uppādo heyya. Ajesi yakkho naravīraseṭṭhaṃ, tatthappanādo tumulo bahūva. Ambā’yaṃ ahuvā pure. Ahu rājā videhānaṃ. Pahūtaṃ me dhanaṃ sakka. Pahūtamariyo pakaroti puññaṃ. Pahūtavitto puriso. Pahūtajivho bhagavā. Piyappabhūtā kalahā vivādā. Pacchāsamaṇena hotabbaṃ. Bhavitabbaṃ. Hotuṃ, hetuye, bhavituṃ. Hutvā, hutvāna. Bhavitvā, bhavitvāna.</paragraph>
<paragraph line="643">Ettha pana ‘‘atthi hehiti so maggo, na so sakkā na hetuye’’ti pāḷi nidassanaṃ. Tattha <bold>nahetuye</bold>ti abhavituṃ. <bold>Hū</bold>dhātuto <bold>tuṃ</bold>paccayassa <bold>tave</bold>paccayassa vā <bold>tuye</bold> ādeso, <bold>ū</bold>kārassa ca <bold>e</bold>kārādeso katoti daṭṭhabbaṃ. Atha vā hetubhāvāya <bold>na</bold> na sakkātipi attho. Ayaṃ panattho idha nādhippeto, purimoyevattho adhippeto <bold>hoti</bold>ssa dhātuno payogabhāvāya udāharitapadassatthabhāvato. Tattha <bold>pahotī</bold>ti idaṃ vatthaṃ vipulabhāvena cīvaraṃ kātuṃ pahoti, no nappahoti. <bold>Pahotī</bold>ti vā puriso arayo jetuṃ sakkoti. Atha vā <bold>pahotī</bold>ti hoti. <bold>Pabhavatī</bold>ti sandati. <bold>Pahūta</bold>nti vipulaṃ, mahantanti attho. <bold>Pahūtavitto</bold>ti vipulavitto mahaddhano. <bold>Pahūtajivho</bold>ti suputhulasudīghasumudukajivho, <bold>piyappabhūtā</bold>ti piyato nibbattā.</paragraph>
<paragraph line="644"><bold>Gamu sappa gatiyaṃ</bold>. Gacchati, gamati, ghammati, āgacchati, uggacchati, atigacchati, paṭigacchati, avagacchati, adhigacchati, anugacchati, upagacchati, apagacchati, vigacchati, nigacchati, niggacchati. Aññānipi yojetabbāni. ‘‘Samuggacchatī’’tiādinā upasaggadvayavasenapi <pageBreak edition="M" number="0.0203" /> yathāsambhavaṃ yojetabbāni. Sappati, saṃsappati, parisappati. Aññānipi yojetabbāni.</paragraph>
<paragraph line="645">Tattha <bold>gamatī</bold>ti gacchati. Kārite ‘‘devadattaṃ gameti gamayatī’’ti rūpāni bhavanti. ‘‘Apāyaṃ gametīti apāyagamanīya’’nti idamettha nidassanaṃ. <bold>Curādi</bold>gaṇaṃ pattassa <bold>ā</bold>pubbassa imassa ‘‘āgameti, āgamayati, āgamento, āgamayamāno’’ti suddhakatturūpāni bhavanti.</paragraph>
<paragraph line="646">Tattha <bold>āgametī</bold>ti muhuttaṃ adhivāsetīti attho. <bold>Ghammatī</bold>ti gacchati. <bold>Āgacchatī</bold>ti āyāti. <bold>Uggacchatī</bold>ti uyyāti uddhaṃ gacchati. <bold>Atigacchatī</bold>ti atikkamitvā gacchati. <bold>Paṭigacchatī</bold>ti puna gacchati. <bold>Avagacchatī</bold>ti jānāti. <bold>Adhigacchatī</bold>ti labhati jānāti vā. <bold>Anugacchatī</bold>ti pacchato gacchati. <bold>Upagacchatī</bold>ti samīpaṃ gacchati. <bold>Apagacchatī</bold>ti apeti. <bold>Vigacchatī</bold>ti vigamati. <bold>Nigacchatī</bold>ti labhati. ‘‘Yasaṃ poso nigacchatī’’ti idaṃ nidassanaṃ. <bold>Niggacchatī</bold>ti nikkhamati. <bold>Sappatī</bold>ti gacchati. <bold>Saṃsappatī</bold>ti saṃsaranto gacchati. <bold>Parisappatī</bold>ti samantato gacchati.</paragraph>
<paragraph line="647">Idāni pana viññūnaṃ sāṭṭhakathe tepiṭake buddhavacane paramakosallajananatthaṃ sappayogaṃ padamālaṃ kathayāma. Seyyathidaṃ? So gacchati, te gacchanti, gacchare. Tvaṃ gacchasi, tumhe gacchatha. Ahaṃ gacchāmi, mayaṃ gacchāma. So gacchate, te gacchante. Tvaṃ gacchase, tumhe gacchavhe. Ahaṃ gacche, mayaṃ gacchāmhe. Vattamānāya rūpāni.</paragraph>
<paragraph line="648">So gacchatu, te gacchantu. Tvaṃ gacchāhi, gaccha, gacchassu, tumhe gacchatha. Ahaṃ gacchāmi, mayaṃ gacchāma. So gacchataṃ, te gacchantaṃ. Tvaṃ gacchassu, tumhe gacchavho. Ahaṃ gacche, mayaṃ gacchāmase. Pañcamiyā rūpāni.</paragraph>
<paragraph line="649">So <pageBreak edition="M" number="0.0204" /> gaccheyya, gacche, te gaccheyyuṃ. Tvaṃ gaccheyyāsi, tumhe gaccheyyātha. Ahaṃ gaccheyyāmi, mayaṃ gaccheyyāma, gacchemu. So gacchetha, te gaccheraṃ. Tvaṃ gacchetho, tumhe gaccheyyāvho. Ahaṃ gaccheyyaṃ, mayaṃ gaccheyyāmhe. Sattamiyā rūpāni.</paragraph>
<paragraph line="650">So gaccha, te gacchu. Tvaṃ gacche, tumhe gacchittha, gañchittha. Ahaṃ gacchaṃ, mayaṃ gacchimha, gañchimha. So gacchittha, gañchittha, te gacchire. Tvaṃ gacchittho, tumhe gacchivho. Ahaṃ gacchiṃ, gañchiṃ, mayaṃ gacchimhe. Parokkhāya rūpāni.</paragraph>
<paragraph line="651">So agacchā, te agacchū. Tvaṃ agacche, tumhe agacchatha. Ahaṃ agacchaṃ, mayaṃ agacchamhā. So agacchatha, te agacchatthuṃ. Tvaṃ agacchase, tumhe agacchivhaṃ. Ahaṃ agacchaṃ, mayaṃ agacchimhe. Ajjataniyā rūpāni.</paragraph>
<paragraph line="652">So gacchissati, te gacchissanti. Tvaṃ gacchissasi, tumhe gacchissatha. Ahaṃ gacchissāmi, mayaṃ gacchissāma. So gacchissate, te gacchissante. Tvaṃ gacchissase, tumhe gacchissavhe. Ahaṃ gacchissaṃ, mayaṃ gacchissāmhe. Bhavissantiyā rūpāni.</paragraph>
<paragraph line="653">So agacchissā, te agacchissaṃsu. Tvaṃ agacchisse, tumhe agacchissatha. Ahaṃ agacchissaṃ, mayaṃ agacchissāmhā. So agacchissatha, te agacchissisu. Tvaṃ agacchissase, tumhe agacchissavhe. Ahaṃ agacchissaṃ, mayaṃ agacchissāmhase. Kālātipattiyā rūpāni.</paragraph>
<paragraph line="654">Tattha ajjataniyā kālātipattiyā ca <bold>a</bold>kārāgamaṃ sabbesu purisesu sabbesu vacanesu labbhamānampi sāsane aniyataṃ hutvā labbhatīti daṭṭhabbaṃ. Tathā hi ‘‘agacchi, gacchi, agacchissā, gacchissā’’tiādinā dve dve rūpāni dissanti. Gamati, gamanti. Gamatu, gamantu. Gameyya. Gameyyuṃ. Sesaṃ sabbaṃ vitthāretabbaṃ.</paragraph>
<paragraph line="655">Idāni <pageBreak edition="M" number="0.0205" /> parokkhāhiyyattanajjatanīsu viseso vuccate – so puriso maggaṃ ga, sā itthī ghara’māga. Te maggaṃ gu, tā ghara’māgu. <bold>E</bold>kārassa <bold>a</bold>kārādesaṃ tvaṃ maggaṃ ga, tvaṃ ghara’’māga. Tumhe maggaṃ guttha, tumhe ghara’māguttha. Ahaṃ maggaṃ gaṃ, ahaṃ ghara’māgaṃ. Ahaṃ taṃ purisaṃ anvagaṃ, mayaṃ maggaṃ gumha, mayaṃ gharaṃ āgumha, mayaṃ taṃ purisaṃ anvagumha. Ayaṃ tāva parokkhāya viseso.</paragraph>
<paragraph line="656">‘‘So maggaṃ agamā, te maggaṃ agamū’’ iccādi hiyyattaniyā rūpaṃ. ‘‘So agami, te agamuṃ, te guṃ’’ iccādi ajjataniyā rūpaṃ.</paragraph>
<paragraph line="657">Idāni tesaṃ padarūpāni pākaṭīkaraṇatthaṃ kiñci suttaṃ kathayāma – ‘‘sopāgā samitiṃ vanaṃ. Athettha pañcamo āgā. Āguṃ devā yasassino. Māhaṃ kākova dummedho, kāmānaṃ vasamanvagaṃ. Agamā rājagahaṃ buddho. Vaṅkaṃ agamu pabbataṃ. Brāhmaṇā upagacchu ma’’nti evamādīni bhavanti.</paragraph>
<gatha1 line="658">Ga gu ga guttha gaṃ gumha, agu agamu agamuṃ;</gatha1>
<gathalast line="659">Agamā’gami gacchanti, ādibhedaṃ mane kare.</gathalast>
<paragraph line="660">Idāni nāmikapadāni vuccante – gato, gantā, gacchaṃ, gacchantī, gacchantaṃ kulaṃ, sahagataṃ, gati, gamanaṃ, gamo, āgamo, avagamo, gantabbaṃ, gamanīyaṃ, gammaṃ, gammamānaṃ, gamiyamānaṃ, go, mātugāmo, hiṅgu, jagu, indagū, medhago iccādīni, kārite – gacchāpeti, gacchāpayati, gaccheti, gacchayati, gammeti. Kamme – gammati, gamiyati, adhigammati, adhigamiyati. <bold>Tu</bold>mantāditte ‘‘gantuṃ, gamituṃ, gantvā, gantvāna, gamitvā, gamitvāna, gamiya, gamiyāna, gamma, āgamma, āgantvā, adhigamma, adhigantvā’’ iccādīni <pageBreak edition="M" number="0.0206" />. <bold>Sappa</bold>dhātussa pana ‘‘sappo, sappinī, pīṭhasappī, sappi’’ iccādīni rūpāni bhavanti.</paragraph>
<paragraph line="661">Tattha <bold>sahagata</bold>saddo tabbhāve vokiṇṇe nissaye ārammaṇe saṃsaṭṭheti imesu atthesu dissati. Tattha ‘‘yāyaṃ taṇhā ponobbhavikā nandirāgasahagatā’’ti tabbhāve veditabbo, nandirāgabhūtāti attho. ‘‘Yāyaṃ bhikkhave vīmaṃsā kosajjasahagatā kosajjasampayuttā’’ti vokiṇṇe veditabbo, antarantarā uppajjamānena kosajjena vokiṇṇāti ayamettha attho. ‘‘Aṭṭhikasaññāsahagataṃ satisambojjhaṅgaṃ bhāvetī’’ti nissaye veditabbo, aṭṭhikasaññaṃ nissāya aṭṭhikasaññaṃ bhāvetvā paṭiladdhanti attho. ‘‘Lābhī hoti rūpasahagatānaṃ vā samāpattīnaṃ arūpasahagatānaṃ vā’’ti ārammaṇe, rūpārūpārammaṇānanti attho. ‘‘Idaṃ sukhaṃ imāya pītiyā sahagataṃ sahajātaṃ sampayutta’’nti saṃsaṭṭhe, imissā pītiyā saṃsaṭṭhanti attho. Etthetaṃ vuccati –</paragraph>
<gatha1 line="662">Tabbhāve ceva vokiṇṇe, nissayārammaṇesu ca;</gatha1>
<gathalast line="663">Saṃsaṭṭhe ca <bold>sahagata</bold>-saddo dissati pañcasu;</gathalast>
<paragraph line="664"><bold>Gatī</bold>ti gatigati nibbattigabhi ajjhāsayagati vibhavagati nipphattigati ñāṇagatīti bahuvidhā gati nāma.</paragraph>
<paragraph line="665">Tattha ‘‘taṃ gatiṃ pecca gacchāmī’’ti ca ‘‘yassa gatiṃ na jānanti, devā gandhabbamānusā’’ti ca ayaṃ <bold>gatigati</bold>nāma. ‘‘Imesaṃ <pageBreak edition="M" number="0.0207" /> kho ahaṃ bhikkhūnaṃ sīlavantānaṃ neva jānāmi gatiṃvā agatiṃvā’’ti ayaṃ <bold>nibbattigati</bold> nāma. ‘‘Evaṃ kho te ahaṃ brahme gatiñca jānāmi jutiñca jānāmī’’ti ayaṃ <bold>ajjhāsayagati</bold> nāma. ‘‘Vibhavo gati dhammānaṃ, nibbānaṃ arahato gatī’’ti ayaṃ <bold>vibhavagati</bold> nāma. ‘‘Dve gatiyo bhavanti anaññā’’ti ayaṃ <bold>nipphattigati</bold> nāma. ‘‘Taṃ tattha gatimā dhibhimā’’ti ca ‘‘sundaraṃ nibbānaṃ gato’’ti ca ayaṃ <bold>ñāṇagati</bold> nāma. Etthetaṃ vuccati –</paragraph>
<gatha1 line="666">Gatigatyañca nibbatyaṃ, vibhavajjhāsayesu ca;</gatha1>
<gathalast line="667">Nipphattiyañca ñāṇe ca, <bold>gati</bold>saddo pavattati.</gathalast>
<paragraph line="668">Gacchatīti <bold>go</bold>. Mātuyā samabhāvaṃ missībhāvañca gacchati pāpuṇātīti <bold>mātugāmo</bold>. Rogaṃ hiṃsantaṃ gacchatīti <bold>hiṅgu</bold>.</paragraph>
<paragraph line="669">Imāni tassa nāmāni</paragraph>
<gatha1 line="670">Hiṅgu hiṅgujatucceva, tathā hiṅgusipāṭikā;</gatha1>
<gathalast line="671">Hiṅgujātīti kathitā, <bold>vinayaṭṭhakathāya</bold> hi.</gathalast>
<paragraph line="672"><bold>Jagū</bold>ti cutito jātiṃ gacchatīti jagu. Indriyena gacchatīti <bold>indagū</bold>. Atha vā indabhūtena kammunā gacchatīti <bold>indagu</bold>. ‘‘Hindagū’’tipi pāḷi. Tattha <bold>hinda</bold>nti maraṇaṃ. Taṃ gacchatīti <bold>hindagū</bold>. Sabbametaṃ sattādhivacanaṃ, liṅgato pulliṅgaṃ. <bold>Medhago</bold>ti attano nissayañca parañca medhamāno hiṃsamāno gacchati pavattatīti medhago, kalaho. ‘‘Tato sammanti medhagā’’ti ettha hi kalaho <bold>medhaga</bold>saddena bhagavatā vutto. Gamitvāti ettha –</paragraph>
<gatha1 line="673">‘‘Isivhayaṃ gamitvāna, vinitvā pañcavaggiye;</gatha1>
<gathalast line="674">Tato vinesi bhagavā, gantvā gantvā tahiṃ tahi’’nti</gathalast>
<paragraph line="675">Ayaṃ <pageBreak edition="M" number="0.0208" /> pāḷi nidassanaṃ. <bold>Sappo</bold>ti sappatīti sappo, saṃsappanto gacchatīti attho. Tenāha āyasmā sāriputto ‘‘yo kāme parivajjeti, sappasseva padāsiro’’ti imissā <bold>pāḷiyā</bold> niddese <bold>‘‘sappo</bold> vuccati ahi. Kenaṭṭhena sappo? Saṃsappanto gacchatīti <bold>sappo</bold>. Bhujanto gacchatīti <bold>bhujago</bold>. Urena gacchatīti <bold>urago</bold>. Pannasiro gacchatīti <bold>pannago</bold>. Sarīrena sappatīti <bold>sarīsapo</bold>. Bile sayatīti <bold>bilāsayo</bold>. Dāṭhā tassa āvudhoti <bold>dāṭhāvudho</bold>. Visaṃ tassaghoranti <bold>ghoraviso</bold>. Jivhā tassa duvidhāti <bold>dujivho</bold>. Dvīhi jivhāhi rasaṃ sāyatīti <bold>dvirasaññū’’</bold>ti. <bold>Sappinī</bold>ti uragī. <bold>Pīṭhasappī</bold>ti pīṭhena sappati gacchatīti <bold>pīṭhasappī,</bold> paṅguḷo. <bold>Sappī</bold>ti yo na paribhuñjati, tassa balāyuvaḍḍhanatthaṃ sappati gacchati pavattatīti <bold>sappi,</bold> ghataṃ.</paragraph>
<paragraph line="676"><bold>Sakka ṭeka laṅgha gatyattā</bold>. Sakkati, nisakkati, parisakkati. Nisakko, parisakkanaṃ. Ṭekati. Ṭīkā. Laṅghati, ullaṅghati, olaṅghati, laṅghako, ullaṅghikā pīti.</paragraph>
<paragraph line="677"><bold>Ke re ge sadde</bold>. Kāyati. Rāyati. Gāyati. Jātakaṃ. Rā. Gītaṃ. Kāyituṃ. Rāyituṃ, gāyituṃ. Kāyitvā. Rāyitvā. Gāyitvā.</paragraph>
<paragraph line="678">Tattha <bold>jātaka</bold>nti jātaṃ bhūtaṃ atītaṃ attano caritaṃ kāyati katheti bhagavā etenāti jātakaṃ. Jātakapāḷi hi idha jātakanti vuttaṃ. Aññatra pana jātaṃ evaṃ jātakanti gahetabbā. Tathā hi <bold>jātaka</bold>saddo pariyattiyampi vattati ‘‘itivuttakaṃ jātakaṃ abbhutadhamma’’ntiādīsu, jātiyampi vattati ‘‘jātakaṃ samodhānesī’’tiādīsu. <bold>Rā</bold> vuccati saddo. <bold>Gīta</bold>nti gāyanaṃ.</paragraph>
<paragraph line="679"><bold>Khe</bold><pageBreak edition="M" number="0.0209" /><bold>je se khaye</bold>. Khāyati. Jāyati. Sāyati. Khayaṃ gacchatīti attho.</paragraph>
<paragraph line="680">Ettha pana siyā ‘‘nanu ca bho <bold>khāyatī</bold>ti padassa khādatīti vā paññāyatīti vā attho bhavati, tathā <bold>jāyatī</bold>ti padassa nibbattatīti attho, <bold>sāyatī</bold>ti padassa rasaṃ assādetīti attho, evaṃ sante bho kasmā idha evaṃ attho tumhehi kathiyatī’’ti? Saccaṃ, dhātūnantu anekatthattā evaṃ attho kathetuṃ labbhati. Tathā hi ‘‘appassutāyaṃ puriso, balibaddova jīratī’’ti ettha <bold>jīratī</bold>ti ayaṃ saddo jaraṃ pāpuṇātīti atthaṃ avatvā vaḍḍhatīti atthameva vadati, evaṃ sampadamidaṃ daṭṭhabbaṃ.</paragraph>
<paragraph line="681"><bold>Gu ghu ku u sadde</bold>. Gavati. Ghavati. Kavati. Avati.</paragraph>
<paragraph line="682"><bold>Khu ru ku sadde</bold>. Khoti. Roti. Koti.</paragraph>
<paragraph line="683"><bold>Cu ju pu plu gā se gatiyaṃ</bold>. Cavati. Javati. Pavati. Plavati. Gāti. Seti. Cavanaṃ, cuti. Javanaṃ, javo. Pavanaṃ, plavanaṃ. Gānaṃ. Setu. Poto. Plavo.</paragraph>
<paragraph line="684">Ettha <bold>gāna</bold>nti gamanaṃ. <bold>Poto</bold>ti pavati gacchati udake etenāti poto, nāvā. Tathā plavati na sīdatīti <bold>plavo,</bold> nāvā eva. ‘‘Bhinnaplavo sāgarasseva majjhe’’ti hi <bold>jātakapāḷi</bold> dissati. ‘‘Nāvā, poto, plavo, jalayānaṃ, taraṇa’’nti nāvābhidhānāni.</paragraph>
<paragraph line="685"><bold>Dhe the saddasaṅghātesu</bold>. Dhāyati. Thāyati. Bhāve – dhiyati, thiyati. Itthī. Thī.</paragraph>
<paragraph line="686"><bold>De te pālane</bold>. Dāyati. Dayā. Tāṇaṃ.</paragraph>
<paragraph line="687"><bold>Rā lā ādāne</bold>. Rāti. Lāti.</paragraph>
<paragraph line="688"><bold>Ati adi bandhane</bold>. Antati. Andati. Antaṃ. Andu.</paragraph>
<paragraph line="689"><bold>Jutasubha</bold><pageBreak edition="M" number="0.0210" /><bold>ruca dittiyaṃ</bold>. Jotati. Sobhati. Rocati, virocati.</paragraph>
<paragraph line="690"><bold>Aka aga kuṭilāyaṃ gatiyaṃ</bold>. Akati. Agati.</paragraph>
<paragraph line="691"><bold>Nātha nādha yācanopatāpissariyāsīsāsu</bold>. Nāthati. Nādhati.</paragraph>
<paragraph line="692"><bold>Sala hula cala kampane</bold>. Salati. Hulati. Calati. Kusalaṃ.</paragraph>
<paragraph line="693">Ettha ca kucchite pāpake dhamme salayatīti <bold>kusalaṃ,</bold> hetukattuvasenidaṃ nibbacanaṃ daṭṭhabbaṃ. Tathā hi <bold>aṭṭhasāliniyaṃ</bold> ‘‘kucchite pāpake dhamme salayanti calayanti kampenti viddhaṃsentīti kusalā’’ti hetukattuvasena attho kathito. Idaṃ <bold>sala</bold>dhātuvasena <bold>kusala</bold>saddassa nibbacanaṃ. Aññesampi dhātūnaṃ vasena <bold>kusala</bold>saddassa nibbacanaṃ bhavati. Tathā hi <bold>aṭṭhasāliniyaṃ</bold> aññānipi nibbacanāni dassitāni. Kathaṃ? ‘‘Kucchitena vā ākārena sayantīti kusā, te akusaladhammasaṅkhāte kuse lunanti chindantīti <bold>kusalā</bold>. Kucchitānaṃ vā sānato tanukaraṇato ñāṇaṃ kusaṃ nāma, tena kusena lātabbāti <bold>kusalā,</bold> gahetabbā pavattetabbāti attho. Yathā vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena ubhayabhāgagataṃ kilesapakkhaṃ lunanti, tasmā kusā viya lunantītipi <bold>kusalā</bold>’’ti. Evaṃ aññānipi nibbacanāni dassitāni. Tatra ‘‘dhammā’’ iti padāpekkhaṃ katvā tadanurūpaliṅgavacanavasena ‘‘kusalā’’ti niddeso kato, idha pana sāmaññaniddesavasena ‘‘kusala’’nti napuṃsakekavacananiddeso amhehi kato. Puññavācako hi <bold>kusala</bold>saddo ārogyavācako ca ekantena napuṃsakaliṅgo, itaratthavācako pana tiliṅgiko, yathā kusalo phasso, kusalā vedanā. Kusalaṃ cittanti. <bold>Kusala</bold>saddo <pageBreak edition="M" number="0.0211" /> imasmiṃ <bold>bhūvādi</bold>gaṇe <bold>lā</bold>dhātu<bold>sala</bold>dhātuvasena nipphattiṃ gatoti veditabbo. Iti <bold>bhūvādi</bold>gaṇe samodhānagatadhātuyo samattā.</paragraph>
<paragraph line="694">Iccevaṃ –</paragraph>
<gatha1 line="695">Vitthārato ca saṅkhepā, <bold>bhūvādīnaṃ</bold> gaṇo mayā;</gatha1>
<gathalast line="696">Yo vibhatto sauddeso, saniddeso yathārahaṃ.</gathalast>
<gatha1 line="697">Upasagganipātehi, nānāatthayutehi ca;</gatha1>
<gathalast line="698">Yojetvāna padānettha, dassitāni visuṃ visuṃ.</gathalast>
<gatha1 line="699">Pāḷinidassanādīhi, dassitāni saheva tu;</gatha1>
<gathalast line="700"><bold>Tyā</bold>dyantāni ca rūpāni, <bold>syā</bold>nyantāni ca sabbaso.</gathalast>
<gatha1 line="701">Padānaṃ sadisattañca, tathā visadisattanaṃ;</gatha1>
<gathalast line="702">Codanāparihārehi, sahito catthanicchayo.</gathalast>
<gatha1 line="703">Atthuddhāro’bhidhānañca, liṅgattayavimissanaṃ;</gatha1>
<gathalast line="704">Abhidheyyakaliṅgesu, savisesapadāni ca.</gathalast>
<gatha1 line="705">Nānāpadabahuppada-samodhānañca dassitaṃ;</gatha1>
<gathalast line="706">Rūḷhīsaddādayo ceva, suvibhattā anākulā.</gathalast>
<gatha1 line="707">Sabbanāmaṃ sabbanāma-sadisāni padāni ca;</gatha1>
<gathalast line="708">Nānāpadehi yojetuṃ, dassitāni yathārahaṃ.</gathalast>
<gatha1 line="709"><bold>Tu</bold>mantāni ca rūpāni, <bold>tvā</bold>dyantāni ca viññūnaṃ;</gatha1>
<gathalast line="710">Piṭake pāṭavatthāya, sabbametaṃ pakāsitaṃ.</gathalast>
<gatha1 line="711">Ye saddanītimhi imaṃ vibhāgaṃ,</gatha1>
<gatha2 line="712">Jānanti sammā munisāsane te;</gatha2>
<gatha3 line="713">Atthesu sabbesupi vītakaṅkhā,</gatha3>
<gathalast line="714">Acchambhino sīhasamā bhavanti.</gathalast>
<gatha1 line="715">Vibhūtabhutaggasayambhucakke <pageBreak edition="M" number="0.0212" />,</gatha1>
<gatha2 line="716">Subhūtabhūriṃ vadatā narānaṃ;</gatha2>
<gatha3 line="717">Yo saddanītimhi <bold>bhuvādi</bold>kaṇḍo,</gatha3>
<gathalast line="718">Vutto mayā taṃ bhajathatthakāmo.</gathalast>
<centered line="719">Iti navaṅge sāṭṭhakathe piṭakattaye byappathagatīsu viññūnaṃ</centered>
<centered line="720">Kosallatthāya kate saddanītippakaraṇe</centered>
<centered line="721">Pannarasahi paricchedehi maṇḍito <bold>bhūvādi</bold>gaṇo nāma</centered>
<centered line="722">Soḷasamo paricchedo.</centered>
</body>
</document>