<?xml version="1.0"?>
<document>
<metadata>
<normativeSource>http://tipitaka.org/romn/cscd/e0804n.nrf3.xml</normativeSource>
<archivePath>roman/anya/byakarana gantha-sangaho/saddanitippakaranam (dhatumala)/18. curadiganaparidipana.xml</archivePath>
<title>18. Curādigaṇaparidīpana - Saddanītippakaraṇaṃ (dhātumālā) - Byākaraṇa gantha-saṅgaho - Anya</title>
</metadata>
<body>
<chapter line="1">18. Curādigaṇaparidīpana</chapter>
<gatha1 line="2">Ito paraṃ pavakkhāmi, pacuratthahitakkaraṃ;</gatha1>
<gathalast line="3"><bold>Curādi</bold>kagaṇanāmaṃ, nāmato aṭṭhamaṃ gaṇaṃ.</gathalast>
<paragraph line="4"><bold>Cura theyye</bold>. Thenanaṃ <bold>theyyaṃ,</bold>corikāti vuttaṃ hoti. Tasmiṃ theyye <bold>cura</bold>dhtu vattati. Coreti, corayati, coro, corī, corikā, coretu, corayituṃ, coretvā, corayitvā. Kattutthesu <bold>ṇeṇaya</bold>tā <bold>curādi</bold>gaṇalakkhaṇaṃ. Kārite – corāpeti, corāpayati, corāpetuṃ, corāpayituṃ, corāpetvā, corāpayitvā. Kammedhanaṃ corehi coriyati, coritaṃ dhanaṃ. Esa nayo sabbattha.</paragraph>
<subhead line="5">Kakārantadhātu</subhead>
<paragraph line="6"><bold>Loka dassane</bold>. Loketi, lokayati, oloketi, olokayati, ulloketi, ullokayati, apaloketi, apalokayati, āloketi, ālokayati, viloketi, vilokayati. Loko, āloko, lokanaṃ, olokanaṃ, ullokanaṃ, ālokanaṃ, vilokanaṃ, apalokanaṃ, avalokanaṃ. Oloketuṃ, olokayituṃ, oloketvā, olokayitvā. Kārite pana ‘‘olokāpeti, olokāpayati, olokāpetuṃ, olokāpayituṃ, olokāpetvā <pageBreak edition="M" number="0.0279" />, olokāpayitvā’’ iccevamādīni yojetabbāni. Esa nayo sabbatthāpi.</paragraph>
<paragraph line="7">Tattha <bold>loko</bold>ti tayo lokā saṅkhāraloko sattaloko okāsalokoti. Tattha ‘‘eko loko sabbe sattā āhāraṭṭhitikā’’ti āgataṭṭhāne saṅkhāraloko veditabbo. ‘‘Sassato loko’ti vā ‘asassato loko’ti vā’’ti āgataṭṭhāne sattaloko.</paragraph>
<gatha1 line="8">‘‘Yāvatā candimasūriyā pariharanti,</gatha1>
<gatha2 line="9">Disā bhanti virocamānā;</gatha2>
<gatha3 line="10">Tāva sahassadhā loko,</gatha3>
<gathalast line="11">Ettha te vattate vaso’’ti</gathalast>
<unindented line="12">Āgataṭṭhāne okāsaloko.</unindented>
<paragraph line="13">Atha vā <bold>loko</bold>ti tividho loko kilesaloko bhavaloko indriyalokoti. Tattha rāgādikilesabahulatāya kāmāvacarasattā kilesaloko. Jhānābhiññāparibuddhiyā rūpāvacarasattā bhavaloko. Āneñjasamādhibahulatāya visadindriyattā arūpāvacarasattā indriyaloko. Atha vā kilissanaṃ kileso, vipākadukkhanti attho. Tasmā dukkhabahulatāya apāyesu sattā kilesaloko. Tadaññe sattā sampattibhavabhāvato bhavaloko. Tattha ye vimuttiparipācakehi indriyehi samannāgatā sattā, so indriyalokoti veditabbaṃ.</paragraph>
<paragraph line="14"><bold>Jātakaṭṭhakathāyaṃ</bold>pana –</paragraph>
<indent line="15">‘‘Saṅkhāraloko sattaloko okāsaloko khandhaloko āyatanaloko dhātulokoti <pageBreak edition="M" number="0.0280" />anekavidho loko. Ettha ‘eko loko sabbe sattā āhāraṭṭhitikā…pe… aṭṭhārasa lokā aṭṭhārasa dhātuyo’ti ettha <bold>saṅkhāraloko</bold>vutto. Khandhalokādayo tadantogadhāyeva. ‘Ayaṃ loko paro loko brahmaloko sadevako’tiādīsu pana <bold>sattaloko</bold>vutto. ‘Yāvatā candimasūriyā pariharanti, disā bhanti virocamānā. Tāva sahassadhā loko, ettha tevattate vaso’ti ettha <bold>okāsaloko</bold>vutto’’ti vuttaṃ.</indent>
<paragraph line="16">Atthato pana indriyabaddhānaṃ khandhānaṃ samūho santāno ca <bold>sattaloko,</bold>rūpādīsu sattavisattatāya satto, lokiyati ettha kusalākusalaṃ tabbipāko cāti. Anindriyabaddhānaṃ rūpānaṃ samūho santāno ca <bold>okāsaloko,</bold>lokiyanti ettha tasā thāvarā ca, tesañca okāsabhūtoti, tadādhāraṇatāya hesa ‘‘bhājanaloko’’tipi vuccati. Duvidhopi cesa rūpādidhamme upādāya paññattattā upādāpaññattibhūto aparamatthasabhāvo sappaccaye pana rūpārūpadhamme upādāya paññattattā tadubhayassāpi upādānānaṃ vasena pariyāyato paccayāyattavuttitā upacaritabbā, tadubhaye khandhā <bold>saṅkhāraloko,</bold>paccayehi saṅkhariyanti, lujjanti palujjanti cāti ettha paccayāyattavuttitāya maggaphaladhammānampi satipi lujjanapalujjanatte tebhūmikadhammānaṃyeva ‘‘loko’’ti adhippetattā natthi lokatāpajjanaṃ. Tathā hi te ‘‘lokuttarā’’ti vuttā.</paragraph>
<paragraph line="17"><bold>Āloko</bold>ti rasmi, ālokenti etena bhuso passanti janā cakkhuviññāṇaṃ vāti āloko. <bold>Olokana</bold>nti <pageBreak edition="M" number="0.0281" />heṭṭhā pekkhanaṃ. <bold>Vilokana</bold>nti uddhaṃ pekkhanaṃ. <bold>Ālokana</bold>nti purato pekkhanaṃ. <bold>Vilokana</bold>nti dvīsu passesu pekkhanaṃ, vividhā vā pekkhanaṃ. <bold>Apalokana</bold>nti ‘‘saṅghaṃ apaloketvā’’tiādīsu viya jānāpanaṃ. <bold>Avalokana</bold>nti ‘‘nāgāvalokitaṃ avaloketvā’’tiādīsu viya purimakāyaṃ parivattetvā pekkhanaṃ. ‘‘Ālokite vilokite sampajānakārī hotī’’ti etthāpi bhāvavasena ālokanaṃ ālokitaṃ vilokanaṃ vilokitanti attho gahetabbo.</paragraph>
<paragraph line="18"><bold>Thaka paṭighāte</bold>. Thaketi, thakayati dvāraṃ puriso.</paragraph>
<paragraph line="19"><bold>Takka vitakke</bold>. Takketi, vitakketi, vitakkayati. Takko, vitakko, vitakkitā.</paragraph>
<paragraph line="20">Tattha takkanaṃ <bold>takko,</bold>ūhananti vuttaṃ hoti, evaṃ <bold>vitakko</bold>. Atha vā vitakkenti etena, sayaṃ vā vitakketi, vitakkanamattameva vā etanti <bold>vitakko</bold>. ‘‘Takko, vitakko, appanā, byappanā, cetaso abhiniropanā’’ti abhidhamme pariyāyasaddā vuttā. Vitakketīti <bold>vitakkitā,</bold>puggalo. ‘‘Avitakkitā maccumupabbajantī’’ti pāḷi.</paragraph>
<paragraph line="21"><bold>Aki lakkhaṇe. Lakkhaṇaṃ</bold>saññāṇaṃ, sañjānanakāraṇanti vuttaṃ hoti. Atridaṃ sallakkhitabbaṃ. Ye imasmiṃ <bold>curādi</bold>gaṇe anekassarā asaṃyogantā <bold>i</bold>kārānubandhavasena niddiṭṭhā dhātavo, te evaṃvuttehi imehi tīhi lakkhaṇehi samannāgatā ākhyātattaṃ nāmikattañca pāpuṇantā ekantato niggahītāgamena nipphannarūpāyeva bhavanti, na katthacipi vigataniggahītāgamarūpāni bhavanti. Aṅketi, aṅkayati. Aṅkanaṃ, aṅko <pageBreak edition="M" number="0.0282" />. Samāse pana ‘‘sasaṅko, cakkaṅkitacaraṇo’’tiādīni rūpāni bhavanti.</paragraph>
<paragraph line="22"><bold>Sakka vakka bhāsane</bold>. Sakketi, sakkayati. Vakketi, vakkayati.</paragraph>
<paragraph line="23"><bold>Nakka vakka nāsane</bold>. Nakketi, nakkayati. Vakketi, vakkayati.</paragraph>
<paragraph line="24"><bold>Cakka cukka byathane</bold>. Cakketi, cakkayati. Cukketi, cukkayati. Cakkaṃ. <bold>Cakka</bold>nti kenaṭṭhena cakkaṃ? Cakketi byathati hiṃsatīti atthena cakkaṃ. <bold>Cakka</bold>saddo –</paragraph>
<gatha1 line="25">Sampattiyaṃ lakkhaṇe ca, rathaṅge iriyāpathe;</gatha1>
<gathalast line="26">Dāne ratnadhammakhura-cakkādīsu padissati;</gathalast>
<paragraph line="27">‘‘Cattārimāni bhikkhave cakkāni yehi samannāgatānaṃ devamanussāna’’ntiādīsu hi ayaṃ sampattiyaṃ dissati. ‘‘Pādatalesu cakkāni jātānī’’ti ettha lakkhaṇe. ‘‘Cakkaṃva vahato pada’’nti ettha rathaṅge. ‘‘Catucakkaṃ navadvāra’’nti ettha iriyāpathe. ‘‘Dada bhuñja ca mā cappamādo, cakkaṃ vattassu pāṇina’’nti ettha dāne. ‘‘Dibbaṃ cakkaratanaṃ pāturahosī’’ti ettha ratanacakke. ‘‘Mayā pavattitaṃ cakka’’nti ettha dhammacakke. ‘‘Icchāhatassa posassa, cakkaṃ bhamati matthake’’ti ettha khuracakke. ‘‘Khurapariyantena cepi cakkenā’’ti ettha paharaṇacakke. ‘‘Asanivicakka’’nti ettha asanimaṇḍaleti.</paragraph>
<paragraph line="28"><bold>Taki</bold><pageBreak edition="M" number="0.0283" /><bold>bandhane</bold>. Taṅketi, taṅkayati.</paragraph>
<paragraph line="29"><bold>Akka thavane. Thavanaṃ</bold>thuti. Akketi, akkayati. Akko. <bold>Akko</bold>ti sūriyo. So hi mahājutitāya akkiyati abhitthaviyati tappasannehi janehīti <bold>akko</bold>. Tathā hi tassa ‘‘natthi sūriyasamā ābhā. Udetayaṃ cakkhumā ekarājā’’tiādinā abhikkhuti dissati.</paragraph>
<paragraph line="30"><bold>Hikka hiṃsāyaṃ</bold>. Hikketi, hikkayati.</paragraph>
<paragraph line="31"><bold>Nikka parimāṇe</bold>. Nikketi, nikkayati.</paragraph>
<paragraph line="32"><bold>Bukka bhassane</bold>. Ettha sunakhabhassanaṃ <bold>bhassana</bold>nti gahetabbaṃ, na vācāsaṅkhātaṃ bhassanaṃ. Bukketi, bukkayati. Ettha ca ‘‘bukkayati sā core’’ iti lokiyappayogo veditabbo. <bold>Bhūvādi</bold>gaṇe pana ‘‘bukkati sā’’ti rūpaṃ bhavati. Añño tu ‘‘bukka paribhāsane’’ iti paṭhati, evaṃ paṭhantepi sunakhabhassanamevādhippetaṃ.</paragraph>
<paragraph line="33"><bold>Daka laka assādane</bold>. Daketi, dakayati. Laketi, lakayati.</paragraph>
<paragraph line="34"><bold>Takka loka bhāsāyaṃ</bold>. Takketi, takkayati. Loketi, lokayati.</paragraph>
<paragraph line="35"><bold>Cika sika āmasane</bold>. Ciketi, cikayati. Siketi, sikayati.</paragraph>
<centered line="36"><bold>Ka</bold>kārantadhāturūpāni.</centered>
<subhead line="37">Khakārantadhātu</subhead>
<paragraph line="38"><bold>Lakkha dassanaṅkesu. Dassanaṃ</bold>passanaṃ. <bold>Aṅko</bold>lañjanaṃ. Lakkheti, lakkhayati. Sallakkheti, sallakkhayati. Lakkhaṃ vijjhati usunā, lakkhaṃ karoti.</paragraph>
<gatha1 line="39">Gaṅgāya <pageBreak edition="M" number="0.0284" />vālukā khīye, udakaṃ khīye mahaṇṇave;</gatha1>
<gathalast line="40">Mahiyā mattikā khīye, lakkhe na mama buddhiyā.</gathalast>
<paragraph line="41">Kappalakkhaṇaṃ. Golakkhaṇaṃ. Itthilakkhaṇaṃ. Dhammānaṃ lakkhaṇaṃ. Sallakkhanā. Upalakkhanā. Paccupalakkhanā. <bold>Lakkha</bold>dhātuyā <bold>yu</bold>paccayantāya <bold>sa</bold>mādipubbānaṃ rūpānaṃ <bold>na</bold>kāro dantajo.</paragraph>
<paragraph line="42"><bold>Bhakkha adane</bold>. Bhakkheti, bhakkhayati. Bhakkho no laddho. Bhakkhayanti migādhamā. <bold>Bhūvādi</bold>gaṇe pana ‘‘bhakkhatī’’ti rūpaṃ.</paragraph>
<paragraph line="43"><bold>Nakkha sambandhe</bold>. Nakkheti, nakkhayati.</paragraph>
<paragraph line="44"><bold>Makkha makkhane</bold>. Makkheti, makkhayati. Makkho, makkhī. Tattha <bold>makkho</bold>ti parehi kataguṇaṃ makkheti pisatīti makkho, guṇadhaṃsanā. ‘‘Makkhaṃ asahamāno’’ti ettha pana attani parehi kataṃ avamaññanaṃ <bold>makkho</bold>ti vuccati.</paragraph>
<paragraph line="45"><bold>Yakkha pūjāyaṃ</bold>. Yakkheti, yakkhayati. Yakkho. <bold>Yakkho</bold>ti mahānubhāvo satto. Tathā hi ‘‘pucchāmi taṃ mahāyakkha, sabbabhūtānamissarā’’ti ettha sakko devarājā ‘‘yakkho’’ti vutto. Atha vā <bold>yakkho</bold>ti yakkhayoniyaṃ nibbattasatto. Sabbepi vā sattā ‘‘yakkhā’’ti vuccanti. ‘‘Paramayakkhavisuddhiṃ paññāpentī’’ti ettha hi <bold>yakkha</bold>saddo satte vattati. Tathā hi yakkhopi sattopi devopi sakkopi khīṇāsavopi yakkhoyeva nāma, mahānubhāvatāya yakkhiyati saraṇagatehi janehi nānāpaccayehi nānābalīhi ca pūjiyatīti <bold>yakkho</bold>.</paragraph>
<gatha1 line="46">Satte deve ca sakke ca, khīṇāsave ca rakkhase;</gatha1>
<gathalast line="47">Pañcasvetesu atthesu, <bold>yakkha</bold>saddo pavattati.</gathalast>
<paragraph line="48"><bold>Lakkha</bold><pageBreak edition="M" number="0.0285" /><bold>ālocane</bold>. Lakkheti, lakkhayati. Lakkhaṃ vijjhati usunā.</paragraph>
<paragraph line="49"><bold>Mokkha āsane</bold>. Mokkheti, mokkhayati.</paragraph>
<paragraph line="50"><bold>Rukkha phārusse. Phārussaṃ</bold>pharusabhāvo. Rukkheti, rukkhayati. Samāse ‘‘rukkhakeso, atirukkhavacano’’ti rūpāni. Ettha ca ‘‘samaṇo ayaṃ pāpo atirukkhavāco’’ti pāḷi nidassanaṃ. Tattha <bold>atirukkhavāco</bold>ti atipharusavacanoti attho.</paragraph>
<centered line="51"><bold>Kha</bold>kārantadhāturūpāni.</centered>
<subhead line="52">Gakārantadhātu</subhead>
<paragraph line="53"><bold>Liṅga cittīkaraṇe. Cittīkaraṇaṃ</bold>vicitrabhāvakaraṇaṃ. Liṅgeti, liṅgayati, liṅgaṃ. Ettha <bold>liṅgaṃ</bold>nāma dīgharassakisathūlaparimaṇḍalādibhedaṃ saṇṭhānanti gahaṇe atīva yujjati. Tañhi nānappakārehi vicitraṃ hoti, liṅgīyati vicittaṃ kariyati avijjātaṇhākammehi utunā vā cuṇṇādīhi vā sarīramiti <bold>liṅgaṃ,</bold>ajjhattasantānatiṇarukkhādikuṇḍalakaraṇḍakādīsu pavattasaṇṭhānavasenetaṃ daṭṭhabbaṃ. <bold>Liṅga</bold>saddo sadde saddappavattinimitte itthibyañjane purisabyañjane saññāṇe ākāre cāti imesu atthesu dissati. Ayañhi ‘‘rukkhoti vacanaṃ liṅga’’nti ettha sadde dissati. ‘‘Sataliṅgassa atthassā’’ti ettha saddappavattinimitte. ‘‘Tena kho pana samayena aññatarassa bhikkhuno itthiliṅgaṃ pātubhavatī’’ti ettha itthibyañjane. ‘‘Purisaliṅganimittakuttākappāna’’nti ettha purisabyañjane. ‘‘Tena liṅgena jānāma, dhuvaṃ buddho bhavissatī’’ti ettha saññāṇe <pageBreak edition="M" number="0.0286" />. ‘‘Tehi liṅgehi tehi nimittehi tehi ākārehi āgantukabhāvo jānitabbo ‘‘āgantukā ime’’ti ettha ākāre dissati.</paragraph>
<gatha1 line="54">Sadde ca tannimitte ca, kāṭakoṭacikāya ca;</gatha1>
<gathalast line="55">Lakkhaṇe ceva ākāre, <bold>liṅga</bold>saddo pavattati.</gathalast>
<paragraph line="56"><bold>Maga anvesane</bold>. Mageti, magayati. Migo, mago, mago, magayamāno.</paragraph>
<paragraph line="57">Ettha ca ‘‘yathā biḷāro mūsikaṃ magayamāno’’ti pāḷi nidassanaṃ. ‘‘Migo’’ti ca ‘‘mago’’ti ca catuppado pavuccati. Ettha <bold>migo</bold>ti magayati ito cito gocaraṃ anvesati pariyesatīti migo. Evaṃ <bold>mago</bold>. Ettha visesato hariṇa migo migo nāma. Sāmaññato pana avasesāpi catuppadā ‘‘migo’’ icceva vuccanti. Tathā hi <bold>susīmajātake</bold>‘‘kāḷā migā setadantā tava ime, parosahassaṃ hemajālābhisañchannā’’ti etasmiṃ pāḷippadese hatthinopi <bold>miga</bold>saddena vuttā ‘‘kāḷamigā’’ti. Atha vā magiyati jīvitakappanatthāya maṃsādīhi atthikehi luddehi anvesiyati pariyesiyatīti <bold>migo,</bold>araññajātā sasapasadahariṇeṇeyyādayo catuppādā, evaṃ mago. ‘‘Atthaṃ na labhate mago’’ti ettha pana mago viyāti mago, bāloti attho.</paragraph>
<paragraph line="58"><bold>Magga gavesane</bold>. Maggeti, maggayati. Maggo, magganaṃ.</paragraph>
<paragraph line="59">Ettha ca <bold>maggo</bold>ti paṭipadāya ca pakatimaggassa ca upāyassa ca adhivacanaṃ. ‘‘Mahāvihāravāsīnaṃ, vācanāmagganissita’’ntiādīsu pana kathāpabandhopi ‘‘maggo’’ti vuccati. Tatra paṭipadā ekantato jātijarābyādhidukkhādīhi pīḷitehi sattehi dukkhakkhayaṃ nibbānaṃ pāpuṇatthāya maggitabbo gavesitabboti <bold>maggo</bold>. Pakatimaggo <pageBreak edition="M" number="0.0287" />pana maggamūḷhehi maggitabboti <bold>maggo</bold>. Pakatimaggamūḷhehi ca paṭipadāsaṅkhātāriyamaggamūḷhā eva bahavo santi. Pakatimaggo hi kadāci eva addhikānaṃ muyhati, ‘‘esa maggo’’ti nāyakā na dullabhā. Ariyamaggo pana sabbadāyeva sabbalokassa muyhati, nāyakā paramadullabhā. Tasmā so eva avijjāsammūḷhehi maggitabboti <bold>maggo</bold>. Aññesaṃ pana dvinnaṃ dhātūnaṃ vasenapi atthaṃ vadanti garū ‘‘kilese mārento gacchatīti maggo’’ti. Taṃ taṃ kiccaṃ hitaṃ vā nipphādetukāmehi maggiyati gavesiyatīti <bold>maggo,</bold>upāyo. <bold>Magga</bold>saddo hi ‘‘abhidhammakathāmaggaṃ, devānaṃ sampavattayī’’ti ettha upāyepi vattati. Tathā hi <bold>abhidhammaṭīkāyaṃ ‘‘maggo</bold>ti upāyo, khandhāyatanādīnaṃ kusalādīnañca dhammānaṃ avabodhassa saccappaṭivedhasseva vā upāyabhāvato abhidhammakathāmaggo’’ti vutto, pabandho vā ‘‘maggo’’ti vuccati. So hi dīghattā maggo viyāti <bold>maggo,</bold>tasmā abhidhammakathāpabandho abhidhammakathāmaggoti vutto. Idāni pakatipaṭipadāmaggānaṃ nāmāni kathayāma. Tesu pakatimaggassa –</paragraph>
<gatha1 line="60">‘‘Maggo pantho patho pajjo, añjhasaṃ vaṭumā’yanaṃ;</gatha1>
<gathalast line="61">Addhāna’maddhā padavī, vattani ceva santatī’’ti</gathalast>
<unindented line="62">Imāni nāmāni. Paṭipadāmaggassa pana –</unindented>
<gatha1 line="63">‘‘Maggo pantho patho pajjo, añjasaṃ vaṭumā’yanaṃ;</gatha1>
<gathalast line="64">Nāva uttara setu ca, kullo ca bhisi saṅkamo’’ti</gathalast>
<paragraph line="65">Anekāni nāmāni. Ettha pana keci ‘‘nāvātiādīni pakatimaggassa nāmānī’’ti vadanti, taṃ na gahetabbaṃ, pakatimaggassa kismiñcipi pāḷippadese ‘‘nāvā’’tiādīhi padehi vuttaṭṭhānābhāvato, abhidhānasatthesu ca ‘‘nāvā’’ iccādikānaṃ tadabhidhānānaṃ anāgatattā.</paragraph>
<paragraph line="66">Ayaṃ <pageBreak edition="M" number="0.0288" />panettha vacanattho – nāvāviyāti <bold>nāvā,</bold>uttaranti etenāti <bold>uttaraṃ,</bold>nāvāyeva uttaranti. Ayañhi nāvāpariyāyo ‘‘taraṃ, taraṇaṃ, poto, plavo’’ti. Imepi taṃpariyāyāyeva. Uttaraṃ viyāti <bold>uttaraṃ</bold>. Setu viyāti <bold>setu</bold>. Kullo viyāti <bold>kullo</bold>. Bhisi viyāti <bold>bhisi</bold>. Saṅkamo viya, saṅkamanti vā etenāti <bold>saṅkamo,</bold>sabbametaṃ ariyamaggasseva nāmaṃ, na pakatimaggassa. Tathā hi ‘‘dhammanāvaṃ samārūyha, santāressaṃ sadevaka’’nti ca, ‘‘dhammasetuṃ daḷhaṃ katvā, nibbuto so narāsabho’’ti ca, ‘‘kullo’ti kho bhikkhave ariyamaggassetaṃ adhivacana’’nti ca evamādinā tattha tattha bhagavatā ariyamaggo ‘‘nāvā’’tiādīhi anekehi nāmehi vutto. Aṭṭhakathācariyehipi <bold>suttanipātaṭṭhakathāyaṃ</bold>‘‘baddhā bhisi susaṅkhatā bhagavā’’ti etasmiṃ padese evaṃ atthasaṃvaṇṇanā katā ‘‘bhisīti pattharitvā puthulaṃ katvā baddhā ‘kullā’ti vuccati loke, ariyassa vinaye pana ariyamaggo’ti.</paragraph>
<gatha1 line="67">‘Maggo pajjo patho pantho, añjasaṃ vaṭumā’yanaṃ;</gatha1>
<gatha2 line="68">Nāvā uttara setu ca, kullo ca bhisi saṅkamo;</gatha2>
<gathalast line="69">Addhānaṃ pabhavo’cceva, tattha tattha pakāsito’’ti.</gathalast>
<paragraph line="70">Evaṃ ācariyehi katāya atthasaṃvaṇṇanāya dassanato ca ‘‘nāvātiādīnipi pakatimaggassa nāmānī’’ti vacanaṃ na gahetabbaṃ, yathāvuttameva vacanaṃ gahetabbaṃ.</paragraph>
<paragraph line="71">Koci panettha evaṃ vadeyya ‘‘dhammasetuṃ daḷhaṃ katvā’ti ettha ‘dhammasetunti maggasetu’nti vacanato <bold>dhamma</bold>saddo magge vattati, na <bold>setu</bold>saddo’’ti. Tanna, <bold>dhamma</bold>saddo viya <bold>setu</bold>saddopi magge vattatīti setu viyāti setu, dhammo eva setu dhammasetūti atthavasena, esa nayo aññatrāpi. Aparampi vadeyya <pageBreak edition="M" number="0.0289" />‘‘nanu <bold>brahmajālasuttantaṭṭhakathāyaṃ</bold>‘dakkhiṇuttarena bodhimaṇḍaṃ pavisitvā assatthadumarājānaṃ padakkhiṇaṃ katvā pubbuttarabhāge ṭhito’ti imasmiṃ ṭhāne <bold>dakkhiṇuttara</bold>saddena dakkhiṇo maggo vutto’’ti. Na, anekesu pāḷippadesesu aṭṭhakathāpadesesu ca abhidhānasatthesu ca maggavācakassa <bold>uttara</bold>saddassa anāgatattā, tasmā tattha evamattho daṭṭhabbo ‘‘dakkhiṇadisato gantabbo uttaradisābhāgo dakkhiṇuttaroti vuccati, evaṃbhūtena dakkhiṇuttarena bodhimaṇḍapavisanaṃ sandhāya dakkhiṇuttarena bodhimaṇḍaṃ pavisitvāti vutta’’nti. Atha vā <bold>dakkhiṇuttarenā</bold>ti dakkhiṇapacchimuttarena, ettha ādiavasānaggahaṇena majjhassapi gahaṇaṃ daṭṭhabbaṃ. Evaṃ gahaṇaṃyeva hi yaṃ <bold>jātakanidāne</bold>vuttaṃ ‘‘bodhisatto tiṇaṃ gahetvā bodhimaṇḍaṃ ārūyha dakkhiṇadisābhāge uttarābhimukho aṭṭhāsi, tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ viya ahosi, uttaracakkavāḷaṃ ullaṅghitvā upari bhavaggappattaṃ viya ahosi, bodhisatto idaṃ sambodhipāpuṇaṭṭhānaṃ na bhavati maññeti padakkhiṇaṃ karonto pacchimadisābhāgaṃ gantvā puratthābhimukho aṭṭhāsī’’tiādi, tena sameti. Athāpi vadeyya ‘‘yadi <bold>uttara</bold>saddo disāvācako, evañca sati ‘‘dakkhiṇuttarenā’’ti <bold>ena</bold>yogaṃ avatvā ‘‘dakkhiṇuttarāyā’’ti <bold>āya</bold>yogo vattabbo’’ti. Tanna, disāvācakassapi saddassa ‘‘uttarena nadī sītā, gambhīrā duratikkamā’’ti <bold>ena</bold>yogavasena vacanato. Apica disābhāgaṃ sandhāya ‘‘dakkhiṇuttarenā’’ti vacanaṃ vuttaṃ. Disābhāgo hi disā evāti niṭṭhametthāvagantabbaṃ.</paragraph>
<centered line="72"><bold>Ga</bold>kārantadhāturūpāni.</centered>
<subhead line="73">Ghakārantadhātu</subhead>
<paragraph line="74"><bold>Lighi</bold><pageBreak edition="M" number="0.0290" /><bold>bhāsane</bold>. Laṅgheti, laṅghayati. Etāni buddhavacane appasiddhānipi lokikappayogadassanavasena āgatāni. Sāsanasmiñhi <bold>bhūvādigaṇacurādi</bold>gaṇapariyāpannassa gatyatthavācakaullaṅghanatthaparidīpakassa dhātussa rūpaṃ atīva pasiddhaṃ.</paragraph>
<paragraph line="75"><bold>Laṅgha laṅghane</bold>. Laṅgheti, laṅghayati.</paragraph>
<gatha1 line="76">‘‘Atikara’makarā’cariya, mayhampetaṃ na ruccati;</gatha1>
<gathalast line="77">Catutthe laṅghayitvāna, pañcamiyampi āvuto’’ti</gathalast>
<unindented line="78">Imasmiṃ <bold>sattilaṅghanajātake curādi</bold>gaṇapariyāpannassa gatyatthavācakassa ullaṅghanatthaparidīpakassa <bold>laṅgha</bold>dhātussa ‘‘laṅghayitvā, laṅghayitvānā’’ti rūpe diṭṭheyeva ‘‘laṅgheti, laṅghayatī’’ti rūpāni diṭṭhāni eva honti. Bhāsatthavācakassa pana tathārūpāni rūpāni na diṭṭhāni, evaṃ santepi pubbācariyehi dīghadassīhi abhimatattā bhāsatthavācikāpi <bold>laṅgha</bold>dhātu atthīti gahetabbā, evaṃ sabbesupi <bold>bhūvādi</bold>gaṇādīsu sāsane appasiddhānampi rūpānaṃ sāsanānukūlānaṃ gahaṇaṃ veditabbaṃ, ananukūlānañca appasiddhānaṃ chaḍḍanaṃ.</unindented>
<paragraph line="79"><bold>Agha pāpakaraṇe</bold>. Agheti, aghayati. Aghaṃ, agho, anagho.</paragraph>
<paragraph line="80">Tattha <bold>agha</bold>nti dukkhaṃ. ‘‘Aghantaṃ paṭisevissaṃ. Vane vāḷamigākiṇṇe. Khaggadīpinisevite’’ti idaṃ nidassanaṃ. <bold>Agho</bold>ti kileso. Tena aghena arahā anagho. Tattha aghayanti pāpaṃ karonti sattā etenāti <bold>aghaṃ,</bold>kintaṃ? Dukkhaṃ, evaṃ <bold>agho</bold>. Nanu ca sappurisā dukkhahetupi kilesahetupi ca attano sukhatthāya pāpaṃ na karonti. Tathā hi –</paragraph>
<gatha1 line="81">‘‘Na <pageBreak edition="M" number="0.0291" />paṇḍitā attasukhassa hetu,</gatha1>
<gatha2 line="82">Pāpāni kammāni samācaranti;</gatha2>
<gatha3 line="83">Dukkhena phuṭṭhā khalitāpi santā,</gatha3>
<gathalast line="84">Chandā ca dosā na jahanti dhamma’’nti</gathalast>
<unindented line="85">Vuttaṃ. Evaṃ sante kasmā <bold>‘‘agha pāpakaraṇe’’</bold>ti dhātu ca ‘‘aghayanti pāpaṃ karonti sattā etenāti <bold>agha’’</bold>ntiādivacanañca vuttanti? Saccaṃ, yebhuyyena pana sattā dukkhādihetu pāpakammaṃ karonti, etesu sappurisā eva na karonti, itare karonti. Evaṃ pāpakaraṇassa hi dukkhaṃ kileso ca hetu. Tathā hi –</unindented>
<gatha1 line="86">Sukhīpi heke na karonti pāpaṃ,</gatha1>
<gatha2 line="87">Avaṇṇasaṃsaggabhayā puneke;</gatha2>
<gatha3 line="88">Pahū samāno vipulatthacintī,</gatha3>
<gathalast line="89">Kiṃkāraṇā me na karosi dukkha’’nti</gathalast>
<unindented line="90">Vuttaṃ. Ayañhi gāthā dukkhahetupi sattā pāpaṃ karontīti etamatthaṃ dīpeti. ‘‘Kuddho hi pitaraṃ hanti, kuddho hanti samātara’’nti ayaṃ pana kilesahetupi pāpaṃ karontīti etamatthaṃ dīpeti, tasmā amhehi <bold>‘‘agha pāpakaraṇe’’</bold>tiādivacanaṃ vuttaṃ.</unindented>
<centered line="91"><bold>Gha</bold>kārantadhāturūpāni.</centered>
<subhead line="92">Cakārantadhātu</subhead>
<paragraph line="93"><bold>Loca dassane</bold>. Loceti, locayati. Locanaṃ. Rūpārammaṇaṃ locayati passatīti <bold>locanaṃ,</bold>cakkhu.</paragraph>
<paragraph line="94"><bold>Kici maddane</bold>. Kiñceti, kiñcayati. Kiñcanaṃ, akiñcano.</paragraph>
<paragraph line="95">Tattha <pageBreak edition="M" number="0.0292" /><bold>kiñcana</bold>nti palibodho. Kiñceti satte maddatīti <bold>kiñcanaṃ. Kiñcana</bold>saddo maddanatthe vattati. Manussā hi vīhiṃ maddantā goṇaṃ ‘‘kiñcehi kāpila, kiñcehi kāpilā’’ti vadanti.</paragraph>
<paragraph line="96"><bold>Paci vitthāre</bold>. Pañceti, pañcayati. Papañceti, papañcayati. Papañcā.</paragraph>
<paragraph line="97">Ettha <bold>papañcā</bold>ti taṇhāmānadiṭṭhiyo. Etā hi attanissitānaṃ sattānaṃ saṃsāraṃ papañcenti vitthinnaṃ karontīti papañcāti vuccanti. Atha vā papañcenti yattha sayaṃ uppannā taṃsantānaṃ vitthārenti ciraṃ ṭhapentīti <bold>papañcā</bold>. Lokiyā pana ‘‘amhākaṃ tumhehi saddhiṃ kathentānaṃ papañco hotī’’tiādīni vadantā kālassa cirabhāvaṃ papañcoti vadanti, sāsane pana dvayampi labbhati.</paragraph>
<paragraph line="98"><bold>Sicca kuḍḍane</bold>. Sicceti, siccayati.</paragraph>
<paragraph line="99"><bold>Vañcu palambhane. Palambhanaṃ</bold>upalāpanaṃ. Vañceti, vañcayati. Vañcako, vañcanaṃ. <bold>Bhūvādi</bold>gaṇe pana <bold>vañca</bold>dhātu gatyatthe vattati. ‘‘Santi pādā avañcanā’’ti hi pāḷi</paragraph>
<paragraph line="100"><bold>Cacca ajjhayane</bold>. Cacceti, caccayati.</paragraph>
<paragraph line="101"><bold>Cu cavane</bold>. Cāveti, cāvayati. Añño <bold>‘‘cu</bold>sahane’’ iti brute. Cāveti, cāvayati, sahatīti attho.</paragraph>
<paragraph line="102"><bold>Añcu visesane</bold>. Añceti, añcayati.</paragraph>
<paragraph line="103"><bold>Loca bhāsāyaṃ</bold>. Loceti, locayati. Locanaṃ, locayati samavisamaṃ ācikkhantaṃ viya bhavatīti <bold>locanaṃ,</bold>cakkhu.</paragraph>
<paragraph line="104"><bold>Raca patiyatane</bold>. Raceti, racayati. Racanā, viracitaṃ, kesaracanā, gāthāracanā.</paragraph>
<paragraph line="105"><bold>Sūca</bold><pageBreak edition="M" number="0.0293" /><bold>pesuññe</bold>. Pisuṇabhāvo <bold>pesuññaṃ</bold>. Sūceti, sūcayati. Sūcako.</paragraph>
<paragraph line="106"><bold>Pacca saṃyamane</bold>. Pacceti, paccayati.</paragraph>
<paragraph line="107"><bold>Rica viyojanasampajjanesu</bold>. Receti, recayati. Seṭṭhiputtaṃ vireceyya. Vireceti, virecayati. Virecako, virecanaṃ.</paragraph>
<paragraph line="108"><bold>Vaca bhāsane</bold>. Vaceti, vacayati. <bold>Bhūvādi</bold>gaṇepi ayaṃ vattati. Tadā tassā ‘‘vatti, vacati, avoca, avocu’’ntiādīni rūpāni bhavanti. Kārite pana ‘‘antevāsikaṃ dhammaṃ vāceti, vācayatī’’ti rūpāni. Vattuṃ, vattave, vatvā, vuttaṃ, vuccati.</paragraph>
<paragraph line="109"><bold>Acca pūjāyaṃ</bold>. Acceti, accayati. Brahmāsurasuraccito.</paragraph>
<paragraph line="110"><bold>Sūca gandhane</bold>. Suceti, sūcayati. Sūcako, suttaṃ.</paragraph>
<paragraph line="111">Ettha ca attatthaparatthādibhede atthe sūcetīti <bold>suttaṃ</bold>. Tepiṭakaṃ buddhavacanaṃ.</paragraph>
<paragraph line="112"><bold>Kaca dittiyaṃ</bold>. Kacceti, kaccayati. Kacco.</paragraph>
<paragraph line="113">Ettha <bold>kacco</bold>ti rūpasampattiyā kacceti dibbati virocatīti <bold>kacco,</bold>evaṃnāmako ādipuriso, tabbaṃse jātā purisā ‘‘kaccānā’’tipi ‘‘kaccāyanā’’tipi ‘‘kātiyānā’’tipi vuccanti, itthiyo pana ‘‘kaccānī’’tipi ‘‘kaccāyanī’’tipi ‘‘kātiyānī’’tipi vuccanti.</paragraph>
<centered line="114"><bold>Ca</bold>kārantadhāturūpāni.</centered>
<subhead line="115">Chakārantadhātu</subhead>
<paragraph line="116"><bold>Milecha</bold><pageBreak edition="M" number="0.0294" /><bold>abyattāyaṃ vācāyaṃ</bold>. Mileccheti, milecchayati. Milakkhu.</paragraph>
<paragraph line="117">Ettha <bold>milakkhū</bold>ti mileccheti abyattavācaṃ bhāsatīti milakkhu.</paragraph>
<paragraph line="118"><bold>Kuccha avakkhepe. Avakkhepo</bold>adhokhipanaṃ. Kuccheti, kucchayati.</paragraph>
<paragraph line="119"><bold>Viccha bhāsāyaṃ</bold>. Viccheti, vicchayati.</paragraph>
<centered line="120"><bold>Cha</bold>kārantadhāturūpāni.</centered>
<subhead line="121">Jakārantadhātu</subhead>
<paragraph line="122"><bold>Vajja vajjane</bold>. Vajjeti, vajjayati. Parivajjanako. Vajjito sīlavantehi, kathaṃ bhikkhu karissasīti.</paragraph>
<paragraph line="123"><bold>Tujja balapālanesu</bold>. Tujjeti, tujjayati.</paragraph>
<paragraph line="124"><bold>Tuji piji hiṃsābaladānaniketanesu. Niketanaṃ</bold>nivāso. Tuñjeti, tuñjayati. Piñjeti. Piñjayati.</paragraph>
<paragraph line="125"><bold>Khaji kicchajīvane</bold>. Khañjeti, khañjayati. Khañjo.</paragraph>
<paragraph line="126"><bold>Khaji rakkhaṇe</bold>. Tādisāniyeva rūpāni. <bold>Bhūvādi</bold>gaṇe <bold>‘‘khaji</bold>gativekalleti imissā ‘‘khañjatī’’ti rūpaṃ.</paragraph>
<paragraph line="127"><bold>Pūja pūjāyaṃ</bold>. Pūjeti, pūjayati. Pūjā. Esāva pūjanā seyyo. Pūjako, pūjito, pūjanīyo, pūjaneyyo, pūjetabbo, pujjo.</paragraph>
<paragraph line="128"><bold>Gaja</bold><pageBreak edition="M" number="0.0295" /><bold>maddanasaddesu</bold>. Gajeti, gajayati. Gajo.</paragraph>
<paragraph line="129"><bold>Tija nisāne</bold>. Tejeti, tejayati.</paragraph>
<paragraph line="130"><bold>Vaja magganasaṅkhāresu</bold>. Vajeti, vajayati.</paragraph>
<paragraph line="131"><bold>Tajja santajjane</bold>. Tajjeti, tajjayati. Santajjeti, santajjayati. Santajjito.</paragraph>
<paragraph line="132"><bold>Ajja paṭisajjane</bold>. Ajjeti, ajjayati.</paragraph>
<paragraph line="133"><bold>Sajja sajjane</bold>. Sajjeti, sajjayati dānaṃ. Gamanasajjo hutvā.</paragraph>
<paragraph line="134"><bold>Bhaja vissāse</bold>. Bhajeti, bhajayati. <bold>Bhūvādi</bold>gaṇe pana ‘‘bhajatī’’ti rūpaṃ, bhatti, sambhatti.</paragraph>
<paragraph line="135"><bold>Tuji piji luji bhaji bhāsāyaṃ</bold>. Tuñjeti, tuñjayati. Piñjeti, piñjayati. Luñjeti, luñjayati. Bhañjeti, bhañjayati. Kathetīti attho.</paragraph>
<paragraph line="136"><bold>Ruja hiṃsāyaṃ</bold>. Rojeti, rojayati. Rogo.</paragraph>
<paragraph line="137"><bold>Bhāja puthakammani. Puthakammaṃ</bold>puthakkaraṇaṃ, visuṃ kriyāti attho. Bhājeti, bhājayati. Vibhājeti, vibhājayati. Vibhatti.</paragraph>
<paragraph line="138"><bold>Sabhāja sītisevanesu</bold>. Sabhājeti, sabhājayati.</paragraph>
<paragraph line="139"><bold>Laja pakāsane</bold>. Lajeti, lajayati. Lājā.</paragraph>
<paragraph line="140"><bold>Yuja saṃyamane. Saṃ</bold>pubbo bandhane. Yojeti, yojayati. Saṃyojeti, saṃyojayati. Saṃyojanaṃ.</paragraph>
<paragraph line="141"><bold>Majja soceyyālaṅkāresu</bold>. Majjeti, majjayati. Sammajjeti, sammajjayati. Sammajjā.</paragraph>
<paragraph line="142"><bold>Bhāja</bold><pageBreak edition="M" number="0.0296" /><bold>bhājanadānesu</bold>. Bhājeti, bhājayati. Kathaṃ vessantaro putto, gajaṃ bhājeti sañcaya.</paragraph>
<centered line="143"><bold>Ja</bold>kārantadhāturūpāni.</centered>
<paragraph line="144"><bold>Jhaña</bold>ntā appasiddhā. Saddasatthe pana <bold>‘‘ñā</bold>niyojane’’ti paṭhanti, rūpaṃ pana buddhavacanānukūlaṃ na bhavati, tasmā na dassitaṃ amhehi.</paragraph>
<subhead line="145">Ṭakārantadhātu</subhead>
<paragraph line="146"><bold>Ghaṭṭa ghaṭṭane. Ghaṭṭanaṃ</bold>vāyāmakaraṇaṃ. Ghaṭṭeti, ghaṭṭayati. Ettha tu ‘‘ghaṭṭesi, ghaṭṭesi, kiṃkāraṇā ghaṭṭesi, ahaṃ taṃ jānāmī’’ti nidassanaṃ.</paragraph>
<paragraph line="147"><bold>Ghaṭa saṅghāte</bold>. Pubbe viya kriyāpadāni, nāmikatte ‘‘ghaṭo, ghaṭā’’ti rūpāni. Ettha <bold>gaṭo</bold>ti pānīyaghaṭo. <bold>Ghaṭā</bold>ti samūho ‘‘macchaghaṭā’’tiādīsu viya.</paragraph>
<paragraph line="148"><bold>Ghaṭṭa calane</bold>. Ghaṭṭeti, ghaṭṭayati.</paragraph>
<paragraph line="149"><bold>Naṭa avasandane. Avasandanaṃ</bold>gattavikkhepo. Naṭeti, naṭayati.</paragraph>
<paragraph line="150"><bold>Cuṭa chuṭa kuṭṭa chedane</bold>. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.</paragraph>
<paragraph line="151"><bold>Puṭṭa caṭṭa appabhāve</bold>. Puṭṭeti, puṭṭayati. Cuṭṭeti, cuṭṭayati, appaṃ bhavatīti attho.</paragraph>
<paragraph line="152"><bold>Muṭa sañcuṇṇane</bold>. Moṭeti, moṭayati.</paragraph>
<paragraph line="153"><bold>Aṭṭa suṭṭa anādare</bold>. Aṭṭeti, aṭṭayati. Suṭṭeti, suṭṭayati.</paragraph>
<paragraph line="154"><bold>Khaṭṭa</bold><pageBreak edition="M" number="0.0297" /><bold>saṃvaraṇe</bold>khaṭṭeti, khaṭṭayati.</paragraph>
<paragraph line="155"><bold>Saṭṭa hiṃsābaladānaniketanesu</bold>. Saṭṭeti, saṭṭayati.</paragraph>
<paragraph line="156"><bold>Tuvaṭṭa nipajjāyaṃ</bold>. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.</paragraph>
<paragraph line="157"><bold>Chaṭṭa chaṭṭane</bold>. Chaṭṭeti, chaṭṭayati. Atrāyaṃ pāḷi – sace so chaṭṭeti, iccetaṃ kusalaṃ. Noce chaṭṭeti, pañcahaṅgehi samannāgato bhikkhu rūpiyachaṭṭako sammannitabbo.</paragraph>
<paragraph line="158"><bold>Puṭa hiṃsāyaṃ</bold>. Poṭeti, poṭayati.</paragraph>
<paragraph line="159"><bold>Kīṭa bandhe. Bandho</bold>bandhanaṃ. Kīṭeti, kīṭayati. Kīṭo.</paragraph>
<paragraph line="160"><bold>Cuṭi chedane</bold>. Cuṇṭeti, cuṇṭayati.</paragraph>
<paragraph line="161"><bold>Luṭi theyye</bold>. Luṇṭeti, luṇṭayati.</paragraph>
<paragraph line="162"><bold>Kūṭa appasāde</bold>. Kūṭeti, kūṭayati. Kūṭaṃ rajataṃ. Kūṭā gāvī. Kuṭatāpaso.</paragraph>
<paragraph line="163"><bold>Cuṭa puṭa phuṭa vibhede</bold>. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṃ.</paragraph>
<paragraph line="164"><bold>Ghaṭa saṅghāṭe hantyatthe ca</bold>. Ghaṭeti, ghaṭayati.</paragraph>
<paragraph line="165"><bold>Paṭa puṭa luṭa ghaṭa ghaṭi bhāsāyaṃ</bold>. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti, ghāṭayati. Ghaṇṭeti, ghaṇṭayati.</paragraph>
<paragraph line="166"><bold>Paṭa vaṭa ganthe</bold>. Paṭeti, paṭayati. Vaṭeti, vaṭayati.</paragraph>
<paragraph line="167"><bold>Kheṭa bhakkhaṇe</bold>. Kheṭeti, kheṭayati.</paragraph>
<paragraph line="168"><bold>Khoṭa khepe</bold>. Khoṭeti, khoṭayati.</paragraph>
<paragraph line="169"><bold>Kuṭi dāhe</bold>. Kuṭeti, kuṭayati.</paragraph>
<paragraph line="170"><bold>Yuṭa saṃsagge</bold>. Yoṭeti, yoṭayati.</paragraph>
<paragraph line="171"><bold>Vaṭa vibhajane</bold>. Vaṭeti, vaṭayati.</paragraph>
<centered line="172"><bold>Ṭa</bold>kārantadhāturūpāni.</centered>
<subhead line="173">Ṭhakārantadhātu</subhead>
<paragraph line="174"><bold>Saṭha</bold><pageBreak edition="M" number="0.0298" /><bold>saṅkhāragatīsu</bold>. Saṭheti, saṭhayati.</paragraph>
<paragraph line="175"><bold>Suṭha ālasiye</bold>. Soṭheti, soṭhayati.</paragraph>
<paragraph line="176"><bold>Suṭhi sosane</bold>. Suṇṭheti, suṇṭhayati.</paragraph>
<paragraph line="177"><bold>Saṭha silāghāyaṃ</bold>. Saṭheti, saṭhayati.</paragraph>
<paragraph line="178"><bold>Saṭha asammābhāsane</bold>. Saṭheti. Saṭhayati, saṭho.</paragraph>
<paragraph line="179">Ettha <bold>saṭho</bold>ti kerāṭiko. Saṭhayatīti <bold>saṭho,</bold>na sammā bhāsatīti attho.</paragraph>
<paragraph line="180"><bold>Saṭha ketave</bold>. Rūpaṃ tādisameva.</paragraph>
<gatha1 line="181">‘‘Sudassaṃ vajjamaññesaṃ, attano pana duddasaṃ…pe…</gatha1>
<gathalast line="182">Attano pana chādeti, kaliṃva kitavāsaṭho’’ti.</gathalast>
<paragraph line="183">Ettha sākuṇiko ‘‘kitavā’’ti vutto. Tassa idaṃ ketavaṃ, tasmiṃ ketave ayaṃ dhātu vattatīti attho.</paragraph>
<paragraph line="184"><bold>Kaṭhi soke</bold>. Kaṇṭheti, kaṇṭhayati.</paragraph>
<centered line="185"><bold>Ṭha</bold>kārantadhāturūpāni.</centered>
<subhead line="186">Ḍakārantadhātu</subhead>
<paragraph line="187"><bold>Paṭi parihāse</bold>. Paṇḍeti, paṇḍayati. Uppaṇḍeti, uppaṇḍayati. Manussānaṃ naṃ bhikkhuniṃ uppaṇḍiṃsu.</paragraph>
<paragraph line="188"><bold>Laḍi ukkhepe</bold>. Laṇḍeti, laṇḍayati.</paragraph>
<paragraph line="189"><bold>Khaḍi kaḍi chede</bold>. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.</paragraph>
<paragraph line="190"><bold>Piḍi</bold><pageBreak edition="M" number="0.0299" /><bold>saṅghāte</bold>. Piṇḍeti, piṇḍayati. Piṇḍo.</paragraph>
<paragraph line="191">Ettha ca <bold>piṇḍo</bold>ti samūhasaṅkhāto kalāpopi ‘‘coḷaṃ piṇḍo rati khiḍḍā’’ti ettha vutto āhārasaṅkhāto piṇḍopi piṇḍoyeva.</paragraph>
<paragraph line="192"><bold>Kuḍi vedhane</bold>. Kuṇḍeti, kuṇḍayati. Kuṇḍalaṃ.</paragraph>
<paragraph line="193"><bold>Maḍi bhūsāyaṃ hasane ca</bold>. Maṇḍeti, maṇḍayati. Maṇḍo, maṇḍanaṃ, maṇḍito.</paragraph>
<paragraph line="194"><bold>Bhaḍi kalyāṇe. Kalyāṇaṃ</bold>kalyāṇatā. Bhaṇḍeti, bhaṇḍayati. Bhaṇḍo.</paragraph>
<paragraph line="195">Ettha ca <bold>bhaṇḍo</bold>ti dhanaṃ, alaṅkāro vā. ‘‘Bhaṇḍaṃ gaṇhāti. Samalaṅkaritvā bhaṇḍenā’’ti ca ādīsu viya.</paragraph>
<paragraph line="196"><bold>Daṇḍa daṇḍavinipāte</bold>. Daṇḍeti, daṇḍayati. Daṇḍo.</paragraph>
<paragraph line="197"><bold>Chaḍḍa chaḍḍane</bold>. Chaḍḍeti, chaḍḍayati. Chaḍḍanako. Chaḍḍiyati, chaḍḍito. Chaḍḍituṃ, chaḍḍayituṃ, chaḍḍetvā, chaḍḍayitvā.</paragraph>
<centered line="198">Ḍakārantadhāturūpāni.</centered>
<subhead line="199">Ḍhakārantadhātu</subhead>
<paragraph line="200"><bold>Vaḍḍha ākiraṇe</bold>. Kaṃsapātiyā pāyāsaṃ vaḍḍheti, vaḍḍhayati. Bhattaṃ vaḍḍhetvā adāsi.</paragraph>
<centered line="201">Imāni <bold>ḍha</bold>kārantadhāturūpāni.</centered>
<subhead line="202">Ṇakārantadhātu</subhead>
<paragraph line="203"><bold>Vaṇṇa vaṇṇakriyāvitthāraguṇavacanesu. Vaṇṇo</bold>pasaṃsā. <bold>Kriyā</bold>karaṇaṃ. <bold>Vitthāro</bold>vitthinnatā. <bold>Guṇo</bold>sīlādidhammo. <bold>Vacanaṃ</bold><pageBreak edition="M" number="0.0300" />vācā. Vaṇṇeti, vaṇṇayati. Vaṇṇo, vaṇṇaṃ, suvaṇṇaṃ, saṃvaṇṇanā.</paragraph>
<paragraph line="204"><bold>Vaṇṇa</bold>saddo chavithutikulavaggakāraṇasaṇṭhānapamāṇarūpāyatanādīsu dissati. Tattha ‘‘suvaṇṇavaṇṇosi bhagavā’’ti evamādīsu chaviyaṃ. ‘‘Kadā saññūḷhā pana te gahapati samaṇassa gotamassa vaṇṇā’’ti evamādīsu thutiyaṃ. ‘‘Cattārome bho gotama vaṇṇā’’tievamādīsu kulavagge. ‘‘Atha kena nu vaṇṇena, gandhathenoti vuccatī’’ti evamādīsu kāraṇe. ‘‘Mahantaṃ hatthirājavaṇṇaṃ abhinimminitvā’’tievamādīsu saṇṭhāne. ‘‘Tayo pattassa vaṇṇā’’ti evamādīsu pamāṇe. ‘‘Vaṇṇo gandho raso ojā’’ti evamādīsu rūpāyataneti.</paragraph>
<paragraph line="205">Tattha <bold>chaviya</bold>nti chavigatā vaṇṇadhātu eva ‘‘suvaṇṇavaṇṇo’’ti ettha <bold>vaṇṇa</bold>ggahaṇena gahitāti apare. Vaṇṇanaṃ kittiyā ugghosananti <bold>vaṇṇo,</bold>thuti. Vaṇṇiyati asaṅkarato vavatthapiyatīti <bold>vaṇṇo,</bold>kulavaggo. Vaṇṇiyati phalaṃ etena yathāsabhāvato vibhāviyatīti <bold>vaṇṇo,</bold>kāraṇaṃ, vaṇṇaṃ dīgharassādivasena saṇṭhahananti <bold>vaṇṇo,</bold>saṇṭhānaṃ. Vaṇṇiyati aḍḍhamahantādivasena pamiyatīti <bold>vaṇṇo,</bold>pamāṇaṃ. Vaṇṇeti vikāramāpajjamānaṃ hadayaṅgatabhāvaṃ pakāsetīti <bold>vaṇṇo,</bold>rūpāyatanaṃ. Evaṃ tena tena pavattinimittena <bold>vaṇṇa</bold>saddassa tasmiṃ tasmiṃ atthe pavatti veditabbā.</paragraph>
<paragraph line="206">Aparampi <pageBreak edition="M" number="0.0301" /><bold>vaṇṇa</bold>saddassa atthuddhāraṃ vadāma. <bold>Vaṇṇa</bold>saddo saṇṭhānajāti rūpāyatanakāraṇapamāṇaguṇapasaṃsājātarūpapuḷinakkharādīsu dissati. Ayañhi ‘‘mahantaṃ sapparājavaṇṇaṃ abhinimminitvā’’tiādīsu saṇṭhāne dissati, ‘‘brāhmaṇova seṭṭho vaṇṇo, hīno añño vaṇṇo’’tiādīsu jātiyaṃ. ‘‘Paramāya vaṇṇapokkharatāya samannāgato’’tiādīsu rūpāyatane.</paragraph>
<gatha1 line="207">‘‘Na harāmi na bhañjāmi, ārā siṅghāmi vārijaṃ;</gatha1>
<gathalast line="208">Atha kena nu vaṇṇena, gandhathenoti vuccatī’’ti</gathalast>
<unindented line="209">Ādīsu kāraṇe. ‘‘Tayo pattassa vaṇṇā’’tiādīsu pamāṇe. ‘‘Kadā saññūḷhā pana te gahapati samaṇassa gotamassa vaṇṇā’’tiādīsu guṇe. ‘‘Vaṇṇārahassa vaṇṇaṃ bhāsatī’’tiādīsu pasaṃsāyaṃ. ‘‘Vaṇṇaṃ añjanavaṇṇena, kāliṅgamhi vanimhase’’ti ettha jātarūpe. ‘‘Akilāsuno vaṇṇapathe khaṇantā’’ti ettha puḷine. ‘‘Vaṇṇāgamo vaṇṇavipariyāyo’’tiādīsu akkhare dissati. Iccevaṃ sabbathāpi –</unindented>
<gatha1 line="210">Chaviyaṃ thutiyaṃ heme, kulavagge ca kāraṇe;</gatha1>
<gatha2 line="211">Saṇṭhāne ca pamāṇe ca, rūpāyatanajātisu;</gatha2>
<gathalast line="212">Guṇakkharesu puḷine, <bold>vaṇṇa</bold>saddo pavattati;</gathalast>
<paragraph line="213"><bold>Suvaṇṇa</bold>saddo chavisampattigaruḷajātarūpesu āgato. Ayañhi ‘‘suvaṇṇe dubbaṇṇe, sugate duggate’’ti, ‘‘suvaṇṇatā sussaratā’’ti <pageBreak edition="M" number="0.0302" />ca evamādīsu chavisampattiyaṃ āgato. ‘‘Kākaṃ suvaṇṇā parivārayantī’’tiādīsu garuḷe. ‘‘Suvaṇṇavaṇṇo kañcanasannibhattaco’’tiādīsu jātarūpeti.</paragraph>
<paragraph line="214"><bold>Puṇa saṅghāte</bold>. Puṇeti, puṇayati.</paragraph>
<paragraph line="215"><bold>Cuṇa saṅkocane</bold>. Cuṇeti, cuṇayati.</paragraph>
<paragraph line="216"><bold>Cuṇṇa peraṇe</bold>. Cuṇṇeti, cuṇṇayati. Cuṇṇaṃ. Cuṇṇavicuṇṇaṃ karoti.</paragraph>
<paragraph line="217"><bold>Saṇa dāne</bold>. Saṇeti, saṇayati.</paragraph>
<paragraph line="218"><bold>Kuṇa saṅkocane</bold>. Kuṇeti, kuṇayati. Kuṇo. Kuṇahattho. Hatthena kuṇī.</paragraph>
<paragraph line="219"><bold>Tūṇa pūraṇe</bold>. Tūṇeti, tūṇayati. Tūṇī.</paragraph>
<paragraph line="220">Ettha <bold>tūṇī</bold>ti sarakalāpo. Sā hi tūṇenti pūrenti sare etthāti tūṇī.</paragraph>
<paragraph line="221"><bold>Bhūṇa bhāsāyaṃ</bold>. Bhūṇeti, bhūṇayati.</paragraph>
<paragraph line="222"><bold>Kaṇa nimīlane</bold>. Kāṇeti, kāṇayati. Kāṇo.</paragraph>
<paragraph line="223">Ettha <bold>kāṇo</bold>ti ekena vā dvīhi vā akkhīhi parihīnakkhi. <bold>Aṭṭhakathācariyā</bold>pana <bold>‘‘kāṇo</bold>nāma ekakkhinā kāṇo, <bold>andho</bold>nāma ubhayakkhikāṇo’’ti vadanti, taṃ <bold>kāṇandha</bold>saddānaṃ ekatthasannipāte yujjati. Itarathā <bold>kāṇakacchapopamasutte</bold>vutto kacchapo ekasmiṃ kāṇo siyā, ekakkhikāṇo ca pana puriso ‘‘andho’’ti na vattabbo siyā, tasmā tesamayugaḷatte ekekassa yathāsambhavaṃ dvinnaṃ dvinnamākārānaṃ vācakatā daṭṭhabbā. Tathā hi <bold>kosalasaṃyuttaṭṭhakathāyaṃ ‘‘kāṇo</bold>ti ekacchikāṇo vā <pageBreak edition="M" number="0.0303" />ubhayacchikāṇo vā’’ti vuttaṃ. Atha vā ‘‘ovadeyyānusāseyyā’’ti ettha ovādānusāsanānaṃ viya savisesatā avisesatā ca daṭṭhabbā.</paragraph>
<paragraph line="224"><bold>Gaṇa saṅkhyāne</bold>. Gaṇeti, gaṇayati. Gaṇanā, gaṇo.</paragraph>
<paragraph line="225">Ettha <bold>gaṇanā</bold>ti saṅkhyā. <bold>Gaṇo</bold>ti bhikkhusamūho. Yesaṃ vā kesañci samūho. Samūhassa ca anekāni nāmāni. Seyyathidaṃ –</paragraph>
<gatha1 line="226">Saṅgho gaṇo samūho ca,</gatha1>
<gatha2 line="227">Khandho sannicayo cayo;</gatha2>
<gatha3 line="228">Samuccayo ca nicayo,</gatha3>
<gathalast line="229">Vaggo pūgo ca rāsi ca.</gathalast>
<gatha1 line="230">Kāyo nikāyo nikaro,</gatha1>
<gatha2 line="231">Kadambo visaro ghaṭā;</gatha2>
<gatha3 line="232">Samudāyo ca sandeho,</gatha3>
<gathalast line="233">Saṅghāto samayo karo.</gathalast>
<gatha1 line="234">Ogho puñjo kalāpo ca,</gatha1>
<gatha2 line="235">Piṇḍo jālañca maṇḍalaṃ;</gatha2>
<gatha3 line="236">Saṇḍo pavāho iccete,</gatha3>
<gathalast line="237">Samūhatthābhidhāyakāti.</gathalast>
<paragraph line="238">Kiñcāpi ete <bold>saṅghagaṇasamūhā</bold>dayo saddā samūhatthavācakā, tathāpi <bold>saṅghagaṇa</bold>saddāyeva vināpi visesakapadena bhikkhusamūhe vattanti, nāññe, aññe pana <bold>saṅghagaṇa</bold>saddehi saddhiṃ aññamaññañca kadāci samānatthavisayā honti, kadāci asamānatthavisayā, tasmā yathāpāvacanaṃ asammuyhantena yojetabbā. ‘‘Eko, dve’’tiādinā gaṇetabboti <bold>gaṇo</bold>.</paragraph>
<paragraph line="239"><bold>Kaṇṇa</bold><pageBreak edition="M" number="0.0304" /><bold>savane</bold>. Kaṇṇeti, kaṇṇayati. Kaṇṇo. Kaṇṇayanti saddaṃ suṇanti etenāti <bold>kaṇṇo,</bold>yo loke ‘‘savanaṃ, sota’’nti ca vuccati.</paragraph>
<paragraph line="240"><bold>Kuṇa guṇa āmantane</bold>. Kuṇeti, kuṇayati. Guṇeti, guṇayati. Guṇo. Goṇo.</paragraph>
<paragraph line="241">Ettha <bold>guṇo</bold>ti sīlādayo dhammā, kenaṭṭhena te guṇā. Goṇāpiyati āmantāpiyati attani patiṭṭhito puggalo daṭṭhuṃ sotuṃ pūjituñca icchantehi janehīti guṇo. Ettha kiñcāpi sīlādidhammānaṃ āmantāpanaṃ natthi, tathāpi taṃhetuāmantanaṃ nimantanañca teyeva karonti nāmāti evaṃ vuttaṃ. Tathā hi –</paragraph>
<gatha1 line="242">‘‘Yathāpi khettasampanne,</gatha1>
<gatha2 line="243">Bījaṃ appampi ropitaṃ;</gatha2>
<gatha3 line="244">Sammā dhāraṃ pavassante,</gatha3>
<gathalast line="245">Phalaṃ toseti kassaka’’nti</gathalast>
<unindented line="246">Ettha kassakassa tuṭṭhiuppattikāraṇattā hetuvasena niccetanassapi phalassa tosanaṃ vuttaṃ, evamidhāpi āmantāpanakāraṇattā evaṃ vuttaṃ. Aññe pana ‘‘guñjante abyayante iti guṇā’’ti atthaṃ vadanti. Tadanurūpaṃ pana dhātusaddaṃ na passāma, <bold>‘‘guṇa</bold>āmantane’’ icceva passāma, vicāretvā gahetabbaṃ.</unindented>
<paragraph line="247"><bold>Vaṇa gattavicuṇṇane</bold>. Vaṇeti, vaṇayati. Vaṇo.</paragraph>
<paragraph line="248">Ettha <bold>vaṇo</bold>ti aru. Sā hi sarīraṃ vaṇayati vicuṇṇeti chiddāvachiddaṃ karotīti vaṇoti vuccati.</paragraph>
<paragraph line="249"><bold>Paṇṇa harite</bold>. Paṇṇeti, paṇṇayati. Tālapaṇṇaṃ. Sūpeyyapaṇṇaṃ.</paragraph>
<paragraph line="250">Ettha <pageBreak edition="M" number="0.0305" />ca haritabhāvavigatepi vatthusmiṃ paṇṇabhāvo rūḷhito pavattoti daṭṭhabbo. ‘‘Paṇṇaṃ, pattaṃ, palāso, dalaṃ’’ iccete samānatthā.</paragraph>
<paragraph line="251"><bold>Paṇa byavahāre</bold>. Paṇeti, paṇayati. Rājā ca daṇḍaṃ garukaṃ paṇeti.</paragraph>
<centered line="252">Imāni <bold>ṇa</bold>kārantadhāturūpāni.</centered>
<subhead line="253">Takārantadhātu</subhead>
<paragraph line="254"><bold>Cinta cintāyaṃ</bold>. Cinteti, cintayati. Cittaṃ, cintā, cintanā, cintanako. Kārite ‘‘cintāpeti, cintāpayatī’’ti rūpāni.</paragraph>
<paragraph line="255">Tattha <bold>citta</bold>nti ārammaṇaṃ cintetīti cittaṃ, vijānātīti attho, sabbacittasādhāraṇavasenetaṃ daṭṭhabbaṃ. Ettha siyā – kasmā ‘‘ārammaṇaṃ cintetīti citta’’nti vatvāpi ‘‘vijānātīti attho’’ti vuttaṃ, nanu cintanavijānanā nānāsabhāvā. Na hi ‘‘cintetī’’ti padassa ‘‘vijānātī’’ti attho sambhavati, duppaññassa hi nānappakārehi cintayatopi sukhumatthādhigamo na hotīti? Saccaṃ, ‘‘vijānātī’’ti idaṃ padaṃ cittassa saññāpaññākiccehi visiṭṭhavisayaggahaṇaṃ dīpetuṃ vuttaṃ sabbacittasādhāraṇattā <bold>citta</bold>saddassa. Yañhi dhammajātaṃ ‘‘citta’’nti vuccati, tadeva viññāṇaṃ, tasmā vijānanatthaṃ gahetvā saññāpaññākiccāvisiṭṭhavisayaggahaṇaṃ dīpetuṃ ‘‘vijānātī’’ti vuttaṃ.</paragraph>
<paragraph line="256">Idāni aññagaṇikadhātuvasenapi nibbacanaṃ pakāsayāma – sabbesu cittesu yaṃ lokiyakusalākusalamahākriyacittaṃ, taṃ javanavīthivasena attano santānaṃ cinotīti <bold>cittaṃ,</bold>vipākaṃ kammakilesehi citanti <bold>cittaṃ,</bold>idaṃ <bold>ci</bold>dhātuvasena nibbacanaṃ. Yaṃ kiñci loke vicittaṃ sippajātaṃ, sabbassa tassa <pageBreak edition="M" number="0.0306" />citteneva karaṇato citteti vicitteti vicittaṃ kariyati etenāti <bold>cittaṃ,</bold>cittakaraṇatāya cittanti vuttaṃ hoti, idaṃ <bold>citta</bold>dhātuvasena nibbacanaṃ. Cittatāya cittaṃ, idaṃ pāṭipadikavasena nibbacanaṃ. Tenāhu <bold>aṭṭhakathācariyā</bold>‘‘sabbampi yathānurūpato cittatāya cittaṃ, cittakaraṇatāya cittanti evamettha attho veditabbo’’ti.</paragraph>
<paragraph line="257">Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṃ vasena cittassa cittatā veditabbā. Kiñcāpi ekassa cittassa evaṃ vicittatā natthi, tathāpi vicittānaṃ antogadhattā samudāyavohārena avayavopi ‘‘citta’’nti vuccati, yathā pabbatanadīsamuddādiekadesesu diṭṭhesu pabbatādayo diṭṭhāti vuccanti. Tenāhu <bold>aṭṭhakathācariyā</bold>‘‘kāmañcettha ekameva evaṃ cittaṃ na hoti, cittānaṃ pana antogadhattā etesu yaṃ kiñci ekampi cittatāya ‘citta’nti vattuṃ vaṭṭatī’’ti.</paragraph>
<paragraph line="258">Ettha ca vuttappakārānamatthānaṃ vinicchayo bavati. Kathaṃ? Yasmā yattha yattha yathā yathā attho labbhati, tattha tattha tathā tathā gahetabbo. Tasmā yaṃ āsevanapaccayabhāvena cinoti, yañca kammunā abhisaṅkhatattā citaṃ, taṃ tena kāraṇena cittanti vuttaṃ. Yaṃ pana tathā na hoti, taṃ parittakriyadvayaṃ antimajavanañca labbhamānacintanavicittatādivasena cittanti veditabbaṃ, hasituppādo pana aññajavanagatikoyevāti.</paragraph>
<paragraph line="259">Imāni cittassa nāmāni –</paragraph>
<gatha1 line="260">Cittaṃ mano mānasañca, viññāṇaṃ hadayaṃ manaṃ;</gatha1>
<gathalast line="261">Nāmānetāni vohāra-pathe vattanti pāyato.</gathalast>
<paragraph line="262"><bold>Citta</bold>saddo <pageBreak edition="M" number="0.0307" />paññattiyaṃ viññāṇe vicitte cittakamme acchariyeti evamādīsu atthesu dissati. Ayañhi ‘‘citto gahapati. Cittamāso’’tiādīsu paññattiyaṃ dissati. ‘‘Cittaṃ mano mānasa’’ntiādīsu viññāṇe. ‘‘Vicittavatthābharaṇā’’tiādīsu vicitte. ‘‘Diṭṭhaṃ vo bhikkhave caraṇaṃ nāma citta’’ntiādīsu cittakamme. ‘‘Iṅgha maddi nisāmehi, cittarūpaṃva dissatī’’tiādīsu acchariyeti.</paragraph>
<paragraph line="263"><bold>Cita sañcetane</bold>. Ceteti, cetayati. Ratto kho brāhmaṇa rāgena abhibhūto attabyābādhāyapi ceteti, parabyābādhāyapi ceteti, ubhayabyābādhāyapi ceteti. Ākaṅkhati cetayati, taṃ nisedha jutindhara. Cetanā, sañcetanā. Cetayitaṃ, cetetvā, cetayitvā. Sañcicca pāṇaṃ jīvitā voropeti.</paragraph>
<paragraph line="264">Tattha <bold>cetanā</bold>ti cetayatīti cetanā, saddhiṃ attanā sampayuttadhamme ārammaṇe abhisandahatīti attho. <bold>Sañcetanā</bold>ti upasaggavasena padaṃ vaḍḍhitaṃ. <bold>Cetayita</bold>nti cetanākāro. <bold>Sañciccā</bold>ti sayaṃ ñatvā, cecca abhivitaritvāti attho. Imāni cetanāya nāmāni –</paragraph>
<gatha1 line="265">Sañcetanā cetayitaṃ, cetanā kammameva ca;</gatha1>
<gathalast line="266">Kammañhi ‘‘cetanā’’ tveva, jinenāhacca bhāsitaṃ.</gathalast>
<paragraph line="267">Atrāyaṃ pāḷi ‘‘cetanāhaṃ bhikkhave kammaṃ vadāmi, cetayitvā kammaṃ karoti kāyena vācāya manasā’’ti.</paragraph>
<paragraph line="268"><bold>Manta</bold><pageBreak edition="M" number="0.0308" /><bold>guttabhāsane</bold>. Manteti, mantayati, nimanteti, nimantayati, āmanteti, āmantayati. Janā saṅgamma mantenti, mantayanti, mantayiṃsu rahogatā. Nimantayittha rājānaṃ. Āmantayittha devindo, visukammaṃ mahiddhikaṃ. Mantā, manto. Kārite ‘‘mantāpeti, mantāpayatī’’ti rūpāni.</paragraph>
<paragraph line="269">Ettha <bold>mantā</bold>ti paññā, ‘‘gavesanasaññā’’tipi vadanti. <bold>Manto</bold>ti guttabhāsanaṃ. ‘‘Upassutikāpi suṇanti mantaṃ, tasmā hi manto khippamupeti bheda’’nti ettha hi guttabhāsanaṃ ‘‘manto’’ti vuccati. Apica <bold>manto</bold>ti chaḷaṅgamanto. Vuttañca ‘‘ye mantaṃ parivattenti, chaḷaṅgaṃ brahmacintita’’nti. Ettha sikkhā nirutti kappa byākaraṇa jotisattha chandovicitivasena manto ‘‘chaḷaṅgo’’ti veditabbo. Etāni eva cha ‘‘vedaṅgānī’’ti vuccanti. Vedo eva hi ‘‘manto, sutī’’ti ca vutto. Atha vā <bold>manto</bold>ti vedādivijjā.</paragraph>
<paragraph line="270"><bold>Yanta saṅkocane</bold>. Yanteti, yantayati. Yantaṃ, telayantaṃ yathācakkaṃ, evaṃ kampati medanī.</paragraph>
<paragraph line="271"><bold>Satta gatiyaṃ</bold>. Satteti, sattayati.</paragraph>
<paragraph line="272"><bold>Santa āmappayoge. Āmappayogo</bold>nāma ussannakriyā. Santeti, santayati.</paragraph>
<paragraph line="273"><bold>Kitta saṃsandane</bold>. Kitteti, kittayati. ‘‘Ye vohaṃ kittayissāmi, girāhi anupubbaso. Kittanā parikittanā’’tiādīsu pana katthanā ‘‘kittanā’’ti vuccati.</paragraph>
<paragraph line="274"><bold>Tanta kuṭumbadhāraṇe</bold>. Tanteti, tantayati. Satanto, sappadhānoti attho.</paragraph>
<paragraph line="275"><bold>Yata</bold><pageBreak edition="M" number="0.0309" /><bold>nikāropakāresu</bold>. Yateti, yatayati. Nīto ca paṭidāne, <bold>yata</bold>dhātu <bold>ni</bold>upasaggato paro paṭidāne vattati, niyyāteti, niyyātayati. <bold>Ta</bold>kārassa pana <bold>da</bold>kāratte kate ‘‘niyyādeti, niyyādayati. Rathaṃ niyyādayitvāna, aṇaṇo ehi sārathī’’ti rūpāni.</paragraph>
<paragraph line="276"><bold>Vatu bhāsāyaṃ</bold>. Vatteti, vattayati.</paragraph>
<paragraph line="277"><bold>Pata gatiyaṃ</bold>. Pateti, patayati.</paragraph>
<paragraph line="278"><bold>Vāta gatisukhasevanesu</bold>. Gati sukhaṃ sevananti tayo atthā. Tattha sukhanaṃ <bold>sukhaṃ</bold>. Vāteti, vātayati. Vāto, vātapupphaṃ. Cīvarassa anuvāto.</paragraph>
<paragraph line="279"><bold>Keta āmantane</bold>. Keteti, ketayati. Ketako.</paragraph>
<paragraph line="280"><bold>Satta santānakriyāyaṃ. Santānakriyā</bold>nāma pabandhakriyā avicchedakaraṇaṃ. Satteti, sattayati. Satto.</paragraph>
<gatha1 line="281">‘‘Kinnu santaramānova, lāyitvā haritaṃ tiṇaṃ;</gatha1>
<gathalast line="282">Khāda khādāti lapasi, gatasattaṃ jaraggava’’nti</gathalast>
<paragraph line="283">Pāḷiyaṃ pana ‘‘gatasattaṃ jaraggava’’nti pāṭhassa ‘‘vigatajīvitaṃ jiṇṇagoṇa’’nti atthaṃ saṃvaṇṇesuṃ. Iminā <bold>satta</bold>saddassa jīvitavacanaṃ viya dissati, ‘‘na sukarā uñchena paggahena yāpetu’’nti ettha <bold>paggaha</bold>saddassa pattakathanaṃ viya. Suṭṭhu vicāretabbaṃ.</paragraph>
<paragraph line="284"><bold>Sutta avamocane</bold>. Sutteti, suttayati.</paragraph>
<paragraph line="285"><bold>Mutta pasavane</bold>. Mutteti, muttayati. Omutteti, omuttayati. Muttaṃ. Atrāyaṃ pāḷi ‘‘mutteti ohadeti cā’’ti. Tattha <bold>muttetī</bold>ti passāvaṃ karoti. <bold>Ohadetī</bold>ti karīsaṃ vissajjeti. Kārite ‘‘muttāpeti, muttāpayatī’’ti rūpāni.</paragraph>
<paragraph line="286"><bold>Kattara</bold><pageBreak edition="M" number="0.0310" /><bold>sethille</bold>. Kattareti, kattarayati. Kattaro. Kattaradaṇḍo, kattarasuppaṃ.</paragraph>
<paragraph line="287">Tattha <bold>kattaro</bold>ti jiṇṇo. Mahallakoti vuttaṃ hoti. Kenaṭṭhena? Kattarayati aṅgānaṃ sithilabhāvena sithilo bhavatīti atthena. <bold>Kattaradaṇḍo</bold>ti kattarehi jiṇṇamanussehi ekantato gahetabbatāya kattarānaṃ daṇḍo kattaradaṇḍo. Tenāhu <bold>aṭṭhakathācariyā ‘‘kattaradaṇḍo</bold>ti jiṇṇakāle gahetabbadaṇḍo’’ti. <bold>Kattarasuppa</bold>nti jiṇṇasuppaṃ. Kattarañca taṃ suppañcāti kattarasuppanti samāso.</paragraph>
<paragraph line="288"><bold>Citta cittakaraṇe,</bold>kadāci <bold>dassanepi. Cittakaraṇaṃ</bold>vicittabhāvakaraṇaṃ. Citteti, cittayati. Cittaṃ.</paragraph>
<centered line="289"><bold>Ta</bold>kārantadhāturūpāni.</centered>
<subhead line="290">Thakārantadhātu</subhead>
<paragraph line="291"><bold>Katha kathane</bold>. Katheti, kathayati. Dhammaṃ sākacchati. Sākacchā, kathā, parikathā, aṭṭhakathā.</paragraph>
<paragraph line="292">Tattha <bold>sākacchatī</bold>ti saha kathayati. Attho kathiyati etāyāti <bold>aṭṭhakathā,</bold>tthakārassa ṭṭhakārattaṃ.</paragraph>
<gatha1 line="293">Yāya’tthamabhivaṇṇenti, byañjanatthapadānugaṃ;</gatha1>
<gathalast line="294">Nidānavatthusambandhaṃ, esā aṭṭhakathā matā.</gathalast>
<paragraph line="295">‘‘Aṭṭhakathā’’ti ca ‘‘atthasaṃvaṇṇanā’’ti ca ninnānākaraṇaṃ.</paragraph>
<paragraph line="296"><bold>Pathi gatiyaṃ</bold>. Panthenti, panthayanti. Pantho. <bold>Bhūvādi</bold>gaṇe <bold>‘‘patha</bold>gatiya’’nti <bold>a</bold>kārantavasena kathitassa ‘‘pathati, patho’’ti <pageBreak edition="M" number="0.0311" />niggahītāgamavajjitāni rūpāni bhavanti, idha pana <bold>i</bold>kārantavasena kathitassa saniggahītāgamāni rūpāni niccaṃ bhavantīti daṭṭhabbaṃ.</paragraph>
<paragraph line="297"><bold>Puttha ādarānādaresu</bold>. Puttheti, putthayati.</paragraph>
<paragraph line="298"><bold>Muttha saṅghāte</bold>. Muttheti, mutthayati.</paragraph>
<paragraph line="299"><bold>Vattha addane</bold>. Vattheti, vatthayati.</paragraph>
<paragraph line="300"><bold>Putha bhāsāyaṃ</bold>. Potheti, pothayati. Kathetīti attho.</paragraph>
<paragraph line="301"><bold>Putha pahāre</bold>. Potheti, pothayati. Kumāre pothetvā agamāsi.</paragraph>
<paragraph line="302"><bold>Katha vākyapabandhe</bold>. Katheti, kathayati. Kathā.</paragraph>
<paragraph line="303"><bold>Satha dubbalye</bold>. Satheti, sathayati.</paragraph>
<paragraph line="304"><bold>Attha pattha yācanāyaṃ</bold>. Attheti, atthayati. Attho. Pattheti, patthayati. Patthanā. Paṭipakkhaṃ atthayanti icchantīti <bold>paccatthikā</bold>.</paragraph>
<paragraph line="305"><bold>Thoma silāghāyaṃ</bold>. Thometi, thomayati. Thomanā.</paragraph>
<paragraph line="306"><bold>Kātha hiṃsāyaṃ</bold>. Kātheti, kāthayati.</paragraph>
<paragraph line="307"><bold>Satha bandhane</bold>. Satheti, sathayati.</paragraph>
<paragraph line="308"><bold>Santha gantha santhambhe</bold>. Santheti, santhayati. Gantheti, ganthayati. Gantho.</paragraph>
<centered line="309"><bold>Tha</bold>kārantadhāturūpāni.</centered>
<subhead line="310">Dakārantadhātu</subhead>
<paragraph line="311"><bold>Hada</bold><pageBreak edition="M" number="0.0312" /><bold>karīsussagge. Karīsussaggo</bold>karīsassa ussaggo vissajjanaṃ. Hadeti, hadayati. Ohadeti, ohadayati.</paragraph>
<paragraph line="312"><bold>Vida lābhe</bold>. Imasmiṃ ṭhāne <bold>lābho</bold>nāma anubhavanaṃ, tasmā <bold>vida</bold>dhātu anubhavane vattatīti attho gahetabbo. Sukhaṃ vedanaṃ vedeti. Dukkhaṃ vedanaṃ vedeti. Vedayati. Vedanā, vitti. Vedayitaṃ. Sukhaṃ vedanaṃ vedayamāno.</paragraph>
<paragraph line="313"><bold>Kudi anatabhāsane</bold>. Kundeti, kundayati.</paragraph>
<paragraph line="314"><bold>Mida sinehane</bold>. Atra <bold>sineho</bold>nāma pīti. Medeti, medayati.</paragraph>
<paragraph line="315"><bold>Chada saṃvaraṇe</bold>. Gehaṃ chādeti, chādayati. Dosaṃ chādeti, chādayati. Paṭicchādeti, paṭicchādayati. Chattaṃ. Channā kuṭi.</paragraph>
<paragraph line="316">Tatra <bold>chatta</bold>nti ātapattaṃ. Ātapaṃ chādetīti <bold>chattaṃ</bold>. Paṭicchādiyateti <bold>channā</bold>.</paragraph>
<paragraph line="317"><bold>Cuda sañcodane āṇattiyañca</bold>. Codeti, codayati. Codako, cuditako, codanā. Ānando buddhacodito.</paragraph>
<paragraph line="318">Tatra <bold>codanā</bold>ti cālanā. <bold>Cālanā</bold>ti dosāropanāti attho.</paragraph>
<paragraph line="319"><bold>Chadda vamane</bold>. Chaddeti, chaddayati.</paragraph>
<paragraph line="320"><bold>Mada vittiyoge</bold>. Madeti, madayati.</paragraph>
<paragraph line="321"><bold>Vida cehanākhyānanivāsesu. Cehanā</bold>saññāṇaṃ. <bold>Ākhyānaṃ</bold>kathanaṃ. <bold>Nivāso</bold>nivasanaṃ. Vedeti, vedayati. Paṭivedeti, paṭivedayati. Paṭivedayāmi te mahārāja.</paragraph>
<paragraph line="322"><bold>Sadda</bold><pageBreak edition="M" number="0.0313" /><bold>saddane</bold>. Saddeti, saddayati. Visaddeti, visaddayati. Saddo, saddito. Dīghatte ‘‘saddāyatī’’ti rūpaṃ.</paragraph>
<paragraph line="323">Ettha ca ‘‘maṃ saddāyatīti saññāya vegena udake patī’’ti <bold>aṭṭhakathāpāṭho</bold>nidassanaṃ, idaṃ ‘‘pabbatāyatī’’ti rūpaṃ viya dhātuvasena nipphannaṃ na hotīti na vattabbaṃ, dhātuvasena nipphannaṃyevāti gahetabbaṃ. <bold>Saddo</bold>ti saddiyatīti saddo, yathāvuccatīti vacanaṃ. Atha vā saddiyati attho anenāti <bold>saddo</bold>. Garavo pana ‘‘sappatīti <bold>saddo</bold>. Udīriyati abhilapiyatīti attho’’ti vadanti.</paragraph>
<paragraph line="324"><bold>Sūda āsecane</bold>. Sūdeti, sūdayati. Sūdo.</paragraph>
<paragraph line="325"><bold>Sūdo</bold>ti bhattakārako, yo ‘‘rasako’’tipi vuccati.</paragraph>
<paragraph line="326"><bold>Kanda sātacce. Sātaccaṃ</bold>satatabhāvo nirantarabhāvo. Kandeti, kandayati.</paragraph>
<paragraph line="327"><bold>Muda saṃsagge</bold>. Ekatokaraṇaṃ <bold>saṃsaggo</bold>. Modeti, modayati sattūni sappinā.</paragraph>
<paragraph line="328"><bold>Nada bhāsāyaṃ</bold>. Nādeti, nādayati. Hetukatturūpānīti na vattabbāni pāḷidassanato ‘‘sīho ca sīhanādena, daddaraṃ abhinādayī’’ti. Aññatrāpi saṃsayo na kātabbo. Imasmiṃ <bold>curādi</bold>gaṇe hetukatturūpasadisānampi suddhakatturūpānaṃ sandissanato.</paragraph>
<paragraph line="329"><bold>Sada assādane</bold>. Sādeti, sādayati. Assādeti, assādayati. Ettha <bold>ā</bold>upasaggo rassavasena ṭhito.</paragraph>
<paragraph line="330"><bold>Gada devasadde</bold>. Devasaddo vuccati meghasaddo. Gadeti, gadayati.</paragraph>
<paragraph line="331"><bold>Pada</bold><pageBreak edition="M" number="0.0314" /><bold>gatiyaṃ</bold>. Padeti, padayati. Padaṃ. Imissā <bold>divādi</bold>gaṇe ‘‘pajjatī’’ti rūpaṃ bhavati, idha pana īdisāni.</paragraph>
<paragraph line="332"><bold>Chidda kaṇṇabhede</bold>. Chiddeti, chiddayati. Chiddaṃ.</paragraph>
<paragraph line="333"><bold>Chida dvedhākaraṇe</bold>. Nanu bho yo catudhā vā pañcadhā vā anekasatadhā vā chindati, tassa taṃ chedanaṃ dvedhākaraṇaṃ nāma na hoti, evaṃ sante kasmā sāmaññena avatvā ‘‘dvedhākaraṇe’’ti dvidhā gahaṇaṃ katanti? Dvidhākaraṇaṃ nāma na hotīti na vattabbaṃ, anekasatadhā chedanampi dvidhākaraṇaṃyeva. Aparassa hi aparassa chinnakoṭṭhāsassa pubbena ekena koṭṭhāsena saddhiṃ apekkhanavasena dvidhākaraṇaṃ hotiyeva. Chedeti, chedayati.</paragraph>
<gatha1 line="334">Yo te hatthe ca pāde ca, kaṇṇanāsañca chedayi;</gatha1>
<gathalast line="335">Tassa kujjha mahāvīra, mā raṭṭhaṃ vinassa idaṃ;</gathalast>
<gatha1 line="336">Yo me hatthe ca pāde ca, kaṇṇanāsañca chedayi;</gatha1>
<gathalast line="337">Ciraṃ jīvatu so rājā, na hi kujjhanti mādisāti.</gathalast>
<paragraph line="338"><bold>Chada apavāraṇe</bold>. Chādeti, chādayati. Chattaṃ. Purisassa bhattaṃ chādayati.</paragraph>
<paragraph line="339"><bold>Īdī sandīpane</bold>. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.</paragraph>
<paragraph line="340"><bold>Adda hiṃsāyaṃ</bold>. Addeti, addayati.</paragraph>
<paragraph line="341"><bold>Vada bhāsāyaṃ</bold>. Vādeti, vādayati. Vādo.</paragraph>
<paragraph line="342">Tattha ‘‘vādeti, vādayatī’’ti imesaṃ ‘‘vadatī’’ti suddhakattuvaseneva attho daṭṭhabbo, na hetukattuvasena. Tathā hi ‘‘saṅketaṃ katvā visaṃvādeti. Ovadeyyānusāseyya. Idameva saccanti ca vādayanti. Avisaṃvādako lokassā’’ti suddhakattudīpakapāḷinayā dissanti <pageBreak edition="M" number="0.0315" />, saddasatthe ca ‘‘vādayatī’’ti suddhakattupadaṃ dissati. Tattha <bold>visaṃvādetī</bold>ti musā vadeti, atha vā vippalambheti, <bold>vādo</bold>ti vacanaṃ. ‘‘Vādo jappo vitaṇḍā’’ti evaṃvidhāsu tīsu kathāsu vādasaṅkhātā kathā. ‘‘Vādāpeti, vādāpayatī’’ti dveyeva hetukattupadāni bhavanti.</paragraph>
<paragraph line="343"><bold>Chadī icchāyaṃ</bold>. Īkārantoyaṃ dhātu, tasmā saniggahītāgamānissa rūpāni na bhavanti. Purisassa bhattaṃ chādeti, chādayati, ruccatīti attho. Purisassa bhattaṃ chādayamānaṃ tiṭṭhati chādentaṃ vā.</paragraph>
<paragraph line="344"><bold>Vadī abhivādanathutīsu</bold>. Ayampi īkāranto dhātu, tasmā imassapi saniggahītāgamāni rūpāni na bhavanti. Vādeti, vādayati, vandati, thometi vāti attho. Imāni anupasaggāni rūpāni. Saddasatthepi ca ‘‘vādayatī’’ti anupasaggavandanathutiatthaṃ padaṃ vuttaṃ, sāsane pana ‘‘abhivādeti, abhivādayati, abhivādanaṃ, bhagavantaṃ abhivādetvā’’tiādīni sopasaggāni rūpāni dissanti.</paragraph>
<paragraph line="345">Tattha <bold>abhivādetvā</bold>ti vanditvā, thometvā vā, ayamasmākaṃ ruci. <bold>Āgamaṭṭhakathāyaṃ</bold>pana <bold>‘‘abhivādetvā</bold>ti ‘sukhī arogo hotū’ti vadāpetvā, vandanto hi atthato evaṃ vadāpeti nāmā’’ti hetukattuvasena <bold>abhivādana</bold>saddattho vutto, amhehi pana <bold>vandana</bold>saddaṃ saddasatthanayamaggahetvā suddhakattuvasena attho kathito. Abhivādanañhi vandanaṃyeva, na vadāpanaṃ <bold>abhi</bold>saddena sambandhitattā ‘‘abhivādanasīlissā’’ti ettha viya. Idañhi ‘‘abhivādāpanasīlissā’’ti na vuttaṃ. Yadi ca saddasatthe vadāpanamadhippetaṃ siyā, ‘‘vadī vadāpanathutīsū’’ti nissandehavacanaṃ vattabbaṃ siyā <pageBreak edition="M" number="0.0316" />, evañca na vuttaṃ, evaṃ pana vuttaṃ ‘‘vadī abhivādanathutīsū’’ti, tena vadāpanamanadhippetanti ñāyati.</paragraph>
<paragraph line="346">Athāpi siyā ‘‘kassaci vuddhena visiṭṭhaṃ vadāpanaṃ abhivādana’’nti, evampi nupapajjati kāritavasena dhātuatthassa akathetabbato. Tathā hi ‘‘paca pāke, chidi dvidhākaraṇe’’tiādinā bhāvavasena atthappakāsanamatteyeva ‘‘pacati, paccati, pāceti. Chindati, chijjati, chedāpetī’’tiādīni sakammakāni ceva akammakāni ca sakāritāni ca rūpāni nipphajjanti, na ca tadatthāya visuṃ visuṃ dhātuniddeso kariyati. Tasmā ‘‘vadī abhivādanathutīsū’’ti ettha kāritavasena dhātuattho kathitotipi vattuṃ na sakkā kriyāsabhāvattā dhātūnaṃ. Yathā pana ‘‘takketi, vitakketi. Takko, vitakko’’tiādīni samānatthāni, tathā ‘‘vādeti, abhivādetī’’tiādīni samānatthāni. Ato saddasatthepi saddasatthavidūhi ‘‘takka vitakke, vadī abhivādanathutīsū’’tiādīnaṃ dhātūnaṃ ‘‘takkayati, vādayatī’’tiādīni anupasaggāniyeva rūpāni dassitāni, tāni ca kho suddhakattupadāniyeva, na hetukattupadāni, tasmā ‘‘abhivādanathutīsū’’ti etassa ‘‘vadāpanathutīsū’’ti attho nupapajjati.</paragraph>
<paragraph line="347">Kiñca bhiyyo – ‘‘abhivādeti, abhivādayati. Abhivādetvā, abhivādayitvā’’tiādīni samānatthāni, <bold>ṇeṇaya</bold>mattena hi savisesāni. Yadi ‘‘abhivādetvā’’ti imassa padassa ‘‘sukhī arogo hotū’ti vadāpetvā’’ti attho siyā, ‘‘sirasā abhivādayi’’nti ettha ‘‘sirasā’’ti padaṃ na vattabbaṃ siyā vadāpanena asambandhattā. Yasmā vuttaṃ taṃ padaṃ, tena ñāyati ‘‘abhivādetvā’’tiādīsu vadāpanattho na icchitabbo, vandanattho icchitabbo thomanattho ca. Yasmā <bold>bhūvādi</bold>gaṇe ‘‘vanda abhivādānathutīsū’’ti imassa dhātussa ‘‘vandatī’’ti <pageBreak edition="M" number="0.0317" />padarūpassa ‘‘abhivandati, thometi cā’’ti atthoyeva icchitabbo, na vadāpanattho. Tathā hi ‘‘vande sugataṃ gativimutta’’nti padānamatthaṃ vadantena <bold>ṭīkācariyenapi ‘‘vande</bold>ti vandāmi, thomemi cā’’ti vandanathomanatthoyeva dassito, na <bold>abhivādana</bold>saddatthaṃ paṭicca vadāpanattho, tasmā ‘‘abhivādetvā’’ti etthāpi vandanathomanatthāyeva icchitabbā, na vadāpanattho.</paragraph>
<paragraph line="348">Athāpi siyā ‘‘vande’ti pade kāritapaccayo natthi, ‘abhivādetvā’ti imasmiṃ pana atthi, tasmā tattha vadāpanattho na labbhati, idha pana labbhatī’’ti. Tanna, ‘‘karotī’’tisuddhakattupadassapi ‘‘nipphādetī’’ti hetukattupadavasena vivaraṇassa viya ‘‘vande’’ti padassapi ‘‘sukhī arogo hotū’ti vadāpetvā’’ti vivaraṇassa vattabbattā. ‘‘Abhivādetvā’’ti idañca ‘‘vande’’ti padamiva kāritapaccayantaṃ na hoti. Kasmāti ce? Yasmā ‘‘cinteti, cintayati. Manteti, mantayatī’’tiādīnaṃ <bold>curādi</bold>gaṇikānaṃ suddhakattupadānaṃ ‘‘cintāpeti, cintāpayatī’’tiādīniyeva hetukattupadāni dissanti, tasmā yadi hetukattupadaṃ adhippetaṃ siyā, ‘‘abhivādāpetvā’’ti vā ‘‘abhivādāpayitvā’’ti vā vattabbaṃ siyā, yasmā panevaṃ na vuttaṃ, tasmā taṃ kāritapaccayantaṃ na hotīti siddhaṃ.</paragraph>
<paragraph line="349">Imassatthassa āvibhāvatthaṃ imasmiṃ ṭhāne sāṭṭhakathaṃ <bold>vidhurajātakappadesaṃ</bold>vadāma.</paragraph>
<gatha1 line="350">‘‘Kathaṃ no abhivādeyya, abhivādāpayetha ve;</gatha1>
<gathalast line="351">Yaṃ naro hantumiccheyya, taṃ kammaṃ nupapajjatī’’ti</gathalast>
<unindented line="352">Ayaṃ tāva jātakapāḷi. Ayaṃ pana <bold>aṭṭhakathāpāṭho</bold>‘‘yañhi naro hantumiccheyya, so taṃ kathaṃ nu abhivādeyya, kathaṃ vā <pageBreak edition="M" number="0.0318" />tena attānaṃ abhivādāpayetha ve. Tassa hi taṃ kammaṃ na upapajjatī’’ti. Tattha pāḷiyaṃ <bold>abhivādeyyā</bold>ti suddhakattupadaṃ tabbācakattā. <bold>Abhivādāpayetha ve</bold>ti hetukattupadaṃ tabbācakattā. Evaṃ vibhāgaṃ pana ñatvā pāḷiyā aṭṭakathāya ca adhippāyo gahetabbo ‘‘naro yaṃ puggalaṃ hantuṃ iccheyya, so hantā taṃ vajjhaṃ puggalaṃ kathaṃ nu abhivādeyya, so vā hantā, tena vajjhena maṃ vandāhīti attānaṃ kathaṃ vandāpeyyā’’ti. Ettha pana ‘‘rājāno coraṃ sunakhehipi khādāpentī’’tiādīsu viya karaṇavasena ‘‘tena vajjhenā’’ti padaṃ yojitaṃ, attho pana ‘‘taṃ vajjha’’nti upayogavacanavasena daṭṭhabbo dvikammakattā sakāritapaccayassa sakammakadhātuyāti. Nanu evaṃ sante ‘‘aṭṭhakathācariyā passitabbaṃ na passanti, atitthe pakkhandantī’’ti tesaṃ doso hotīti? Na hoti, suṇātha asmākaṃ sodhanaṃ, tathā hi aṭṭhakathācariyehi ‘‘abhivādetvā’’ti ettha ‘‘vadī abhivādanathutīsū’’ti dhātuyā atthamaggahetvā vohāravisaye kosallasamannāgatattā saṇhasukhumamatthaṃ sotūnaṃ bodhetuṃ ‘‘vada viyattiyaṃ vācāya’’nti dhātuyevatthaṃ gahetvā kāritapaccayaparikappanena kāritatthamādāya ‘‘abhivādetvāti ‘sukhī arogo hotū’ti vadāpetvā, vandanto hi atthato evaṃ vadāpeti nāmā’’ti hetukattuvasena <bold>abhivādana</bold>saddattho vuttoti na koci tesaṃ doso. Pūjārahā hi te āyasmanto, namoyeva tesaṃ karoma, idampi ṭhānaṃ sukhumaṃ sādhukaṃ manasi kātabbaṃ. Evañhi karoto paññā vaḍḍhatīti.</unindented>
<centered line="353"><bold>Da</bold>kārantadhāturūpāni.</centered>
<subhead line="354">Dhakārantadhātu</subhead>
<paragraph line="355"><bold>Randha</bold><pageBreak edition="M" number="0.0319" /><bold>pāke</bold>. Sūdo bhattaṃ randheti, randhayati. Kākaṃ sokāya randhehi. Randhako. Sūdena odano randhiyati. Randhito. Randhanaṃ. Puriso sūdaṃ sūdena vā odanaṃ randhāpeti, randhāpayati. Randhetuṃ, randhayituṃ. Randhitvā, randhayitvā, randhiya iccādīni.</paragraph>
<paragraph line="356"><bold>Dhū kampane</bold>. Dhāveti, dhāvayati.</paragraph>
<paragraph line="357"><bold>Gandha sūcane addane ca. Sūcanaṃ</bold>. Pakāsanaṃ. <bold>Addanaṃ</bold>pariplutā. Gandheti, gandhayati, gandho.</paragraph>
<paragraph line="358">Ettha <bold>gandho</bold>ti gandheti attano vatthuṃ sūcayati pakāsetīti gandho. Paṭicchannaṃ vā pupphaphalādiṃ ‘‘idamettha atthī’’ti pesuññaṃ upasaṃharanto viya pakāsetīti gandho. <bold>Gamudhara</bold>dhātudvayavasenapi <bold>gandha</bold>saddattho vattabbo ‘‘gacchanto dhariyatīti gandho’’ iti, āha ca ‘‘gacchanto dhariyatīti gandho, sūcanatopi vā’’ti. <bold>Gandha</bold>saddo ca ‘‘uppalagandhatheno’’ti ettha chedane vattatīti daṭṭhabbo.</paragraph>
<paragraph line="359"><bold>Vadha saṃyame</bold>. Vadheti, vadhayati.</paragraph>
<paragraph line="360"><bold>Budhi hiṃsāyaṃ</bold>. Bundheti, bundhayati. Palibundheti, palibundhayati. Palibodho, <bold>pari</bold>saddo upasaggo, so vikāravasena aññathā jāto. Tattha <bold>palibodho</bold>ti āvāsapalibodhādi. Apica <bold>palibodho</bold>ti taṇhāmānadiṭṭhittayañca.</paragraph>
<paragraph line="361"><bold>Vaddha chedanapūraṇesu</bold>. Vaddheti, vaddhayati. Vaddhakī. <bold>Vaddhakī</bold>ti gahakārako.</paragraph>
<paragraph line="362"><bold>Gaddha abhikaṅkhāyaṃ</bold>. Gaddheti, gaddhayati. Gaddho. <bold>Gaddho</bold>ti gijjho. ‘‘Gaddhabādhipubbo’’ti idamettha nidassanaṃ.</paragraph>
<paragraph line="363"><bold>Sadhu</bold><pageBreak edition="M" number="0.0320" /><bold>pahaṃsane</bold>. Sadheti, sadhayati.</paragraph>
<paragraph line="364"><bold>Vaddha bhāsāyaṃ</bold>. Vaddheti, vaddhayati.</paragraph>
<paragraph line="365"><bold>Andha diṭṭhūpasaṃhāre. Diṭṭhūpasaṃhāro</bold>nāma cakkhusaññitāya diṭṭhiyā upasaṃhāro apanayanaṃ vināso vā. Cakkhu hi passanti etāyāti diṭṭhīti vuccati. Yaṃ sandhāya <bold>aṭṭhakathāsu</bold>‘‘sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṃ ṭhitānaṃ sarīrasaṇṭhānuppattidesabhūte diṭṭhimaṇḍale’’ti vuttaṃ. <bold>Ṭīkāyampi</bold>ca ‘‘diṭṭhimaṇḍaleti abhimukhaṭṭhitānaṃ sarīrasaṇṭhānuppattidesabhūte cakkhusaññitāya diṭṭhiyā maṇḍale’’ti vuttaṃ. Evaṃbhūtāya diṭṭhiyā upasaṃhāre <bold>andha</bold>dhātu vattati. Andheti, andhayati. Cakkhūni andhayiṃsu, andho. <bold>Andho</bold>ti andhetīti andho. Dvinnaṃ cakkhūnaṃ ekassa vā vasena naṭṭhanayano, evamidha <bold>andha</bold>dhātu vutto. Kaccāyane pana ‘‘khādāmagamānaṃ khandhandhagandhā’’ti vacanena <bold>ama</bold>dhātussa <bold>andhā</bold>desakaraṇavasena rūpanipphatti dassitā.</paragraph>
<paragraph line="366"><bold>Badha bandhane</bold>. Migaṃ bādheti, bādhayati. Baddho migo, baddhosi mārapāsena.</paragraph>
<paragraph line="367">Tattha <bold>bādhetī</bold>ti bandhatīti suddhakattuvasena attho gahetabbo. Evaṃ <bold>bādhayatī</bold>ti etthāpi. Tathā hi ‘‘vātaṃ jālena bādhesi, yo anicchantimicchasī’’ti ettha <bold>bādhesī</bold>ti bandhasīti suddhakattuvasena attho. <bold>Bhūvādi</bold>gaṇe pana <bold>‘‘bādha</bold>baddhāya’’nti <bold>bādha</bold>dhātussa vasena ‘‘bādhatī’’ti kattupadaṃ ‘‘bādheti, bādhayatī’’ti hetukattupadaṃ bhavati. <bold>Baddho</bold>ti bādhiyate bandhiyate soti baddho.</paragraph>
<centered line="368"><bold>Dha</bold>kārantadhāturūpāni.</centered>
<subhead line="369">Nakārantadhātu</subhead>
<paragraph line="370"><bold>Māna</bold><pageBreak edition="M" number="0.0321" /><bold>pūjāyaṃ pemane vīmaṃsāyaṃ</bold>. Māneti, mānayati. Mātā. Vimāneti, vimānayati, paṭimāneti, paṭimānayati. Mānanā, sammānanā, vimānanā, vimānaṃ, vimānanaṃ, mānito.</paragraph>
<gatha1 line="371">Amānanā yattha santo, santānaṃ vā vimānanā;</gatha1>
<gathalast line="372">Hīnasammānanā vāpi, na tattha vasatiṃ vase.</gathalast>
<paragraph line="373">Vīmaṃsati, vīmaṃsā, vīmaṃsiyatīti vīmaṃsiyamāno. Vīmaṃsanto.</paragraph>
<paragraph line="374">Tattha <bold>mānetī</bold>ti pūjeti, <bold>aṭṭhakathāsu</bold>pana ‘‘mānentī’’ti etasmiṃ ṭhāne ayamattho dassito <bold>‘‘mānentī</bold>ti manena piyāyanti. <bold>Pūjentī</bold>ti paccayehi <bold>pūjentī</bold>’’ti. So vevacanatthappakāsanavasena vuttoti gahetabbo. <bold>Mānanapūjana</bold>saddā hi pariyāyasaddattā vevacanasaddā eva. <bold>Vimānetī</bold>ti avamaññati. <bold>Vimā</bold>nanti sobhāvisesayogato visiṭṭhamāniyatāya vimānaṃ, visesato mānetabbanti hi <bold>vimānaṃ,</bold>devānaṃ vasanaṭṭhānabhūtaṃ byamhaṃ.</paragraph>
<paragraph line="375"><bold>Mana thambhe. Thambho</bold>cittassa thaddhatā. Māneti, mānayati. Māno.</paragraph>
<paragraph line="376"><bold>Thana devasadde. Devasaddo</bold>meghasaddo, thaneti, thanayati.</paragraph>
<paragraph line="377">Yathāpi megho thanayaṃ, vijjumālī satakkaku.</paragraph>
<paragraph line="378">Thalaṃ ninnañca pūreti, abhivassaṃ vasundharaṃ.</paragraph>
<paragraph line="379">Yathā pāvusako megho, thanayanto savijjuko.</paragraph>
<paragraph line="380"><bold>Ūna parihāniyaṃ</bold>. Ūneti, ūnayati. Ūno loko.</paragraph>
<paragraph line="381"><bold>Dhana sadde</bold>. Dhaneti, dhanayati, dhaniyyati. Dhani, dhanaṃ.</paragraph>
<paragraph line="382">Tattha <pageBreak edition="M" number="0.0322" /><bold>dhanī</bold>ti saddo. <bold>Dhana</bold>nti santakaṃ, tañhi mama idanti dhanāyitabbaṃ saddāyitabbanti dhananti. Ayaṃ pana dhātu icchāyampi vattati. ‘‘Mātā hi tava irandhati, vidhūrassa hadayaṃ dhaniyyatī’’ti pāḷi nidassanaṃ. Tattha <bold>dhaniyyatī</bold>ti pattheti icchati.</paragraph>
<paragraph line="383"><bold>Thena coriye</bold>. Corassa bhāvo <bold>coriyaṃ</bold>. Yathā sūriyaṃ, yathā ca dakkhiyaṃ. Theneti, thenayati. Theno, thenetvā.</paragraph>
<paragraph line="384"><bold>Tanu saddopatāpesu</bold>. Tāneti, tānayati. Idhāyaṃ savuddhikā. <bold>Tanādi</bold>gaṇe vitthāratthavasena ‘‘tanoti, tanute’’ti avuddhikā.</paragraph>
<centered line="385"><bold>Ta</bold>vaggantadhāturūpāni.</centered>
<subhead line="386">Pakārantadhātu</subhead>
<paragraph line="387"><bold>Ñapa tosananisānesu</bold>. Ñāpeti, ñāpayati, paññāpeti, paññāpayati, paññatti.</paragraph>
<paragraph line="388">Ettha ca niddese ‘‘paññāpetī’’ti padaṃ nidassanaṃ. Tattha <bold>paññāpetī</bold>ti katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca karotīti attho. <bold>Pa</bold>pubbo nikkhipane. Āsanaṃ paññāpeti, paññāpayati. ‘‘Āsanaṃ paññapetī’’ti rassattampi dissati. Amatassa dvāraṃ paññapeti, paññā. Kārite ‘‘puriso purisena āsanaṃ paññapāpetī’’ti ekameva padaṃ. Tāni ‘‘paññāpeti, paññāpayatī’’ti rūpāni yadā ‘‘ñā avabodhane’’ti imissā rūpāni siyuṃ, tadā <pageBreak edition="M" number="0.0323" />hetukatturūpāni bhavanti. Ettha pana suddhakatturūpāni tabbācakattā.</paragraph>
<paragraph line="389"><bold>Lapa viyattiyaṃ vācāyaṃ</bold>. Lapeti, lapayati. Lāpo, lapanaṃ, ālāpo, sallāpo, kathāsallāpo, lapitaṃ.</paragraph>
<paragraph line="390"><bold>Byapa dāhe</bold>. Jhāpeti, jhāpayati. Jhatto, jhānaṃ.</paragraph>
<paragraph line="391">Tattha <bold>jhatto</bold>ti khuddāpareto pācanagginā jhāpitoti jhatto, ‘‘jhattā assu kilantā’’ti ca pāḷi. <bold>Jhāna</bold>nti nīvaraṇadhamme jhāpetīti jhānaṃ, savuddhikaṃ. Kārite pana – jhāpāpeti, jhāpāpayati.</paragraph>
<paragraph line="392"><bold>Rūpa rūpakriyāyaṃ. Rūpakriyā</bold>nāma pakāsanakriyā. Rūpeti, rūpayati. Rūpaṃ.</paragraph>
<paragraph line="393">Tattha <bold>rūpa</bold>nti rūpayatīti rūpaṃ. Vaṇṇavikāraṃ āpajjamānaṃ hadayaṅgatabhāvaṃ pakāsetīti attho. <bold>Divādi</bold>gaṇe panāyaṃ <bold>‘‘rūpaṃ ruppane’’</bold>ti bhijjanādiatthaṃ gahetvā ṭhitā.</paragraph>
<paragraph line="394"><bold>Kappa vidhimhi. Vidhi</bold>kriyā. Sīhaseyyaṃ kappeti. Kappayati. Moro vāsamakappayi. Sīhaseyyaṃ pakappentaṃ, buddhaṃ vandāmi gotamaṃ.</paragraph>
<paragraph line="395"><bold>Kappa vitakke vidhimhi chedane ca</bold>. Kappeti, kappayati, moro vāsamakappayi. Kappitamassu. Pakappeti, pakappayati. Saṅkappeti, saṅkappayati. Kappo, saṅkappo, vikappo. Kappasamaṇo iccādīni.</paragraph>
<paragraph line="396">Tattha <bold>kappo</bold>ti paricchedavasena kappiyatīti kappo. <bold>Saṅkappo</bold>ti saṅkappanaṃ. <bold>Vikappo</bold>ti vividhā kappanaṃ, atthassa anekantikabhāvo. Idha <bold>kappa</bold>saddassa atthuddhāro bhavati.</paragraph>
<paragraph line="397"><bold>Kappa</bold>saddo <pageBreak edition="M" number="0.0324" />abhisaddahanavohārakālapaññattichedanavikappalesasamantabhāvādianekattho. Tathā hissa ‘‘okappanīyametaṃ bhoto gotamassa, yathā taṃ arahato sammāsambuddhassā’’ti evamādīsu abhisaddahanamattho. ‘‘Anujānāmi bhikkhave pañcahi samaṇakappehi phalaṃ paribhuñjitu’’nti evamādīsu vohāro. ‘‘Yena sudaṃ niccakappaṃ viharāmī’’ti evamādīsu kālo. ‘‘Iccāyasmā kappo’’ti evamādīsu paññatti. ‘‘Alaṅkato kappitakesamassū’’ti evamādīsu chedanaṃ. ‘‘Kappati dvaṅgulakappo’’ti evamādīsu vikappo. ‘‘Atthi kappo nipajjitu’’nti evamādīsu leso. ‘‘Kevalakappaṃ veḷuvanaṃ obhāsetvā’’ti evamādīsu samantabhāvo.</paragraph>
<paragraph line="398">Atha vā <bold>kappa</bold>saddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu dissati. Tathā hesa ‘‘nekkhammasaṅkappo abyāpādasaṅkappo’’tiādīsu vitakke āgato. ‘‘Cīvare vikappaṃ āpajjeyyā’’tiādīsu vidhāne, adhikavidhānaṃ āpajjeyyāti hi attho. ‘‘Satthukappena vata bho sāvakena saddhiṃ mantayamānā na jānimhā’’tiādīsu paṭibhāge, satthusadisenāti ayañhi tattha attho. ‘‘Iccāyasmā kappo’’tiādīsu paññattiyaṃ. ‘‘Yena <pageBreak edition="M" number="0.0325" />sudaṃ niccakappaṃ viharāmī’’tiādīsu kāle. ‘‘Ākaṅkhamāno ānanda tathāgato kappaṃ vātiṭṭheyya kappāvasesaṃ vā’’tiādīsu paramāyumhi. Āyukappo hi idha ‘‘kappo’’ti adhippeto. ‘‘Anujānāmi bhikkhave pañcahi samaṇakappehi phalaṃ paribhuñjitu’’ntiādīsu samaṇavohāre. ‘‘Kevalakappaṃ veḷuvanaṃ obhāsetvā’’tiādīsu samantabhāve. ‘‘Saddhāsaddahanā okappanā abhippasādo’’tiādīsu abhisaddahane, saddhāyanti attho. ‘‘Alaṅkato kappitakesamassū’’tiādīsu chedane. ‘‘Evameva ito dinnaṃ, petānaṃ upakappatī’’tiādīsu viniyoge. ‘‘Kappakatena akappakataṃ saṃsibbitaṃ hotī’’tiādīsu vinayakriyāyaṃ. ‘‘Atthi kappo nipajjituṃ, handāhaṃ nipajjāmī’’tiādīsu lese. ‘‘Āpāyiko nerayiko, kappaṭṭho saṅghabhedako, kappaṃ nirayamhi paccatī’’ti ca ādīsu antarakappe.</paragraph>
<gatha1 line="399">‘‘Na kappayanti na purakkharonti,</gatha1>
<gatha2 line="400">Dhammāpi tesaṃ na paṭicchitāse;</gatha2>
<gatha3 line="401">Na brāhmaṇo sīlavatena neyyo,</gatha3>
<gathalast line="402">Pāraṅgato na ca pacceti tādī’’ti</gathalast>
<unindented line="403">Ādīsu taṇhādiṭṭhīsu. Tathā hi vuttaṃ <bold>niddese</bold>‘‘kappoti uddānato dve kappā taṇhākappo diṭṭhikappo’’ti. ‘‘Anekepi saṃvaṭṭakappe anekepi vivaṭṭakappe’’tiādīsu asaṅkhyeyyakappe <pageBreak edition="M" number="0.0326" />. ‘‘Cattārimāni bhikkhave kappassa asaṅkhyeyyānī’’tiādīsu mahākappe. Iccevaṃ –</unindented>
<gatha1 line="404">Vitakke ca vidhāne ca, paṭibhāge tatheva ca;</gatha1>
<gathalast line="405">Paññattiyaṃ tathā kāle, paramāyumhi ca chedane.</gathalast>
<gatha1 line="406">Samantabhāve vohāre, abhisaddahanepi ca;</gatha1>
<gathalast line="407">Viniyoge ca vinaya-kriyāyaṃ lesakepi ca.</gathalast>
<gatha1 line="408">Vikappantarakappesu, taṇhādiṭṭhisvasaṅkhaye;</gatha1>
<gathalast line="409">Kappe ca evamādīsu, <bold>kappa</bold>saddo pavattati.</gathalast>
<paragraph line="410"><bold>Kapi gatiyaṃ</bold>. Kampeti, kampayati, gacchatīti attho. Imāni calanatthe pavattahetukatturūpasadisāni bhavanti. Calanatthe hi <bold>‘‘kampa kampane’’</bold>ti dhātuyā ‘‘kampatī’’ti akammakasuddhakatturūpaṃ. ‘‘Kampetī’’tiādīni sakammakāni hetukatturūpāni ‘‘idampi dutiyaṃ sallaṃ, kampeti hadayaṃ mamā’’ti akammakāya dhātuyā sakammakarūpadassanato.</paragraph>
<paragraph line="411"><bold>Khapi khantiyaṃ</bold>. Khampeti, khampayati.</paragraph>
<paragraph line="412"><bold>Thūpa samussaye. Samussayo</bold>āroho ubbedho. Thūpeti, thūpayati. Thūpo, thūpikā.</paragraph>
<paragraph line="413"><bold>Tapa khaye</bold>. Tapeti, tapayati.</paragraph>
<paragraph line="414"><bold>Upa pajjane</bold>. Upeti, upayati.</paragraph>
<paragraph line="415"><bold>Capa kakkane</bold>. Capeti, capayati.</paragraph>
<paragraph line="416"><bold>Suppa māne</bold>. Suppeti, suppayati.</paragraph>
<paragraph line="417"><bold>Ḍapa ḍipa saṅghāte</bold>. Ḍāpeti. Ḍāpayati. Ḍepeti, ḍepayati.</paragraph>
<paragraph line="418"><bold>Kapa</bold><pageBreak edition="M" number="0.0327" /><bold>avakampane</bold>. Kapeti, kapayati. Kapaṇo. <bold>Kapaṇo</bold>ti karuṇāyitabbo. Aññattha pana ‘‘kappatī’’ti rūpaṃ vadanti.</paragraph>
<paragraph line="419"><bold>Gupa kupa dhūpa bhāsāyaṃ</bold>. Gopeti, gopayati. Kopeti, kopayati. Dhūpeti, dhūpayati.</paragraph>
<paragraph line="420"><bold>Kipa dubballe</bold>. Kipeti, kipayati.</paragraph>
<paragraph line="421"><bold>Khepa peraṇe. Peraṇaṃ</bold>cuṇṇikaraṇaṃ, khepeti, khepayati.</paragraph>
<paragraph line="422"><bold>Tapa pīṇane</bold>. Tapeti, tapayati.</paragraph>
<paragraph line="423"><bold>Āpu lambane</bold>. Āpeti, āpayati. Āpo.</paragraph>
<paragraph line="424"><bold>Tapa dāhe</bold>. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati. Tattha <bold>tapo</bold>ti akusalānaṃ tāpanaṭṭhena tapo, sīlaṃ.</paragraph>
<paragraph line="425"><bold>Opathapa thapane</bold>. Opeti, opayati. Na tesaṃ koṭṭhe openti. Thapeti, thapayati. Thapito. Thapayitvā paṭicchadaṃ vavaṭṭhapeti. Voṭṭhabbanaṃ.</paragraph>
<paragraph line="426">Ettha ca ‘‘vi ava thapeti, vi ava thapana’’nti chedo. Ettha purime saralopo <bold>tha</bold>ssa <bold>ṭha</bold>ttaṃ visadisabhāvena dvittañca. Pacchime pana saralopo, <bold>ava</bold>ssa <bold>o</bold>kārattaṃ, <bold>tha</bold>ssa <bold>ṭha</bold>ttaṃ, <bold>pa</bold>ssa <bold>va</bold>ttaṃ, <bold>va</bold>ssa dvittaṃ, <bold>va</bold>kāradvayassa ca <bold>ba</bold>kāradvayaṃ bhavati. <bold>Voṭṭhabbana</bold>nti ca byavatthāpakacittassa nāmaṃ. <bold>Na</bold>kāralope ‘‘voṭṭhabba’’nti aparampi rūpaṃ bhavati.</paragraph>
<paragraph line="427"><bold>Māpa māpane</bold>. Paṇṇasālaṃ māpeti, māpayati. Yo pāṇamatimāpeti, paṇṇasālā sumāpitā.</paragraph>
<paragraph line="428"><bold>Yapa yāpane. Yāpanaṃ</bold>pavattanaṃ. Tena so tattha yāpeti. Yāpayati. Yāpanā.</paragraph>
<paragraph line="429">Tattha <pageBreak edition="M" number="0.0328" /><bold>yāpetī</bold>ti idaṃ <bold>yā</bold>dhātussa payogatte sati kāritapadaṃ bhavati. Tathā hi ‘‘uyyāpenti nāmā’’ti pāḷi dissati.</paragraph>
<centered line="430"><bold>Pa</bold>kārantadhāturūpāni.</centered>
<centered line="431"><bold>Phakā</bold>rantādhāturūpāni appasiddhāni.</centered>
<subhead line="432">Bakārantadhātu</subhead>
<paragraph line="433"><bold>Samba sambandhe. Sambandho</bold>daḷhabandhanaṃ. Sambeti, sambayati. Sambalaṃ.</paragraph>
<paragraph line="434"><bold>Sabi maṇḍale. Maṇḍalaṃ</bold>parimaṇḍalatā. Rūpaṃ tādisameva.</paragraph>
<paragraph line="435"><bold>Kubi acchādane</bold>. Kumbeti, kumbayati.</paragraph>
<paragraph line="436"><bold>Lubi dubi addane. Addanaṃ</bold>hiṃsā. Lumbeti, lumbayati. Dumbeti, dumbayati.</paragraph>
<paragraph line="437"><bold>Pubba niketane. Niketanaṃ</bold>nivāso. Pubbeti, pubbayati.</paragraph>
<paragraph line="438"><bold>Gabba māne. Māno</bold>ahaṃkāro. Gabbeti, gabbayati. Gabbanaṃ, gabbito. Tattha <bold>gabbatī</bold>ti na saṅkucati.</paragraph>
<centered line="439">Bakārantadhāturūpāni.</centered>
<subhead line="440">Bhakārantadhātu</subhead>
<paragraph line="441"><bold>Bhū pattiyaṃ. Patti</bold>pāpanaṃ. Sakammikā dhātu. Bhāveti, bhāvayati. Pabhāveti, pabhāvayati. Itthambhūto. Cakkhubhūto, ñāṇabhūto, dhammabhūto, brahmabhūto.</paragraph>
<paragraph line="442">Tattha <pageBreak edition="M" number="0.0329" /><bold>bhāvetī</bold>ti puriso gacchantaṃ purisamanugacchanto pāpuṇātīti attho. Esa nayo sesakriyāpadesupi. Ettha ca ‘‘bhāvetī’’tiādīni yattha sace <bold>‘‘bhū sattāya’’</bold>nti dhātuyā rūpāni honti, tattha hetukatturūpāni nāma honti. ‘‘Bhāveti kusalaṃ dhamma’’ntiādīnettha nidassanapadāni. <bold>Bhāvetī</bold>ti hi vaḍḍhetīti attho. Idha pana suddhakatturūpattā pāpuṇātīti attho. <bold>Itthambhūto</bold>ti imaṃ pakāraṃ bhūto patto. ‘‘Cakkhubhūto’’tiādīni pana <bold>‘‘bhū sattāyaṃ, bhū pattiya’’</bold>nti dvigaṇikānaṃ dvinnaṃ dhātūnaṃ vasena aṭṭhakathāṭīkānayanissitaṃ atthaṃ pakāsayissāma āgamikānaṃ kosallatthāya. Tattha <bold>cakkhubhūto</bold>ti yathā cakkhu sattānaṃ dassanatthaṃ pariṇeti, evaṃ lokassa yāthāvadassanasādhanato dassanakiccapariṇāyakaṭṭhena cakkhubhūto. Atha vā cakkhu viya bhūtotipi <bold>cakkhubhūto</bold>. Paññācakkhumayattā vā sayambhūñāṇena paññācakkhuṃ bhūto pattoti <bold>cakkhubhūto</bold>. Viditakaraṇaṭṭhena <bold>ñāṇabhūto,</bold>asādhāraṇaṃ vā ñāṇaṃ bhūto pattoti <bold>ñāṇabhūto,</bold>aviparītasabhāvaṭṭhena, pariyattidhammappavattanato vā hadayena cintetvā vācāya nicchāritadhammamayoti <bold>dhammabhūto</bold>. Bodhipakkhiyadhammehi vā uppannattā lokassa ca taduppādanato anaññasādhāraṇaṃ vā dhammaṃ bhūto pattoti <bold>dhammabhūto</bold>. Seṭṭhaṭṭhena <bold>brahmabhūto</bold>. Atha vā brahmaṃ vuccati maggo tena uppannattā lokassa ca taduppādanattā, tañca sayambhūñāṇena bhūto pattoti <bold>brahmabhūto</bold>. Evaṃ dvinnaṃ dhātūnaṃ vasena vutto attho veditabbo.</paragraph>
<paragraph line="443">Aparāni cettha nidassanapadāni veditabbāni. ‘‘Tātā mayaṃ mahallakā suddhodanamahārājaputtaṃ buddhabhūtaṃ sambhāveyyāma vā no vā, tumhe tassa sāsane pabbajeyyāthā’’ti ca ‘‘atha <pageBreak edition="M" number="0.0330" />kho therā bhikkhū āyasmantaṃ revataṃ sahajātiyaṃ sambhāviṃsū’’ti cāti. Aññānipi panettha ‘‘manussabhūto, devabhūto’’tiādīni yojetabbāni. Tathā hi <bold>saṃsāramocakapetavatthu aṭṭhakathāyaṃ ‘‘manussabhūtā</bold>timanussesu jātā, manussabhāvaṃ vā pattā’’ti attho saṃvaṇṇito.</paragraph>
<paragraph line="444"><bold>Bhū avakampane</bold>. Ayampi sakammako. Bhāveti, bhāvayati. Manobhāvanīyā bhikkhū.</paragraph>
<paragraph line="445">Ettha ca <bold>bhāvetī</bold>ti anukampati puttaṃ vā bhātaraṃ vā yaṃkiñci. <bold>Manobhāvanīyā</bold>ti ‘‘dīghāyukā hontu bhadantā arogā abyāpajjā’’ti evamādinā bhāvetabbā anukampitabbāti manobhāvanīyā. Aññattha pana <bold>manobhāvanīyā</bold>ti manovaḍḍhanakāti attho. Yesu hi diṭṭhesu mano vaḍḍhati, ‘‘te manobhāvanīyā’’ti vuccanti.</paragraph>
<paragraph line="446"><bold>Labha ābhaṇḍane</bold>. Labheti, labhayati.</paragraph>
<paragraph line="447"><bold>Jabhi nāsane</bold>. Jambheti, jambhayati.</paragraph>
<paragraph line="448"><bold>Lābha pesane</bold>. Lābheti, lābhayati. <bold>‘‘Labha lābhe</bold>ti dhātussa rūpāni ce, kāritarūpāni bhavanti.</paragraph>
<paragraph line="449"><bold>Dabhī bhaye</bold>. Īkārantāyaṃ dhātu, tena saniggahītāgamāni rūpāni na bhavanti. Dabheti, dabhayati.</paragraph>
<paragraph line="450"><bold>Dūbha santhambhe</bold>. Dūbheti, dūbhayati.</paragraph>
<paragraph line="451"><bold>Vambha viddhaṃsane</bold>. Vambheti, vambhayati. Vambhanā. Chabbaggiyā bhikkhū bhikkhuṃ vambhenti.</paragraph>
<centered line="452"><bold>Bha</bold>kārantadhāturūpāni.</centered>
<subhead line="453">Makārantadhātu</subhead>
<paragraph line="454"><bold>Ā</bold>tena <pageBreak edition="M" number="0.0331" /><bold>camu dhovane. Ā</bold>pubbo <bold>camu</bold>dhātu dhovane vattati. Ācameti, ācamayati. Ācamanakumbhī.</paragraph>
<paragraph line="455">Ettha pana ‘‘tato hi so ācamayitvā licchavī, therassa datvā yugāni aṭṭhā’’ti <bold>appasakkārapetavatthupāḷi</bold>ppadeso nidassanaṃ. Tattha <bold>ācamayitvā</bold>ti hatthapādadhovanapubbakaṃ mukhaṃ vikkhāletvā. Ayaṃ pana dhātu bhūvādigaṇikatte ‘‘camatī’’ti bhakkhanatthaṃ gahetvā tiṭṭhati.</paragraph>
<paragraph line="456"><bold>Kamu icchākantīsu</bold>. Kāmeti, kāmayati. Kāmo, kanti, nikanti, kāmanā, kāmayamāno,kāmento, abhikkantaṃ. Abhikkantavaṇṇā.</paragraph>
<paragraph line="457">Ettha ca <bold>kāmo</bold>ti rūpādivisayaṃ kāmetīti kāmo. Kāmiyatīti vā <bold>kāmo,</bold>kilesakāmavatthukāmavasenetaṃ daṭṭhabbaṃ. Kileso hi tebhūmakavaṭṭasaṅkhātañca vatthu ‘‘kāmo’’ti vuccati. Māropi vā devaputto ‘‘kāmo’’ti vuccati. So hi accantakaṇhadhammasamaṅgitāya papañcasamatikkantepi buddhapaccekabuddhabuddhasāvake attano vase ṭhapetuṃ kāmetīti ‘‘kāmo’’ti vuccati.</paragraph>
<paragraph line="458">Vuttañcetaṃ porāṇakaviracanāyaṃ –</paragraph>
<gatha1 line="459">‘‘Vande vandehamassatthaṃ, yattha santajjito jito;</gatha1>
<gathalast line="460">Kāmo kāmoghatiṇṇena, buddhena vasatā satā’’ti;</gathalast>
<unindented line="461">Imāni panassa nāmāni –</unindented>
<gatha1 line="462">Kāmo namuci kaṇho ca, vasavattī pajāpati;</gatha1>
<gatha2 line="463">Pamattabandhu madano, pāpimā dammakopi ca;</gatha2>
<gathalast line="464">Kandappo ca ratipati, māro ca kusumāyudho;</gathalast>
<paragraph line="465">Aññe <pageBreak edition="M" number="0.0332" />aññānipi vadanti. Tāni sāsanānulomāni na hontīti idha na dassitāni. <bold>Aṭṭhakathāsu</bold>pana ‘‘māro, namuci, kaṇho, pamattabandhū’’ti cattāriyeva nāmāni āgatāni.</paragraph>
<paragraph line="466">Idāni <bold>abhikkanta</bold>saddassa <bold>bhūvādi</bold>gaṇe <bold>‘‘kamu padavikkhepe’’</bold>ti vohārasīsena vuttassa <bold>kamu</bold>dhātussa vasena idha ca <bold>‘‘kamu icchākantīsū’’</bold>ti vuttassa <bold>kamu</bold>dhātussa vasena atthuddhāraṃ kathayāma. <bold>Abhikkanta</bold>saddo khayasundarābhirūpaabbhanumodanesu dissati. ‘‘Abhikkantā bhante ratti, nikkhanto paṭhamo yāmo, ciranisinno bhikkhusaṅgho’’tiādīsu khaye dissati. ‘‘Ayaṃ imesaṃ catunnaṃ puggalānaṃ abhikkantataro ca paṇītataro cā’’tiādīsu sundare.</paragraph>
<gatha1 line="467">‘‘Ko me vandati pādāni, iddhiyā yasasā jalaṃ;</gatha1>
<gathalast line="468">Abhikkantena vaṇṇena, sabbā obhāsayaṃ disā’’ti</gathalast>
<unindented line="469">Ādīsu abhirūpe. ‘‘Abhikkantaṃ bhante’’tiādīsu abbhanumodane. Iccevaṃ –</unindented>
<gatha1 line="470">Khayasmiṃ sundare ceva, atho abbhanumodane;</gatha1>
<gathalast line="471">Abhirūpe <bold>abhikkanta</bold>-saddo dissati sāsane.</gathalast>
<paragraph line="472"><bold>Thoma silāghāyaṃ. Silāghā</bold>pasaṃsā. Thometi, thomayati. Thomito, thomanā.</paragraph>
<paragraph line="473"><bold>Yama aparivesane</bold>. Yameti, yamayati. Yamo.</paragraph>
<paragraph line="474"><bold>Sama</bold><pageBreak edition="M" number="0.0333" /><bold>vitakke</bold>. Sāmeti, sāmayati. Samā. Nisāmeti, nisāmayati. Nisāmanaṃ. Paṭisāmeti, paṭisāmayati. Paṭisāmanaṃ.</paragraph>
<paragraph line="475">Tattha <bold>samā</bold>ti saṃvaccharo, so ‘‘samā’’ti itthiliṅgavasena vuccati. ‘‘Yo yajetha sataṃ sama’’nti ettha hi <bold>samā</bold>saddo itthiliṅgo, upayogavasena pana ‘‘sama’’nti vutto.</paragraph>
<paragraph line="476">Imāni saṃvaccharassa nāmāni ‘‘saṃvaccharo, vaccharo, samā, hāyano, sarado, vasso’’tiādīni bhavanti. <bold>Nisāmetī</bold>ti vitakketi upadhāreti. Ettha hi ‘‘iṅgha maddi nisāmehi, nigghoso yādiso vane’’ti pāḷi nidassanaṃ. Tattha <bold>nisāmehī</bold>ti vitakkehi upadhārehīti attho. <bold>Paṭisāmetī</bold>ti bhaṇḍaṃ guttaṭṭhāne nikkhipati.</paragraph>
<paragraph line="477"><bold>Sama ālocane. Ālocanaṃ</bold>pekkhanaṃ. Sāmeti, sāmayati. Nisāmanaṃ.</paragraph>
<paragraph line="478">Ettha pana <bold>nisāmetī</bold>ti pekkhati oloketi. Tathā hi ‘‘iṅgha maddi nisāmehi, cittaṃ rūpaṃva dissatī’’ti pāḷi dissati. Tattha hi <bold>nisāmehī</bold>ti olokehīti attho. Dhātūnamatthātisayena yogoti vacanato pana upasaggayogato vā savanepi ayaṃ vattati. Tathā hi ‘‘tato kaṇhājināyāpi, nisāmehi rathesabhā’’tiādikā pāḷiyo dissanti. Tattha <bold>nisāmehī</bold>ti suṇohīti attho.</paragraph>
<paragraph line="479"><bold>Ama roge</bold>. Ameti, amayati. Andho. Bilaṅkapādo andhanakho.</paragraph>
<paragraph line="480">Tattha <bold>andho</bold>ti naṭṭhanayano vuccati. <bold>Andhanakho</bold>ti pūtinakho. Ubhayathāpi sarogattaṃ sūcitaṃ.</paragraph>
<paragraph line="481"><bold>Bhāma</bold><pageBreak edition="M" number="0.0334" /><bold>kodhe</bold>. Bhāmeti, bhāmayati.</paragraph>
<paragraph line="482"><bold>Goma upalepane</bold>. Gometi, gomayati.</paragraph>
<paragraph line="483"><bold>Sāma svāntane āmantane. Svāntanaṃ</bold>sāmappayogo. <bold>Āmantanaṃ</bold>avhāyanaṃ pakkosanaṃ. Sāmeti, sāmayati.</paragraph>
<paragraph line="484"><bold>Saṅgāma yuddhe</bold>. Saṅgāmeti, saṅgāmayati. Dve rājāno saṅgāmesuṃ. Saṅgāmo. <bold>Ā</bold>to <bold>gamu</bold>īsamadhivāsane. Āgameti, āgamayati, kāmāvacaradhamme nissāya rūpārūpadhammo samudāgameti, samudāgamayati. Upāsako dhammasavanantarāyaṃ anicchanto ‘‘āgametha āgamethā’’ti āha. Samudāgamanaṃ, āgamanaṃ. Āgamento, āgamayamāno.</paragraph>
<paragraph line="485">Tatra <bold>āgametī</bold>ti īsakaṃ adhivāseti. <bold>Samudāgametī</bold>ti sampavattati. <bold>Bhūvādigaṇe</bold>‘‘gamayatī’’ti hetukattuvasena vuttaṃ, idha pana upasagganipātapubbakāni katvā ‘‘āgametī’’tiādīni suddhakattuvasena vuttānīti daṭṭhabbaṃ.</paragraph>
<centered line="486"><bold>Ma</bold>kārantadhāturūpāni.</centered>
<centered line="487">Iti <bold>cu rādi</bold>gaṇe <bold>pa</bold>vaggantadhāturūpāni</centered>
<paragraph line="488">Samattāni.</paragraph>
<subhead line="489">Yakārantadhātu</subhead>
<paragraph line="490"><bold>Yu jigucchāyaṃ</bold>. Yāveti, yāvayati. Yavo.</paragraph>
<paragraph line="491"><bold>Byaya khaye</bold>. Byayeti, byayayati. Abyayībhāvo.</paragraph>
<paragraph line="492"><bold>Byaya cittasamussagge</bold>. Tādisaṃyeva rūpaṃ.</paragraph>
<centered line="493"><bold>Ya</bold>kārantadhāturūpāni.</centered>
<subhead line="494">Rakārantadhātu</subhead>
<paragraph line="495"><bold>Para gatiyaṃ</bold>. Pareti, parayati. Ettha ca ‘‘iti kho ānanda kusalāni sīlāni anupubbena aggāya parentī’’ti pāḷi nidassanaṃ. Tattha <bold>aggāya parentī</bold>ti arahattatthāya gacchanti.</paragraph>
<paragraph line="496"><bold>Gara uggame</bold>. Gareti, garayati. Garu.</paragraph>
<paragraph line="497"><bold>Cara asaṃsaye</bold>. Careti, carayati.</paragraph>
<paragraph line="498"><bold>Pūri appāyane</bold>. Pūreti, pūrayati.</paragraph>
<paragraph line="499"><bold>Vara icchāyaṃ</bold>. Vareti, varayati. Varo, varaṃ, varanto. Ete varānaṃ caturo varemi. Etaṃ sakka varaṃ vare.</paragraph>
<paragraph line="500">Tattha <bold>varo</bold>ti variyate varitabboti varo. <bold>Vara</bold>nti varetīti varaṃ, icchanto patthentoti attho.</paragraph>
<gatha1 line="501">‘‘Mahāmahārahaṃ sakya-muni nīvaraṇā raṇā;</gatha1>
<gathalast line="502">Muttaṃ muttaṃ sudassanaṃ, vande bodhivaraṃ vara’’nti</gathalast>
<unindented line="503">Purāṇakaviracanāyaṃ ‘‘vara’’nti padassa viya. Evaṃ varetīti <bold>varanto. Vare</bold>ti varemi icchāmi yācāmi. Kārite ‘‘pavāretī’’ti rūpaṃ, icchāpetīti attho. Nisedhanatthe panidaṃ kāritaṃ na hoti.</unindented>
<paragraph line="504"><bold>Sara akkhepe</bold>. Sareti, sarayati. Saro. <bold>Saro</bold>ti saddo.</paragraph>
<paragraph line="505"><bold>Sāra dubbalye</bold>. Sāreti, sārayati. Dubbalo bhavatīti attho.</paragraph>
<paragraph line="506"><bold>Kumāra kīḷāyaṃ</bold>. Kumāreti, kumārayati. Kumāro, kumārako. Kumārī, kumārikā.</paragraph>
<paragraph line="507">Ettha <pageBreak edition="M" number="0.0336" />kumārayati tattha tattha kīḷatīti <bold>kumāro</bold>. So eva atidaharattā <bold>kumārako</bold>. Esa nayo itaratrāpi.</paragraph>
<paragraph line="508"><bold>Sūra vīra vikkantiyaṃ. Vikkanti</bold>vikkamanaṃ. Sūreti, sūrayati. Vīreti, vīrayati. Sūro, vīro. Sāsanikehi pana saddhammavidūhi evaṃ dhātusabhāvānampi <bold>sūravīra</bold>saddānaṃ nibbacanaṃ na dassitaṃ, kevalaṃ pana tattha tattha ‘‘sūroti visiṭṭhauro’’ti ca ‘‘mahāvīroti mahāvikkanto’’ti ca ‘‘vīroti vīriyavā’’ti ca atthavivaraṇamattameva dassitaṃ.</paragraph>
<paragraph line="509"><bold>Pāra tīra kammasampattiyaṃ. Kammasampatti</bold>nāma kammassa parisamāpanaṃ niṭṭhāpanaṃ. Pāreti, pārayati. Tīreti, tīrayati. Pāraṃ. Tīraṃ. Vikkamāmi na pāremi, bhūmiṃ sumbhāmi vegasā. Taṃ kiccaṃ tīretvā gato. Santīraṇaṃ, tīraṇapariññāti ca ādīni ettha dassetabbāni.</paragraph>
<paragraph line="510">Tattha <bold>na pāremī</bold>ti chindituṃ na sakkomīti attho.</paragraph>
<paragraph line="511"><bold>Īra khepane</bold>. Īreti, īrayati.</paragraph>
<paragraph line="512"><bold>Jara vayohānimhi</bold>. Jareti, jarayati. Jarā. <bold>Pāḷiyaṃ</bold>pana ‘‘jīratī’’ti pāṭho.</paragraph>
<paragraph line="513"><bold>Vara āvaraṇe</bold>. Vāreti, vārayati. Nivāreti, nivārayati. Nivāretā. Parivāreti, parivārayati. Parivāro. Pavāreti, pavārayati. Pavāraṇaṃ. <bold>Pavāraṇa</bold>nti nisedhanaṃ vā kāmyadānaṃ vā.</paragraph>
<paragraph line="514"><bold>Dhara dhāraṇe</bold>. Dhāreti, dhārayati. Ādhāro, ādhārako, dhammo iccādīni.</paragraph>
<paragraph line="515">Tattha <bold>dhammo</bold>ti anekavidhesu dhammesu lokuttaro uppādito sacchikato ca catūsu apāyesu saṃsāre vā <pageBreak edition="M" number="0.0337" />satte apatamāne dhāretīti dhammo. Atha vā sotāpannādīhi ariyehi dhāriyati, nu puthujjanehītipi <bold>dhammo</bold>. Catubhūmiko pana sakalakkhaṇaṃ dhāretīti <bold>dhammo</bold>. Kakkhaḷattādinā phusanādinā santiādinā sakasakabhāvena paṇḍitehi dhāriyati sallakkhiyatītipi <bold>dhammo</bold>. Tepiṭako pana pāḷidhammo sakatthaparatthādibhee atthe dhāretīti <bold>dhammo</bold>. Keci tu vidū ‘‘pāpake akusale dhamme dhunāti kampeti viddhaṃsetīti <bold>dhammo</bold>’’ti dhūdhātuvasenapi nibbacanaṃ vadanti, taṃ maggadhamme atīva yujjati, phalanibbānapariyattidhammesu pana pariyāyena yujjati.</paragraph>
<paragraph line="516"><bold>Dhamma</bold>saddo pariyattihetuguṇanissattanijjīvatādīsu dissati. Ayañhi ‘‘dhammaṃ pariyāpuṇāti suttaṃ geyya’’ntiādīsu pariyattiyaṃ dissati. ‘‘Hetumhi ñāṇaṃ dhammapaṭisambhidā’’tiādīsu hetumhi.</paragraph>
<gatha1 line="517">‘‘Na hi dhammo adhammo ca, ubho samavipākino;</gatha1>
<gathalast line="518">Adhammo nirayaṃ neti, dhammo pāpeti suggati’’nti</gathalast>
<unindented line="519">Ādīsu guṇe. ‘‘Tasmiṃ kho pana samaye dhammā honti. Dhammesu dhammānupassī viharatī’’tiādīsu nissattanijjīvatāyaṃ.</unindented>
<paragraph line="520">Atha vā <bold>dhamma</bold>saddo sabhāvapaññāpuññapaññattiāpattipariyattinissattanijjīvatāvikāraguṇapacca- yapaccayuppannādīsu dissati. Ayañhi ‘‘kusalā dhammā akusalā dhammā abyākatā dhammā’’tiādīsu sabhāve dissati.</paragraph>
<gatha1 line="521">Yassete <pageBreak edition="M" number="0.0338" />caturo dhammā, saddhassa gharamesino;</gatha1>
<gathalast line="522">Saccaṃ dhammo dhiti cāgo, sa ve pecca na socatī’’ti</gathalast>
<unindented line="523">Ādīsu paññāyaṃ.</unindented>
<gatha1 line="524">‘‘Na hi dhammo adhammo ca, ubho samavipākino;</gatha1>
<gathalast line="525">Adhammo nirayaṃ neti, dhammo pāpeti suggati’’ntiādīsu</gathalast>
<paragraph line="526">Puññe. ‘‘Paññattidhammā, niruttidhammā, adhivacanādhammā’’tiādīsu paññattiyaṃ. ‘‘Pārājikā dhammā, saṅghādisesā dhammā’’tiādīsu āpattiyaṃ. ‘‘Idha bhikkhu dhammaṃ jānāti suttaṃ geyyaṃ veyyākaraṇa’’ntiādīsu pariyattiyaṃ. ‘‘Tasmiṃ kho pana samaye dhammā honti. Dhammesu dhammānupassī viharatī’’tiādīsu nissattanijjīvatāyaṃ. ‘‘Jātidhammā jarādhammā maraṇadhammā’’tiādīsu vikāre. ‘‘Channaṃ buddhadhammāna’’ntiādīsu guṇe. ‘‘Hetumhi ñāṇaṃ dhammapaṭisambhidā’’tiādīsu paccaye. ‘‘Ṭhitāvasā dhātu dhammaṭṭhitatā dhammaniyāmatā’’tiādīsu paccayuppanne.</paragraph>
<paragraph line="527">Atha vā <bold>dhamma</bold>saddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo. Tathā hi ‘‘idha bhikkhu dhammaṃ pariyāpuṇātī’’tiādīsu pariyattiyaṃ dissati. ‘‘Diṭṭhadhammo pattadhammo’’tiādīsu sacce. ‘‘Evaṃdhammā te bhagavanto ahesu’’ntiādīsu samādhimhi. ‘‘Saccaṃ dhammo dhiti cāgo’’ti evamādīsu paññāyaṃ. ‘‘Jātidhammānaṃ bhikkhave sattāna’’nti evamādīsu pakatiyaṃ. ‘‘Dhammo have rakkhati dhammacāri’’nti evamādīsu puññe. ‘‘Cattāro pārājikā dhammā’’tiādīsu <pageBreak edition="M" number="0.0339" />āpattiyaṃ. ‘‘Kusalā dhammā’’tiādīsu ñeyye. Evaṃ dhammasaddappavattivisayā vividhā aṭṭhakathācariyehi dassitā, tattha tattha pana ādisaddena yuttivisayādayo ca atthā gahetabbā. Tathā hi <bold>dhamma</bold>saddo –</paragraph>
<gatha1 line="528">‘‘Nesa dhammo mahārāja, yaṃ tvaṃ gaccheyya ekako;</gatha1>
<gathalast line="529">Ahampi tena gacchāmi, yena gacchasi khattiyā’’ti</gathalast>
<unindented line="530">Ādīsu yuttiyaṃ vattati. ‘‘Manañca paṭicca dhamme ca uppajjati manoviññāṇa’’ntiādīsu visaye. ‘‘Satañca dhammo na jaraṃ upetī’’ti ettha nibbāne vattati. Tatra yā nissattatā, sā eva nijjīvatā. Yo ca hetu, so eva paccayo.</unindented>
<paragraph line="531">Iccevaṃ –</paragraph>
<gatha1 line="532">Pariyattipaccayesu, guṇe nissattatāya ca;</gatha1>
<gathalast line="533">Sabhāve ceva paññāyaṃ, puññe paññattiyampi ca.</gathalast>
<gatha1 line="534">Āpattiyaṃ vikāre ca, paccayuppannakepi ca;</gatha1>
<gatha2 line="535">Saccasamādhipakati-ñeyyesu yuttiyampi ca;</gatha2>
<gathalast line="536">Visaye ceva nibbāne, <bold>dhamma</bold>saddo pavattati.</gathalast>
<paragraph line="537">Keci pana dhammasaddassa pavattivisayānaṃ dasadhāva paricchedaṃ vadanti.</paragraph>
<gatha1 line="538">Ñeyyamagge ca nibbāne, sabhāve atha jātiyaṃ;</gatha1>
<gatha2 line="539">Mane visayapuññesu, bhāve pāvacanepi ca;</gatha2>
<gathalast line="540">Imesu dasasvatthesu, <bold>dhamma</bold>saddo pavattati.</gathalast>
<paragraph line="541">Tatra <bold>atthuddhāro</bold>ti samānasaddavacanīyānaṃ atthānaṃ uddharaṇaṃ atthuddhāro.</paragraph>
<centered line="542"><bold>Ra</bold>kārantadhāturūpāni.</centered>
<subhead line="543">Lakārantadhātu</subhead>
<paragraph line="544"><bold>Pāla</bold><pageBreak edition="M" number="0.0340" /><bold>rakkhaṇe</bold>. ‘‘Rakkhaṇaṃ, tāṇaṃ, gopanaṃ, avanaṃ, pālanaṃ, rakkhā, rakkhaṇā, gutti’’ iccete pariyāyā. Pāleti, pālayati. Pālako, buddhapālo. Ambapālī gaṇikā. Samo bhavatu pālinā. Pālito, pālanaṃ, pāḷi.</paragraph>
<paragraph line="545">Ettha <bold>pāḷī</bold>ti atthaṃ pāletīti pāḷi, <bold>la</bold>ssa <bold>ḷa</bold>ttaṃ. Atha vā antodakaṃ rakkhaṇaṭṭhena mahato taḷākassa thirā mahatīti pāḷi viyāti <bold>pāḷi,</bold>pariyattidhammo. Aparo nayo pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā ca pakaṭṭhānaṃ vacanappabandhānaṃ āḷīti <bold>pāḷi</bold>.</paragraph>
<gatha1 line="546"><bold>Pāḷi</bold>saddo pāḷidhamme, taḷākapāḷiyampi ca;</gatha1>
<gathalast line="547">Dissate pantiyañceva, iti ñeyyaṃ vijānatā.</gathalast>
<unindented line="548">Ayañhi ‘‘pāḷiyā atthamupaparikkhantī’’tiādīsu pariyattidhammasaṅkhāte pāḷidhamme dissati. ‘‘Mahato taḷākassa pāḷī’’tiādīsu taḷākapāḷiyaṃ. ‘‘Pāḷiyā nisīdiṃsū’’tiādīsu pantiyaṃ, paṭipāṭiyā nisīdiṃsūti attho. Imasmiṃ panatthe dhātuyā kiccaṃ natthi. Pāṭipadiko hi pantivācako <bold>pāḷi</bold>saddo.</unindented>
<paragraph line="549"><bold>Tila sinehane</bold>. Teleti, telayati. Telaṃ, tilo, tilaṃ.</paragraph>
<paragraph line="550">Tattha <bold>tilo</bold>ti tilagaccho. <bold>Tila</bold>nti tapphalaṃ. Tato pana nikkhanto sineho <bold>telaṃ</bold>. So hi ‘‘tilānaṃ idanti tela’’nti vuccati. Yadi evaṃ ‘‘sāsapatela’’ntiādivacanaṃ na yujjeyyāti? No na yujjati, <bold>‘‘tilasinehane’’</bold>ti evaṃ vuttāya <bold>tila</bold>dhātuyā sāmaññato yassa <pageBreak edition="M" number="0.0341" />kassaci sinehassa vacanato. Tena ‘‘sāsapatelaṃ, madhukatela’’ntiādayo sāsane payogā dissanti. Mayaṃ pana <bold>tila</bold>dhātuvasena nipphannānaṃ tilagacchatapphalavācakānaṃ ‘‘tilo, tila’’nti saddarūpānaṃ pakāsanamukhena ‘‘tilānaṃ idanti tela’’nti vadāma, na pana tena vacanena sāsapādīnaṃ sinehassa atelattaṃ vadāma. Atha kiñcarahīti ce? Taddhitavidhāne viññunaṃ kosallatthaṃ <bold>tila</bold>saddaṃ paṭicca ‘‘tilānaṃ idanti tela’’nti vadāma. Sinehasaṅkhātassa sāsapādīnaṃ telassa vacanaṃ na jahāma, tasmā udāharaṇappakāsane ‘‘tilo, tilaṃ, tela’’nti avatvā ‘‘telaṃ, tilo, tila’’nti amhehi vuttaṃ. Idañhi vacanaṃ telassa sāmaññato sinehe pavattiṃ dīpeti. Teneva ca sāsane ‘‘tilatelaṃ, sāsapatela’’ntiādinā visesavacanampi dissatīti niṭṭhametthāvagantabbaṃ. Apica <bold>tela</bold>saddo yebhuyyena tilatele vattati, yathā <bold>miga</bold>saddo hariṇamigetipi daṭṭhabbaṃ.</paragraph>
<paragraph line="551"><bold>Jala apavāraṇe</bold>. Jāleti, jālayati. Jālaṃ, jālā. <bold>Jāla</bold>nti macchajālaṃ. <bold>Jālā</bold>ti aggijālā.</paragraph>
<paragraph line="552"><bold>Khala soceyye. Soceyyaṃ</bold>sucibhāvo. Khāleti, khālayati. Pakkhāleti, pakkhālayati.</paragraph>
<paragraph line="553"><bold>Tala patiṭṭhāyaṃ</bold>. Tāleti, tālayati. Tālo, talaṃ.</paragraph>
<paragraph line="554">Ettha <bold>tālo</bold>ti tiṇarājarukkho. <bold>Tala</bold>nti pāṇitalabhūmitalādi. Tañhi tālayati patiṭṭhāti ettha vatthujātanti <bold>talaṃ</bold>.</paragraph>
<paragraph line="555"><bold>Tula ummāne</bold>. Toleti, tolayati.</paragraph>
<paragraph line="556"><bold>Dula</bold><pageBreak edition="M" number="0.0342" /><bold>ukkhepe. Ukkhepo</bold>uddhaṃ khipanaṃ. Doleti, dolayati. Dolā.</paragraph>
<paragraph line="557">Ettha ca doliyati ukkhipiyati yattha nipanno dārako, yathānipannako vāti <bold>dolā</bold>.</paragraph>
<paragraph line="558"><bold>Vula nimmajjane</bold>. Voleti, voyalati.</paragraph>
<paragraph line="559"><bold>Mīla nimīlane</bold>. Mīleti, mīlayati. Mīlanaṃ, ummīlanaṃ, nimīlanaṃ.</paragraph>
<paragraph line="560"><bold>Mūla rohane</bold>. Mūleti, mūlayati. Mūlaṃ. Esā hi yadā patiṭṭhāyaṃ vattati, tadā <bold>bhūvādi</bold>gaṇikā, ‘‘mūlatī’’ti cassā rūpaṃ.</paragraph>
<paragraph line="561">Tattha <bold>mūla</bold>nti mūlayati rūhati rukkhādi etenāti mūlaṃ. Atha vā mūlayati chinnopi koci etena acchinnena punadeva rūhatīti <bold>mūlaṃ</bold>. Vuttañhi –</paragraph>
<gatha1 line="562">‘‘Yathāpi mūle anupaddave daḷhe,</gatha1>
<gatha2 line="563">Chinnopi rukkho punadeva rūhati;</gatha2>
<gatha3 line="564">Evampi taṇhānusaye anūhate,</gatha3>
<gathalast line="565">Nibbattati dukkhamidaṃ punappuna’’nti;</gathalast>
<paragraph line="566"><bold>Mūla</bold>saddassa atthuddhāro heṭṭhā <bold>bhūvādi</bold>gaṇe vutto.</paragraph>
<paragraph line="567"><bold>Kala pila khepe</bold>. Kāleti, kālayati. Kālo. Pileti, pilayati.</paragraph>
<paragraph line="568">Ettha <bold>kālo</bold>ti samayopi maccupi. Tatra samayo tesaṃ tesaṃ sattānaṃ āyuṃ kālayati khepeti divase divase appaṃ appaṃ karotīti kāloti vuccati. Vuttampi cetaṃ –</paragraph>
<gatha1 line="569">‘‘Kālo ghasati bhūtāni, sabbāneva sahattanā;</gatha1>
<gathalast line="570">Yo ca kālaghaso bhūto, sabhūtapacaniṃpacī’’ti.</gathalast>
<paragraph line="571">Maccu <pageBreak edition="M" number="0.0343" />pana kālayati tesaṃ tesaṃ sattānaṃ jīvitaṃ khepeti samucchedavasena nāsetīti kāloti vuccati. Tenāhu <bold>aṭṭhakathācariyā ‘‘kālo</bold>ti maccu. Kālayati sattānaṃ jīvitaṃ nāsetīti kālo. Kālena maccunā kato nāsitoti <bold>kālakato’’</bold>ti. ‘‘Maraṇaṃ hindaṃ maccu maṭṭu cuti kālo antako nikkhepo’’ti maraṇassābhidhānāni.</paragraph>
<paragraph line="572"><bold>Sulla sajjane</bold>. Sulleti, sullayati.</paragraph>
<paragraph line="573"><bold>Ila peraṇe</bold>. Ileti, ilayati.</paragraph>
<paragraph line="574"><bold>Vala bharaṇe</bold>. Vāleti, vālayati. Vālo.</paragraph>
<paragraph line="575"><bold>Lala icchāyaṃ</bold>. Laleti, lalayati.</paragraph>
<paragraph line="576"><bold>Dala vidāraṇe</bold>. Dāleti, dālayati, padāleti, padālayati. Kudālo.</paragraph>
<paragraph line="577"><bold>Kala gatisaṅkhyānesu</bold>. Kāleti, kālayati. Kālo, kalā. <bold>Kalā</bold>ti avayavo. Sā hi kālayitabbā saṅkhāyitabbāti <bold>kalā</bold>.</paragraph>
<paragraph line="578"><bold>Sīla upadhāraṇe. Upadhāraṇaṃ</bold>bhuso dhāraṇaṃ, patiṭṭhāvasena ādhārabhāvo. Sīleti, sīlayati. Sīlaṃ, sīlanaṃ.</paragraph>
<paragraph line="579">Ettha <bold>sīla</bold>nti sīleti upadhāreti taṃsamaṅgīpuggalaṃ apāyesu uppattinivāraṇavasena bhuso dhāretīti sīlaṃ. Atha vāsīliyati upacāriyati sappurisehi hadayamaṃsantaraṃ upanetvā dhāriyatīti <bold>sīlaṃ. Sīlana</bold>nti <bold>bhūvādi</bold>gaṇe avippakiṇṇatāsaṅkhātaṃ samādhānaṃ vuccati. Tattha ‘‘sīlatī’’ti rūpaṃ, idha pana ādhārabhāvasaṅkhātaṃ upadhāraṇaṃ vuccati. Ettha ca ‘‘sīleti, sīlayatī’’ti rūpāni. <bold>Aṭṭhakathāsu</bold>hi ‘‘kusalānaṃ dhammānaṃ <pageBreak edition="M" number="0.0344" />patiṭṭhāvasena ādhārabhāvo upadhāraṇa’’nti vutto.</paragraph>
<paragraph line="580"><bold>Vela kālopadese</bold>. Veleti, velayati. Velā. Keci <bold>‘‘vela</bold>iti dhātusaddo na hotī’’ti vadanti, taṃ na gahetabbaṃ, porāṇehi saddasatthavidūhi ‘‘velayatī’’ti rūpassa dassitattā.</paragraph>
<paragraph line="581"><bold>Pala mūla lavanapavanesu. Lavanaṃ</bold>chedanaṃ, <bold>pavanaṃ</bold>sodhanaṃ. Pāleti, pālayati. Palaṃ. <bold>Palaṃ</bold>nāma mānaviseso. Lokassa vimatiṃ pāleti lunāti sodheti cāti <bold>palaṃ</bold>. Mūleti, mūlayati. Saddasatthavidū pana ‘‘mūlayati kedāraṃ, mūlayati dhañña’’nti payogaṃ vadanti.</paragraph>
<paragraph line="582"><bold>Thūla paribrūhane. Paribrūhanaṃ</bold>vaḍḍhanaṃ. Thūleti, thūlayati. Thūlo puriso. Thūlā javena hāyanti.</paragraph>
<paragraph line="583"><bold>Pala gatiyaṃ</bold>. Paleti, palayati. Atthaṃ paleti na upeti saṅkhaṃ. Paleti rasamādāya. Yathā suttaguḷaṃ yattakehi suttehi veṭhitaṃ, tattakehi eva palayati.</paragraph>
<paragraph line="584"><bold>Ciṅgula paribbhamane</bold>. Ciṅguleti, ciṅgulayati. Ciṅgulayitvā. Atrāyaṃ pāḷi ‘‘yāvatikā abhisaṅkhārassa gati, tāvatikaṃ gantvā ciṅgulayitvā bhūmiyaṃ papatī’’ti. Tattha <bold>ciṅgulayitvā</bold>ti paribbhamitvā.</paragraph>
<centered line="585"><bold>La</bold>kārantadhāturūpāni.</centered>
<subhead line="586">Vakārantadhātu</subhead>
<paragraph line="587"><bold>Divu parikūjane. Parikūjanaṃ</bold>gajjanaṃ. Deveti, devayati. Devo ca paridevitvā. <bold>Devo</bold>ti megho.</paragraph>
<paragraph line="588"><bold>Divu</bold><pageBreak edition="M" number="0.0345" /><bold>addane. Addanaṃ</bold>gandhapisananti vadanti. Deveti, devayati.</paragraph>
<paragraph line="589"><bold>Civa bhāsāyaṃ</bold>. Civeti, civayati.</paragraph>
<centered line="590"><bold>Va</bold>kārantadhāturūpāni.</centered>
<subhead line="591">Sakārantadhātu</subhead>
<paragraph line="592"><bold>Pusa posane</bold>. Poseti, posayati. Imāni rūpāni kiñcāpi <bold>bhūvādi</bold>gaṇikaṃ ‘‘posetī’’ti rūpaṃ paṭicca hetukatturūpāni viya dissanti, tathāpi ‘‘aññepi devo posetī’’tiādikassa <bold>curādi</bold>gaṇikarūpassa dassanato suddhakattuvasena vuttānīti daṭṭhabbaṃ. Ubhinnaṃ pana kāritaṭṭhāne ‘‘posāpeti, posāpayatī’’ti hetukatturūpāni icchitabbāni.</paragraph>
<paragraph line="593"><bold>Pesa paṭiharaṇe</bold>. Peseti, pesayati.</paragraph>
<paragraph line="594"><bold>Pisa balapāṇanesu</bold>. Piseti, pisayati.</paragraph>
<paragraph line="595"><bold>Pasi nāsane</bold>. Paṃseti, paṃsayati.</paragraph>
<paragraph line="596"><bold>Jasi rakkhaṇe</bold>. Jaṃseti, jaṃsayati.</paragraph>
<paragraph line="597"><bold>Silesa silesane</bold>. Sileseti, silesayati. Sileso.</paragraph>
<paragraph line="598"><bold>Lūsa hiṃsāyaṃ</bold>. Lūseti, lūsayati.</paragraph>
<paragraph line="599"><bold>Punsa abhimaddane. Na</bold>kāro niggahītatthaṃ. Puṃseti, puṃsayati. Napuṃsako. Dhātu<bold>na</bold>kārassa lope ‘‘poso’’ iccapi rūpaṃ.</paragraph>
<paragraph line="600">Tattha <bold>na puṃsako</bold>ti itthibhāvapumbhāvarahito puggalo. So hi puriso viya sātisayaṃ paccāmitte na puṃseti abhimaddanaṃ <pageBreak edition="M" number="0.0346" />kātuṃ na sakkotīti <bold>napuṃsako</bold>ti vuccati. Keci pana ‘‘na pumā, na itthī’’ti napuṃsakoti vacanatthaṃ vadanti. Tathā hi saddasatthavidū taṃ puggalaṃ napuṃsakaliṅgavasena napuṃsakanti vadanti.</paragraph>
<paragraph line="601"><bold>Dhūsa kantikaraṇe</bold>. Dhūseti, dhūsayati.</paragraph>
<paragraph line="602"><bold>Rusa rosane. Rosanaṃ</bold>kopakaraṇaṃ. Roseti, rosayati. Roso. <bold>Roso</bold>ti kodho.</paragraph>
<paragraph line="603"><bold>Byusa ussagge</bold>. Byoseti, byosayati.</paragraph>
<paragraph line="604"><bold>Jasa hiṃsāyaṃ</bold>. Jāseti, jāsayati.</paragraph>
<paragraph line="605"><bold>Daṃsa daṃsane</bold>. Daṃseti, daṃsayati. Daṃsano. <bold>Daṃsano</bold>ti danto. Daṃsanti khādanīyaṃ vā bhojanīyaṃ vā etenāti <bold>daṃsano</bold>.</paragraph>
<paragraph line="606"><bold>Dasi dassane ca. Ca</bold>kāro daṃsanaṃ apekkhati. Daṃseti, daṃsayati. Vidaṃseti, vidaṃsayati sūriyo ālokaṃ.</paragraph>
<paragraph line="607"><bold>Tassa santajjane</bold>. Tasseti, tassayati puriso core.</paragraph>
<paragraph line="608"><bold>Vassu sattibandhane. Sattibandhanaṃ</bold>samatthatākaraṇaṃ. Vasseti, vassayati.</paragraph>
<paragraph line="609"><bold>Jasa tāḷane. Tāḷanaṃ</bold>paharaṇaṃ. Jāseti, jāsayati.</paragraph>
<paragraph line="610"><bold>Pasa bandhane</bold>. Pāseti, pāsayati. Pāso. Pāsanti bandhanti satte etenāti <bold>pāso,</bold>sakuṇapāsādi.</paragraph>
<paragraph line="611"><bold>Ghusi visaddane. Visaddanaṃ</bold>ugghosanaṃ. Ghoseti, ghosayati. Ghoso.</paragraph>
<paragraph line="612"><bold>Lasa silyayoge. Silyayogo</bold>lāsiyaṃ nāṭakanāṭanaṃ recakadānaṃ. Lāseti, lāsayati. Lāsento, lāsentī <pageBreak edition="M" number="0.0347" />. Atrāyaṃ pāḷi ‘‘vādentiyāpi lāsenti, naccantiyāpi lāsenti, lāsentiyāpi naccantī’’ti. Tattha <bold>lāsentī</bold>ti yā uplavamānā viya uṭṭhahitvā lāsiyanāṭakaṃ nāṭenti, recakaṃ denti.</paragraph>
<paragraph line="613"><bold>Bhūsa alaṅkāre</bold>. Bhūseti, bhūsayati. Vibhūseti, vibhūsayati. Bhūsanaṃ, vibhūsanaṃ.</paragraph>
<paragraph line="614"><bold>Vasa sinehanachedāvaharaṇesu. Avaharaṇaṃ</bold>corikāya gahaṇaṃ. Vāseti, vāsayati. Vasā.</paragraph>
<paragraph line="615"><bold>Tāsa vāraṇe. Vāraṇaṃ</bold>nivāraṇaṃ. Tāseti, tāsayati.</paragraph>
<paragraph line="616"><bold>Dhasa uñche</bold>. Dhāseti, dhāsayati.</paragraph>
<paragraph line="617"><bold>Bhasa gahaṇe</bold>. Bhāseti, bhāsayati.</paragraph>
<paragraph line="618"><bold>Pusa dhāraṇe</bold>. Poseti, posayati, ābharaṇaṃ dhāretīti attho.</paragraph>
<paragraph line="619"><bold>Tusi pisi kusi dasi bhāsāyaṃ</bold>. Tuṃseti, tuṃsayati. Piṃseti, piṃsayati. Kuṃseti, kuṃsayati. Daṃseti, daṃsayati.</paragraph>
<paragraph line="620"><bold>Khusi akkosane</bold>. Khuṃseti, khuṃsayati. Khuṃsanā.</paragraph>
<paragraph line="621"><bold>Gavesa maggane</bold>. Gaveseti, gavesayati. Gavesako, gavesito, gavesanā, gaveṭṭhi.</paragraph>
<paragraph line="622"><bold>Vāsa upasevāyaṃ</bold>. Vāseti, vāsayati. Vāso, āvāso.</paragraph>
<paragraph line="623"><bold>Hisi hiṃsāyaṃ</bold>. Hiṃseti, hiṃsayati.</paragraph>
<paragraph line="624"><bold>Nivāsa</bold>acchādane. Vatthaṃ nivāseti, nivāsayati. Pubbaṇhasamayaṃ nivāsetvā.</paragraph>
<paragraph line="625"><bold>Aṃsa</bold><pageBreak edition="M" number="0.0348" /><bold>saṅghāte</bold>. Aṃseti, aṃsayati. Aṃso, aṃsā.</paragraph>
<paragraph line="626">Ettha ca <bold>aṃso</bold>ti koṭṭhāsopi khandhopi vuccati. <bold>Aṃsā</bold>ti arisarogo.</paragraph>
<paragraph line="627"><bold>Misa sajjane</bold>. Meseti, mesayati.</paragraph>
<paragraph line="628"><bold>Rasa assādane</bold>. Raseti, rasayati. Raso. Rasiyate assādiyate janehīti <bold>raso</bold>.</paragraph>
<paragraph line="629"><bold>Rasa sinehane</bold>. Raseti, rasayati. Raso.</paragraph>
<paragraph line="630">Tattha <bold>rasetī</bold>ti sinehati. <bold>Raso</bold>ti sineho, sinehasambandho sāmaggirasoti vuccati, yaṃ sandhāya brāhmaṇā bhagavantaṃ ‘‘arasarūpo samaṇo gotamo’’ti avocuṃ.</paragraph>
<paragraph line="631"><bold>Siya asabbappayoge</bold>. Seseti, sesayati. Seso. <bold>Vi</bold>pubbo atisaye, <bold>vi</bold>pubbo atisaye, <bold>vi</bold>pubbo <bold>sisa</bold>dhātu atisaye vattati, viseseti, visesayati. Viseso, visiṭṭho, visesanaṃ.</paragraph>
<paragraph line="632"><bold>Missa sammisse</bold>. Misseti, missayati. Sammisseti, sammissayati. Misso, misso, missito, sammissito, sammisso iccādīni. <bold>Alambusājātake missā</bold>ti itthīnaṃ vattabbanāmaṃ, purisehi saddhiṃ sammissanatāya.</paragraph>
<paragraph line="633"><bold>Jusa paritakkane</bold>. Joseti, josayati.</paragraph>
<paragraph line="634"><bold>Masa pahāsane</bold>. Maseti, masayati.</paragraph>
<paragraph line="635"><bold>Marisa titikkhāyaṃ</bold>. Mariseti. Marisayati.</paragraph>
<paragraph line="636"><bold>Pisa pesane</bold>. Peseti, pesayati. Pesako, pesito.</paragraph>
<paragraph line="637"><bold>Ghusa</bold><pageBreak edition="M" number="0.0349" /><bold>sadde</bold>. Ghoseti, ghosayati. Ugghosayuṃ bodhimaṇḍe pamoditā. Ghoso.</paragraph>
<paragraph line="638"><bold>Disī uccāraṇe</bold>. Deseti, desayati. Desako, desetā, desito, desanā.</paragraph>
<paragraph line="639"><bold>Vasa acchādane</bold>. Vāseti, vāsayati. Nivāseti, nivāsayati. Vatthaṃ.</paragraph>
<centered line="640"><bold>Sa</bold>kārantadhāturūpāni.</centered>
<subhead line="641">Hakārantadhātu</subhead>
<paragraph line="642"><bold>Araha pūjāyaṃ</bold>. Araheti, arahayati. Arahā, arahaṃ. ‘‘Arahā, khīṇāsavo, asekkho’’ti arahato nāmāni.</paragraph>
<paragraph line="643"><bold>Sineha sinehane</bold>. Sineheti, sinehayati.</paragraph>
<paragraph line="644"><bold>Varaha hiṃsāyaṃ</bold>. Varaheti, varahayati. Varāho.</paragraph>
<paragraph line="645"><bold>Varāho</bold>ti sūkaropi hatthīpi vuccati. ‘‘Eṇeyyā ca varāhā cā’’ti ettha hi sūkaro ‘‘varāho’’ti vutto, ‘‘mahāvarāhassa…pe… nadīsu jaggato’’ti ettha pana hatthī ‘‘varāho’’ti.</paragraph>
<paragraph line="646"><bold>Raha cāge</bold>. Raheti, rahayati.</paragraph>
<paragraph line="647"><bold>Caha parikatthane</bold>. Caheti, cahayati.</paragraph>
<paragraph line="648"><bold>Maha pūjāyaṃ</bold>. Maheti, mahayati. Mahito rājā mahārājā. Vihāramaho, cetiyamaho.</paragraph>
<paragraph line="649"><bold>Piha icchāyaṃ</bold>. Piheti, pihayati. Pihā, pihālu, apiho, pihanīyā vibhūtiyo.</paragraph>
<paragraph line="650"><bold>Kuha</bold><pageBreak edition="M" number="0.0350" /><bold>vimhāpane</bold>. Kuheti, kuhayati. Kuhako. Kuhayati lokavimhāpanaṃ karotīti <bold>kuhako</bold>. Kuhanā.</paragraph>
<paragraph line="651"><bold>Saha parisahane. Parisahanaṃ</bold>khanti. Saheti, sahayati. Sahanaṃ. <bold>Bhūvādi</bold>gaṇikassa panassa ‘‘sahatī’’ti rūpaṃ.</paragraph>
<paragraph line="652"><bold>Garaha vinindane</bold>. Garaheti, garahayati. Garahā. <bold>Bhūvādi</bold>gaṇikassa panassa ‘‘garahatī’’ti rūpaṃ.</paragraph>
<centered line="653"><bold>Ha</bold>kārantadhāturūpāni.</centered>
<subhead line="654">Ḷakārantadhātu</subhead>
<paragraph line="655"><bold>Taḷa tāḷane</bold>. Tāḷeti, tāḷayati. Patāḷeti, patāḷayati. Tāḷaṃ. <bold>Tāḷa</bold>nti kaṃsatāḷādi.</paragraph>
<paragraph line="656"><bold>Taḷa āghāte</bold>. Pubbe viya rūpāni.</paragraph>
<paragraph line="657"><bold>Khaḷa bhede</bold>. Khaḷeti, khaḷayati.</paragraph>
<paragraph line="658"><bold>Iḷa thavane</bold>. Iḷeti, iḷayati.</paragraph>
<paragraph line="659"><bold>Juḷa peraṇe</bold>. Joḷeti, joḷayati.</paragraph>
<paragraph line="660"><bold>Pīḷa avagāhane</bold>. Pīḷeti, pīḷayati. Nippīḷeti, nippīḷayati. Pīḷanako, pīḷito, pīḷā, pīḷanaṃ, nippīḷanako.</paragraph>
<paragraph line="661"><bold>Laḷa upasevāyaṃ</bold>. Lāḷeti, lāḷayati. Upalāḷeti, upalāḷayati. <bold>Bhūvādi</bold>gaṇaṭṭhāya pana vilāsanatthe vattamānāya etissā ‘‘laḷatī’’ti rūpaṃ.</paragraph>
<paragraph line="662"><bold>Siḷa seḷane</bold>. Seḷeti, seḷayati. Seḷento. Ettha <bold>seḷetī</bold>ti seḷitasaddaṃ karoti.</paragraph>
<centered line="663"><bold>A</bold>vaggantadhāturūpāni.</centered>
<gatha1 line="664">Curādī <pageBreak edition="M" number="0.0351" />ettakā diṭṭhā, dhātavo me yathābalaṃ;</gatha1>
<gathalast line="665">Suttesvaññepi pekkhitvā, gaṇhavho atthayuttito.</gathalast>
<gatha1 line="666"><bold>Cura</bold>pamukhagaṇo me sāsanatthaṃ pavutto,</gatha1>
<gatha2 line="667">Supacurahitakāmo tampi sikkheyya dhīro;</gatha2>
<gatha3 line="668">Supacuranayapāṭhe satthuno tañhi sikkhaṃ,</gatha3>
<gathalast line="669">Piyusamiva manuññaṃ atthasāraṃ labhetha.</gathalast>
<centered line="670">Iti navaṅge sāṭṭhakathe piṭakattaye byappathagatīsu viññūnaṃ</centered>
<centered line="671">Kosallatthāya kate saddanītippakaraṇe</centered>
<centered line="672"><bold>Curādi</bold>gaṇaparidīpano aṭṭhārasamo paricchedo.</centered>
</body>
</document>