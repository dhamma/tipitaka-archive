<?xml version="1.0"?>
<document>
<metadata>
<normativeSource>http://tipitaka.org/romn/cscd/e0812n.nrf1.xml</normativeSource>
<archivePath>roman/anya/byakarana gantha-sangaho/subodhalankaratika/2. dosapariharavabodhaparicchedavannana.xml</archivePath>
<titlePath>2. Dosaparihārāvabodhaparicchedavaṇṇanā - Subodhālaṅkāraṭīkā - Byākaraṇa gantha-saṅgaho - Anya</titlePath>
</metadata>
<body>
<chapter line="1">2. Dosaparihārāvabodhaparicchedavaṇṇanā</chapter>
<hangnum line="2" number="68"></hangnum>
<gatha1 line="3"><bold>Kadāci kavikosallā, virodho sakalopya’yaṃ;</bold></gatha1>
<gathalast line="4"><bold>Dosasaṅkhyamatikkamma, guṇavīthiṃ vigāhate</bold>.</gathalast>
<hangnum line="5" number="69"></hangnum>
<gatha1 line="6"><bold>Tena vuttavirodhāna-mavirodho yathā siyā;</bold></gatha1>
<gathalast line="7"><bold>Tathā dosaparihārā-vabodho dāni nīyate</bold>.</gathalast>
<paragraph line="8" number="68-69"> Iccevaṃ <pageBreak edition="M" number="0.0104" /> dosavibhāgaṃ paricchijja idāni yathāvuttadosaparihārakkamamupadisitumāha <bold>‘‘kadācī’’</bold>tyādi. Sakalopi ayaṃ <bold>virodho</bold> viruddhatthantarādikato na koci eko eva dosesu, dosānaṃ vā <bold>saṅkhyaṃ</bold> gaṇanaṃ dosabhāvaṃ <bold>atikkamma</bold> paricchijja <bold>guṇānaṃ vīthiṃ</bold> padaviṃ guṇasabhāvataṃ <bold>vigāhate</bold> abbhupagacchati <bold>kadāci,</bold> na sabbadā. Kavino payujjakassa kosallā tādisavisayapariggahalakkhaṇanepuññakāraṇā, na tu yathā tathā ceti. <bold>‘‘Tene’’</bold>ccādi. Yenevaṃ, <bold>tena</bold> kāraṇena vuttānaṃ viruddhatthantarādīnaṃ virodhānaṃ <bold>yathā</bold> yena pakārena <bold>avirodho</bold> niddosatā <bold>siyā</bold> bhaveyya, <bold>tathā</bold> tena pakārena dosānaṃ <bold>parihāro</bold> dūrīkaraṇaṃ avabujjhati ñāyati etenāti avabodho, tassa avabodho, tannāmiko paricchedo idāni <bold>nīyate</bold> ānīyate vuccateti attho.</paragraph>
<paragraph line="9" number="68-69"> Evaṃ dosavibhāgaṃ paricchinditvā idāni yathāvuttadosānaṃ parihāratthamārabhanto <bold>‘‘kadācī’’</bold>tyādimāha. Sakalopi ayaṃ <bold>virodho</bold> padadosādiko <bold>dosasaṅkhyaṃ</bold> dosānaṃ, dosesu vā gaṇanaṃ dosabhāvaṃ atikkamma kadāci <bold>kavikosallā</bold> kavino byākaraṇābhidhānachandoalaṅkatiādīsu paricayalakkhaṇena paññāpāṭavena yato <bold>guṇavīthiṃ</bold> guṇapadaviṃ kevalaṃ guṇasabhāvaṃ <bold>vigāhate</bold> abbhupagacchati, <bold>tena</bold> kāraṇena <bold>vuttavirodhānaṃ</bold> yathāvuttapadadosādivirodhānaṃ <bold>avirodho</bold> aviruddhatā <bold>yathā <pageBreak edition="M" number="0.0105" /> siyā</bold> yena pakārena bhaveyya, <bold>tathā</bold> tena pakārena <bold>dosaparihārāvabodho</bold> yathāvuttapadadosādisambandhino pariharaṇakkamassa avabodhakāraṇattā tannāmikaparicchedo <bold>idāni</bold> laddhāvasare <bold>nīyate</bold> vuccate. Yathāvuttadosā kavisāmatthiyena niddosattaṃ bhajanti, tassa sāmatthiyassa upadesaṃ dassāmāti adhippāyo.</paragraph>
<subhead line="10">Padadosaparihāravaṇṇanā</subhead>
<paragraph line="11">Tattha viruddhatthantarassa parihāro yathā –</paragraph>
<hangnum line="12" number="70"></hangnum>
<gatha1 line="13"><bold>Vindantaṃ pākasālīnaṃ, sālīnaṃ dassanā sukhaṃ;</bold></gatha1>
<gathalast line="14"><bold>Taṃ kathaṃ nāma megho’yaṃ, visado sukhaye janaṃ</bold>.</gathalast>
<paragraph line="15" number="70"><bold>‘‘Vindanta’’</bold>miccādi. <bold>Pākena</bold> pariṇatabhāvena <bold>sālīnaṃ</bold> yuttānaṃ, manuññānaṃ vā <bold>sālīnaṃ</bold> rattasāliādīnaṃ sālijātīnaṃ dassanā <bold>sukhaṃ</bold> cetasikaṃ somanassaṃ vindantaṃ taṃ janaṃ <bold>visado</bold> ayaṃ megho ambudo kathaṃ nāma sukhayeti. Ettha tādisassa janassa asukhappadānaṃ garaḷassa meghassānurūpanti viruddhatthantaratā parihaṭā.</paragraph>
<paragraph line="16" number="70"> Tattha viruddhatthantarassa parihāro yathā evaṃ. <bold>‘‘Vindanti’’</bold>ccādi. <bold>Pākasālīnaṃ</bold> pariṇāmena yuttānaṃ, manuññānaṃ vā <bold>sālīnaṃ</bold> rattasāliādīnaṃ <bold>dassanā</bold> dassanahetu <bold>sukhaṃ</bold> cetasikasomanassaṃ <bold>vindantaṃ</bold> anubhontaṃ <bold>taṃ janaṃ</bold> taṃ kassakajanaṃ <bold>visado</bold> jaladāyako ayaṃ megho kathaṃ nāma sukhaye, na sukhayateva. Tādisassa janassa dukkhadānaṃ garaḷadāyakassa meghassāpi anurūpamiti viruddhaññattho apanīto hoti. Pākena sālinoti viggaho. Sukhaṃ karotīti sukhayeti nāmadhātu.</paragraph>
<centered line="17">Yathā vā –</centered>
<hangnum line="18" number="71"></hangnum>
<gatha1 line="19"><bold>Vināyakopi <pageBreak edition="M" number="0.0106" /> nāgosi,</bold></gatha1>
<gatha2 line="20"><bold>Gotamopi mahāmati;</bold></gatha2>
<gatha3 line="21"><bold>Paṇītopi rasāpeto,</bold></gatha3>
<gathalast line="22"><bold>Cittā me sāmi te gati</bold>.</gathalast>
<paragraph line="23" number="71"><bold>‘‘Vināyakopi’’</bold>ccādi. <bold>Vīnaṃ</bold> pakkhīnaṃ nāyako, garuḷo, satte vinetīti <bold>vināyako,</bold> vuddho, bhagavā ca. Tattha yadā vināyako garuḷo, tadā tu nāgo pannagosīti viruddhaṃ, pakkhantare tvaviruddhaṃ bhagavato āgussa rāgādino abhāvato. Imesaṃ gunnaṃ atisayena go <bold>gotamo</bold> hīnapasu, gotamavaṃsāvatiṇṇattā <bold>gotamo</bold> bhagavā ca. Hīnapasu ca tvaṃ mahāmati asīti viruddhaṃ accantahīnapasuno mahatiyā paññāya abhāvato. Pakkhantare tu na byāghāto. Paṇīto madhuro raso, uttamo ca sugato. Tattha madhurarasato apeto apagatosīti virujjhati, bhagavato tu rasehi siṅgārādīhi apetoti yujjati. <bold>Me</bold> mama. <bold>Sāmī</bold>ti āmantanaṃ. <bold>Te</bold> tava <bold>gati</bold> pavatti <bold>cittā</bold> abbhutāti. Ettha viruddhatthantaraṃ virodhālaṅkāraṃ silāghanīyanti tena taṃ parihaṭaṃ.</paragraph>
<paragraph line="24" number="71"><bold>Yathā vā</bold> uttadosassa parihāro īdiso vā. <bold>‘‘Vināyako’’</bold>ccādi. He <bold>sāmi</bold> tvaṃ <bold>vināyakopi</bold> garuḷopi <bold>nāgosi</bold> pannago asi. No ce, <bold>vināyakopi</bold> satte vinento eva <bold>nāgosi</bold> nikkileso asi. <bold>Gotamopi</bold> pasutamopi <bold>mahāmati</bold> mahāpaññavāsi. No ce, <bold>gotamopi</bold> gottato gotamoyeva <bold>mahāmati</bold> mahāpaññavāsi. <bold>Paṇītopi</bold> madhuropi <bold>rasāpeto</bold> madhurarasato apagatosi. No ce, <bold>paṇītopi</bold> uttamo eva <bold>rasāpeto</bold> siṅgārādirasato apagatosi. <bold>Te</bold> tuyhaṃ <bold>gati</bold> pavatti <bold>me</bold> mayhaṃ <bold>cittā</bold> acchariyā. <pageBreak edition="M" number="0.0107" /> Ettha garuḷassa nāgattañca pasutamassa paññavantattañca paṇītassa nirasattañca viruddhaṃ, tathāpi aññapakkhassa aviruddhattā viruddhatthantaradoso pasatthena viruddhālaṅkārena nirākato. Vīnaṃ pakkhīnaṃ nāyako, garuḷo. Satte vinetīti <bold>vināyako,</bold> buddho. Natthi <alternatives line="3" extra="null"><alternative source-abbr="vri" source="vipassana research institut">āgu</alternative><alternative source-abbr="ka." source="cambodian">ago</alternative></alternatives>  etassāti <bold>nāgo,</bold> buddho. Gunnamatisayena gotamo, pasu. Mahatī mati assāti <bold>mahāmati,</bold> buddho. Padhānattaṃ nīto <bold>paṇīto,</bold> madhuro raso. Rasato apetoti <bold>rasāpeto,</bold> buddhoti viggaho.</paragraph>
<centered line="25">Ajhatthassa yathā –</centered>
<hangnum line="26" number="72"></hangnum>
<gatha1 line="27"><bold>Kathaṃ tādiguṇābhāve,</bold></gatha1>
<gatha2 line="28"><bold>Lokaṃ toseti dujjano;</bold></gatha2>
<gatha3 line="29"><bold>Obhāsitāsesadiso,</bold></gatha3>
<gathalast line="30"><bold>Khajjoto nāma kiṃ bhave</bold>.</gathalast>
<paragraph line="31" number="72"><bold>‘‘Katha’’</bold>miccādi. Dujjano tādino guṇā lokaṃ tosenti, tādīnaṃ guṇānaṃ attani abhāve sati <bold>lokaṃ</bold> sattalokaṃ kathaṃ toseti, na tosetīti attho. Vuttamevatthantarena sādheti ‘‘khajjoto nāma obhāsitā dīpitā asesadisā yena tathāvidho kiṃ bhave, na bhaveyya tādino guṇassa abhāvato’’ti. Ettha khajjotassa adhikatthabhāvena sito obhāsitāsesadisattadoso ‘‘kathaṃ tādiguṇābhāve’’tiādivacobhaṅgiyā parihaṭo.</paragraph>
<paragraph line="32" number="72"><bold>Ajhatthassa yathā</bold>ti ettha parihāro ajjhāhāro, evamuparipi. <bold>‘‘Kathi’’</bold>ccādi. <bold>Dujjano</bold> guṇahīnajano <bold>tādiguṇābhāve</bold> santosajananakāraṇānaṃ tādisānaṃ sīlādiguṇānaṃ <pageBreak edition="M" number="0.0108" /> attani avijjamānatte sati <bold>lokaṃ</bold> sattalokaṃ kathaṃ toseti, na tosetiyeva, tathā hi khajjoto nāma obhāsitāsesadiso kiṃ bhave, na bhavatyeva. Ettha khajjotassa sakaladisobhāsanasaṅkhātamadhikatthadoso ‘‘kathaṃ tādiguṇābhāve’’ccādivākyalīlāya nirākato. Tādī ca te guṇā ceti viggaho.</paragraph>
<hangnum line="33" number="73"></hangnum>
<gatha1 line="34"><bold>Paheḷikāyamāruḷhā, na hi duṭṭhā kiliṭṭhatā;</bold></gatha1>
<gathalast line="35"><bold>Piyā sukhā’liṅgitaṃ ka-māliṅgati nu no iti</bold>.</gathalast>
<paragraph line="36" number="73"><bold>‘‘Paheḷikāyaṃ’’</bold>iccādi. <bold>Kiliṭṭhatā</bold> kiliṭṭhapadadoso paheḷikāya visaye āruḷhā sahī <bold>na hi</bold> no duṭṭho siyā. Kīdisīti āha <bold>‘‘piye’’</bold>ccādi. <bold>Itī</bold>ti nidassane. <bold>Piyā</bold> vallabhāya <bold>āliṅgitaṃ kaṃ</bold> janaṃ <bold>sukhaṃ</bold> kāyikaṃ cetasikañca <bold>no āliṅgati</bold> na saṃyujjati nu. <bold>Nu</bold>iti parivitakke nipāto. Ettha <bold>piyāti</bold> kiliṭṭhaṃ paheḷikāya samāropena parihaṭaṃ.</paragraph>
<paragraph line="37" number="73"><bold>‘‘Paheḷike’’</bold>ccādi. <bold>Kiliṭṭhatā</bold> kiliṭṭhapadadosasaṅkhātā paheḷikāyaṃ visaye āruḷhā ce, <bold>na hi duṭṭhā</bold> duṭṭhā na hoti. Kimudāharaṇaṃ? Piyā sukhāliṅgitaṃ kamāliṅgati nu no iti, <bold>iti</bold>saddassa nidassanatthattā sesaudāharaṇānametamupalakkhaṇanti ñātabbaṃ. No ce, evaṃpakārānamudāharaṇānamapariggahetabbattā <bold>iti</bold>saddo pakāratthoti. <bold>Piyā</bold> vallabhāya <bold>āliṅgitaṃ</bold> upaguhitaṃ <bold>kaṃ</bold> nāma janaṃ <bold>sukhaṃ</bold> kāyikamānasikaṃ <bold>no āliṅgati nu,</bold> āliṅgatevāti. Ettha <bold>piyā</bold>ti kiliṭṭhapadaṃ paheḷikāyamāropanena nirākataṃ hoti.</paragraph>
<hangnum line="38" number="74"></hangnum>
<gatha1 line="39"><bold>Yamake no payojeyya, kiliṭṭhapada’micchite;</bold></gatha1>
<gathalast line="40"><bold>Tato yamaka’maññaṃ tu, sabbametaṃmayaṃ viya</bold>.</gathalast>
<paragraph line="41" number="74"><bold>‘‘Yamake’’</bold>ccādi. <pageBreak edition="M" number="0.0109" /><bold>Tato añña</bold>nti icchitayamakato aññaṃ. <bold>Tu</bold>iti visesajotako. <bold>Etaṃmayaṃ viyā</bold>ti etena kiliṭṭhapadena nibbattaṃ viya.</paragraph>
<paragraph line="42" number="74"><bold>‘‘Yamake’’</bold>ccādi. Kiliṭṭhapadaṃ icchite yamake iṭṭhayamake no payojeyya nappayujjeyya, <bold>tato</bold> iṭṭhayamakato aññaṃ sabbaṃ yamakaṃ pana <bold>etaṃmayaṃ viya</bold> iminā kiliṭṭhapadadosena kataṃ viya hoti. Ettha iṭṭhayamakaṃ vuttanayena ñātabbaṃ, etena nibbattaṃ etaṃmayanti viggaho.</paragraph>
<centered line="43">Desavirodhino yathā –</centered>
<hangnum line="44" number="75"></hangnum>
<gatha1 line="45"><bold>Bodhisattappabhāvena, thalepi jalajānya’huṃ;</bold></gatha1>
<gathalast line="46"><bold>Nudantāni’va sucirā-vāsaklesaṃ tahiṃ jale</bold>.</gathalast>
<paragraph line="47" number="75"><bold>‘‘Bodhisatte’’</bold>ccādi. <bold>Bodhisattassa</bold> māyādeviyā sutassa vakkhamānassa visesassa taduppannadine sambhavā <bold>pabhāvena</bold> puññappabhāvato <bold>jalajāni</bold> ambujāni thalepi <bold>ahuṃ</bold> ahesuṃ acintanīyattā puññappabhāvassa. Kiṃ pana vāpyādīsu kiṃ karontāva <bold>tahiṃ</bold> tasmiñca jale <bold>suciraṃ</bold> sabbadāva āvasana<bold>māvāso</bold> tena jāto kleso taṃ <bold>nudantāniva</bold> dūrato jahantāniveti. Acintanīyattā puññappabhāvassa īdisampi acchariyamahosīti na desavirodho.</paragraph>
<paragraph line="48" number="75"><bold>Bodhisattappabhāvena</bold> bodhisattassa acinteyyānubhāvena <bold>jalajāni</bold> jalajasadisattā tannāmakāni padumakeravādīni <bold>tahiṃ jale</bold> visayattena pasiddhe tasmiṃ udake <bold>sucirāvāsaklesaṃ</bold> aticiraṃ nivāsato jātaāyāsaṃ <bold>nudantāni iva</bold> cajantāni iva thalepi <bold>ahuṃ</bold> ahesuṃ, vāpiādīsu kā kathā. Ettha jalajānaṃ thaluppattikathanasaṅkhātaṃ desavirodhaṃ acinteyyapuññappabhāvena īdisānaṃ <pageBreak edition="M" number="0.0110" /> acchariyānaṃ pātubhāvato ‘‘bodhisattappabhāvenā’’ti iminā nirākaroti. Bodhiyaṃ catumaggapaññāyaṃ sattoti ca, tassa pabhāvoti ca, suciraṃ āvāsoti ca, tena bhūto klesoti ca vākyaṃ.</paragraph>
<centered line="49">Kālavirodhino yathā –</centered>
<hangnum line="50" number="76"></hangnum>
<gatha1 line="51"><bold>Mahānubhāvapisuno, munino mandamāruto;</bold></gatha1>
<gathalast line="52"><bold>Sabbotukamayaṃ vāyi, dhunanto kusumaṃ samaṃ</bold>.</gathalast>
<paragraph line="53" number="76"><bold>‘‘Mahā’’</bold>iccādi. <bold>Mando</bold> mudubhūto māruto ayaṃ <bold>sabbotukaṃ</bold> sabbesu utūsu pupphanakaṃ <bold>kusumaṃ</bold> pupphaṃ <bold>samaṃ</bold> ekato katvā <bold>dhunanto</bold> vikiranto <bold>munino</bold> munisadisattā bhavissantamunibhāvena ca bodhisattassa, muninoyeva vā sammāsambodhisamadhigamasamaye mahānubhāvassa <bold>pisuno</bold> sūcako <bold>vāyi</bold> pavāyatīti. Ettha yadyapekadā sabbotukāsambhavo nānāutūsu nānākusumassa sambhavā, tathāpi bhagavato mahānubhāvapisunamīdisamekapadikaṃ sambhavatīti kālavirodho iminā parihaṭo.</paragraph>
<paragraph line="54" number="76"><bold>‘‘Mahānubhāve’’</bold>ccādi. Ayaṃ <bold>mandamāruto</bold> acaṇḍasamīraṇo <bold>sabbotukaṃ</bold> vasantādīsu sabbautūsu vikasantaṃ <bold>kusumaṃ</bold> pupphajātaṃ <bold>samaṃ</bold> ekato katvā <bold>dhunanto</bold> kampento <bold>munino</bold> ekantabhāvittā munisaṅkhātassa bodhisattassa, sammāsambodhisamadhigamasamaye bhūtattā munino sabbaññuno vā <bold>mahānubhāvapisuno</bold> mahantaṃ puññappabhāvaṃ pakāsento <bold>vāyi</bold> sampavāyīti. Ettha nānākāle sambhavantānampi kusumānaṃ ekakāle sambhavassa kālavirodhattepi bhagavato puññānubhāvo tādisamacchariyamekakkhaṇe janetuṃ samatthoti kālavirodhaṃ ‘‘mahānubhāvapisuno’’ti iminā nirākaroti. Mahānubhāvassa, mahānubhāvaṃ vā pisunoti vākyaṃ.</paragraph>
<centered line="55">Kalāvirodhino yathā –</centered>
<hangnum line="56" number="77"></hangnum>
<gatha1 line="57"><bold>Nimuggamanaso <pageBreak edition="M" number="0.0111" /> buddha-guṇe pañcasikhassapi;</bold></gatha1>
<gathalast line="58"><bold>Tantissaravirodho so, na sampīṇeti kaṃ janaṃ</bold>.</gathalast>
<paragraph line="59" number="77"><bold>‘‘Nimuggi’’</bold>ccādi. Buddhassa <bold>guṇe</bold> sīlādike aparimāṇe nimuggaṃ ogāḷhaṃ manaṃ cittaṃ yassa tassa <bold>pañcasikhassa</bold> gandhabbadevaputtassapi vīṇāya tantiyā saro kiriyākālamānalakkhaṇavilambitadutamajjhabhedabhinno chajjādiko tassa virodho kalāsatthapariniddiṭṭhakamavesamaṃ kaṃ janaṃ na sampīṇeti, pīṇetiyeva. Sammāsambuddhassa lokiyaguṇānubandhabuddhīnaṃ vikkhepappavattipi tathāvidhaṃ pīṇetīti. ‘‘Buddhaguṇe nimuggamanaso’’ti iminā kalāvirodho parihaṭo.</paragraph>
<paragraph line="60" number="77"><bold>‘‘Nimuggi’’</bold>ccādi. <bold>Buddhaguṇe</bold> sabbaññuno vimhayajanakasīlādiguṇasambhāre <bold>nimuggamanaso</bold> otiṇṇacittassa <bold>pañcasikhassapi</bold> gandhabbadevaputtassāpi so <bold>tantissaravirodho</bold> vīṇāya tantiyā ghaṭṭanakiriyā, addhamattikādikālo, hatthādīnaṃ sannivesalakkhaṇo mānoti imehi tīhi lakkhaṇehi yuttassa mandasīghamajjhimappamāṇehi bhinnassa chajjādisattasarassa kalāsatthāgatakkamassa vināsasaṅkhāto virodho <bold>kaṃ janaṃ na sampīṇeti,</bold> sampīṇeti eva. Ettha akantiyā kāraṇabhūto kalāsatthāgatakkamabhaṅgo lokuttarabuddhaguṇānugatabuddhiyā jātoti so bhaṅgo ‘‘nimuggamanaso buddhaguṇe’’ti vuttattā pītiyā kāraṇameveti na virodho. Nimuggo mano assāti ca, tantiyā saroti ca, tesaṃ virodhoti ca vākyaṃ.</paragraph>
<centered line="61">Lokavirodhino yathā –</centered>
<hangnum line="62" number="78"></hangnum>
<gatha1 line="63"><bold>Gaṇaye <pageBreak edition="M" number="0.0112" /> cakkavāḷaṃ so, candanāyapi sītalaṃ;</bold></gatha1>
<gathalast line="64"><bold>Sambodhisattahadayo, padittaṅgārapūritaṃ</bold>.</gathalast>
<paragraph line="65" number="78"><bold>‘‘Gaṇaye’’</bold>ccādi. Candanāya api sītalaṃ <bold>gaṇaye</bold> cintesi. Kintaṃ? Padittaṅgārapūritaṃ cakkavāḷaṃ. Ko so? <bold>Sambodhiyaṃ</bold> sabbaññutaññāṇe <bold>sattaṃ</bold> paribaddhaṃ <bold>hadayaṃ</bold> cittaṃ yassa so. Sabbaññutaññāṇānubandhabuddhino hi tādiso manobandhoti na lokavirodho.</paragraph>
<paragraph line="66" number="78"><bold>‘‘Gaṇaye’’</bold>ccādi. <bold>Sambodhisattahadayo</bold> sabbaññutaññāṇe āsattacitto <bold>so</bold> bodhisatto <bold>padittaṅgārapūritaṃ</bold> ādittaṅgārehi paripuṇṇaṃ <bold>cakkavāḷaṃ</bold> cakkavāḷagabbhaṃ <bold>candanāyapi</bold> candanato api <bold>sītalaṃ</bold> atisītalaṃ katvā <bold>gaṇaye</bold> cinteyyāti. Iṭṭhatthaluddhassa cittappavattiyā īdisattā aggino candanatopi adhikasītattakappanā ‘‘candanaṃ sītalaṃ, aggi uṇho’’ti pavattalokasīmāya viruddhā na hoti. Sambodhiyaṃ sattahadayaṃ yasseti ca, padittāni aṅgārānīti ca, tehi pūritanti ca viggaho.</paragraph>
<centered line="67">Ñāyavirodhino yathā –</centered>
<hangnum line="68" number="79"></hangnum>
<gatha1 line="69"><bold>Pariccattabhavopi tva-mupanītabhavo asi;</bold></gatha1>
<gathalast line="70"><bold>Acintyaguṇasārāya, namo te munipuṅgava</bold>.</gathalast>
<paragraph line="71" number="79"><bold>‘‘Pariccatte’’</bold>ccādi. <bold>Munipuṅgava</bold> munīnaṃ uttama pariccatto visaṭṭho bhavo sugatiduggatisaṅkhāto yenāti <bold>pariccattabhavopi</bold> tvaṃ upanīto ānīto pavattito bhavo vuḍḍhi yenāti <bold>upanītabhavo</bold> asi. Tasmā kāraṇā acintyaguṇasārāya te namo atthūti seso. Īdisaṃ na ñāyaviruddhamevaṃvidhattā munipuṅgavassa.</paragraph>
<paragraph line="72" number="79"><bold>‘‘Pariccatte’’</bold>ccādi. <bold>Munipuṅgava</bold> muniseṭṭha tvaṃ <bold>pariccattabhavopi</bold> apanītasugatiduggatibhavopi <bold>upanītabhavo</bold> lokassānītaabhivuddhiko <bold>asi</bold> bhavasi, <bold>acintyaguṇasārāya</bold> tato eva cintāvisayātikkantasāraguṇassa <bold>te</bold> tuyhaṃ namo atthūti sabbākārato bhavassa pariccattattā attani avijjamānaṃ <pageBreak edition="M" number="0.0113" /> sugatibhavaṃ lokassa detīti etaṃ ñāyāgataṃ na hotīti paṭibhāti, tathāpi ca sabbaññūnaṃ pavatti īdisāyevāti ñāyavirodho nirākato. Acintyā guṇasārā yasminti viggaho.</paragraph>
<centered line="73">Āgamavirodhino yathā –</centered>
<hangnum line="74" number="80"></hangnum>
<gatha1 line="75"><bold>Nevālapati kenāpi, vacīviññattito yati;</bold></gatha1>
<gathalast line="76"><bold>Sampajānamusāvādā, phuseyyāpattidukkaṭaṃ</bold>.</gathalast>
<paragraph line="77" number="80"><bold>‘‘Neve’’</bold>tiādi. <bold>Yatī</bold>ti bhikkhu <bold>kenāpi</bold> saha <bold>nevālapati</bold> na vadatyeva, tathāpi <bold>vacīviññattito</bold> copanavācāsaṅkhātena vacīviññattihetunā pavattito sampajānantassa musāvādato kāraṇā <bold>āpattidukkaṭaṃ</bold> ‘‘sampajānamusāvādassa hotī’’ti vuttadukkaṭāpatti <bold>phuseyya</bold> āpajjatīti. Ettha anālapato vacīviññattiyā kathaṃ musāvādoti abhidhammāpannavirodho natthi, aparavacanatthe tvīdiso virujjhatīti.</paragraph>
<paragraph line="78" number="80"><bold>‘‘Nevi’’</bold>ccādi. <bold>Yati</bold> samaṇo <bold>kenāpi</bold> kenaci saddhiṃ <bold>nevālapati</bold> no bhāsati, tathāpi <bold>vacīviññattito</bold> copanavācāsaṅkhātaviññattikāraṇā pavattanato <bold>sampajānamusāvādā</bold> sampajānantassa musābhaṇanato <bold>āpattidukkaṭaṃ</bold> dukkaṭāpattiṃ <bold>phuseyya</bold> āpajjeyyāti. Ettha anālapantassa vacīviññattito musāvādo kathaṃ sambhavatīti abhidhammāpannavirodho, ‘‘santiṃ āpattiṃ nāvikareyya, sampajānamusāvāda’ssa hotī’’ti nidānuddese niddiṭṭhavacīdvāre akiriyasamuṭṭhānā dukkaṭāpatti hotīti āgamavirodho nirākato. Musābhaṇanaṃ vinā āpatti kathaṃ bhavatīti? Yathā kāle avassamānameghato sañjātadubbhikkhaṃ ‘‘meghakataṃ dubbhikkha’’nti vattabbaṃ hoti, evaṃ kathetabbakāle akathanato sañjātā vacīdvāre akiriyasamuṭṭhānā dukkaṭāpattipi <pageBreak edition="M" number="0.0114" /> tato sañjātāti vattabbā hoti. Sampajānantassa musāvādoti ca, āpattiyeva dukkaṭanti ca vākyaṃ.</paragraph>
<centered line="79">Neyyassa yathā –</centered>
<hangnum line="80" number="81"></hangnum>
<gatha1 line="81"><bold>Marīcicandanālepa-lābhā <alternatives line="11" extra="null"><alternative source-abbr="vri" source="vipassana research institut">sītamarīcino</alternative><alternative source-abbr="sī." source="sri lanka">sitamarīcino</alternative></alternatives> ;</bold></gatha1>
<gathalast line="82"><bold>Imā sabbāpi dhavalā, disā rocanti nibbharaṃ</bold>.</gathalast>
<paragraph line="83" number="81"><bold>‘‘Marīcī’’</bold>tyādi. <bold>Sītamarīcino</bold> candassa <bold>marīciyo</bold> dīdhitiyo eva candanaṃ, tassa <bold>ālepo</bold> upadeho, tassa lābhena imā sabbāpi disā <bold>nibbhara</bold>matisayaṃ <bold>dhavalā</bold> setā rocantīti natthettha neyyatā marīciyā saddopāttatthāya tu.</paragraph>
<paragraph line="84" number="81"><bold>‘‘Marīci’’</bold>ccādi. <bold>Sītamarīcino</bold> candassa <bold>marīcicandanālepalābhā</bold> marīcisaṅkhātacandanālepassa paṭilābhato imā sabbāpi disā <bold>nibbhara</bold>matisayaṃ <bold>dhavalā</bold> setā <bold>rocanti</bold> dibbantīti. Disānaṃ dhavalakāraṇassa ‘‘marīcicandanālepalābhā sītamarīcino’’ti vuttattā neyyadoso na patiṭṭhāti, candanamiva candanaṃ, marīciyoyeva candanamiti ca, tassa ālepoti ca, tassa lābhoti ca viggaho.</paragraph>
<centered line="85">Yathā vā –</centered>
<hangnum line="86" number="81"></hangnum>
<gatha1 line="87"><bold>Manonurañjano māra-ṅganāsiṅgāravibbhamo;</bold></gatha1>
<gathalast line="88"><bold>Jinenā’samanuññāto, mārassa hadayānalo</bold>.</gathalast>
<paragraph line="89" number="82"><bold>‘‘Mano’’</bold>ccādi. Manaṃ passantānamanussarantānañca cittaṃ anurañjetīti <bold>manonurañjano,</bold> māraṅganānaṃ siṅgārakato <bold>vibbhamo</bold> vilāso jinena <bold>asamanuññāto</bold> abbhupagato <bold>mārassa</bold> vasavattino <bold>hadayānalo</bold> hadayaggi jāto. Soko cettha analatthe niruppito tassa <pageBreak edition="M" number="0.0115" /> tādisatthānativattanato, kāraṇantupacārenāti. Ettha yajjapi māraṅganāparājayo na saddopāttattho, tathāpi ‘‘siṅgāravibbhamo mārassa hadayaggī’’ti vutte sāmatthiyā māraṅganāparājayo gamyate, tathāvidhassa mārasokassa māraṅganāparājayābyabhicārato. Nevedisassa neyyatā, vaṅkavuttīdisī guṇoyeva bandhassa.</paragraph>
<paragraph line="90" number="82"> Vattabbassa ñāyopāttattā neyyadosaparihāratthamudāharati <bold>‘‘mano’’</bold>ccādi. <bold>Manonurañjano</bold> dassanasavanānussaraṇaṃ karontānaṃ janānaṃ cittamattani anurañjanto <bold>māraṅganāsiṅgāravibbhamo</bold> māravadhūnaṃ ratikīḷāhetubhūtakāmapatthanāsaṅkhātasiṅgārena katalīlā <bold>jinena</bold> jitapañcamārena satthunā <bold>asamanuññāto</bold> anabbhupagato asampaṭicchito <bold>mārassa</bold> vasavattino <bold>hadayānalo</bold> hadayaggi ahosīti. Analattena kappitakāriyabhūto soko māraṅganāsiṅgāravibbhamasaṅkhātakāraṇena saddhiṃ <alternatives line="19" extra="null"><alternative source-abbr="vri" source="vipassana research institut">abhedakappanāya</alternative><alternative source-abbr="ka." source="cambodian">analattakappanāya</alternative></alternatives>  ‘‘guḷo semhaṃ, tipusaṃ jaro’’tiādīsu viya tulyādhikaraṇabhāvena vutto hoti. Ettha kiñcāpi māraṅganānaṃ parājayavācako saddo natthi, tathāpi ‘‘siṅgāravibbhamo mārassa hadayānalo’’ti vutte māraṅganāparājayaṃ vinā tādisasokuppattikāraṇassa anadhigatattā aññathānupapattilakkhaṇasāmatthiyena tāsaṃ parājayo pakāsito hotīti īdisavaṅkavuttiyā bandhaguṇattā neyyadoso nirākato hotīti. Mano anurañjetīti ca, māraṅganānaṃ siṅgāroti ca, tena kato vibbhamoti ca vākyaṃ.</paragraph>
<centered line="91">Visesanāpekkhassa yathā –</centered>
<hangnum line="92" number="83"></hangnum>
<gatha1 line="93"><bold>Apayātāparādhampi, ayaṃ verī janaṃ jano;</bold></gatha1>
<gathalast line="94"><bold>Kodhapāṭalabhūtena, bhiyyo passati cakkhunā</bold>.</gathalast>
<paragraph line="95" number="83"><bold>‘‘Apayāte’’</bold>ccādi. <pageBreak edition="M" number="0.0116" /> Ayaṃ verī jano apayātāparādhampi jananti sambandho. Apayāto apagato aparādho yassa taṃ, kodhena pāṭalabhūtena setarattena. Iminā visesanāpekkhadoso parihaṭo.</paragraph>
<paragraph line="96" number="83"><bold>‘‘Apayāti’’</bold>ccādi. Ayaṃ verī jano <bold>apayātāparādhampi</bold> apagatāparādhampi janaṃ <bold>kodhapāṭalabhūtena</bold> kodhena bhūtasetalohitavaṇṇayuttena cakkhunā <bold>bhiyyo</bold> yebhuyyena passatīti. ‘‘Passatī’’ti vacanassa vijjamānattepi ‘‘cakkhunā’’ti visesyavacanaṃ ‘‘kodhapāṭalabhūtenā’’ti visesanassa labbhamānattā sātthakaṃ hotīti visesanāpekkhadoso nirākatoti. Apayāto apagato aparādho asmāti ca, kodhena pāṭalabhūtanti ca viggaho.</paragraph>
<centered line="97">Hīnatthassa yathā –</centered>
<hangnum line="98" number="84"></hangnum>
<gatha1 line="99"><bold>Appakānampi pāpānaṃ,</bold></gatha1>
<gatha2 line="100"><bold>Pabhāvaṃ nāsaye budho;</bold></gatha2>
<gatha3 line="101"><bold>Api nippabhatānīta-</bold></gatha3>
<gathalast line="102"><bold>Khajjoto hoti bhāṇumā</bold>.</gathalast>
<paragraph line="103" number="84"><bold>‘‘Appakāna’’</bold>miccādi. <bold>Budho</bold> paṇḍitaposo appakānaṃ pāpānampi kimutamadhikānaṃ <bold>pabhāvaṃ</bold> ānubhāvaṃ <bold>nāsaye</bold> appavattiṃ pāpeyya. Taṃ atthantaranyāsena sādheti. <bold>Bhāṇumā</bold> sūriyo nippabhataṃ ānīto khajjoto yena tathāvidho api hoti. ‘‘Mandappabho aya’’nti jotiriṅgaṇampi nopekkhati cakkavāḷakuharānucaritamahānubhāvopīti. Ettha <bold>apī</bold>tyādinā vacobhaṅgiyā hīnatthadoso parihaṭo.</paragraph>
<paragraph line="104" number="84"><bold>‘‘Appakāni’’</bold>ccādi. <bold>Budho</bold> paññavā <bold>appakānampi</bold> atimandānampi <bold>pāpānaṃ</bold> akusalānaṃ <bold>pabhāvaṃ</bold> vipākadānasāmatthiyasaṅkhātānubhāvaṃ <bold>nāsaye</bold> ahosikammatāpādanena nāseyya, <pageBreak edition="M" number="0.0117" /> bahūnaṃ pāpānaṃ vattabbameva natthi. Tamatthamatthantaranyāsālaṅkārena samattheti <bold>api</bold>ccādi. <bold>Bhāṇumā</bold> sūriyo <bold>nippabhatānītakhajjoto api</bold> nippabhatamāpāditajotiriṅgaṇehi samannāgatopi hotīti. Hīnapabhāvo hoti khajjopanake pahāya attano ālokaṃ karonto na hotīti adhippāyo. Ettha <bold>api nippabhati</bold>ccādivacanavilāsavasena hīnapakkhaṃ gahetvāpi sūriyaudārattasseva positattā ‘‘nippabhatānītakhajjoto’’ti visesanapadaṃ hīnatthadosaṃ na nissayati. Natthi pabhā yesanti ca, tesaṃ bhāvoti ca, taṃ ānītā khajjotā yeneti ca viggaho.</paragraph>
<centered line="105">Anatthassa yathā –</centered>
<hangnum line="106" number="85"></hangnum>
<gatha1 line="107"><bold>Na pādapūraṇatthāya, padaṃ yojeyya katthaci;</bold></gatha1>
<gathalast line="108"><bold>Yathā vande munindassa, pādapaṅkeruhaṃ varaṃ</bold>.</gathalast>
<paragraph line="109" number="85"><bold>‘‘Na pāde’’</bold>ccādi. Ettha <bold>vande</bold>iccādo heṭṭhā viya pādapūraṇassa kassaci abhāvena anatthābhāvo.</paragraph>
<paragraph line="110" number="85"><bold>‘‘Na pādi’’</bold>ccādi. Pādapūraṇatthāya gāthāpādānaṃ pūraṇasaṅkhātapayojanatthāya <bold>padaṃ</bold> nāmādikaṃ katthaci na yojeyya viññūti, <bold>yathā</bold> niratthakapadāyojane udāharaṇamevaṃ ‘‘munindassa varaṃ pādapaṅkeruhaṃ vande’’ti. Heṭṭhā duṭṭhodāharaṇe viya pādapūraṇatthaṃ kassaci padassa ayojitattā sātthakapadehi niratthakadoso nirākatoti. Mudunimmalasobhādisādhāraṇaguṇayogato paṅkeruhasadisaṃ upacārato paṅkeruhaṃ nāma. Pādameva paṅkeruhanti viggaho. visesanavisesyapadadosaparihāro.</paragraph>
<hangnum line="111" number="86"></hangnum>
<gatha1 line="112"><bold>Bhayakodhapasaṃsādi-</bold></gatha1>
<gatha2 line="113"><bold>Viseso tādiso yadi;</bold></gatha2>
<gatha3 line="114"><bold>Vattuṃ kāmīyate doso,</bold></gatha3>
<gathalast line="115"><bold>Na tatthe’katthatākato</bold>.</gathalast>
<paragraph line="116" number="86"><bold>‘‘Bhaye’’</bold>ccādi. <pageBreak edition="M" number="0.0229" /><bold>Bhaya</bold>ñca cittutrāso <bold>kodho</bold> ca doso <bold>pasaṃsā</bold> ca thuti, tā ādi yassa turitādino so tādiso viseso yadi vattuṃ <bold>kāmīyate</bold> icchīyate, <bold>tattha</bold> tasmiṃ bhayādivisese visaye ekatthatāya ekatthabhāvena kato doso natthi.</paragraph>
<paragraph line="117" number="86"> Idāni vākyadosaparihāratthamārabhati <bold>‘‘bhayakodhe’’</bold>ccādi. Bhayakodhapasaṃsādi cittutrāsapaṭighathutiādīhi samannāgato tādiso viseso vattuṃ <bold>yadi kāmīyate</bold> ce viññūhi icchīyate, <bold>tattha</bold> bhayakodhādike visese <bold>ekatthatākato</bold> ekatthabhāvena kato <bold>doso</bold> vākyadoso na bhavati. Bhayādivisese vattumicchite pubbuccāritapadassa punuccāraṇe ekatthadoso na hotīti adhippāyo. Bhayañca kodho ca pasaṃsā cāti ca, tā ādi yassa turitakotūhalaaccharāhāsasokapasādasaṅkhātassa atthavisesasseti ca viggaho. Tagguṇasaṃviññāṇaaññapadatthasamāsattā bhayādīsu kathitamapi gahetvā punappunaṃ kathanamavirodhaṃ. Eko attho yesaṃ padādīnaṃ te ekatthā, tesaṃ bhāvo ekatthatā, tāya katoti viggaho.</paragraph>
<centered line="118">Yathā –</centered>
<hangnum line="119" number="87"></hangnum>
<gatha1 line="120"><bold>Sappo sappo ayaṃ handa, nivattatu bhavaṃ tato;</bold></gatha1>
<gathalast line="121"><bold>Yadi jīvitukāmo’si, kathaṃ tamupasappasi</bold>.</gathalast>
<paragraph line="122" number="87"><bold>‘‘Yathe’’</bold>tyudāharati <bold>‘‘sappo’’</bold>iccādi. ‘‘Ayaṃ sappo sappo’’ti bhayenāmeḍitaṃ <bold>handā</bold>ti khede <bold>tato</bold> tamhā ṭhānā, sappato vā <bold>bhavaṃ</bold> bhavanto <bold>nivattatu</bold> gatamaggābhimukho āvattatu. <bold>Taṃ</bold> ṭhānaṃ, sappaṃ vā. Natthettha ekatthatādoso bhayenāmeḍitappayogato.</paragraph>
<paragraph line="123" number="87"><bold>‘‘Sappo’’</bold>ccādi. <pageBreak edition="M" number="0.0119" /><bold>Handa</bold> naṭṭho vata, ayaṃ sappo sappo bhavaṃ <bold>tato</bold> ṭhānato, sappato vā <bold>nivattatu</bold> āvattatu yadi jīvitukāmo asi, <bold>taṃ</bold> ṭhānaṃ, sappaṃ vā <bold>kathamupasappasi</bold> kathamupagacchasīti. Bhaye āmeḍitavacanattā ekatthatādoso natthi, jīvitukāmosīti ettha bindulopo.</paragraph>
<centered line="124">Padadosaparihāravaṇṇanā niṭṭhitā.</centered>
<subhead line="125">Vākyadosaparihāravaṇṇanā</subhead>
<centered line="126">Bhaggarītino yathā –</centered>
<hangnum line="127" number="88"></hangnum>
<gatha1 line="128"><bold>Yo koci rūpātisayo,</bold></gatha1>
<gatha2 line="129"><bold>Kanti kāpi manoharā;</bold></gatha2>
<gatha3 line="130"><bold>Vilāsātisayo kopi,</bold></gatha3>
<gathalast line="131"><bold>Aho buddhamahodayo</bold>.</gathalast>
<paragraph line="132" number="88"><bold>‘‘Yo’’</bold>iccādi. <bold>Rūpassa</bold> anubyañjanehi anubyañjitabāttiṃsavarapurisalakkhaṇopasobhitassa byāmappabhāketumālāvirājitassa <bold>atisayo</bold> ādhikkaṃ vācāgocarabhāvātikkamena avacanīyattā yo kociyeva. Mano anekalokassa cittaṃ haratīti <bold>manoharā</bold> cittamavaharantī <bold>kanti</bold> sobhā <bold>kāpi</bold> avacanapathā kāpiyeva. <bold>Vilāsassa</bold> gatyādino <bold>atisayo</bold> vacanapathātikkanto kopiyeva, tasmā buddhassa mahanto udayo abhivuḍḍhi aho abbhutoti. Ettha kiṃsaddenāraddhā rīti na katthaci bhaggā.</paragraph>
<paragraph line="133" number="88"><bold>‘‘Yo koci’’</bold>ccādi. <bold>Rūpātisayo</bold> suppahiṭṭhitapādatādidvattiṃsapurisalakkhaṇehi sobhitassa cittaṅgulitādiasītianubyañjanehi <pageBreak edition="M" number="0.0120" /> alaṅkatassa byāmappabhāketumālāhi ujjalassa rūpakāyassa ādhikyaṃ <bold>yo koci</bold>yeva manogocarabhāvaṃ vinā vacanavisayātikkantattā yo kociyeva. <bold>Manoharā</bold> lokassa cittaṃ harantī <bold>kanti</bold> sobhā <bold>kāpi</bold>yeva vacīvisayātikkantattā kāpiyeva. <bold>Vilāsātisayo</bold> visayabhūtapiyabhāvasaṅkhātassa gamanādivilāsassa ādhikyampi <bold>kopi</bold>yeva vuttakāraṇenevakopiyeva. Tato <bold>buddhamahodayo</bold> buddhassa mahābhivuddhisaṅkhāto udayo <bold>aho</bold> acchariyoti. Ettha sabbanāmikena <bold>kiṃ</bold> saddena vattumāraddhakkamo na katthaci bhinnoti bhaggarītidoso natthīti.</paragraph>
<hangnum line="134" number="89"></hangnum>
<gatha1 line="135"><bold>Abyāmohakaraṃ bandhaṃ, abyākiṇṇaṃ manoharaṃ;</bold></gatha1>
<gathalast line="136"><bold>Adūrapadavinyāsaṃ, pasaṃsanti kavissarā</bold>.</gathalast>
<paragraph line="137" number="89"><bold>‘‘Abyāmoha’’</bold>iccādi. Natthi dūramesanti adūrāni, tāniyeva padāni, tesaṃ <bold>vinyāso</bold> yāthāvato ṭhapanaṃ yassa taṃ. Tatoyeva abyākiṇṇo asammisso ca. So abyākiṇṇatāya eva manoharo cāti <bold>abyākiṇṇaṃ manoharaṃ</bold>. Teneva ‘‘ayamettha attho ayaṃ vā’’ti evaṃ byāmohaṃ na karotīti <bold>abyāmohakaro,</bold> taṃ. Pasādālaṅkārālaṅkitaṃ <bold>bandhaṃ</bold>. Kavīnaṃ issarā padhānā. Ye kaniṭṭhaṅguligaṇanāniṭṭhā, te <bold>pasaṃsanti</bold> thuvanti tādisabandhaguṇassātisayapasaṃsārahabhāvena.</paragraph>
<paragraph line="138" number="89"><bold>‘‘Abyāmohe’’</bold>ccādi. <bold>Adūrapadavinyāsaṃ</bold> nāmādipadānaṃ vohārakāle adūrasambandho yathā siyā, tathā paṭipāṭiyā padaṭṭhapanena samannāgataṃ <bold>abyākiṇṇaṃ,</bold> tatoyeva aññasambandhīpadehi asammissaṃ <bold>manoharaṃ,</bold> tatoyeva viññūnaṃ cittamārādhentaṃ <bold>abyāmohakaraṃ</bold> ‘‘imassattho imassattho eso eso vā’’ti saṃsayamanuppādentaṃ <bold>bandhaṃ</bold> pasādālaṅkārasaṃyuttaṃ bandhanaṃ <bold>kavissarā</bold> kavīnaṃ <pageBreak edition="M" number="0.0121" /> padhānā paṇḍibhajanā, kaniṭṭhaṅguliyā gaṇitabbā aggakavinoti adhippāyo. <bold>Pasaṃsanti</bold> thomenti. Byāmohaṃ na karotīti abyāmohakaro. Vi ākiṇṇo byākiṇṇo, na byākiṇṇo <bold>abyākiṇṇo</bold>. Natthi dūraṃ yesaṃ, tāniyeva padāni, tesaṃ <bold>vinyāso</bold> ṭhapanaṃ yassa bandhassāti viggaho.</paragraph>
<centered line="139">Yathā –</centered>
<hangnum line="140" number="90"></hangnum>
<gatha1 line="141"><bold>Nīluppalābhaṃ nayanaṃ,</bold></gatha1>
<gatha2 line="142"><bold>Bandhukaruciro’dharo;</bold></gatha2>
<gatha3 line="143"><bold>Nāsā hemaṅkuso tena,</bold></gatha3>
<gathalast line="144"><bold>Jinoyaṃ piyadassano</bold>.</gathalast>
<paragraph line="145" number="90"><bold>‘‘Yathe’’</bold>tyudāharati <bold>‘‘nīluppalābha’’</bold>miccādi. Yassa jinassa <bold>nayanaṃ</bold> nettaṃ <bold>nīluppalābhaṃ</bold> indīvaradvayanibhaṃ, <bold>adharo</bold> adharoṭṭho <bold>bandhukamiva</bold> bandhukakusumamiva <bold>ruciro</bold> kanto, <bold>nāsā</bold> nāsikā sayaṃ <bold>hemaṅkuso</bold> suvaṇṇaṅkusoyeva, <bold>tena</bold> kāraṇena ayaṃ jino piyaṃ madhuraṃ dassanamassāti <bold>piyadassano</bold>. Īdiso na byākiṇṇadoso, abyākiṇṇo pasādoyevāti.</paragraph>
<paragraph line="146" number="90"> Idāni byākiṇṇadosaparihāraṃ pariharati <bold>‘‘nīluppali’’</bold>ccādinā. <bold>Nayanaṃ</bold> yassa nettayugaḷaṃ <bold>nīluppalābhaṃ</bold> nīluppaladalasadisaṃ, <bold>adharo</bold> adharoṭṭho <bold>bandhukaruciro</bold> bandhukapupphamiva manuñño, <bold>nāsā</bold> nāsikā <bold>hemaṅkuso</bold> suvaṇṇaṅkusoyeva, <bold>tena</bold> kāraṇena ayaṃ jino <bold>piyadassano</bold> manuññadassano hotīti. Ettha pasādālaṅkārena yuttattā na byākiṇṇadoso. <bold>Ābhā</bold>saddo <bold>nibhā</bold>saddo viya ivattho. No ce, <bold>pabhā</bold>pariyāyo vā hoti. Bandhukamiva ruciroti ca, piyaṃ dassanaṃ yasseti ca viggaho. Iha dassanassa kattubhūtasādhujanasambandhattepi visayatteneva <pageBreak edition="M" number="0.0122" /> jinasambandho hotīti aññapadatthena tathāgato gahitoti.</paragraph>
<hangnum line="147" number="91"></hangnum>
<gatha1 line="148"><bold>Samatikkantagāmmatta-kantavācābhisaṅkhataṃ;</bold></gatha1>
<gathalast line="149"><bold>Bandhanaṃ rasahetuttā, gāmmattaṃ ativattati</bold>.</gathalast>
<paragraph line="150" number="91"><bold>‘‘Samatikkanti’’</bold>ccādi. Sammā atikkantaṃ niggataṃ. Gāmmassa bhāvo <bold>gāmmattaṃ</bold>. Yāsaṃ <bold>kantānaṃ</bold> madhurānaṃ vācānaṃ tāhi abhisaṅkhataṃ racitaṃ bandhanaṃ <bold>rasassa</bold> mādhuriyassa <bold>hetuttā</bold> kāraṇabhāvena <bold>gāmmattaṃ</bold> yathāvuttaṃ <bold>ativattati</bold> atikkamati.</paragraph>
<paragraph line="151" number="91"><bold>‘‘Samati’’</bold>ccādi. <bold>Samatikkantagāmmattakantavācābhisaṅkhataṃ</bold> visesato atikkantagāmmabhāvāhi kantavācāhi racitaṃ <bold>bandhanaṃ</bold> muttakādibandhanaṃ <bold>rasahetuttā</bold> paṇḍitānaṃ pītirasassa kāraṇattā yathāvuttagāmmadosaṃ <bold>ativattati</bold> atikkamma pavattatīti. Sammā atikkantaṃ gāmmattaṃ yāsaṃ, tāhiyeva kantavācāhi abhisaṅkhatanti ca, rasassa hetu, tassa bhāvoti ca viggaho.</paragraph>
<centered line="152">Yathā –</centered>
<hangnum line="153" number="92"></hangnum>
<gatha1 line="154"><bold>Dunoti kāmacaṇḍālo,</bold></gatha1>
<gatha2 line="155"><bold>So maṃ sadaya niddayo;</bold></gatha2>
<gatha3 line="156"><bold>Īdisaṃ byasanāpannaṃ,</bold></gatha3>
<gathalast line="157"><bold>Sukhīpi kimupekkhase</bold>.</gathalast>
<paragraph line="158" number="92"><bold>‘‘Yathe’’</bold>tyudāharati. Kāmāturā kāci vanitā attano piyaṃ patiṃ viravati <bold>‘‘dunoti’’</bold>ccādinā. Dayāya saha pavattīti <bold>sadaya</bold>iti anunayavasena piyassa āmantanaṃ, sānunayāmantanañhi tatonuggahābhikaṅkhāyamaccantamucitaṃ, so kāmo kandappo eva caṇḍālo akaṇḍo <pageBreak edition="M" number="0.0123" /> vā asayhopatāpāvahattā. Kāme caṇḍālattāropanañca ucitameva yatonena kayiramānamasahanamupatāpamasahamānā taṃ paribhavantaṃ vippalapati, <bold>niddayo</bold> nikkaruṇo, idamapi ucitamupatāpe nikkaruṇānaṃ tādisī gatīti. <bold>Maṃ dunoti</bold> adhikamupatāpeti niddayattā, na bhavantaṃ, teneva bhavaṃ sukhī. Iminā aññāsattataṃ tassa dīpeti. Yadi nāññāsattosi, nāhamekākinī bhavāmi. Asahāyānañhi paṭisattavo honti. Ekākittāyevāhamappaṭisaraṇattānena <alternatives line="27" extra="null"><alternative source-abbr="vri" source="vipassana research institut">dusāmīti</alternative><alternative source-abbr="?" source="unknown">duññāmīti</alternative></alternatives>  tava kāmaṃ tvaṃ sukhī hosi. Sanāthānaṃ tādisī vuttīti evaṃ sukhīpi tvaṃ īdisaṃ byasanamāpannaṃ <bold>kiṃ</bold> kasmā upekkhaseti. Evamayaṃ vaṅkavuttiyā attano, taṃ visayamanubhavantassa ca vimukhattaṃ nidassetītīdisaṃ na gāmmaṃ.</paragraph>
<paragraph line="159" number="92"> Gāmmadosaparihāre lakkhiyaṃ dasseti <bold>‘‘dunoti’’</bold>ccādi. Kāmataṇhābhibhūtā aṅganā attano vallabhaṃ nissāya evaṃ vilapati <bold>‘‘sadaya</bold> he kāruṇika <bold>so kāmacaṇḍālo</bold> so anaṅganīco <bold>niddayo</bold> nikkāruṇiko <bold>maṃ dunoti</bold> pīḷeti, <bold>sukhīpi</bold> mama viya anāthabhāvābhāvato sukhitopi tvaṃ īdisaṃ <bold>byasanāpannaṃ</bold> evaṃ kāmacaṇḍālena akāruṇena kataasayhasantāpasaṅkhātabyasanamanuppattaṃ <bold>maṃ kimupekkhase</bold> kasmā udāsīnosī’’ti. Attano dukkhāturattā dukkhadūrīkaraṇaṃ kāruṇikānaṃyeva visayanti ‘‘sadaye’’ti anunayavasena āmantanucitaṃ attano dukkhāturataṃ posetuṃ pīḷākārake kāme caṇḍālattāropanañca niddayattakathanañca ucitameva attani upekkhakattā. <bold>Sukhīpī</bold>ti iminā tassa paravisayāsattatāya aticāraṃ abbhupagameti. Evaṃ vaṅkavuttiyā attano vallabhe sānurāgattañca attani tassa tadabhāvattañca dassetīti. ‘‘Kaññe kāmayamānaṃ maṃ, na kāmayasi kiṃnvida’’nti ettha viya iha gāmmadoso natthīti <pageBreak edition="M" number="0.0124" /> gāmmadosaparihāramidaṃ. Kāmoyeva caṇḍālo kāmacaṇḍālo, saha dayāya yo vattatīti ca, natthi dayā asseti ca, sukhamassa atthīti ca viggaho. <bold>Api</bold>saddo akkhame.</paragraph>
<hangnum line="160" number="93"></hangnum>
<gatha1 line="161"><bold>Yatihīnaparihāro, na pune’dāni nīyate;</bold></gatha1>
<gathalast line="162"><bold>Yato na savanubbegaṃ, heṭṭhā yetaṃ vicāritaṃ</bold>.</gathalast>
<paragraph line="163" number="93"><bold>‘‘Yati’’</bold>ccādi. <bold>Vicārita</bold>nti ‘‘taṃ name sirasā cāmī-karavaṇṇaṃ tathāgata’’ntiādinā heṭṭhā pakāsitanti attho.</paragraph>
<paragraph line="164" number="93"><bold>‘‘Yatihīni’’</bold>ccādi. <bold>Yato</bold> yasmā <bold>savanubbegaṃ</bold> ‘‘dosānamuddesakkamena dosaparihārakkamo na vutto’’ti evaṃ viññūnamuppajjamānaṃ imassa ganthassa savanāsahanaṃ natthi, tato <bold>yatihīnaparihāro</bold> yatihīnadosassa pariharaṇavasena pavattamudāharaṇaṃ idāni puna <bold>na nīyate</bold> nāharīyateti. Iminādhigatamādo vuttatthameva samattheti. <bold>Heṭṭhā yetaṃ vicārita</bold>nti evaṃ yatihīnadosapariharaṇaṃ heṭṭhā anantaraparicchede vicāritaṃ ‘‘taṃ name sirasā cāmī-karavaṇṇaṃ tathāgata’’ntiādinā pakāsitanti. Ādo yatihīnadosapātubhāveyeva parihārakkamassāpi dassitattā ihādassanepi ganthassa ūnatā natthīti adhippāyo. Yati hīnā ettheti ca, tassa parihāroti ca, savane ubbeganti ca viggaho.</paragraph>
<centered line="165">Kamaccutassa yathā –</centered>
<hangnum line="166" number="94"></hangnum>
<gatha1 line="167"><bold>Udāracarito’si tvaṃ, tenevā’rādhanā tvayi;</bold></gatha1>
<gathalast line="168"><bold>Desaṃ vā dehi gāmaṃ vā, khettaṃ vā mama sobhanaṃ</bold>.</gathalast>
<paragraph line="169" number="94"><bold>‘‘Udāra’’</bold>iccādi. Udāraṃ udārattaṃ cāgātisayasambandhato caritaṃ atiguṇapavatti yassāti viggaho. Ettha ucitattā <pageBreak edition="M" number="0.0125" /> desādīnaṃ yācanakkamassa kamaccutassa parihāroyaṃ.</paragraph>
<paragraph line="170" number="94"><bold>‘‘Udāri’’</bold>ccādi. Tvaṃ puññavanta <bold>udāracaritosi</bold> cāgātisayayogato visāradapavattiyuttosi, <bold>teneva</bold> tena kāraṇeneva <bold>ārādhanā</bold> mama yācanā tvayi hoti. <bold>Desaṃ</bold> vājanapadaṃ vā, no ce, <bold>gāmaṃ</bold> vā saṃvasathaṃ vā, no ce, sobhanaṃ <bold>khettaṃ</bold> vā kedāraṃ vā mama dehīti anupubbaṃ hīnapadatthayācanā dāyakassa dānassāpi yācakassa icchitatthapaṭilābhassāpi anurūpattā kamaccutadosamapaneti. Udāraṃ caritaṃ assāti viggaho.</paragraph>
<centered line="171">Ativuttassa yathā –</centered>
<hangnum line="172" number="95"></hangnum>
<gatha1 line="173"><bold>Munindacandasambhūta-</bold></gatha1>
<gatha2 line="174"><bold>Yasorāsimarīcinaṃ;</bold></gatha2>
<gatha3 line="175"><bold>Sakalopya’yamākāso,</bold></gatha3>
<gathalast line="176"><bold>Nā’vakāso vijambhane</bold>.</gathalast>
<paragraph line="177" number="95"><bold>‘‘Muninda’’</bold>iccādi. Munindoyeva cando, tato sambhūtā pātubhūtā, yasorāsī eva marīciyo, tāsaṃ. Ayaṃ sakalo ākāsopi gaganameva, na tasseko padeso. <bold>Vijambhane</bold> byāpane nāvakāso tādisattā tāsaṃ marīcinanti nātivuttaṃ.</paragraph>
<paragraph line="178" number="95"><bold>‘‘Munindi’’</bold>ccādi. <bold>Munindacandasambhūtayasorāsimarīcinaṃ</bold> munindasaṅkhātacandato pātubhūtānaṃ kittisamūhasaṅkhātakiraṇānaṃ <bold>vijambhane</bold> byāpane ayaṃ sakalopi ākāso <bold>nāvakāso</bold> na okāso hotīti. Hetuphalādiekekakāraṇenāpi appameyyānaṃ sabbaññuguṇānaṃ pavattiyā appameyyasāmaññabhūtākāsassa niravakāsassa iva kathanamucitanti ativuttadoso iha na bhavati. Cando iva <pageBreak edition="M" number="0.0126" /> cando, munindo eva cando, tato sambhūtānaṃyeva yasānaṃ rāsī ca tā marīciyo cāti viggaho.</paragraph>
<hangnum line="179" number="96"></hangnum>
<gatha1 line="180"><bold>Vākyaṃ byāpannacittānaṃ, apetatthaṃ aninditaṃ;</bold></gatha1>
<gathalast line="181"><bold>Tenu’mmattādikānaṃ taṃ, vacanā’ññatra dussati</bold>.</gathalast>
<paragraph line="182" number="96"><bold>‘‘Vākya’’</bold>miccādi. Byāpannaṃ naṭṭhaṃ ayathāpavattaṃ cittaṃ yesaṃ, tesaṃ. <bold>Vākyaṃ</bold> vākyalakkhaṇopetaṃ. Apeto apagato suñño attho abhidheyyaṃ saṃvohārikaṃ yassa, taṃ. <bold>Aninditaṃ</bold> ahīḷitaṃ. <bold>Tena</bold> yathāvuttena kāraṇena. <bold>Taṃ</bold> vākyaṃ <bold>ummatto</bold> dhātukkhobhādinā khittacitto, so ādi yesaṃ bālādīnaṃ tesaṃ <bold>vacanā</bold> asaṅgatāya vācāya <bold>aññatra</bold> aññasmiṃ abyāpannacittavisaye <bold>dussati</bold> duṭṭhaṃ jāyate, ummattādīnaṃyeva tathāvidhāya vācāya ucitattāti.</paragraph>
<paragraph line="183" number="96"><bold>‘‘Vākya’’</bold>miccādi. <bold>Byāpannacittānaṃ</bold> viruddhabhāvamāpannacittānaṃ <bold>vākyaṃ</bold> syādyantatyādyantapadasamudāyarūpaṃ vākyaṃ <bold>apetatthaṃ</bold> apagatasamudāyatthaṃ <bold>aninditaṃ</bold> viññūhi garahitaṃ na hoti, <bold>tena</bold> kāraṇena <bold>ummattādikānaṃ</bold> ummattavedanaṭṭādīnaṃ <bold>vacanāññatra</bold> vacanaṃ vinā anummattādivacane <bold>taṃ</bold> samudāyatthasambandharahitaṃ vacanaṃ <bold>dussati</bold> dosaduṭṭhaṃ hoti. Byāpannaṃ cittaṃ yesanti ca, apeto attho assāti ca, ummatto ādi yesanti ca viggaho.</paragraph>
<centered line="184">Yathā –</centered>
<hangnum line="185" number="97"></hangnum>
<gatha1 line="186"><bold>Samuddo pīyate so’ya-maha’majja jarāturo;</bold></gatha1>
<gathalast line="187"><bold>Ime gajjanti jīmūtā, sakkasse’rāvaṇo piyo</bold>.</gathalast>
<paragraph line="188" number="97"><bold>‘‘Yathe’’</bold>tyudāharati <bold>‘‘samuddo’’</bold>iccādi. Na hettha ‘‘samuddo pīyate’’iccādino padasamudāyassa koci eko attho gayhati, yo so bandhattho siyā. Avayavatthā <pageBreak edition="M" number="0.0127" /> eva tu ayosalākākappāpaṭibhantīti īdisamapetatthamaninditaṃ viññeyyaṃ byāpannacittānaṃ.</paragraph>
<paragraph line="189" number="97"><bold>‘‘Samuddo’’</bold>ccādi. So ayaṃ samuddo pīyate yena kenaci pīyate, ahaṃ ajja <bold>jarāturo</bold> jararogābhibhūto, ime <bold>jīmūtā</bold> meghā <bold>gajjanti</bold> thanayanti. Sakkassa erāvaṇo piyoti. Idaṃ ninditāninditānaṃ dvinnamudāharaṇaṃ. Idaṃ vākyaṃ avayavatthamantarena samudāyato gamyamānatthassābhāvā apetatthaṃ nāma hoti. Īdisaṃ vākyaṃ ummattakādīhi vuttamappītikaraṃ na hoti, aññehi vuttaṃ pana kaṇṇe ayosalākā viya appītikaraṃ. Jarāya āturoti vākyaṃ.</paragraph>
<hangnum line="190" number="98"></hangnum>
<gatha1 line="191"><bold>Sukhumālāvirodhitta-dittabhāvappabhāvitaṃ;</bold></gatha1>
<gathalast line="192"><bold>Bandhanaṃ bandhapharusa-dosaṃ saṃdūsayeyya taṃ</bold>.</gathalast>
<paragraph line="193" number="98"><bold>‘‘Sukhumāli’’</bold>ccādi. Na virujjhati sīlenāti avirodhī, tassa bhāvo avirodhittaṃ. Sukhumālassa avirodhittaṃ yassa so dittabhāvo, tena <bold>pabhāvitaṃ</bold> vaḍḍhitaṃ saṃyuttaṃ <bold>taṃ</bold> bandhanaṃ bandhapharusadosaṃ <bold>saṃdūsayeyya</bold> nāsayeti attho.</paragraph>
<paragraph line="194" number="98"><bold>‘‘Sukhumāli’’</bold>ccādi. <bold>Sukhumālāvirodhittadittabhāvappabhāvitaṃ</bold> ‘‘aniṭṭhurakkharappāye’’ccādinā vuccamānasukhumālaguṇassa aviruddhabhāvasamannāgatena vaṇṇānaṃ aññamaññasaṅgabhilakkhaṇena <bold>dittabhāvena</bold> piyabhāvena anubrūhitaṃ <bold>taṃ</bold> bandhanaṃ <bold>bandhapharusadosaṃ</bold> bandhapharusasaṅkhātadosaṃ <bold>saṃdūsayeyya</bold> nāseyya, <bold>taṃ</bold> bandhapharusadosanti vā sambandhoti. Na virujjhati sīlenāti avirodhī, tassa bhāvoti ca, sukhumālassa avirodhittaṃ yassāti ca, soyeva dittassa bhāvoti ca, tena pabhāvitanti ca vākyaṃ.</paragraph>
<centered line="195">Yathā –</centered>
<hangnum line="196" number="99"></hangnum>
<gatha1 line="197"><bold>Passantā <pageBreak edition="M" number="0.0128" /> rūpavibhavaṃ, suṇantā madhuraṃ giraṃ;</bold></gatha1>
<gathalast line="198"><bold>Caranti sādhū sambuddha-kāle keḷiparammukhā</bold>.</gathalast>
<paragraph line="199" number="99"><bold>‘‘Yathe’’</bold>tyudāharati <bold>‘‘passantā’’</bold>iccādi. Keḷiyā kīḷāya parammukhā vigatacchandā carantīti sambandho.</paragraph>
<paragraph line="200" number="99"><bold>‘‘Passante’’</bold>ccādi. <bold>Sādhū</bold> sajjanā <bold>sambuddhakāle</bold> sambuddhassa dharamānakāle <bold>rūpavibhavaṃ</bold> tassa rūpasampattiṃ <bold>passantā</bold> cakkhuṃ santappetvā olokentā <bold>madhuraṃ giraṃ</bold> tasseva bhagavato aṭṭhaṅgasamannāgataṃ madhuravacanaṃ suṇantā <bold>keḷiparammukhā</bold> kīḷāya vimukhā kīḷābhiratirahitā <bold>caranti</bold> gacchanti pavattantīti. Kevalaṃ pharusasithilavaṇṇehi vinā sukhuccāraṇīyavaṇṇehi sambhūtasukhumālaguṇāvirodhaaññamaññasaṅgatavaṇṇavisadappavattaguṇayuttattā ettha bandhapharusadoso natthi. Keḷiyā parāni parivattitāni mukhāni etesanti viggaho. Ettha <bold>kālo</bold>ti kiriyā. Sā ca atthato tadākārappavattasambandhoyeva. Loko pana visuṃ eko padatthoyevāti voharati. vākyadosaparihāro.</paragraph>
<centered line="201">Vākyadosaparihāravaṇṇanā niṭṭhitā.</centered>
<subhead line="202">Vākyatthadosaparihāravaṇṇanā</subhead>
<centered line="203">Apakkamassa yathā –</centered>
<hangnum line="204" number="100"></hangnum>
<gatha1 line="205"><bold>Bhāvanādānasīlāni, sammā sampāditāni’ha;</bold></gatha1>
<gathalast line="206"><bold>Nibbānabhogasaggādi-sādhanāni na saṃsayo</bold>.</gathalast>
<paragraph line="207" number="100"><bold>‘‘Bhāvanā’’</bold>iccādi. Ettha bhāvanādīni niddisitvā yathākkamaṃ nibbānādīnaṃ niddesena apakkamadoso parihaṭo.</paragraph>
<paragraph line="208" number="100"><bold>‘‘Bhāvane’’</bold>ccādi. <pageBreak edition="M" number="0.0129" /><bold>Iha</bold> manussaloke <bold>sammā sampāditāni</bold> kammaphalaṃ saddahitvā yathāvidhi sampāditāni attano santāne pavattāpitāni bhāvanādānasīlāni <bold>nibbānabhogasaggādisādhanāni</bold> yathākkamaṃ nibbānaupabhogaparibhogasampattisagguppattiādīnaṃ hetubhāvena sādhakāni honti, ettha sādhane na saṃsayo hotīti. Iha bhāvanādayo uddisitvā uddesakkamaṃ anatikkamma nibbānādīnamanuddesassa katattā apakkamavākyatthadosassa okāso na hoti.</paragraph>
<hangnum line="209" number="101"></hangnum>
<gatha1 line="210"><bold>Uddiṭṭhavisayo <alternatives line="35" extra="null"><alternative source-abbr="vri" source="vipassana research institut">koci</alternative><alternative source-abbr="ka. sī." source="ka. sī.">kopi</alternative></alternatives> , viseso tādiso yadi;</bold></gatha1>
<gathalast line="211"><bold><alternatives line="43" extra="null"><alternative source-abbr="vri" source="vipassana research institut">Anuddiṭṭhesu</alternative><alternative source-abbr="?" source="unknown">anudiṭṭhesu</alternative></alternatives>  neva’tthi, doso kamavilaṅghane</bold>.</gathalast>
<paragraph line="212" number="101"><bold>‘‘Uddiṭṭhe’’</bold>ccādi. Uddiṭṭhā paṭhamaṃ yuttā atthā visayo gocaro yassa uddesānuddesasambandhavijānanalakkhaṇassa visesassa so tādiso koci viseso <bold>anuddiṭṭhesu</bold> yathākkamamuddesakamānamatikkamena puna atthantaranissayena parāmaṭṭhesu yadi bhaveyya, <bold>kamassa</bold> yathoddiṭṭhesu anukkamassa <bold>vilaṅghane</bold> atikkame doso nevatthi.</paragraph>
<paragraph line="213" number="101"><bold>‘‘Uddiṭṭhe’’</bold>ccādi. <bold>Uddiṭṭhavisayo</bold> paṭhamaṃ payuttatthavisayo tādiso <bold>koci viseso</bold> uddesānuddesānaṃ ‘‘idamassa pubbakathanaṃ, idamassa pacchākathana’’nti evaṃ aññamaññāpekkhalakkhaṇasambandhaparijānanalakkhaṇo viseso <bold>anuddiṭṭhesu</bold> atthantaraṃ nissāya puna vuttesu yadi ‘‘bhaveyyā’’ti seso. <bold>Kamavilaṅghane</bold> uddesānuddesānaṃ kamātikkame <bold>doso</bold> satthaññūnaṃ sutikāle asahanakāraṇaṃ nevatthīti. Uddiṭṭhā paṭhamuccāritā atthā visayo gocaro asseti ca, kamassa vilaṅghananti ca vākyaṃ.</paragraph>
<centered line="214">Yathā –</centered>
<hangnum line="215" number="102"></hangnum>
<gatha1 line="216"><bold>Kusalākusalaṃ <pageBreak edition="M" number="0.0130" /> abyā-kata’miccesu pacchimaṃ;</bold></gatha1>
<gathalast line="217"><bold>Abyākataṃ pākadaṃ na, pākadaṃ paṭhamadvayaṃ</bold>.</gathalast>
<paragraph line="218" number="102"><bold>‘‘Yathe’’</bold>tyudāharati <bold>‘‘kusale’’</bold>ccādi. <bold>Kusalaṃ</bold> kāmāvacarādikamekavīsatividhaṃ, <bold>akusalañca</bold> dvādasavidhaṃ, <bold>abyākataṃ</bold> vipākakriyāsaṅkhātamiti <bold>etesu</bold> tīsu <bold>pacchimaṃ</bold> abyākataṃ, pākaṃ vipākaṃ dadātīti <bold>pākadaṃ. Ne</bold>ti nipātapadaṃ. <bold>Paṭhamadvayaṃ</bold> kusalākusalaṃ pākaṃ dadātīti <bold>pākada</bold>nti. Ettha apākadattaṃ abyākatasseva, pākadattaṃ tesameva dvinnanti viseso daṭṭhabbo.</paragraph>
<paragraph line="219" number="102"><bold>‘‘Kusale’’</bold>ccādi. <bold>Kusalaṃ</bold> kāmāvacarādiekavīsatikusalañca <bold>akusalaṃ</bold> dvādasavidhaṃ akusalañca <bold>abyākataṃ</bold> vipākakriyārūpanibbānavasena catubbidhamabyākatañca <bold>iccesu</bold> evametesu tīsu <bold>pacchimaṃ</bold> uddesakkamena pacchimamabyākataṃ <bold>pākadaṃ na</bold> vipākadāyakaṃ na hoti, <bold>paṭhamadvayaṃ</bold> kusalākusalaṃ <bold>pākadaṃ</bold> yathāsakaṃ vipākadāyakaṃ hotīti. ‘‘Yathāsaṅkhyamanudeso samāna’’nti <note>pāṇini 1.3.10 suttamidaṃ. anudissate iti anudeso, pacchā uccārito iccattho ‘‘samānaṃ’’iti sambandhechaṭṭhī (katvabodhinī)</note> vuttattā uddiṭṭhehi samānamanuddiṭṭhānameva samasaṅkhyāya labbhamānattā saṅkhyāyānatikkamo hoti. Ettha pana kusalādisabhāvato tividhattepi vipākadānādānavasena duvidhakusalākusalādivisayabhūtavisesassa pavattiyā vatticchāto paṭhamaṃ vattabbataṃ vinā kamena nissayanaṃ nāma natthīti apakkamadoso na hotīti.</paragraph>
<hangnum line="220" number="103"></hangnum>
<gatha1 line="221"><bold>Saguṇānā’vikaraṇe, kāraṇe sati tādise;</bold></gatha1>
<gathalast line="222"><bold>Ocityahīnatāpatti, natthi bhūtatthasaṃsino</bold>.</gathalast>
<paragraph line="223" number="103"><bold>‘‘Saguṇāna’’</bold>miccādi. <pageBreak edition="M" number="0.0131" /> Sotūnaṃ attatthanipphādanādike tādise <bold>kāraṇe</bold> hetumhi sati <bold>bhūtaṃ</bold> yathāpavattaṃ <bold>atthaṃ</bold> attano caritalakkhaṇaṃ <bold>saṃsino</bold> vadantassa sassa attano, sānaṃ vā guṇānaṃ <bold>āvikaraṇe</bold> adhikāravasena ‘‘pūjanīyataro loke’’iccādikathane ocikyahīnatāya <bold>āpatti</bold> pāpuṇanaṃ sambhavo natthi.</paragraph>
<paragraph line="224" number="103"><bold>‘‘Saguṇi’’</bold>ccādi. <bold>Tādise kāraṇe sati</bold> sotūnaṃ attatthanipphādanādike tādise hetumhi vijjamāne <bold>bhūtatthasaṃsino</bold> attani vijjamānakāyādisaṃvaralakkhaṇaguṇasaṅkhātamatthaṃ ‘‘pūjanīyataro loke ahameko’’iccādinā tādisāvasare vadantassa <bold>saguṇānaṃ</bold> sassa attano, sānaṃ vā sakānaṃ guṇānaṃ <bold>āvikaraṇe</bold> pākaṭīkaraṇe <bold>ocityahīnatāpatti</bold> ocityahīnasaṅkhātadosassāpatti natthīti. <bold>Sa</bold>saddassa attaattaniyavācakattā sassa attano guṇā se ca te guṇā ceti vā viggaho. Bhūtoyeva attho, taṃ saṃsati vadati sīlenāti viggaho.</paragraph>
<hangnum line="225" number="104"></hangnum>
<gatha1 line="226"><bold>Ocityaṃ nāma viññeyyaṃ, loke vikhyātamādarā;</bold></gatha1>
<gathalast line="227"><bold>Tattho’padesapabhavā, sujanā kavipuṅgavā</bold>.</gathalast>
<paragraph line="228" number="104"><bold>‘‘Ocitya’’</bold>miccādi. <bold>Loke</bold> sattaloke <bold>vikhyātaṃ</bold> pasiddhaṃ <alternatives line="58" extra="null"><alternative source-abbr="vri" source="vipassana research institut">ābālajanaṃ</alternative><alternative source-abbr="ka." source="cambodian">ābālajanānaṃ</alternative></alternatives>  yathāsakamanurūpaṃ vijānanato <bold>ocityaṃ</bold> ucitabhāvo nāmeti pasiddhiyaṃ <bold>ādarā</bold> ādarena ussāhena tato paramādaraṇīyassābhāvato, na hi anucitaṃ kiñci kenāpyādaraṇīyaṃ sabbathā anassādanīyattā, viññeyyaṃ ‘‘sotūna’’nti seso. <bold>Tattha</bold> tasmiṃ ocitye <bold>upadesassa</bold> paṭhamuccāraṇassa uggaṇhāpanavasena pavattassa <bold>pabhavā</bold> uppattiṭṭhānabhūtā <bold>sujanā</bold> suṭṭhujanā <bold>kavipuṅgavā</bold> uttamā,  kaviseṭṭhāti vuttaṃ hoti.</paragraph>
<paragraph line="229" number="104"><bold>‘‘Ocitye’’</bold>ccādi. <pageBreak edition="M" number="0.0132" /><bold>Loke</bold> sattaloke <bold>vikhyātaṃ</bold> ābālapasiddhaṃ ocityaṃ nāma <bold>ādarā</bold> gāravena <bold>viññeyyaṃ</bold> viññūhi ñātabbaṃ hoti, <bold>tattha</bold> ocityavisaye <bold>upadesapabhavā</bold> paṭhamuccāraṇassa uppattiṭṭhānabhūtā <bold>sujanā</bold> sādhujanabhūtā <bold>kavipuṅgavā</bold> uttamakavayo bhavantīti, pasiddhaocityapadena yuttattā ettha <bold>nāma</bold>saddo pasiddhiyaṃ. Upadesassa pabhavāti ca, pumāno ca te gāvo ceti ca, kavīnaṃ puṅgavāti ca vākyaṃ.</paragraph>
<hangnum line="230" number="105"></hangnum>
<gatha1 line="231"><bold>Viññātocityavibhavo-</bold></gatha1>
<gatha2 line="232"><bold>Cityahīnaṃ parihare;</bold></gatha2>
<gatha3 line="233"><bold>Tato’cityassa sampose,</bold></gatha3>
<gathalast line="234"><bold>Rasaposo siyā kate</bold>.</gathalast>
<paragraph line="235" number="105"><bold>‘‘Viññāta’’</bold>miccādi. Viññāto avabuddho yathāvuttakavivarapasādā ocityameva <bold>vibhavo</bold> sampatti yena so ocityahīnaṃ nāma dūsanaṃ <bold>parihare</bold> parivajjeyya. <bold>Tato</bold> tasmā parihārato hetuto ocityassa <bold>sampose</bold> suṭṭhu vaḍḍhibhāve vaḍḍhane kate <bold>rasassa</bold> assāditabbatāsaṅkhātassa mādhuriyassa samposo <bold>siyā</bold> bhaveyya.</paragraph>
<paragraph line="236" number="105"><bold>‘‘Viññāte’’</bold>ccādi. <bold>Viññātocityavibhavo</bold> tādisakavīnamanuggahena viññātaocityasaṅkhātasampattisamannāgato kavi <bold>ocityahīnaṃ</bold> nāma dūsanaṃ <bold>parihare</bold> nirākareyya, <bold>tato</bold> dosaparihārato ocityassa <bold>sampose</bold> upabrūhane kate sati <bold>rasaposo</bold> mādhuriyasaṅkhatassa assādetabbassa pūraṇaṃ <bold>siyā</bold> bhaveyyāti. Ocityameva vibhavoti ca, viññāto ocityavibhavo yeneti ca, rasassa poso <alternatives line="74" extra="null"><alternative source-abbr="vri" source="vipassana research institut">puṭṭhabhāvo</alternative><alternative source-abbr="ka." source="cambodian">vuddhabhāvo</alternative></alternatives>  posetabbabhāvoti ca vākyaṃ.</paragraph>
<centered line="237">Yathā –</centered>
<hangnum line="238" number="106"></hangnum>
<gatha1 line="239"><bold>Yo <pageBreak edition="M" number="0.0133" /> mārasenamāsanna-māsannavijayussavo;</bold></gatha1>
<gathalast line="240"><bold>Tiṇāyapi na maññittha, so vo detu jayaṃ jino</bold>.</gathalast>
<paragraph line="241" number="106"><bold>‘‘Yathe’’</bold>tyudāharati <bold>‘‘yo’’</bold>iccādi. <bold>Vijayo</bold> parābhibhavo āsanno vijayo eva <bold>ussavo</bold> abbhudayo nippaṭipakkhā pavatti yassa ediso yo <bold>āsannaṃ</bold> attano samīpamupagataṃ mārasenaṃ <bold>tiṇāyapi na maññittha</bold> tiṇampi na maññittha, tiṇatopi hīnaṃ maññittha, <bold>so jino</bold> māraji <bold>vo</bold> tumhākaṃ jayaṃ <bold>detū</bold>ti vidadhātu. Ettha jayāsīsanā ‘‘jino’’ti accantamucitaṃ, yo ajini pañcamāreti jino parābhibhavekaraso, tassa paresaṃ vijayappadāne sāmatthiyekayogo siyāti. ‘‘Mārasenamāsannaṃ tiṇāyapi na maññitthā’’ti idaṃ panettha atisamucitaṃ yato samīpamupagatampi tādisaṃ mārasenaṃ tiṇatopi hīnaṃ maññi, tenassa paresaṃ vijayappadānekarasatā visesato yuttāti.</paragraph>
<paragraph line="242" number="106"> Iha satthe sabbattha saṅkhepakkamamicchantopi ācariyo ocityaṃ nāma ādarena saggarūhi uggaṇhitvā payujjitabbamiccevaṃ vitthārena sisse anusāsitvā idāni ocityahīnapariharaṇatthaṃ <bold>‘‘yo mārasenamāsanne’’</bold>ccādinā lakkhiyamudāharati. <bold>Āsannavijayussavo</bold> adūrasattuvijayasaṅkhātaussavo, atha vā accāsannapaṭipakkhavirahappavattisaṅkhātaabhivuddhiyā samannāgato yo jino <bold>āsannaṃ</bold> anekappakārabhiṃsanakarūpena attano samīpamāgataṃ <bold>mārasenaṃ</bold> mārabalaṃ <bold>tiṇāyapi</bold> tiṇalavaṃ katvāpi <bold>na maññittha</bold> sallakkhaṇaṃ nākāsi, <bold>so jino</bold> so jitapañcamāro <bold>vo</bold> tumhākaṃ jayaṃ detūti. Ettha yo pañcamāre jitattā jino nāma hoti, so parābhibhavane asahāyakiccattā paresaṃ jayadāne sāmatthiyayuttoti ‘‘jayaṃ detū’’ti kataṃ jayāsīsanamatiucitaṃ <pageBreak edition="M" number="0.0164" /> hoti, jayadāne sāmatthiyasseva posakattā. ‘‘Mārasenamāsannaṃ tiṇāyapi na maññitthā’’ti idaṃ vattabbameva natthīti. Evaṃ accantaucitapayogena ocityahīnadoso nirākatoti. Vijayo eva ussavo, āsanno vijayussavo yasseti viggaho.</paragraph>
<hangnum line="243" number="107"></hangnum>
<gatha1 line="244"><bold>Āraddhakattukammādi-kamātikkamalaṅghane;</bold></gatha1>
<gathalast line="245"><bold>Bhaggarītivirodho’yaṃ, gatiṃ na kvāpi vindati</bold>.</gathalast>
<paragraph line="246" number="107"><bold>‘‘Āraddha’’</bold>iccādi. Kattā ca kammañca tāni ādīni yesaṃ karaṇādīnaṃ <bold>āraddhāni</bold> vattuṃ paṭṭhapitāni kattukammādīni tesaṃ kamo tassa <bold>atikkamo</bold> pariccāgo tassa laṅghane sati, vattumāraddhakattukammādikamānatikkameti vuttaṃ hoti. Ayaṃ yathāvutto bhaggarītivirodho <bold>kvāpi</bold> katthacipi ṭhāne <bold>gatiṃ na vindati</bold> patiṭṭhaṃ na labhate.</paragraph>
<paragraph line="247" number="107"><bold>‘‘Āraddhi’’</bold>ccādi. <bold>Āraddhakattukammādikamātikkamalaṅghane</bold> vattumāraddhakattukammādīnaṃ kamapariccāgassātikkame ayaṃ yathāvuttabhaggarītivirodho <bold>kvāpi</bold> katthacipi ṭhāne <bold>gatiṃ</bold> patiṭṭhaṃ <bold>na vindati</bold> na labhateti. Āraddhāni ca tāni kattukammādīni yesaṃ karaṇādīnaṃ tesaṃ kamassa atikkamo tassa laṅghananti viggaho.</paragraph>
<centered line="248">Yathā –</centered>
<hangnum line="249" number="108"></hangnum>
<gatha1 line="250"><bold>Sujanaññāna’mitthīnaṃ, vissāso no’papajjate;</bold></gatha1>
<gathalast line="251"><bold>Visassa siṅgino roga-nadīrājakulassa ca</bold>.</gathalast>
<hangnum line="252" number="109"></hangnum>
<gatha1 line="253"><bold>Bhesajje vihite suddha-buddhādiratanattaye;</bold></gatha1>
<gathalast line="254"><bold>Pasāda’mācare niccaṃ, sajjane saguṇepi ca</bold>.</gathalast>
<paragraph line="255" number="108-109"> Ettha ca ‘‘sujana’’miccādike ‘‘bhesajje’’iccādike ca gāthādvaye chaṭṭhiyā, sattamiyā ca apariccāgena nāttharītiyā bhaṅgo, <bold>ca</bold>kārassekassa katattā na saddarītiyā <pageBreak edition="M" number="0.0135" /> bhaṅgo. Bahūnamatthānañhi samuccayatthaṃ vākye eko vā cakāro kātabbo paṭipadaṃ vā.</paragraph>
<paragraph line="256" number="108"><bold>‘‘Sujane’’</bold>ccādi. <bold>Sujanaññānaṃ</bold> sajjanehi aññesaṃ dujjanānañca itthīnañca <bold>visassa</bold> jīvitaharaṇasamatthassa <bold>siṅgino</bold> visāṇavato ca roganadīrājakulassa ca <bold>vissāso</bold> saṃsaggo <bold>na upapajjate</bold> kiñcikāle virujjhanato na yujjateti. Ettha āraddhassa chaṭṭhuntakkamassa sabbattha apariccāgato attharītibhaṅgo ca, yuttaṭṭhāne ekasseva cakārassa yuttattā saddarītibhaṅgo ca natthi. <bold>Ca</bold>saddassa anekatthasamuccayattā ‘‘sujanaññānañcā’’tiādimhi vā, iha vuttaniyāmena avasāne vā, sabbattha vā yojanamarahati.</paragraph>
<paragraph line="257" number="109"><bold>‘‘Bhesajje’’</bold>ccādigāthāyampi eseva nayo sattamīmattameva viseso. <bold>Vihite</bold> pathye <bold>bhesajje</bold> osadhe ca suddhabuddhādiratanattaye ca <bold>sajjane</bold> sādhujane ca <bold>api</bold> punapi <bold>saguṇe</bold> vijjamānaguṇe ca <bold>pasādaṃ</bold> attano cittapasādaṃ <bold>niccaṃ</bold> satataṃ <bold>ācare</bold> sappuriso kareyya seveyyāti.</paragraph>
<centered line="258">Sasaṃsayassa yathā –</centered>
<hangnum line="259" number="110"></hangnum>
<gatha1 line="260"><bold>Munindacandimāloka-</bold></gatha1>
<gatha2 line="261"><bold>Rasalolavilocano;</bold></gatha2>
<gatha3 line="262"><bold>Jano’vakkantapantho’va,</bold></gatha3>
<gathalast line="263"><bold>Raṃsidassanapīṇito</bold>.</gathalast>
<paragraph line="264" number="110"><bold>‘‘Muninde’’</bold>ccādi. Ettha <bold>raṃsi</bold>saddo sasaṃsayaṃ pariharati.</paragraph>
<paragraph line="265" number="110"> Sasaṃsayaparihāralakkhiyabhūtā <bold>‘‘munindi’’</bold>ccādigāthā anantaraparicchede vuttatthāva. <bold>Raṃsi</bold>saddoyeva hi viseso, ettha <bold>raṃsi</bold>saddena suṇantānaṃ uppajjamānasaṃsayena sasaṃsayabhūtaṃ bandhadosamohatīti.</paragraph>
<hangnum line="266" number="111"></hangnum>
<gatha1 line="267"><bold>Saṃsayāyeva <pageBreak edition="M" number="0.0136" /> yaṃ kiñci, yadi kīḷādihetunā;</bold></gatha1>
<gathalast line="268"><bold>Payujjate na doso’va, sasaṃsayasamappito</bold>.</gathalast>
<paragraph line="269" number="111"><bold>‘‘Saṃsaye’’</bold>ccādi. <bold>Kīḷādī</bold>ti <bold>ādi</bold>saddena ākiṇṇasammantanādiṃ saṅgaṇhāti, kīḷādihetunā yaṃ kiñci saṃsayāyeva yadi payujjateti sambandho.</paragraph>
<paragraph line="270" number="111"><bold>‘‘Saṃsayāyeve’’</bold>ccādi. <bold>Kīḷādihetunā</bold> kīḷāsambādhasammantanādikāraṇena <bold>yaṃ kiñci</bold> saṃsayuppādanasamatthaṃ yaṃ kiñci padaṃ <bold>saṃsayāya eva</bold> sotūnaṃ uppajjamānasaṃsayatthameva <bold>yadi payujjate</bold> tasmiṃ bandhane vattārehi payujjate ce, <bold>sasaṃsayasamappito</bold> sasaṃsayadosasahito bandho <bold>na dosova</bold> aduṭṭhovāti. Sasaṃsayena samappitoti viggaho.</paragraph>
<centered line="271">Yathā –</centered>
<hangnum line="272" number="112"></hangnum>
<gatha1 line="273"><bold>Yāte dutiyaṃnilayaṃ, gurumhi sakagehato;</bold></gatha1>
<gathalast line="274"><bold>Pāpuṇeyyāma niyataṃ, sukha’majjhayanādinā</bold>.</gathalast>
<paragraph line="275" number="112"><bold>‘‘Yāte’’</bold>ccādi. <bold>Gurumhi</bold> ajjhāpake <bold>sakagehato</bold> attano mūlanilayato <bold>dutiyaṃ nilayaṃ</bold> dutiyaṃ gharaṃ yāte sati <bold>niyata</bold>mekantamajjhayanādinā sukhaṃ pāpuṇeyyāmāti ayamanicchitattho. <bold>Gurumhi</bold> <alternatives line="82" extra="null"><alternative source-abbr="vri" source="vipassana research institut">surācariye</alternative><alternative source-abbr="ka." source="cambodian">suraccācariye</alternative></alternatives> <bold>sakagehato</bold> attano jātarāsito <bold>dutiyaṃ nilayaṃ</bold> dutiyaṃ rāsiṃ yāte sati niyatamajjhayanādinā sukhaṃ pāpuṇeyyāmāti ayamettha icchitattho.</paragraph>
<paragraph line="276" number="112"><bold>‘‘Yāte’’</bold>ccādi. <bold>Gurumhi</bold> ācariye <bold>sakagehato</bold> attano vāsāgārato <bold>dutiyaṃ nilayaṃ</bold> dutiyaṃ gharaṃyāte sati, ayamanicchitattho. <bold>Gurumhi</bold> surācariye <bold>sakagehato</bold> attano jātarāsito <bold>dutiyaṃ nilayaṃ</bold> dutiyaṃ <pageBreak edition="M" number="0.0137" /> rāsiṃ <bold>yāte</bold> gate sati anukūlattā <bold>niyata</bold>mekantena <bold>ajjhayanādinā</bold> uggahaṇādinā <bold>sukhaṃ</bold> mānasikasukhaṃ, no ce sukhakāraṇaṃ ganthaparisamattiṃ pāpuṇeyyāmāti. Ubhayapakkhassāpi aparatthe attho sādhāraṇo hoti. Ettha <bold>ajjhayana</bold>saddasannidhānena payutta<bold>guru</bold>saddassa ācariyatthavācakattepi icchitatthagopanatthaṃ payuttattā aduṭṭhoti.</paragraph>
<hangnum line="277" number="113"></hangnum>
<gatha1 line="278"><bold>Subhagā bhaginī sā’yaṃ, etassi’ccevamādikaṃ;</bold></gatha1>
<gathalast line="279"><bold>Na ‘‘gāmma’’miti niddiṭṭhaṃ, kavīhi sakalehipi</bold>.</gathalast>
<paragraph line="280" number="113"><bold>‘‘Subhagā’’</bold>iccādi. <bold>Iccevamādikaṃ</bold> bhaginīiccevamādikaṃ.</paragraph>
<paragraph line="281" number="113"><bold>‘‘Subhage’’</bold>ccādi. <bold>Etassa</bold> purisassa sā ayaṃ bhaginī <bold>subhagā</bold> sundarāti iccevamādikaṃ sakalehi kavīhi api <bold>na gāmmamiti</bold> gāmmadosena na duṭṭhamiti niddiṭṭhanti. Subhaṃ sundarabhāvaṃ gatāti ‘‘subhagā’’ti aggahetvā bahubbīhisamāse kate labbhamānatthassa asabbhabhāvepi kavīnaṃ cittakhedaṃ na janetīti adhippāyo. Iti evaṃ ayaṃ pakāro ādi assa īdisassa vākyassāti vākyaṃ.</paragraph>
<hangnum line="282" number="114"></hangnum>
<gatha1 line="283"><bold>Duṭṭhālaṅkāravigame, sobhanālaṅkatikkamo;</bold></gatha1>
<gathalast line="284"><bold>Alaṅkāraparicchede, āvibhāvaṃ gamissati</bold>.</gathalast>
<paragraph line="285" number="114"><bold>‘‘Duṭṭha’’</bold>iccādi. Duṭṭhālaṅkārassa dosadūsitassa alaṅkārassa <bold>vigame</bold> apagame sati.</paragraph>
<paragraph line="286" number="114"><bold>‘‘Duṭṭhi’’</bold>ccādi. <bold>Duṭṭhālaṅkāravigame</bold> dosaduṭṭhassa alaṅkārassa apagame sati <bold>sobhanālaṅkatikkamo</bold> pasatthānamalaṅkārānaṃ pavattiākāro <bold>alaṅkāraparicchede</bold> alaṅkārapakāsakattā tannāmake paricchede <bold>āvibhāvaṃ</bold> pakāsattaṃ <bold>gamissati</bold> pāpuṇissatīti. Paricchijjatīti paricchedo. Alaṅkārapakāsakattā tadatthena alaṅkāro ca so paricchedo ceti viggaho.</paragraph>
<hangnum line="287" number="115"></hangnum>
<gatha1 line="288"><bold>Dose <pageBreak edition="M" number="0.0138" /> parīharitumesa varo’padeso,</bold></gatha1>
<gatha2 line="289"><bold>Satthantarānusaraṇena kato mayevaṃ;</bold></gatha2>
<gatha3 line="290"><bold>Viññāyi’maṃ guruvarāna’dhikappasādā,</bold></gatha3>
<gathalast line="291"><bold>Dose paraṃ parihareyya yasobhilāsī</bold>.</gathalast>
<centered line="292">Iti saṅgharakkhitamahāsāmipādaviracite</centered>
<centered line="293">Subodhālaṅkāre</centered>
<centered line="294">Dosaparihārāvabodho nāma</centered>
<centered line="295">Dutiyo paricchedo.</centered>
<paragraph line="296" number="115"><bold>‘‘Dose’’</bold>iccādi. <bold>Dose</bold> yathāvutte padadosādike <bold>pariharituṃ</bold> pariccajituṃ eso <bold>varo</bold> uttamo upadeso satthantarānaṃ bahūnaṃ <bold>anusaraṇena</bold> <alternatives line="90" extra="null"><alternative source-abbr="vri" source="vipassana research institut">anugamena</alternative><alternative source-abbr="ka." source="cambodian">anupagamena</alternative></alternatives>  mayā evaṃ <bold>kato</bold> nipphādito, <bold>imaṃ</bold> upadesaṃ guruvarānaṃ <bold>adhikappasādā</bold> mahatā pasādena na appakena, tathāvidhena tādisassa mahato atthassa apasijjhanato, <bold>viññāya</bold> jānitvā ādarato kareyya <bold>dose</bold> yathāvutte dose <bold>yaso</bold> parisuddhabandhanaṃ kriyālakkhaṇato ekantena kittihetuttā, taṃsabbhāvā kitti vā, taṃ abhilasati sīleneti <bold>yasobhilāsī paraṃ</bold> accantameva <bold>parihareyya</bold> dūrato kareyya.</paragraph>
<centered line="297">Iti subodhālaṅkāre mahāsāmināmikāyaṃ ṭīkāyaṃ</centered>
<centered line="298">Dosaparihārāvabodhaparicchedo dutiyo.</centered>
<paragraph line="299" number="115"><bold>‘‘Dose’’</bold>ccādi. <bold>Dose</bold> yathāvuttapadadosādike <bold>pariharitu</bold>mapanetuṃ <bold>varo</bold> uttamo <bold>eso</bold> upadeso <bold>satthantarānusaraṇena</bold> bahūnaṃ bāhirasatthānaṃ anussatiyā mayā evaṃ anantaruddiṭṭhakkamena <bold>kato</bold> viracito, <bold>imaṃ</bold> upadesaṃ guruvarānaṃ <bold>adhikappasādā</bold> adhikappasādena <bold>viññāya</bold> sabhāvato ñatvā <bold>yasobhilāsī</bold> yasapaṭilābhakāraṇattā <pageBreak edition="M" number="0.0139" /> kāraṇe kāriyopacārena dosāpagamena parisuddhabandhanaṃ vā tādisabandhanahetu uppajjamānakittiṃ vā icchanto paññavā <bold>dose</bold> yathāvuttadose <bold>paraṃ</bold> atisayena <bold>parihareyya</bold> dūrato kareyyāti. Ettha pubbaddhena dosaparihāraparicchedassa pasatthabhāvo dassito, aparaddhena sissajanānusāsanaṃ dassitaṃ hoti. Tathā pubbaddhena karuṇāpubbaṅgamapaññākiccaṃ dassitaṃ, aparaddhena paññāpubbaṅgamakaruṇākiccaṃ dassitaṃ. Tathā pubbaddhena attahitasampatti, aparaddhena parahitasampatti dassitāti. Evamanekākāradīpikāya imāya gāthāya paricchedaṃ nigameti. Aññe satthā <bold>satthantarā, antara</bold>saddo hi <bold>añña</bold>saddapariyāyo. Yathā ‘‘gāmantaraṃ na gaccheyyā’’ti. Yasaṃ abhilasati sīlenāti vākyaṃ.</paragraph>
<centered line="300">Iti subodhālaṅkāranissaye</centered>
<centered line="301">Dutiyo paricchedo.</centered>
</body>
</document>