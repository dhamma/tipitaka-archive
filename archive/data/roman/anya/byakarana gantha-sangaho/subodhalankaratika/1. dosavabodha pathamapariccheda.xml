<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/e0812n.nrf0.xml</normativeSource>
    <archivePath>roman/anya/byakarana gantha-sangaho/subodhalankaratika/1. dosavabodha pathamapariccheda.xml</archivePath>
    <baseFileName>1. dosavabodha pathamapariccheda</baseFileName>
    <titlePath>1. Dosāvabodha paṭhamapariccheda - Subodhālaṅkāraṭīkā - Byākaraṇa gantha-saṅgaho - Anya</titlePath>
    <versions>
      <version source="cambodian" source-abbr="ka."/>
      <version source="vipassana research institut" source-abbr="vri"/>
      <version source="sri lanka" source-abbr="sī."/>
    </versions>
  </metadata>
  <content>
    <centered line="1">Namo tassa bhagavato arahato sammāsambuddhassa.</centered>
    <book line="2">Subodhālaṅkāraṭīkā</book>
    <subsubhead line="3">Ganthārambhakathā</subsubhead>
    <gatha1 line="4">Yo <pageBreak edition="Myanmar" number="0.0001" /> pādanīrajavarodararādhitena <note>…rādikena (ka.)</note>,</gatha1>
    <gatha2 line="5">Lokattayena’vikalena nirākulena;</gatha2>
    <gatha3 line="6">Viññāpayī nirupameyyatamattano taṃ,</gatha3>
    <gathalast line="7">Vande munindamabhivandiya vandanīyaṃ.</gathalast>
    <gatha1 line="8">Patto sapattavijayo jayabodhimūle,</gatha1>
    <gatha2 line="9">Saddhammarājapadaviṃ yadanuggahena;</gatha2>
    <gatha3 line="10"><alternatives line="10" extra="" separator="false"><alternative source-abbr="vri" source="vipassana research institut">Sattāpasatta</alternative><alternative source-abbr="ka." source="cambodian">sattappasattha</alternative></alternatives>  vipulāmalasagguṇassa,</gatha3>
    <gathalast line="11">Saddhammasāraratanassa namatthu tassa.</gathalast>
    <gatha1 line="12">Yo bhājanattamabhisambhuṇi sagguṇassa,</gatha1>
    <gatha2 line="13">Tassāpi dhammaratanassa mahārahassa;</gatha2>
    <gatha3 line="14">Sambhāvitaṃ sasirasāhitasannatehi,</gatha3>
    <gathalast line="15">Sambhāvayāmi sirasā gaṇamuttamaṃ taṃ.</gathalast>
    <gatha1 line="16">Ye’nantatantaratanākaramanthanena,</gatha1>
    <gatha2 line="17">Manthā’calollasitañāṇavarena laddhā;</gatha2>
    <gatha3 line="18">Sārā matāti sukhitā sukhayanti caññe,</gatha3>
    <gathalast line="19">Te me jayanti guravo guravo guṇehi.</gathalast>
    <chapter line="20">1. Dosāvabodha paṭhamapariccheda</chapter>
    <subhead line="21">Ratanattayappaṇāmavaṇṇanā</subhead>
    <hangnum line="22" number="1"></hangnum>
    <gatha1 line="23"><bold>Munindavadanambhoja-gabbhasambhavasundarī;</bold></gatha1>
    <gathalast line="24"><bold>Saraṇaṃ pāṇinaṃ vāṇī, mayhaṃ pīṇayataṃ manaṃ</bold>.</gathalast>
    <paragraph line="25" number="1"> Athāyaṃ <pageBreak edition="Myanmar" number="0.0002" /> ganthakāro ganthārambhe pubbapayogānubandhasabhāvasiddhikaviguṇopetānaṃ yatipotānaṃ tadupāyantaraviratā kamantarāpetaparakkamasambhavenādhigatabyasanasatamupalabbha dayāsañjātarasarasahadayatāya tadupāyabhūtaṃ bandhalakkhaṇaṃ viracayitukāmobhimatasiddhinimittamattanodhigatasaddhammadevatānussaraṇaṃ tāva dassetumāha <bold>‘‘muninde’’</bold>ccādi. Nanu ‘‘bandhalakkhaṇaṃ viracayitukāmo’’ti vuttaṃ, kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṃ, tathāpi te ghuṇakkharappakāsā tabbidūnaṃ payogānusārino vā siyuṃ, pubbe katasatthaparicayā vā siyunti viññeyyaṃ. Vāṇī mayhaṃ manaṃ pīṇayatanti sambandho. <bold>Vāṇī</bold>ti vā sarassatyaparanāmadheyyā kāci devatā, sā sabbāvadātā yathicchitatthasādhanapuṇḍarīkagabbhe nisīdatīti lokavādo. <bold>Vāṇī</bold>ti pana paccuhavirahenābhimatasiddhinibandhanekatāṇo sammāsambuddhabhāsito saddhammo, tatoyevāyaṃ devatā ruppate. Tattha sarassatiyā yathā’sattā jātāya manosampīṇananti loko, saddhammadevatāya tu manopīṇanaṃ, tassā sabbavajjarahitāyaccantanimmalāya nirantaratthanekatāṇappavattiyā manaso sampīṇanaṃ. Tena ca passaddhi, tāya pana sukhaṃ, tenāpi samādhi, samādhisambhavena yathābhūtāvabodhasambhavato vicittānekasaddatthavisesā paṭibhantyanāyāsena, tato ca yathicchitasiddhinipphattīti vaṅkavuttiyā tappasādamāsīsati.</paragraph>
    <paragraph line="26">Kiṃvisiṭṭhoccāha <pageBreak edition="Myanmar" number="0.0003" /><bold>‘‘muninde’’</bold>ccādi. Ubho loke munāti jānātīti muni, indati paramissariyaṃ pavatteti sabbatthāti indo, muni ca so indo ca, munīnaṃ indoti vā <bold>munindo,</bold> sammāsambuddho. Tatoyaṃ tassa nimittakasaññā. Vijjamānesupi pariyāyasaddesvaññesu kavikāmitassatthassekantavācakatteno’ cityasamposakoyaṃ <bold>muninda</bold>saddo, tathā hi yo ubhayalokajānanena munīnaṃ paramissariyapuggalānampi paramissariyaṃ vatteti, so paraṃ pīṇeti hetubhāvena’tre’tyu’citameva, tathā padantarānampi ocityaṃ poseti. Tathā hi tādisassa vadanāravindodare sambhavā sundarī, tatoyeva paṭisaraṇaṃ, tasmā ca mano pīṇetīti. Tassa vadanaṃ, tamiva <bold>munindavadanaṃ,</bold> ambhojaṃ. Tameva vā lakkhisaṃyogitādisadhammena’mbhojaṃ, padumaṃ. Tassa gabbho. Tattha <bold>sambhavena</bold> pavattiyā, uppattiyā vā <bold>sundarī</bold> niravajjā devatā. Vācā pana dosalesenāpa’samphuṭṭhāva niravajjā, tathā ca vakkhati ‘‘guṇālaṅkārasaṃyuttā’’ <note>subodhālaṅkāra 14 gāthā</note> iccādi. Tatovāyaṃ <bold>saraṇaṃ pāṇinaṃ</bold> sattānaṃ paṭibhānādiguṇavisesāvahattamattena paṭisaraṇabhūtā devatā. Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā. Sabhāvanapuṃsakattā cettha na liṅgaparivattanaṃ. Mayhanti ekavacanenattano nirabhimānata’māneti sajjanamācāraṃ. Abhinnapadasileso cāyaṃ, sabbatthevāvīkatasaddappayogato. Sileso cāyaṃ vaṅkavuttiyā sabbattha siriṃ poseti. Tathā ca vakkhati ‘‘vaṅkavuttīsu poseti, sileso tu siriṃ para’’nti <note>subodhālaṅkāra 172 gāthā</note>. Ayamettha saṅkhepena nayena atthavaṇṇanā. Vitthāranayena pana nānappakārenattho saṃvaṇṇetuṃ sakkā. Tathā sati ganthagāravopi siyāti pakāroyamevabbhupagato.</paragraph>
    <paragraph line="27" number="1"> Suparisuddhabuddhigocaraparamavicittaganthakārakoyamācariya- saṅgharakkhitamahāsāmipādo <pageBreak edition="Myanmar" number="0.0004" /> sapiṭakattayasabbasatthapārāvataraṇena sañjātānappakapītisukhamanubhavaṃ paṭipattipaṭivedhasāsanadvayassa pariyattimūlakattā yena kenaci pariyāyena tassā pariyattiyā atthāvabodhena ‘‘appeva nāma sādhujanaṃ paritoseyya’’miti tadadhigamopāyabhūtamidaṃ pakaraṇamārabhanto ganthārambhe iṭṭhadevatāya paṇāmakaraṇaṃ <alternatives line="24" extra="" separator="false"><alternative source-abbr="vri" source="vipassana research institut">satācārānurakkhaṇatthaṃ</alternative><alternative source-abbr="ka." source="cambodian">sadācārānurakkhaṇatthaṃ</alternative></alternatives> , visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṃ, ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni ca dassento <bold>‘‘munindavadanambhoja…pe… parissamo’’</bold>ti gāthattayamāha. Ettha paṭhamagāthāya iṭṭhadevatāsaṅkhātaratanattayappaṇāmo dassito, dutiyagāthāya ārambhapaṭikkhepakajanā nisedhitā, tatiyagāthāya abhidhānādikaṃ dassitaṃ. Tathā hi lokuttaradhammanissitapariyattisaṅkhātasabbaññubhāratiyā manosampīṇanāsīsanāpadesena attano nissesadhammaratane pasādo pakāsito. So pana dhammappasādo tadavinābhāvato buddhasaṅghesupi siddhoti ratanattayavisayaṃ paṇāmaṃ vaṅkavuttiyā dasseti. So hi atthato paṇāmakriyābhinipphādikā kusalacetanā. Ettha phalaṃ heṭṭhā vuttameva.</paragraph>
    <paragraph line="28">Puna santesu rāmasammādyalaṅkāresu piṭṭhapisanaṃ viya hotīdaṃ alaṅkārakaraṇanti vadantā viruddhavādino rāmasammādīnamatthibhāvaṃ ubbhāvetvā <note>abhyupagametvā (ka.)</note> te suddhamāgadhikā na vaḷañjentīti iminā paṭisiddhā. Nirākaraṇaphalañhi ganthassa niddosabhāvova. Apica saddālaṅkāraatthālaṅkāradīpakena <bold>alaṅkāra</bold>saddena <pageBreak edition="Myanmar" number="0.0005" /> ganthasarīrasaṅkhātasaññino saññāsaṅkhātaabhidhānañca <bold>alaṅkāra</bold>saddassa saddālaṅkārādyabhidheyyañca suddhamāgadhikattaṃ vatvā <bold>alaṅkāra</bold>saddassa visesanabhūtaanurūpasaddopādānena buddhavacanassa upayogattaṃ māgadhikavohārena bhavatīti gamyamānattā karaṇappakārañca alaṅkāraganthappavattiyā atthālaṅkārādinissitattā iminā <bold>alaṅkāra</bold>saddeneva alaṅkārasaṅkharaṇasaṅkhātappayojanañca dasseti.</paragraph>
    <paragraph line="29">Satthappayojanānaṃ sādhyasādhanalakkhaṇo sambandho pana sambandhassa nissayabhūtasatthappayojanānaṃ dassaneneva tannissitattā sayampi vutto hoti. Vuttaṃ hi–</paragraph>
    <gatha1 line="30">‘‘Satthaṃ payojanañceva, ubho sambandhanissayā;</gatha1>
    <gathalast line="31">Vuttā taṃvuttiyāyeva, vutto tannissitopi so’’ti.</gathalast>
    <paragraph line="32">Tassattho– <bold>sambandhanissayā</bold> sambandhassa ādhārabhūtā <bold>satthaṃ, payojanañca ubho vuttā, taṃvuttiyāyeva</bold> tesaṃ ubhinnaṃ kathaneneva <bold>tannissito</bold> te nissāya pavatto <bold>sopi</bold> sambandho <bold>vutto</bold> bhavatīti.</paragraph>
    <paragraph line="33">Ettha abhidhānakathanaṃ vohārasukhatthaṃ, abhidheyyādikathanaṃ pana tehi yuttānaṃyeva ganthānaṃ subuddhipubbakādīnaṃ upādeyyattañca tabbiparītānaṃ ummattakavacanādīnamivaanupādeyyattañca pakāsanatthanti veditabbaṃ. Vuttañhi –</paragraph>
    <gatha1 line="34">‘‘<alternatives line="39" extra="" separator="false"><alternative source-abbr="vri" source="vipassana research institut">Sambandhānuguṇopāyaṃ</alternative><alternative source-abbr="ka." source="cambodian">sambandhyanuguṇopāyaṃ</alternative></alternatives> , purisatthābhidhāyakaṃ;</gatha1>
    <gathalast line="35"><alternatives line="47" extra="" separator="false"><alternative source-abbr="vri" source="vipassana research institut">Vīmaṃsādhigataṃ</alternative><alternative source-abbr="sī." source="sri lanka">vīmaṃsādhikataṃ</alternative></alternatives>  vākya-matonadhigataṃ <note>…nadhikataṃ (sī.)</note> para’’nti.</gathalast>
    <paragraph line="36">Tassattho– <bold>sambandhānuguṇopāyaṃ</bold> sādhiyasādhanalakkhaṇasambandhassa nissayabhūtavāccavācakānaṃ sambandhibhūtānaṃ aññamaññānurūpaguṇaparijānane kāraṇabhūtaṃ <bold>purisatthābhidhāyakaṃ</bold> catubbidhadhammaatthakāmamokkhasaṅkhātānaṃ purisatthānaṃ vācakabhūtaṃ <pageBreak edition="Myanmar" number="0.0006" /><bold>vākyaṃ</bold> ‘‘ekākhyāto padaccayo, siyā vākyaṃ sakārako’’ti <note>abhidhānappadīpikā 106 gāthā</note> vuttalakkhaṇamajjhapatitavākyasamudāyopetaṃ mahāvākyasarūpasatthaṃ <bold>vīmaṃsādhigataṃ</bold> ñāṇagatilakkhaṇaupaparikkhāya adhigataṃ adhippetaṃ, <bold>ato paraṃ</bold> vuttalakkhaṇasatthato aññaṃ <bold>anadhigataṃ</bold> nādhippetanti. Idaṃ panettha gāthānaṃ nikkhepappayojanaṃ.</paragraph>
    <paragraph line="37">Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya devatāya ‘‘vāṇī’’ti vohārato iminā atthena yojetvā abhinnapadasilesālaṅkāravasena vuttattā padattho evaṃ veditabbo – munindassa sobhāsugandhādiguṇayogato mukhasadisassa, no ce mukhasaṅkhātaambhojassa <bold>gabbhe</bold> udare <bold>sambhavena</bold> pavattiyā uppattiyā vā <bold>sundarī</bold> niddosā, sobhanā vā <bold>pāṇinaṃ saraṇaṃ</bold> atoyeva ahitāpanayanahitāvahatthena sabbasattānaṃ paṭissaraṇabhūtā <bold>vāṇī</bold> yathāvuttaguṇopetā sarassatīdevatā, no ce sabbaññubhāratīti vuttasaddhammaratanaṃ <bold>mayhaṃ manaṃ</bold> ganthaviracane byāvaṭassa me cittaṃ <bold>pīṇayataṃ</bold> abhimatatthasampādanena pīṇayatūti.</paragraph>
    <paragraph line="38">Ubhayalokajānanato muni ca so indabhāvapavattanato indo ceti kammadhārayena vā, agāriyamunianagāriyamunisekhamuniasekhamunīnaṃ catunnaṃ pañcamo hutvā indoti chaṭṭhītappurisena vā <bold>munindo</bold>. Devatāpakkhe vadanamiva <bold>vadana</bold>nti ambhoje, saddhammapakkhe ambhojamiva <bold>ambhoja</bold>nti vadane ca upacārena gahite kammadhārayo. Munindassa vadanambhojamiti ca, tassa gabbhoti ca, tasmiṃ sambhavoti ca, tena sundarīti ca vākyaṃ. Vāṇiyā visesanattepi ekantanapuṃsakattā <bold>saraṇa</bold>saddassa na liṅgaparivattanabhāvo. <bold>Pāṇina</bold>nti rassattaṃ, dīghassa byabhicārattā. Mayhanti ekavacanena attano sādhuguṇodayakāraṇaṃ <pageBreak edition="Myanmar" number="0.0007" /> niratimānataṃ dīpeti. Santesupi aññesu jinapariyāyesu <bold>muninda</bold>saddo iṭṭhamanosampīṇanaambhojatulyatāsundarittasaraṇattasaṅkhātānaṃ atthantarānaṃ ocityaṃ posetīti payutto. Tathā hi tādisassa mukhaṃ ambhojatulyaṃ, tasmiṃ mukhodare sambhavā sundarī, tatoyeva pāṇinaṃ saraṇaṃ. Tasmāyeva manosampīṇane paṭuttaṃ subyattamiti ocityaṃ hoti. Loke patthaṭamidamocityamādaraṇīyaṃ hoti. Tasmiñhi uttamakavayoyeva upadesakāti. Vuttañhi –</paragraph>
    <gatha1 line="39">‘‘Ocityaṃ nāma viññeyyaṃ, loke vikhyātamādarā;</gatha1>
    <gathalast line="40">Tatthopadesappabhavā, sujanā kavipuṅgavā’’ti <note>subodhālaṅkāra 104 gāthā</note>.</gathalast>
    <subhead line="41">Nimittavaṇṇanā</subhead>
    <hangnum line="42" number="2"></hangnum>
    <gatha1 line="43"><bold>Rāmasammādyalaṅkārā, santi santo purātanā;</bold></gatha1>
    <gathalast line="44"><bold>Tathāpi tu vaḷañjenti, suddhamāgadhikā na te</bold>.</gathalast>
    <paragraph line="45" number="2"> Athevamabhigatāmitasiddhisampadāpādanekacaturaparamiṭṭhadevatā- bhāvarūpitasaddhammaratanasso’ padassitanipaccakārena iṭṭhadevatāpūjaṃ dassetvā ‘‘nanu bandhalakkhaṇamatthiyeva pubbakaṃ, tasmā kimanena piṭṭhapisanene’’ti lakkhaṇantarārambhapaṭikkhepakajanapaṭibāhanapubbakamabhidheyyappayojana- sambandhe dassetumāha <bold>‘‘rāmasamme’’</bold>ccādi. Rāmasammādīnaṃ rāmasammapabhutīnaṃ pubbācariyānaṃ, rāmasammādayo vā taṃsambandhato. Bhavati hi taṃsambandhato tabbohāro yathā kiñcipi vejjasatthaṃ ‘‘bimbisāro’’ti. <bold>Alaṅkārā</bold> bhūsāvisesā, bandhālaṅkārapaṭipādakatthena alaṅkārakhyā ganthavisesā vā. <bold>Santo</bold> sobhanā. Dvepi purā pubbakāle bhavā <bold>purātanā,</bold> porāṇikā. Ubhopi santi. Yajjapi saṃvijjanti. <bold>Tathāpi tū</bold>ti nipātasamudāyoyaṃ <pageBreak edition="Myanmar" number="0.0008" /> visesābhidhānārambhe. Evaṃ santepīti attho. <bold>Suddhamāgadhikā</bold>ti magadhesu bhavā, tattha viditā vā magadhā, saddā. Te etesaṃ santi, tesu vā niyuttāti māgadhikā. Suddhā ca sakkaṭādibhāsitakālusiyābhāvena visuddhā, asammissā vā aparicitattā te māgadhikā cāti <bold>suddhamāgadhikā,</bold> yatipotā. <bold>Te</bold> yathāvutte alaṅkāre ābharaṇavisese na vaḷañjenti, pasādhanavisese nānubhavanti. Ganthavisese pana uggahaṇadhāraṇādivasena attano suddhamāgadhikattā, rāmasammādīnañca sakkaṭādibhāvatoti ayamettha saddattho. Bhāvatthalesopettha paripūrati, tathāvidhapatītiyogato. Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā ‘‘kiṃ tehi malaggahitehi amhādisānaṃ suddhasattāna’’nti na vaḷañjentīti.</paragraph>
    <gatha1 line="46">‘‘Patīyamānaṃ pana kiñci vatthu,</gatha1>
    <gatha2 line="47">Attheva vāṇīsu mahākavīnaṃ;</gatha2>
    <gatha3 line="48">Yaṃ taṃ pasiddhāvayavātiritta-</gatha3>
    <gathalast line="49">Mābhāti lāvaṇyamivaṅganāsū’’ti.</gathalast>
    <paragraph line="50">Hi vuttaṃ.</paragraph>
    <paragraph line="51" number="2"><bold>Santo</bold> viññūhi pasatthattā sobhanā <bold>purātanā</bold> pubbakālasambhūtā <bold>rāmasammādyalaṅkārā</bold> rāmasammādīhi ācariyehi viracitattā, tesaṃ taṃsambandhato tabbohārasadisanāmattā vā rāmasammādayo nāma alaṅkārā kismiñci vejjasatthe ‘‘bimbisāro’’ti vohāro viya. Alaṅkārā bhūsāvisesā, alaṅkārattapaṭipādanato alaṅkāranāmikā ganthavisesā vā <bold>santi</bold> kiñcāpi vijjanti, <bold>tathāpi tu</bold> evaṃ santepi <bold>suddhamāgadhikā</bold> sakkaṭapākatādīsu aññabhāsāsu paricayābhāvato kevalamāgadhikā <bold>te</bold> rāmasammādike alaṅkāre <bold>na vaḷañjenti</bold> pasādhanavasena, uggahaṇadhāraṇādivasena <pageBreak edition="Myanmar" number="0.0009" /> na sevanti. Magadhesu bhavā, tesu vā viditā magadhā, saddā. Te etesaṃ atthi, tesu niyuttāti vā <bold>māgadhikā. Su</bold>ddhasaddo magadhavisesano, māgadhikavisesano vā hoti. Saddānaṃ tādisapatītivisesayogato bhāvatthalesopi idha dippati. Tathā hi suddhamāgadhikā attano suddhattā tesaṃ vinyāsena sobhanatte satipi bhāsāya purātanattā aparisuddhoti avamaññamānā na vaḷañjentīti. Vatticchitassatthassa upatthambhakabhūto bhāvatthalesopi mahākavīnaṃ vacanesuyeva labbhatīti daṭṭhabbo. Vuttaṃ hi–</paragraph>
    <gatha1 line="52">‘‘Patīyamānaṃ pana kiñci vatthu,</gatha1>
    <gatha2 line="53">Attheva vāṇīsu mahākavīnaṃ;</gatha2>
    <gatha3 line="54">Yaṃ taṃ pasiddhāvayavātiritta-</gatha3>
    <gathalast line="55">Mābhāti lāvaṇyamivaṅganāsū’’ti.</gathalast>
    <paragraph line="56">Tassattho – <bold>mahākavīnaṃ</bold> pūjitakavīnaṃ <bold>vāṇīsu</bold> vacanavisesesu <bold>patīyamānaṃ</bold> gammamānaṃ <bold>yaṃ kiñci vatthu</bold> yo koci atthaleso <bold>attheva</bold> atthi eva, <bold>taṃ</bold> vatthu <bold>aṅganāsu</bold> vanitāsu <bold>pasiddhāvayavātirittaṃ</bold> hatthapādādipākaṭasarīrāvayavato adhikaṃ <bold>lāvaṇyamiva</bold> manogocarībhūtasundarattaṃ viya <bold>pasiddhāvayavātirittaṃ</bold> pakāsasaddāvayavato adhikaṃ hutvā <bold>ābhāti</bold> dippatīti.</paragraph>
    <subhead line="57">Abhidhānādivaṇṇanā</subhead>
    <hangnum line="58" number="3"></hangnum>
    <gatha1 line="59"><bold>Tenāpi nāma toseyya-mete’laṅkāravajjite;</bold></gatha1>
    <gathalast line="60"><bold>Anurūpenā’laṅkāre-ne’sameso parissamo</bold>.</gathalast>
    <paragraph line="61" number="3"><bold>Tene</bold>ccādi. Yena te alaṅkāre na vaḷañjenti, <bold>tena</bold> kāraṇena <bold>alaṅkāravajjite</bold> ābharaṇehi, ganthavisesehi vā rahite, alaṅkārā vā yathāvuttavajjitā yehi <pageBreak edition="Myanmar" number="0.0010" /> te, <bold>ete</bold> yatipote <bold>esaṃ</bold> yatipotānaṃ <bold>anurūpena</bold> idāni viraciyamānattābhinavabhāvato, dasabalavadanakamalamajjhavāsitabhāsitaviracitabhāvato ca anucchavikena <bold>alaṅkārena</bold> ābharaṇena, alaṅkārasatthena vā <bold>toseyyaṃ apināma</bold> yathicchitapasādhanavasena, savanadhāraṇādivasena vā vaḷañjanena santuṭṭhe kareyyaṃ appeva nāma yannūnāti <bold>eso parissamo</bold> ayaṃ amhākaṃ tādisasantuṭṭhijanakālaṅkārapakaraṇappayogo.</paragraph>
    <paragraph line="62">Alaṅkaronti attabhāvamanenāti <bold>alaṅkāro,</bold> ābharaṇaṃ hārakeyūrādi. Alaṅkaronti bandhasarīramanenāti <bold>alaṅkāro</bold>timinā pana <bold>alaṅkāra</bold>saddena pasādādayo saddālaṅkārā, sabhāvavutyādayo ca atthālaṅkārā nānappakārā saṅgahitā, yehi saddatthasaṅkhātaṃ bandhasarīraṃ sobhate, yathā hi purisasarīre hārakeyūrādyalaṅkāro nyasyate, yena sobhate, tathā bandhasarīrepi saddālaṅkārā, atthālaṅkārā ca nikkhipīyanti, yato sobhate. Teneva vakkhati ‘‘taṃ tu pāpentulaṅkārā, vindanīyatarattana’’nti <note>subodhālaṅkāra 9 gāthā</note> ca, ‘‘atthālaṅkārasahite’’ccādikañca <note>subodhālaṅkāra 164 gāthā</note>.</paragraph>
    <paragraph line="63">Alaṅkāravidhānabhāvena tu bandhasarīrampi tadatthiyā alaṅkāro, tathā tappaṭipādakaṃ subodhālaṅkāranāmadheyyasatthaṃ alaṅkatapaṭipādakattena maṅgalasuttanti viya. Vakkhati hi ‘‘ganthopi kavivācāna-malaṅkārappakāsako’’ <note>subodhālaṅkāra 12 gāthā</note> ccādi. Atra uccate –</paragraph>
    <gatha1 line="64">‘‘Mukhyolaṅkārasaddoyaṃ, saddatthālaṅkatissito;</gatha1>
    <gathalast line="65">Sāmatthiyā tvadhiṭṭhāne, tathā satthepi tabbatī’’ti.</gathalast>
    <paragraph line="66">Anenassābhidheyyādīni <pageBreak edition="Myanmar" number="0.0011" /> vuccanti. Abhidhīyate iti abhidheyyaṃ, samuditena satthena vacanīyattho. So ca sarīrālaṅkāravibhāgakappanāya tesaṃ paṭipādanaṃ. Subodhālaṅkārena hi te paṭipādīyanti. Yena ca yo paṭipādīyati, tassāyamattho bhavatīti abhidheyyasatthopi. Dassitameva tu sarīrālaṅkārasaṅkharaṇaṃ payojanaṃ, taṃ nissāya subodhālaṅkārappavattito. Yassa hi yamuddissa pavatti hoti, taṃ tassa payojanaṃ, taṃ pana kavittakittipasiddhādilakkhaṇaṃ, paramparāya tadatthatāya subodhālaṅkārasaṅkharaṇassa. Satthapayojanānaṃ, sādhiyasādhanalakkhaṇo sambandho tu nissayapadassinā dassitoyeva. Yathāha –</paragraph>
    <gatha1 line="67">‘‘Satthaṃ payojanañceva, ubho sambandhanissayā;</gatha1>
    <gathalast line="68">Vuttātaṃvuttiyāyeva, vutto tannissitopi so’’ti.</gathalast>
    <paragraph line="69">Abhidheyyādikathanañca taṃsamaṅgisseva ca vīmaṃsāvisesasamaṅgīnamupādīyamānattā, aññādisassa pana ummattakavacanādino viya heyyattā. Vuttañhetaṃ –</paragraph>
    <gatha1 line="70">‘‘Sambandhānuguṇopāyaṃ, purisatthābhidhāyakaṃ;</gatha1>
    <gathalast line="71">Vīmaṃsādhigataṃ vākya-matonadhigataṃ para’’nti.</gathalast>
    <paragraph line="72">Vākyanti cettha vākyalakkhaṇopetamantaravākyasannicayaṃ mahāvākyasarūpaṃ satthamevādhippetaṃ.</paragraph>
    <paragraph line="73" number="3"> Yena te te alaṅkārena vaḷañjenti, <bold>tena</bold> kāraṇena <bold>alaṅkāravajjite</bold> ābharaṇavisesehi, ganthavisesehi vā vajjite, te virahite yehi <bold>ete</bold> suddhamāgadhike <bold>esaṃ</bold> suddhamāgadhikānaṃ <bold>anurūpena</bold> abhinavabhāvato māgadhikasarūpaṃ anugatarūpena, dasabalabhāsitaviracitattā vā anukūlena <bold>alaṅkārena</bold> ābharaṇavisesena, ganthavisesena vā <bold>toseyyaṃ</bold> alaṅkāravaḷañjāpanena, <alternatives line="77" extra="" separator="false"><alternative source-abbr="vri" source="vipassana research institut">ganthavisese</alternative><alternative source-abbr="ka." source="cambodian">ganthavisaye</alternative></alternatives>  uggahaṇadhāraṇādikārāpanena <pageBreak edition="Myanmar" number="0.0012" /> vā santuṭṭhe kareyyaṃ <bold>apināma</bold> yaṃnūna sundaramiti, <bold>eso parissamo</bold> ayaṃ mama alaṅkārapakaraṇappayogo. <bold>Apināmā</bold>ti ettha <bold>i</bold>tisaddo gamyamāno.</paragraph>
    <paragraph line="74">Alaṅkārehi vajjitā, alaṅkārā vajjitā yehi vāti ca. Rūpassa anu <bold>anurūpaṃ,</bold> rūpaṃ anugataṃ anurūpaṃ vā, tena anurūpena. Alaṅkaronti attabhāvamaneneti <bold>alaṅkāro,</bold> hārakeyūrādi ābharaṇapakkhe, ganthapakkhe tu alaṅkaronti bandhasarīramaneneti <bold>alaṅkāro</bold>. Iminā mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti. Amukhyato pana imesaṃ dvinnaṃ alaṅkārānamadhiṭṭhānabhūtabandhasarīrampi, tathā maṅgalasuttaratanasuttādivohāro viya alaṅkārapakāsakaṃ ‘‘sammā bujjhanti dvippakārā alaṅkārā anene’’ti iminā atthena laddhasubodhālaṅkāravaranāmadheyyasatthampi vuccati. Vuttamidameva –</paragraph>
    <gatha1 line="75">‘‘Mukhyolaṅkārasaddoyaṃ, saddatthālaṅkatissito;</gatha1>
    <gathalast line="76">Sāmatthiyā tvadhiṭṭhāne, tathā satthepi tabbatī’’ti.</gathalast>
    <paragraph line="77">Ettha <bold>sāmatthiyaṃ</bold> nāma tadādhāratappaṭipādakattavohārato tadādheyyatappaṭipādanīyaṃ na bhavati ce, aññaṃ kiṃ bhavatīti aññathānupapattilakkhaṇamevāti.</paragraph>
    <hangnum line="78" number="4"></hangnum>
    <gatha1 line="79"><bold>Yesaṃ na sañcitā paññā-nekasatthantarocitā;</bold></gatha1>
    <gathalast line="80"><bold>Sammohabbhāhatāve’te, nāvabujjhanti kiñcipi</bold>.</gathalast>
    <hangnum line="81" number="5"></hangnum>
    <gatha1 line="82"><bold>Kiṃ tehi pādasussūsā, yesaṃ natthi gurūnī’ha <note>garūniha (ka.)</note>;</bold></gatha1>
    <gathalast line="83"><bold>Ye tappādarajokiṇṇā, te’va sādhūvivekino</bold>.</gathalast>
    <paragraph line="84" number="4-5"> Evaṃ lakkhaṇārambhapaṭikkhepakajanapaṭibāhanapubbakamabhidheyyādikaṃ dassetvā idāni satthatova sabbattha guṇadosavivecanaṃ. Atoyeva vuccati –</paragraph>
    <gatha1 line="85">‘‘Sabbattha <pageBreak edition="Myanmar" number="0.0013" /> satthatoyeva, guṇadosavivecanaṃ;</gatha1>
    <gathalast line="86">Yaṃ karoti vinā satthaṃ, sāhasaṃ kimatodhika’’nti.</gathalast>
    <paragraph line="87">Tasmā guṇadosavibhāgavicāraṇaṃ nāma tabbidūnaṃyeva, nāsatthaññūnaṃ purisapasūnaṃ. Tathā cāha –</paragraph>
    <gatha1 line="88">‘‘Guṇadosamasatthaññū, jano vibhajate kathaṃ;</gatha1>
    <gathalast line="89">Adhikāro kimandhassa, rūpabhedopaladdhiya’’nti <note>kābyādāsa 1.8</note>.</gathalast>
    <paragraph line="90">Yenevaṃ, tenettha guṇadosadassane pasannānekasatthacakkhuyevādhigato, nañño tabbiparītotyanvayabyatirekavasena dassento <bold>‘‘yesa’’</bold>ntiādigāthādvayamāha. Tattha <bold>yesa</bold>nti aniyamuddeso, yehīti attho. Yehi na sañcitā na rāsikatā, nānāsantānavuttinīpi ekattanayena ekasmiṃ santāne na vāsitā naparibhāvitāti vuttaṃ hoti. Kā sā? Paññā heyyopādeyyavivekarūpā. Kīdisīti āha <bold>‘‘anekasatthantarocitā’’</bold>ti. <bold>Anekasmiṃ</bold> tipiṭakatakkabyākaraṇālaṅkārasatthādike satthantare <bold>ucitā</bold> savanadhāraṇādivasena paricitā sāyaṃ paññā yesaṃ na sañcitāti pakataṃ. <bold>Ete</bold>ti yathāuddiṭṭhānaṃ niyamavacanaṃ. <bold>Sammohabbhāhatā</bold>ti yathāvuttāyātisayavatiyā paññāyābhāvato balappattena mohena abbhāhatā visesena pahatā, evasadditā hontīti adhippāyo. Yato evaṃ, tasmāpi <bold>kiñcipi</bold> heyyopādeyyarūpaṃ yaṃ kiñcideva aṭṭhānāniyojakatādisagurupādasussūsānissayapaṭiladdhavivekapaññāti- sayālābhena <bold>nāvabujjhanti,</bold> na jānantītyattho. Yato ālasiyādidosalesapariggahopi satatācariyasevanavasena sirovikiṇṇatādisagurupādapaṅkajambujaparāyano cirenapi kālena nānāvidhasatthantarakataparicayabalena pappoti tādisaṃ paññāveyattiyaṃ. Tenevāha bhagavā –</paragraph>
    <gatha1 line="91">‘‘Nihīyati <pageBreak edition="Myanmar" number="0.0014" /> puriso nihīnasevī,</gatha1>
    <gatha2 line="92">Na ca hāyetha kadāci tulyasevī;</gatha2>
    <gatha3 line="93">Seṭṭhamupanamaṃ udeti khippaṃ,</gatha3>
    <gathalast line="94">Tasmā’ttano uttaritaraṃ bhajethā’’ti <note>a. ni. 3.26</note>.</gathalast>
    <paragraph line="95">Tato etādiso paññavāyevettha guṇadosavibhāgavivecane adhikārī, nañño tabbiparīto purisapasūti ayametthādhippāyo. Ruḷho atthaviseso. Tenāha <bold>‘‘kiṃ tehi pādasussūsā, yesaṃ natthi gurūnihā’’</bold>ti. <bold>Ihā</bold>ti imasmiṃ loke <bold>yesaṃ</bold> janānaṃ gurūnaṃ kātabbā <bold>pādasussūsā</bold> pādaparicariyā <bold>natthi, tehi</bold> janehi yathāvuttanayena paññāveyattiyarasānabhiññehi <bold>kiṃ</bold> payojanaṃ, lesamattampi natthi, anadhigatāyevettha eteti adhippāyo. Idāni byatirekamukhena āha <bold>‘‘ye’’</bold>tiādi. <bold>Ye</bold> pubbe katapuññatādisampattisampannā <bold>tappādarajehi</bold> tesaṃ gurūnaṃ pādadhūlīhi <bold>okiṇṇā</bold> onaddhā gavacchitā, <bold>teva sādhū</bold> yathāvuttanayena paññāveyattiyena abhiññātā sajjanā eva <bold>vivekino</bold> heyyopādeyyaguṇadosavibhāganiyamanapaññāsampattisamaṅgino honti, teyevettha guṇadosavivecane adhigatāti adhippāyo. Sā cāyaṃ gurupādasussūsā visiṭṭhādarena karaṇīyāti vaṅkavuttiyā tadabhyāse sādhujane niyojeti.</paragraph>
    <paragraph line="96" number="4-5"> Ye sakalasatthaparicitaññāṇapāṭavā yadi dosamāropayanti, tesaṃ taddosanirākaraṇaṃ vinā padesāvabodhanamattena paṇḍitamānīnaṃ vacanassāgurukaraṇaṃ vaṅkavuttiyā dassento ca taṃdvāreneva attano anaññasādhāraṇagurugāravataṃ sādhujanehi paramādarena sampādetabbamiti dassetuṃ <bold>‘‘yesaṃ…pe… kino’’</bold>ti gāthādvayamāha. <bold>Anekasatthānaṃ</bold><pageBreak edition="Myanmar" number="0.0015" /> tipiṭakatakkabyākaraṇādīnaṃ anekesaṃ ganthānaṃ <bold>antare</bold> tatvatthasaṅkhātaabbhantare <bold>ucitā</bold> savanauggahaṇadhāraṇādivasena paricitā <bold>paññā</bold> sutamayā paññā <bold>yesaṃ</bold> yehi <bold>na sañcitā,</bold> dvinnamekakkhaṇe pavattiyābhāvepi upacitasamūhabhāvato, pubbakālikapaññāya aparakālikapaññāya anantaraāsevanādipaccayalābhato avatthabāhullapavattito vā sañcitabbāpi na rāsikatā. <bold>Ete</bold> īdisapaññāpāṭavarahitā ime <bold>sammohabbhāhatā</bold> paññāpāṭavābhāvato balappattena mohena visesena pahatā eva <bold>kiñcipi</bold> heyyopādeyyaṃ nāvabujjhanti. Na eke aneketi ca, te ca te satthā ceti ca, tesamantaramiti ca, tasmiṃ ucitāti ca sammohena abbhāhatāti ca viggaho. Tena vuttaṃ–</paragraph>
    <gatha1 line="97">‘‘Guṇadosamasatthaññū, jano vibhajate kathaṃ;</gatha1>
    <gathalast line="98">Adhikāro kimandhassa, rūpabhedopaladdhiya’’nti <note>kābyādāsa 1.8</note>.</gathalast>
    <paragraph line="99">Tassattho – asatthaññū jano guṇadosaṃ kathaṃ vibhajate. Tathā hi <bold>rūpabhedopaladdhiyaṃ</bold> nīlapītādirūpavisesāvabodhane <bold>andhassa adhikāro</bold> abhimukhakaraṇaṃ <bold>kiṃ</bold> hoti, na bhavatyeva, tasmā anekasatthantaragatasuppasannapaññācakkhunā eva guṇadosavivecanaṃ bhavati, tadabhāve na bhavatyeva. Idameva vuccate–</paragraph>
    <gatha1 line="100">‘‘Sabbattha satthatoyeva, guṇadosavivecanaṃ;</gatha1>
    <gathalast line="101">Yaṃ karoti vinā satthaṃ, sāhasaṃ kimatodhika’’nti.</gathalast>
    <paragraph line="102">Tassattho – sabbattha guṇadosavivecanaṃ satthatoyeva hoti, <bold>satthaṃ vinā</bold> satthocitatādisapaññaṃ vinā <bold>yaṃ karoti</bold> guṇāguṇavibhāgaṃ karoti, yaṃ karaṇaṃ atthi, <bold>atodhikaṃ sāhasaṃ kiṃ</bold> āsuṃ kiriyā anupaparikkhanakiriyā nattheva.</paragraph>
    <paragraph line="103"><bold>Iha</bold><pageBreak edition="Myanmar" number="0.0016" /> imasmiṃ loke <bold>yesaṃ</bold> akatapuññānaṃ janānaṃ <bold>gurūnaṃ</bold></paragraph>
    <gatha1 line="104">‘‘Piyo garu bhāvanīyo,</gatha1>
    <gatha2 line="105">Vattā ca vacanakkhamo;</gatha2>
    <gatha3 line="106">Gambhīrañca kathaṃ kattā,</gatha3>
    <gathalast line="107">No cā’ṭṭhāne niyojako’’ti <note>a. ni. 7.37</note>.</gathalast>
    <paragraph line="108">Niddiṭṭhaguṇopetānaṃ ācariyānaṃ kātabbā <bold>pādasussūsā</bold> pādaparicariyā natthi, <bold>tehi kiṃ</bold> payojanaṃ. <bold>Ye</bold> katapuññā janā <bold>tappādarajokiṇṇā</bold> tesaṃ gurūnaṃ pādarajehi gavacchitā, <bold>teva sādhū</bold> janā eva <bold>vivekino</bold> kalyāṇamittagurupāsanāhi adhigatavisiṭṭhavivekabuddhino bhavanti, te eva vivekaṃ jānantīti bhāvo. Sotumicchā sussūsā, taṃ nissāya kattabbapādaparicariyāpi tadatthiyā sussūsā nāma hoti. Pādesu sussūsāti ca, tesaṃ pādāti ca, tesu rajānīti ca, tehi okiṇṇāti ca viggaho. Sissānaṃ sakalābhibuddhiyā gurupaṭibaddhattā attano guṇato adhikatarāyeva sevitabbā. Vuttañhi bhagavatā –</paragraph>
    <gatha1 line="109">‘‘Nihīyati puriso nihīnasevī,</gatha1>
    <gatha2 line="110">Na ca hāyetha kadāci tulyasevī;</gatha2>
    <gatha3 line="111">Seṭṭhamupanamaṃ udeti khippaṃ,</gatha3>
    <gathalast line="112">Tasmā’ttano uttaritaraṃ bhajethā’’ti <note>a. ni. 3.26</note>.</gathalast>
    <hangnum line="113" number="6"></hangnum>
    <gatha1 line="114"><bold>Kabbanāṭakanikkhitta-nettacittā kavijjanā;</bold></gatha1>
    <gathalast line="115"><bold>Yaṃkiñci racayante’taṃ, na vimhayakaraṃ paraṃ</bold>.</gathalast>
    <hangnum line="116" number="7"></hangnum>
    <gatha1 line="117"><bold>Teye’va paṭibhāvanto, so’va bandho savimhayo;</bold></gatha1>
    <gathalast line="118"><bold>Yena tosenti viññūye, tatthāpya’vihitādarā</bold>.</gathalast>
    <paragraph line="119" number="6-7"> Evametthānvayabyatirekavasenādhigate dassetvā idāni ‘‘kiṃ amhākaṃ kabbanāṭakaparicayābhāveracanāvisesābhiyogopajanitaparissamenā’’ti olīnavuttino sotujane samussāheti <pageBreak edition="Myanmar" number="0.0017" /><bold>‘‘kabbanāṭakā’’</bold>tiādinā. Kavippayogasaṅkhāto bandhova kavino idanti <bold>kabbaṃ</bold>. Muttakādivākyasvamuttikādyavayavasabhāvā antaravākyasamudāyasampannaṃ vuttajātibhedabhinnaṃ pajjamayaṃ gajjamayaṃ pajjagajjamayaṃ campūnāmakañca, mahāvākyarūpaṃ mahākabbañca, taṃ pana mahākabbaṃ saggehi sagganāmakehi paricchedavisesehi bandhyate karīyatīti saggabandhoti pavuccati. Tassa tu lakkhaṇaṃ ‘‘saggabandhassa mukhaṃ iṭṭhāsīsanaṃ siyā paṇāmo vā bandhasambandhino kassaci atthassa niddeso vā’’tiādinā anekadhā vaṇṇenti. Taṃ yathā?</paragraph>
    <gatha1 line="120">‘‘Saggabandho mahākabba-muccate tvassa lakkhaṇaṃ;</gatha1>
    <gathalast line="121">Paṇāmo vatthuniddeso, āsīsāpi ca tammukhaṃ.</gathalast>
    <gatha1 line="122">Itihāsakathubbhūtaṃ, santasannissayampi vā;</gatha1>
    <gathalast line="123">Catuvaggaphalāyattaṃ, caturodāttanāyakaṃ.</gathalast>
    <gatha1 line="124">Puraṇṇavutuselindu-savitūdayavaṇṇanaṃ;</gatha1>
    <gathalast line="125">Uyyānasalilakkīḷā, madhupānaratussavaṃ.</gathalast>
    <gatha1 line="126">Vippalambhavivāhehi, kumārodayavaḍḍhihi;</gatha1>
    <gathalast line="127">Mantadūtappayānāji-nāyakābhyūdayehipi.</gathalast>
    <gatha1 line="128">Alaṅkatamasaṃkhitta-rasabhāvanirantaraṃ;</gatha1>
    <gathalast line="129">Nātivitthiṇṇasaggehi, piyavuttasusandhibhi.</gathalast>
    <gatha1 line="130">Sabbattha bhinnasaggante-hupetaṃ lokarañjakaṃ;</gatha1>
    <gathalast line="131">Kabbaṃ kappantaraṭṭhāyi, jāyate sādhvalaṅkatī’’ti <note>kābyādāsa 1.14 – 19 gāthā</note>.</gathalast>
    <paragraph line="132">Tattha <bold>itihāsakathubbhūta</bold>nti purāvuttakathāsannissayaṃ. <bold>Santasannissaya</bold>nti itarasobhanādhikaraṇaguṇarājacaritādinissayaṃ vā. <bold>Catuvaggaphalāyatta</bold>nti dhammādicatuvaggaphalāyattaṃ. <bold>Dhammo</bold><pageBreak edition="Myanmar" number="0.0018" /> nāma abbhūdayanibbānahetuko. <bold>Attho</bold> nāma vijjābhumyādīnaṃ yathāññāyamajjanaṃ, ajjitānañca rakkhaṇaṃ. <bold>Kāmo</bold> nāma nirayo visayo payogo. <bold>Mokkho</bold> nāma sabbasaṃsāradukkhanivatti. <bold>Caturodāttanāyaka</bold>nti ussāhasattimantasattipabhūsattiyogena caturo kusalo cāgātisayādiyogena udātto udāro nāyako vipakkho, paṭipakkho ca yattha, taṃ. <bold>Madhu</bold> nāma surā. <bold>Vippalambho</bold> viraho. <bold>Manto</bold> nītivedīhi saha kārīyanicchayo. <bold>Dūto</bold> sandhānappavatto puriso. <bold>Payānaṃ</bold> saṅgāmādinimittagamanaṃ. <bold>Āji</bold> sandhyābhāve viggaho. <bold>Asaṅkhattarasabhāvanirantara</bold>nti asaṃkhittā bahuttā <bold>rasā</bold> siṅgāravīrādayo, <bold>bhāvā</bold> ratiussāhādayo, tehi <bold>nirantaraṃ</bold> patthaṭaṃ. <bold>Piyavuttasusandhibhī</bold>ti piyāni sutisubhagāni vuttāni indavajirādīni aññamaññasambandhasaṃsaggatāya sobhano sandhi aññamaññasaṅgahā yesaṃ saggānaṃ, tehīti.</paragraph>
    <paragraph line="133">Punapi yathāvuttesu aṅgesu nagaravaṇṇanādīsu kiñca yathāsambhavaṃ madhupānādirahitampi taññūnaṃ mano rañjeti upādiyateva sabbhīti dassetumāha–</paragraph>
    <gatha1 line="134">‘‘Kabbaṃ na dussataṅgehi, nyūnamapyatra kehici;</gatha1>
    <gathalast line="135">Bandhaṅgasampadā taññū, kāmamārādhayanti ce’’ti <note>kābyādāsa 1.20</note>.</gathalast>
    <paragraph line="136">Punapi –</paragraph>
    <gatha1 line="137">‘‘Guṇato paṭhamaṃ vatvā, nāyakaṃ tena sattuno;</gatha1>
    <gathalast line="138">Nirākaraṇamiccesa, maggo pakatisundaro.</gathalast>
    <gatha1 line="139">Vaṃsavīrasutādīni, vaṇṇayitvā ripussapi;</gatha1>
    <gathalast line="140">Tajjayā nāyakukkaṃsa-kathanañca sukheti no’’ti <note>kābyādāsa 1.21 22 gāthā</note> āhu.</gathalast>
    <paragraph line="141">Sabbampetaṃ <pageBreak edition="Myanmar" number="0.0019" /> saddhammāmatarasapānasarasahadayānaṃ samphappalāpavipulavisappavesopaddutakabbanāṭakaparammukhānaṃ satatacaritasañcaritaratanabhājanānaṃ sappurisānaṃ kiṃ hadayakhedopajanitaparissameneti tadanurūpamevopadassitanti.</paragraph>
    <paragraph line="142"><bold>Nāṭakaṃ</bold> nāma bharatādināṭyasatthe nānappakāranirūpitarūpaṃ kappaṃ, taṃlakkhaṇekadesabhūtalakkhaṇāni pakaraṇādīni nava rūpakāni. Nāṭikā ca etthevāvarumbhanti. Kabbañca nāṭakañca, tesu nikkhittaṃ ṭhapitaṃ nettañca cittañca yehīti viggaho. Ke te? Kavino. Tattha <bold>nikkhittanettacitta</bold>vacanena sutassa cintanañca ūhāpohamukhena yathuggahitaniyāmaṃ, aviparītatthanicchayanaṃ, nicchitassa bhāvanā, nirantarābhiyogo ca dassito. <bold>Kabbanāṭaka</bold>vacanena sutaṃ, cintitaṃ, bhāvitañca dassitaṃ. Sute dassite tannissayaṃ sutamayañāṇampi dassitameva siyāti. ‘‘Kabbanāṭakanikkhittanettacittā’’ti iminā sutacintābhāvanānukkamena sampāditapaññāpāṭavānaṃ kabbaracanāya sāmatthiyaṃ dasseti. Hoti hi tādisānaṃ taṃsutādi bandhanakāraṇaṃ. Vuttañhi –</paragraph>
    <gatha1 line="143">‘‘Sābhāvikī ca paṭibhā,</gatha1>
    <gatha2 line="144">Sutañca bahu nimmalaṃ;</gatha2>
    <gatha3 line="145">Amando cābhiyogoyaṃ,</gatha3>
    <gathalast line="146">Hetu hotiha bandhane’’ti <note>kābyādāsa 1.103 gāthā</note>.</gathalast>
    <paragraph line="147"><bold>Yaṃkiñcī</bold>ti attano cittāruḷhaṃ yaṃkiñci bandhajātaṃ. Iminā pana aniyamavacanena attano tattha ādarābhāvaṃ dīpeti. <bold>Racayanti</bold> karonti. <bold>Etaṃ</bold> tehi racitaṃ bandhajātaṃ <bold>paraṃ</bold> accantameva vimhayakaraṃ na hoti, tādisopāyasampattisampannassa upeyyasampattisabbhāvato anacchariyamevāti adhippāyo. <bold>Tattha</bold> tesu kabbanāṭakesu racanāvisesaekantopāyabhūtesu <bold>avihitādarāapi</bold> sutādivasena akatādarāpi <pageBreak edition="Myanmar" number="0.0020" /><bold>ye</bold> sappurisā paññavanto <bold>yena</bold> bandhavisesena <bold>viññū</bold> guṇadosaviduno satthaññuno paṇḍitajane <bold>tosenti</bold> pīṇenti. Tosentiyeva hi te tādise sābhāvikipaṭibhāvirahepi etādisesu atthesu sutacintābhāvanāvasena vāyamantā. Vuttañhi –</paragraph>
    <gatha1 line="148">‘‘Na vijjatī yajjapi pubbavāsanā-</gatha1>
    <gatha2 line="149">Guṇānubandhi paṭibhānamabbhutaṃ;</gatha2>
    <gatha3 line="150">Sutena vācu’ssahanenupāsitā,</gatha3>
    <gathalast line="151">Dhuvaṃ karotyeva kamapyanuggaha’’nti <note>kābyādāsa 1.104 gāthā</note>.</gathalast>
    <paragraph line="152"><bold>Paṭibhāvanto</bold> heyyopādeyyaparicchedalakkhaṇapaññāya paññavanto nāma, <bold>teyeva</bold> sappurisā. <bold>Savimhayo</bold> ‘‘kīdisāyaṃ, tādisopāyantararahitānampi etādiso bandho siyā’’ti vimhayena saha vattamānopi. <bold>Sova bandho</bold> tameva bandhanaṃ tādisopāyasampattivirahenopeyyasampattiyā sabbhāvato, nāññoti.</paragraph>
    <paragraph line="153" number="6-7"> Idāni kabbanāṭakesu aparicitānamamhākaṃ gantharacanāsabhāvāvabodhova kutoti osakkante <bold>‘‘kabbanāṭakā’’</bold>digāthādvayena samussāheti. <bold>Kabbanāṭakanikkhittanettacittā</bold> kabbanāṭakesu sutānulokanacintābhāvanāvasena ṭhapitanettacittā <bold>kavijjanā</bold> kabbakārakā <bold>yaṃ kiñci</bold> attano abhimataṃ <bold>racayanti</bold> karonti, <bold>etaṃ</bold> bandhanaṃ <bold>paraṃ</bold> atisayena <bold>na vimhayakaraṃ</bold> acchariyakaraṃ na hoti, nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṃ bhavatyevāti adhippāyo. Kavino idaṃ <bold>kabba</bold>nti ca, naṭakassa idaṃ <bold>nāṭakaṃ,</bold> naccagītādi. Idha pana tappaṭipādakakathāpakāsakagantho <bold>nāṭakaṃ</bold> nāma. Kabbañca nāṭakañcāti ca, kabbanāṭakesu nikkhittaṃ nettacittaṃ yehīti ca <pageBreak edition="Myanmar" number="0.0021" /> viggaho. <bold>Ye</bold> janā <bold>tattha</bold> tesu kabbanāṭakesu <bold>avihitādarāpi</bold> savanadhāraṇādivasena akatasambhamā eva <bold>viññū yena</bold> gantharacanāvisesena <bold>tosenti</bold> pīṇenti, <bold>teyeva paṭibhāvanto</bold> paṭibhānasaṅkhātapaññavanto bhavanti. <bold>Sova bandho savimhayo</bold> aññesaṃ uppajjamānavimhayena sahito. Paṭibhā etesaṃ atthīti ca, saha vimhayena vattatīti ca, avihito ādaro yehīti ca viggaho. Bāhirasatthābhiyogābhāvepi pubbavāsanābhāvepi iha nirantarābhiyogaṃ karonto tādisasāmatthiyaṃ sādhetīti vuttaṃ hoti. Vuttañhi –</paragraph>
    <gatha1 line="154">‘‘Na vijjatī yajjapi pubbavāsanā-</gatha1>
    <gatha2 line="155">Guṇānubandhi paṭibhānamabbhutaṃ;</gatha2>
    <gatha3 line="156">Sutena vācu’ssahanenupāsitā,</gatha3>
    <gathalast line="157">Dhuvaṃ karotyeva kamapyanuggaha’’nti <note>kābyādāsa 1.104 gāthā</note>.</gathalast>
    <paragraph line="158">Tassattho – yadi <bold>pubbavāsanāguṇānubandhī</bold> atītajātiyā paricayavāsanāguṇassa anubalappadānavasena anubandho yassatthi, tādisaṃ <bold>abbhutaṃ paṭibhānaṃ</bold> na vijjatipi, tathāpi <bold>sutena</bold> savanena <bold>ussahanena</bold> paguṇakaraṇādivācussahanena vā <bold>upāsitā</bold> katagurupāsanā <bold>vācā kamapi anuggahaṃ</bold> kiñcipi paññāpāṭavaṃ <bold>dhuvaṃ</bold> ekantena karoti evāti.</paragraph>
    <paragraph line="159">Ettha <bold>kabbaṃ</bold> nāma muttakakulakādivākyavasena ca avayavasabhāvehi tesaṃyeva antaravākyāvayavasamūhehi paripuṇṇaṃ vuttavisesehi pabhedagataṃ kevalaṃ pajjamayaṃ vā gajjamayaṃ vā campūtikhyātapajjagajjamayaṃ vāti mahāvākyasabhāvena ca tiṭṭhati. <bold>Nāṭakaṃ</bold> nāma bharatādinaṭasatthagatanānappakāradassitasabhāvaṃ. Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca bhavanti. Kabbalakkhaṇaṃ pana evaṃ daṭṭhabbaṃ–</paragraph>
    <gatha1 line="160">‘‘Saggabandho <pageBreak edition="Myanmar" number="0.0022" /> mahākabba-muccate tvassa lakkhaṇaṃ;</gatha1>
    <gathalast line="161">Paṇāmo vatthuniddeso, āsīsāpi ca tammukhaṃ.</gathalast>
    <gatha1 line="162">Itihāsakathubbhūtaṃ, santasannissayampi vā;</gatha1>
    <gathalast line="163">Catuvaggaphalāyattaṃ, caturodāttanāyakaṃ.</gathalast>
    <gatha1 line="164">Puraṇṇavutuselindu-savitūdayavaṇṇanaṃ;</gatha1>
    <gathalast line="165">Uyyānasalilakkīḷā, madhupānaratussavaṃ.</gathalast>
    <gatha1 line="166">Vippalambhavivāhehi, kumārodayavaḍḍhihi;</gatha1>
    <gathalast line="167">Mantadūtappayānāji-nāyakābhyūdayehipi.</gathalast>
    <gatha1 line="168">Alaṅkatamasaṃkhitta-rasabhāvanirantaraṃ;</gatha1>
    <gathalast line="169">Nātivitthiṇṇasaggehi, piyavuttasusandhibhi.</gathalast>
    <gatha1 line="170">Sabbattha bhinnasaggante-hupetaṃ lokarañjakaṃ;</gatha1>
    <gathalast line="171">Kabbaṃ kappantaraṭṭhāyi, jāyate sādhvalaṅkatī’’ti <note>kābyādāsa 1.14 – 19 gāthā</note>.</gathalast>
    <paragraph line="172">Tassattho – <bold>saggabandho</bold> saggasaṅkhātehi paricchedavisesehi bandho <bold>‘‘mahākabba’’</bold>nti uccate. <bold>Assa lakkhaṇaṃ tu</bold> vuccateti sambandho <bold>kākakkhigoḷakanayena tammukhaṃ</bold> tassa kabbassa ādi pana <bold>paṇāmo</bold> devatānamassanaṃ vā, <bold>vatthuniddeso</bold> –</paragraph>
    <gatha1 line="173">‘‘Astyuttarasyāṃ digi devatātma,</gatha1>
    <gatha2 line="174">Himālayo nāma nagādhirāja?;</gatha2>
    <gatha3 line="175">Pūvāpareṅa vārinidhī vigāhya,</gatha3>
    <gathalast line="176">Sthita? Pathijhā iva mānadaṇḍa?’’ <note>kumārasambhava 1.1.</note>.</gathalast>
    <paragraph line="177">Iccādibandhasambandhino kassaci vatthuno dassanaṃ, <bold>āsīsāpi</bold> ‘‘mayhaṃ pīṇayataṃ mana’’ miccādiiṭṭhāsīsanaṃ vā bhavati.</paragraph>
    <paragraph line="178"><bold>Itihāsakathubbhūtaṃ</bold> purāvuttakathāsannissayaṃ vā <bold>santasannissayampi</bold> sobhanānampi rājacariyādinissayaṃ vā <bold>catuvaggaphalāyattaṃ</bold><pageBreak edition="Myanmar" number="0.0023" /> lokiyalokuttarasukhakāraṇaṃ <bold>dhammo,</bold> vijjābhūmiādīnaṃ sañcayo, sañcitānaṃ rakkhā ca <bold>attho,</bold> apāyasaṃvattanikapañcakāmaguṇasaṅkhāto <bold>kāmo,</bold> sabbadukkhā nivattihetu <bold>mokkho</bold> cāti catuvaggaphalādhīnaṃ <bold>caturodāttanāyakaṃ</bold> ussāhasattimantasattipabhūsattiyogato caturo dakkho cāgātisayādiyogena udātto uḷāro sapakkho, vipakkho vā nāyako yattha, taṃ yathāvuttaṃ <bold>puraṇṇavutuselindu-savitūdayavaṇṇanaṃ puraṃ</bold> nagaraṃ, <bold>aṇṇavaṃ</bold> sāgaraṃ, <bold>utu</bold> hemantavasantādiutu, <bold>selaṃ</bold> pabbato, <bold>indusavitūdayo</bold> candasūriyānaṃ udayo cāti imesaṃ vaṇṇanaṃ yattha, taṃ. <bold>Savitā</bold>ti ettha <bold>tu</bold>paccayanto. <bold>Uyyānasalilakkīḷāmadhupānaratussavaṃ</bold> uyyānakīḷāsurāpānaratikīḷāsaṅkhāto ussavo yattha, taṃ <bold>vippalambhavivāhehi</bold> dārāviyogadārapariggahehi ca <bold>kumārodayavaḍḍhihi</bold> kumāruppattikumāravaḍḍhīhi ca <bold>mantadūtappayānājināyakābhyūdayehi</bold> nītijānanapaññā <bold>manto,</bold> sandhānakārako <bold>dūto,</bold> yuddhābhigamanaṃ <bold>payānaṃ,</bold> yuddhasaṅkhāto <bold>āji,</bold> sapakkhanāyakassa abhivaḍḍhisaṅkhāto <bold>abhyūdayo</bold> cāti imehi <bold>alaṅkataṃ</bold> sajjitaṃ <bold>asaṃkhitta…pe… ntaraṃ</bold> asaṃkhittā vitthārā <bold>rasā</bold> siṅgārādayo aṭṭha <bold>bhāvā</bold> ratiussāhādayo cāti imehi <bold>nirantaraṃ</bold> vitthiṇṇaṃ <bold>piyavuttasusandhibhi</bold> sutisubhagehi indavajirādīhi vuttehi pubbāparasambandhaparicchedatāya sobhanā sandhi yesaṃ saggānaṃ, tehi <bold>sabbattha</bold> sabbasmiṃ paricchede <bold>bhinnasaggantehi</bold> bhinnasaggā pariyosānā yesaṃ, tehi <bold>nātivitthiṇṇasaggehi</bold> nātivitthārasaggasaṅkhātehi paricchedehi <bold>upetaṃ</bold> yuttaṃ <bold>sādhvalaṅkati</bold> sobhanālaṅkāravantaṃ <bold>kabbaṃ lokarañjakaṃ</bold> taṃ samānaṃ <bold>kappantaraṭṭhāyi</bold> kappanirantaraṭṭhāyi kappantare ṭhāyi vā <bold>jāyate</bold>. Ettha madhupānādirahitapuravaṇṇanādayopi taññūnaṃ cittaṃ ārādheti ce, taṃpyaduṭṭhaṃ. Vuttañhi –</paragraph>
    <gatha1 line="179">‘‘Kabbaṃ <pageBreak edition="Myanmar" number="0.0024" /> na dussataṅgehi, nyūnamapyatra kehici;</gatha1>
    <gathalast line="180">Bandhaṅgasampadā taññū, kāmamārādhayanti ce’’ti.</gathalast>
    <paragraph line="181">Tassattho – <bold>atra</bold> imesu kabbaṅgesu majjhe <bold>kehici aṅgehi</bold> kehici avayavehi <bold>nyūnamapi</bold> ūnamapi, <bold>ni</bold>saddotratabbhāve. Kabbaṃ na dussati, taṃ pana adussanaṃ <bold>bandhaṅgasampadā</bold> racitapuravaṇṇanādiaṅgasampadā <bold>taññū</bold> kabbaññū jane <bold>kāmaṃ</bold> icchānurūpaṃ <bold>ce ārādhayanti,</bold> evaṃ sante bhavati. Punapi nāyakavaṇṇanāsu sapakkhanāyakaṃ vaṇṇetvā tena nirākaraṇabhāvampi. No ce, paccatthikaṃ vaṇṇetvā attano nāyakena tassābhibhavanampi vaṇṇetuṃ vaṭṭati. Vuttañhi –</paragraph>
    <gatha1 line="182">‘‘Guṇato paṭhamaṃ vatvā, nāyakaṃ tena sattuno;</gatha1>
    <gathalast line="183">Nirākaraṇamiccesa, maggo pakatisundaro.</gathalast>
    <gatha1 line="184">Vaṃsavīrasutādīni, vaṇṇayitvā ripussapi;</gatha1>
    <gathalast line="185">Tajjayā nāyakukkaṃsa-kathanañca sukheti no’’ti.</gathalast>
    <hangnum line="186" number="8"></hangnum>
    <gatha1 line="187"><bold>Bandho ca nāma saddatthā, sahitā dosavajjitā;</bold></gatha1>
    <gathalast line="188"><bold>Pajjagajjavimissānaṃ, bhedenā’yaṃ tidhā bhave</bold>.</gathalast>
    <paragraph line="189" number="8"> Evametehi sotujanasamussāhanaṃ dassetvā idāni kattumicchitabandhoti vuttaṃ bandhassa lakkhaṇaṃ kattumārabhate <bold>‘‘bandho cā’’</bold>tiādi. <bold>Dosavajjitā</bold> dosehi saddanissitehi, atthanissitehi ca virodhehi vajjitā pariccattā, te vā vajjitā yehi, saddatthā <bold>sahitā</bold> ekībhūtā. Vuttalakkhaṇā yehi te pubbācariyehi sahitā vuccanti. Sahitānaṃ bhāvo sahadayahilādakāraṇaṃ sādhyaṃ sāhiccaṃ. Iti dosavajjite sahite saddatthe pasiddhabhāvena anuvaditvā <bold>bandho nāma</bold> sabhāvavuttivaṅkavuttialaṅkāravuttivasena tividhopīti appasiddhaṃ bandhasarīraṃ vidhīyate yathā ‘‘yo kuṇḍalī, so devadatto’’ti. <bold>Ca</bold>saddovattabbantarassa samuccayo, kiñcīti attho.</paragraph>
    <paragraph line="190">Tattha <pageBreak edition="Myanmar" number="0.0025" /> jātiguṇakriyādabbalakkhaṇo saddānamattho mukhyo catubbidho hoti. Mukhyassatthassa catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo dabbasaddoti. Tividho hi saddo vācako lakkhaṇiko byañjakoti byāpārabhedena. Byāpāro ca nāma saddassa’tthappatītikārittameva. So hi tividho mukhyo lakkhaṇo byañjanasabhāvo ceti. Tattha jātyādinirantaratthavisayo saddabyāpāro mukhyo. Soyeva abhidhāti uccate. Taṃbyāpāravā abyavahitajātyādisakehi tamatthaṃ mukhyabhāvena yo vadati goādiko, so vācako. Saddantaratthavisayaniddiṭṭho saddabyāpāro lakkhaṇo. Sā duvidhā suddhā, upacāramissā ceti. Tattha suddhā yathā ‘‘go muccatu, mañcā ugghosenti, gaṅgāyaṃ ghoso’’ti. Ettha <bold>go</bold>saddena visesanaṃ gottasāmaññamevoccate, na tu gobyatti. Vuttañhi –</paragraph>
    <paragraph line="191">‘‘Visesyaṃnābhidhā gacche, khīṇasatti visesane’’ti <note>kābyappakāse dutiyaullāse āgatanyāyo’yaṃ</note>.</paragraph>
    <paragraph line="192">Sāmaññassa byāpakattā, asarīrattā ca. Tattha bandhanamocanāni na sambhavantīti attano nissayabhūtā gobyatti ākaḍḍhīyate, tathā mañcānamugghosanaṃ na sambhavatīti attano ugghosanakriyāsiddhyatthaṃ mañcasamaṅgino purisā ākaḍḍhīyanti. Tathā gaṅgāsaddavāccassa jalappavāhassa ghosappatyākaratā na sambhavatīti <bold>gaṅgā</bold>saddo attanobhidheyyassodakappavāhassa nikaṭaṃ taṭaṃ lakkheti. Upacārassānekappakārattā upacāramissā lakkhaṇāpyanekadhā siyā. Yathā katthaci kāraṇe kārīyamupacariyate, yathā ‘‘āyu ghata’’nti. Katthaci kāraṇakāriyānamabhedo yathā ‘‘āyuyeveda’’nti. Katthaci <pageBreak edition="Myanmar" number="0.0026" /> upamāne upameyyamupacarīyate, yathā ‘‘go bāhiko’’ti. Katthaci abhedo tesaṃ, yathā ‘‘goyevāya’’nti. Katthaci <alternatives line="134" extra="" separator="false"><alternative source-abbr="vri" source="vipassana research institut">tadādhāratāya</alternative><alternative source-abbr="ka." source="cambodian">tadatthatāya</alternative></alternatives>  taṃbyapadeso, yathā ‘‘padīpaṭṭhā kapallikā padīpo’’ti. Katthaci taṃkammasambandhā taṃbyapadeso, yathā ‘‘avaḍḍhakīpi vaḍḍhakī aya’’nti. Katthaci saṃsāmisambandhā, yathā ‘‘rājasambandhī puriso rājāya’’nti. Katthaci avayave samudāyabyapadeso, yathā ‘‘paṭekadese paṭasaddo’’ iccādi.</paragraph>
    <paragraph line="193">Lakkhaṇāya nissayo saddo lakkhaṇiko. Byañjanasabhāvo pana parapariyāyo saddassa tatiyo byāpāro. Tassa nissayo saddo byañjanako. Iccetaṃ tiṇṇaṃ saddānaṃ vasena atthopi tividho hoti vācco lakkhaṇiyo byaṅgyoti. Tattha byaṅgyoyevattho bandhasatthā vuccate. Teneva padhānabyaṅgyo bandho uttamo, apadhānabyaṅgyo majjhimo, abyaṅgyo adhamo, byaṅgyena vinā bandho nijjīvo siyāti pubbācariyānaṃ pavatti, sabhāvavutti bandhopi tu nijjīvoti nāsaṅkanīyo. Yasmā kavīnaṃ lokavohārakosallaṃ sabhāvavuttiyeva gameti. Yo hi sakalalokaṭṭhitiṃ na jānāti, so kaviyeva na hotīti.</paragraph>
    <paragraph line="194">Athettha tividhampi atthaṃ tādisajanāvabodhatthaṃ samudāharissāma <bold>‘‘munindavadanambhoje’’</bold>tyādi. Ettha <bold>vāṇī</bold>saddassa saddhammasaṅkhāto attho vāccattho. Vāṇī nāma cetanā, tassaṃ yāva devatatthaṃ nāropyate, tāva tappatī attano manosampīṇanaāsīsanā na saṃgacchatīti vākyasāmatthiyāyeva vāṇiyaṃ sāyamocityabhedena <bold>devatā</bold>saddassa āropitottho lakkhaṇiyo. Tathā <bold>vadana</bold>saddassāpi mukhaṃ vāccattho. <bold>Ambhoja</bold>saddassa samāropitottho lakkhaṇiyo. Manosampīṇanassa tu aññathā anupapattiyā passaddhyādikkamena yathābhūtāvabodhasambhavā anāyāsena <pageBreak edition="Myanmar" number="0.0027" /> vicittānekasaddatthapaṭibhānena ganthaparisamattisaṅkhātā yathicchitatthanipphatti hoteva, ayaṃ byaṅgyattho. Tabbācakā saddā vācakalakkhaṇikabyañjakā hontīti evaṃ sabbattha saddatthavicāro gantabbo.</paragraph>
    <paragraph line="195">Tamevaṃ yathāvuttabandhasarīraṃ katividhamiccāha <bold>‘‘pajje’’</bold>ccādi. <bold>Ayaṃ</bold> yathāvutto <bold>bandho</bold> bandhasarīraṃ <bold>tidhā bhave</bold> tippakārena siyā, nādhikaṃ nāpyūnaṃ. Kathaṃ? <bold>Pajjagajjavimissānaṃ bhedena</bold> pajjasabhāvādīnaṃ visesena tidhā bhaveti pakataṃ. Tattha <bold>pajjaṃ</bold> nāma amhehiyeva viracitavuttodayākhye chandasi nirūpitā vuttajātippabhedā catuppadikatthā nirūpito muttakādipi vuttajātippakāroyeva. Tenevettha tesamadassanaṃ. Tesu ekagāthā niṭṭhitatthā sappadhānā gāthantarānirapekkhā <bold>muttakaṃ,</bold> ekakriyādānena aññamaññasāpekkhā niṭṭhitatthā paccekaṃ aniṭṭhitatthā gāthā <bold>kulakaṃ,</bold> nānābhittiyo bhinnakiriyo sappadhānā gāthā koso viya ṭhapitā <bold>koso,</bold> ekabhittipadosādikaṃ vaṇṇetuṃ samudāyena pavattā bhinnakriyā gāthā <bold>saṅghāto,</bold> sopi catubbidho pajjappakāro yathāvuttasaggabandhovāti viññātabbaṃ. <bold>Gajjaṃ</bold> nāma pādasanniṭṭhānarahito syādyantatyādyantappabandho. Tassa tu dve pakārā ākhyāyikā, kathāti. <bold>Vimissaṃ</bold> pajjagajjamayaṃ nāṭakappakaraṇādi, campū jātakamālādikā ca.</paragraph>
    <paragraph line="196" number="8"> Idāni sañjānanābhilāsīnaṃ alaṅkāranissitaṃ bandhasarīraṃ, sova bandhoti adhikataṃ, ‘‘yo kuṇḍalī, so devadatto’’ti pasiddhakuṇḍalittānuvādena appasiddhassa devadattattavidhānaṃ viya dassento <bold>‘‘bandho’’</bold>ccādimāha. Tattha <bold>bandho nāma ca</bold> bandhanaṃ pana. <bold>Dosavajjitā</bold> saddatthanissitadosehi pariccattā, te vā vajjitā etehi tādisā. <bold>Sahitā</bold> aññamaññānurūpatthena sahabhāvaṃ gatā. <bold>Saddatthā</bold> saddo, <pageBreak edition="Myanmar" number="0.0028" /> attho ca. Evaṃpakārehi tu īdisasaddatthānaṃ viññūnaṃ tuṭṭhijanakaaññamaññānurūpaguṇasahitānaṃ bhāvoti vacanatthena ‘‘sāhicca’’miti vadanti. <bold>Saddatthā</bold>ti ettha saddatthānaṃ kiṃ nānākaraṇanti? Saddo pana atthappatītiyaṃ attano mukhyabyāpāraṃ lakkhaṇabyāpāraṃ byañjanasabhāvabyāpārañceti tividhaṃ byāpārabhedena. Kamato vācako lakkhaṇiko byañjanako ceti tividho. Tathā atthopi vācco lakkhaṇiyo byaṅgyo cebhi tividho. Atra tu vācako saddo attanā dīpetabbamukhyatthassa jātiguṇakriyādabbabhedena catubbidhattā sayampi jātiguṇakriyādabbasaddavasena catubbidho. Vācakasaddassa mukhyabyāpāro ‘‘abhidhā’’ti ca voharīyati. So mukhyabyāpāro jātyādīhi abyavahitattheva vattate. Tathā hi ‘‘go nīlaṃ pācako visāṇi’’ccādo goādisaddānaṃ mukhyabyāpāro gopiṇḍanīlapaṭapācakakattusiṅgīti dabbānaṃ visesanabhūtajātiguṇakriyādabbesveva pavattati, na pana jātyādīnaṃ nissayabhūtagopiṇḍādīsūti. Vuttaṃ hi–</paragraph>
    <paragraph line="197">‘‘Visesyaṃ nābhidhā gacche, khīṇasatti visesane’’ti <note>kābyappakāse dutiyaullāse āgatanyāyo’yaṃ</note>.</paragraph>
    <paragraph line="198">Tassattho – <bold>visesane</bold> visesanabhūtajātyādimhi <bold>khīṇasatti</bold> khīṇabyāpāravatī <bold>abhidhā</bold> mukhyabyāpārova <bold>visesyaṃ</bold> dabbaṃ <bold>na gacche</bold> na pāpuṇātīti.</paragraph>
    <paragraph line="199">Jātyādīnaṃ nissayagopiṇḍādikaṃ abhidhā na vadati ce, evañca sati ‘‘go gacchati, nīlaṃ nivāseti, pācako āgacchati, siṅgī dhāvati’’ccādīsu jātyādivisiṭṭhagopiṇḍādīnaṃ goādisaddassa kathaṃ vācakattaṃ yujjatīti? Dabbādhīnajātiguṇādīsu vuttesu tabbisiṭṭhassa dabbassa pariyāyato vācakattā. Nippariyāyato pana suddhalakkhaṇabyāpārasseva visayo. Lakkhaṇabyāpāropi suddho upacāramissoti duvidho. <pageBreak edition="Myanmar" number="0.0029" /> Tattha suddho lakkhaṇabyāpāro jātyādivajjitatthavisayo. Tathā hi ‘‘go gacchati, nīlaṃ nivāseti, pācako āgacchati, siṅgī dhāvati, mañcā ugghosenti, gaṅgāyaṃ ghoso’’tyādīsu jātiguṇakriyāsiṅgadabbamañcagaṅgādīnaṃ gamanādīhi yogāsambhavato jātiguṇādayo atikkamma yathākkamaṃ gamananivāsanaāgamanadhāvanaugghosanaghosādīnaṃ nissayabhūtagopiṇḍādayo parāmasati.</paragraph>
    <paragraph line="200">Misso tu upacārabhedena bahuvidho. Tathā hi katthaci kāraṇe kāriyamupacarīyate, yathā ‘‘āyughata’’nti, ettha āyuvaḍḍhanakāraṇabhūte ghate kāriyabhūtaāyuno vohāro āropito hoti. Uparipi upacāro yathāyogaṃ yojetabbo. Ataṃsabhāve hi taṃsabhāvāropanaṃ upacāro. Katthaci kāraṇakāriyānamabhedo, yathā ‘‘āyuyeva ghata’’nti. Katthaci upameyyaupamānopacāro, yathā ‘‘go bāhiko’’ti. Katthaci upamānaupameyyānamabhedo, yathā ‘‘goyevāyaṃ bāhiko’’ti. Katthaci tadādhāratāya tadūpacāro, yathā ‘‘padīpaṭṭhā kapallikā padīpo’’ti. Katthaci kriyāsambandhena taṃbyapadeso, yathā ‘‘avaḍḍhakīpi vaḍḍhakī aya’’nti. Katthaci saṃsāmisambandhena taṃbyapadeso, yathā ‘‘rājavallabhopi rājā aya’’nti. Katthaci avayave samudāyabyapadeso, yathā ‘‘paṭo daḍḍho’’ti. Iminā mukhena upacārabhedo daṭṭhabbo. Byañjanasabhāvabyāpāro eva ‘‘dhana’’nti ca vuccati, tassa tatiyabyāpārassa visayo tādisavākyameva vāti daṭṭhabbo.</paragraph>
    <paragraph line="201">Ettha byaṅgyatthaṃ bandhassa jīvitamiti ca, byaṅgyatthapadhānaṃ bandhamuttamanti ca, byaṅgyatthapadhānarahitaṃ majjhimanti ca, abyaṅgyabandhaṃ adhamamiti ca vadanti. Honti cettha –</paragraph>
    <gatha1 line="202">Atthappatītiyaṃ sadda-byāpāro tividho bhave;</gatha1>
    <gathalast line="203">Mukhyo lakkhaṇabyañjana-sabhāvo cāti ettha tu.</gathalast>
    <gatha1 line="204">Abhidhāparapariyāyo, <pageBreak edition="Myanmar" number="0.0030" /> byāpāro paṭhamo bhave;</gatha1>
    <gathalast line="205">Dhanantāparapariyāyo, byāpāro tatiyo puna.</gathalast>
    <gatha1 line="206">Mukhyo nirantaratthesu, lakkhaṇā tu tirohite;</gatha1>
    <gathalast line="207">Atthe’taro tu vākyassa, attheyeva pavattati.</gathalast>
    <gatha1 line="208">Byāpārassa pabhedena, tidhā saddopi vācako;</gatha1>
    <gathalast line="209">Lakkhaṇiko byañjakoti, tadatthopi tidhā mato.</gathalast>
    <gatha1 line="210">Vācco lakkhaṇiyo byaṅgyo-ccevaṃ saddesu vācako;</gatha1>
    <gathalast line="211">Jātiguṇakriyādabba-bhedena so catubbidho.</gathalast>
    <gatha1 line="212">Vāccatthassa catuddhāva, bhinnattā jātiādito;</gatha1>
    <gathalast line="213">Jātyādīnaṃ pabhedena, tathā lakkhaṇiko mato.</gathalast>
    <gatha1 line="214">Upacārabahuttena, bhede satipi tassa tu;</gatha1>
    <gathalast line="215">Byañjako tu anaññattā, visuṃ tehi na vuccatīti.</gathalast>
    <paragraph line="216">Lakkhaṇato evaṃ veditabbaṃ – ‘‘munindavadanambhoje’’ tyādigāthāyaṃ <bold>vadana</bold>saddassa mukhattho vāccattho, āropitaambhojattho lakkhaṇiyattho. <bold>Ambhoja</bold>saddassa padumattho vāccattho, upacaritamukhattho lakkhaṇiyattho. <bold>Vāṇi</bold>saddassa saddhammasaṅkhāto attho vāccattho, āropitadevatāattho lakkhaṇiyattho. Ettha āsīsanā nāma yathāvuttanayena puññātisayatā, tato idha abhimatatthabādhakākusalanivāraṇañca kusalānamanubalappadānañca tato kāyacittapīḷāvigamo ca tato sukhappaṭilābho ca tato cittasamādhānañca tatoyeva anekavidhatthāvabodho ca tato abhimataganthaparisamatti ca bhavatītyayaṃ vākyasāmatthiyato laddhattho byaṅgyatto. Taṃtaṃatthappakāsakā saddā vācakalakkhaṇikabyañjanakā nāma bhavanti. Evaṃ saddasaddatthavicāro veditabbo.</paragraph>
    <paragraph line="217">Idāni <pageBreak edition="Myanmar" number="0.0031" /> pakāsitabandhassa bhedaṃ vadati <bold>‘‘pajjā’’</bold>dinā. <bold>Ayaṃ</bold> vuttalakkhaṇo bandho <bold>pajjagajjavimissānaṃ bhedena</bold> gāthācuṇṇiyatadubhayamissānaṃ vasena tidhā bhave. Saddo ca attho ceti ca, sahabhāvaṃ itā pattāti ca, dosehi vajjitā, dose vā vajjitā yehīti ca, pajjañca gajjañca vimissañceti ca viggaho. Iha <bold>pajjaṃ</bold> nāma muttakakulakakosakasaṅghātavasena catuppabhedaṃ chandasi niddiṭṭhavuttavisesaviracitaṃ catuppadikagāthābandhaṃ. Tattha <bold>muttakaṃ</bold> nāma niṭṭhitatthā sappadhānā ekā gāthā, <bold>kulakaṃ</bold> nāma paccekamaniṭṭhitatthā aññamaññasāpekkhā ekakriyādvārikā nānāgāthā, <bold>kosako</bold> nāma nānāvidhavaṇṇanābhūmikā bhinnakriyādvārappavattā sappadhānā gāthārāsi, <bold>saṅghāto</bold> nāma sañcyākālādiekavaṇṇanābhūminissitā bhinnakriyāsamudāyena pavattā gāthā. <bold>Gajjaṃ</bold> nāma aniyatapado ākhyāyikākathāvasena dvippabhedo syādyantatyādyanto vacanappabandho. <bold>Misso</bold> pana imehi dvīhi saṃmisso nāṭakapakaraṇādi ca jātakamālādicampū ca.</paragraph>
    <hangnum line="218" number="9"></hangnum>
    <gatha1 line="219"><bold>Nibandho cā’nibandho ca, puna dvidhā niruppate;</bold></gatha1>
    <gathalast line="220"><bold>Taṃ tu pāpentya’laṅkārā, vindanīyatarattanaṃ</bold>.</gathalast>
    <paragraph line="221" number="9"> Evaṃ tippakāraṃ bandhasarīraṃ vatvā idāni aññathāpi dassetumāha <bold>‘‘nibandhocā’nibandho ca, puna dvidhā niruppate’’</bold> iti. <bold>Puna</bold> bhiyyo yathāvutto pajjamayabandho dvidhā dvippakārena <bold>niruppate</bold> nicchīyate. Kathaṃ? <bold>Nibandho ca</bold> tadekadesabhūtehi muttakādīhi catūhi saggabandhādivasena bandho ca <bold>anibandho ca</bold> kevalaṃ muttakavasenāti evaṃ <bold>dvidhā niruppate</bold> iti pakataṃ. Nanu tassetassa yathāvuttavātimayassa sakkaṭaṃ pākataṃ apabbhaṃso pesācikaṃ missañceti pañcavidhattaṃ vatvā <bold>‘‘sakkaṭaṃ</bold> nāma devatābhāsā. <bold>Pākataṃ</bold> catubbidhaṃ sakkaṭehi vaṇṇaññattamattena uppannattā <pageBreak edition="Myanmar" number="0.0033" /> mahindasindhavādi tabbhavaṃ, tassamaṃ hiriharakamalādi, mahāraṭṭhādidesapasiddhaṃ desīyaṃ, tabbhavādīhi sammissaṃ missaṃ. Ābhīrādīnaṃ vācā <bold>apabbhaṃso,</bold> so ca pākataṃ viya catubbidho, tividho ca nāgaraupanāgaravuddhabhedena. Pisācānaṃ vacanaṃ <bold>pesācikaṃ</bold>. Sabbesaṃ vasena missa’’nti sakkaṭādīnaṃ lakkhaṇaṃ vuttaṃ. Tathā ‘‘siṅgārappadhānanaccasaṅkhātalāsyādīnaṃ paṭipādakatthena lāsyādikamabhinayappadhānattā <bold>dassanīyaṃ,</bold> itaraṃ kabbaṃ <bold>savanīya’’</bold>nti duvidhaṃ vuttaṃ, evaṃ pubbācariyehi bhāsābhedena vuttaṃ pañcavidhattaṃ, viniyogabhedena vuttaṃ duvidhattañca idha kasmā na vuttanti? Saccaṃ, tathāpi tadevamidhānupayogitāya na vuttanti veditabbaṃ.</paragraph>
    <paragraph line="222">Evamalaṅkārādhiṭṭhānabhāvena paṭhamaṃ bandhasarīraṃ dassetvā idāni hārakeyūrādinā purisasarīramiva bandhasarīraṃ saddālaṅkāraatthālaṅkārehi vindanīyataraṃ hotīti dassetumāha <bold>‘‘taṃ tu’’</bold> iccādi. <bold>Tu</bold>saddo visesavacanicchāyaṃ. <bold>Taṃ</bold> bandhasarīraṃ <bold>tu alaṅkārā</bold> alaṅkariyati taṃ bandhasarīrametehīti pasādādayo saddālaṅkārā, sabhāvavutyādayo atthālaṅkārā ca <bold>vindanīyatarattanaṃ</bold> atisayena vindanīyabhāvaṃ assādanīyabhāvaṃ <bold>pāpenti</bold> nayanti. Sabbathā niddosabhūtānaṃ saddatthānaṃ aññamaññānurūpato sahitabhāvena paramāya vaṇṇapokkharatāya samannāgataṃ tādisapurisasarīramiva vindanīyampi samānaṃ alaṅkārehi pasādhite sati accantameva vindanīyaṃ siyāti adhippāyo.</paragraph>
    <paragraph line="223" number="9"> Punapi tasseva bandhassa bhedaṃ kathetuṃ <bold>‘‘nibandho cā’’</bold>dimāha. Puna <bold>nibandho ca</bold> muttakādīhi catūhi avinābhāvato mahākabbādisabhāvena nirantaraṃ katvā bandho ca <bold>anibandho ca</bold> kevalaṃ mahākabbādisabhāvena muttakattā anirantaraṃ katvā bandho cāti sova bandho dvidhā <bold>niruppate</bold> nicchīyate. <pageBreak edition="Myanmar" number="0.0033" /> Punapi so bandho sakkaṭapākataapabbhaṃ sapesācikamissabhāsābhedena pañcavidho. Siṅgārapadhānanaccasaṅkhātalāsyādīnaṃ dassanappadhānattā tādisaṃ naccaṃdassanīyaṃ, tadaññaṃ kabbaṃ savanīyamiti vaḷañjanabhedato duvidho ca hoti. So sabbopi payojanābhāvato iha na gahito. Tattha <bold>sakkaṭaṃ</bold> nāma devatābhāsā. Tato kehici akkharehi bhinnaṃ <bold>pākataṃ</bold> nāma. Taṃ pana tabbhavatassamadesiyamissavasena catubbidhaṃ hoti. Tattha sakkaṭato vaṇṇaññattamattena nibbattaṃ <bold>tabbhavaṃ</bold> nāma, taṃ mahindasindhavādi. <bold>Tassamaṃ</bold> hiriharakamalādi. Dese pasiddhaṃ <bold>desiyaṃ. Missaṃ</bold> nāma tabbhavādīhi sammissaṃ. <bold>Apabbhaṃso</bold> nāma gopālakādīnaṃ vācā, so ca tabbhavādīhi catubbidho, nāgaraupanāgaravuddhabhedena tividho ca hoti. Pisācānaṃ vacanaṃ <bold>pesācikaṃ</bold>. Tehi sakkaṭādīhi sammissaṃ <bold>missaṃ</bold> nāma hoti. Idāni īdisappabhedavantabandhassa alaṅkārena sobhanattaṃ vattuṃ <bold>‘‘taṃ tu’’</bold>ccādimāha. <bold>Taṃ tu</bold> taṃ pana vuttappakāraṃ bandhasarīraṃ <bold>alaṅkārā</bold> pasādādisaddālaṅkārā, sabhāvavutyādiatthālaṅkārā ca <bold>vindanīyatarattanaṃ</bold> atisayapasādanīyattaṃ pāpenti. Nirantaraṃ bandho <bold>nibandho</bold>ti ca, na nibandho <bold>anibandho</bold>ti ca, atisayena vindanīyo vindanīyataro, tassa bhāvo <bold>vindanīyatarattana</bold>nti ca viggaho.</paragraph>
    <hangnum line="224" number="10"></hangnum>
    <gatha1 line="225"><bold>Anavajjaṃ mukhambhoja-manavajjā ca bhāratī;</bold></gatha1>
    <gathalast line="226"><bold>Alaṅkatāva sobhante, kiṃ nu’te niralaṅkatā</bold>?</gathalast>
    <paragraph line="227" number="10"> Tameva samattheti <bold>‘‘anavajja’’</bold> miccādinā. <bold>Anavajjaṃ</bold> aññamaññānurūpādhikatanettakaṇṇādiavayavena piḷakatilakakāḷakādyanāhatāya ca sundarabhāvato agarahitaṃ <bold>mukhambhojaṃ</bold> vadanāravindañca tathā <bold>anavajjā</bold> padādidosānabhibhūtāya sundarabhāvena agarahitā <bold>bhāratī</bold> ca vāṇī upacārato tappaṭipādanīyo attho cāti <bold>ete alaṅkatāva</bold><pageBreak edition="Myanmar" number="0.0034" /> mukhaṃ tilakatāḍaṅkādinālaṅkārena, saddatthā saddālaṅkāraatthālaṅkārehi pasādhitā sajjitā eva, <bold>niralaṅkatā</bold> tathā apasādhitā asajjitā <bold>sobhante kiṃ nu,</bold> na sobhantevāti vitakkemīti attho. <bold>Nu</bold>iti vitakke.</paragraph>
    <paragraph line="228" number="10"> Tameva <bold>‘‘anavajja’’</bold> miccādinā samattheti. Vaṇṇasaṇṭhānādiavayavasampattiyā ca piḷakatilakakāḷakādidosarahitattā ca aninditaṃ <bold>mukhambhojañca anavajjā</bold> padadosavākyadosaatthadosehi amissattā agarahitā <bold>bhāratī</bold> vāṇī ca abhedopacārena tappaṭipādanīyattho cāti ime <bold>alaṅkatāva</bold> kuṇḍalatilakādiābharaṇehi ca saddālaṅkāraatthālaṅkārehi ca sajjitā eva, <bold>niralaṅkatā</bold> tehi avibhūsitā <bold>sobhante kiṃ nu,</bold> na sobhanteti maññe. Natthi avajjamassāti ca, mukhameva ambhojamiti ca viggaho. <bold>Ki</bold>miti paṭisedhe, <bold>nu</bold>iti vitakketi.</paragraph>
    <hangnum line="229" number="11"></hangnum>
    <gatha1 line="230"><bold>Vinā gurūpadesaṃ taṃ, bālo’laṅkattumicchati;</bold></gatha1>
    <gathalast line="231"><bold>Sampāpuṇe na viññūhi, hassabhāvaṃ kathaṃ nu so</bold>?</gathalast>
    <paragraph line="232" number="11"> Alaṅkaraṇañca tesaṃ vinā gurūpadesena karonto vinā pahāsaṃ nāparaṃ visesamadhigacchatīti dassetuṃ silesālaṅkāramāha <bold>‘‘vinā’’</bold>tiādi. <bold>Gurūnaṃ</bold> pasādhanopāyopadesakānaṃ, alaṅkārakāraṇopāyopadesakānaṃ vā <bold>upadesaṃ</bold> ‘‘ettha evaṃ kate sobheyyā’’ti upadisanaṃ <bold>vinā</bold> pariccajja mukhassa, bandhassa ca alaṅkaraṇānabhiññatāya <bold>bālo</bold> aññāṇako yo koci puggalo <bold>taṃ</bold> mukhaṃ, bandhaṃ vā <bold>alaṅkattuṃ</bold> anurūpavasena sajjetuṃ <bold>icchati</bold> adhippeti, <bold>so</bold> tādiso aññāṇapuggalo <bold>viññūhi</bold> tabbidūhi paṇḍitajanehi <bold>hassabhāvaṃ</bold> avahāsaṃ <bold>kathaṃ</bold> kena <pageBreak edition="Myanmar" number="0.0035" /> pakārena <bold>na sampāpuṇeyya</bold>. ‘‘Kimidaṃ aññāṇapurisena kariyatī’’ti hasantevāti adhippāyo. <bold>Nu</bold>iti vitakke.</paragraph>
    <paragraph line="233" number="11"> Idāni padādidosarahitabandhasarīrassa alaṅkārehi bhūsanamapi gurūpadesasahitameva seṭṭhanti dassetuṃ <bold>‘‘vinā gurūpadesa’’</bold> miccādisilesālaṅkāramāha. <bold>Bālo</bold> mukhādisarīrālaṅkāre, bandhālaṅkāre vā asamattho yo koci <bold>gurūpadesaṃ vinā</bold> sarīrālaṅkārakaraṇassa, bandhālaṅkārakaraṇassa vā anurūpopadesamantarena <bold>taṃ</bold> sarīraṃ, bandhaṃ vā <bold>alaṅkattuṃ</bold> tilakatāḍaṅkādīhi, saddālaṅkāraatthālaṅkārehi vā sajjetuṃ icchati ce, <bold>so viññūhi</bold> tadubhayaññūhi <bold>hassabhāvaṃ</bold> avahasitabbataṃ <bold>kathaṃ na sampāpuṇe,</bold> pāpuṇātyeva, tasmā gurūhi sādarato uggaṇhitvā kattabbanti bhāvo.</paragraph>
    <hangnum line="234" number="12"></hangnum>
    <gatha1 line="235"><bold>Ganthopi kavivācāna-malaṅkārappakāsako;</bold></gatha1>
    <gathalast line="236"><bold>Yāti tabbacanīyattaṃ, tabbohārūpacārato</bold>.</gathalast>
    <paragraph line="237" number="12"> Nanu saddagammā, atthagammā ca alaṅkārāti gantho kathanti āha <bold>‘‘ganthopī’’</bold>tiādi. <bold>Kavivācānaṃ</bold> kavippayogānaṃ samudāyarūpānaṃ, paṭipādanīyatāya tabbacanīyānañca atthānaṃ <bold>alaṅkārappakāsako</bold> alaṅkārānaṃ yathāvuttānaṃ vibhāvito <bold>ganthopi</bold> kiriyākappasaṅkhātaṃ satthampi <bold>tabbacanīyattaṃ</bold> tena <bold>alaṅkāra</bold>saddena vāccataṃ <bold>yāti</bold> upagacchati. Kinti āha <bold>‘‘tabbohārūpacārato’’</bold>ti. Tassa katavohārassa <bold>alaṅkāra</bold>saddassa, tasmiṃ vā maṇḍanavisese pavattassa alaṅkāravohārassa upacaraṇaṃ soyamityabhedena parikappanaṃ upacāro. Kasmā? Paṭipādanīyapaṭipādakānaṃ abhedavasena kāraṇe kārīyassa upacariyatoti adhippāyo.</paragraph>
    <paragraph line="238" number="12"> Idāni <pageBreak edition="Myanmar" number="0.0036" /> saddālaṅkāraatthālaṅkāragantho kathamalaṅkāroti āha <bold>‘‘gantho’’</bold>ccādi. <bold>Kavivācānaṃ</bold> kavīhi vuttavākyasaṅkhātānaṃ, upacārato tappaṭipādanīyaatthasaṅkhātānañca kavippayogānaṃ <bold>alaṅkārappakāsako</bold> saddatthālaṅkārappakāsako <bold>ganthoapi</bold> kiriyākappasaṅkhātaṃ satthampi <bold>tabbohārūpacārato</bold> tassa alaṅkāroti katavohārassa <bold>alaṅkāra</bold>saddassa kāraṇe kārīyūpacārena <bold>tabbacanīyattaṃ</bold> tena <bold>alaṅkāra</bold>saddena vattabbataṃ yāti. <bold>Api</bold>saddo alaṅkāramapekkhati. Alaṅkāre pakāseti, alaṅkārānaṃ vā pakāsakoti ca, tena vacanīyo, tassa bhāvoti ca viggaho. Ettha bhāvoti vāccavācakasambandho. Tassa saddādialaṅkārassa vohāroti ca, tabbohārassa <bold>alaṅkāra</bold>saddassa upacāroti ca vākyanti.</paragraph>
    <hangnum line="239" number="13"></hangnum>
    <gatha1 line="240"><bold>Dvippakārā alaṅkārā, tattha saddatthabhedato;</bold></gatha1>
    <gathalast line="241"><bold>Saddatthā bandhanāmāva, taṃsajjitatadāvali</bold>.</gathalast>
    <paragraph line="242" number="13"> Idāni yathāvuttaalaṅkārānaṃ pabhedaṃ, tappasaṅkañca taṃbandhasarīrañca heṭṭhā vuttampi ekato sambandhetvā dassetuṃ <bold>‘‘dvippakārā’’</bold>di āraddhaṃ. <bold>Tattha</bold> tasmiṃ kiriyākappasaṅkhāte ganthe, tasmiṃ vā bandhālaṅkārādhikāre <bold>alaṅkārā</bold> yathāvuttā <bold>dvippakārā</bold> honti. Kathaṃ? Saddabhedato, atthabhedato ca, saddālaṅkārā atthālaṅkārāti alaṅkārā dvippakārā hontīti attho. Yesaṃ bhedena te dvippakārā, te saddā, atthā ca. ‘‘Bandho’’ iti vuttaṃ nāmaṃ yassā āvaliyā sā <bold>bandhanāmā eva. Taṃsajjitatadāvali</bold> tehi alaṅkārehi sajjitā pakāsitā taṃsajjitā, tesaṃ saddatthānaṃ āvali samudāyā, mahāvākyaṃ, antaravākyaṃ vā. Paripuṇṇo bandho mahāvākyaṃ, muttakādayovayavā antaravākyāni, taṃsajjitatadāvalikaṃ pasiddhabhāvena anuvaditvā appasiddhā saddatthā vidhīyante.</paragraph>
    <paragraph line="243" number="13"> Idāni <pageBreak edition="Myanmar" number="0.0037" /> yathāvuttaalaṅkārānaṃ avuttabhedañca tadādhārādhikataṃ yathāvuttabandhasarīrañca ekato dassetuṃ <bold>‘‘dvippakāre’’</bold>ccādimāha. <bold>Tattha</bold> tasmiṃ kiriyākappasaṅkhāte alaṅkāraganthe, no ce, alaṅkārādhikāre vā <bold>alaṅkārā</bold> vakkhamānālaṅkārā <bold>saddatthabhedato</bold> saddālaṅkāraatthālaṅkārabhedena dvippakārā honti, yesaṃ bhedena alaṅkārā bhinnā, te saddatthā bandhanāmāva. <bold>Taṃsajjitatadāvali</bold> tehi saddatthālaṅkārehi alaṅkatā, tesaṃ saddatthānaṃ mahākabbādisamudāyarūpā paṭipāṭibandhoti vuttaṃ hoti. ‘‘Bandho’’ iti nāmaṃ yasseti ca, tehi saddatthālaṅkārehi sajjitāti ca, tesaṃ saddatthānaṃ āvalīti ca samāso.</paragraph>
    <hangnum line="244" number="14"></hangnum>
    <gatha1 line="245"><bold>Guṇālaṅkārasaṃyuttā, api dosalavaṅkitā;</bold></gatha1>
    <gathalast line="246"><bold>Pasaṃsiyā na viññūhi, sā kaññā viya tādisī</bold>.</gathalast>
    <paragraph line="247" number="14"> Evaṃ guṇena alaṅkārena sajjitāpi sā saddatthāvali appakenapi dosena saṃyuttā satī asamphusitabbāva viññūhi siyāti dassetumāha <bold>‘‘guṇa’’</bold> iccādi. Saddālaṅkārākhyena guṇena, atthālaṅkārena ca <bold>saṃyuttāpi</bold> visesena sajjitāpi saddatthāvali <bold>dosalavena</bold> dosalesenāpi <bold>aṅkitā</bold> abhilañchitā satī <bold>viññūhi</bold> guṇadosavibhāgavidūhi paṇḍitapurisehi <bold>na pasaṃsiyā</bold> neva pasaṃsitabbā. Kāviyāti āha <bold>‘‘kaññā viyatādisī’’</bold>ti. Yathā hi <bold>kaññā</bold> dasavassikā sannaddhayobbanābhimukhabhāvena jananayanamanovilubbhinīguṇena, ābharaṇavisesena cālaṅkatā kenaci kuṭṭhadosalesena aṅkitā viññūnaṃ asamphusanīyā siyā, pagevāparā, evameva saddatthāvalipi appakenapi saddarūpena, atthalakkhaṇena ca dosena kuṭṭhakappena vajjanīyā eva viññūnaṃ, pageva bahunāti vuttaṃ hoti.</paragraph>
    <paragraph line="248" number="14"> Evaṃ <pageBreak edition="Myanmar" number="0.0038" /> saddatthānaṃ guṇībhūtehi alaṅkārehi sajjitā saddatthāvali kenaci padādidosena abhilakkhitā ce, appasatthāti dassento <bold>‘‘guṇālaṅkāri’’</bold>ccādimāha. <bold>Guṇālaṅkārasaṃyuttā api</bold> saddālaṅkārasaṅkhātaguṇena, atthālaṅkārena ca visesena yuttāpi <bold>sā</bold> saddatthāvali <bold>dosalavaṅkitā</bold> padadosādinā aṇumattenapi dosena aṅkitā yuttā sahitā <bold>tādisī</bold> guṇālaṅkārasaṃyuttāpi dosalavaṅkitā <bold>kaññā viya</bold> dasavassikā yobbanappattā vanitāva <bold>viññūhi</bold> guṇadosaparikkhakehi <bold>na pasaṃsiyā</bold> na pasaṃsitabbā. Yathā hi dasavassikā itthī piyasabhāvasaṇṭhitā manuññehi guṇehi, sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena yuttā samānā guṇadosaparikkhakehi dassanīyā na hoti, evaṃ vuttappakārāpi bandhapaddhati kuṭṭhatulyena kenaci padādidosena yuttā viññūhi assādanīyāti adhippāyo. Dosānaṃ lavo, tena aṅkitāti ca, sā viya dissatīti <bold>tādīsī</bold>ti ca viggaho.</paragraph>
    <hangnum line="249" number="15"></hangnum>
    <gatha1 line="250"><bold>Tena dosanirāsova, mahussāhena sādhiyo;</bold></gatha1>
    <gathalast line="251"><bold>Niddosā sabbathā sā’yaṃ, saguṇā na bhaveyya kiṃ.</bold></gathalast>
    <paragraph line="252" number="15"> Yato evaṃ, <bold>tena</bold> tasmā kāraṇā <bold>mahussāhena</bold> mahatā vāyāmena <bold>dosānaṃ</bold> padadosādīnamanatthanimittānaṃ <bold>nirāsova</bold> satthadiṭṭhiyā satthappabhāvato pariccāgoyeva <bold>sādhiyo</bold> sādhetabbo, ‘‘viññūhī’’ti seso. Evaṃ dosanirāse ko guṇo upalabbhatīti ce. <bold>Sabbathā</bold> sabbappakārena <bold>niddosā</bold> dosehi niggatā <bold>sāyaṃ</bold> saddatthāvali <bold>saguṇā</bold> saddālaṅkārasaṅkhātehi guṇehi sahitā <bold>na bhaveyya kiṃ,</bold> bhavatyeva, guṇarahitaṃ taṃalaṅkatamanupādeyyaṃ siyāti adhippāyo.</paragraph>
    <paragraph line="253" number="15"> Tena <pageBreak edition="Myanmar" number="0.0039" /> yato dosayuttā viññūhi anupādeyyā, tasmā <bold>mahussāhena</bold> adhikavāyāmena <bold>dosanirāsova</bold> padadosādīnaṃ nirākaraṇameva <bold>sādhiyo</bold> anekasatthavisayāya paññāya viññūhi sādhetabbo, evaṃ sati <bold>sabbathā</bold> sabbākārena <bold>niddosā</bold> dosarahitā <bold>sā ayaṃ</bold> saddatthāvali <bold>saguṇā</bold> saddālaṅkārasaṅkhātehi guṇehi yuttā <bold>na bhaveyya kiṃ,</bold> guṇayuttā bhaveyyāti adhippāyo. Dosānaṃ nirāsoti ca, natthi dosā etissā, niggatā dosehi vāti ca, saha guṇehi vattamānāti ca viggaho.</paragraph>
    <hangnum line="254" number="16"></hangnum>
    <gatha1 line="255"><bold>Sā’laṅkāraviyuttāpi, guṇayuttā manoharā;</bold></gatha1>
    <gathalast line="256"><bold>Niddosā dosarahitā, guṇayuttā vadhū viya</bold>.</gathalast>
    <paragraph line="257" number="16"> Kiṃkāraṇamevaṃbhūto dosapariccāgena guṇādānena bandhoti āha <bold>‘‘sā’laṅkāre’’</bold>ccādi. <bold>Sā</bold> saddatthāvali alaṅkārehi viyuttāpi satī <bold>niddosā</bold> sabbappakārena dosehi niggatā guṇehi saddālaṅkārasaṅkhātehi saṃyuttā janānamānandasandohābhisandanekahetutāya mano harati attano santikamākaḍḍhatīti <bold>manoharā</bold> hotīti. Tatthodāharaṇamāha <bold>‘‘dosarahitā guṇayuttā vadhū viyā’’</bold>ti. Yathā yena kenacipi dosena virahitā vadhū manāpacāritādīhi guṇavisesehi saṃyuttā satī kenaci ābharaṇena amaṇḍitā apasādhitāpi kinnāma madhurā kavīnaṃ pasādhanaṃ kinnāma manoharā hoti, evamayaṃ saddatthāvalipi manoharā hotīti attho.</paragraph>
    <paragraph line="258" number="16"> Idāni dosapariccāgena guṇādāne payojanaṃ dasseti <bold>‘‘sā’laṅkāraviyutte’’</bold>ccādinā. <bold>Sā</bold> saddatthāvali alaṅkārehi viyuttā satīpi niddosā sabbappakārena dosarahitā <bold>guṇayuttā</bold> tatoyeva guṇībhūtā saddālaṅkārena yuttā <bold>dosarahitā</bold> dubbaṇṇadussaṇṭhānādidosehi <pageBreak edition="Myanmar" number="0.0040" /> pariccattā <bold>guṇayuttā</bold> hadayaṅgamaguṇayuttā <bold>vadhū viya</bold> aṅganā viya <bold>manoharā</bold> sādhujane ārādheti.</paragraph>
    <hangnum line="259" number="17"></hangnum>
    <gatha1 line="260"><bold>Pade vākye tadatthe ca, dosā ye vividhā matā;</bold></gatha1>
    <gathalast line="261"><bold>Sodāharaṇametesaṃ, lakkhaṇaṃ kathayāmya’haṃ</bold>.</gathalast>
    <paragraph line="262" number="17"> Yato evaṃ guṇālaṅkārasaṃyuttāyapi dosalavaṅkitāya viññūnamanādaraṇīyatā, alaṅkāraviyuttāpi dosābhāvena guṇayuttāya manoharatā, evamanatthāvahassāpi dosassa pariharitabbatā satthadiṭṭhiyā, tasmā te dose dassetuṃ paṭijānāti <bold>‘‘pade’’</bold>tiādinā. Tesaṃ padānaṃ vākyānaṃ attho <bold>tadattho,</bold> tasmiṃ. Udāharīyati lakkhyabhāvenāti udāharaṇaṃ, saha udāharaṇehīti <bold>sodāharaṇaṃ</bold>. Lakkhiyati lakkhiyamanenāti <bold>lakkhaṇaṃ</bold>.</paragraph>
    <paragraph line="263" number="17"> Evaṃ alaṅkārayuttāpi appakena dosena yuttabandhassa anupādeyyattā, alaṅkāraalaṅkaraṇe asatipi dosarahite viññūhi upādeyyattā ca mukhyassa dosaparihārassa avassaṃ kattabbattā idāni adhigatadose dassetuṃ paṭijānāti <bold>‘‘pade vākye’’</bold>ccādinā. <bold>Pade</bold> nāmādicatubbidhapade ca, <bold>vākye</bold> ‘‘syādyantatyādyantānaṃ cayo vākyaṃ sakārakakiriyā’’ti vuttalakkhaṇe vākye ca, <bold>tadatthe ca</bold> tesaṃ padavākyānaṃ atthe ca <bold>vividhā</bold> anekappakārā <bold>ye dosā</bold> viññūhi dosabhāvena <bold>matā</bold> ñeyyā, etesaṃ padādidosānaṃ <bold>sodāharaṇaṃ</bold> udāharaṇasahitaṃ lakkhaṇaṃ ahaṃ kathayāmi. Ettha ca–</paragraph>
    <gatha1 line="264">‘‘Padaṃ catubbidhaṃ vuttaṃ, nāmākhyātopasaggikaṃ;</gatha1>
    <gathalast line="265">Nipātakañca taññūhi, asso khalvābhidhāvatī’’ti <note>rūpabhiddhiṭīkāyaṃ nāmakaṇḍe</note>.</gathalast>
    <paragraph line="266">Vuttaniyāmena padaṃ tāva daṭṭhabbaṃ. Udāharīyanti lakkhiyabhāvenāti <bold>udāharaṇānī</bold>ti ca, saha udāharaṇenāti <bold>sodāharaṇa</bold>nti <pageBreak edition="Myanmar" number="0.0041" /> ca, lakkhīyati lakkhiyamanenāti ca viggaho.</paragraph>
    <subhead line="267">Padadosauddesa</subhead>
    <hangnum line="268" number="18"></hangnum>
    <gatha1 line="269"><bold>Viruddhatthantarājhattha-kiliṭṭhāni virodhi ca;</bold></gatha1>
    <gathalast line="270"><bold>Neyyaṃ visesanāpekkhaṃ, hīnatthakamanatthakaṃ</bold>.</gathalast>
    <subhead line="271">Vākyadosauddesa</subhead>
    <hangnum line="272" number="19"></hangnum>
    <gatha1 line="273"><bold>Dosā padāna, vākyāna-mekatthaṃ bhaggarītikaṃ;</bold></gatha1>
    <gatha2 line="274"><bold>Tathā byākiṇṇagāmmāni, yatihīnaṃ kamaccutaṃ;</bold></gatha2>
    <gathalast line="275"><bold>Ativuttamapetatthaṃ, sabandhapharusaṃ tathā</bold></gathalast>
    <subhead line="276">Vākyatthadosauddesa</subhead>
    <hangnum line="277" number="20"></hangnum>
    <gatha1 line="278"><bold>Apakkamo’cityahīnaṃ, bhaggarīti sasaṃsayaṃ;</bold></gatha1>
    <gathalast line="279"><bold>Gāmmaṃ duṭṭhālaṅkatīti, dosā vākyatthanissitā</bold>.</gathalast>
    <subhead line="280">Padadosādiuddesavaṇṇanā</subhead>
    <paragraph line="281" number="18-19-20"> Idāni yathāpaṭiññāte dose uddisati <bold>‘‘viruddhatthantara’’</bold> iccādinā. Viruddhaṃ atthantaraṃ yassa taṃ <bold>viruddhatthantaraṃ</bold>. Kiṃ taṃ? Padaṃ. Evamuparipi yathāyogaṃ. Adhiko attho visesyassa yena taṃ <bold>adhyatthaṃ</bold>. Nīyati avutto hetu ettha ānīyatīti <bold>neyyaṃ. Dosā padāna</bold>nti yehi dosehi padāni duṭṭhāni, te viruddhatthantaratādayo padānaṃ dosāti attho. Evamuparipi yathāyogaṃ. Vākyānaṃ dosāti sambandho. Bhaggā rīti kamo yasmiṃ taṃ <bold>bhaggarītikaṃ,</bold> vākyaṃ. Apakkamatādayo vākyatthadosā, vākyatthānaṃ dosato. Vākyaṃ duṭṭhaṃ siyāti vākyameva visesyate. Tena sabbattha napuṃsakaliṅgena niddeso.</paragraph>
    <paragraph line="282" number="18-19-20"> Idāni kathetabbabhāvena paṭiññāte dose uddisanto <bold>‘‘viruddha…pe… nissitā’’</bold>ti āha. Kavīhi icchitatthato <pageBreak edition="Myanmar" number="0.0042" /> viruddho aññattho yassa padassāti taṃ <bold>viruddhatthantaraṃ</bold> nāma. Visesyassa adhikatthabhāvakaraṇato <bold>ajhatthaṃ</bold> nāma. Kavīhi icchitatthassāvīkaraṇe avisadattā <bold>kiliṭṭhaṃ</bold> nāma. Desakālakalādīnaṃ viruddhattā <bold>virodhi</bold> nāma. Aññamāharitvā vattabbato <bold>neyyaṃ</bold> nāma. Visesanaṃ patvāva sātthakabhāvappattito <bold>visesanāpekkhaṃ</bold> nāma. Visesyassa hīnatāpādanato <bold>hīnatthakaṃ</bold> nāma. Attharahitattā <bold>anatthakaṃ</bold> nāmāti ime aṭṭha padanissitattā <bold>padadosā</bold> nāma.</paragraph>
    <paragraph line="283">Vuttatthasseva puna vacanato <bold>ekatthaṃ</bold> nāma. Bhinnakkamattā <bold>bhaggarītikaṃ</bold> nāma. Tathā sammohakāraṇattā <bold>byākiṇṇaṃ</bold> nāma. Visiṭṭhavacanavirahato <bold>gāmmaṃ</bold> nāma. Yatisampattivirahato <bold>yatihīnaṃ</bold> nāma. Padatthakkamato cutattā <bold>kamaccutaṃ</bold> nāma. Lokiyaṃ vohāramatikkamma vuttattā <bold>ativuttaṃ</bold> nāma. Samudāyatthato apagatattā <bold>apetatthaṃ</bold> nāma. Bandhapharusayuttattā <bold>bandhapharusaṃ</bold> nāma, tena sahitaṃ sabandhapharusanti ime nava <bold>vākyānaṃ tathā</bold> dosā nāma. Ettha <bold>tathā</bold>saddo ‘‘dosā’’ti padaṃ upasaṃharati.</paragraph>
    <paragraph line="284">Apagatakkamattā <bold>apakkamaṃ</bold> nāma. Ucitabhāvassa parihīnattā <bold>ocityahīnaṃ</bold> nāma. Bhinnavibhattikkamattā <bold>bhaggarīti</bold> nāma. Saṃsayajananato <bold>sasaṃsayaṃ</bold> nāma. Duppatītikarattā <bold>gāmmaṃ</bold> nāma. Dūsitālaṅkārattā <bold>duṭṭhālaṅkati</bold> nāmātime cha vākyatthanissitattā <bold>vākyatthadosā</bold> nāma.</paragraph>
    <paragraph line="285">Añño attho atthantaro. Viruddho atthantaro yassāti viggaho. Dosapakāsakapadampi dosato abyatirittattā doso nāma. Evaṃ santepi samāsena padassa gahitattā napuṃsakaṃ hoti. Esevanayo ito paresupi. Visesyassa adhiko attho yassa taṃ, kiliṭṭhaṃ viya <bold>kiliṭṭhaṃ</bold>. Yathā hi malaggahito ādāso attano kiliṭṭhattā <pageBreak edition="Myanmar" number="0.0043" /> mukhādīnaṃ pakāsane avisado hoti, evamadhippetatthappakāsane asamatthaṃ padaṃ <bold>kiliṭṭhaṃ</bold> nāma. Virodho assa atthīti <bold>virodhi</bold>. Nīyati avutto hetu etthāti <bold>neyyaṃ</bold>. Visesane apekkhā yassa taṃ. Hīno visesyassa attho yena taṃ. Natthi attho yassa tanti viggaho.</paragraph>
    <paragraph line="286">Padadosānaṃ anaññattepi vikappanābhedato <bold>‘‘padānaṃ dosā’’</bold>ti vuttaṃ, yathā ‘‘silāputtakassa sarīra’’nti. <bold>Vākyānaṃ dosā</bold>ti etthāpi eseva nayo. Eko attho yassa taṃ. Bhaggārīti kamo yassa taṃ. Visuṃ visuṃ ākiṇṇaṃ <bold>byākiṇṇaṃ</bold>. Gāme bhavo <bold>gāmmo,</bold> abyattānaṃ vohāro. Tappakāsakapadampi upacārato <bold>gāmmaṃ</bold> nāma. Yati hīnā etthāti <bold>yatihīnaṃ</bold>. Kamato cutaṃ <bold>kamaccutaṃ</bold>. Atikkamma vuttaṃ <bold>ativuttaṃ</bold>. Atthato apetaṃ <bold>apetatthaṃ</bold>. Bandhe pharusaṃ pharusatā yattha taṃ. Apagato kamo yasmā taṃ. Ocityaṃ hīnaṃ yattha taṃ. Bhaggā rīti yattha taṃ. Saha saṃsayena vattatīti taṃ. <bold>Gāmmaṃ</bold> vuttanayameva. Duṭṭhā dūsitā alaṅkati alaṅkāro yattha taṃ. Vākyānaṃ attho, tannissitā <bold>vākyatthanissitā</bold>ti viggaho. Ettha anatthakāpetatthadosadvayaṃ padavākyato bhinnaṃ, aññaṃ bhaggarītidosadvayaṃ, gāmmadvayaṃ, kamaccutaapakkamadvayañca vākyavākyatthato bhinnaṃ.</paragraph>
    <subhead line="287">Padadosaniddesavaṇṇanā</subhead>
    <hangnum line="288" number="21"></hangnum>
    <gatha1 line="289"><bold>Viruddhatthantaraṃ tañhi, yassa’ññattho virujjhati;</bold></gatha1>
    <gathalast line="290"><bold>Adhippete yathā megho, visado sukhaye janaṃ</bold>.</gathalast>
    <paragraph line="291" number="21"> Athoddesakkamena padādidose udāharati <bold>‘‘viruddhi’’</bold> ccādinā. <bold>Hi</bold> yasmā kāraṇā, pasiddhiyaṃ vā <bold>hi</bold>saddo. <bold>Yassa</bold> padassa <bold>añño</bold> adhippetato aparo <bold>attho adhippete</bold> vattumicchite atthe virujjhatīti anuvaditvā tasmā <pageBreak edition="Myanmar" number="0.0044" /><bold>taṃ ‘‘viruddhatthantara’’</bold>nti vidhīyate. <bold>‘‘Yathe’’</bold>tyudāharati. Yathā idaṃ viruddhatthantaraṃ, tathā aññampi tādisaṃ daṭṭhabbaṃ. <bold>Na</bold> tvidameveti <bold>yathā</bold>saddassa attho. Megho visado sukhaye jananti. Visaṃ udakaṃ, taṃ dadātīti <bold>visado megho</bold> vārivaho <bold>janaṃ</bold> lokaṃ <bold>sukhaye</bold> sukhayatīti kavicchitattho. <bold>Visa</bold>saddo garaḷassa ca vācako siyāti garaḷado megho mārayati, na pana sukhayatīti ‘‘visado’’ti visesanapadassa viruddhatā.</paragraph>
    <paragraph line="292" number="21"> Idāni uddiṭṭhānukkamena viruddhatthantarādīnaṃ salakkhaṇalakkhiyaṃ dassento <bold>‘‘viruddhi’’</bold>ccādimāha. <bold>Yassa</bold> padassa <bold>aññattho</bold> kavicchitatthato añño attho <bold>adhippete</bold> icchitatthe <bold>hi</bold> yasmā virujjhati, tasmā <bold>taṃ</bold> padaṃ <bold>viruddhatthantaraṃ</bold> nāma. Pasiddhiyaṃ vā <bold>hi</bold>saddo. Tathā hesa appasiddhaṃ viruddhatthantaraṃ ‘‘yassa aññattho adhippete virujjhatī’’ti pakāsetvā tasmiṃ pakāsitatthavisaye vattati. ‘‘Taṃ hī’’ti yojitattā ‘‘yassa aññattho adhippete virujjhatī’’ti lakkhaṇaṃ pasiddhabhāvena anuvaditvā <bold>taṃ viruddhatthantara</bold>nti anuvaditabbaappasiddhaviruddhatthantaraṃ vidhīyate, yathā ‘‘yo kuṇḍalī, so devadatto’’ti. Upari pasiddhānuvādena appasiddhavidhānameva daṭṭhabbaṃ. ‘‘Yathā…pe… jana’’nti udāharaṇaṃ lakkhiyaṃ dasseti. <bold>Yathā</bold> ‘‘megho visado’’ccādi viruddhatthantarassa udāharaṇaṃ, evamīdisamaññampi imassudāharaṇaṃ, na kevalaṃ ‘‘megho’’ccādimeva bhavatīti vuttaṃ hoti. <bold>Yathā</bold>saddo cettha <bold>iva</bold>saddapariyāyatthepi udāharaṇattho daṭṭhabbo, uparipyevaṃ. <bold>Megho</bold> ambudharo <bold>visado</bold> visasaṅkhātaṃ jalaṃ dadanto janaṃ <bold>sukhaye</bold> sukhayatīti kavīhi adhippetattho. Ettha <bold>visa</bold>saddassa garaḷasaṅkhātasappavisavācakattā, ‘‘visaṃ dadātīti visado’’ti ettha visassa udakavisānaṃ sādhāraṇattā visadāyako megho nāsetiyeva, na sukhayatīti kavinā <pageBreak edition="Myanmar" number="0.0045" /> adhippetassa sukhakāraṇassa meghavisesana<bold>visa</bold>saddassa viruddhaaññatthatāti <bold>visa</bold>padaṃ viruddhatthantaradosena duṭṭhanti.</paragraph>
    <hangnum line="293" number="22"></hangnum>
    <gatha1 line="294"><bold>Visesyamadhikaṃ yenā’-</bold></gatha1>
    <gatha2 line="295"><bold>Dhyatthametaṃ bhave yathā;</bold></gatha2>
    <gatha3 line="296"><bold>Obhāsitāsesadiso,</bold></gatha3>
    <gathalast line="297"><bold>Khajjoto’yaṃ virājate</bold>.</gathalast>
    <paragraph line="298" number="22"><bold>Yena</bold> padena <bold>vise</bold>syaṃ visesitabbaṃ aparaṃ padaṃ atthavasena <bold>adhikaṃ</bold> bhavatītyanuvaditvā <bold>etaṃ</bold> ajhatthaṃ bhaveti vidhīyate. ‘‘Yathe’’tyudāharati <bold>‘‘obhāsite’’</bold>ccādi. Evamuparipi suviññeyyaṃ. <bold>Obhāsitā</bold> dīpitā <bold>asesā</bold> nikhilā disāyena <bold>soyaṃ</bold> khajjoto <bold>virājate</bold> dippati. Ettha khajjotassākhiladisābhāgāvabhāsanamativuttīti adhikatthaṃ.</paragraph>
    <paragraph line="299" number="22"><bold>Yena</bold> visesanapadena <bold>visesyaṃ</bold> visesitabbaṃ padaṃ atthavasena <bold>adhikaṃ</bold> hoti, <bold>etaṃ</bold> yathāvuttalakkhaṇopetaṃ padaṃ <bold>ajhatthaṃ bhave</bold> ajhatthaṃ nāma padadoso bhave. <bold>Yathā</bold> tassudāharaṇamevaṃ. <bold>Obhāsitāsesadiso</bold> jotitasabbadiso <bold>ayaṃ khajjoto</bold> ayaṃ jotiriṅgaṇo <bold>virājate</bold> dippati. Ettha visesyassa khajjotassa sakaladisobhāsanassa ajhatthattā <note>atyuttattā (ka.)</note> ‘‘obhāsitāsesadiso’’ti visesanapadaṃ ajhatthapadadoso nāma. Obhāsitā asesadisā yenāti viggaho.</paragraph>
    <hangnum line="300" number="23"></hangnum>
    <gatha1 line="301"><bold>Yassa’tthāvagamo dukkho,</bold></gatha1>
    <gatha2 line="302"><bold>Pakatyādivibhāgato;</bold></gatha2>
    <gatha3 line="303"><bold>Kiliṭṭhaṃ taṃ yathā tāya,</bold></gatha3>
    <gathalast line="304"><bold>So’yamāliṅgyate piyā</bold>.</gathalast>
    <paragraph line="305" number="23"><bold>Pakatyādivibhāgato</bold>ti <pageBreak edition="Myanmar" number="0.0046" /> paccayā paṭhamaṃ karīyatīti <bold>pakati. Ādi</bold>saddena paccayādīnaṃ pariggaho. Pakatyādīnaṃvibhāgato vibhajanato, ‘‘ayaṃ pakati, ayaṃ paccayo, ayamādeso’’tiādinā pakatipaccayavibhāgakappanatoti vuttaṃ hoti. Pīṇetīti <bold>pī, tāya piyā</bold> vallabhāya <bold>soyaṃ</bold> sāmī <bold>āliṅgyate</bold> silissate. Ettha ‘‘piyā’’ti kiliṭṭhaṃ.</paragraph>
    <paragraph line="306" number="23"><bold>Yassa</bold> padassa <bold>atthāvagamo</bold> atthāvabodho <bold>pakatyādivibhāgato</bold> ‘‘ayaṃ pakati, ayaṃ paccayo, ayamādeso’’tiādinā pakatyādīnaṃ vibhajanajānanena, ‘‘pakatyādi nāma ki’’nti gavesanato vā <bold>dukkho, taṃ kiliṭṭhaṃ</bold> nāma. <bold>Yathā</bold> tassudāharaṇamevaṃ. <bold>Tāya piyā</bold> vanitāya <bold>so ayaṃ</bold> vallabho <bold>āliṅgyate</bold> silissate. Paccayā paṭhamaṃ karīyatīti <bold>pakati</bold>. Sā ādi yesaṃ paccayānaṃ, tesaṃ vibhāgoti vākyaṃ. Pīṇetīti <bold>pī,</bold> nārī. Tāya <bold>piyā</bold> ettha piyāsaṅkhātāya vallabhāya kathane <bold>pī</bold>saddassa avisadattā ‘‘piyā’’ti padaṃ kiliṭṭhaṃ.</paragraph>
    <hangnum line="307" number="24"></hangnum>
    <gatha1 line="308"><bold>Yaṃ kiliṭṭhapadaṃ mandā-bhidheyyaṃ yamakādikaṃ;</bold></gatha1>
    <gathalast line="309"><bold>Kiliṭṭhapadadoseva, tampi anto karīyati</bold>.</gathalast>
    <paragraph line="310" number="24"> Idāni yamakādikamanadhippetampi kiliṭṭheyeva antogadhaṃ dassetumāha <bold>‘‘ya’’</bold>ntiādi. Tattha <bold>ya</bold>nti aniyamavacanaṃ, tassa niyamavacanaṃ yamakādikanti. Yamakamādi yassa paheḷikājātassa taṃ <bold>yamakādikaṃ</bold>. Kīdisanti āha <bold>‘‘kiliṭṭhapada’’</bold>ntiādi. Kiliṭṭhāni appatītadosasabhāve ṭhitatāya malitānyavisadāni padāni yassa taṃ <bold>kiliṭṭhapadaṃ</bold>. Mando appako abhidheyyo attho yassa taṃ <bold>mandābhidheyyaṃ,</bold> tādisaṃ <bold>tampi</bold> yamakādikaṃ kiliṭṭhapadadoseyeva yathāvutte <bold>anto</bold> abbhantare <bold>karīyati</bold> vidhīyati <pageBreak edition="Myanmar" number="0.0047" /> tattheva pakkhipīyati, kiliṭṭhapadadosato na byatiriccatīti adhippāyo.</paragraph>
    <paragraph line="311" number="24"> Idāni anadhippetamapi yamakādiṃ kiliṭṭhadoseyeva antokaraṇabyājena āvīkaronto āha <bold>‘‘yaṃ kiliṭṭhe’’</bold>ccādi. <bold>Kiliṭṭhapadaṃ</bold> appatītadosena missakattā avisadapadaṃ <bold>mandābhidheyyaṃ</bold> appakābhidheyyaṃ <bold>yaṃ yamakādikaṃ</bold> yaṃ yamakappaheḷikājātamatthi, <bold>tampi kiliṭṭhapadadoseyeva</bold> yathāvuttakiliṭṭhapadadoseyeva <bold>anto karīyati</bold> abbhantare karīyati, kiliṭṭhapadadosato abyatirittanti adhippāyo. Kiliṭṭhāni padāni yassa, mando abhidheyyo yassa, yamakaṃ ādi yassa paheḷikājātassa, kiliṭṭhapadānaṃ dosoti viggaho.</paragraph>
    <hangnum line="312" number="25"></hangnum>
    <gatha1 line="313"><bold>Patītasaddaracitaṃ, siliṭṭhapadasandhikaṃ;</bold></gatha1>
    <gathalast line="314"><bold>Pasādaguṇasaṃyuttaṃ, yamakaṃ mata’medisaṃ</bold>.</gathalast>
    <paragraph line="315" number="25"> Hotu kāmamanabhimatamedisaṃ yamakādikaṃ, kiñcarahi abhimatanti āha <bold>‘‘patīti’’</bold>ccādi. Attano vacanīyatthappatītavasena vācakāpi saddā patītāyeva nāmāti patītehi pasiddhehi saddehi pāṭipadikehi racitaṃ kataṃ <bold>patītasaddaracitaṃ</bold>. Siliṭṭhā aññamaññāliṅganena maṭṭhā padānaṃ syādyantādīnaṃ sandhayo sandhanā yassa taṃ <bold>siliṭṭhapadasandhikaṃ</bold>. Patītasaddaracitattāyeva <bold>pasāda</bold>saṅkhātena <bold>guṇena</bold> saddālaṅkārena <bold>saṃyuttaṃ</bold> sammadevopetaṃ <bold>edisaṃ</bold> yathāvuttaguṇāsayaṃ ramaṇīyaṃ yamakaṃ <bold>mataṃ</bold> abhimatanti attho.</paragraph>
    <paragraph line="316" number="25"> Idāni adhigatesu yamakesu īdisaṃ yamakamiṭṭhamiti sissānaṃ upadisanto āha <bold>‘‘patīte’’</bold>ccādi. <bold>Patītasaddaracitaṃ</bold> ‘‘imassatthassāyaṃ vācako’’ti patītehi pasiddhehi saddehi racitaṃ pāṭipadikehi kataṃ <bold>siliṭṭhapadasandhikaṃ</bold> siliṭṭhā syādyantādipadānaṃ sandhayo yassa taṃ <pageBreak edition="Myanmar" number="0.0048" /><bold>pasādaguṇasaṃyuttaṃ</bold> patītasaddaracitattāyeva pasādasaṅkhātena saddālaṅkāraguṇena saṃyuttaṃ <bold>īdisaṃ</bold> evaṃbhūtaṃ guṇādhikato ramaṇīyaṃ upari vakkhamānayamakasadisaṃ yamakaṃ <bold>mataṃ</bold> viññūhi abhimataṃ. Patītā ca te saddā ca, tehi racitaṃ, siliṭṭhā padānaṃ sandhayo yassa, pasādoti guṇo saddālaṅkāro, tena saṃyuttanti viggaho.</paragraph>
    <hangnum line="317" number="26"></hangnum>
    <gatha1 line="318"><bold>Abyapetaṃ byapeta’ñña-māvuttānekavaṇṇajaṃ;</bold></gatha1>
    <gathalast line="319"><bold>Yamakaṃ tañca pādāna-mādimajjhantagocaraṃ</bold>.</gathalast>
    <paragraph line="320" number="26"> Idāni taṃ yathāvuttamabhimataṃ dassetumupakkamate <bold>‘‘abyapete’’</bold>ccādinā. <bold>Āvuttā</bold> adhivuttā punappunuccāraṇupetā anekesaṃ patirūpattā, bahuvaṇṇā sarabyañjanarūpā, na eko vaṇṇo tassānuppāsattā, tathā ca vakkhati ‘‘vaṇṇāvutti paro yathā’’ti <note>subodhālaṅkāra 127 gāthā</note>, tehi jātaṃ yamakanti viññāyate. Katividhaṃ taṃ vikappīyatīti āha <bold>‘‘abyapetaṃ byapetañña’’</bold>nti. Tattha yaṃ vaṇṇantarābyavahitaṃ vaṇṇasamudāyena vuttaṃ. <bold>Tadabyapetaṃ</bold> yamakaṃ. Yaṃ tu byavahitaṃ, taṃ <bold>byapetaṃ</bold>. Yaṃ pana ubhayamissaṃ, taṃ <bold>aññaṃ</bold> aparaṃ <bold>abyapetabyapeta</bold>nti tidhā yamakaṃ tāva vikappīyate. Tametaṃ tividhaṃ <bold>yamakaṃ</bold> visayavibhāganirūpanāyaṃ ādi ca majjho ca anto ca gocaro visayo yasseti <bold>ādimajjhantagocaraṃ</bold> viññeyyaṃ. Kesaṃ pādānaṃ? Paccekaṃ catunnaṃgāthāvayavānaṃ. Sāpekkhattepi samāso gammakattā.</paragraph>
    <paragraph line="321">Tattha pādacatukkassa ādimajjhantabhāvīnaṃ yamakānaṃ yāvanto pakārā sambhavanti, te mūlā satta. Kathaṃ? Ekasmiṃyeva pāde kvaci ādiyamakaṃ, kvaci majjhayamakaṃ, kvaci antayamakaṃ, kvaci majjhantayamakaṃ, kvaci majjhādiyamakaṃ, kvaci ādyantayamakaṃ, kvaci sabbayamakanti. Evaṃ paccekaṃ mūlabhūtā sattāti <pageBreak edition="Myanmar" number="0.0049" /> catūsu aṭṭhavīsati honti. Pādādiyamakañca paṭhamapādādiyamakamabyapetaṃ tathā dutiyatatiyacatutthapādādiyamakamabyapetaṃ paṭhamadutiyapādādiyamakamabyapetaṃ paṭhamatatiyapādādiyamakamabyapetaṃ paṭhamacatutthapādādiyamakamabyapetantiādinā anekadhā pasaṃsanti. Yadā ca sabbatoyamakaṃ, tadā mahāyamakādayo vikappā jāyantīti veditabbaṃ.</paragraph>
    <paragraph line="322" number="26"> Idāni abhimatayamakaṃ dīpeti <bold>‘‘abyapete’’</bold>ccādinā. Āvuttehi punappunaṃ vuttehi anekavaṇṇehi samudāyarūpattā anekehi sarabyañjanasarīrehi vaṇṇehi jātaṃ <bold>yamakaṃ</bold> aññehi vaṇṇehi abyavahitattā <bold>abyapetaṃ,</bold> vaṇṇantarehi byavahitattā <bold>byapetaṃ,</bold> ubhayamissakattā tehi <bold>aññaṃ abyapetabyapetañcā</bold>ti tividhaṃ hoti. <bold>Tañca</bold> yamakaṃ visayavibhāganiyamena gāthāpādānaṃ ādigocaraṃ majjhagocaraṃ antagocaramiti tividhaṃ hoti. Ettha <bold>ca</bold>saddo vattabbantare pavattati, vattabbantaraṃ nāma yathāvuttaabyapetādibhedato aññaṃ vattabbatāya samukhībhūtaṃ pādānaṃ ādimajjhāvasānantaraṃ, upanyāso vākyārambhoti ca etasseva nāmaṃ. Visadisena vaṇṇena apetaṃ <bold>byapetaṃ</bold>. Tabbiparītama<bold>byapetaṃ</bold>. Abyapetañca byapetañca aññañcāti samāhāradvando. Aneke ca te vaṇṇā ca, āvuttāyeva anekavaṇṇā, tehi jātaṃ, ādi ca majjho ca anto ca, te gocarā yassāti viggaho.</paragraph>
    <paragraph line="323">Tattha pādacatukkassa ādimajjhāvasānesu labbhamānayamakabhedā ekekasmiṃ pāde satta satta bhavanti. Kathaṃ? Pādādiyamakaṃ pādamajjhayamakaṃ pādantayamakaṃ majjhantayamakaṃ majjhādiyamakaṃ ādyantayamakaṃ sabbatoyamakanti evaṃ paccekaṃ satta satta katvā catūsu mūlabhūtayamakā aṭṭhavīsa <pageBreak edition="Myanmar" number="0.0050" /> bhavanti. Ettha pādādiyamakādikampi abyapetapaṭhamapādādiyamakaṃ tathā dutiyatatiyacatutthapādādiyamakamiti ca abyapetapaṭhamadutiyapādādiyamakaṃ tathā paṭhamatatiyapādādiyamakaṃ paṭhamacatutthapādādiyamakamiti ca abyapetadutiyatatiyapādādiyamakaṃ tathā dutiyacatutthapādādiyamakamiti ca abyapetatatiyacatutthapādādiyamakamiti ca evamabyapetapādādiyamakā dasa honti. Tathā byapetāpi dasāti vīsati, abyapetapaṭhamapādamajjhayamakaṃ tathā dutiyapādamajjhayamakamiccādinā majjhayamakampi vīsatividhaṃ hoti. Abyapetapaṭhamapādantayamakaṃ tathā dutiyapādantayamakamiccādinā antayamakampi vīsatividhaṃ. Saṃsaggabhedato pana anekavidhaṃ hoti.</paragraph>
    <subhead line="324">Abyapetapaṭhamapādādiyamakavaṇṇanā</subhead>
    <hangnum line="325" number="27"></hangnum>
    <gatha1 line="326"><bold>Sujanā’sujanā sabbe, guṇenāpi vivekino;</bold></gatha1>
    <gathalast line="327"><bold>Vivekaṃ na samāyanti, avivekijanantike</bold>.</gathalast>
    <paragraph line="328" number="27"><bold>‘‘Sujanā’’</bold>iccādi. <bold>Sujanā</bold> sajjanā, <bold>asujanā</bold> asajjanāti ete <bold>sabbe</bold> ubhayapakkhapātino visesā janā <bold>guṇena</bold> sīlādinā karaṇabhūtena, hetubhūtena vā <bold>vivekinopi</bold> sādhūsu labbhamānānamasādhūsvanupalabbhanato puthubhūtāpi avivekīnaṃ janānaṃ antike samīpe tesaṃ sannidhāne <bold>vivekaṃ</bold> vibhāgaṃ <bold>na samāyanti</bold> napāpuṇanti, vibhāgavijānanapaññāvekallena ca vivekinopi janā te ekato katvā passantīti. Idaṃ paṭhamapādādiyamakamabyapetaṃ.</paragraph>
    <paragraph line="329" number="27"> Idāni abyapetapaṭhamapādādiyamakassa mukhamattaṃ dassetumāha <bold>‘‘sujani’’</bold>ccādi. <bold>Sujanā</bold> sādhujanā, <bold>asujanā</bold> asādhujanā ceti <bold>sabbe</bold> ubhayapakkhikā sīlādinā, pāṇātipātādinā <bold>guṇena</bold> hetunā <bold>vivekino api</bold> sādhūsu <pageBreak edition="Myanmar" number="0.0051" /> pāṇātipātādīnaṃ, asādhūsu sīlādīnaṃ appavattito guṇena puthubhūtāpi <bold>avivekijanantike</bold> vivekañāṇarahitānaṃ janānaṃ santike <bold>vivekaṃ</bold> vibhāgaṃ <bold>na samāyanti</bold> na pāpuṇanti. Viveko vinābhavanametesamatthīti <bold>vivekino</bold>. Ettha visayopacārena <bold>viveko</bold>ti paññā, na vivekinoti avivekino, teyeva janā, tesaṃ antikamiti ca viggaho. Idaṃ abyapetapaṭhamapādādiyamakaṃ.</paragraph>
    <subhead line="330">Abyapetapaṭhamadutiyapādādiyamakavaṇṇanā</subhead>
    <hangnum line="331" number="28"></hangnum>
    <gatha1 line="332"><bold>Kusalā’kusalā sabbe, pabalā’pabalā’thavā;</bold></gatha1>
    <gathalast line="333"><bold>No yātā yāva’hosittaṃ, sukhadukkhappadā siyuṃ</bold>.</gathalast>
    <paragraph line="334" number="28"><bold>‘‘Kusalā’’</bold>iccādi. <bold>Pabalā</bold> āsevanappaṭilābhavasena balavanto ca. <bold>Athā</bold>ti anantaratthe nipāto. <bold>Apabalā</bold> tadabhāvato dubbalā ca <bold>sabbe kusalākusalā</bold> dhammā <bold>yāva</bold> yattakaṃ kālaṃ <bold>ahosittaṃ</bold> vinā uppattimattaṃ phaladānāsambhavato kevalaṃ ‘‘ahosī’’ti vacanīyatthanimittamattakammabhāvena ahosikammattaṃ <bold>no yātā</bold> na sampattā, tāva tattakaṃ kālaṃ sukhañca dukkhañca taṃ padantīti <bold>sukhadukkhappadā siyuṃ</bold>. Yāva saṃsārapavatti, tāva sukhadukkhadāyakā hontīti. Idaṃ paṭhamadutiyapādādiyamakamabyapetaṃ.</paragraph>
    <paragraph line="335" number="28"><bold>Pabalā</bold> āsevanādipaccayalābhena balavanto vā <bold>atha apabalā</bold> tadabhāvena dubbalā vā sabbe kusalākusalā <bold>ahosittaṃ</bold> phaladānābhāvato pavattimattataṃ <bold>yāva</bold> yattakaṃ kālaṃ <bold>no yātā</bold> appattā, tāva tattakaṃ <bold>sukhadukkhappadā</bold> yathākkamaṃ sukhadukkhapadāyino <bold>siyuṃ</bold> bhavanti. Idaṃ abyapetapaṭhamadutiyapādādiyamakaṃ. Kusalapaṭipakkhā <bold>akusalā</bold>. ‘‘Ahosī’’ti vattabbassa bhāvo <bold>ahosittaṃ</bold>. ‘‘Ehipassiko’’tiādīsu viya kriyāpadatopi <bold>ṇā</bold>dipaccayā honti.</paragraph>
    <subhead line="336">Abyapetapaṭhamadutiyatatiyapādādiyamakavaṇṇanā</subhead>
    <hangnum line="337" number="29"></hangnum>
    <gatha1 line="338"><bold>Sādaraṃ sā daraṃ hantu, vihitā vihitā mayā;</bold></gatha1>
    <gathalast line="339"><bold>Vandanā vandanāmāna-bhājane ratanattaye</bold>.</gathalast>
    <paragraph line="340" number="29"><bold>‘‘Sādara’’</bold>miccādi. <pageBreak edition="Myanmar" number="0.0052" /><bold>Vandanā</bold> dvārattayopadassiyamānā <bold>māno</bold> ca pūjā, tesaṃ <bold>bhājane</bold> ādhārabhūte ratijananādinā atthena ratanasaṅkhātānaṃ buddhādīnaṃ taye samūhabhūte <bold>ratanattaye sādaraṃ</bold> ādarasahitaṃ katvā <bold>mayā vihitā</bold> katā, <bold>vihitā</bold> alaṃsaṃsāradukkhavisaṭanirākaraṇato visesena hitā padhyā <bold>sā vandanā</bold> so paṇāmo <bold>daraṃ</bold> darathaṃ kāyacittapariḷāhaṃ <bold>hantu</bold> hiṃsatu. <bold>Mayā</bold>ti vuttattā <bold>me</bold>ti atthato viññāyati. Idaṃ pana paṭhamadutiyatatiyapādādiyamakamabyapetaṃ.</paragraph>
    <paragraph line="341" number="29"><bold>Vandanāmānabhājane</bold> dvārattayena vidhiyamānapaṇāmapūjānaṃ ādhārabhūte <bold>ratanattaye</bold> ratijananādiatthena ratanasaṅkhātānaṃ buddhādīnaṃ taye <bold>mayā</bold> yā vandanā <bold>sādaraṃ</bold> ādarasahitaṃ <bold>vihitā</bold> katā, <bold>vihitā</bold> lokiya lokuttara sampattisādhanato visesena hitā <bold>sā vandanā daraṃ</bold> mayhaṃ kāyacittadarathaṃ <bold>hantu</bold> vināsetu. Idaṃ abyapetapaṭhamadutiyatatiyapādādiyamakaṃ. Saha ādarena vattamānaṃ <bold>sādaraṃ,</bold> kriyāvisesanaṃ. Ettha kriyā nāma <bold>vihitā</bold>saddena niddiṭṭhakaraṇaṃ. Karaṇañhi <bold>vihitā</bold>saddassa vuttakammattepi aññathānupapattilakkhaṇasāmatthiyato bhijjitvā vijjamānaṃ ‘‘akāsi’’nti kriyāya sambandhamupentaṃ kammañca hoti, bhāve vihitassa <bold>yu</bold>paccayantassa napuṃsakattā napuṃsakañca, sattāya ekattā ekavacanañca tabbisesanattā <bold>sādara</bold>saddopi napuṃsakadutiyekavacano hoti.</paragraph>
    <gatha1 line="342">‘‘Visesye <pageBreak edition="Myanmar" number="0.0053" /> dissamānā yā,</gatha1>
    <gatha2 line="343">Liṅgasaṅkhyāvibhattiyo;</gatha2>
    <gatha3 line="344">Tulyādhikaraṇe bhiyyo,</gatha3>
    <gathalast line="345">Kātabbā tā visesane’’ti <note>sambandhacinto 15 gāthā bhedacintā 194 gāthā</note>.</gathalast>
    <paragraph line="346">Hi vuttaṃ. Evaṃ kriyāvisesane gahite sāmatthiyato ‘‘mayā’’ti tatiyantassa paṭhamantattaṃ, ‘‘vandanā’’ti paṭhamantassa chaṭṭhuntañca hoti. Vandanā ca māno ca, tesaṃ bhājanaṃ. Tiṇṇaṃ samūho <bold>tayaṃ,</bold> ratanānaṃ tayanti ca viggaho.</paragraph>
    <subhead line="347">Abyapetacatukkapādādiyamakavaṇṇanā</subhead>
    <hangnum line="348" number="30"></hangnum>
    <gatha1 line="349"><bold>Kamalaṃ ka’malaṃ kattuṃ-vanado vanado’mbaraṃ;</bold></gatha1>
    <gathalast line="350"><bold>Sugato sugato lokaṃ, sahitaṃ sahitaṃ karaṃ</bold>.</gathalast>
    <paragraph line="351" number="30"><bold>‘‘Kamala’’</bold>miccādi. <bold>Kamalaṃ</bold> aravindaṃ <bold>kaṃ</bold> jalaṃ <bold>alaṅkattuṃ</bold> sajjanatthāya hoti, vikasitāravindasandohasambhāvitodakassa vāpādīsu tādisaramaṇīyattasampattisambhavato, avanaṃ rakkhaṃ dadāti sassasampatyādikāraṇabhāvenāti <bold>avanado</bold>. Vanaṃ jalaṃ dadāti na tucchoti <bold>vanado</bold> megho <bold>ambaraṃ</bold> ākāsaṃ jaladhārabhārabharitambarakuharassa dassanīyatāguṇayogato alaṃkattunti adhikataṃ. <bold>Sahitaṃ</bold> sampuṇṇaṃ <bold>hitaṃ</bold> abhivuddhiṃ <bold>karaṃ</bold> karonto suṭṭhu gadatīti <bold>sugato</bold> mañjubhāṇī pubbabuddhā viya nekkhammādinā kāmacchandādike pajahanto gantvā arahattamaggena savāsanasakalakilese samucchinditvā sobhanaṃ nibbānapuraṃ gatoti vā <bold>sugato</bold>ti vutto so mahāmuni attano aparimitapāramitāsimpakacagalitatilakabhāvena <bold>lokaṃ</bold> lokattayaṃ, sahitaṃ lokanti vā yojanīyaṃ <bold>alaṅkattuṃ</bold> alaṃkaraṇāyāti. Idaṃ pādacatukkādiyamakamabyapetaṃ.</paragraph>
    <paragraph line="352" number="30"><bold>Kamalaṃ</bold><pageBreak edition="Myanmar" number="0.0054" /> padumaṃ <bold>kaṃ</bold> jalaṃ <bold>alaṅkattuṃ</bold> pañcavidhapadumasañchannassa udakassa ramaṇīyattā sajjetuṃ hoti. <bold>Avanado</bold> kāle vuṭṭhisampadāya sassasampadādīnaṃ kāraṇattā ārakkhaṃ dento <bold>vanado</bold> megho <bold>ambaraṃ</bold> ākāsaṃ <bold>alaṅkattuṃ</bold> jaladhārabhārabharitambarakucchiyā dassanīyattā sajjetuṃ hoti, <bold>sahitaṃ</bold> sampuṇṇaṃ <bold>hitaṃ</bold> abhivuḍḍhiṃ <bold>karaṃ</bold> karonto <bold>sugato</bold> citrakathī sundaraṃ nibbānaṃ gato vā <bold>so sugato</bold> so tathāgato <bold>lokaṃ</bold> lokattayaṃ, <bold>sahitaṃ</bold> lokaṃ vā <bold>alaṅkattuṃ</bold> citrakathādikāraṇehi tādisassa aññassa ca lokarāmaṇeyyassābhāvā sajjetuṃ hoti. Sabbapadatthānaṃ sattābyabhicārittā hotīti gammaṃ. Tatoyeva sabbe paṭhamantabhavanakriyāya yujjantīti vadanti. Idaṃ abyapetacatukkapādādiyamakaṃ.</paragraph>
    <hangnum line="353" number="31"></hangnum>
    <gatha1 line="354"><bold>Abyapetādiyamaka-sseso leso nidassito;</bold></gatha1>
    <gathalast line="355"><bold>Ñeyyāni’māyeva disā-ya’ññāni yamakānipi</bold>.</gathalast>
    <paragraph line="356" number="31"> Iccevamabhimatayamake abyapetapādādiyamakassa disāmattaṃ dassetvā upasaṃharati <bold>‘‘abyapete’’</bold>ccādinā. <bold>Abyapetassa</bold> abyavahitassa catunnaṃ pādānaṃ <bold>ādo,</bold> ādibhūtassa vā yamakassa <bold>eso</bold> yathāvutto <bold>leso</bold> kocideva bhedo <bold>nidassito</bold> vikappito. Aparānipi kiṃ na vikappiyantīticeti āha <bold>‘‘ñeyyāni’’</bold>ccādi. <bold>Imāya disāya</bold> iminā upāyena maggeneva <bold>aññāni</bold> vuttato aparāni dutiyapādādiyamakatatiyapādādiyamakacatutthapādādiyamakādīni abyapetānipi paṭhamadutiyapādādiyamakapaṭhamatatiyapādādiyamakānipi byapetāni, paṭhamacatutthadutiyatatiyapādādiyamakādīnipi abyapetabyapetāni, tathā majjhantapādayamakāni <bold>ñeyyāni</bold> jānitabbāni, viññūnaṃ tādisāya disāya dassitattāti. Tattha ca –</paragraph>
    <gatha1 line="357">‘‘Guṇāguṇena <pageBreak edition="Myanmar" number="0.0055" /> saha te, sādhavo’sādhavo janā;</gatha1>
    <gathalast line="358">Vigāhante samaṃ nātha, cittaṃ citte kathaṃ nu te’’.</gathalast>
    <unindented line="359">Iccādinā dutiyapādādiyamakādīni abyapetāni,</unindented>
    <gatha1 line="360">‘‘Piyena vacasā sabbe,</gatha1>
    <gatha2 line="361">Piyena’ppiyabhāṇino;</gatha2>
    <gatha3 line="362">Pādānate jinokāsi,</gatha3>
    <gathalast line="363">So dhammo hantu vo’ppiyaṃ’’.</gathalast>
    <unindented line="364">Iccādinā paṭhamadutiyapādādiyamakādīni abyapetāni,</unindented>
    <gatha1 line="365">‘‘Sa’malaṃ samalaṃ kattuṃ, suciraṃsuci raṃjaye;</gatha1>
    <gathalast line="366">Suciraṃ suciraṃgaṃ taṃ, sa’malaṃ samalaṃbhi yo’’.</gathalast>
    <unindented line="367">Iccādinā paṭhamacatutthadutiyatatiyapādādiyamakādīni abyapetabyapetāni,</unindented>
    <gatha1 line="368">‘‘Manohara hara klesaṃ, jina cetobhavaṃ mama;</gatha1>
    <gathalast line="369">Nanu tvaṃ pāramīsārā-matabhāvitamosadhaṃ’’.</gathalast>
    <unindented line="370">Iccādinā majjhapādayamakāni,</unindented>
    <gatha1 line="371">‘‘Sādhunā raṃjaya jaya-ddhaninā’pūrayi mahiṃ;</gatha1>
    <gathalast line="372">Yo taṃ jinavaraṃ dhīra-matthakāmosi ce tuvaṃ’’.</gathalast>
    <unindented line="373">Iccādinā antapādayamakāni jānitabbāni.</unindented>
    <paragraph line="374" number="31"> Evaṃ abhimatayamakena abyapetayamakānamupāyādīni nigamento āha <bold>‘‘abyapeti’’</bold>ccādi. <bold>Abyapetādiyamakassa</bold> visadisavaṇṇehi abyavahitādiyamakassa, abyapetapādādiyamakassa vā <bold>eso leso</bold> ‘‘sujani’’ccādiko appakodāharaṇanayo <bold>nidassito</bold> niddiṭṭho. <bold>Aññāni yamakānipi imāyeva disāya</bold> iminā nayeneva <bold>ñeyyāni</bold> viññūhi ñātabbāni. Ādo yamakaṃ, ādibhūtaṃ vā yamakaṃ, abyapetañca taṃ ādiyamakañcāti vākyaṃ. Evaṃ dassitena <pageBreak edition="Myanmar" number="0.0056" /> iminā kamena abyapetadutiyapādādiyamakādayo ñātabbāti adhippāyo.</paragraph>
    <paragraph line="375">Tattha abyapetadutiyapādādiyamakamevaṃ veditabbaṃ –</paragraph>
    <gatha1 line="376">Guṇāguṇena saha te, sādhavo’sādhavo janā;</gatha1>
    <gathalast line="377">Vigāhante samaṃ nātha, cittaṃ citte kathaṃ nu te.</gathalast>
    <paragraph line="378">Bho <bold>nātha te</bold> tuyhaṃ <bold>citte sādhavo asādhavo te janā guṇāguṇena</bold> sakasakaguṇena aguṇena ca <bold>saha samaṃ</bold> ekajjhaṃ <bold>kathaṃ nu vigāhante,</bold> cittaṃ acchariyaṃ sujanadujjanesu samamettā acchariyāti adhippāyo.</paragraph>
    <paragraph line="379">Abyapetapaṭhamadutiyapādādiyamakamevaṃ daṭṭhabbaṃ –</paragraph>
    <gatha1 line="380">Piyena vacasā sabbe, piyena’ppiyabhāṇino;</gatha1>
    <gathalast line="381">Pādānate jinokāsi, so dhammo hantu vo’ppīyaṃ.</gathalast>
    <paragraph line="382">Jino appiyabhāṇinopi sabbe jane piyena yena vacasā pādānate akāsi, so dhammo vo appiyaṃ hantu. Ettha <bold>api</bold>saddapariyāyassa <bold>pi</bold>saddassa gahitattā yatibhaṅgo natthi.</paragraph>
    <paragraph line="383">Paṭhamacatutthadutiyatatiyapādādiabyapetabyapetayamakamevaṃ daṭṭhabbaṃ –</paragraph>
    <gatha1 line="384">Sa’malaṃ samalaṃ kattuṃ, suciraṃsuci raṃjaye;</gatha1>
    <gathalast line="385">Suciraṃ suciraṃgaṃ taṃ, sa’malaṃ samalaṃbhi yoti.</gathalast>
    <paragraph line="386">Ettha ‘‘samalaṃ samalaṃ, suciraṃ sucira’’nti visadisavaṇṇehi abyavahitattā abyapetaṃ, ‘‘samalaṃ samala’’nti <alternatives line="161" extra="" separator="false"><alternative source-abbr="vri" source="vipassana research institut">pubbaparayugaḷaṃ</alternative><alternative source-abbr="ka." source="cambodian">pubbaparayugaḷadvayaṃ</alternative></alternatives>  ‘‘kattu’’miti bhinnavaṇṇehi, ‘‘suciraṃ sucira’’nti <alternatives line="169" extra="" separator="false"><alternative source-abbr="vri" source="vipassana research institut">pubbaparayugaḷaṃ</alternative><alternative source-abbr="ka." source="cambodian">pubbaparayugaḷadvayaṃ</alternative></alternatives>  ‘‘jaye’’ti bhinnavaṇṇehi ca byavahitattā byapetañca hoti. <bold>Suciraṃsuci</bold> sobhanaraṃsinā uci yutto <bold>yo</bold> jino <bold>saṃ</bold><pageBreak edition="Myanmar" number="0.0057" /> santiṃ nibbānaṃ <bold>samalaṃbhi</bold> alabhi, <bold>alaṃ</bold> accantaṃ atisayena <bold>suciraṃgaṃ</bold> visuddhadehaṃ <bold>taṃ</bold> jinaṃ <bold>samalaṃ</bold> jallikāsaṅkhātena, rāgādikucchitasaṅkhātena vā malena sahitaṃ <bold>saṃ</bold> attānaṃ <bold>alaṃkattuṃ</bold> nimmalaṃ katvā sajjetuṃ <bold>suciraṃ</bold> sucirakālaṃ <bold>raṃjaye</bold> attani abhiramāpeyya.</paragraph>
    <paragraph line="387">Pādamajjhayamakamevaṃ daṭṭhabbaṃ –</paragraph>
    <gatha1 line="388">Manohara hara klesaṃ, jina cetobhavaṃ mama;</gatha1>
    <gathalast line="389">Nanu tvaṃ pāramīsārā-matabhāvitamosadhanti.</gathalast>
    <paragraph line="390">Manohara jina mama cetobhavaṃ <bold>klesaṃ</bold> santāpaṃ <bold>hara</bold> apanaya, tvaṃ pāramīsārāmatabhāvitaṃ <bold>osadhaṃ</bold> dibbosadhaṃ nanu.</paragraph>
    <paragraph line="391">Pādantayamakamevaṃ daṭṭhabbaṃ –</paragraph>
    <gatha1 line="392">Sādhunā raṃjaya jaya-ddhaninā’pūrayi mahiṃ;</gatha1>
    <gathalast line="393">Yo taṃ jinavaraṃ dhīra-matthakāmosi ce tuvanti.</gathalast>
    <paragraph line="394"><bold>Yo</bold> jinavaro sādhunā <bold>jayaddhaninā</bold> veneyyajayaghosena mahiṃ āpūrayi, dhīraṃ taṃ jinavaraṃ tuvaṃ sappurisa ce atthakāmo asi, <bold>raṃjaya</bold> abhiramāpehi. Iminā niddiṭṭhayamakeheva avasesā tatiyapādādiyamakādayo viññeyyā.</paragraph>
    <hangnum line="395" number="32"></hangnum>
    <gatha1 line="396"><bold>Accantabahavo tesaṃ,</bold></gatha1>
    <gatha2 line="397"><bold>Bhedā sambhedayoniyo;</bold></gatha2>
    <gatha3 line="398"><bold>Tatthāpi keci sukarā,</bold></gatha3>
    <gathalast line="399"><bold>Keci accantadukkarā</bold>.</gathalast>
    <paragraph line="400" number="32"> Kiṃ pana sākallena na vikappitānīti āha <bold>‘‘accanti’’</bold>ccādi. <bold>Tesaṃ</bold> vikappānaṃ sambhedo saṅkaro missattamuccāraṇappakāro yoni pabhavo yesaṃ te <bold>sambhedayoniyo, bhedā</bold> pakārā <bold>accantabahavo</bold> atisayena bahulā yathāvuttanayena sambhavanti, <bold>tatthāpi</bold> tesu vikappesupi <bold>keci</bold> vikappā sukhena karīyanti payujjantīti <pageBreak edition="Myanmar" number="0.0058" /><bold>sukarā,</bold> tabbiparīto ca <bold>keci</bold> vikappā accantadukkarā. Iti dvidhā saṅgayhanti, tesu sukarānaṃ kesañci abhimatayamakānaṃ mukhamattaṃ dassitaṃ. Idāni dukkarānaṃ kesañci mukhamattaṃ na sabbamevaṃ veditabbaṃ.</paragraph>
    <gatha1 line="401">Samunnatena te satā,</gatha1>
    <gatha2 line="402">Kathaṃ na te na te siyuṃ;</gatha2>
    <gatha3 line="403">Yato natenatepi’to,</gatha3>
    <gathalast line="404">Siyuṃ na te nate subhā.</gathalast>
    <unindented line="405">Idaṃ pādacatukkamajjhayamakamabyapetabyapetamekarūpaṃ dukkaraṃ.</unindented>
    <gatha1 line="406">Na bhāsurā tepi surā vibhūsitā,</gatha1>
    <gatha2 line="407">Tathāsurā bhūri surāparājitā;</gatha2>
    <gatha3 line="408">Sabhāsu rājāpi tathā surājito,</gatha3>
    <gathalast line="409">Yathā surājanti surāvinissaṭā.</gathalast>
    <unindented line="410">Idaṃ catukkapādamajjhayamakamekarūpabyapetaṃ.</unindented>
    <paragraph line="411" number="32"> Sabbamidamanuddisitvā lakkhaṇātidesena nigamanaṃ kimatthamiccāsaṅkāyamāha <bold>‘‘accante’’</bold>ccādi. <bold>Tesaṃ</bold> yamakānaṃ <bold>sambhedayoniyo</bold> pabheduppattikāraṇabhūtā <bold>bhedā</bold> uccāvacapakārā <bold>accantabahavo, tatthāpi</bold> tesupi <bold>keci</bold> yamakā <bold>sukarā</bold> susādhiyā, <bold>keci accantadukkarā</bold> atisayena dussādhiyā. Sambhedo yoni yesanti viggaho.</paragraph>
    <paragraph line="412">Iha sukarassa upadisitattā dukkarayamakapavesopāyamattamupadisīyate –</paragraph>
    <gatha1 line="413">‘‘Manaṃ manaṃ satthu dadeyya ce yo,</gatha1>
    <gatha2 line="414">Manaṃ manaṃ pīṇayata’ssa satthu;</gatha2>
    <gatha3 line="415">Manaṃ manaṃ tena dadeyya ce na,</gatha3>
    <gathalast line="416">Manaṃ manaṃpa’ssa na sādhupujja’’nti.</gathalast>
    <unindented line="417">Idaṃ pādacatukkādiyamakamekarūpaṃ abyapetabyapetaṃ.</unindented>
    <paragraph line="418"><bold>Yo</bold><pageBreak edition="Myanmar" number="0.0059" /> puggalo <bold>manaṃ</bold> attano cittaṃ <bold>satthu</bold> jinassa <bold>manaṃ</bold> khaṇamattampi dadeyya ce, <bold>satthu</bold> munindassa <bold>manaṃ</bold> cittaṃ <bold>assa</bold> puggalassa <bold>manaṃ</bold> cittaṃ <bold>pīṇayati</bold> sampīṇeti, <bold>tena</bold> tasmā <bold>manaṃ manaṃ</bold> cittaṃ cittaṃ <bold>dadeyya ce na</bold> yadi no dadeyya, <bold>assa</bold> puggalassa <bold>manaṃ</bold> cittaṃ <bold>manaṃpi</bold> muhuttampi <bold>sādhupujjaṃ</bold> sādhūhi pūjitabbaṃ <bold>na</bold> bhavati.</paragraph>
    <gatha1 line="419">‘‘Samunnatena te satā,</gatha1>
    <gatha2 line="420">Kathaṃ na te na te siyuṃ;</gatha2>
    <gatha3 line="421">Yato nate’natepi’to,</gatha3>
    <gathalast line="422">Siyuṃ na te nate subhā’’ti.</gathalast>
    <unindented line="423">Idaṃ pādacatukkamajjhayamakamekarūpamabyapetabyapetaṃ.</unindented>
    <paragraph line="424"><bold>Yato</bold> yena kāraṇena <bold>te</bold> tuyhaṃ <bold>satā</bold> sobhanena <bold>samunnatena</bold> sammā unnatena hetunā <bold>natepi</bold> avanatepi <bold>anatepi</bold> anavanatepi <bold>te te subhā</bold> te te sobhanā <bold>na na siyuṃ,</bold> bhavanteva, <bold>ato</bold> tena kāraṇena <bold>te subhā</bold> te sobhanā <bold>nate</bold> avanate <bold>kathaṃ na siyuṃ,</bold> bhavanteva.</paragraph>
    <gatha1 line="425">‘‘Jinaṃ paṇāmonatasajjanaṃ janaṃ,</gatha1>
    <gatha2 line="426">Guṇe nivesentamasajjanaṃ’janaṃ;</gatha2>
    <gatha3 line="427">Veneyyanette guṇabhājanaṃ janaṃ,</gatha3>
    <gathalast line="428">Name mamentaṃ khalu sajjanaṃjana’’nti.</gathalast>
    <unindented line="429">Idaṃ pādacatukkantayamakamekarūpamabyapetabyapetayamakaṃ dukkaraṃ.</unindented>
    <paragraph line="430"><bold>Paṇāmonatasajjanaṃ</bold> paṇāmitukāmonatasādhujanavantaṃ <bold>janaṃ</bold> veneyyajanaṃ <bold>asajja</bold> pamādamakatvā <bold>guṇe</bold> sīlādiguṇe <bold>nivesentaṃ</bold> niyojentaṃ veneyyanette <bold>añjanaṃ</bold> añjanabhūtaṃ <bold>guṇabhājanaṃ</bold> guṇānamādhārabhūtaṃ <bold>sajjanaṃjanaṃ</bold> iminā kāraṇena sādhujanānaṃ añjanabhūtaṃ <bold>janaṃ</bold> sādhujanaṃ <bold>khalu</bold> ekantena <bold>mamentaṃ</bold> mamāyantaṃ <bold>naṃ</bold> jinaṃ <bold>name</bold> namāmi.</paragraph>
    <gatha1 line="431">‘‘Sābhāsu <pageBreak edition="Myanmar" number="0.0060" /> sābhā bhuvane jinassa,</gatha1>
    <gatha2 line="432">Sābhāya sā bhāsatiyeva jātu;</gatha2>
    <gatha3 line="433">Sābhāya sā bhāti na ce kathaṃ na,</gatha3>
    <gathalast line="434">Sābhā sasābhānamaticca bhātī’’ti.</gathalast>
    <unindented line="435">Idaṃ pādacatukkādiyamakekarūpabyapetaṃ.</unindented>
    <paragraph line="436"><bold>Bhuvane</bold> sattaloke <bold>sābhāsu</bold> vijjamānābhāsu <bold>jinassa sābhā</bold> sobhanā ābhā <bold>sābhāya</bold> vijjamānāya, sobhanāya vā ābhāya ābhāto <bold>jātu</bold> ekantena <bold>bhāsatiyeva</bold> dippateva, <bold>sā</bold> jinābhā <bold>sābhāya</bold> vijjamānābhāto adhikā hutvā <bold>ce na bhāti</bold> yadi na bhāsati, <bold>sasābhānaṃ</bold> vijjamānasobhanābhānaṃ brahmādīnaṃ <bold>sābhā</bold> sobhanābhāyo <bold>aticca</bold> atikkamma <bold>kathaṃ na bhāti,</bold> bhāsatiyeva.</paragraph>
    <gatha1 line="437">‘‘Na bhāsurā tepi surā vibhūsitā,</gatha1>
    <gatha2 line="438">Tathāsurā bhūri surāparājitā;</gatha2>
    <gatha3 line="439">Sabhāsu rājāpi tathā surājito,</gatha3>
    <gathalast line="440">Yathā surājanti surāvinissaṭā’’ti.</gathalast>
    <unindented line="441">Idaṃ pādacatukkamajjhayamakekarūpabyapetaṃ.</unindented>
    <paragraph line="442"><bold>Surāvinissaṭā</bold> surāpānato apagatā janā <bold>yathā surājanti,</bold> tathā <bold>vibhūsitā</bold> visesena alaṅkatā <bold>tepi surā</bold> te devā api <bold>na bhāsurā</bold> sobhamānā na honti, <bold>tathā</bold> evaṃ <bold>surāparājitā</bold> surāpānahetu parājitabhāvaṃ pattā <bold>bhūri asurā</bold> bahavo vepacittiādayo asurāpi <bold>na bhāsurā</bold> na sobhanti, <bold>tathā</bold> evaṃ <bold>surājito</bold> suṭṭhu alaṅkato <bold>rājāpi sabhāsu na bhāsuro</bold>.</paragraph>
    <gatha1 line="443">‘‘Jināṇattiyaṃ <pageBreak edition="Myanmar" number="0.0061" /> yo’hitāsā sitāsā,</gatha1>
    <gatha2 line="444">Avassaṃva te hontya’tāsā hatāsā;</gatha2>
    <gatha3 line="445">Ato sabbapāpe satāsā vatāsā,</gatha3>
    <gathalast line="446">Karonteva santissitā sāmitāsā’’ti.</gathalast>
    <unindented line="447">Idaṃ pādacatukkantayamakamekarūpabyapetaṃ.</unindented>
    <paragraph line="448"><bold>Ye</bold> sappurisā <bold>jināṇattiyaṃ</bold> buddhassa vinayapaññattisaṅkhātāṇattiyaṃ <bold>ohitāsā</bold> avītikkamavasena patiṭṭhitaāsā honti <bold>sitāsā</bold> parisuddhāsā, <bold>te</bold> sādhavo <bold>hatāsā</bold> anukkamena hatataṇhā <bold>avassaṃva</bold> ekanteneva <bold>atāsā</bold> bhayarahitā yato honti, <bold>ato</bold> tasmā <bold>sabbapāpe</bold> sabbākusale <bold>satāsā</bold> bhayasahitā <bold>vatāsāva</bold> niravajjavatābhilāsavanto sādhujanā <bold>santissitā</bold> santinissitāyo <bold>sāmitāsā</bold> sāmibhāvāsāyo karonteva.</paragraph>
    <hangnum line="449" number="33"></hangnum>
    <gatha1 line="450"><bold>Yamakaṃ taṃ paheḷī ca, nekantamadhurāni’ti;</bold></gatha1>
    <gathalast line="451"><bold>Upekkhiyanti sabbāni, sissakhedabhayā mayā</bold>.</gathalast>
    <paragraph line="452" number="33"> Nanu yamakaṃ nāma kavīnaṃ sāmatthiyavisesasūcakanti tattha taṃ sopayogaṃ, paheḷikā ca sopayogā kīḷāvinodane sambādhaṭṭhānamantane <alternatives line="177" extra=", kābyādāsa 3.97" separator="true"><alternative source-abbr="vri" source="vipassana research institut">parabyāmohane</alternative><alternative source-abbr="ka." source="cambodian">paramabyāmohane</alternative></alternatives>  ca, tasmā tattha kathamupekkhā bhavatoti āha <bold>‘‘yamaka’’</bold>ntiādi. <bold>Taṃ</bold> yathāvuttaṃ <bold>yamakañca</bold> sukaradukkarappabhedaṃ. <bold>Paheḷikā</bold> pana pubbācariyehi soḷasa niddiṭṭhā samāgatāvañcitādikā. Tatthidaṃ lakkhaṇaṃ –</paragraph>
    <gatha1 line="453"><bold>Samāgatā</bold> nāma siyā, guḷhatthā padasandhinā;</gatha1>
    <gathalast line="454"><bold>Vañcitā</bold>ññattha ruḷhena, yattha saddena vañcanā.</gathalast>
    <gatha1 line="455"><bold>Ukkantā</bold>tibyavahita-ppayogā <pageBreak edition="Myanmar" number="0.0052" /> mohakārinī;</gatha1>
    <gathalast line="456">Siyā <bold>pamussitā</bold> yassā, dubbodhatthā padāvali.</gathalast>
    <gatha1 line="457"><bold>Samānarūpā’</bold>mukhyatthā-ropāhitapadā siyā;</gatha1>
    <gathalast line="458"><bold>Pharusā</bold> paccayādīhi, jātasaddā kathañcipi.</gathalast>
    <gatha1 line="459"><bold>Saṅkhyātā</bold> nāma saṅkhyānaṃ, yattha byāmohakāraṇaṃ;</gatha1>
    <gathalast line="460">Aññathā’bhāsate yattha, vākyattho sā <bold>pakappitā</bold>.</gathalast>
    <gatha1 line="461">Sā <bold>nāmantarikā</bold> yassā, nāme nānatthakappanā;</gatha1>
    <gathalast line="462"><bold>Nibhūtā’</bold>vaṭṭhitaññatthā, tulyatthasutihetuto.</gathalast>
    <gatha1 line="463"><bold>Samānasaddā</bold> sā iṭṭha-saddapariyāyasādhitā;</gatha1>
    <gathalast line="464"><bold>Sammuḷhā</bold> mūḷhatāyeva, niddiṭṭhatthāpi sādhukaṃ.</gathalast>
    <gatha1 line="465">Yassā sambandhabāhulyā, nāmaṃ sā <bold>pārihārikī</bold>;</gatha1>
    <gathalast line="466"><bold>Ekacchannā</bold> bhave byañjā-dheyyaṃ nissayagopanā.</gathalast>
    <gatha1 line="467">Sā bhave <bold>ubhayacchannā,</bold> yassā ubhayagopanā;</gatha1>
    <gathalast line="468"><bold>Saṃkiṇṇā</bold> nāma sā yassā, nānālakkhaṇasaṅkaroti.</gathalast>
    <paragraph line="469">Dosattepi cesaṃ sabbesaṃ ukkantādīsu dosabhāve nāropitabbā. Esā hi <note>manasoti (ka.)</note> ‘‘bahuguṇe paṇamati’’ccādinā <note>subodhālaṅkāra 44 gāthā</note> vākyasaṃkiṇṇanāmena na vuttā, pakappitā ca saṃsayadosaparihārena ‘‘yāte dutiyaṃ nilaya’’nti <note>subodhālaṅkāra 112 gāthā</note> ādinā niddiṭṭhā.</paragraph>
    <gatha1 line="470">‘‘Pabhavā’natavittiṇṇā, tavā’ṇā mahatī sati;</gatha1>
    <gathalast line="471">Cirāya jayataṃ nātha, pahutaphalasādhanī’’ti.</gathalast>
    <unindented line="472">Ayaṃ <bold>samāgatā</bold>.</unindented>
    <gatha1 line="473">‘‘Bhaddamevo’paseveyya, <pageBreak edition="Myanmar" number="0.0063" /> vidhūtamadakibbisaṃ;</gatha1>
    <gathalast line="474">Sampāpaye puraṃ khemaṃ, sa danto’ttanisevina’’nti.</gathalast>
    <unindented line="475">Ayaṃ <bold>vañcitā</bold>.</unindented>
    <paragraph line="476">Pamussitādayo tu lakkhaṇānusārena, tatthodāharaṇānusārena ca veditabbā.</paragraph>
    <paragraph line="477">Evaṃ pubbācariyehi parikappitā paheḷikā ceti etāni <bold>sabbāni ekantena</bold> niyamena <bold>na madhurāni</bold> attharasassa vā saddarasassa vā kassaci abhāvena assāditabbāni na hontīti iminā kāraṇena <bold>sissāna</bold>muppanno <bold>khedo</bold>yeva <bold>bhayaṃ</bold> tato tesaṃ khedato vā uppannabhayato mayā upekkhiyantīti sambandhanīyaṃ.</paragraph>
    <paragraph line="478" number="33"> Evaṃ sukaradukkaravasena duvidhattaṃ vatvā kavīnaṃ sāmatthiyappakāsane sappayojanayamakānañca, kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane kāraṇaṃ niddisati <bold>‘‘yamaka’’</bold>miccādinā. <bold>Taṃ yamakaṃ</bold> yathāvuttaṃ sukaradukkarādibhedaṃ yamakajātañca <bold>paheḷi</bold> ca pubbācariyehi niddiṭṭhā samāgabhādikā paheḷikā ca <bold>iti</bold> imāni <bold>sabbāni ekantamadhurāni</bold> na iti assādetabbassa attharasassa, saddarasassa vā niyamato abhāvā ekantena amadhurāni, <bold>iti</bold> iminā kāraṇena ca <bold>sissakhedabhayā</bold> sissānaṃ asahanasaṅkhātāya asahanena jātāya vā bhītiyā ca mayā upekkhīyanti. Sissānaṃ khedoyeva bhayaṃ, sissakhedato uppannaṃ vā bhayaṃ, tatoti viggaho.</paragraph>
    <paragraph line="479">Ettha paheḷikā evaṃ daṭṭhabbā –</paragraph>
    <gatha1 line="480">Samāgatā ca vañcitu-kkantā pamussitāpi ca;</gatha1>
    <gathalast line="481">Samānarūpā pharusā, saṅkhyātā ca pakappitā.</gathalast>
    <gatha1 line="482">Athopi <pageBreak edition="Myanmar" number="0.0064" /> nāmantarikā, nibhūtā ca paheḷikā;</gatha1>
    <gatha2 line="483">Atho samānasaddā ca, sammuḷhā pārihārikī;</gatha2>
    <gathalast line="484">Ekacchannobhayacchannā, saṃkiṇṇāti ca soḷasāti.</gathalast>
    <paragraph line="485">Tatridaṃ lakkhaṇaṃ –</paragraph>
    <gatha1 line="486"><bold>Samāgatā</bold> nāma siyā, guḷhatthā padasandhinā;</gatha1>
    <gathalast line="487"><bold>Vañcitā</bold>ññattha ruḷhena, yattha saddena vañcanā.</gathalast>
    <gatha1 line="488"><bold>Ukkantā</bold>tibyavahita-ppayogā mohakārinī;</gatha1>
    <gathalast line="489">Siyā <bold>pamussitā</bold> yassā, dubbodhatthā padāvali.</gathalast>
    <gatha1 line="490"><bold>Samānarūpā’</bold>mukhyatthā-ropāhitapadā siyā;</gatha1>
    <gathalast line="491"><bold>Pharusā</bold> paccayādīhi, jātasaddā kathañcipi.</gathalast>
    <gatha1 line="492"><bold>Saṅkhyātā</bold> nāma saṅkhyānaṃ, yattha byāmohakāraṇaṃ;</gatha1>
    <gathalast line="493">Aññathā’bhāsate yattha, vākyattho sā <bold>pakappitā</bold>.</gathalast>
    <gatha1 line="494">Sā <bold>nāmantarikā</bold> yassā, nāme nānatthakappanā;</gatha1>
    <gathalast line="495"><bold>Nibhūtā’</bold>vaṭṭhitaññatthā, tulyatthasutihetuto.</gathalast>
    <gatha1 line="496"><bold>Samānasaddā</bold> sā iṭṭha-saddapariyāyasādhitā;</gatha1>
    <gathalast line="497"><bold>Sammuḷhā</bold> mūḷhatāyeva, niddiṭṭhatthāpi sādhukaṃ.</gathalast>
    <gatha1 line="498">Yassā sambandhabāhulyā, nāmaṃ sā <bold>pārihārikī</bold>;</gatha1>
    <gathalast line="499"><bold>Ekacchannā</bold> bhave byañjā-dheyyaṃ nissayagopanā.</gathalast>
    <gatha1 line="500">Sā bhave <bold>ubhayacchannā,</bold> yassā ubhayagopanā;</gatha1>
    <gathalast line="501"><bold>Saṃkiṇṇā</bold> nāma sā yassā, nānālakkhaṇasaṅkaroti.</gathalast>
    <paragraph line="502">Ayaṃ panettha attho – <bold>padasandhinā</bold> padānaṃ sandhānato <bold>guḷhatthā</bold> apākaṭatthā <bold>samāgatā</bold> nāma siyā. <bold>Guḷhatthā</bold>ti pasiddhānuvādena apasiddhā samāgatā vidhīyate. Ito parampi anuvādānuvādyabhāvo evaṃ veditabbo. <bold>Yattha</bold> paheḷikāyaṃ <bold>aññattha ruḷhena saddena</bold> aññasmiṃ atthe pasiddhena ruḷhisaddena vañcanā <bold>vañcitā</bold> nāma siyā.</paragraph>
    <paragraph line="503"><bold>Atibyavahitappayogā</bold><pageBreak edition="Myanmar" number="0.0065" /> atisayena antaritapayujjamānapadayuttā tatoyeva <bold>mohakārinī</bold> sammohakārikā paheḷikā <bold>ukkantā</bold> nāma. <bold>Yassā</bold> paheḷikāya <bold>padāvali</bold> padapanti <bold>dubbodhatthā</bold> duranubodhābhidheyyā, sā <bold>pamussitā</bold> nāma.</paragraph>
    <paragraph line="504"><bold>Amukhyatthāropāhitapadā</bold> appadhānatthe mukhyatthapakāsakasaddānaṃ kiñci sadhammaṃ nissāya āropanato upaṭṭhitapadayuttā <bold>samānarūpā</bold> nāma siyā. <bold>Paccayādīhi</bold> paccayādesādīhi <bold>kathañcipi</bold> yena kenaci pakārena <bold>jātasaddā</bold> nipphannasaddā <bold>pharusā</bold> nāma.</paragraph>
    <paragraph line="505"><bold>Yattha</bold> yassaṃ paheḷikāyaṃ <bold>saṅkhyānaṃ</bold> gaṇanaṃ vuttamapi byāmohakāraṇaṃ hoti, sā paheḷikā <bold>saṅkhyātā nāma</bold> siyā. <bold>Yattha</bold> yassaṃ paheḷikāyaṃ <bold>vākyattho</bold> samudāyattho <bold>aññathā</bold> aññena pakārena <bold>ābhāsate</bold> viññāyate, <bold>sā pakappitā</bold> nāma.</paragraph>
    <paragraph line="506"><bold>Yassā</bold> paheḷikāya <bold>nāme</bold> payuttābhidhāne <bold>nānatthakappanā</bold> vividhābhidheyyakappanā sambhavati, <bold>sā</bold> paheḷikā <bold>nāmantarikā</bold> nāma. <bold>Tulyatthasutihetuto</bold> samānatthasaddānaṃ payogahetuyā <bold>avaṭṭhitaññatthā</bold> patiṭṭhitaaññatthā hoti, sā <bold>nibhūtā</bold> nāma.</paragraph>
    <paragraph line="507">Yā paheḷikā <bold>iṭṭhasaddapariyāyasādhitā</bold> icchitatthasaddassa vevacanehi nipphāditā hoti, <bold>sā samānasaddā</bold> nāma. Sādhukaṃ <bold>niddiṭṭhatthāpi</bold> dassitaatthayuttāpiyā <bold>mūḷhatāyeva</bold> sammohabhāvatthaṃ eva bhavati, sā <bold>sammuḷhā</bold> nāma.</paragraph>
    <paragraph line="508"><bold>Yassā</bold> paheḷikāya viracane <bold>nāmaṃ</bold> dassiyamānaṃ nāmaṃ <bold>sambandhabāhulyā</bold> sambandhassa bahulabhāvato bhavati, <bold>sā pārihārikī</bold> nāma. <bold>Yassā ādheyyaṃ byañja</bold> abhibyañjiya pakāsetvā <pageBreak edition="Myanmar" number="0.0066" /><bold>nissayagopanā</bold> ādhāragutti bhavati, sā <bold>ekacchannā</bold> nāma.</paragraph>
    <paragraph line="509"><bold>Yassā</bold> payoge <bold>ubhayagopanā</bold> ubhinnamādhārādheyyānaṃ gopanā bhavati, sā <bold>ubhayacchannā</bold> nāma. <bold>Yassā nānālakkhaṇasaṅkaro</bold> samāgatādinānāvidhalakkhaṇānaṃ saṅkaro hoti, sā <bold>saṃkiṇṇā</bold> nāma siyā.</paragraph>
    <paragraph line="510">Idāni samāgatādīnaṃ lakkhiyaṃ kamena evaṃ ñātabbaṃ –</paragraph>
    <gatha1 line="511">‘‘Pabhavā’natavittiṇṇā, tavā’ṇā mahatī satī;</gatha1>
    <gathalast line="512">Cirāya jayataṃ nātha, pahutaphalasādhinī’’ti.</gathalast>
    <unindented line="513">Ayaṃ <bold>samāgatā</bold>.</unindented>
    <paragraph line="514"><bold>Nātha tava</bold> pabhavato paṭṭhāya <bold>natavittiṇṇā</bold> oṇatavasena patthaṭā, evaṃ sati nadī viya dissati. <bold>Pabhava</bold> pakaṭṭhatta sobhāvanta. Bho <bold>nātha tava</bold> tuyhaṃ <bold>mahatī satī</bold> mahantī samānā <bold>āṇā ānatavittiṇṇā</bold> attani natesu janesu patthaṭā <bold>pahutaphalasādhinī</bold> bahulatthanipphādanī <bold>cirāya</bold> cirakālaṃ <bold>jayataṃ</bold> ukkaṃsabhāvena pavattatu. Ettha pabhavaānataitisandhinā attho guḷho.</paragraph>
    <gatha1 line="515">‘‘Bhaddamevo’paseveyya, vidhūtamadakibbisaṃ;</gatha1>
    <gathalast line="516">Sampāpaye puraṃ khemaṃ, sa danto’ttanisevita’’nti.</gathalast>
    <unindented line="517">Ayaṃ <bold>vañcitā</bold>.</unindented>
    <paragraph line="518"><bold>Vidhūtamadakibbisaṃ</bold> vināsitamadadosaṃ <bold>bhaddameva</bold> mandapiya <note>pindapissa (ka.)</note> – bhaddajātikesu hatthīsu bhaddajātikahatthimeva upaseveyyāti vuttaṃ viya dissati. <bold>Bhaddameva</bold> uttamapurisameva seveyyāti attho. Sevanaṃ kimatthanti ce? Hatthipakkhe <bold>danto</bold> sikkhito <bold>so</bold> hatthi <bold>attanisevitaṃ</bold> attānaṃ bhajitaṃ janaṃ <bold>khemaṃ</bold> nibbhayaṃ <bold>puraṃ</bold> nagaraṃ sampāpeti. Purisapakkhe pana <pageBreak edition="Myanmar" number="0.0067" /><bold>danto</bold> damito <bold>so</bold> ariyapuggalo <bold>attanisevitaṃ</bold> attānamupasevitaṃ janaṃ <bold>khemaṃ</bold> niddukkhaṃ <bold>puraṃ</bold> nibbānapuraṃ pāpeti. Ettha kavicchitauttamatthato aññena hatthiatthe ruḷhena saddena vañcanā nāma.</paragraph>
    <gatha1 line="519">‘‘Bahuguṇe paṇamati, dujjanānaṃpyayaṃ jano;</gatha1>
    <gathalast line="520">Hitaṃ pamudito niccaṃ, sugataṃ samanussara’’nti.</gathalast>
    <unindented line="521">Ayaṃ <bold>ukkantā</bold>. Imassattho upari āgamissati.</unindented>
    <paragraph line="522">Byākiṇṇadosatte satipi paheḷikāruḷhattā esā iṭṭhā. Vuttañhi ‘‘paheḷikāyamāruḷhā, na hi duṭṭhā kiliṭṭhatā’’ti. Iha sambandhīpadānaṃ aṭṭhānaṭṭhāpanena byavahitattaṃ hoti.</paragraph>
    <gatha1 line="523">‘‘Mukhaphullaṃ giṅgamakaṃ, niyuruggatthanunnataṃ;</gatha1>
    <gathalast line="524">Paṭaccarī varaṃ poso, bhīruyā dhārayantiyā’’ti.</gathalast>
    <unindented line="525">Ayaṃ <bold>pamussitā</bold>.</unindented>
    <paragraph line="526"><bold>Mukhaphullaṃ</bold> tilakādiṃ <bold>giṅgamakaṃ</bold> evaṃnāmakaṃ pasādhanaṃ <bold>niyuruggatthanunnataṃ</bold> niyuraṃ valayaṃ, uggatthanaṃ payodharapaṭaṃ, unnataṃ nalāṭapaṭādikaṃ, mukhato unnatābharaṇañca <bold>dhārayantiyā bhīruyā</bold> itthiyā <bold>paṭaccarī</bold> jiṇṇavatthanivāsī <bold>poso</bold> puriso <bold>varaṃ</bold> uttamo. Ettha bahupayogarahitehi saddehi racitattā atthassa duravabodhatā.</paragraph>
    <gatha1 line="527">‘‘Nava’ggaratanāna’smiṃ, dissanti ratanākare;</gatha1>
    <gathalast line="528">Purisānettha aṭṭhannaṃ, aṭṭhā’sādhāraṇā’para’’nti.</gathalast>
    <unindented line="529">Ayaṃ <bold>samānarūpā</bold>.</unindented>
    <paragraph line="530">Asmiṃ ratanākare aggaratanāni nava dissanti, <bold>ettha</bold> imesu ratanesu <bold>aṭṭha</bold> ratanāni aṭṭhannaṃ purisānaṃ asādhāraṇāni, <bold>aparaṃ</bold> ratanaṃ sādhāraṇaṃ. Imāni nava lokuttarāni cittīkatādiatthena ‘‘ratanānī’’ti ca tappabhavo sammāsambuddho <pageBreak edition="Myanmar" number="0.0068" />‘‘ākaro’’ti ca kappitoti amukhyatthesu ratanādisaddānamāropanaṃ hoti.</paragraph>
    <gatha1 line="531">‘‘Vindanti devagandhabbā, himavantamahātale;</gatha1>
    <gathalast line="532">Rasavante sare satta, na nāgāpi uposathā’’ti.</gathalast>
    <unindented line="533">Ayaṃ <bold>pharusā</bold>.</unindented>
    <paragraph line="534"><bold>Himavantamahātale</bold> himālayassa matthake <bold>rasavante</bold> sodake <bold>satta sare</bold> anotattādike devagandhabbā <bold>vindanti</bold> sevanti, uposathā nāgāpi na vindanti. Ayamaparattho. Himavantamahātale candaraṃsiyutte mahāpāsādatale <bold>devagandhabbā</bold> kīḷamānā gandhabbā <bold>rasavante</bold> madhuraguṇayutte <bold>satta sare</bold> vīṇāya chajjādike satta sare vindanti, <bold>nāgāpi</bold> ariyāpi <bold>uposathāpi</bold> upavutthāpi <bold>na vindanti</bold> nānubhavanti. Ettha dibbantīti <bold>devā</bold>. Uposatho etesamatthīti <bold>uposathā</bold>ti viggaho. Lakkhaṇakkamato pasiddhapacurapayogato aññadatthā yena kenaci lesena paccayādīnaṃ jātasaddassa atthitā.</paragraph>
    <gatha1 line="535">‘‘Gītasadde sarā dve dve, dve chajjaññatra chassarā;</gatha1>
    <gathalast line="536">Pañcavaṇṇaṃ yathā cakkhu, chabbaṇṇā nāsikā tathā’’ti.</gathalast>
    <unindented line="537">Ayaṃ <bold>saṅkhyātā</bold>.</unindented>
    <paragraph line="538">Gītasadde sarā dve honti, <bold>chajja’ññatra</bold> chajjato aññatra chajjaṃ vajjetvā usabho gandhāro majjhimo pañcamo dhevato nisādoti. Ettha yugaḷato dve dve <bold>chassarā</bold> chasaravanto. Yathā cakkhu pañcavaṇṇaṃ hoti, <bold>tathā</bold> evaṃ nāsikā chabbaṇṇā hoti, gītasadde īkāra<bold>a</bold>kārasaradvayasabbhāvato ca chajjaṃ ṭhapetvā usabhādīsu sarānaṃ tividhattā ca ‘‘cakkhū’’ti sarabyañjanavasena pañcavaṇṇānaṃ sabbhāvato ca ‘‘nāsikā’’ti channaṃ sabbhāvato ca evaṃ vuttaṃ. Ettha vuttasaṅkhyāgītādisaddasanniṭṭhānato sammohakārinī hoti.</paragraph>
    <gatha1 line="539">‘‘Pātu <pageBreak edition="Myanmar" number="0.0069" /> vo udito rājā, sirimā rattamaṇḍalo;</gatha1>
    <gathalast line="540">Sakantigahanakkhatta-saṅghayutto sulakkhaṇo’’ti.</gathalast>
    <unindented line="541">Ayaṃ <bold>pakappitā</bold>.</unindented>
    <paragraph line="542"><bold>Sirimā</bold> sirimanto <bold>rattamaṇḍalo</bold> anurattajanapadamaṇḍalo, anurattaamaccamaṇḍalo vā <bold>sakantigahanakkhattasaṅghayutto</bold> sakassa attano ante samīpe gahanehi aviraḷehi khattasaṅghehi khattiyasamūhehi yutto saṃyutto <bold>sulakkhaṇo</bold> pasatthapurisalakkhaṇo <bold>udito</bold> pasiddho <bold>rājā</bold> narindo <bold>vo</bold> tumhe <bold>pātu</bold> rakkhatūti ayaṃ anadhippetattho. <bold>Sirimā</bold> ‘‘lakkhiyā vāsaṭṭhānattā’’ti vuttattā sirimanto <bold>rattamaṇḍalo</bold> uggamane rattamaṇḍalo <bold>sakantigahanakkhattasaṅghayutto</bold> kantisahitehi gahanakkhattatāragaṇehi yutto <bold>sulakkhaṇo</bold> suṭṭhu sasalakkhaṇo <bold>udito</bold> uggato <bold>rājā</bold> cando <bold>vo</bold> tumhe <bold>pātū</bold>ti ubhayapakkhassa sādhāraṇaguṇaguṇīpadapariggahena idha vākyatthassa aññathā dissamānatā hoti.</paragraph>
    <gatha1 line="543">‘‘Vuccatā’do isitye’ko, sumahantopakāravā;</gatha1>
    <gathalast line="544">Sanātano ca na isi, na sakhā na sanātano’’ti.</gathalast>
    <unindented line="545">Ayaṃ <bold>nāmantarikā</bold>.</unindented>
    <paragraph line="546">Eko <bold>ādo</bold> pubbe ‘‘isī’’ti vuccati, <bold>sumahantopakāravā</bold> atimahantopakārasamannāgato <bold>sanātano ca</bold> sassato ca hoti, tathāpi <bold>na isi</bold> isi nāma na hoti, <bold>na sakhā</bold> mittopi na hoti, <bold>na sanātano</bold> sassatopi na hoti, ayaṃ gamyamānattho. <bold>Sumahā</bold> atimahanto eko <bold>ādo</bold> nāmādimhi isīti vuccati, <bold>anto</bold> majjhe <bold>pakāravā pa-</bold>kārena samannāgato, <bold>sanātano ca</bold> sassato ca hoti, isipi nāma na hoti, mittopi na hoti, so <bold>nātano</bold> tanaiti akkharadvayarahito <bold>na</bold><pageBreak edition="Myanmar" number="0.0070" /> hoti. Ādimajjhānaṃ vuttattā <bold>ante</bold>ti ñāyati, <bold>‘‘isipatanavihāro’’</bold>ti gahetabbaṃ. Tattha isipatananāmena isiādīnaṃ gamyamānatthattā nānatthakappanā hoti.</paragraph>
    <gatha1 line="547">‘‘Dhāvantaṃ udayā atthaṃ, muhuttaṃ na nivattati;</gatha1>
    <gathalast line="548">Na candamaṇḍalaṃ etaṃ, nāpi ādiccamaṇḍala’’nti.</gathalast>
    <unindented line="549">Ayaṃ <bold>nibhūtā</bold>.</unindented>
    <paragraph line="550"><bold>Udayā</bold> udayato pabhuti <bold>atthaṃ</bold> yāva atthaṃ <bold>dhāvantaṃ</bold> javantaṃ <bold>muhuttaṃ</bold> muhuttakālaṃ <bold>na nivattati</bold> na punāvattati. Etaṃ candamaṇḍalampi na hoti, ādiccamaṇḍalampi na hoti. <bold>Udayā</bold> paṭisandhito <bold>atthaṃ</bold> yāvacuti. <bold>Dhāvanta</bold>nti āyukiccato āyucandādīnamatthānaṃ, tappakāsakasaddānañca tulyattā ettha patiṭṭhitacandādiatthantarānaṃ sambhavo.</paragraph>
    <gatha1 line="551">‘‘Deviṃ kittimahīnāmaṃ, kaḷāratthavhayaṃ puriṃ;</gatha1>
    <gathalast line="552">Hitvā na sari so dhīro, karontopyu’yyamavhaya’’nti <note>karontomuttamavhayanti (ka.)</note>.</gathalast>
    <unindented line="553">Ayaṃ <bold>samānasaddā</bold>.</unindented>
    <paragraph line="554"><bold>Kittimahīnāmaṃ</bold> kittimahīnaṃ dvinnaṃ nāmena samannāgataṃ <bold>deviṃ</bold> aggamahesiṃ <bold>kaḷāratthavhayaṃ puriṃ</bold> kaḷāraatthānaṃ dvinnaṃ nāmena samannāgataṃ puriṃ nagarañca so dhīro <bold>hitvā</bold> pariccajitvā <bold>uyyamavhayaṃ</bold> uyyamanāmena samannāgataṃ karonto api <bold>na sari</bold> sampattiṃ nānusari, yasodharādeviñca kapilavatthupuriñca hitvā vīriyasaṅkhātapadhānaṃ karonto mahāsatto sampattiṃ na sari, etthābhimata<bold>yasodharā</bold>disaddānaṃ pariyāyehi <bold>kittimahī</bold>saddādīhi racitatā.</paragraph>
    <gatha1 line="555">‘‘Catuddisāmukhā bandhā, cattāro sindhavā sayaṃ;</gatha1>
    <gathalast line="556">Paribhuñjanti nikkhittaṃ, tiṇaṃ majjhe yathāsukha’’nti.</gathalast>
    <unindented line="557">Ayaṃ <bold>sammuḷhā</bold>.</unindented>
    <paragraph line="558"><bold>Sindhavā</bold><pageBreak edition="Myanmar" number="0.0071" /> cattāro assā <bold>catuddisāmukhā</bold> yathā catuddisāsammukhā honti, tathā <bold>bandhā</bold> majjhe nikkhittaṃ tiṇaṃ sayaṃ yathāsukhaṃ paribhuñjanti, aññamaññaṃ piṭṭhiṃ katvā bandhā viya khāyati, te pana sammukhaṃ katvā bandhā honti. Ettha ‘‘catuddisāmukhābandhā’’ti niddiṭṭhattā piṭṭhiṃ katvā bandhāti sammuḷhatā hoti.</paragraph>
    <gatha1 line="559">‘‘Jano jīvanajānanda-karabandhussa bhāsitaṃ;</gatha1>
    <gathalast line="560">Sakkarontova pappoti, puññārikkhayagocare’’ti.</gathalast>
    <unindented line="561">Ayaṃ <bold>pārihārikī</bold>.</unindented>
    <paragraph line="562"><bold>Jīvanajānandakarabandhussa</bold> jīvanato udakato jātānaṃ padumānaṃ ānandakarassa sūriyassa bandhussa sammāsambuddhassa <bold>bhāsitaṃ</bold> vacanaṃ <bold>sakkaronto</bold> pūjento jano <bold>puññārikkhayagocare</bold> puññānaṃ paṭipakkhattā puññārisaṅkhātānaṃ akusalānaṃ khayassa nimittabhūtaṃ nibbānamārammaṇaṃ katvā uppanne maggaphale <bold>pappoti</bold> pāpuṇāti. Ettha jīvanajānaṃ ānandakarassa bandhusseti ca, puññārīnaṃ khayanimittaṃ ārammaṇaṃ katvā pavatteti ca iminā buddho maggaphalā ca pārampariyena sambandhena vuttāti sambandhānaṃ bāhullabhāvo.</paragraph>
    <gatha1 line="563">‘‘Na gaṇhāti mahantampi, saddaṃ na ca vibhūsanaṃ;</gatha1>
    <gathalast line="564">Catuppadassa kassāpi, kaṇṇoyaṃ na kilāphalo’’ti.</gathalast>
    <unindented line="565">Ayaṃ <bold>ekacchannā</bold>.</unindented>
    <paragraph line="566">Kassāpi catuppadassa kaṇṇo mahantampi saddaṃ na gaṇhāti, ārammaṇaṃ na karoti, vibhūsanampi na gaṇhāti. Tathāpi ayaṃ kaṇṇo aphalo na kila, saphalato nipphalo na hoti kira. Assakaṇṇo rukkho. Ettha kaṇṇoti ādheyyaṃ katvā tadādhārassa avacanato nissayagutti.</paragraph>
    <gatha1 line="567">‘‘Alaṅkaronto <pageBreak edition="Myanmar" number="0.0072" /> bhuvanaṃ, sassiriko sadevakaṃ;</gatha1>
    <gathalast line="568">Kasmiṃ sañjātasaṃvaddho, ko kena nupalimpatī’’ti.</gathalast>
    <unindented line="569">Ayaṃ <bold>ubhayacchannā</bold>.</unindented>
    <paragraph line="570">Sassiriko sadevakaṃ bhuvanaṃ alaṅkarontoti buddho viya khāyati. <bold>Bhuvanaṃ</bold> bhuvanasaṅkhātaṃ <bold>kaṃ</bold> jalaṃ sadā eva alaṅkaronto <bold>sassiriko</bold> lakkhiyasamannāgato <bold>kasmiṃ</bold> jale sañjātasaṃvaddho <bold>ko</bold> kataro <bold>kena</bold> jalena <bold>na upalimpati</bold> na limpati. Padumoti visajjanaṃ. Padumo hi puṃnapuṃsakaliṅgo. Iha jalapadumānaṃ dvinnampi chāditattā ubhayacchannā nāma.</paragraph>
    <gatha1 line="571">‘‘Ādo soyeva yo ante, majjhimassādi majjhimo;</gatha1>
    <gathalast line="572">Siddhantādīsu vattantaṃ, asaṅkhatapadaṃ vadā’’ti.</gathalast>
    <unindented line="573">Ayaṃ <bold>saṃkiṇṇā</bold>.</unindented>
    <paragraph line="574"><bold>Ante</bold> avasāne yo hoti, ādopi soyeva hoti, majjhimassa ādibhūto majjhimo eva hoti, <bold>siddhaṃ</bold> nipphannaṃ <bold>tādīsu</bold> ariyesu vattantaṃ asaṅkhatapadaṃ <bold>vada</bold> kathehīti ayamaparattho. <bold>Ādo</bold> ādimhi <bold>soyeva</bold> sakāro eva <bold>ante</bold> pariyosāne <bold>yo</bold> yakāroyeva, <bold>majjhimo</bold> majjhimavaṇṇo <bold>majjhimassa</bold> saddassa <bold>ādi</bold> makāro, <bold>siddhantādīsu</bold> matasamayakālādīsu vattantaṃ vācakabhāvena pavattantaṃ <bold>asaṅkhatapadaṃ</bold> saṅkhatato aññattā asaṅkhatabhūtaṃ paññattiṃ <bold>vada</bold> kathehīti. Samayasaddo hi nāmapaññatti. Ettha <bold>siddhanta</bold>saddena <bold>ādi</bold>saddassa saṅgahitattā tādiattho labbhatīti atthassa guḷhatāya samāgatālakkhaṇena ca ‘‘so’’ti ‘‘yo’’ti ‘‘asaṅkhatapada’’nti aññattharuḷhasaddena vañcitattā vañcitālakkhaṇena ca <bold>samaya</bold>sadde nānatthakappanato nāmantarikālakkhaṇena cāti tīhipi lakkhaṇehi missitoti. Sesesupi saṃkiṇṇattaṃ evameva <pageBreak edition="Myanmar" number="0.0073" /> veditabbaṃ. Tattha tattha vuttalakkhaṇānusāreneva samāgatādīnaṃ anvatthasaññatā veditabbā.</paragraph>
    <hangnum line="575" number="34"></hangnum>
    <gatha1 line="576"><bold>Desakālakalāloka-ñāyāgamavirodhi yaṃ;</bold></gatha1>
    <gathalast line="577"><bold>Taṃ virodhipadaṃ ce’ta-mudāharaṇato phuṭaṃ</bold>.</gathalast>
    <paragraph line="578" number="34"><bold>‘‘Desi’’</bold>ccādi. <bold>Deso</bold> thalajaladesādi. <bold>Kālo</bold> rattindivo. <bold>Kalā</bold> naccagītādayo. <bold>Loko</bold> carācarabhūtappavatti. <bold>Ñāyo</bold> yutti. <bold>Āgamo</bold> idha buddhavacanaṃ. Aññattha tu sutidhammasaṃhitā, te ca. Tehi virodho assa atthīti <bold>desa…pe… virodhi</bold>. Yanti anuvaditvā. <bold>Taṃ virodhipada</bold>nti vidhīyate. <bold>Etañca</bold> padaṃ <bold>udāharaṇato</bold> lakkhiyato <bold>phuṭaṃ</bold> pākaṭaṃ. Yato jalajādīnaṃ thalādīsu pātubhāvādi, ratyādīsu sambhavantānaṃ kusumādīnaṃ divādīsu sambhavo ca, ‘‘naccagītādicatusaṭṭhiyā kalāsu bhinnachajjo nāma sattasaro’’tiādinā kalāsatthābhihitalakkhaṇātikkamavirodho ca, ‘‘aggisītalo, nissāro khadiro’’tiādinā lokasīmātikkamo ca, vuttāyapā’naruppattasamuppattiyā middhassa rūpabhāvāpādanādiñāyavirodho ca, yathāsakamāgamena virodho ca sukhena ca sakkā pākaṭattā viññātuṃ, tato sabbametaṃ nodāhaṭanti adhippāyo.</paragraph>
    <paragraph line="579" number="34"> Evaṃ yamakapaheḷikānamadassane kāraṇaṃ vatvā idāni uddesakkamena sampattavirodhidosaṃ <bold>‘‘desakāli’’</bold>ccādinā vadati. <bold>Yaṃ</bold> padaṃ <bold>deso</bold> thalajalapabbatādi. <bold>Kālo</bold> rattindivo hemantādivasena tividho, vasantādivasena chabbidho. <bold>Kalā</bold> naccagītādicatusaṭṭhi. <bold>Loko</bold> thāvarajaṅgamabhūtapavattisaṅkhāto. <bold>Ñāyo</bold> yutti. <bold>Āgamo</bold> iha buddhavacanaṃ, aññattha pana sutidhammasaṃhito ca. Tehi virodho assa atthīti <bold>desa…pe… virodhi. Taṃ virodhipadaṃ</bold> nāma. <pageBreak edition="Myanmar" number="0.0074" /><bold>Etaṃ</bold> virodhipadaṃ <bold>udāharaṇato</bold> lakkhiyato <bold>phuṭaṃ</bold> paribyattaṃ. Vassikajātisumanādīnaṃ jalajādibhāvo ca, padumakumudādīnaṃ thalajādibhāvo ca, rattiādīsu labbhamānānaṃ kumudādīnaṃ divādīsu sambhavo ca, naccagītādicatusaṭṭhiyā kalāsu ‘‘chajjo usabho gandhāro majjhimo pañcamo dhevato nisādo’’ti dassitasattasarānamekadesassa chajjassa bhinnasattasaro chajjo nāmāti samudāyavasena vohārakaraṇādīhi satthāgatataṃ, lakkhaṇātikkamañca, ‘‘aggi sītalo, candanaṃ uṇhaṃ, khadirarukkho nissāro, eraṇḍo sasāro’’ iccādinā lokamariyādātikkamo ca, middhassa arūpabhāvupapattiyā vuttāyapi rūpabhāvasādhanasadisayuttivirodhikathanañca, yathāsakamāgamamatikkamma kathanañcāti sabbesaṃ viruddhasabhāvassa pākaṭattā udāharaṇaṃ na dassayissāmāti adhippāyo. Imesameva desādivirodhīnamaviruddhattaṃ ettheva virodhipadadosaparihāre ‘‘bodhisattappabhāvenā’’ticcādinā dissati. Desa…pe… gamehi virodho, so assa atthīti desa…pe… virodhi. Nindāyaṃ ayamassatthīti vivacchitā.</paragraph>
    <hangnum line="580" number="35"></hangnum>
    <gatha1 line="581"><bold>Ya’dappatīta’mānīya, vattabbaṃ neyyamāhu taṃ;</bold></gatha1>
    <gathalast line="582"><bold>Yathā sabbāpi dhavalā, disā rocanti rattiyaṃ</bold>.</gathalast>
    <paragraph line="583" number="35"><bold>‘‘Ya’’</bold>miccādi. <bold>Appatītaṃ</bold> saddato, atthato vā anadhigataṃ nahyaññathāvagamo ganthantarābhāvato. Vakkhati hi ‘‘dullabhāvagatī sadda-sāmatthiyavilaṅghinī’’ti. Yaṃ kiñci padaṃ samānīya ānetvā vattabbaṃ, taṃ neyyamāhu. <bold>Yathe</bold>tyudāharati. <bold>Sabbāpi</bold> sakalāpi <bold>disā</bold> pubbadisādayo dasa disā <bold>rattiyaṃ</bold> rajanyaṃ <bold>dhavalā</bold> ujjalā <bold>rocanti</bold> dippantīti ettake niddiṭṭhe candamarīcino ettha neyyattaṃ.</paragraph>
    <paragraph line="584" number="35"> Idāni neyyadosamudāharati <bold>‘‘ya’’</bold>miccādinā. <bold>Yaṃ</bold> padaṃ <bold>appatītaṃ</bold> padantarena, tenābhihitatthena vā ‘‘imassatthoya’’miti <pageBreak edition="Myanmar" number="0.0075" /> aviññātaṃ ānīya vattabbaṃ, tatoyeva padantaramānīya vattabbaṃ hoti, <bold>taṃ neyyamāhu</bold> ‘‘neyyadoso’’ti porāṇā āhu. <bold>Yathā</bold> tatthodāharaṇamīdisaṃ ‘‘sabbāpi dhavalā disā rocanti rattiya’’nti. <bold>Sabbāpi disā</bold> pubbadakkhiṇādayo dasa disā <bold>dhavalā</bold> setā <bold>rattiyaṃ</bold> rajanyaṃ <bold>rocanti</bold> dippanti. Ettha disāya visesanaṃ dhavalaguṇaṃ kelāsakūṭasudhābhitticandaraṃsiādīsu kuto sañjātamiti anicchitattā aññanivattanatthaṃ candakiraṇādivācakapadaṃ ānetvā dhavalatā imineti vattabbattā <bold>dhavala</bold> padaṃ neyyadosena duṭṭhaṃ hoti. Patītaṃ viññātaṃ, na patītaṃ <bold>appatītaṃ</bold>. Ettha <bold>a</bold>kāro pasajjapaṭisedhe.</paragraph>
    <hangnum line="585" number="36"></hangnum>
    <gatha1 line="586"><bold>Nedisaṃ bahu maññanti, sabbe sabbattha viññuno;</bold></gatha1>
    <gathalast line="587"><bold>Dullabhā’vagatī sadda-sāmatthiyavilaṅghinī</bold>.</gathalast>
    <paragraph line="588" number="36"> Appatītaṃ nicchanti viññūti dassetumāha <bold>‘‘ne’’</bold>tiādi. <bold>Īdisaṃ</bold> anantare vuttappakāraṃ neyyaṃ sabbepi <bold>viññuno</bold> ñeyyavidū <bold>sabbattha</bold> gajjādike <bold>na bahu mañña</bold>nti na sambhāventi nappayujjanti. Kiṃ na bahumaññantīti ce āha <bold>‘‘dullabhā’’</bold>tiādi. Tathā hi <bold>avagatī</bold> atthāvagamo <bold>saddaṃ</bold> vācakaṃ, <bold>sāmatthiyañca</bold> ñāyaṃ <bold>vilaṅghayati</bold> cajati anupadassanatoti <bold>saddasāmatthiyavilaṅghinī dullabhā na</bold> labhyate. Ñāyopattho vā saddopattho vā yottho na hoti. So nappatīyate yathā manasi avaṭṭhitamattenāti attho. Tasmā saddato, atthato vā patītabbamaneyyaṃ, tabbiparītaṃ neyyanti viññeyyaṃ.</paragraph>
    <paragraph line="589" number="36"> Imaṃ appatītapadaṃ viññūhi nābhimatanti dassento āha <bold>‘‘nedisa’’</bold>miccādi. <bold>Īdisaṃ</bold> yathāvuttappakāraṃ neyyaṃ <bold>sabbe viññuno sabbattha</bold> gajjapajjādike <bold>na bahu maññanti</bold> na sambhāventi nappayojenti. <bold>Avagatī</bold> atthāvabodho <bold>saddasāmatthiyavilaṅghinī</bold><pageBreak edition="Myanmar" number="0.0076" /> saddasaṅkhātavācakañca sāmatthiyasaṅkhātañāyañca atikkamma pavattinī <bold>dullabhā</bold> tādisapayogābhāvato dullabhā hoti. Yo attho saddāgato, ñāyāgato vā na hoti, so kattuno manasi patiṭṭhitamattena patīto na hotīti taṃ padaṃ neyyadosamiti sabbe kavino pariharantīti adhippāyo. Bahumānaṃ karontīti vākye bahumaññantīti nāmadhātu. Saddasāmatthiyaṃ vilaṅghayati sīlenāti <bold>saddasāmatthiyavilaṅghinī</bold>.</paragraph>
    <hangnum line="590" number="37"></hangnum>
    <gatha1 line="591"><bold>Siyā visesanāpekkhaṃ,</bold></gatha1>
    <gatha2 line="592"><bold>Yaṃ taṃ patvā visesanaṃ;</bold></gatha2>
    <gatha3 line="593"><bold>Sātthakaṃ taṃ yathā taṃ so,</bold></gatha3>
    <gathalast line="594"><bold>Bhiyyo passati cakkhunā</bold>.</gathalast>
    <paragraph line="595" number="37"><bold>‘‘Siyā’’</bold>iccādi. <bold>Yaṃ</bold> padaṃ visesanaṃ patvā atthena saha vattatīti <bold>sātthakaṃ</bold>. Nibbisesanantu vuttatthameva hoti. <bold>Taṃ visesanāpekkhaṃ</bold> siyā. <bold>‘‘Taṃ yathe’’</bold>tyādinā udāharati. ‘‘Passatī’’ti vutte ‘‘cakkhunā’’ti labbhateva.</paragraph>
    <paragraph line="596" number="37"><bold>‘‘Siyā’’</bold>miccādi. <bold>Yaṃ</bold> padaṃ visesanaṃ patvā <bold>sātthakaṃ</bold> atthasahitaṃ, tadabhāve niratthakaṃ hoti, <bold>taṃ visesanāpekkhaṃ</bold> nāma siyā. <bold>Taṃ yathā</bold> tassodāharaṇamevaṃ ‘‘taṃ so bhiyyo passati cakkhunā’’ti. <bold>So</bold> puriso <bold>taṃ</bold> purisaṃ <bold>bhiyyo</bold> yebhuyyasā cakkhunā passati. Ettha ‘‘passatī’’ti vutteyeva ‘‘cakkhunā’’ti ñāyati. <bold>Cakkhunā</bold>ti visesyapadaṃ visesanaṃ laddhāva sātthakaṃ hoti. Visesane apekkhā assāti ca, saha atthena vattamānaṃ sātthakamiti ca samāso.</paragraph>
    <hangnum line="597" number="38"></hangnum>
    <gatha1 line="598"><bold>Hīnaṃ kare visesyaṃ yaṃ, taṃ hīnatthaṃ bhave yathā;</bold></gatha1>
    <gathalast line="599"><bold>Nippabhīkatakhajjoto, samudeti divākaro</bold>.</gathalast>
    <paragraph line="600" number="38"><bold>‘‘Hīna’’</bold>miccādi <pageBreak edition="Myanmar" number="0.0077" />. <bold>Yaṃ</bold> visesanapadaṃ <bold>visesyaṃ</bold> visesitabbaṃ <bold>hīnaṃ</bold> lāmakaṃ <bold>kare</bold> kareyya, <bold>taṃ</bold> visesanapadaṃ <bold>hīnatthaṃ</bold> hīno attho yassa taṃ hīnatthaṃ nāma bhaveyya. <bold>‘‘Yathā’’</bold>ityādinā udāharati. Nippabhīkato khajjoto yena so <bold>divākaro</bold> pabhākaro <bold>samudeti</bold> upagacchatīti. Ettha khajjotappabhāpaharaṇe na thuti divākarassāti.</paragraph>
    <paragraph line="601" number="38"><bold>‘‘Hīnaṃ kare’’</bold>ccādi. <bold>Yaṃ</bold> padaṃ visesyaṃ hīnaṃ karoti, taṃ hīnatthaṃ bhave. Yathā tatthodāharaṇamevaṃ ‘‘nippabhīkatakhajjoto, samudeti divākaro’’ti. Pabhārahitakatā khajjotā yena so <bold>divākaro</bold> sūriyo <bold>samudeti</bold> uggacchati. ‘‘Nippabhīkatakhajjoto’’ti iminā visesanena lāmakālokaladdhayuttassa khajjopanakassa abhibhavanappakāsanaṃ sahassaraṃsino nindāyeva, na thutīti visesyaṃ hīnatthaṃ hoti. Hīno attho yasseti ca, natthi pabhā etesanti ca, nippabhā katāti ca, nippabhīkatā khajjotā yenāti ca viggaho.</paragraph>
    <hangnum line="602" number="39"></hangnum>
    <gatha1 line="603"><bold>Pādapūraṇamattaṃ yaṃ, anatthamiti taṃ mataṃ;</bold></gatha1>
    <gathalast line="604"><bold>Yathā hi vande buddhassa, pādapaṅkeruhampica</bold>.</gathalast>
    <paragraph line="605" number="39"><bold>Hi api ca</bold>saddānaṃ pādapūraṇamattattā anatthakattaṃ. Visesanavisesyapadadoso.</paragraph>
    <paragraph line="606" number="39"><bold>‘‘Pādapūraṇi’’</bold>ccādi. <bold>Yaṃ</bold> padaṃ <bold>pādapūraṇamattaṃ</bold> catutthaṃsasaṅkhātassa pādassa pūraṇamattameva hoti, <bold>taṃ anatthamiti mataṃ</bold> ñātaṃ. <bold>Yathā</bold>saddo vuttattho. Buddhassa <bold>pādapaṅkeruhaṃ</bold> pādambujaṃ vandeti. Ettha <bold>hi apicā</bold>ti imesaṃ samattanādiatthesu appavattito kevalaṃ pādapūraṇamattato anatthakattaṃ. <bold>Matta</bold>saddo avadhāraṇe. Visesanavisesyapadadoso.</paragraph>
    <centered line="607">Padadosaniddesavaṇṇanā niṭṭhitā.</centered>
    <subhead line="608">Vākyadosaniddesavaṇṇanā</subhead>
    <hangnum line="609" number="40"></hangnum>
    <gatha1 line="610"><bold>Saddato atthato vuttaṃ, yattha bhiyyopi vuccati;</bold></gatha1>
    <gathalast line="611"><bold>Tamekatthaṃ yathā’bhāti, vāridovārido ayaṃ</bold>.</gathalast>
    <paragraph line="612" number="40"><bold>‘‘Saddato’’</bold>iccādi. <bold>Saddato</bold> vācakena tasmiṃyevatthe tasseva saddassa puna payogato <bold>atthato</bold> abhidheyyena pubbapaṭipādikasseva vatthussāvisesena puna paṭipādanato <bold>vuttaṃ</bold> payuttaṃ yaṃ padattharūpaṃ <bold>yattha</bold> yasmiṃ vākye <bold>bhiyyopi vuccati</bold> punapi payujjate, tamekatthanti anuvaditvā <bold>‘‘yathe’’</bold>ccādinā vidhīyate. Vāriṃ dadātīti <bold>vārido</bold>. Ayaṃ <bold>vārido</bold> megho <bold>ābhāti</bold> dippatīti. Jaladānamattāpekkhāya idaṃ saddato ekatthaṃ.</paragraph>
    <paragraph line="613" number="40"> Idāni uddiṭṭhakkamena vākyadosaṃ niddisati <bold>‘‘saddato’’</bold>ccādinā. <bold>Saddato</bold> vācakena <bold>atthato</bold> abhidheyyena <bold>vuttaṃ</bold> payuttaṃ yaṃ padattharūpaṃ <bold>yattha</bold> yasmiṃ vākye <bold>bhiyyopi</bold> punapi <bold>vuccati</bold> yujjate, <bold>taṃ</bold> vākyaṃ <bold>ekatthaṃ</bold> nāma doso. Udāharaṇaṃ <bold>‘‘yathi’’</bold>ccādi. <bold>Vārido</bold> jaladāyako <bold>ayaṃ vārido</bold> megho <bold>ābhāti</bold> dippati. Sampattisādhakaṃ ‘‘jaladāyako’’ccādivisesanaṃ vinā jaladānamattassa vuttattā saddato ekatthaṃ nāma hoti.</paragraph>
    <centered line="614">Yathā ca</centered>
    <hangnum line="615" number="41"></hangnum>
    <gatha1 line="616"><bold>Titthiyaṅkurabījāni, jahaṃ diṭṭhigatāni’ha;</bold></gatha1>
    <gathalast line="617"><bold>Pasādeti pasanne so, mahāmuni mahājane</bold>.</gathalast>
    <paragraph line="618" number="41"> Titthiyasaṅkhātānaṃ aṅkurānaṃ <bold>bījāni</bold> uppattihetubhūtāni <bold>diṭṭhigatāni</bold> dvāsaṭṭhi diṭṭhiyo <bold>jahaṃ</bold> jahanto dūrīkaronto <bold>so mahāmuni</bold> sammāsambuddho <bold>iha</bold> loke attani <bold>pasanne</bold> pasādabahule mahājane pasādetīti aparamudāharaṇaṃ. <pageBreak edition="Myanmar" number="0.0079" /> Pasādasaṅkhātassa atthassa <bold>‘‘pasanne pasādetī’’</bold>ti vuttattā idamatthato ekatthaṃ.</paragraph>
    <paragraph line="619" number="41"><bold>‘‘Titthiyi’’</bold>ccādi. So mahāmuni <bold>titthiyaṅkurabījāni</bold> titthiyasaṅkhātānaṃ aṅkurānaṃ uppattikāraṇabhūtāni <bold>diṭṭhigatāni</bold> sassatādibhedabhinnā dvāsaṭṭhidiṭṭhiyo <bold>jahaṃ</bold> jahanto apanento <bold>iha</bold> loke <bold>pasanne</bold> attani pasanne <bold>mahājane</bold> pasādeti. <bold>Pasanna</bold>saddena vuttappasādasaṅkhātassa atthassa <bold>pasādetī</bold>ti kriyāpadenapi vuttattā sadde bhinnepi atthato ekanti atthato ekatthassudāharaṇaṃ. Titthiyā eva aṅkurāni, tesaṃ bījāni, diṭṭhīsu gatāni, diṭṭhiyo eva gatānīti vā viggaho.</paragraph>
    <hangnum line="620" number="42"></hangnum>
    <gatha1 line="621"><bold>Āraddhakkamavicchedā, bhaggarīti bhave yathā;</bold></gatha1>
    <gathalast line="622"><bold>Kāpi paññā, kopi guṇo, pakatīpi aho tava</bold>.</gathalast>
    <paragraph line="623" number="42"><bold>Āraddho</bold> vattumupakkamanto, <bold>kamo</bold> vacanapaṭipāṭi. Tassa <bold>vicchedo</bold> bhaṅgo, tato. <bold>‘‘Yathe’’</bold>tiādinā udāharati. Avuttassapi pasādavasā ajjhāhāroti. Mahāmuni <bold>tava</bold> te <bold>paññā kāpi</bold> sātisayattā aniddhāritaṃ sabhāvavisesā kāciyeva, aho pavattamānāyapi vasabhāvassāniddhāritattā acchariyanti attho. Ettha <bold>kāpi kopī</bold>ti sabbanāmapadakkamassa <bold>pakatī</bold>ti ettha vicchinnattā bhaggarīti.</paragraph>
    <paragraph line="624" number="42"><bold>‘‘Āraddhakkami’’</bold>ccādi. <bold>Āraddhakkamavicchedā</bold> vatthumāraddhapadakkamassa vicchedahetu <bold>bhaggarīti bhave</bold> bhaggarītivākyadoso bhavati. Udāharati <bold>‘‘yathi’’</bold>ccādi. Mahāmuni <bold>tava</bold> tuyhaṃ <bold>paññā</bold> sātisayabhūtā paññā <bold>kāpi</bold> vacanavisayātikkantattā kāpiyeva. <bold>Guṇo</bold> sīlasamādhiādianaññasādhāraṇaguṇasamūho <bold>kopi</bold> pamāṇapariggahassa kenaci <pageBreak edition="Myanmar" number="0.0080" /> lesenapi kattumasakkuṇeyyattā kopiyeva. <bold>Pakatīpi</bold> acinteyyabhūtā pakatīpi evameva <bold>aho</bold> vijjamānānaṃyeva paññādīnaṃ sabhāvāvabodhassa dukkaratā acchariyā. <bold>Kāpi kopī</bold>ti padakkamassa <bold>‘‘pakatī’’</bold>ti ettha suññattā rītibhaṅgo. Āraddhoyeva kamo, tassa vicchedo, bhaggā rīti assa, ettha vāti viggaho.</paragraph>
    <hangnum line="625" number="43"></hangnum>
    <gatha1 line="626"><bold>Padānaṃ dubbinikkhepā, byāmoho yattha jāyati;</bold></gatha1>
    <gathalast line="627"><bold>Taṃ byākiṇṇanti viññeyyaṃ, tadudāharaṇaṃ yathā</bold>.</gathalast>
    <paragraph line="628" number="43"><bold>‘‘Padāna’’</bold>miccādi. <bold>Yattha</bold> yasmiṃ vākye <bold>padānaṃ</bold> syādyantākhyātikānaṃ <bold>dubbinikkhepā</bold> duṭṭhapanato <bold>byāmoho</bold> saṃmuḷhatā <bold>jāyati</bold> uppajjati, <bold>taṃ</bold> vākyaṃ byākiṇṇanti <bold>viññeyyaṃ</bold> ñātabbaṃ. <bold>Tassa</bold> byākiṇṇassa <bold>udāharaṇaṃ</bold> lakkhiyaṃ <bold>‘‘yathe’’</bold>ti dasseti. Yathā idaṃ, tathā aññampīti attho.</paragraph>
    <paragraph line="629" number="43"><bold>‘‘Padāni’’</bold>ccādi. <bold>Padānaṃ</bold> syādyantatyādyantapadānaṃ <bold>dubbinikkhepā</bold> duṭṭhapanato <bold>yattha</bold> vākye <bold>byāmoho</bold> saṃmoho jāyati, <bold>taṃ</bold> byākiṇṇadosoti viññeyyaṃ. <bold>Tadudāharaṇaṃ</bold> tassa byākiṇṇadosassa lakkhiyaṃ <bold>yathā</bold> iminā vakkhamānanayena.</paragraph>
    <hangnum line="630" number="44"></hangnum>
    <gatha1 line="631"><bold>Bahuguṇe paṇamati, dujjanānaṃ pyayaṃ jano;</bold></gatha1>
    <gathalast line="632"><bold>Hitaṃ pamudito niccaṃ, sugataṃ samanussaraṃ.</bold></gathalast>
    <paragraph line="633" number="44"> Bahuanantattā bahubhūte guṇe sīlādike <bold>samanussaraṃ</bold> sammadeva uṭṭhāya samuṭṭhāya anussaranto guṇavisayasatiṃ paccupaṭṭhāpento teneva kāraṇena <bold>pamudito</bold> haṭṭhapahaṭṭho <bold>ayaṃ jano</bold> sabbopi loko <bold>dujjanānaṃ</bold> sujanetarānampi devadattādīnaṃ <bold>niccaṃ</bold> kālaṃ hitaṃ <bold>sugataṃ</bold> sammāsambuddhaṃ <bold>paṇamati</bold> namassatīti ayaṃ attho kavivañcito. Tattha ‘‘bahuguṇe paṇamatī’’tyādi byavahitapadappayogā moho jāyatīti byākiṇṇaṃ.</paragraph>
    <paragraph line="634" number="44"><bold>‘‘Bahuguṇe’’</bold>ccādi. <pageBreak edition="Myanmar" number="0.0081" /><bold>Bahuguṇe</bold> anantattā bahubhūte sīlasamādhiādiguṇe <bold>samanussaraṃ</bold> visesato anussaranto <bold>pamudito</bold> tatoyeva pahaṭṭho ayaṃ jano sattanikāyo <bold>dujjanānampi</bold> asappurisānampi <bold>niccaṃ</bold> satataṃ <bold>hitaṃ</bold> mittabhūtaṃ <bold>sugataṃ</bold> sabbaññuṃ <bold>paṇamati</bold> vandati. Ettha padānaṃ aṭṭhānapayogato byākiṇṇattaṃ padatthānusāreneva gamyate.</paragraph>
    <hangnum line="635" number="45"></hangnum>
    <gatha1 line="636"><bold>Visiṭṭhavacanā’petaṃ, gāmmaṃ’tya’bhimataṃ yathā;</bold></gatha1>
    <gathalast line="637"><bold>Kaññe kāmayamānaṃ maṃ, na kāmayasi kiṃ nvi’daṃ</bold>.</gathalast>
    <paragraph line="638" number="45"> Visiṭṭhassa kassaci atthassa vacanato kathanato <bold>apetaṃ</bold> pariccattaṃ. <bold>Kaññe</bold>ityāmantanaṃ. Ahaṃ taṃ icchāmi, tādisaṃ maṃ tvaṃ kasmā nicchasi, idaṃ kiṃ nu iti gāmikajanavacanattā <bold>‘‘kaññi’’</bold>ccādikaṃ gāmmaṃ.</paragraph>
    <paragraph line="639" number="45"><bold>‘‘Visiṭṭhe’’</bold>ccādi. <bold>Visiṭṭhavacanāpetaṃ</bold> piyabhūtena uttivisesena visesitabbassa kathanato parihīnaṃ vākyaṃ ‘‘gāmmadosa’’nti kavīhi abhimataṃ. Udāharati <bold>‘‘yathi’’</bold>ccādi. <bold>Kaññe</bold> he kaññe <bold>kāmayamānaṃ maṃ</bold> tuvaṃ icchayamānaṃ maṃ <bold>na kāmayasi</bold> tvaṃ na icchasi, idaṃ kiṃ nu. Īdise icchāvighāte vuccamāne evaṃ–</paragraph>
    <gatha1 line="640">‘‘Yācanā madīyā tava kāraṇāyaṃ,</gatha1>
    <gatha2 line="641">Dine dine nipphalataṃ upeti;</gatha2>
    <gatha3 line="642">Dakkho sadā māninimānabhaṅge,</gatha3>
    <gathalast line="643">Sa manmathonyatra gato mato nu’’iti viya.</gathalast>
    <paragraph line="644">Piyatthassa kathanābhāvato ‘‘kaññe’’tyādikaṃ vacanaṃ milakkhukānaṃ vacanattā <bold>gāmmaṃ</bold>. Ettha <bold>kaññā</bold>saddo dasavassikāya vattatīti niyamo natthi. Visiṭṭhassa atthassa vacanato apetanti vākyaṃ.</paragraph>
    <hangnum line="645" number="46"></hangnum>
    <gatha1 line="646"><bold>Padasandhānato kiñci, duppatītikaraṃ bhave;</bold></gatha1>
    <gathalast line="647"><bold>Tampi gāmmaṃtya’bhimataṃ, yathā yābhavato piyā</bold>.</gathalast>
    <paragraph line="648" number="46"><bold>‘‘Pade’’</bold>ccādi. <bold>Padasandhānato</bold> pubbāparānaṃ padānaṃ sandhivasena yaṃ <bold>kiñci</bold> vākyaṃ duṭṭhu asutisubhagaṃ patītimavabodhaṃ karotīti karaṃ bhave, <bold>tampi</bold> yathāvuttaṃ gāmmantyabhimataṃ. <bold>Yathā</bold>tyudāharati. Bhavato <bold>yā</bold> kāci vanitā <bold>piyā</bold> hotīti ekottho. <bold>Yabha</bold> methune. Yabhanaṃ yābho. So vijjate yassa so <bold>yābhavā</bold>. Tassa <bold>yābhavato piyā</bold>ityapi bhavati.</paragraph>
    <paragraph line="649" number="46"><bold>‘‘Padasandhāni’’</bold>ccādi. <bold>Kiñci</bold> vākyaṃ <bold>padasandhānato</bold> pubbāparapadānaṃ ghaṭanato <bold>duppatītikaraṃ bhave</bold> asabbhabhūtaduṭṭhatthassa pakāsako hoti, <bold>tampi gāmmanti</bold> yathāvuttagāmmadosena <alternatives line="212" extra="" separator="false"><alternative source-abbr="vri" source="vipassana research institut">dūsitanti</alternative><alternative source-abbr="ka." source="cambodian">duppasitanti</alternative></alternatives>  sabbehi kavīhi <bold>abhimataṃ</bold> ñātaṃ. <bold>Yathā</bold>ti udāharati. <bold>Bhavato</bold> bhavantassa <bold>yā</bold> kāci itthī <bold>piyā</bold> bhavatīti ayaṃ kavinā icchitattho. <bold>Yābhavato</bold> methunavantassa piyātipi attho. <bold>‘‘Yabha</bold> methune’’ti hi dhātu. Yabhanaṃ yābho, so assa atthīti <bold>yābhavā,</bold> tassa yābhavatoti gahite asotabbattā duppatītikaratā. Duṭṭhāyeva patīti avabodho, taṃ karotīti viggaho.</paragraph>
    <hangnum line="650" number="47"></hangnum>
    <gatha1 line="651"><bold>Vuttesu sūcite ṭhāne, padacchedo bhave yati;</bold></gatha1>
    <gathalast line="652"><bold>Yaṃ tāya hīnaṃ taṃ vuttaṃ, yatihīnanti sā pana</bold>.</gathalast>
    <paragraph line="653" number="47"><bold>‘‘Vuttesvi’’</bold>ccādi. <bold>Vuttesu</bold> chandosatthapariniddiṭṭhesu anuṭṭhubhādīsu <bold>sūcite</bold> ṭhāne ‘‘etthayatī’’ti chandovicitiyā pakāsitaṭṭhāne padānaṃ syādyantānaṃ chedo vicchiti vibhāgo anuvādo yaṃ yati bhaveti vidhīyati. <bold>Tāya</bold><pageBreak edition="Myanmar" number="0.0083" /> yatiyā <bold>hīnaṃ</bold> parihīnaṃ viruddhaṃ <bold>yaṃ</bold> vākyaṃ, taṃ <bold>yatihīna</bold>nti vuttaṃ, ‘‘yamanaṃ virāmo <bold>yati,</bold> sā hīnā etthā’’ti katvā. <bold>Panā</bold>ti visese, <bold>sā</bold> yati panāti sambandho.</paragraph>
    <paragraph line="654" number="47"><bold>‘‘Vuttesva’’</bold>ccādi. <bold>Vuttesu</bold> chandosatthe niddiṭṭhaanuṭṭhubhādīsu <bold>sūcite ṭhāne</bold> ‘‘ayamettha yatī’’ti pakāsite ṭhāne <bold>padacchedo</bold> syādyantatyādyantādīnaṃ padānaṃ vicchedo yati nāma bhave, <bold>tāya</bold> yatiyā <bold>yaṃ</bold> vākyaṃ <bold>hīnaṃ</bold> abhimataṭṭhāne vaṇṇavicchedena parihīnaṃ, <bold>taṃ</bold> vākyaṃ <bold>yatihīna</bold>nti yatihīnadosena duṭṭhanti viññūhi vuttaṃ.</paragraph>
    <hangnum line="655" number="48"></hangnum>
    <gatha1 line="656"><bold>Yati sabbattha pādante, vuttaḍḍhe ca visesato;</bold></gatha1>
    <gathalast line="657"><bold>Pubbāparānekavaṇṇa-padamajjhepi katthaci</bold>.</gathalast>
    <paragraph line="658" number="48"><bold>‘‘Yati’’</bold>ccādi. <bold>Sabbattha pādante</bold> sabbasmiṃ catutthaṃsasaṅkhātānaṃ gāthāpādānaṃ ante avasāne ca <bold>visesato</bold> visesena ekantena <bold>vuttaḍḍhe ca</bold> vuttānaṃ pādadvayasaṅkhāte aḍḍhe ca, tadavasāne cāti adhippāyo. ‘‘Siyā’’ti seso. Nanu ‘‘padacchedo’’ti vuttattā padamajjhe yati na hotevāti ceti āha <bold>‘‘pubba’’</bold>iccādi. <bold>Katthaci</bold> kismiñci ṭhāne, na sabbattha. Pubbāparānekavaṇṇapadamajjhepi yatīti sambandho. Pubbe ca apare ca <bold>pubbāpare</bold>. Aneke vaṇṇā <bold>anekavaṇṇā</bold>. Pubbāpare anekavaṇṇā yassa taṃ tathā. Tañca taṃ padañca, tassa majjhepi.</paragraph>
    <paragraph line="659" number="48"> Idāni yatimhi labbhamānaṃ sabbavisayaṃ dasseti <bold>‘‘yati’’</bold>ccādinā. Sā pana yati <bold>sabbattha pādante</bold> catutthaṃsasaṅkhātagāthāpādānaṃ ante ca <bold>visesato</bold> niyamato <bold>vuttaḍḍhe</bold> ca vuttānaṃ pādadvayasaṅkhāte aḍḍhe ca, tadavasāne cāti adhippāyo. <bold>Katthaci</bold> kismiñci ṭhāne <bold>pubbāparānekavaṇṇapadamajjhepi</bold> pubbāparabhūtaanekavaṇṇasamannāgatapadānaṃ majjhe <pageBreak edition="Myanmar" number="0.0084" /> ca siyā. Padacchedassa ‘‘yatī’’ti vuttattā padamajjhe na hotīti saṅkāpariharaṇatthaṃ ‘‘pubbāparānekavaṇṇapadamajjhe’’ti vuttaṃ. Ettha pādanto, vuttaḍḍho, padamajjhañca yatiṭṭhānanti. Padamajjheyeva labbhamānā yati katthaci hoti, dvakkharatyakkharapadamajjhe pana na hoti.</paragraph>
    <centered line="660">Tatthodāharaṇapaccudāharaṇāni yathā –</centered>
    <hangnum line="661" number="49"></hangnum>
    <gatha1 line="662"><bold>Taṃ name sirasā cāmī-karavaṇṇaṃ tathāgataṃ;</bold></gatha1>
    <gathalast line="663"><bold>Sakalāpi disā siñca-tīva soṇṇarasehiyo</bold>.</gathalast>
    <paragraph line="664" number="49"> Udāharīyatīti <bold>udāharaṇaṃ</bold>. Paṭipakkhamudāharaṇaṃ <bold>paccudāharaṇaṃ</bold>. Cāmīkarasseva suvaṇṇassa viya vaṇṇo yassa taṃ tathāgataṃ sirasā namāmi. Kīdisaṃ? <bold>Yo</bold> tathāgato <bold>sakalāpi disā</bold> sabbāyeva dasa disā <bold>soṇṇarasehi</bold> cāmīkaravaṇṇattā rasehi suvaṇṇarasehi <bold>siñcatīva</bold> siñcatīti maññe, <bold>taṃ</bold> tathāgatanti apekkhate. Ettha pubbapādante vuttaḍḍhe ca niyatā yati. <bold>Cāmīkara</bold>saddo cettha caturakkharo. Tattha <bold>cāmī</bold>iti pubbabhāgo, <bold>kara</bold>iti paro. Ettha pubbāparānekavaṇṇapadamajjhe yati. <bold>Siñcatī</bold>ti ettha pana pubbāparānekavaṇṇapadamajjhattābhāvā <bold>siñca</bold>ityatra yati duṭṭhāti. Idaṃ paccudāharaṇaṃ.</paragraph>
    <paragraph line="665" number="49"><bold>Tattha</bold> pādantavuttaḍḍhesu yatiyā pākaṭattā <bold>ta</bold>smiṃ padamajjhe yatiyā <bold>udāharaṇapaccudāharaṇāni</bold> iṭṭhodāharaṇapaṭipakkhodāharaṇāni yathā. <bold>‘‘Taṃ name’’</bold>ccādi. <bold>Yo</bold> tathāgato sakalāpi disā <bold>soṇṇarasehi</bold> suvaṇṇarasadhārāhi <bold>siñcatīva</bold> siñcati maññe, <bold>iva</bold>saddo vitakke. <bold>Cāmīkaravaṇṇaṃ</bold> suvaṇṇavaṇṇasadisachavivaṇṇaṃ <bold>taṃ</bold> tathāgataṃ sirasā name. Ettha ‘‘cāmīkaravaṇṇa’’nti yatiyā <bold>cāmī</bold>ti akkharadvayamatikkamma ṭhitattā antepi <bold>kara</bold>iti akkharadvayenānūnattā <pageBreak edition="Myanmar" number="0.0085" /> padacchedassa pubbāparavaṇṇānamanekattamitiṭṭhodāharaṇaṃ. <bold>Siñcatī</bold>ti pade <bold>siñcā</bold>ti vaṇṇadvayamatikkamma yatiyā dissamānattepi <bold>ti</bold>iti parabhāge ekavaṇṇattā anekavaṇṇābhāvoti paccudāharaṇaṃ. Ettha anekavaṇṇattaṃ padavaseneva ñātabbaṃ. Cāmīkarassa vaṇṇo viya vaṇṇo yassa soti viggaho.</paragraph>
    <hangnum line="666" number="50"></hangnum>
    <gatha1 line="667"><bold>Saro sandhimhi pubbanto, viya lope vibhattiyā;</bold></gatha1>
    <gathalast line="668"><bold>Aññathā tva’ññathā tattha, yādesādi parādi’va</bold>.</gathalast>
    <paragraph line="669" number="50"><bold>‘‘Saro’’</bold>ccādi. Vibhattiyā <bold>lope</bold> sati <bold>sandhimhi</bold> saṃhitāyaṃ katāyaṃ <bold>saro</bold> parapadādibhūto <bold>pubbanto viya</bold> pubbapadassa antabhūto yo saro, so viya hoti, anekavaṇṇattābhāvepi tato vihitayatiyā nevatthi bhaṅgoti adhippāyo. <bold>Aññathā tu</bold> vibhattiyā alope tu sati saṃhitāyaṃ katāyaṃ pubbapadantabhūto saro ce, <bold>aññathā</bold> aññena pakārena hoti, parapadassādisaro viya hotīti attho. Taṃ vibhattiyā saddhiṃ vihāya katayatiyā natthi bhaṅgoti adhippāyo. <bold>Tattha</bold> tassaṃ yatiyaṃ <bold>yādesādi</bold> ivaṇṇādīnaṃ kātabbo <bold>ya</bold>kārādesādi <bold>parādiva</bold> parapadassa ādisaro viya hoti. Kata<bold>yā</bold>desādisahitaṃ byañjanaṃ vihāya katāya yatiyā natthi bhaṅgoti adhippāyo.</paragraph>
    <paragraph line="670" number="50"> Idāni heṭṭhā vuttassa viruddhattepi yatibhaṅgābhāvaṃ dassento āha <bold>‘‘saro’’</bold>ccādi. Vibhattiyā lope sandhimhi sati <bold>saro</bold> sandhisaro <bold>pubbanto viya</bold> pubbapadassa anto viya hoti, <bold>aññathā tu</bold> vibhattiyā alope saṃhitāyaṃ katāyaṃ aññathā hoti, pubbapadantabhūto saro parapadassa ādisaro viya hoti. <bold>Tattha</bold> yatiyaṃ <bold>yādesādi</bold><pageBreak edition="Myanmar" number="0.0086" /> ivaṇṇādīnaṃ kattabba<bold>ya</bold>kārādesādi <bold>parādiva</bold> parapadassa ādisaro viya hoti, pubbantasadisasaramatikkamitvāpi parapadādisarasadisavaṇṇamāgamma taṃ anatikkamitvāpi parapadādisarasadisayādesādimatikkamitvāpi yatiyā payuttāya sati anekavaṇṇattābhāvepi yatibhaṅgo na hotīti adhippāyo. Pubbassa antoti ca, yo ca so ādeso ca, so ādi yassa makārādinoti ca, parassa ādīti ca vākyaṃ.</paragraph>
    <hangnum line="671" number="51"></hangnum>
    <gatha1 line="672"><bold>Cādī pubbapadantāva, niccaṃ pubbapadassitā;</bold></gatha1>
    <gathalast line="673"><bold>Pādayo niccasambandhā, parādīva parena tu</bold>.</gathalast>
    <paragraph line="674" number="51"><bold>Niccaṃ</bold> anavarataṃ pubbapadaṃ sitā nissitā <bold>cādī ca</bold>kārādayo nipātā pubbassa padassa antā avayavā viya honti, te anto katvā yati kātabbāti adhippāyo. <bold>Parena</bold> parapadena <bold>niccasambandhā</bold> satatayogino, <bold>tu</bold>saddo aṭṭhānappayutto, <bold>pādayo tu parādīva</bold> parapadassa ādī avayavā viya honti, taṃ vihāya pubbapadante yati kātabbāti adhippāyo.</paragraph>
    <paragraph line="675" number="51"><bold>‘‘Cādi’’</bold>ccādi. <bold>Niccaṃ</bold> satataṃ <bold>pubbapadassitā</bold> pubbapadaṃ nissāya pavattā <bold>cādī ca</bold>kārādinipātā <bold>pubbapadantāva</bold> pubbapadassa antā avayavā viya honti, <bold>parena</bold> parapadena <bold>niccasambandhā</bold> nirantarayogino <bold>pādayo tu pā</bold>diupasaggā pana <bold>parādīva</bold> parapadassa ādī avayavāviya honti. <bold>Cā</bold>dayo āgamma te bahi katvāpi <bold>pā</bold>dayo āgamma te anto katvāpi pavatto virāmo yatibhaṅgoti adhippāyo. Coādi yesanti ca, pubbapadaṃ sitāti ca, po ādi yesanti ca, niccaṃ sambandhāti ca viggaho. Ettha ca tagguṇasaṃviññāṇattā cakārapakārādīnampi pariggaho.</paragraph>
    <centered line="676">Sabbatthodāharaṇāni yathā</centered>
    <hangnum line="677" number="52"></hangnum>
    <gatha1 line="678"><bold>Name taṃ sirasā sabbo-pamātītaṃ tathāgataṃ;</bold></gatha1>
    <gathalast line="679"><bold>Yassa lokaggataṃ patta-sso’pamā na hi yujjati</bold>.</gathalast>
    <hangnum line="680" number="53"></hangnum>
    <gatha1 line="681"><bold>Munindaṃ taṃ sadā vandā-mya’nantamati’muttamaṃ;</bold></gatha1>
    <gathalast line="682"><bold>Yassa paññā ca mettā ca, nissīmāti vijambhati</bold>.</gathalast>
    <paragraph line="683" number="52-53"><bold>Sabbatthā</bold>ti <pageBreak edition="Myanmar" number="0.0087" /> pubbantasadisādīsu. <bold>‘‘Nameta’’</bold>ntiādigāthādvaye padattho pākaṭo, adhippāyo tu yato lokaggataṃ patto, tato sabbopamātīto, yato paññāmettā loke nirantaramiva vattanti, tato anantamati, uttamo cāti. Ettha ‘‘sabbā upamā’’ti samāsaṃ katvā vibhattilope saṃhitāyañca katāyaṃ parapadādiukāro pubbapadantabbakāraṭṭha<bold>a</bold>kāro viya hotīti <bold>sabbo</bold> iccatra pādantayati. <bold>Pattassopamā</bold> iccatra yakārādesassa parādisadisabhāvo viya hoti, vibhattiyā alope saṃhitāyaṃ katāyaṃ <bold>sa</bold>vibhattiyā <bold>a</bold>kāro parapadādi <bold>u</bold>kāro viya hotīti taṃvibhattiyā pasiddhaṃ vihāya <bold>patta</bold>iccatra pādantayati. Tathā <bold>vandāmyananta</bold>iccatra <bold>ya</bold>kārādesassa parādisadisabhāvo vihitoti <bold>mya</bold>saddaṃ vajjetvā <bold>vandā</bold>iccatra pādantayati. Pubbapadassitānaṃ <bold>cā</bold>dīnaṃ pubbapadantasadisatā vuttāti <bold>mettā cā</bold>ti <bold>ca</bold>saddato yati, aparapadasambandhā <bold>pā</bold>dayo parapadādisadisā hontīti <bold>nissīmā</bold>ti ettha <bold>ni</bold>saddaṃ vihāya tato ādimhi yati.</paragraph>
    <paragraph line="684" number="52-53"> Sabbattha yathāvuttapubbantasadisasarādīsu pañcasu udāharaṇāniyathā. <bold>‘‘Name ta’’</bold>miccādi, lokaggataṃ pattassa <bold>yassa</bold> buddhassa <bold>upamā na hi yujjati</bold> sakalapadatthānaṃ atikkamma ṭhitattā na hi yujjati. Sabbopamātītaṃ taṃ tathāgataṃ sirasā <bold>name</bold> namāmi. <bold>Sabbo</bold>ti ettha okārassa pubbapadantasarasadisattā tato parāya yatiyā ca <bold>ssopamā</bold>ti parapadādisadisaṃ <pageBreak edition="Myanmar" number="0.0088" /> vaṇṇamanatikkamma ṭhitāya yatiyā ca udāharaṇaṃ.</paragraph>
    <paragraph line="685"><bold>‘‘Muninde’’</bold>ccādi. <bold>Yassa</bold> sambuddhassa paññā ca mettā <bold>canissīmā</bold> anantasattaanantañeyyavisayakaraṇato sīmārahitā ativijambhati. <bold>Anantamatiṃ</bold> udayabbayasambhavepi ñeyyassānantattā visayimhi visayavohārena anantapaññāya samannāgataṃ <bold>uttamaṃ</bold> tato eva pavaraṃ taṃ munindaṃ sadā vandāmi, <bold>yā</bold>desassa parādisadisattā tamanāgamma yati bhavati. <bold>Mettācanissīmā</bold>ti ettha <bold>cā</bold>dīnaṃ pubbapadantasadisattāca <bold>pā</bold>dīnaṃ parapadādisadisattā ca <bold>‘‘cā’’</bold>ti ‘‘nī’’ti imesampi yati bhavati.</paragraph>
    <centered line="686">Cādipādīsu paccudāharaṇāni yathā</centered>
    <hangnum line="687" number="54"></hangnum>
    <gatha1 line="688"><bold>Mahāmettā mahāpaññā, ca yattha paramodayā;</bold></gatha1>
    <gathalast line="689"><bold>Paṇamāmi jinaṃ taṃ pa-varaṃ varaguṇālayaṃ</bold>.</gathalast>
    <paragraph line="690" number="54"><bold>‘‘Mahā’’</bold>iccādi. <bold>Yatthā</bold>ti yasmiṃ jine. <bold>Paramodayā</bold>ti mahāmettādayo ukkaṭṭhābhivuḍḍhiyo. Tatoyeva varaguṇālayaṃ, teneva <bold>pavaraṃ</bold> uttamaṃ taṃ jinanti sambandho. Ettha pubbapadanissitaṃ cakāraṃ parapadādibhūtaṃ katvā tato pubbe katā yati ca, parapadādisambandhapakāraṃ pubbapadantabhūtaṃ katvā pakārato paraṃ katā yati ca viruddhāti ubhayattha paccudāharaṇaṃ.</paragraph>
    <paragraph line="691" number="54"><bold>Cādipādīsu</bold> visayabhūtesu paccudāharaṇaṃ yathā. <bold>‘‘Mahāmetti’’</bold>ccādi. <bold>Yattha</bold> yasmiṃ jine mahāmettā ca mahāpaññā ca imā <bold>paramodayā</bold> ukkaṭṭhābhivuḍḍhiyo honti. <bold>Varaguṇālayaṃ</bold> uttamaguṇākaraṃ <bold>pavaraṃ</bold> tatoyeva uttamaṃ taṃ jinaṃ paṇamāmi. Ettha cakāraṃ parapadādiṃ katvā pakāraṃ pubbapadantaṃ katvā yatiyā pavattattā ‘‘ca yattha, taṃ pā’’tidvayamapi paccudāharaṇaṃ.</paragraph>
    <hangnum line="692" number="55"></hangnum>
    <gatha1 line="693"><bold>Padatthakkamato <pageBreak edition="Myanmar" number="0.0089" /> muttaṃ, kamaccutamidaṃ yathā;</bold></gatha1>
    <gathalast line="694"><bold>Khettaṃ vā dehi gāmaṃ vā, desaṃ vā mama sobhanaṃ</bold>.</gathalast>
    <paragraph line="695" number="55"><bold>‘‘Pada’’</bold>iccādi. Padānaṃ atthakkamato <bold>muttaṃ</bold> gaḷitaṃ kamaccutamidanti vidhīyate. <bold>Khettaṃ vā</bold> iccādinā arucitoyaṃ yācanakkamo vattuno aviññutaṃ gameti. Yo hi khettampi dātuṃ nicchati, kathaṃ so gāmādikaṃ dassatīti.</paragraph>
    <paragraph line="696" number="55"><bold>‘‘Padatthi’’</bold>ccādi. <bold>Padatthakkamato</bold> padānaṃ atthakkamato <bold>muttaṃ</bold> gaḷitaṃ <bold>idaṃ</bold> vākyaṃ kamaccutaṃ nāma. Udāharati <bold>‘‘yathi’’</bold>ccādi. Mama sobhanaṃ khettaṃ vā gāmaṃ vā desaṃ vā janapadaṃ vā dehi. Ettha <bold>khetta</bold>miccādi yācanakkamo vattuno aviññubhāvaṃ vinā ucitapadatthakkamaṃ nappakāseti, tathā hi khettamapi dātumanicchanto gāmanigamajanapadādiṃ kathaṃ dassatīti kamahāni.</paragraph>
    <hangnum line="697" number="56"></hangnum>
    <gatha1 line="698"><bold>Lokiyattha’matikkantaṃ, ativuttaṃ mataṃ yathā;</bold></gatha1>
    <gathalast line="699"><bold>Atisambādha’mākāsa-metissā <alternatives line="220" extra="" separator="false"><alternative source-abbr="vri" source="vipassana research institut">thanajambhane</alternative><alternative source-abbr="sī." source="sri lanka">thanajumbhane</alternative></alternatives></bold>.</gathalast>
    <paragraph line="700" number="56"><bold>‘‘Loki’’</bold>ccādi. Loke vidito lokiyo, taṃ <bold>lokiyattha</bold>mabhidheyyaṃ <bold>atikkantaṃ</bold> ananuvuttaṃ yaṃ taṃ ativuttaṃ matanti vidhīyate. <bold>Yathe</bold>tyādinā udāharati. <bold>Etissā</bold> vanitāya <bold>thanānaṃ</bold> payodharānaṃ <bold>jambhane</bold> byāpane <bold>ākāsaṃ</bold> gaganaṃ <bold>atisambādhaṃ</bold> accantappakaṃ.</paragraph>
    <paragraph line="701" number="56"><bold>‘‘Lokiyatthi’’</bold>ccādi. <bold>Lokiyatthaṃ</bold> loke pasiddhamabhidheyyaṃ <bold>atikkantaṃ</bold> kathanākārena atikkamitaṃ vākyaṃ ativuttamiti mataṃ. Udāharati <bold>‘‘yathi’’</bold>ccādi. <bold>Etissā thanajambhane</bold> thanānaṃ vijambhane ākāsaṃ <bold>atisambādhaṃ</bold> anokāsaṃ. Ettha payodharānaṃ mahantattaṃ vadāmāti loke mahantanti <pageBreak edition="Myanmar" number="0.0090" /> pasiddhaṃ gaganamapi atikkantattā vākyamativuttadosena dūsitaṃ.</paragraph>
    <hangnum line="702" number="57"></hangnum>
    <gatha1 line="703"><bold>Samudāyatthato’petaṃ, taṃ apetatthakaṃ yathā;</bold></gatha1>
    <gathalast line="704"><bold>Gāviputto balībaddho, tiṇaṃ khādī pivī jalaṃ</bold>.</gathalast>
    <paragraph line="705" number="57"><bold>‘‘Samudāyi’’</bold>ccādi. <bold>Samudāyassa</bold> pakaraṇato padasandhino vākyassa <bold>attho</bold> abhidheyyaṃ aṅgaṅgibhūtaṃ kriyākārakasambandhīvisesalakkhaṇaṃ saṃvohārikaṃ, tato <bold>apetaṃ</bold> apagataṃ suññaṃ, <alternatives line="228" extra="" separator="false"><alternative source-abbr="vri" source="vipassana research institut">vinā</alternative><alternative source-abbr="ka." source="cambodian">na</alternative></alternatives>  padatthamattena tassa katthaci byabhicārābhāvato etādisaṃ yaṃ tamapetatthakanti vidhi. Na hi ‘‘gāviputto’’ccādīsu samudāyattho sambhavati.</paragraph>
    <paragraph line="706" number="57"><bold>‘‘Samudāyi’’</bold>ccādi. <bold>Samudāyatthato</bold> visesanavisesyabhūtakriyākārakasambandhehi yuttavākyasaṅkhātapadasamudāyassa sambandhapadattā vohārānurūpaatthato <bold>apetaṃ</bold> apagataṃ, avayavatthamattassa vā sabbattha labbhamānattā samudāyatthato suññaṃ, <bold>taṃ</bold> vākyaṃ <bold>apetatthakaṃ</bold> nāma. <bold>Yathi</bold>ccādinā udāharati ‘‘gāviputto balībaddho usabho tiṇaṃ khādi, jalaṃ pivī’’ti. Ettha avayavatthamattena vinā samudāyena gamyamānassa kassaci visesatthassa abhāvā samudāyatthato apagataṃ nāma hoti.</paragraph>
    <hangnum line="707" number="58"></hangnum>
    <gatha1 line="708"><bold>Bandhe pharusatā yattha, taṃ bandhapharusaṃ yathā;</bold></gatha1>
    <gathalast line="709"><bold>Kharā khilā parikkhīṇā, khette khittaṃ phalatya’laṃ</bold>.</gathalast>
    <paragraph line="710" number="58"><bold>‘‘Bandhe’’</bold>ccādi. <pageBreak edition="Myanmar" number="0.0091" /><bold>Kharā</bold>iccādikaṃ bandhapharusaṃ sutisubhagattābhāvato <bold>kharā</bold> kakkasā <bold>khilā</bold> khāṇukādayo <bold>parikkhīṇā</bold> khayaṃ pattā yato, tasmā <bold>khette</bold> kedāre <bold>khittaṃ</bold> vuttaṃ <bold>ala</bold>maccantaṃ <bold>phalati</bold> nipphajjati. vākyadoso.</paragraph>
    <paragraph line="711" number="58"><bold>‘‘Bandhe’’</bold>ccādi. <bold>Bandhe</bold> bandhasarīre <bold>pharusatā</bold> sutisukhatābhāvato pharusabhāvo <bold>yattha</bold> vākye bhavati, <bold>taṃ</bold> vākyaṃ <bold>bandhapharusaṃ</bold> nāma hoti. <bold>Yathā</bold>ti udāharati. <bold>Kharā</bold> kakkasā <bold>khilā</bold> khāṇukādayo <bold>parikkhīṇā</bold> yasmā khīṇā honti, tasmā khette <bold>khittaṃ</bold> vuttaṃ bījaṃ <bold>alaṃ</bold> atisayena <bold>phalati</bold> nipphajjati.</paragraph>
    <centered line="712">Vākyadosaniddesavaṇṇanā niṭṭhitā.</centered>
    <subhead line="713">Vākyatthadosaniddesavaṇṇanā</subhead>
    <hangnum line="714" number="59"></hangnum>
    <gatha1 line="715"><bold>Ñeyyaṃ lakkhaṇamanvattha-vasenā’pakkamādinaṃ;</bold></gatha1>
    <gathalast line="716"><bold>Udāharaṇametesaṃ, dāni sandassayāmya’haṃ</bold>.</gathalast>
    <paragraph line="717" number="59"><bold>‘‘Ñeyya’’</bold>miccādi. Apakkamādīnaṃ yathāuddiṭṭhānaṃ lakkhīyati udāharaṇamanenāti atthena <bold>lakkhaṇaṃ anvatthavasena</bold> apagato kamo yattha taṃ apakkamantiādinā atthānugamanavasena <bold>ñeyyaṃ</bold> viññātabbaṃ. <bold>Idāni</bold> vākyadose niddisitvā avasarappatte imasmiṃ kāle <bold>etesaṃ</bold> apakkamādīnaṃ <bold>udāharaṇaṃ</bold> lakkhiyaṃ ahaṃ <bold>sandassayāmi</bold> pakāsessāmi.</paragraph>
    <paragraph line="718" number="59"> Idāni uddiṭṭhānukkamena apakkamādiatthadosāni vibhāveti <bold>‘‘ñeyya’’</bold>miccādinā. <bold>Apakkamādīnaṃ</bold> apakkamocityahīnādīnaṃ <bold>lakkhaṇaṃ</bold> apakkamādivisayabuddhiyā aviparītavuttiyā pavattikāraṇaṃ <bold>anvatthavasena</bold> apagato kamo yatthiccādivacanatthānugatañāṇavasena <bold>ñeyyaṃ</bold> ñātabbaṃ, visuṃ lakkhaṇaṃ na vadāmāti vuttaṃ hoti. Idāni ahaṃ <bold>etesaṃ</bold> apakkamādīnaṃ <bold>udāharaṇaṃ</bold> lakkhiyaṃ sandassayāmi. Atthānugatamanvatthaṃ anvatthassa ñāṇassa vasoti viggaho.</paragraph>
    <centered line="719">Tatthāpakkamaṃ yathā</centered>
    <hangnum line="720" number="60"></hangnum>
    <gatha1 line="721"><bold>Bhāvanādānasīlāni, sammā sampāditāni’ha;</bold></gatha1>
    <gathalast line="722"><bold>Bhogasaggādinibbāna-sādhanāni na saṃsayo</bold>.</gathalast>
    <paragraph line="723" number="60"><bold>‘‘Bhāvanā’’</bold>iccādi. <pageBreak edition="Myanmar" number="0.0092" /><bold>Sammā</bold> alobhādihetusampattiyā sakkaccaṃ <bold>sampāditāni</bold> nipphāditāni. Ettha bhogasaggādinibbānānaṃ hetavo yathākkamaṃ dānasīlabhāvanāyo, na tu bhāvanādānasīlāni.</paragraph>
    <paragraph line="724" number="60"><bold>Tattha</bold> tesu apakkamādīsu <bold>apakkamaṃ yathā</bold> apakkamassodāharaṇamevaṃ. <bold>Ocityahīnaṃ yathā</bold>tyādīsupi evamattho veditabbo. <bold>‘‘Bhāvani’’</bold>ccādi. <bold>Iha</bold> imasmiṃ attabhāve <bold>sammā sampāditāni</bold> alobhādihetusampattiyā sakkaccaṃ sampāditāni rāsikatāni bhāvanādānasīlāni <bold>bhogasaggādinibbānasādhanāni</bold> upabhogaparibhogāni, sagguppattiāyuārogyādīni, nibbānañceti etesaṃ sādhakāni. <bold>Na saṃsayo</bold> sadisavisadisavipākadāne saṃsayo nāma natthi. Ettha bhogasagganibbānānaṃ hetubhūtā pana kamato dānasīlabhāvanāyo bhavantīti phalakkamassa hetukkamaṃ viruddhamiti kamāpetaṃ nāma hoti.</paragraph>
    <centered line="725">Ocityahīnaṃ yathā</centered>
    <gatha1 line="726" number="61"><bold>Pūjanīyataro loke, aha’meko nirantaraṃ.</bold></gatha1>
    <gathalast line="727"><bold>Mayekasmiṃ guṇā sabbe, yato samuditā ahuṃ</bold>.</gathalast>
    <paragraph line="728" number="61"><bold>‘‘Pūjanīyi’’</bold>ccādi. <bold>Yato</bold> yasmā kāraṇā <bold>sabbe guṇā</bold> sīlādayo <bold>ekasmiṃ</bold> kevale <bold>mayi</bold> eva <bold>samuditā</bold> rāsibhūtā <bold>ahuṃ</bold> ahesuṃ, tasmā kāraṇā imasmiṃ sattaloke <bold>eko</bold> kevalo ahameva <bold>nirantaraṃ</bold> satataṃ <bold>pūjanīyataro</bold> atisayena pujjoti. Evamattapasaṃsanamarucitaṃ sappurisassa.</paragraph>
    <paragraph line="729" number="61"><bold>‘‘Pūjanīyatare’’</bold>ccādi. <pageBreak edition="Myanmar" number="0.0093" /><bold>Yato</bold> yasmā <bold>sabbe guṇā</bold> sīlādayo <bold>ekasmiṃ mayi</bold> adutiye mayi eva <bold>samuditā</bold> rāsibhūtā <bold>ahuṃ</bold> ahesuṃ, tasmā <bold>loke</bold> sattaloke <bold>eko</bold> adutiyo ahameva <bold>nirantaraṃ</bold> satataṃ <bold>pūjanīyataro</bold> atisayena pūjanīyo. Evaṃ attappasaṃsanato ucitatāya parihānīti <bold>ocityahīnaṃ</bold> nāma.</paragraph>
    <centered line="730">Yathā ca</centered>
    <hangnum line="731" number="62"></hangnum>
    <gatha1 line="732"><bold>Yācitohaṃ kathaṃ nāma, na dajjāmyapi jīvitaṃ;</bold></gatha1>
    <gathalast line="733"><bold>Tathāpi puttadānena, vedhate hadayaṃ mama</bold>.</gathalast>
    <paragraph line="734" number="62"><bold>‘‘Yācito’’</bold>iccādi. Ettha ‘‘yadi yāciṃsu, jīvitampi yācakānaṃ dajjāmī’’ti dassitodāratāyānucitaṃ puttadāne hadayapavedhanakathanaṃ vessantarassa yajjevamavoca.</paragraph>
    <paragraph line="735" number="62"><bold>Yathā ca,</bold> evampi ocityahīnassa udāharaṇaṃ daṭṭhabbaṃ <bold>‘‘yācito’’</bold>ccādi. <bold>Yācito</bold> yācakehi yācito ahaṃ jīvitamapi kathaṃ nāma na dajjāmi, <bold>tathāpi</bold> evaṃ dānajjhāsaye satipi puttadānena mama hadayaṃ <bold>vedhate</bold> kampate. Ettha vessantarassa ‘‘yadi yāceyyuṃ, jīvitamapi yācakānaṃ dajjāmī’’ti katapaṭiññāya puttadānena hadayakampanassa kathanaṃ cāgātisayayogasaṅkhātaudāraguṇassa ananucchavikanti ocityahīnaṃ.</paragraph>
    <centered line="736">Bhaggarīti yathā</centered>
    <hangnum line="737" number="63"></hangnum>
    <gatha1 line="738"><bold>Itthīnaṃ dujjanānañca, vissāso nopapajjate;</bold></gatha1>
    <gathalast line="739"><bold>Vise siṅgimhi nadiyaṃ, roge rājakulamhī ca</bold>.</gathalast>
    <paragraph line="740" number="63"><bold>‘‘Itthīna’’</bold>miccādi. <bold>Nopapajjate</bold> na yujjati. Ettha sambandhe chaṭṭhiyā pariccāgena <bold>vise</bold>iccādinā ādhāre sattamīniddeso <pageBreak edition="Myanmar" number="0.0094" /> attharītiyā bhaṅgo. Ādo majjhe ca <bold>ca</bold>kārapariccāgā saddarītiyā bhaṅgo, rītīnaṃ anantattā bhaṅgāpyanantā. Udāharaṇaṃ tu disāmattaṃ.</paragraph>
    <paragraph line="741" number="63"><bold>‘‘Itthīna’’</bold>miccādi. Itthīnañca dujjanānañca <bold>vissāso</bold> sahavāsādīhi vissāso <bold>nopapajjate</bold> anatthasaṃsayānivattikāraṇattā na yujjati. <bold>Vise</bold> garaḷe ca <bold>siṅgimhi</bold> siṅgavati mahiṃ sādo ca nadiyañca <bold>roge</bold> vaḍḍhamānake roge ca <bold>rājakulamhi</bold> ca vadhabandhanādikārake rājakule ca vissāso nopapajjate. Ettha ādo sambandhe chaṭṭhiyā ārabhitvā taṃ pahāya sattamiyā vuttattā attharīti ca, ādimajjhesu <bold>ca</bold>saddapariccāgato saddarīti ca bhinnā. <bold>Ca</bold>saddaṃ payuñjantena ādo eva vā ante eva vā paccekaṃ vā yojetabbaṃ hoti. Īdiso payogo rītibhaṅgo nāma hoti. Rītīnaṃ bahuttā rītibhaṅgadosāpi bahuvidhā. Idaṃ pana mukhamattanidassanaṃ.</paragraph>
    <centered line="742">Sasaṃsayaṃ yathā</centered>
    <hangnum line="743" number="64"></hangnum>
    <gatha1 line="744"><bold>Munindacandimāloka-rasalolavilocano;</bold></gatha1>
    <gathalast line="745"><bold>Jano’vakkantapantho’va, gopadassanapīṇito</bold>.</gathalast>
    <paragraph line="746" number="64"><bold>‘‘Munindi’’</bold>ccādi. <pageBreak edition="Myanmar" number="0.0095" /> Candimā viya candimā, munindoyeva candimā, tassa ālokanaṃ dassanaṃ, āloko pakāso vā, tasmiṃ <bold>raso</bold> anurāgo, tena <bold>lolāni</bold> capalāni <bold>locanāni</bold> akkhīni yassa so jano <bold>avakkanto</bold> okkanto paviṭṭho <bold>pantho</bold> maggo yena avakkantapantho eva <bold>gunnaṃ</bold> raṃsīnaṃ, iṭṭhatthanipphattisūcakabhāvena <bold>go</bold>padatthassa vā padassanena <bold>pīṇito</bold> muditoti ettha gorūpassa padassanenātipi viññāyatīti sandeho.</paragraph>
    <paragraph line="747" number="64"><bold>‘‘Munindi’’</bold>ccādi. <bold>Munindacandimālokarasalolavilocano</bold> munindasaṅkhātassa candimassa āloke dassane pātubhāve vā rasena ālayena cañcalanetto jano <bold>avakkantapanthova</bold> otiṇṇamaggova buddhassa dassanatthāya maggamotiṇṇoti adhippāyo. <bold>Gopadassanapīṇito</bold> gosaṅkhātaraṃsipadassanena, abhimaṅgalasammatagopadassanena vā santuṭṭho hoti. Ettha gopadassanenāti ca atthassa gamyamānattā viññātuṃ saṃsayo uppajjatīti <bold>sasaṃsayaṃ</bold> nāma. Avakkanto pantho yenāti ca, gunnaṃ raṃsīnaṃ, gāvassa vā padassananti ca, gopadassanena pīṇitoti ca viggaho.</paragraph>
    <hangnum line="748" number="65"></hangnum>
    <gatha1 line="749"><bold>Vākyatthato duppatīti-karaṃ gāmmaṃ mataṃ yathā;</bold></gatha1>
    <gathalast line="750"><bold>Poso vīriyavāso’yaṃ, paraṃ hantvāna vissami</bold>.</gathalast>
    <paragraph line="751" number="65"><bold>‘‘Vākya’’</bold>iccādi. <bold>Paraṃ</bold> sattuṃ <bold>hantvāna</bold> paharitvā <bold>vīriyavā</bold> sūro <bold>soyaṃ poso</bold> puriso <bold>vissami</bold> vissattho. Ayamattho tāva na duppatīto. <bold>Paraṃ</bold> accantaṃ hantvāna <bold>vīriyavā</bold> ucitasambhavo soyaṃ poso vissamīti duppatītoyamattho.</paragraph>
    <paragraph line="752" number="65"> Anvatthavasena lakkhaṇassa apākaṭattā salakkhaṇaṃ lakkhiyamudāharati <bold>‘‘vākyatthato’’</bold>ccādinā. Vākyatthato duppatītikaraṃ viruddhappakāsakaṃ gāmmanti mataṃ. <bold>Yathā</bold>ti udāharati. <bold>Paraṃ</bold> sattuṃ <bold>hantvāna</bold> māretvāna <bold>vīriyavā</bold> sūro so ayaṃ poso <bold>vissami</bold> vigataparissamo ahosi, ayamattho iṭṭho. <bold>Paraṃ</bold> atisayena <bold>hantvāna</bold> vītikkamaṃ katvā <bold>vīriyavā</bold> upacitasambhavo upacitasukko so ayaṃ puriso vāyāmena <bold>vissami</bold> vigatavāyāmo ahosīti. Imassatthassa asabbhārahattā gāmmattaṃ. Vīriyaṃ ussāho sambhavo vā assa atthīti viggaho.</paragraph>
    <hangnum line="753" number="66"></hangnum>
    <gatha1 line="754"><bold>Duṭṭhālaṅkaraṇaṃ <pageBreak edition="Myanmar" number="0.0096" /> tetaṃ, yatthālaṅkāradūsanaṃ;</bold></gatha1>
    <gathalast line="755"><bold>Tassālaṅkāraniddese, rūpamāvībhavissati</bold>.</gathalast>
    <paragraph line="756" number="66"><bold>‘‘Duṭṭhā’’</bold>iccādi. <bold>Yattha</bold> yasmiṃ vākye alaṅkārānaṃ <bold>dūsanaṃ</bold> vikaṭatā, etantu <bold>duṭṭhālaṅkaraṇaṃ</bold> duṭṭhālaṅkaraṇaṃ nāma, <bold>tassa</bold> duṭṭhālaṅkārassa <bold>rūpaṃ</bold> sarūpaṃ <bold>alaṅkāraniddese</bold> taṃnāmake paricchede <bold>āvībhavissati</bold> pakāsissati, tattheva taṃ dassayissāmīti adhippāyo.</paragraph>
    <paragraph line="757" number="66"><bold>‘‘Duṭṭhālaṅkari’’</bold>ccādi. <bold>Yattha</bold> vākye <bold>alaṅkāradūsanaṃ</bold> alaṅkārānaṃ virodho hoti, <bold>etaṃ</bold> vākyatthanissitaṃ <bold>etaṃ</bold> vākyaṃ <bold>duṭṭhālaṅkaraṇaṃ</bold> duṭṭhālaṅkāro nāma, <bold>tassa</bold> duṭṭhālaṅkaraṇadosopalakkhitavākyassa <bold>rūpaṃ</bold> sarūpaṃ lakkhiyaṃ <bold>alaṅkāraniddese</bold> alaṅkārānaṃ nidassanaṭṭhānabhūte paricchede āvībhavissati. Ettha vuttepi puna tatthāpi vattabbaṃ siyāti na vuttanti adhippāyo. Uddese ‘‘duṭṭhālaṅkatī’’ti vatvā idāni ‘‘duṭṭhālaṅkaraṇa’’nti vacanaṃ <bold>alaṅkati alaṅkaraṇaalaṅkāra</bold>saddānaṃ tulyatthattā na virujjhati.</paragraph>
    <hangnum line="758" number="67"></hangnum>
    <gatha1 line="759"><bold>Kato’tra saṅkhepanayā mayā’yaṃ,</bold></gatha1>
    <gatha2 line="760"><bold>Dosānamesaṃ pavaro vibhāgo;</bold></gatha2>
    <gatha3 line="761"><bold>Eso’va’laṃ bodhayituṃ kavīnaṃ,</bold></gatha3>
    <gathalast line="762"><bold>Tamatthi ce khedakaraṃ parampi</bold>.</gathalast>
    <centered line="763">Iti saṅgharakkhitamahāsāmipādaviracite subodhālaṅkāre</centered>
    <centered line="764">Dosāvabodho nāma</centered>
    <centered line="765">Paṭhamo paricchedo.</centered>
    <paragraph line="766" number="67"> Evaṃ ‘‘sodāharaṇametesaṃ, lakkhaṇaṃ kathayāmyaha’’nti katapaṭiññānurūpaṃ paṭipajja dāni <bold>‘‘katotri’’</bold>ccādinā nikkhipananayaṃ saṅkhipati. <bold>Atra</bold> imasmiṃ adhikāre, paricchede <pageBreak edition="Myanmar" number="0.0097" /> vā <bold>esaṃ</bold> yathāvuttānaṃ <bold>dosānaṃ</bold> padadosādīnaṃ <bold>pavaro</bold> uttamo <bold>vibhāgo</bold> vibhajanaṃ <bold>saṅkhepanayā</bold> saṅkhepakkamena, na vitthārato, yato aparisaṅkhyeyyānaṃ natthi pariyanto mayā <bold>kato</bold> niṭṭhāpito. Nanu ‘‘saṅkhepanayā’’ti vuttattā <alternatives line="236" extra="" separator="false"><alternative source-abbr="vri" source="vipassana research institut">purātanehi</alternative><alternative source-abbr="ka." source="cambodian">purātarehi</alternative></alternatives>  dīpitā santi bahū dosā, te pariccattā siyunti? Ettha vuccate, vitthārakkamassa anadhippetattā ‘‘saṅkhepanayā’’ti vuttaṃ, na pana sabbathā pariccāgena. Tathā hi–</paragraph>
    <paragraph line="767">‘‘Nihantu soyaṃ jalitaṃ, pataṅgo aripāvaka’’ntiādīnaṃ</paragraph>
    <paragraph line="768"><bold>Akkhamatthantarādikaṃ</bold> viruddhatthantarānugatanti ca. Ettha hi <bold>pataṅga</bold>saddena jotiriṅgaṇasaṅkhātamatthantaramasamatthamicchitatthe ‘‘vacanti gaṇḍā’’tyevamādikaṃ amaṅgalaapayuttapadādikaṃ kiliṭṭhe antogadhanti ca.</paragraph>
    <paragraph line="769">Gajahesādi sambandhadūsitaṃ lokavirodhi, sogatāgamādīsu pasiddhaṃ rūpakkhandhādikamaññatra vuttaṃ appatītaṃ nāma. Idaṃ āgamavirodhiiti, sambandhadūsitappatītādikaṃ virodhimhi paviṭṭhanti ca, ānetabbahetuttā hetvapekkhaṃ neyyato na byatiriccatīti ca.</paragraph>
    <paragraph line="770">‘‘Devo voharatu klesaṃ, rāhukhinno divākaro’’</paragraph>
    <paragraph line="771">Iccādikaṃ asāmatthyābhidheyyādikaṃ ocityahīne saṅgahitanti ca. Jigucchaasabbhasaṃsūcakaatthantarakañca gāmmaṃ duppatītikare saṅgayhatīti ca. ( ) <note>(duruccāraṇaṃ)?</note> Sabandhapharusameveti ca.</paragraph>
    <paragraph line="772">Ettha pana ocityahīnaduppatītikarānaṃ vākyatthadosattepi phandhapharusassa ca vākyadosatte padapadatthānaṃ dosato vākyameva duṭṭhaṃ siyā, vākyañca padehi viriccate, pade duṭṭhe vākyattho ca duṭṭho siyā. Padadosato vākyavākyatthānaṃ nānābhāvābhāvañāpanatthaṃ asāmatthiyābhidheyyādikaṃ padaṃ ocityahīnādivākyatthadosādīsu <pageBreak edition="Myanmar" number="0.0098" /> anto kathitaṃ. Tathā hi purātanehi viruddhatthantarādīhi padehi viracitaṃ vākyaṃ viruddhantiādinā bahūni duṭṭhāni vākyāni dassitāni. ‘‘Harisamānayī’’ti ettha <bold>ha</bold>pubbaṃ risa’mānayīti icchitatthā pari bhaṭṭhaṃ <bold>bhaṭṭhaṃ</bold>. Nānatthamappasiddhehi yuttaṃ <bold>guḷhaṃ,</bold> yathā ‘‘sakko sahassagū’’ti. Iti bhaṭṭhaguḷhatthādayo pasādālaṅkāraviruddhāti ca.</paragraph>
    <paragraph line="773">Vākyepi <bold>visandhika</bold>mihānupayogīti ca, vākyantaropagataṃ vākyaṃ <bold>vākyagabbhaṃ,</bold> vākyantarapadasammissaṃ ‘‘apāthyameso dissati, vejjaṃ khādatyanārata’’miccādikaṃ <bold>vākyasaṃkiṇṇañca</bold> byākiṇṇe samohitanti ca.</paragraph>
    <gatha1 line="774">‘‘Kācuyyāne mayā diṭṭhā, vallarī pañcapallavā;</gatha1>
    <gathalast line="775">Pallave pallave mudhā, yassā kusumamañcarī’’ti.</gathalast>
    <paragraph line="776">Ida<bold>mavācakaṃ</bold> paheḷikāya pamussitāsannissitanti ca, tattha ca kavinā <bold>uyyāna</bold>saddena gehaṃ, latāvācinā <bold>vallarī</bold>saddena aṅganā, <bold>pallava</bold>saddena karacaraṇadasanacchadā, <bold>mañcarī</bold>saddena nakhasobhā dantakantiyo ca vattumicchitā, vākyatthepi paduminīnaṃ rattiyamunniddatādikaṃ <bold>viruddhaṃ</bold> virodhinilīnanti ca nātyanuññātā, na tu sabbathā pariccāgena. <bold>Esova</bold> evaṃ yathāvuttanayena niṭṭhāpito ayaṃ saṅkhepanayo eva <bold>kavīnaṃ</bold> paṇḍitajanānaṃ <bold>khedakaraṃ</bold> ‘‘kathaṃ nāma bandhepīdisaṃ sati santī’’ti evamāsuhanopajanaṃ paraṃ padadose asādhusandiddhapariyāya ñeyyaappatītatthaappayojaka dubbodhadesiyādikaṃ, vākyadose adhikaūnabhaggacchandādikaṃ, vākyatthadose upakkamopasaṃhāravisamañceti iccevamādikamaparampi dūsanaṃ <bold>atthi ce</bold> yadi bhaveyya, <bold>tampi bodhayitu</bold>mavagametuṃ <bold>alaṃ</bold> samatthaṃ yathāvuttadosānusārena buddhimantehi sakkā ūhitunti.</paragraph>
    <paragraph line="777">Evaṃ <pageBreak edition="Myanmar" number="0.0099" /> vadato ca ganthakārassāyamadhippāyo – ye dosā vibhāgaso na vuttā, te mayā ganthagāravabhayā saṅkhepitā, lakkhaṇato tu saṅgahitā. Na hi tesamantaṃ ko jahāpeti.</paragraph>
    <paragraph line="778">Tattha saddasatthaviruddha<bold>masādhu</bold>. Yaṃ kriyādinimittamupādāya atthantarepi vattate, taṃ saññābhāveneva payuttaṃ sandiddhaṃ, yathā ‘‘ravimhihimahā’’ti, idaṃ pana visesanatthe sādhu hoti. Pasiddhasaññāsaddassa pariyāyantarena parikappitapadaṃ <bold>pariyāyañeyyaṃ,</bold> yathā ‘‘vaḷavāmukhene’’ti ettha ‘‘assavanitānanena’’ iti. Yaṃ accantābyabhicārībhāvena visesyassa guṇaṃ vadati, taṃ appatītatthaṃ, yathā ‘‘kaṇhamasī’’ti. Adhigatatthānupayogaṃ <bold>appayojakaṃ,</bold> yathā ‘‘atiphenilaṃ sāgaramalaṅghī’’ti. ‘‘Manuññaddhanayo pāde, khādayo kani bhanti te’’ iccādiko <bold>dubbodho,</bold> kani kaññe khādayo gaggharikā. ‘‘Ime lāvaṇyatallā te, gallā lolavilocane’’iccādiko <bold>desiyo,</bold> tallo jalāsayaviseso, gallo kapolo. ‘‘Saggasevīnaṃ ripūnamitthīnamakaṅkaṇo pāṇi. Nettamanañjana’’ntiādikaṃ <bold>adhikaṃ</bold>. ‘‘Akaṅkaṇo pāṇī’’tiādinā vedhabyassa gammamānattā ‘‘saggasevīna’’nti adhikanti. Yattha vattabbassa ūnatā, taṃ <bold>ūnaṃ,</bold> yathā ‘‘tilokatilakaṃ muni’’ntiādi. Ettha ‘‘vandāmī’’ti ūnaṃ, chandobhaṅgānvitaṃ vaco <bold>bhaggacchandaṃ</bold> pākaṭaṃ. Ārambhāvasānena visamaṃ <bold>upakkamopasaṃhāravisamaṃ,</bold> taṃ pana āraddhakkamapariccāgenāparena nikkhipanaṃ veditabbaṃ.</paragraph>
    <centered line="779">Iti subodhālaṅkāre mahāsāmināmikāṭīkāyaṃ</centered>
    <centered line="780">Dosāvabodhaparicchedo.</centered>
    <paragraph line="781" number="67"> Evaṃ ‘‘sodāharaṇametesaṃ, lakkhaṇaṃ kathayāmyaha’’nti katapaṭiññānurūpaṃ sampādetvā idāni <bold>‘‘katotre’’</bold>ccādinā nigamento dose saṅkhipati. <bold>Atra</bold> imasmiṃ adhikāre, <pageBreak edition="Myanmar" number="0.0100" /> paricchede vā <bold>esaṃ dosānaṃ</bold> yathāvuttapadadosādīnaṃ <bold>pavaro</bold> lakkhaṇāvirodhalakkhiyato uttamo <bold>vibhāgo</bold> asaṅkarato vibhajanaṃ <bold>saṅkhepanayā</bold> vitthārāpaniyasaṅkhepakkamena mayā <bold>kato</bold> vutto <bold>esova</bold> yathāvutto eso saṅkhepakkamo eva <bold>kavīnaṃ</bold> viracayantānaṃ <bold>khedakaraṃ</bold> bandhasarīre <bold>īdisaṃ</bold> īdisappayogaṃ kathaṃ nāma karomīti evaṃ pavattakhedamuppādayantaṃ <bold>parampi</bold> asādhusandiddhādi aññampi dūsanamatthi ce, <bold>taṃ</bold> sabbaṃ <bold>bodhayituṃ</bold> bodhetuṃ <bold>alaṃ</bold> samattho hoti. Niyati avuttopi attho etenāti ca, saṅkhepo ca so nayo cāti viggaho.</paragraph>
    <paragraph line="782">Ihāniddiṭṭhaṃ</paragraph>
    <paragraph line="783">‘‘Nihantu soyaṃ jalitaṃ, pataṅgo aripāvaka’’ntiādikaṃ</paragraph>
    <paragraph line="784"><bold>Akkhamatthantarādikaṃ</bold> viruddhatthantare anupatattā na vuttaṃ, ettha sūriyavācako <bold>pataṅga</bold>saddo jotiriṅgaṇavācakopi hotīti vattumicchitaamittaggivināse asamatthaññattho hoti.</paragraph>
    <paragraph line="785">‘‘Vacanti gaṇḍi’’ccādikaṃ āgame appasiddhaṃ lakkhaṇamattena sādhiyaṃ. <bold>Appayuttapadādi</bold>doso kiliṭṭhapadadose antogadho hotīti na vutto.</paragraph>
    <paragraph line="786">Gajahesāturaṅgakoñcanādādi<bold>sambandhadūsita</bold>ñca. Jināgamādīsu pasiddharūpakkhandhādikamaññatra payutta<bold>mappatīta</bold>nnāmātīdaṃ dvayaṃ yathākkamaṃ lokavirodhamāgamavirodhañca hotīti virodhipade antogadhaṃ hoti. <bold>Hetvapekkhaṃ</bold> ānetabbahetuttā neyye antogadhanti na vuttaṃ.</paragraph>
    <paragraph line="787">‘‘Devo voharatu klesaṃ, rāhukhinno divākaro’’</paragraph>
    <paragraph line="788">Iccādikaṃ <bold>asamatthābhidhāyi</bold>ccādi ocityahīne antogadhanti na vuttaṃ. Ettha divākaro sayaṃ rāhugahito aññesaṃ kilesāpanayane <pageBreak edition="Myanmar" number="0.0101" /> asamatthoti tamasāmatthiyaṃ visesanabhūtena ‘‘rāhukhinno’’ti padena ñāyati.</paragraph>
    <paragraph line="789"><bold>Jigucchāvamaṅgalaasabbhānaṃ</bold> tiṇṇamaññatrassa jotakaṃ vācakaṃ vā atthantaraṃ vā gāmmaṃ duppatītikarattā vākyatthagāmmadoseyeva antogadhanti na vuttaṃ. <bold>Duruccāraṇa</bold>bhūtalakkhaṇaṃ <bold>kaṭṭhaṃ</bold> bandhapharusato abyatirittanti na vuttanti. ‘‘Harisamānayī’’ti vattabbe hapubbaṃ risa’mānayiiccādikaṃ icchitatthato paribhaṭṭhattā <bold>bhaṭṭha</bold>ñca ‘‘sakko sahassagū’’iccādikaṃ apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva pariccattāti na vuttaṃ. Ettha hi sahassaṃ gāvo cakkhūni assāti sahassagūti sakkassa nāmaṃ guḷhaṃ nāma hoti.</paragraph>
    <paragraph line="790">Vākyadosepi <bold>visandhivākyaṃ</bold> idha anupayogittā na vuttaṃ. Vākyamajjhapatitavākyayuttaṃ vākyagabbhañca, vākyantarapadasammissaṃ.</paragraph>
    <paragraph line="791">‘‘Apāthyameso dissati, vejjaṃ khādatyanārataṃ’’</paragraph>
    <paragraph line="792">Iccādikaṃ <bold>vākyasaṃkiṇṇa</bold>ñca byākiṇṇe antogadhanti na vuttaṃ. Ettha <bold>eso</bold> bhisakko <bold>anārataṃ</bold> niccaṃ <bold>apāthyaṃ</bold> rogassa ahitaṃ <bold>dissati</bold> vadati. <bold>Eso</bold> rogī <bold>anārataṃ</bold> satataṃ <bold>apāthyaṃ</bold> ahitaṃ khādati. <bold>Vejjaṃ</bold> bhisakkaṃ <bold>dissati</bold> kujjhati. Evaṃ anekavākyehipi sandhivākyaṃ saṃkiṇṇaṃ nāma.</paragraph>
    <gatha1 line="793">‘‘Kācuyyāne mayā diṭṭhā, vallarī pañcapallavā;</gatha1>
    <gathalast line="794">Pallave pallave mudhā, yassā kusumamañcarī’’ti.</gathalast>
    <paragraph line="795">Ida<bold>mavācakaṃ</bold> paheḷikāsu pamussitāsannissitamiti na vuttaṃ. Nanu cettha attanā paheḷikāya adassitattā avācakassa pamussitāya antogadhakaraṇaṃ asiddhena asiddhasādhananti? Nayidamevaṃ, ‘‘upekkhiyanti sabbāni, sissakhedabhayā mayā’’ti ca upari kiliṭṭhapadadosaparihāre ‘‘paheḷikāyamāruḷhā, na hi duṭṭhā kiliṭṭhatā’’ti ceti iminā <pageBreak edition="Myanmar" number="0.0102" /> purātanehi niddiṭṭhasoḷasapaheḷikāyopi dassitāti siddhena asiddhasādhanaṃ hoti. Tattha kavinā <bold>uyyāna</bold>saddena gehañca latāpariyāya<bold>vallarī</bold>saddena aṅganā <bold>ca pallava</bold>saddena karacaraṇādharā ca <bold>mañcarī</bold>saddena nakhadantakantiyo ca vattumicchitā.</paragraph>
    <paragraph line="796">Vākyatthadosepi paduminīnaṃ rattiyaṃ pabujjhanādikaṃ <bold>viruddhaṃ</bold> virodhipadeyeva antogadhattā na vuttanti dassetuṃ <bold>‘‘katotra saṅkhepanayā’’</bold>ti vuttaṃ, na pana tesaṃ sabbathā pariccattattāti. Ettha ocityahīnaduppatītikarānaṃ dvinnaṃ vākyatthadosatte sati bandhapharusassa vākyadosatte sati virodhino padadosatte <bold>sati</bold> ‘‘asamatthābhidhāyi’’ādipadaṃ, ‘‘jigucchādittayapakāsakā’’dipadaṃ, kaṭṭhapadaṃ, paduminīnaṃ rattiyaṃ <alternatives line="247" extra="" separator="false"><alternative source-abbr="vri" source="vipassana research institut">phullatādi</alternative><alternative source-abbr="ka." source="cambodian">dunniddatādi</alternative></alternatives>  vākyatthañceti ime cattāro dosā bhinnajātikesu ocityādīsu kathaṃ saṅgahitāti? Saccaṃ, tathāpi padānaṃ duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṃ sissānaṃ ñāpanatthaṃ padadosādikaṃ vākyatthadosādīsu saṅgahitanti veditabbaṃ. Imināyeva purātanehi viruddhatthantarādipadehi vicaritaṃ vākyaṃ viruddhantiādinā duṭṭhāni bahūni vākyāni dassitānīti daṭṭhabbaṃ.</paragraph>
    <paragraph line="797"><alternatives line="255" extra="" separator="false"><alternative source-abbr="vri" source="vipassana research institut">Imāyeva</alternative><alternative source-abbr="ka." source="cambodian">imissāyeva</alternative></alternatives>  gāthāya ‘‘tamatthi ce khedakaraṃ parampī’’ti ettha <bold>para</bold>saddenaasādhusandiddhapariyāyañeyyāppatītatthaappayojaka- dubbodhadesiyādipadadose ca adhikaūnabhaggacchandādivākyadose ca upakkamopasaṃhāravisamasaṅkhāte vākyatthadose ca pariggaṇhāti. Ettha saddasatthaviruddha<bold>masādhu</bold> nāma. Kriyānipphattikāraṇamupādāya atthantare pavattanāmaṃ visesanatthena vinā saññābhājane payuttaṃ <bold>sandiddhaṃ</bold> nāma, yathā ‘‘ravimhi himahā’’ti. Ettha himahā ravīti visesane kate doso <pageBreak edition="Myanmar" number="0.0103" /> natthi. Pasiddhasaññāsaddassa pariyāyanāmena kappitapadaṃ <bold>pariyāyañeyyaṃ</bold> nāma, yathā ‘‘vaḷavāmukhassa assavanitānana’’nti. Atisayā vinā bhāvitatthena visesyassa guṇavācakaṃ padaṃ <bold>appatītatthaṃ</bold> nāma, yathā ‘‘kaṇhamasī’’ti. Adhigatattānupayogipadaṃ <bold>appayojakaṃ</bold> nāma, yathā ‘‘atiphenilaṃ sāgaramalaṅghī’’ti. Appasiddhavacanaṃ <bold>dubbodhaṃ</bold> nāma, yathā–</paragraph>
    <paragraph line="798">‘‘Manuññaddhanayo pāde, khādayo kani bhanti te’’ti.</paragraph>
    <paragraph line="799"><bold>Kani</bold> he kaññe <bold>te</bold> tavapāde <bold>manuññaddhanayo</bold> manoharasaddasamannāgatā <bold>khādayo</bold> gaggharikā <bold>bhanti</bold> dibbantīti. Kismiñci deseyeva siddhanāmaṃ <bold>desiyaṃ</bold> nāma. Yathā–</paragraph>
    <paragraph line="800">‘‘Ime lāvaṇyatallā te, gallā lolavilocane’’ti.</paragraph>
    <paragraph line="801">He lolavilocane <bold>te</bold> tava ime <bold>gallā</bold> kapolā <bold>lāvaṇyatallā</bold> manuññatallā jalāsayavisesā bhavanti. Kenaci lesena pakāsitamatthamupādāya payutta<bold>madhikaṃ</bold> nāma. Yathā–</paragraph>
    <gatha1 line="802">‘‘Tvayi rājati rājinda, ripūnaṃ saggasevinaṃ;</gatha1>
    <gathalast line="803">Thīnaṃ akaṅkaṇo pāṇi, siyā nettamanañjana’’nti.</gathalast>
    <paragraph line="804">Ettha ‘‘akaṅkaṇo pāṇi, nettamanañjana’’nti imināyevathīnaṃ vidhavattaṃ gamyamānaṃ hotīti tappakāsanatthaṃ payuttaṃ ‘‘saggasevina’’nti idaṃ adhikaṃ nāma. Vattabbayuttato ūnaṃ vākyaṃ <bold>ūnaṃ</bold> nāma. ‘‘Tilokatilakaṃ muni’’nti ettha ‘‘vandāmī’’ti vattabbassa avuttattā ūnaṃ. Chandohānisaṃyuttaṃ <bold>bhaggacchandaṃ</bold> nāma. Idaṃ tesaṃ tesaṃ chandānaṃ akkharagaṇanato ūnādhikavasena pākaṭaṃ hoti. Ādyantato visamaṃ <bold>upakkamopasaṃhāravisamaṃ</bold> nāma. Idaṃ āraddhakkamaṃ pariccajitvā kamantarena niyamanti veditabbaṃ.</paragraph>
    <centered line="805">Iti subodhālaṅkāranissaye</centered>
    <centered line="806">Paṭhamo paricchedo.</centered>
  </content>
</document>