<?xml version="1.0"?>
<document>
<metadata>
<normativeSource>http://tipitaka.org/romn/cscd/e0805n.nrf4.xml</normativeSource>
<archivePath>roman/anya/byakarana gantha-sangaho/padarupasiddhi/5. taddhitakanda.xml</archivePath>
<title>5. Taddhitakaṇḍa - Padarūpasiddhi - Byākaraṇa gantha-saṅgaho - Anya</title>
</metadata>
<body>
<chapter line="1">5. Taddhitakaṇḍa</chapter>
<subhead line="2">Apaccataddhita</subhead>
<paragraph line="3">Atha <pageBreak edition="M" number="0.0216" />nāmato eva vibhatyantā apaccādiatthavisese taddhituppattīti nāmato paraṃ taddhitavidhānamārabhīyate.</paragraph>
<paragraph line="4">Tattha tasmā tividhaliṅgato paraṃ hutvā hitā sahitāti <bold>taddhitā, ṇā</bold>dipaccayānametaṃ adhivacanaṃ, tesaṃ vā nāmikānaṃ hitā upakārā taddhitāti anvatthabhūtaparasamaññāvasenāpi <bold>ṇā</bold>dippaccayāva taddhitā nāma.</paragraph>
<paragraph line="5">‘‘Vasiṭṭhassa apacca’’nti viggahe –</paragraph>
<paragraph line="6">‘‘Liṅgañca nipaccate’’ti ito <bold>liṅga</bold>ggahaṇamanuvattate.</paragraph>
<paragraph line="7" number="361"><bold>Vā ṇa’pacce</bold>.</paragraph>
<paragraph line="8">Chaṭṭhiyantato liṅgamhā <bold>ṇa</bold>ppaccayo hoti vikappena ‘‘tassa apacca’’miccetasmiṃ atthe.</paragraph>
<paragraph line="9">So ca –</paragraph>
<paragraph line="10" number="362"><bold>Dhātuliṅgehi parā paccayā</bold>.</paragraph>
<paragraph line="11">Dhātūhi, liṅgehi ca paccayā parāva hontīti paribhāsato apaccatthasambandhiliṅgato chaṭṭhiyantāyeva paro hoti. Paṭicca etasmā attho etīti <bold>paccayo,</bold>patīyanti anena atthāti vā paccayo, ‘‘vuttatthānamappayogo’’ti <bold>apacca</bold>saddassa appayogo, ‘‘tesaṃ vibhattiyo lopā ce’’ti vibhattilopo ca.</paragraph>
<paragraph line="12" number="363"><bold>Tesaṃ</bold><pageBreak edition="M" number="0.0217" /><bold>ṇo lopaṃ</bold>.</paragraph>
<paragraph line="13">Tesaṃ taddhitappaccayānaṃ <bold>ṇā</bold>nubandhānaṃ <bold>ṇa</bold>kāro lopamāpajjate.</paragraph>
<paragraph line="14" number="364"><bold>Vuddhādisarassa vāsaṃyogantassa saṇe ca</bold>.</paragraph>
<paragraph line="15">Ādisarassa vā ādibyañjanassa vā asaṃyogantassa vuddhi hoti sa<bold>ṇa</bold>kārappaccaye pare. Saṃyogo anto assāti saṃyoganto, tadañño <bold>asaṃyoganto</bold>. Atha vā vavatthitavibhāsatthoyaṃ <bold>vā</bold>saddo, tadā ca pakatibhūte liṅge sarānamādisarassa asaṃyogantassa vuddhi hoti sa<bold>ṇa</bold>kāre taddhitappaccaye pareti attho.</paragraph>
<paragraph line="16">Tena –</paragraph>
<gatha1 line="17">Vāsiṭṭhādīsu niccāyaṃ, aniccoḷumpikādisu;</gatha1>
<gathalast line="18">Na vuddhi nīlapītādo, vavatthitavibhāsato.</gathalast>
<paragraph line="19"><bold>Ca</bold>saddaggahaṇamavadhāraṇatthaṃ.</paragraph>
<paragraph line="20">Tassā vuddhiyā aniyamappasaṅge niyamatthaṃ paribhāsamāha.</paragraph>
<paragraph line="21" number="365"><bold>Ayuvaṇṇānañcāyo vuddhī</bold>.</paragraph>
<paragraph line="22">Tesaṃ <bold>a</bold>kāra<bold>i</bold>va<bold>ṇṇu</bold>vaṇṇānameva yathākkamaṃ <bold>ā eo</bold>iccete vuddhiyo honti. <bold>Ca</bold>saddaggahaṇamavuddhisampiṇḍanatthaṃ, avadhāraṇatthaṃ vā. I ca u ca yu, yu eva vaṇṇā yuvaṇṇā, a ca yuvaṇṇā ca <bold>ayuvaṇṇā</bold>. Ā ca e ca o ca <bold>āyo</bold>. Puna <bold>vuddhi</bold>ggahaṇaṃ ‘‘negamajānapadā’’tiādīsu uttarapadavuddhibhāvatthaṃ, ettha ca ‘‘ayuvaṇṇāna’’nti ṭhānaniyamavacanaṃ āyonaṃ vuddhibhāvappasaṅganivattanatthaṃ.</paragraph>
<gatha1 line="23">Yathā <pageBreak edition="M" number="0.0218" />hi katavuddhīnaṃ, puna vuddhi na hotiha;</gatha1>
<gathalast line="24">Tathā sabhāvavuddhīnaṃ, āyonaṃ puna vuddhi na.</gathalast>
<paragraph line="25">Tato <bold>a</bold>kārassa <bold>ā</bold>kāro vuddhi, ‘‘saralopomādesappaccayādimhi saralope tu pakatī’’ti saralopapakatibhāvā, ‘‘naye paraṃ yutte’’ti paranayanaṃ katvā taddhitattā ‘‘taddhitasamāsa’’iccādinā nāmabyapadese kate pure viya <bold>syā</bold>dyuppatti.</paragraph>
<paragraph line="26">Vāsiṭṭho, vasiṭṭhassa putto vā, vāsiṭṭhā iccādi <bold>purisa</bold>saddasamaṃ. Tassa nattupanattādayopi tadupacārato vāsiṭṭhāyeva. Evaṃ sabbattha gottataddhite paṭhamappakatitoyeva paccayo hoti.</paragraph>
<paragraph line="27"><bold>Itthiyaṃ</bold>ṇappaccayantattā ‘‘ṇava ṇika ṇeyya ṇa ntūhī’’ti <bold>vāsiṭṭha</bold>saddato īpaccayo. Saralopādiṃ katvā itthippaccayantattā ‘‘taddhitasamāsa’’iccādisutte <bold>ca</bold>ggahaṇena nāmabyapadese kate <bold>syā</bold>dyuppatti, vāsiṭṭhī kaññā, vāsiṭṭhī, vāsiṭṭhiyo iccādi <bold>itthi</bold>saddasamaṃ.</paragraph>
<paragraph line="28"><bold>Napuṃsake</bold>vāsiṭṭhaṃ apaccaṃ, vāsiṭṭhāni apaccāni iccādi <bold>citta</bold>saddasamaṃ. Evaṃ uparipi taddhitantassa tiliṅgatā veditabbā.</paragraph>
<paragraph line="29">Bhāradvājassa putto bhāradvājo, vesāmittassa putto vesāmitto, gotamassa putto gotamo. Ettha ca ayuvaṇṇattābhāvā <bold>ā</bold>kārādīnaṃ na vuddhi hoti. Vasudevassa apaccaṃ vāsudevo, baladevo. ‘‘Cittako’’tiādīsu pana saṃyogantattā vuddhi na bhavati.</paragraph>
<paragraph line="30">‘‘Vacchassa apacca’’nti viggahe <bold>ṇa</bold>mhi sampatte ‘‘vā ṇa’pacce’’ti ito <bold>vā</bold>ti taddhitavidhāne sabbattha vattate, tena sabbattha vākyavuttiyo bhavanti. ‘‘Apacce’’ti padaṃ yāva <bold>saṃsaṭṭha</bold>ggahaṇāva vattate.</paragraph>
<paragraph line="31" number="366"><bold>Ṇāyana</bold><pageBreak edition="M" number="0.0219" /><bold>ṇāna vacchādito</bold>.</paragraph>
<paragraph line="32"><bold>Vaccha kacca</bold>iccevamādito chaṭṭhiyantato gottagaṇato <bold>ṇāyana ṇāna</bold>iccate paccayā honti vā ‘‘tassāpacca’’miccetasmiṃ atthe. Sabbattha <bold>ṇa</bold>kārānubandho vuddhattho, sesaṃ pubbasamaṃ, saṃyogantattā vuddhiabhāvova viseso.</paragraph>
<paragraph line="33">Vacchāyano vacchāno vacchassa putto vā. Evaṃ kaccassa putto kaccāyano kaccāno, moggallassa putto moggallāyano moggallāno. Evaṃ aggivessāyano aggivessāno, kaṇhāyano kaṇhāno, sākaṭāyano sākaṭāno, muñcāyano muñcāno, kuñjāyano kuñjāno iccādi. Ākatigaṇo’yaṃ.</paragraph>
<paragraph line="34">‘‘Kattikāya apacca’’nti viggahe –</paragraph>
<paragraph line="35" number="367"><bold>Ṇeyyo kattikādīhi</bold>.</paragraph>
<paragraph line="36"><bold>Ādi</bold>saddoyaṃ pakāre vattate. <bold>Kattikā vinatārohiṇī</bold>iccevamādīhi itthiyaṃ vattamānehi liṅgehi <bold>ṇeyya</bold>ppaccayo hoti vā ‘‘tassāpacca’’miccetasmiṃ atthe.</paragraph>
<paragraph line="37">Vibhattilope ‘‘pakati cassa sarantassā’’ti pakatibhāvo. Kattikeyyo, kattikāya putto vā. Evaṃ vinatāya apaccaṃ venateyyo, <bold>i</bold>kāra<bold>sse</bold>kāro vuddhi, rohiṇiyā putto rohiṇeyyo, gaṅgāya apaccaṃ gaṅgeyyo, bhaginiyā putto bhāgineyyo, nadiyāputto nādeyyo. Evaṃ anteyyo, āheyyo, kāmeyyo. Suciyā <pageBreak edition="M" number="0.0220" />apaccaṃ soceyyo, ettha <bold>u</bold>kāra<bold>sso</bold>kāro vuddhi, bālāya apaccaṃ bāleyyo iccādi.</paragraph>
<paragraph line="38">‘‘Dakkhassāpacca’’nti viggahe ṇamhi sampatte –</paragraph>
<paragraph line="39" number="368"><bold>Ato ṇi vā</bold>.</paragraph>
<paragraph line="40"><bold>A</bold>kārantato liṅgamhā <bold>ṇi</bold>paccayo hoti vā ‘‘tassāpacca’’miccetasmiṃ atthe. Dakkhi, dakkhī, dakkhayo, doṇassa apaccaṃ doṇi. Evaṃ vāsavi, sakyaputti, nāṭaputti, dāsaputti, dāsarathi. Vāruṇi, kaṇḍi, bāladevi, pāvaki, jinadattassa apaccaṃ jenadatti, suddhodani, anuruddhi iccādi.</paragraph>
<paragraph line="41">Puna <bold>vā</bold>ggahaṇena apaccatthe <bold>ṇika</bold>ppaccayo, <bold>aditi</bold>ādito <bold>ṇya</bold>ppaccayo ca. Yathā – sakyaputtassa putto sakyaputtiko, ‘‘tesu vuddhī’’tiādinā <bold>ka</bold>kārassa <bold>ya</bold>kāro, sakyaputtiyo. Evaṃ nāṭaputtiko, jenadattiko, vimātuyā putto vemātiko.</paragraph>
<paragraph line="42">‘‘Aditiyā putto’’ti atthe <bold>ṇya</bold>ppaccayo, vuddhi ca.</paragraph>
<paragraph line="43" number="369"><bold>Avaṇṇo ye lopañca</bold>.</paragraph>
<paragraph line="44"><bold>A</bold>vaṇṇo taddhitabhūte <bold>ya</bold>ppaccaye pare lopamāpajjate. <bold>Ca</bold>saddena ivaṇṇopīti <bold>i</bold>kāralopo, ‘‘yavataṃ talanadakārānaṃ byañjanāni ca la ña jakāratta’’nti <bold>tya</bold>kārasaṃyogassa <bold>ca</bold>kāro, ‘‘paradvebhāvo ṭhāne’’ti dvittaṃ, ādicco. Evaṃ ditiyā putto decco.</paragraph>
<paragraph line="45">‘‘Kuṇḍaniyā putto’’ti atthe <bold>ṇya</bold>ppaccaye kate –</paragraph>
<paragraph line="46">‘‘Kvacādimajjhuttaresū’’ti vattate.</paragraph>
<paragraph line="47" number="370"><bold>Tesu</bold><pageBreak edition="M" number="0.0221" /><bold>vuddhilopāgamavikāraviparītādesā ca</bold>.</paragraph>
<paragraph line="48">Tesu ādimajjhuttaresu avihitalakkhaṇesu jinavacanānuparodhena kvaci vuddhi lopa āgama vikāra viparītaādesā hontīti saṃyogantattepi ādivuddhi, <bold>i</bold>kāralope <bold>nya</bold>ssa<bold>ñā</bold>deso, koṇḍañño, kuruno putto korabyo, etthāpi teneva <bold>u</bold>kārassa <bold>avā</bold>deso, bhātuno putto bhātabyo.</paragraph>
<paragraph line="49">‘‘Upagussa apacca’’nti viggahe –</paragraph>
<paragraph line="50" number="371"><bold>Ṇavopagvādīhi</bold>.</paragraph>
<paragraph line="51"><bold>Upagu manu</bold>iccevamādīhi <bold>u</bold>kārantehi gottagaṇehi <bold>ṇava</bold>ppaccayo hoti vā ‘‘tassāpacca’’miccetasmiṃ atthe. <bold>Ādi</bold>saddassa cettha pakāravācakattā <bold>u</bold>kārantatoyevāyaṃ. Opagavo, opagavī, opagavaṃ, manuno apaccaṃ mānavo, ‘‘mānuso’’ti <bold>ṇa</bold>ppaccaye, <bold>sā</bold>game ca kate rūpaṃ, bhagguno apaccaṃ bhaggavo, paṇḍuno apaccaṃ paṇḍavo, upavindussa apaccaṃ opavindavo iccādi.</paragraph>
<paragraph line="52">‘‘Vidhavāya apacca’’nti atthe –</paragraph>
<paragraph line="53" number="372"><bold>Ṇera vidhavādito</bold>.</paragraph>
<paragraph line="54"><bold>Vidhavā</bold>dito <bold>ṇera</bold>ppaccayo hoti vā apaccatthe. Vigato dhavo pati etissāti vidhavā, vedhavero, bandhukiyā abhisāriṇiyā putto bandhukero, samaṇassa upajjhāyassa putto puttaṭṭhāniyattāti sāmaṇero, nāḷikero iccādi.</paragraph>
<centered line="55">Apaccataddhitaṃ.</centered>
<subhead line="56">Saṃsaṭṭhādianekatthataddhita</subhead>
<paragraph line="57">‘‘Tilena <pageBreak edition="M" number="0.0222" />saṃsaṭṭha’’nti viggahe –</paragraph>
<paragraph line="58" number="373"><bold>Yena vā saṃsaṭṭhaṃ tarati carati vahati ṇiko</bold>.</paragraph>
<paragraph line="59">Yena vā saṃsaṭṭhaṃ, yena vā tarati, yena vā carati, yena vā vahati, tato tatiyantato liṅgamhā tesu saṃsaṭṭhādīsvatthesu <bold>ṇika</bold>ppaccayo hoti vā. Telikaṃ bhojanaṃ, tilena abhisaṅkhatanti attho. Telikī yāgu. Guḷena saṃsaṭṭhaṃ egāḷikaṃ. Evaṃ ghātikaṃ, dādhikaṃ, māricikaṃ, loṇikaṃ.</paragraph>
<paragraph line="60">Nāvāya taratīti nāviko, uḷumpena taratīti oḷumpiko, vuddhiabhāvapakkhe uḷumpiko. Evaṃ kulliko, gopucchiko. Sakaṭena caratīti sākaṭiko. Evaṃ pādiko, daṇḍiko, dhammena carati pavattatīti dhammiko. Sīsena vahatīti sīsiko, <bold>vā</bold>ggahaṇena <bold>ī</bold>kārassa vuddhi na hoti. Evaṃ aṃsiko, khandhiko, hatthiko, aṅguliko.</paragraph>
<paragraph line="61">Puna <bold>vā</bold>ggahaṇena aññatthesupi <bold>ṇika</bold>ppaccayo, paradāraṃ gacchatīti pāradāriko, pathaṃ gacchatīti pathiko.</paragraph>
<paragraph line="62">‘‘Vinayamadhīte, aveccādhīte’’ti vā viggahe –</paragraph>
<paragraph line="63">‘‘Ṇiko’’ti vattate.</paragraph>
<paragraph line="64" number="374"><bold>Tamadhīte tenakatādisannidhānaniyogasippabhaṇḍajīvikatthesu ca</bold>.</paragraph>
<paragraph line="65">Catuppadamidaṃ. Tamadhīteti atthe, tena katādīsvatthesu ca tamhi sannidhāno, tattha niyutto, tamassa sippaṃ, tamassa bhaṇḍaṃ <pageBreak edition="M" number="0.0223" />, tamassa jīvikā iccetesvatthesu ca dutiyādivibhatyantehi liṅgehi <bold>ṇika</bold>ppaccayo hoti vā. Venayiko. Evaṃ suttantiko, ābhidhammiko.</paragraph>
<paragraph line="66">‘‘Byākaraṇamadhīte’’ti atthe <bold>ṇika</bold>ppaccayādimhi kate –</paragraph>
<paragraph line="67">‘‘Vuddhādisarassa vāsaṃyogantassa saṇe cā’’ti vattamāne –</paragraph>
<paragraph line="68" number="375"><bold>Māyūnamāgamo ṭhāne</bold>.</paragraph>
<paragraph line="69"><bold>I u</bold>iccebhesaṃ ādisarānaṃ asaṃyogantānaṃ mā vuddhi hoti saṇe, tatreva vuddhi āgamo hoti ca ṭhāneti ekāravuddhāgamo.</paragraph>
<gatha1 line="70">‘‘Ṭhāne’’ti vacanā cettha, <bold>yū</bold>namādesabhūtato;</gatha1>
<gathalast line="71"><bold>Yave</bold>hi pubbeva eo-vuddhiyo honti āgamā.</gathalast>
<paragraph line="72"><bold>Ya</bold>kārassa dvibhāvo.</paragraph>
<paragraph line="73">Veyyākaraṇiko, nyāyamadhīteti neyyāyiko. Evaṃ takkiko, vediko, nemittiko, kāyena kato payogo kāyiko, kāyena kataṃ kammaṃ kāyikaṃ, vacasā kataṃ kammaṃ vācasikaṃ. Evaṃ mānasikaṃ, ettha ca ‘‘sasare vāgamo’’ti sutte vavatthita<bold>vā</bold>saddena paccaye parepi <bold>sā</bold>gamo, therehi katā saṅgīti therikā. Evaṃ pañcasatikā, sattasatikā, ettha ‘‘ṇavaṇikā’’disutte anuvattita<bold>vā</bold>ggahaṇena īpaccayo na hoti.</paragraph>
<paragraph line="74"><bold>Sannidhānatthe</bold>sarīre sannidhānā vedanā sārīrikā, sārīrikaṃ dukkhaṃ. Evaṃ mānasikā, mānasikaṃ.</paragraph>
<paragraph line="75"><bold>Niyuttatthe</bold><pageBreak edition="M" number="0.0224" />dvāre niyutto dovāriko, ettha ‘‘māyūnamāgamo ṭhāne’’ti <bold>va</bold>kārato pubbe<bold>o</bold>kārāgamo. Evaṃ bhaṇḍāgāriko, nāgariko, navakammiko, vanakammiko, ādikammiko, odariko, rathiko, pathiko, upāye niyutto opāyiko, cetasi niyuttā cetasikā.</paragraph>
<paragraph line="76"><bold>Sippatthe</bold>vīṇāvādanaṃ vīṇā, vīṇā assa sippaṃ veṇiko. <bold>E</bold>vaṃ pāṇaviko, modiṅgiko, vaṃsiko.</paragraph>
<paragraph line="77"><bold>Bhaṇḍatthe</bold>gandho assa bhaṇḍanti gandhiko. Evaṃ teliko, goḷiko, pūviko, paṇṇiko, tambūliko, loṇiko.</paragraph>
<paragraph line="78"><bold>Jīvikatthe</bold>urabbhaṃ hantvā jīvati, urabbhamassa jīvikāti vā orabbhiko. Evaṃ māgaviko, ettha <bold>va</bold>kārāgamo. Sūkariko, sākuṇiko, macchiko iccādi.</paragraph>
<paragraph line="79">‘‘Tena katādī’’ti ettha <bold>ādi</bold>ggahaṇena tena hataṃ, tena baddhaṃ, tena kītaṃ, tena dibbati, so assa āvudho, so assa ābādho, tattha pasanno, tassa santakaṃ, tamassa parimāṇaṃ, tassa rāsi, taṃ arahati, tamassa sīlaṃ, tattha jāto, tattha vasati, tatra vidito, tadatthāya saṃvattati, tato āgato, tato sambhūto, tadassa payojananti evamādiatthe ca <bold>ṇika</bold>ppaccayo hoti. Yathā – jālena hato, hanatīti vā jāliko. Evaṃ bāḷisiko, vākariko, suttena baddho suttiko, varattāya baddho vārattiko nāgo.</paragraph>
<paragraph line="80">Vatthena <pageBreak edition="M" number="0.0225" />kītaṃ bhaṇḍaṃ vatthikaṃ. Evaṃ kumbhikaṃ, phālikaṃ, sovaṇṇikaṃ, sātikaṃ. Akkhena dibbatīti akkhiko. Evaṃ sālākiko, tindukiko, ambaphaliko. Cāpo assa āvudhoti cāpiko. Evaṃ tomariko, muggariko, mosaliko.</paragraph>
<paragraph line="81">Vāto assa ābādhoti vātiko. Evaṃ semhiko, pittiko.</paragraph>
<paragraph line="82">Buddhe pasanno buddhiko. Evaṃ dhammiko, saṅghiko. Buddhassa santako buddhiko. Evaṃ dhammiko, saṅghiko vihāro, saṅghikā bhūmi, saṅghikaṃ cīvaraṃ, puggalikaṃ.</paragraph>
<paragraph line="83">Kumbho assa parimāṇanti kumbhikaṃ. Evaṃ khārikaṃ, doṇikaṃ. Kumbhassa rāsi kumbhiko. Kumbhaṃ arahatīti kumbhiko. Evaṃ doṇiko, aṭṭhamāsiko, kahāpaṇiko, āsītikā gāthā, nāvutikā, sātikaṃ, sāhassikaṃ. Sandiṭṭhamarahatīti sandiṭṭhiko, ‘‘ehi passā’’ti imaṃ vidhiṃ arahatīti ehipassiko.</paragraph>
<paragraph line="84"><bold>Sīlatthe</bold>paṃsukūladhāraṇaṃ paṃsukūlaṃ, taṃ sīlamassāti paṃsukūliko. Evaṃ tecīvariko, ekāsane bhojanasīlo ekāsaniko, rukkhamūle vasanasīlo rukkhamūliko, tathā āraññiko, sosāniko.</paragraph>
<paragraph line="85"><bold>Jātatthe</bold>apāye jāto āpāyiko. Evaṃ nerayiko, sāmuddiko maccho, vassesu jāto vassiko, vassikā, vassikaṃ pupphaṃ, sāradiko, hemantiko, vāsantiko, cātuddasiko, rājagahe jāto, rājagahe <pageBreak edition="M" number="0.0226" />vasatīti vā rājagahiko jano, magadhesu jāto, vasatīti vā māgadhiko, māgadhikā, māgadhikaṃ, sāvatthiyaṃ jāto, vasatīti vā sāvatthiko, kāpilavatthiko, vesāliko.</paragraph>
<paragraph line="86">Loke vidito lokiko, lokāya saṃvattatītipi lokiko. Tathā mātito āgataṃ mātikaṃ, pitito āgataṃ pettikaṃ nāmaṃ.</paragraph>
<paragraph line="87"><bold>Sambhūtatthe</bold>mātito sambhūtaṃ mattikaṃ. Evaṃ pettikaṃ. Upadhitassa payojanaṃ opadhikaṃ.</paragraph>
<paragraph line="88"><bold>Sakatthepi</bold>asaṅkhāroyeva asaṅkhārikaṃ. Evaṃ sasaṅkhārikaṃ, nāmameva nāmikaṃ. Evaṃ ākhyātikaṃ, opasaggikaṃ, nepātikaṃ, catumahārāje bhatti etesanti cātumahārājikā. Evaṃ aññatthepi yojetabbaṃ.</paragraph>
<paragraph line="89">‘‘Kasāvena ratta’’nti viggahe –</paragraph>
<paragraph line="90" number="376"><bold>Ṇa rāgā tenarattaṃ tassedamaññatthesu ca</bold>.</paragraph>
<paragraph line="91">Rāgatthavācakā liṅgamhā ‘‘tena ratta’’miccetasmiṃ atthe, ‘‘tasse’’ti chaṭṭhiyantato ‘‘ida’’miccetasmiṃ atthe ca aññatthesu ca <bold>ṇa</bold>ppaccayo hoti vā.</paragraph>
<paragraph line="92">Kāsāvaṃ vatthaṃ. Evaṃ kāsāyaṃ, kusumbhena rattaṃ kosumbhaṃ, haliddiyā rattaṃ hāliddaṃ, pattaṅgaṃ, mañjiṭṭhaṃ, kuṅkumaṃ, nīlena rattaṃ nīlaṃ. Evaṃ pītaṃ.</paragraph>
<paragraph line="93"><bold>Idamatthe</bold><pageBreak edition="M" number="0.0227" />mahiṃsassa idaṃ māhiṃsaṃ maṃsaṃ, dadhi sappi cammādikaṃ vā, sūkarassa idaṃ sūkaraṃ, kaccāyanassa idaṃ kaccāyanaṃ byākaraṇaṃ. Evaṃ sogataṃ sāsanaṃ.</paragraph>
<paragraph line="94">‘‘Isissa ida’’nti atthe <bold>ṇa</bold>ppaccaye kate vuddhimhi sampatte –</paragraph>
<paragraph line="95">‘‘Saṇe, yūnamāgamo ṭhāne’’ti ca vattate.</paragraph>
<paragraph line="96" number="377"><bold>Āttañca</bold>.</paragraph>
<paragraph line="97"><bold>I u</bold>iccetesaṃ ādisarānaṃ <bold>ā</bold>ttañca hoti <bold>saṇa</bold>kārappaccaye pare, <bold>ca</bold>saddena <bold>ri</bold>kārāgamo ca ṭhāneti <bold>i</bold>kārassa <bold>ā</bold>ttaṃ.</paragraph>
<gatha1 line="98">Ṭhānādhikārato āttaṃ, isūsabhaujādinaṃ;</gatha1>
<gathalast line="99">Isissa tu rikārāga-mo cāttānantare bhave.</gathalast>
<paragraph line="100">Ārisyaṃ, usabhassa idaṃ āsabhaṃ ṭhānaṃ, āsabhī vācā.</paragraph>
<paragraph line="101"><bold>Aññattha</bold>ggahaṇena pana avidūrabhavo, tatra bhavo, tatra jāto, tato āgato, so assa nivāso, tassa issaro, kattikādīhi niyutto māso, sāssa devatā, tamaveccādhīte, tassa visayo deso, tasmiṃ dese atthi, tena nibbattaṃ, taṃ arahati, tassa vikāro, tamassa parimāṇanti iccevamādīsvatthesu ca <bold>ṇa</bold>ppaccayo. Yathā – vidisāya avidūre bhavo vediso gāmo, udumbarassa avidūre bhavaṃ odumbaraṃ vimānaṃ.</paragraph>
<paragraph line="102"><bold>Bhavatthe</bold>manasi bhavaṃ mānasaṃ sukhaṃ, sāgamo. Sare bhavo sāraso sakuṇo, sārasā sakuṇī, sārasaṃ pupphaṃ <pageBreak edition="M" number="0.0228" />, urasi bhavo oraso putto, urasi saṃvaḍḍhitattā, mitte bhavā mettā, mettī vā, pure bhavā porī vācā.</paragraph>
<paragraph line="103"><bold>Jātādīsu</bold>pāvuse jāto pāvuso megho, pāvusā ratti, pāvusaṃ abbhaṃ, sarade jāto sārado māso, sāradā ratti, sāradaṃ pupphaṃ. Evaṃ sisiro, hemanto, vasanto, vimho, mathurāyaṃ jāto māthuro jano, māthurā gaṇikā, māthuraṃ vatthaṃ. Mathurāya āgato māthuro, mathurā assa nivāsoti māthuro, mathurāya issaro māthuro rājā. ‘‘Sabbato ko’’ti ettha puna <bold>sabbato</bold>ggahaṇena taddhitatopi kvaci sasara<bold>ka</bold>kārāgamo, māthurako vā, rājagahe jāto, rājagahā āgato, rājagaho assa nivāsoti vā, rājagahassa issaroti vā rājagaho, rājagahako vā. Evaṃ sāgalo, sāgalako vā, pāṭaliputto, pāṭaliputtako vā, vesāliyaṃ jātotiādiatthe vesālo, vesālako vā, kusināre jāto kosināro, kosinārako vā. Evaṃ sāketo, sāketako vā, kosambo, kosambako vā, indapatto, indapattako vā, kapillo, kapillako vā, bhārukaccho, bhārukacchako vā, nagare jāto, nagarā āgato, nagare vasatīti vā nāgaro, nāgarako vā. Evaṃ jānapado.</paragraph>
<paragraph line="104">Janapadanāmesu pana sabbattha bahuvacanameva bhavati. Yathā – aṅgesu jāto, aṅgehi āgato, aṅgā assa nivāso, aṅgānaṃ issaro vā aṅgo, aṅgako vā, māgadho, māgadhako vā, kosalo, kosalako vā <pageBreak edition="M" number="0.0229" />, vedeho, vedehako vā, kambojo, kambojako vā, gandhāro, gandhārako vā, sovīro, sovīrako vā, sindhavo, sindhavako vā, assako, kāliṅgo, pañcālo, sakko, tathā suraṭṭhe jāto, suraṭṭhassa issaro vā soraṭṭho, soraṭṭhako vā. Evaṃ mahāraṭṭho, mahāraṭṭhako vā iccādi.</paragraph>
<paragraph line="105"><bold>Nakkhattayoge</bold>kattikāya puṇṇacandayuttāya yutto māso kattiko, magasirena candayuttena nakkhattena yutto māso māgasiro. Evaṃ phussena yutto māso phusso, maghāya yutto māso māgho, phagguniyā yutto māso phagguno, cittāya yutto māso citto, visākhāya yutto māso vesākho, jeṭṭhāya yutto māso jeṭṭho, uttarāsāḷhāya yutto māso āsāḷho, āsāḷhī vā, savaṇena yutto māso sāvaṇo, sāvaṇī. Bhaddena yutto māso bhaddo, assayujena yutto māso assayujo, buddho assa devatāti buddho. Evaṃ sogato, māhindo, yāmo, somo.</paragraph>
<paragraph line="106">Byākaraṇaṃ aveccādhīte veyyākaraṇo. Evaṃ mohutto, nemitto, aṅgavijjo, vatthuvijjo. Vasātīnaṃ visayo deso vāsāto, udumbarā asmiṃ padese santīti odumbaro deso.</paragraph>
<paragraph line="107">Sahassena nibbattā sāhassī parikhā, payasā nibbattaṃ pāyāsaṃ, sahassaṃ arahatīti sāhassī gāthā, ayaso <pageBreak edition="M" number="0.0230" />vikāro āyaso. Evaṃ sovaṇṇo, puriso parimāṇamassāti porisaṃ udakaṃ.</paragraph>
<paragraph line="108"><bold>Ca</bold>ggahaṇena tattha jāto, tattha vasati, tassa hitaṃ, taṃ arahatītiādīsu <bold>ṇeyya</bold>ppaccayo. Bārāṇasiyaṃ jāto, vasatīti vā bārāṇaseyyako, pure viya <bold>ka</bold>kārāgamo. Evaṃ campeyyako, sāgaleyyako, mithileyyako jano, gaṅgeyyo maccho, silāya jātaṃ seleyyakaṃ, kule jāto koleyyako sunakho, vane jātaṃ vāneyyaṃ pupphaṃ. Evaṃ pabbateyyo mānuso, pabbateyyā nadī, pabbateyyaṃ osadhaṃ, pathassa hitaṃ pātheyyaṃ, sapatissa hitaṃ sāpateyyaṃ dhanaṃ, padīpeyyaṃ telaṃ, mātu hitaṃ matteyyaṃ. Evaṃ petteyyaṃ. Dakkhiṇamarahatīti dakkhiṇeyyo iccādi.</paragraph>
<paragraph line="109" number="378"><bold>Jātādīnamimiyā ca</bold>.</paragraph>
<paragraph line="110"><bold>Jāta</bold>iccevamādīnaṃ saddānaṃ atthe <bold>ima iya</bold>iccete paccayā honti vā.</paragraph>
<paragraph line="111">Pacchā jāto pacchimo, pacchimā janatā, pacchimaṃ cittaṃ, ante jāto antimo, antimā, antimaṃ. Evaṃ majjhimo, purimo, uparimo, heṭṭhimo, paccantimo, gopphimo, ganthimo.</paragraph>
<paragraph line="112">Tathā <pageBreak edition="M" number="0.0231" /><bold>iya</bold>ppaccaye manussajātiyā jāto manussajātiyo, manussajātiyā, manussajātiyaṃ. Evaṃ assajātiyo, hatthijātiyo, bodhisattajātiyo, <bold>dabba</bold>jātiyo, samānajātiyo, lokiyo iccādi.</paragraph>
<paragraph line="113"><bold>Ādi</bold>ggahaṇena tattha niyutto, tadassa atthi, tattha bhavotiādīsvapi <bold>ima iya</bold>ppaccayā honti, <bold>ca</bold>saddena <bold>ika</bold>ppaccayo ca. Ante niyutto antimo, antiyo, antiko, putto assa atthi, tasmiṃ vā vijjatīti puttimo, puttiyo, vuttiko, kappo assa atthīti kappiyo, jaṭā assa atthīti jaṭiyo, hānabhāgo assa atthīti hānabhāgiyo. Evaṃ ṭhitibhāgiyo, bodhissa pakkhe bhavā bodhipakkhiyā, pañcavagge bhavā pañcavaggiyā. Evaṃ chabbaggiyā, udariyaṃ, attano idanti attaniyaṃ, nakārāgamo.</paragraph>
<paragraph line="114"><bold>Ca</bold>saddaggahaṇena <bold>kiya yaṇya</bold>ppaccayā ca. Jātiyā niyutto jātikiyo. Evaṃ andhakiyo, jaccandhe niyutto jaccandhakiyo. Sassa ayanti sakiyo. Evaṃ parakiyo.</paragraph>
<paragraph line="115"><bold>Ya</bold>ppaccayo <bold>sādhuhitabhavajātā</bold>diatthesu. Yathā – kammani sādhu kammaññaṃ. Sabhāyaṃ sādhu sabbhaṃ, ‘‘yavataṃ talanā’’dinā <bold>u</bold>kārādi. Evaṃ medhāya hitaṃ mejjhaṃ ghaṭaṃ. Pādānaṃ hitaṃ pajjaṃ telaṃ, rathassa hitā racchā, gāme bhavo gammo <pageBreak edition="M" number="0.0232" />, gave bhavaṃ gabyaṃ, ‘‘osare cā’’ti sutte <bold>ca</bold>saddena <bold>ya</bold>ppaccaye parepi <bold>avā</bold>deso. Kavimhi bhavaṃ kabyaṃ, divi bhavā dibyā, <bold>tha</bold>nato jātaṃ thaññaṃ, dhanāya saṃvattatīti dhaññaṃ.</paragraph>
<paragraph line="116"><bold>Ṇya</bold>ppaccayo parisāyaṃ sādhu pārisajjo, <bold>da</bold>kārāgamo, samaṇānaṃ hitā sāmaññā janā, brāhmaṇānaṃ hitā brāhmaññā, arūpe bhavā āruppā iccādi.</paragraph>
<paragraph line="117">‘‘Rājaputtānaṃ samūho’’ti viggahe –</paragraph>
<paragraph line="118" number="379"><bold>Samūhatthe kaṇaṇā</bold>.</paragraph>
<paragraph line="119">Chaṭṭhiyantato ‘‘tesaṃ samūho’’ti atthe <bold>kaṇaṇa</bold>iccete paccayā honti. Rājaputtako, rājaputtakaṃ vā, rājaputto. Evaṃ mānussako, mānusso, māthurako, māthuro, porisako, poriso, vuddhānaṃ samūho vuddhako, vuddho. Evaṃ māyūrako, māyūro, kāpoto, kokilo, māhiṃsako, māhiṃso, oṭṭhako, orabbhako, aṭṭhannaṃ samūho aṭṭhako, rājānaṃ samūho rājako, bhikkhānaṃ samūho bhikkho, sikkhānaṃ samūho sikkho, dvinnaṃ samūho dvayaṃ, ‘‘tesu vuddhī’’tiādinā <bold>i</bold>kārassa <bold>ayā</bold>deso. Evaṃ tiṇṇaṃ samūho tayaṃ iccādi.</paragraph>
<paragraph line="120">‘‘Samūhatthe’’ti vattate.</paragraph>
<paragraph line="121" number="380"><bold>Gāmajanabandhusahāyādīhi tā</bold>.</paragraph>
<paragraph line="122"><bold>Gāmajanabandhusahāya</bold>iccevamādīhi <bold>tā</bold>paccayo hoti samūhatthe. Gāmānaṃ samūho gāmatā. Evaṃ janatā, bandhutā, sahāyatā, nāgaratā. ‘‘Tā’’ti yogavibhāgena <bold>sakatthepi</bold>devoyeva devatā, <bold>tā</bold>paccayantassa niccamitthiliṅgatā.</paragraph>
<paragraph line="123" number="381"><bold>Tadassa ṭhānamiyo ca</bold>.</paragraph>
<paragraph line="124">‘‘Tadassa ṭhāna’’miccetasmiṃ atthe chaṭṭhiyantato <bold>iya</bold>ppaccayo hoti. Madanassa ṭhānaṃ madaniyo, madaniyā, madaniyaṃ, bandhanassa ṭhānaṃ bandhaniyaṃ. Evaṃ mucchaniyaṃ. Rajaniyaṃ, gamaniyaṃ, dassaniyaṃ, upādāniyaṃ, pasādaniyaṃ. <bold>Ca</bold>saddena <bold>hitā</bold>diatthepi upādānānaṃ hitā upādāniyā iccādi.</paragraph>
<paragraph line="125" number="382"><bold>Upamatthāyitattaṃ</bold>.</paragraph>
<paragraph line="126">Upamatthe upamāvāciliṅgato <bold>āyitatta</bold>ppaccayo hoti. Dhūmo viya dissatīti dhūmāyitattaṃ. Evaṃ timirāyitattaṃ.</paragraph>
<paragraph line="127">‘‘Tadassa ṭhāna’’nti vattate.</paragraph>
<paragraph line="128" number="383"><bold>Tannissitatthe lo</bold>.</paragraph>
<paragraph line="129">‘‘Tannissita’’nti atthe, ‘‘tadassaṭhāna’’nti atthe ca <bold>la</bold>ppaccayo hoti. Duṭṭhu nissitaṃ, duṭṭhu ṭhānaṃ vā duṭṭhullaṃ, duṭṭhullā vācā, <bold>la</bold>ssa dvibhāvo. Evaṃ vedallaṃ.</paragraph>
<paragraph line="130">‘‘Abhijjhā <pageBreak edition="M" number="0.0234" />assa pakati, abhijjhā assa bahulā’’ti vā viggahe –</paragraph>
<paragraph line="131" number="384"><bold>Ālu tabbahule</bold>.</paragraph>
<paragraph line="132">Paṭhamāvibhatyantato <bold>ālu</bold>ppaccayo hoti ‘‘tadassa bahula’’miccetasmiṃ atthe. Abhijjhālu, abhijjhālū, abhijjhālavo. Evaṃ sītālu, dhajālu, dayālu. ‘‘Sabbato ko’’ti ettha puna <bold>sabbato</bold>ggahaṇena <bold>ka</bold>kārāgamo, abhijjhāluko, abhijjhālukā, abhijjhālukaṃ. Evaṃ sītāluko, dayāluko, tathā hīnova hīnako. Evaṃ potako, kumārako, māṇavako, muduko, ujuko, appamattakaṃ, oramattakaṃ, sīlamattakaṃ iccādi.</paragraph>
<paragraph line="133">‘‘Yadanupapannā nipātanā sijjhantī’’ti iminā paṭibhāgakucchitasaññānukampādiatthesu <bold>ka</bold>ppaccayo. <bold>Paṭibhāgatthe</bold>hatthino iva hatthikā. Evaṃ assakā. <bold>Kucchitatthe</bold>kucchito samaṇo samaṇako. Evaṃ brāhmaṇako, muṇḍako, paṇḍitako, veyyākaraṇako. <bold>Saññāyaṃ</bold>katako, bhaṭako. <bold>Anukampāyaṃ</bold>puttako.</paragraph>
<paragraph line="134">Tathā <bold>kiṃyateta</bold>to parimāṇatthe <bold>ttakavantu</bold>ppaccayā. Kiṃ parimāṇamassāti kittakaṃ. Evaṃ yattakaṃ, tattakaṃ, ettakaṃ. <bold>Vantumhi ā</bold>ttañca, yaṃ parimāṇamassāti yāvā, yāvanto <pageBreak edition="M" number="0.0235" />, guṇavantusamaṃ. Evaṃ tāvā, tāvanto. Etāvā, etāvanto iccādi.</paragraph>
<paragraph line="135">‘‘Suvaṇṇena pakata’’nti viggahe –</paragraph>
<paragraph line="136" number="385"><bold>Tappakativacane mayo</bold>.</paragraph>
<paragraph line="137">Tappakativacanatthe <bold>maya</bold>ppaccayo hoti, pakarīyatīti pakati, tena pakati tappakati, tappakatiyā vacanaṃ kathanaṃ <bold>tappakativacanaṃ</bold>. Suvaṇṇamayo ratho, sovaṇṇamayo vā, suvaṇṇamayā bhājanavikati, suvaṇṇamayaṃ bhājanaṃ. Evaṃ rūpiyamayaṃ, rajatamayaṃ, jatumayaṃ, dārumayaṃ, mattikāmayaṃ, iddhiyā nibbattaṃ iddhimayaṃ.</paragraph>
<paragraph line="138">Manato nipphannā manomayā, ayasāpakataṃ ayomayaṃ. Ettha ca ‘‘manogaṇādīna’’nti vattamāne –</paragraph>
<paragraph line="139" number="386"><bold>Etesamo lope</bold>.</paragraph>
<paragraph line="140">Etesaṃ manogaṇādīnaṃ anto <bold>o</bold>ttamāpajjate vibhattilope kateti <bold>o</bold>kāro.</paragraph>
<paragraph line="141">Gavena pakataṃ karīsaṃ, goto nibbattanti vā gomayaṃ. ‘‘Mayo’’tiyogavibhāgena <bold>sakatthepi</bold>dānameva dānamayaṃ, sīlamayaṃ iccādi.</paragraph>
<centered line="142">Saṃsaṭṭhādianekatthataddhitaṃ.</centered>
<subhead line="143">Bhāvataddhita</subhead>
<paragraph line="144">‘‘Alasassa <pageBreak edition="M" number="0.0236" />bhāvo’’ti viggahe –</paragraph>
<paragraph line="145" number="387"><bold>Ṇyattatā bhāve tu</bold>.</paragraph>
<paragraph line="146">Chaṭṭhiyantato <bold>ṇyattatā</bold>iccete paccayā honti ‘‘tassa bhāvo’’ iccetasmiṃ atthe, <bold>tu</bold>saddaggahaṇena <bold>ttanaṇeyyā</bold>dippaccayā ca. Bhavanti etasmā buddhisaddā iti <bold>bhāvo,</bold>saddappavattinimittaṃ vuccati, vuttañca – ‘‘yassa guṇassa hi bhāvā dabbe saddaniveso tadabhidhāneṇyattatādayo’’ti. <bold>Ṇyattattana</bold>ntānaṃ niccaṃ napuṃsakattaṃ, <bold>tā</bold>paccayantassa sabhāvato niccamitthiliṅgatā. <bold>Ṇya</bold>ppaccayoyaṃ guṇavacane <bold>brāhmaṇā</bold>dīhi, tattha ‘‘avaṇṇo ye lopañcā’’ti <bold>avaṇṇa</bold>lopo, ādivuddhi.</paragraph>
<paragraph line="147">Ālasyaṃ. Evaṃ ārogyaṃ, udaggassa bhāvo odagyaṃ, sakhino bhāvo sakhyaṃ, aṇaṇassa bhāvo āṇaṇyaṃ, vidhavāya bhāvo vedhabyaṃ, dubbalassa bhāvo dubbalyaṃ, capalassa bhāvo cāpalyaṃ.</paragraph>
<paragraph line="148">Viyattassa bhāvo veyyattiyaṃ, maccharassa bhāvo macchariyaṃ. Evaṃ issariyaṃ, ālasiyaṃ, muṇḍiyaṃ, mūḷhiyaṃ. Ettha ‘‘veyyattiya’’ntiādīsu ‘‘tesu vuddhī’’tiādinā <bold>ya</bold>mhi <bold>i</bold>kārāgamo.</paragraph>
<paragraph line="149">‘‘Paṇḍitassa bhāvo paṇḍitya’’ntiādīsu ‘‘yavataṃ talanadakārānaṃ byañjanāni calañajakāratta’’nti <bold>tya</bold>kārasaṃyogādīnaṃ <bold>calañaja</bold>kārādesā <pageBreak edition="M" number="0.0237" />, dvittaṃ. Paṇḍiccaṃ, bahussutassa bhāvo bāhussaccaṃ, ‘‘tesu vuddhī’’tiādinā <bold>u</bold>kārassa <bold>a</bold>kāro, evaṃ porohiccaṃ, adhipatissa bhāvo ādhipaccaṃ, muṭṭhassatissa bhāvo muṭṭhassaccaṃ, <bold>ivaṇṇa</bold>lopo. Kusalassa bhāvo kosallaṃ. Evaṃ vepullaṃ, samānānaṃ bhāvo sāmaññaṃ, gilānassa bhāvo gelaññaṃ, ‘‘kvacādimajjhuttarā’’disuttena saṃyoge pare rassattaṃ.</paragraph>
<paragraph line="150">Suhadassa bhāvosohajjaṃ. Evaṃ vesārajjaṃ, kusīdassabhāvokosajjaṃ, ‘‘tesu vuddhī’’tiādinā īkārassa <bold>a</bold>kāro. Tathā ‘‘purisassa bhāvo porisa’’ntiādīsu ‘‘yavataṃ talanā’’disutte <bold>kāra</bold>ggahaṇena yavataṃ <bold>sa</bold>kāra<bold>kacaṭapa</bold>vaggānaṃ <bold>sa</bold>kāra<bold>kacaṭapa</bold>vaggādesā. Sumanassa bhāvo somanassaṃ. Evaṃ domanassaṃ, sovacassaṃ, dovacassaṃ, ettha <bold>sa</bold>kārāgamo. Tathā nipakassa bhāvo nepakkaṃ, dvittaṃ. Evaṃ ādhikkaṃ, dubhagassa bhāvo dobhaggaṃ, vāṇijassa bhāvo vāṇijjaṃ, rājino bhāvo rajjaṃ, ‘‘kvacā’’dinā rassattaṃ. Sarūpassa bhāvo sāruppaṃ. Evaṃ opammaṃ, sokhummaṃ.</paragraph>
<paragraph line="151">Tathassa bhāvo tacchaṃ, dummedhassa bhāvo dummejjhaṃ, samaṇassa bhāvo sāmaññaṃ. Evaṃ brāhmaññaṃ, nipuṇassa bhāvo nepuññaṃ. ‘‘Taccha’’ntiādīsupi <bold>kāra</bold>ggahaṇeneva yavataṃ <bold>thadhaṇa</bold>kārānaṃ <bold>chajhaña</bold>kārādesā.</paragraph>
<paragraph line="152"><bold>Ttatā</bold>paccayesu <pageBreak edition="M" number="0.0238" />– paṃsukūlikassa bhāvo paṃsukūlikattaṃ, paṃsukūlikatā. Evaṃ tecīvarikattaṃ, tecīvarikatā, odarikattaṃ, odarikatā, manussattaṃ, manussatā jāti, nīlattaṃ, nīlatā guṇo, yācakattaṃ, yācakatā kriyā, daṇḍittaṃ, daṇḍitā dabbaṃ, saccavāditā, pāramitā, kataññutā, sabbaññutā, ‘‘kvacā’’dinā <bold>tā</bold>paccaye rassattaṃ, appicchatā, asaṃsaggatā, bhassārāmatā, niddārāmatā, lahutā iccādi.</paragraph>
<paragraph line="153"><bold>Ttana</bold>paccaye – puthujjanassa bhāvo puthujjanattanaṃ, vedanattanaṃ, jāyattanaṃ.</paragraph>
<paragraph line="154"><bold>Ṇeyye</bold>– sucissa bhāvo soceyyaṃ. Evaṃ ādhipabheyyaṃ, kavissa bhāvokāveyyaṃ, thenassa bhāvo theyyaṃ, mahāvuttinā <bold>na</bold>kārassa lopo.</paragraph>
<paragraph line="155">‘‘Ṇyattatā’’ti yogavibhāgena kammani, sakatthe ca <bold>ṇyā</bold>dayo, vīrānaṃ bhāvo, kammaṃ vā vīriyaṃ, paribhaṭassa kammaṃ pāribhaṭyaṃ, pāribhaṭyassa bhāvo pāribhaṭyatā. Evaṃ sovacassatā, bhisaggassa kammaṃ bhesajjaṃ, byāvaṭassa kammaṃ veyyāvaccaṃ, saṭhassa bhāvo, kammaṃ vā sāṭheyyaṃ.</paragraph>
<paragraph line="156"><bold>Sakatthe</bold>pana – yathābhūtameva yathābhuccaṃ, karuṇāyeva kāruññaṃ, pattakālameva pattakallaṃ, ākāsānantameva <pageBreak edition="M" number="0.0239" />ākāsānañcaṃ, kāyapāguññameva kāyapāguññatā iccādi.</paragraph>
<paragraph line="157">‘‘Visamassa bhāvo’’ti viggahe –</paragraph>
<paragraph line="158">‘‘Ttatā, bhāve’’ti ca vattate.</paragraph>
<paragraph line="159" number="388"><bold>Ṇa visamādīhi</bold>.</paragraph>
<paragraph line="160"><bold>Visama</bold>iccevamādīhi chaṭṭhiyantehi <bold>ṇa</bold>ppaccayo hoti, <bold>tta tā</bold>ca ‘‘tassa bhāvo’’ iccetasmiṃ atthe. Ākatigaṇoyaṃ. Vesamaṃ, visamattaṃ, visamatā. Sucissa bhāvo socaṃ, sucittaṃ, sucitā, garuno bhāvo gāravo, ādivuddhi, ‘‘o sare cā’’ti sutte <bold>ca</bold>saddaggahaṇena <bold>u</bold>kārassa ca <bold>avā</bold>deso. Paṭuno bhāvo pāṭavaṃ, paṭuttaṃ, paṭutā.</paragraph>
<paragraph line="161">Ujuno bhāvo ajjavaṃ, muduno bhāvo maddavaṃ iccatra ‘‘āttañcā’’ti <bold>ṇa</bold>mhi <bold>i</bold>kārukārānaṃ <bold>ā</bold>ttaṃ, <bold>dvi</bold>bhāvo, saṃyoge ādirassattañca. Ujutā, mudutā. Evaṃ isissa bhāvo ārisyaṃ, āsabhaṃ, kumārassa bhāvokomāraṃ, yuvassa bhāvo yobbanaṃ, mahāvuttinā <bold>na</bold>kārāgamo, paramānaṃ bhāvo, kammaṃ vā pāramī dānādikriyā, ‘‘ṇavaṇikā’’disuttena <bold>ī</bold>paccayo, samaggānaṃ bhāvo sāmaggī.</paragraph>
<paragraph line="162" number="389"><bold>Ramaṇīyādito kaṇa</bold>.</paragraph>
<paragraph line="163"><bold>Ramaṇīya</bold>iccevamādito <bold>kaṇa</bold>paccayo hoti, <bold>tta tā</bold>ca bhāvatthe. Ramaṇīyassa bhāvo rāmaṇīyakaṃ, ramaṇīyattaṃ, ramaṇīyatā <pageBreak edition="M" number="0.0240" />. Evaṃ mānuññakaṃ, manuññattaṃ, manuññatā, piyarūpakaṃ, piyarūpattaṃ, piyarūpatā, kalyāṇakaṃ, kalyāṇattaṃ, kalyāṇatā, corakaṃ, corikā vā, corattaṃ, coratā, aḍḍhakaṃ, aḍḍhattaṃ, aḍḍhatā iccādi.</paragraph>
<centered line="164">Bhāvataddhitaṃ.</centered>
<subhead line="165">Visesataddhita</subhead>
<paragraph line="166">‘‘Sabbe ime pāpā ayamimesaṃ visesena pāpo’’ti viggahe –</paragraph>
<paragraph line="167" number="390"><bold>Visese taratamisikiyiṭṭhā</bold>.</paragraph>
<paragraph line="168">Visesatthe <bold>tara tama isika iya iṭṭha</bold>iccete paccayā honti. Pāpataro, pāpatarā, pāpataraṃ. Tatopi adhiko pāpatamo, pāpatamā, pāpatamaṃ. Pāpisiko, pāpisikā, pāpisikaṃ. Pāpiyo, pāpiyā, pāpiyaṃ. Pāpiṭṭho, pāpiṭṭhā, pāpiṭṭhaṃ. Atisayena pāpiṭṭho, pāpiṭṭhataro. Evaṃ paṭutaro, paṭutamo, paṭisiko, paṭiyo, paṭiṭṭho. Sabbesaṃ atisayena varo varataro, varatamo, varisiko, variyo, variṭṭho. Evaṃ paṇītataro, paṇītatamo.</paragraph>
<paragraph line="169">‘‘Sabbe ime vuḍḍhā ayamimesaṃ visesena vuḍḍho’’ti atthe <bold>iyaiṭṭha</bold>ppaccayā honti.</paragraph>
<paragraph line="170" number="391"><bold>Vuḍḍhassa</bold><pageBreak edition="M" number="0.0341" /><bold>jo iyiṭṭhesu</bold>.</paragraph>
<paragraph line="171">Sabbasseva <bold>vuḍḍha</bold>saddassa <bold>jo</bold>hoti <bold>iya iṭṭha</bold>iccetesu paccayesu. Jeyyo, jeṭṭho, ettha ca ‘‘saralopādi’’sutte <bold>tu</bold>ggahaṇena lopamakatvā ‘‘sarā sare lopa’’nti pubbasare lutte ‘‘kvacāsavaṇṇaṃ lutte’’ti <bold>e</bold>kāro.</paragraph>
<paragraph line="172">‘‘Iyiṭṭhesū’’ti adhikāro, ‘‘jo’’ti ca vattate.</paragraph>
<paragraph line="173" number="392"><bold>Pasatthassa so ca</bold>.</paragraph>
<paragraph line="174">Sabbasseva <bold>pasattha</bold>saddassa <bold>sā</bold>deso hoti, <bold>jo</bold>ca iyiṭṭhesu. Ayañca pasattho ayañca pasattho sabbe ime pasatthā ayamimesaṃ visesena pasatthoti seyyo, seṭṭho, jeyyo, jeṭṭho.</paragraph>
<paragraph line="175" number="393"><bold>Antikassa nedo</bold>.</paragraph>
<paragraph line="176">Sabbasseva <bold>antika</bold>saddassa <bold>nedā</bold>deso hoti iyiṭṭhesu. Visesena antikoti nediyo, nediṭṭho.</paragraph>
<paragraph line="177" number="394"><bold>Bāḷhassa sādho</bold>.</paragraph>
<paragraph line="178">Sabbasseva <bold>bā</bold>ḷhasaddassa <bold>sādhā</bold>deso hoti iyiṭṭhesu. Visesena bāḷhoti sādhiyo, sādhiṭṭho.</paragraph>
<paragraph line="179" number="395"><bold>Appassa kaṇa</bold>.</paragraph>
<paragraph line="180">Sabbassa <bold>appa</bold>saddassa <bold>kaṇa</bold>hoti iyiṭṭhesu. Visesena appoti kaṇiyo, kaṇiṭṭho.</paragraph>
<paragraph line="181">‘‘Visesena yuvā’’ti atthe ‘‘kaṇa’’iti vattate.</paragraph>
<paragraph line="182" number="396"><bold>Yuvānañca</bold><pageBreak edition="M" number="0.0242" />.</paragraph>
<paragraph line="183">Sabbassa <bold>yuva</bold>saddassa <bold>kaṇa</bold>hoti iyiṭṭhesu. ‘‘Tesu vuddhī’’tiādinā <bold>ṇa</bold>kārassa <bold>na</bold>kāro. Kaniyo, kaniṭṭho.</paragraph>
<paragraph line="184" number="397"><bold>Vantu mantu vīnañca lopo</bold>.</paragraph>
<paragraph line="185"><bold>Vantumantuvī</bold>iccetesaṃ paccayānaṃ lopo hoti iyiṭṭhesu. Sabbe ime guṇavanto ayamimesaṃ visesena guṇavāti guṇiyo, guṇiṭṭho, visesena satimāti satiyo, satiṭṭho, visesena medhāvīti medhiyo, medhiṭṭho iccādi.</paragraph>
<centered line="186">Visesataddhitaṃ.</centered>
<subhead line="187">Assatthitaddhita</subhead>
<paragraph line="188">‘‘Medhā yassa atthi, tasmiṃ vā vijjatī’’ti viggahe –</paragraph>
<paragraph line="189" number="398"><bold>Tadassatthīti vī ca</bold>.</paragraph>
<paragraph line="190">Paṭhamāvibhatyantā ‘‘tadassa atthi, tasmiṃ vā vijjati’’ iccetesvatthesu <bold>vī</bold>paccayo hoti. <bold>Medhāmāyā</bold>saddehi cāyaṃ. Medhāvī, medhāvino. Itthiyaṃ <bold>ī</bold>kārantattā ‘‘patibhikkhurājīkārantehi inī’’ti <bold>inī,</bold>medhāvinī, medhāviniyo. Napuṃsake medhāvi kulaṃ. Evaṃ māyāvī, māyāvinī, māyāvi cittaṃ.</paragraph>
<paragraph line="191"><bold>Ca</bold>ggahaṇena <bold>so i lava ālā</bold>dippaccayā ca. Yathā – sumedhā yassa atthi, tasmiṃ vā vijjatīti sumedhaso, rassattaṃ. Evaṃ lomaso. Picchaṃ assa atthi, tasmiṃ <pageBreak edition="M" number="0.0243" />vā vijjatīti picchilo. Evaṃ phenilo, tuṇḍilo, jaṭilo. Kesā assa atthīti kesavo, vācālo iccādi.</paragraph>
<paragraph line="192">‘‘Tapo assa atthi, tasmiṃ vā vijjatī’’ti viggahe –</paragraph>
<paragraph line="193">‘‘Tadassatthī’’ti adhikāro.</paragraph>
<paragraph line="194" number="399"><bold>Tapādito sī</bold>.</paragraph>
<paragraph line="195"><bold>Tapa</bold>iccevamādito <bold>sī</bold>paccayo hoti ‘‘tadassatthi’’ iccetasmiṃ atthe. Sassa dvibhāvo. Tapassī, tapassino, tapassinī, tapassi. Evaṃ tejassī, yasassī, manassī, payassī.</paragraph>
<paragraph line="196">‘‘Daṇḍo assa atthi, tasmiṃ vā vijjatī’’ti viggahe –</paragraph>
<paragraph line="197" number="400"><bold>Daṇḍādito ikaī</bold>.</paragraph>
<paragraph line="198"><bold>Ādi</bold>saddoyaṃ pakārattho, <bold>daṇḍa</bold>iccevamādito avaṇṇantā <bold>ika ī</bold>iccete paccayā honti ‘‘tadassatthi’’ iccetasmiṃ atthe. Daṇḍiko, daṇḍī, daṇḍino, daṇḍinī. Evaṃ māliko, mālī, mālinī, chattiko, chattī, rūpiko, rūpī, kesiko, kesī, saṅghī, ñāṇī, hatthī iccādi.</paragraph>
<paragraph line="199" number="401"><bold>Madhvādito ro</bold>.</paragraph>
<paragraph line="200"><bold>Madhu</bold>ādito <bold>ra</bold>ppaccayo hoti ‘‘tadassatthī’’ti atthe. Madhu assa atthi, tasmiṃ vā vijjatīti madhuro guḷo, madhurā sakkharā, madhuraṃ khīraṃ, kuñjā hanū etassa santīti kuñjaro, sabbasmiṃ <pageBreak edition="M" number="0.0244" />vattabbe mukhamassa atthīti mukharo, susi assa atthīti susiro. Evaṃ ruciro, nagaro.</paragraph>
<paragraph line="201">‘‘Guṇo assa atthi, tasmiṃ vā vijjatī’’ti viggahe –</paragraph>
<paragraph line="202" number="402"><bold>Guṇāditovantu</bold>.</paragraph>
<paragraph line="203"><bold>Guṇa</bold>iccevamādito <bold>vantu</bold>ppaccayo hoti ‘‘tadassa atthī’’ti atthe. Vibhattilope, nāmabyapadese ca kate <bold>syā</bold>dyuppatti. Guṇavantu <bold>si,</bold>‘‘savibhattissa, ntussā’’ti adhikicca ‘‘ā simhī’’ti <bold>ā</bold>ttaṃ, guṇavā puriso, sesaṃ ñeyyaṃ. Evaṃ gaṇavā, kulavā iccādayo. Itthiyaṃ ‘‘ṇava ṇika ṇeyyaṇantūhī’’ti īpaccayo, ‘‘vā’’ti vattamāne ‘‘ntussa tamīkāre’’ti <bold>ta</bold>kāro, guṇavatī, guṇavantī iccādi. Napuṃsake ‘‘aṃ napuṃsake’’ti savibhattissa ntussa <bold>a</bold>mādeso, guṇavaṃ iccādi.</paragraph>
<paragraph line="204">‘‘Sati assa atthi, tasmiṃ vā vijjatī’’ti viggahe –</paragraph>
<paragraph line="205">‘‘Tadassatthī’’ti vattate.</paragraph>
<paragraph line="206" number="493"><bold>Satyādīhi mantu</bold>.</paragraph>
<paragraph line="207"><bold>Sati</bold>iccevamādīhi avaṇṇantarahitehi paṭhamāvibhatyantehi liṅgehi <bold>mantu</bold>ppaccayo hoti ‘‘tadassatthī’’ti atthe. Sesaṃ <bold>guṇava</bold>ntusamaṃ. Satimā, satimatī, satimantī, satimaṃ. Evaṃ dhitimā, gatimā iccādayo.</paragraph>
<paragraph line="208">Tathā ‘‘āyu assa atthīti <bold>āyu mantu’’</bold>iccatra –</paragraph>
<paragraph line="209" number="404"><bold>Āyussukārāsamantumhi</bold><pageBreak edition="M" number="0.0245" />.</paragraph>
<paragraph line="210">Āyussa ukāro <bold>asa</bold>hoti <bold>mantu</bold>mhīti asādeso. Āyasmā, sesaṃ samaṃ. Gāvo assa santīti gomā, gomanto, gomatī, gomantī, gomaṃ kulaṃ iccādi.</paragraph>
<paragraph line="211">‘‘Saddhā assa atthī’’ti viggahe –</paragraph>
<paragraph line="212" number="405"><bold>Saddhādito ṇa</bold>.</paragraph>
<paragraph line="213"><bold>Saddhā paññā</bold>iccevamādito <bold>ṇa</bold>ppaccayo hoti ‘‘tadassatthi’’iccetasmiṃ atthe. Saddho puriso, saddhā kaññā, saddhaṃ kulaṃ. Evaṃ pañño, amaccharo, tathā buddhaṃ, buddhi assa atthīti buddho iccādi.</paragraph>
<centered line="214">Assatthitaddhitaṃ.</centered>
<subhead line="215">Saṅkhyātaddhita</subhead>
<paragraph line="216">‘‘Pañcannaṃ pūraṇo’’ti viggahe –</paragraph>
<paragraph line="217" number="406"><bold>Saṅkhyāpūraṇe mo</bold>.</paragraph>
<paragraph line="218">Pūrayati saṅkhyā anenāti pūraṇo, saṅkhyāya pūraṇo <bold>saṅkhyāpūraṇo,</bold>tasmiṃ saṅkhyāpūraṇatthe chaṭṭhiyantato <bold>ma</bold>ppaccayo hoti. Pañcamo, pañcannaṃ pūraṇī pañcamī, ‘‘nadādito vā ī’’ti īpaccayo. ‘‘Itthiyamato āpaccayo’’ti <bold>ā</bold>paccayo, pañcamā vīriyapāramī, pañcamaṃ jhānaṃ. Evaṃ sattamo, sattamī, sattamā, sattamaṃ, aṭṭhamo, aṭṭhamī, aṭṭhamā, aṭṭhamaṃ, navamo <pageBreak edition="M" number="0.0246" />, navamī, navamā, navamaṃ, dasamo, dasamī, dasamā, dasamaṃ iccādi.</paragraph>
<paragraph line="219">‘‘Saṅkhyāpūraṇe’’ti adhikāro.</paragraph>
<paragraph line="220" number="407"><bold>Catucchehi thaṭhā</bold>.</paragraph>
<paragraph line="221"><bold>Catucha</bold>iccetehi <bold>thaṭha</bold>iccete paccayā honti saṅkhyāpūraṇatthe. Catunnaṃ pūraṇo catuttho, dvittaṃ, catutthī, catutthā, catutthaṃ, channaṃ pūraṇo chaṭṭho, chaṭṭhī, chaṭṭhā, chaṭṭhaṃ, chaṭṭho eva chaṭṭhamo.</paragraph>
<paragraph line="222">Chāhaṃ, chaḷāyatanaṃ iccatra –</paragraph>
<paragraph line="223" number="408"><bold>Sa chassa vā</bold>.</paragraph>
<paragraph line="224"><bold>Cha</bold>ssa <bold>sa</bold>kārādeso hoti vā saṅkhyāne. Chāhamassa jīvitaṃ sāhaṃ, chāhaṃ vā, saḷāyatanaṃ.</paragraph>
<paragraph line="225">‘‘Dvinnaṃ pūraṇo’’ti viggahe –</paragraph>
<paragraph line="226" number="409"><bold>Dvitīhi tiyo</bold>.</paragraph>
<paragraph line="227"><bold>Dviti</bold>iccetehi <bold>tiya</bold>ppaccayo hoti saṅkhyāpūraṇatthe. Vipariṇāmena ‘‘dvi tiṇṇa’’nti vattamāne –</paragraph>
<paragraph line="228" number="410"><bold>Tiye dutāpi ca</bold>.</paragraph>
<paragraph line="229"><bold>Dviti</bold>iccetesaṃ <bold>duta</bold>iccādesā honti <bold>tiya</bold>ppaccaye pare. Dutiyo puriso, dutiyā, dutiyaṃ. Evaṃ tiṇṇaṃ pūraṇo tatiyo, tatiyā, tatiyaṃ. <bold>Api</bold>ggahaṇena aññatthāpi <bold>dvi</bold>saddassa <bold>du</bold>ādeso hoti, <bold>ca</bold>saddena <bold>di</bold>ca. Dve rattiyo durattaṃ, duvidhaṃ, duvaṅgaṃ, dirattaṃ, diguṇaṃ, digu.</paragraph>
<paragraph line="230" number="411"><bold>Tesamaḍḍhūpapadena aḍḍhuḍḍhadivaḍḍhadiyaḍḍhaḍḍhatiyā</bold>.</paragraph>
<paragraph line="231">Tesaṃ catutthadutiyatatiyānaṃ aḍḍhūpapadānaṃ aḍḍhūpapadena saha <bold>aḍḍhuḍḍhadivaḍḍhadiyaḍḍhaaḍḍhatiyā</bold>desā honti.</paragraph>
<paragraph line="232">Ettha ca –</paragraph>
<gatha1 line="233">Aḍḍhūpapadapādāna-sāmatthā aḍḍhapubbakā;</gatha1>
<gathalast line="234"><bold>Tesaṃ</bold>saddena gayhante, catutthadutiyādayo.</gathalast>
<paragraph line="235">Aḍḍhena catuttho aḍḍhuḍḍho, aḍḍhena dutiyo divaḍḍho, diyaḍḍho, aḍḍhena tatiyo aḍḍhatiyo.</paragraph>
<paragraph line="236">‘‘Ekañca dasa cā’’ti atthe dvandasamāse, ‘‘ekena adhikā dasā’’ti atthe tappurisasamāse vā kate ‘‘saṅkhyāne’’ti vattamāne ‘‘dvekaṭṭhānamākāro vā’’ti <bold>ā</bold>ttaṃ. Vavatthitavibhāsatthoyaṃ <bold>vā</bold>saddo.</paragraph>
<paragraph line="237">Tena cettha –</paragraph>
<gatha1 line="238">Dvekaṭṭhānaṃ dase niccaṃ, dvissā’navutiyā navā;</gatha1>
<gathalast line="239">Itaresa’masantañca, āttaṃ dīpeti <bold>vā</bold>suti.</gathalast>
<paragraph line="240">‘‘Ekādito dasara saṅkhyāne’’ti rattaṃ.</paragraph>
<gatha1 line="241"><bold>Rā</bold>deso vaṇṇamattattā, vaṇṇamattappasaṅgipi;</gatha1>
<gathalast line="242">Siyā dasassa dasseva, nimittāsannabhāvato.</gathalast>
<paragraph line="243">Tato bahuvacanaṃ yo, ‘‘pañcādīnamakāro’’ti savibhattissa antassa <bold>a</bold>ttaṃ. Ekārasa, ekādasa, liṅgattayepi samānaṃ.</paragraph>
<paragraph line="244">‘‘Vā’’ti vattate.</paragraph>
<paragraph line="245" number="412"><bold>Ekādito</bold><pageBreak edition="M" number="0.0248" /><bold>dasassī</bold>.</paragraph>
<paragraph line="246"><bold>E</bold>kādito parassa <bold>dasa</bold>ssa ante īpaccayo hoti vā pūraṇatthe.</paragraph>
<gatha1 line="247">Dasassa paccayāyogā, laddhamanteti atthato;</gatha1>
<gathalast line="248">Tadantassa sabhāvena, itthiyaṃyeva sambhavo.</gathalast>
<paragraph line="249">Ekādasannaṃ pūraṇī <bold>e</bold>kādasī, aññatra ekādasamo, ekādasamaṃ.</paragraph>
<paragraph line="250">Dve ca dasa ca, dvīhi vā adhikā dasāti ‘‘dvi dasa’’iccatra ‘‘vā’’ti vattate.</paragraph>
<paragraph line="251">‘‘Vīsati dasesu bā dvissa tū’’ti <bold>bā</bold>deso, <bold>da</bold>ssa <bold>rā</bold>deso. Bārasa, aññatra <bold>ā</bold>ttaṃ, dvādasa. Dvādasannaṃ pūraṇo bārasamo, dvādasamo, dvādasī.</paragraph>
<paragraph line="252">Tayo ca dasa ca, tīhi vā adhikā dasāti terasa, ‘‘tesu vuddhi lopā’’dinā <bold>ti</bold>ssa <bold>te</bold>ādaso ānavutiyā, terasamo, terasī.</paragraph>
<paragraph line="253">Cattāro ca dasa ca, catūhi vā adhikā dasāti catuddasa iccatra ‘‘gaṇane dasassā’’ti ca vattamāne ‘‘catūpapadassa lopo tuttarapadādi cassa cucopi navā’’ti <bold>tu</bold>lopo, <bold>cuco</bold>ca. Cuddasa, coddasa, catuddasa. Cuddasamo, catuddasamo, cakuddasī, cātuddasī vā.</paragraph>
<paragraph line="254">Pañca ca dasa ca, pañcahi vā adhikā dasāti pañcadasa, ‘‘tesu vuddhi lopā’’dinā pañcasaddassa dasa vīsesu <bold>pannapaṇṇa</bold>ādesāpi, ‘‘aṭṭhādito cā’’ti rattaṃ. Pannarasa, pañcadasa. Pannarasamo, pañcadasamo, pannarasī, pañcadasī.</paragraph>
<paragraph line="255">‘‘Cha <pageBreak edition="M" number="0.0249" />ca dasa ca, chahi vā adhikā dasā’’ti samāse kate ‘‘chassā’’ti vattamāne ‘‘dase so niccañcā’’ti <bold>so,</bold>‘‘saṅkhyānaṃ, vā’’ti ca vattate, ‘‘la darāna’’nti lattaṃ, vavatthitavibhāsatthoyaṃ <bold>vā</bold>saddo.</paragraph>
<gatha1 line="256">Ḷo niccaṃ soḷase dassa, cattālīse ca terase;</gatha1>
<gathalast line="257">Aññatra na ca hotāyaṃ, vavatthitavibhāsato.</gathalast>
<paragraph line="258">Laḷānamaviseso kvaci, soḷasa. Teḷasa, cattālīsaṃ, cattārīsaṃ. Soḷasamo, soḷasī.</paragraph>
<paragraph line="259">‘‘Vā, dasara saṅkhyāne’’ti adhikicca ‘‘aṭṭhādito cā’’ti rattaṃ. Aṭṭhārasa, aṭṭhādasa, <bold>ā</bold>ttaṃ. Aṭṭhārasannaṃ pūraṇo aṭṭhārasamo, aṭṭhādasamo. Evaṃ sattarasa, sattadasa. Sattarasamo, sattadasamo.</paragraph>
<paragraph line="260"><bold>Aṭṭhādito</bold>ti kimatthaṃ? Catuddasa.</paragraph>
<paragraph line="261">Ekena ūnā vīsatīti tappuriso, ekūnavīsati. Ekūnavīsatādayo ānavutiyā <bold>e</bold>kavacanantā, itthiliṅgā ca daṭṭhabbā, te ca saṅkhyāne, saṅkhyeyye ca vattante, yadā <bold>saṅkhyāne</bold>vattante, tadā bhikkhūnamekūnavīsati tiṭṭhati, bhoti bhikkhūnamekūnavīsati tiṭṭhatu, bhikkhūnamekūnavīsatiṃ passa, bhikkhūnamekūnavīsatiyā kataṃ iccādi.</paragraph>
<paragraph line="262"><bold>Saṅkhyeyye</bold>pana ekūnavīsati bhikkhavo tiṭṭhanti, bhonto ekūnavīsati bhikkhavo tiṭṭhatha, ekūnavīsatiṃ bhikkhū passa, ekūnavīsatiyā bhikkhūhi kataṃ iccādi. Evaṃ vīsatādīsupi yojetabbaṃ, ekūnavīsatiyā pūraṇo ekūnavīsatimo.</paragraph>
<paragraph line="263">Dasa ca dasa cāti atthe dvandasamāsaṃ katvā ‘‘dasadasā’’ti vattabbe ‘‘sarūpānamekasesvasaki’’nti ekasese kate <pageBreak edition="M" number="0.0250" /><bold>dasa</bold>saddato paṭhamābahuvacanaṃ <bold>yo</bold>. ‘‘Dasa yo’’itīdha –</paragraph>
<paragraph line="264" number="413"><bold>Gaṇane dasassa dviti catu pañca cha satta aṭṭhanavakānaṃ vīti cattāra paññā cha sattāsa navā yosu yonañcī samāsaṃ ṭhiri tītuti</bold>.</paragraph>
<paragraph line="265">Gaṇane dasassa sambandhīnaṃ <bold>dvika tika catukka pañcaka chakkasattaka aṭṭhaka navakānaṃ</bold>katekasesānaṃ yathākkamaṃ <bold>vīti cattāra paññā cha satta asa nava</bold>iccādesā honti <bold>yo</bold>su paresu, yonañca <bold>īsaṃ āsaṃ ṭhi riti īti uti</bold>iccete ādesā hontīti dvidasatthavācakassa <bold>dasa</bold>ssa <bold>vī</bold>ādeso hoti, <bold>yo</bold>vacanassa <bold>īsa</bold>ñca, saralopādi.</paragraph>
<paragraph line="266">‘‘Saṅkhyānaṃ, vā, ante’’ti ca vattate.</paragraph>
<paragraph line="267" number="414"><bold>Ti ca</bold>.</paragraph>
<paragraph line="268">Tāsaṃ saṅkhyānamante <bold>ti</bold>kārāgamo hoti vā. Vavatthitavibhāsatthoyaṃ <bold>vā</bold>saddo.</paragraph>
<gatha1 line="269">Vibhāsā vīsa tiṃsāna-mante hoti tiāgamo;</gatha1>
<gathalast line="270">Aññattha na ca hoteva, vavatthitavibhāsato.</gathalast>
<paragraph line="271">‘‘Byañjane cā’’ti niggahītalopo, puna taddhitattā nāmabyapadese <bold>syā</bold>dyuppatti. Bhikkhūnaṃ vīsati, vīsaṃ vā, vīsati bhikkhū, vīsaṃ vā iccādi. Vīsatimo. Tathā ekavīsati kusalacittāni, ekavīsaṃ vā. Ekavīsatimo. Bāvīsati, bāvīsaṃ vā. Bāvīsatimo. Dvāvīsati, dvāvīsaṃ vā. Dvāvīsatimo. Tevīsati, tevīsaṃ vā. Tevīsatimo. Catuvīsati, catuvīsaṃ vā. Catuvīsatimo. Paṇṇavīsati, paṇṇavīsaṃ vā. Paṇṇavīsatimo. Pañcavīsati, pañcavīsaṃ vā. Pañcavīsatimo. Chabbīsati <pageBreak edition="M" number="0.0251" />, chabbīsaṃ vā. Chabbīsatimo. Sattavīsati, sattavīsaṃ vā. Sattavīsatimo. Aṭṭhavīsati, aṭṭhavīsaṃ vā. Aṭṭhavīsatimo. Ekūnatiṃsati, ekūnatiṃsaṃvā. Ekūnatiṃsatimo.</paragraph>
<paragraph line="272">Dasa ca dasa ca dasa cāti ‘‘dasa dasa dasā’’ti vattabbe ekasese kate ‘‘gaṇane dasassā’’tiādinā <bold>tiīsa</bold>mādesā, ‘‘kvacā’’dinā rassattaṃ, niggahītāgamo ca, sesaṃ vīsatisamaṃ. Tiṃsati, tiṃsaṃ, tiṃsa vassāni, niggahītalopo, tiṃsaṃ, tiṃsāya iccādi. Ekatiṃsati, ekatiṃsaṃ vā, bāttiṃsaṃ, dvattiṃsaṃ, tettiṃsaṃ iccādi.</paragraph>
<paragraph line="273">Catudasatthavācakassa katekasesassa <bold>da</bold>sassa <bold>cattāra, yo</bold>vacanassa <bold>īsaṃ,</bold>cattālīsaṃ, ‘‘la darāna’’nti rassa <bold>la</bold>ttaṃ, tālīsaṃ vā. Cattālīsatimo. Ekacattālīsaṃ, dvācattālīsaṃ, dvicattālīsaṃ, tecattālīsaṃ, ticattālīsaṃ iccādi.</paragraph>
<paragraph line="274">Pañcadasatthavācakassa <bold>dasa</bold>ssa <bold>paññā, yo</bold>vacanassa <bold>āsa</bold>ñca. Paññāsaṃ, ‘‘tesu vuddhi lopā’’dinā <bold>paṇṇā</bold>deso, paṇṇāsaṃ vā. Ekapaññāsaṃ, dvepaññāsaṃ, dvipaññāsaṃ.</paragraph>
<paragraph line="275">Chadasatthavācakassa <bold>dasa</bold>ssa <bold>cha, yo</bold>vacanassa <bold>ṭhi</bold>ādeso, ‘‘sa chassa vā’’ti <bold>sa</bold>kārādeso, saṭṭhi, dvāsaṭṭhi, dvesaṭṭhi, dvisaṭṭhi, tesaṭṭhi, tisaṭṭhi.</paragraph>
<paragraph line="276">Sattadasatthavācakassa <bold>dasa</bold>ssa <bold>satta, yo</bold>vacanassa ri, <bold>ti</bold>ca. Sattari, sattati, dvāsattari, dvāsattati, dvisattari, disattati, tesattati, tisattati iccādi.</paragraph>
<paragraph line="277">Aṭṭhadasatthavācakassa <bold>dasa</bold>ssa <bold>asa, yo</bold>vacanassa <bold>īti</bold>ādeso ca. Asīti, ekāsīti, dveasīti, teasīti, caturāsīti, ‘‘kvacā’’dinā dīgho.</paragraph>
<paragraph line="278">Navadasatthavācakassa <pageBreak edition="M" number="0.0252" /><bold>dasa</bold>ssa <bold>nava, yo</bold>vacanassa <bold>uti</bold>ca, navuti, dvānavuti, dvenavuti, dvinavuti, tenavuti, tinavuti, catunavuti, channavutiyā, channavutīnaṃ pāsaṇḍānaṃ.</paragraph>
<paragraph line="279">‘‘Gaṇane, dasassā’’ti ca vattate.</paragraph>
<paragraph line="280" number="415"><bold>Dasadasakaṃ sataṃ dasakānaṃ sataṃ sahassañca yomhi</bold>.</paragraph>
<paragraph line="281">Gaṇane pariyāpannassa dasadasakatthavācakassa <bold>dasa</bold>saddassa <bold>sataṃ</bold>hoti, satadasakatthavācakassa <bold>dasa</bold>ssa <bold>sahassaṃ</bold>hoti <bold>yo</bold>mhi. Iminā nipātanena <bold>yo</bold>lopo, taddhitattā puna nāmabyapadese <bold>syā</bold>dyuppatti, niggahītassa lopo, ‘‘si’’nti <bold>a</bold>mādeso, yojanānaṃ sataṃ, sahassaṃ. Sataṃ napuṃsakamekavacanantañca, tathā sahassaṃ, vaggabhede sabbattha bahuvacanampi bhavati. Dve vīsatiyo. Evaṃ tiṃsādīsupi, dve satāni, bahūni satāni, dve sahassāni, bahūni sahassāni.</paragraph>
<paragraph line="282">Satassa dvikanti atthe chaṭṭhītappurisaṃ katvā ‘‘sataṃ dvika’’nti vattabbe ‘‘dvikādīnaṃ taduttarapadānañca nipaccante’’ti vuttiyaṃ vacanato iminā nipātanena uttarapadassa pubbanipāto, <bold>ka</bold>kāralopo ca hoti. Dvisataṃ. Evaṃ satassa tikaṃ tisataṃ, tathā catusataṃ, pañcasataṃ, chasataṃ, sattasataṃ, aṭṭhasataṃ, navasataṃ, dasasataṃ sahassaṃ hoti. Atha vā dve satāni dvisatanti digusamāso. Evaṃ tisataṃ, catusataṃ iccādi.</paragraph>
<paragraph line="283" number="416"><bold>Yāva taduttari dasaguṇitañca</bold>.</paragraph>
<paragraph line="284">Yāva tāsaṃ saṅkhyānamuttari, tāva dasaguṇitañca kātabbaṃ, ettha <bold>da</bold>kāro sandhijo. Yathā – dasassa gaṇanassa dasaguṇitaṃ <pageBreak edition="M" number="0.0253" />sataṃ hoti, satassa dasaguṇitaṃ sahassaṃ, sahassassa dasaguṇitaṃ dasasahassaṃ, idaṃ <bold>nahuta</bold>ntipi vuccati, dasasahassassa dasaguṇitaṃ satasahassaṃ, taṃ <bold>lakkha</bold>ntipi vuccati, satasahassassa dasaguṇitaṃ dasasatasahassaṃ.</paragraph>
<paragraph line="285">‘‘Yadanupapannā nipātanā sijjhantī’’ti vattate.</paragraph>
<paragraph line="286" number="417"><bold>Sakanāmehi</bold>.</paragraph>
<paragraph line="287">Yāsaṃ pana saṅkhyānaṃ aniddiṭṭhanāmadheyyānaṃ yāni rūpāni, tāni sakehi nāmehi nipaccante. Satasahassānaṃ sataṃ koṭi, itthiliṅgā, ekavacanantā ca, vaggabhede bahuvacanañca bhavati, koṭisatasahassānaṃ sataṃ pakoṭi, pakoṭisatasahassānaṃ sataṃ koṭippakoṭi. Evaṃ nahutaṃ, ninnahutaṃ, akkhobhinī, bindu, abbudaṃ, nirabbudaṃ, ahahaṃ, ababaṃ, aṭaṭaṃ, sogandhikaṃ, uppalaṃ, kumudaṃ, puṇḍarīkaṃ, padumaṃ, kathānaṃ, mahākathānaṃ, asaṅkhyeyyanti.</paragraph>
<gatha1 line="288">Iccevaṃ ṭhānato ṭhānaṃ, satalakkhaguṇaṃ mataṃ;</gatha1>
<gathalast line="289">Koṭippabhutinaṃ vīsa-saṅkhyānañca yathākkamaṃ.</gathalast>
<paragraph line="290">‘‘Dve parimāṇāni etassā’’ti viggahe –</paragraph>
<paragraph line="291" number="418"><bold>Dvādito konekatthe ca</bold>.</paragraph>
<paragraph line="292"><bold>Dvi</bold>iccevamādito gaṇanato <bold>ka</bold>ppaccayo hoti anekatthe. Dviko rāsi dvikaṃ. Evaṃ tikaṃ, catukkaṃ, pañcakaṃ, chakkaṃ, sattakaṃ, aṭṭhakaṃ, navakaṃ, dasakaṃ, paṇṇāsakaṃ, satakaṃ, sahassakaṃ iccādi.</paragraph>
<centered line="293">Saṅkhyātaddhitaṃ.</centered>
<subhead line="294">Abyayataddhita</subhead>
<paragraph line="295">‘‘Ekasmiṃ <pageBreak edition="M" number="0.0254" />vāre bhuñjati, dvivāre bhuñjatī’’ti viggahe –</paragraph>
<paragraph line="296" number="419"><bold>Ekādito sakissa kkhattuṃ</bold>.</paragraph>
<paragraph line="297"><bold>Ekadviti</bold>iccevamādito gaṇanato sakissa ṭhāne vāratthe <bold>kkhattuṃ</bold>paccayo hoti. Ekakkhattuṃ, dvikkhattuṃ bhuñjati, ‘‘sabbāsamāvuso’’tiādinā <bold>si</bold>lopo. Evaṃ tikkhattuṃ, catukkhattuṃ, pañcakkhattuṃ, chakkhattuṃ, sattakkhattuṃ, aṭṭhakkhattuṃ, navakkhattuṃ, dasakkhattuṃ, satakkhattuṃ, sahassakkhattuṃ, bahukkhattuṃ, katikkhattuṃ.</paragraph>
<paragraph line="298">‘‘Ekena vibhāgenā’’ti viggahe –</paragraph>
<paragraph line="299">Maṇḍūkagatiyā <bold>saṅkhyā</bold>ggahaṇamanuvattate.</paragraph>
<paragraph line="300" number="420"><bold>Vibhāge dhā ca</bold>.</paragraph>
<paragraph line="301">Vibhāgatthe ekādisaṅkhyāto <bold>dhā</bold>paccayo hoti. <bold>Ca</bold>saddena <bold>eka</bold>dvito <bold>jjha</bold>ca, <bold>suttā</bold>dito <bold>so</bold>ca. Ekadhā. Dvīhi vibhāgehi dvidhā, dudhā vā, dvedhā. Tīhi vibhāgehi tidhā, tedhā vā, ‘‘tesu vuddhī’’tiādinā ikārassekāro. Evaṃ catudhā, pañcadhā, chadhā, sattadhā, aṭṭhadhā, navadhā, dasadhā, satadhā, sahassadhā, katidhā, bahudhā.</paragraph>
<paragraph line="302">Jjhappaccaye ekadhā karotīti ekajjhaṃ. Evaṃ dvejjhaṃ.</paragraph>
<paragraph line="303"><bold>So</bold>paccaye suttena vibhāgena suttaso. Evaṃ byañjanaso, padaso, atthaso, bahuso, sabbākārena sabbaso <pageBreak edition="M" number="0.0255" />, upāyaso, hetuso, ṭhānaso, yoniso.</paragraph>
<paragraph line="304" number="421"><bold>Sabbanāmehi pakāravacane tu thā</bold>.</paragraph>
<paragraph line="305">Sabbanāmehi pakāravacanatthe <bold>thā</bold>paccayo hoti, <bold>tu</bold>saddena <bold>thattā</bold>paccayo ca. Sāmaññassa bhedako viseso pakāro, tassābhidhāneti attho, so pakāro tathā, taṃ pakāraṃ tathā, tena pakārena tathā, yena pakārena yathā. Evaṃ sabbathā, aññathā, itarathā, ubhayathā, <bold>thattā</bold>paccaye tena pakārena tathattā. Evaṃ yathattā, aññathattā.</paragraph>
<paragraph line="306">Ko pakāroti atthe –</paragraph>
<paragraph line="307" number="422"><bold>Kimimehi thaṃ</bold>.</paragraph>
<paragraph line="308"><bold>Kiṃima</bold>iccetehi <bold>thaṃ</bold>paccayo hoti pakāravacanatthe. ‘‘Kissa ka ve cā’’ti ettha <bold>ca</bold>saddena <bold>ki</bold>ssa <bold>kā</bold>deso. Kathaṃ, kaṃ pakāraṃ kathaṃ, kena pakārena kathaṃ, ayaṃ pakāro itthaṃ, imaṃ pakāraṃ itthaṃ. Anena pakārena itthaṃ, ‘‘imassi thaṃ dāniha to dhesu cā’’ti <bold>ima</bold>saddassa <bold>i</bold>kāro, dvittaṃ. Ettha hi <bold>kkhattuṃ</bold>ādi<bold>thaṃ</bold>pariyosānappaccayantānaṃ abyayataddhitattā nāmabyapadesaṃ katvā vibhattimhi kate ‘‘sabbāsamāvuso’’tiādinā vibhattilopo, ‘‘kvaci to pañcamyatthe’’tiādinā vutta<bold>to</bold>ādippaccayantā ca idheva <bold>a</bold>byayataddhite saṅgayhanti.</paragraph>
<paragraph line="309" number="423"><bold>Yadanupapannā</bold><pageBreak edition="M" number="0.0256" /><bold>nipātanā sijjhanti</bold>.</paragraph>
<paragraph line="310">Ye saddā lakkhaṇena anupapannā <bold>a</bold>niddiṭṭhalakkhaṇā akkharādito, nāmopasagganipātato vā samāsataddhitādito vā, te nipātanā sijjhanti.</paragraph>
<paragraph line="311">Taddhitato tāva –</paragraph>
<gatha1 line="312">Imasmā jja siyā kāle, samānāparato jju ca;</gatha1>
<gathalast line="313">Imasaddassa’kāro ca, samānassa ca so siyā.</gathalast>
<paragraph line="314">Imasmiṃ kāle, imasmiṃ divase vā ajja, samāne kāle sajju, aparasmiṃdivase aparajju. Nipātehi <bold>bhavatthe tana</bold>ppaccayo. Ajja bhavaṃ ajjatanaṃ, ajja bhavā ajjatanī, sve bhavaṃ svātanaṃ. Evaṃ purātanaṃ, hiyyo bhavaṃ hiyyattanaṃ, hiyyo bhavā hiyyattanī iccādi.</paragraph>
<centered line="315">Abyayataddhitaṃ.</centered>
<gatha1 line="316">Sāmaññavuttibhāvatthā-byayato taddhitaṃ tidhā;</gatha1>
<gathalast line="317">Tatrādi catudhāpaccā-nekatthassatthisaṅkhyāto.</gathalast>
<centered line="318">Iti padarūpasiddhiyaṃ taddhitakaṇḍo</centered>
<centered line="319">Pañcamo.</centered>
</body>
</document>