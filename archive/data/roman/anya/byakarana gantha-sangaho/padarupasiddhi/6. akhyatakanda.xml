<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/e0805n.nrf5.xml</normativeSource>
    <archivePath>roman/anya/byakarana gantha-sangaho/padarupasiddhi/6. akhyatakanda.xml</archivePath>
    <baseFileName>6. akhyatakanda</baseFileName>
    <titlePath>6. Ākhyātakaṇḍa - Padarūpasiddhi - Byākaraṇa gantha-saṅgaho - Anya</titlePath>
    <versions>
    </versions>
  </metadata>
  <content>
    <chapter line="1">6. Ākhyātakaṇḍa</chapter>
    <subhead line="2">Bhūvādigaṇa</subhead>
    <subhead line="3">Vibhattividhāna</subhead>
    <paragraph line="4">Atha <pageBreak edition="M" number="0.0257" /> ākhyātavibhattiyo kriyāvācīhi dhātūhi parā vuccante.</paragraph>
    <paragraph line="5">Tattha kriyaṃ ācikkhatīti <bold>ākhyātaṃ,</bold> kriyāpadaṃ. Vuttañhi ‘‘kālakārakapurisaparidīpakaṃ kriyālakkhaṇamākhyātika’’nti. Tattha <bold>kālo</bold>ti atītādayo, <bold>kāraka</bold>miti kammakattubhāvā, <bold>purisā</bold>ti paṭhamamajjhimuttamā, <bold>kriyā</bold>ti gamanapacanādiko dhātvattho, kriyālakkhaṇaṃ saññāṇaṃ etassāti <bold>kriyālakkhaṇaṃ,</bold> atiliṅgañca.</paragraph>
    <paragraph line="6">Vuttampi cetaṃ –</paragraph>
    <gatha1 line="7">‘‘Yaṃ tikālaṃ tipurisaṃ, kriyāvāci tikārakaṃ;</gatha1>
    <gathalast line="8">Atiliṅgaṃ dvivacanaṃ, tadākhyātanti vuccatī’’ti.</gathalast>
    <paragraph line="9">Kālādivasena dhātvatthaṃ vibhajantīti <bold>vibhattiyo,</bold> tyādayo, tā pana vattamānā pañcamī sattamī parokkhāhiyyattanī ajjatanī bhavissantī kālātipatti cāti aṭṭhavidhā bhavanti.</paragraph>
    <paragraph line="10">Kriyaṃ dhārentīti <bold>dhātavo,</bold> bhūvādayo, khādidhātuppaccayantā ca, te pana atthavasā dvidhā bhavanti sakammakā, akammakā cāti. Tatra <bold>sakammakā</bold> ye dhātavokammāpekkhaṃ kriyaṃ vadanti, yathā – kaṭaṃ karoti, gāmaṃ gacchati, odanaṃ pacatītiādayo, <bold>akammakā</bold> ye kammanirapekkhaṃ kriyaṃ vadanti, yathā – acchati, seti, tiṭṭhatītiādayo.</paragraph>
    <paragraph line="11">Te <pageBreak edition="M" number="0.0258" /> pana sattavidhā bhavanti vikaraṇappaccayabhedena, kathaṃ? <bold>A</bold>vikaraṇā bhūvādayo. Niggahītapubbaka<bold>a</bold>vikaraṇā rudhādayo, <bold>ya</bold>vikaraṇā divādayo, ṇu<bold>ṇā uṇā</bold>vikaraṇā svādayo, <bold>nāppaṇhā</bold>vikaraṇā kiyādayo, <bold>oyira</bold>vikaraṇā tanādayo, sakatthe <bold>ṇe ṇaya</bold>ntā curādayoti.</paragraph>
    <paragraph line="12">Tattha paṭhamaṃ <bold>a</bold>vikaraṇesu bhūvādīsu dhātūsu paṭhamabhūtā akammakā <bold>bhū</bold>iccetasmā dhātuto <bold>tyā</bold>dayo parā yojīyante.</paragraph>
    <paragraph line="13"><bold>Bhū</bold>sattāyaṃ, ‘‘bhū’’iccayaṃ dhātu sattāyamatthe vattate, kriyāsāmaññabhūte bhavane vattateti attho.</paragraph>
    <paragraph line="14">‘‘Bhū’’iti ṭhite –</paragraph>
    <paragraph line="15" number="424"><bold>Bhūvādayo dhātavo</bold>.</paragraph>
    <paragraph line="16"><bold>Bhū</bold>iccevamādayo ye kriyāvācino saddagaṇā, te <bold>dhātu</bold>saññā honti. Bhū ādi yesaṃ te <bold>bhūvādayo,</bold> atha vā bhūvā ādī pakārā yesaṃ te <bold>bhūvādayo</bold>.</paragraph>
    <gatha1 line="17">Bhūvādīsu vakāroyaṃ, ñeyyo āgamasandhijo;</gatha1>
    <gathalast line="18">Bhūvāppakārā vā dhātū, sakammākammakatthato.</gathalast>
    <paragraph line="19">‘‘Kvaci dhātū’’tiādito ‘‘kvacī’’ti vattate.</paragraph>
    <paragraph line="20" number="425"><bold>Dhātussanto loponekassarassa</bold>.</paragraph>
    <paragraph line="21">Anekassarassa dhātussa anto kvaci lopo hoti.</paragraph>
    <paragraph line="22"><bold>Kvaci</bold>ggahaṇaṃ ‘‘mahīyati samatho’’tiādīsu nivattanatthaṃ, iti anekassarattābhāvā idha dhātvantalopo na hoti.</paragraph>
    <paragraph line="23">Tato <pageBreak edition="M" number="0.0259" /> dhātvādhikāravihitānekappaccayappasaṅge ‘‘vatticchānupubbikā saddappaṭipattī’’ti katvā vattamānavacanicchāyaṃ –</paragraph>
    <paragraph line="24" number="426"><bold>Vattamānā tianti, sitha, mima, teante, sevhe, emhe</bold>.</paragraph>
    <paragraph line="25"><bold>Tyā</bold>dayo dvādasa vattamānāsaññā hontīti <bold>tyādīnaṃ</bold> vattamānatthavisayattā <bold>vattamānā</bold>saññā.</paragraph>
    <paragraph line="26" number="427"><bold>Kāle</bold>.</paragraph>
    <paragraph line="27">Ayamadhikāro.</paragraph>
    <paragraph line="28">Ito paraṃ <bold>tyā</bold>divibhattividhāne sabbattha vattate.</paragraph>
    <paragraph line="29" number="428"><bold>Vattamānā paccuppanne</bold>.</paragraph>
    <paragraph line="30">Paccuppanne kāle gamyamāne vattamānāvibhatti hoti, <bold>kālo</bold>ti cettha kriyā, karaṇaṃ kāro, <bold>ra</bold>kārassa <bold>la</bold>kāro, kālo.</paragraph>
    <paragraph line="31">Tasmā –</paragraph>
    <gatha1 line="32">Kriyāya gamyamānāya, vibhattīnaṃ vidhānato;</gatha1>
    <gathalast line="33">Dhātūheva bhavantīti, siddhaṃ tyādivibhattiyo.</gathalast>
    <paragraph line="34">Idha pana kālassa atītānāgatapaccuppannāṇattiparikappakālābhipattivasena chadhā bhinnattā ‘‘paccuppanne’’ti viseseti. Taṃ taṃ kāraṇaṃ paṭicca uppanno <bold>paccuppanno,</bold> paṭiladdhasabhāvo, na tāva atītoti attho.</paragraph>
    <gatha1 line="35">Paccuppannasamīpepi, tabbohārūpacārato;</gatha1>
    <gathalast line="36">Vattamānā atītepi, taṃkālavacanicchayāti.</gathalast>
    <paragraph line="37">Tasmiṃ paccuppanne vattamānāvibhattiṃ katvā, tassā ṭhānāniyame ‘‘dhātuliṅgehi parā paccayā’’ti paribhāsato dhātuto <pageBreak edition="M" number="0.0260" /> paraṃ vattamānappaccaye katvā, tesamaniyamappasaṅgesati ‘‘vatticchānupubbikā saddappaṭipattī’’ti parassapadavacanicchāyaṃ –</paragraph>
    <paragraph line="38" number="429"><bold>Atha pubbāni vibhattīnaṃ cha parassapadāni</bold>.</paragraph>
    <paragraph line="39"><bold>Atha</bold> taddhitānantaraṃ vuccamānānaṃ sabbāsaṃ vattamānādīnaṃ aṭṭhavidhānaṃ vibhattīnaṃ yāni yāni pubbakāni <bold>cha</bold> padāni, tāni tāni atthato aṭṭhacattālīsamattāni <bold>parassapada</bold>saññāni hontītiādimhi channaṃ parassapadasaññā, parassatthāni padāni <bold>parassapadāni,</bold> tabbāhullato tabbohāro.</paragraph>
    <paragraph line="40">‘‘Dhātūhi ṇe ṇaya’’iccādito ‘‘dhātūhī’’ti vattamāne –</paragraph>
    <paragraph line="41" number="430"><bold>Kattari parassapadaṃ</bold>.</paragraph>
    <paragraph line="42"><bold>Kattari</bold>kārake abhidheyye sabbadhātūhi <bold>parassapadaṃ</bold> hotīti parassapadaṃ katvā, tassāpyaniyamappasaṅge vatticchāvasā –</paragraph>
    <paragraph line="43">Vipariṇāmena ‘‘parassapadānaṃ, attanopadāna’’nti ca vattate.</paragraph>
    <paragraph line="44" number="431"><bold>Dve dve paṭhamamajjhimuttamapurisā</bold>.</paragraph>
    <paragraph line="45">Tāsaṃ vibhattīnaṃ parassapadāna’mattanopadānañca <bold>dve dve</bold> vacanāni yathākkamaṃ <bold>paṭhamamajjhimuttamapurisa</bold>saññāni honti. Taṃ yathā? <bold>Ti anti</bold>iti paṭhamapurisā, <bold>si tha</bold>iti majjhimapurisā, <bold>mi ma</bold>iti uttamapurisā. Attanopadesupi <bold>te ante</bold>iti paṭhamapurisā, <bold>se vhe</bold>iti majjhimapurisā, <bold>e mhe</bold>iti uttamapurisā. Evaṃ sesāsu sattasu vibhattīsupi yojetabbanti <pageBreak edition="M" number="0.0261" />. Evaṃ aṭṭhavibhattivasena channavutividhe ākhyātapade dvattiṃsa dvattiṃsa paṭhamamajjhimauttamapurisā hontīti vattamānaparassapadādimhi dvinnaṃ paṭhamapurisasaññā.</paragraph>
    <paragraph line="46" number="432"><bold>Nāmamhi payujjamānepitulyādhikaraṇe paṭhamo</bold>.</paragraph>
    <paragraph line="47"><bold>Tumhāmha</bold>saddavajjite tulyādhikaraṇabhūte sādhakavācake nāmamhi payujjamānepi appayujjamānepi dhātūhi paṭhamapuriso hotīti paṭhamapurisaṃ katvā, tassāpyaniyamappasaṅge kriyāsādhakassa kattuno ekatte vattumicchite ‘‘ekamhi vattabbe ekavacana’’nti vattamānaparassapadapaṭhamapurisekavacanaṃ <bold>ti</bold>.</paragraph>
    <paragraph line="48">‘‘Paro, paccayo, dhātū’’ti ca adhikāro, ‘‘yathā kattari cā’’ti ito ‘‘kattarī’’ti vikaraṇappaccayavidhāne sabbattha vattate.</paragraph>
    <paragraph line="49" number="433"><bold>Bhūvādito a</bold>.</paragraph>
    <paragraph line="50"><bold>Bhū</bold>iccevamādito dhātugaṇato paro <bold>a</bold>paccayo hoti kattari vihitesu vibhattippaccayesu paresu. Sabbadhātukamhiyevāyamissate.</paragraph>
    <paragraph line="51">‘‘Asaṃyogantassa, vuddhī’’ti ca vattate.</paragraph>
    <paragraph line="52" number="434"><bold>Aññesu ca</bold>.</paragraph>
    <paragraph line="53">Kāritato aññesu paccayesu asaṃyogantānaṃ dhātūnaṃ vuddhi hoti. <bold>Ca</bold>ggahaṇena <bold>ṇu</bold>ppaccayassāpi vuddhi hoti. Ettha ca ‘‘ghaṭādīnaṃ vā’’ti ito <bold>vā</bold>saddo anuvattetabbo, so ca vavatthitavibhāsattho. Tena –</paragraph>
    <gatha1 line="54">Ivaṇṇuvaṇṇantānañca, lahūpantāna dhātunaṃ;</gatha1>
    <gathalast line="55">Ivaṇṇuvaṇṇānameva, vuddhi hoti parassa na.</gathalast>
    <gatha1 line="56">Yuvaṇṇānampi <pageBreak edition="M" number="0.0262" /> ya ṇu ṇā-nāniṭṭhādīsu vuddhi na;</gatha1>
    <gathalast line="57">Tudādissāvikaraṇe, na chetvādīsu vā siyā.</gathalast>
    <paragraph line="58">Tassāpyaniyamappasaṅge – ‘‘ayuvaṇṇānañcāyo vuddhī’’ti paribhāsato <bold>ū</bold>kāra<bold>sso</bold>kāro vuddhi.</paragraph>
    <paragraph line="59">Vipariṇāmena ‘‘dhātūna’’nti vattate.</paragraph>
    <paragraph line="60" number="435"><bold>O ava sare</bold>.</paragraph>
    <paragraph line="61"><bold>O</bold>kārassa dhātvantassa sare pare <bold>avā</bold>deso hoti. ‘‘Saralopo mādesa’’iccādinā saralopādimhi kate ‘‘naye paraṃ yutte’’ti paranayanaṃ kātabbaṃ.</paragraph>
    <paragraph line="62">So puriso sādhu bhavati, sā kaññā sādhu bhavati, taṃ cittaṃ sādhu bhavati.</paragraph>
    <paragraph line="63">Ettha hi –</paragraph>
    <gatha1 line="64">Kattunobhihitattāva, ākhyātena na kattari;</gatha1>
    <gathalast line="65">Tatiyā paṭhamā hoti, liṅgatthaṃ panapekkhiya.</gathalast>
    <paragraph line="66">Satipi kriyāyekatte kattūnaṃ bahuttā ‘‘bahumhi vattabbe bahuvacana’’nti vattamānaparassapadapaṭhamapurisabahuvacanaṃ <bold>anti,</bold> pure viya appaccayavuddhiavādesā, saralopādi. Te purisā bhavanti, appayujjamānepi bhavati, bhavanti.</paragraph>
    <paragraph line="67">‘‘Payujjamānepi, tulyādhikaraṇe’’ti ca vattate.</paragraph>
    <paragraph line="68" number="436"><bold>Tumhe majjhimo</bold>.</paragraph>
    <paragraph line="69">Tulyādhikaraṇabhūte <bold>tumha</bold>sadde payujjamānepi appayujjamānepi dhātūhi <bold>majjhima</bold>puriso hotīti vattamānaparassapadamajjhimapurisekavacanaṃ<bold>si,</bold> sesaṃ purimasamaṃ. Tvaṃ bhavasi, tumhe bhavatha, appayujjamānepi bhavasi, bhavatha.</paragraph>
    <paragraph line="70"><bold>Tulyādhikaraṇe</bold>ti <pageBreak edition="M" number="0.0263" /> kimatthaṃ? Tayā paccate odano.</paragraph>
    <paragraph line="71">Tasmiṃyevādhikāre –</paragraph>
    <paragraph line="72" number="437"><bold>Amhe uttamo</bold>.</paragraph>
    <paragraph line="73">Tulyādhikaraṇabhūte <bold>amha</bold>sadde payujjamānepi appayujjamānepi dhātūhi <bold>uttama</bold>puriso hotīti vattamānaparassapadauttamapurisekavacanaṃ <bold>mi, a</bold>ppaccayavuddhi<bold>avā</bold>desā.</paragraph>
    <paragraph line="74" number="438"><bold>Akāro dīghaṃ himimesu</bold>.</paragraph>
    <paragraph line="75"><bold>A</bold>kāro <bold>dīgha</bold>māpajjate <bold>himima</bold>iccetāsu vibhattīsu. Ahaṃ bhavāmi, mayaṃ bhavāma. Bhavāmi, bhavāma.</paragraph>
    <paragraph line="76">‘‘Vibhattīnaṃ, chā’’ti ca vattate.</paragraph>
    <paragraph line="77" number="439"><bold>Parāṇyattanopadāni</bold>.</paragraph>
    <paragraph line="78">Sabbāsaṃ vattamānānaṃ aṭṭhavidhānaṃ vibhattīnaṃ yāni yāni parāni cha padāni, tāni tāni <bold>attanopada</bold>saññāni hontīti <bold>te</bold>ādīnaṃ attanopadasaññā.</paragraph>
    <paragraph line="79">‘‘Dhātūhi, attanopadānī’’ti ca vattate.</paragraph>
    <paragraph line="80" number="440"><bold>Kattari ca</bold>.</paragraph>
    <paragraph line="81"><bold>Kattari</bold> ca kārake abhidheyye dhātūhi attanopadāni honti. <bold>Ca</bold>ggahaṇaṃ katthaci nivattanatthaṃ, sesaṃ parassapade vuttanayeneva veditabbaṃ. Bhavate, bhavante, bhavase, bhavavhe, bhave, bhavāmhe.</paragraph>
    <paragraph line="82"><bold>Paca</bold> pāke, dhātusaññāyaṃ dhātvantalopo, vuttanayeneva <bold>tyā</bold>dyuppatti, ivaṇṇuvaṇṇānamabhāvā vuddhiabhāvovettha viseso. So devadatto odanaṃ pacati, pacanti, pacasi <pageBreak edition="M" number="0.0264" />, pacatha, pacāmi, pacāma, so odanaṃ pacate, te pacante, tvaṃ pacase, tumhe pacavhe, ahaṃ pace, mayaṃ pacāmhe.</paragraph>
    <paragraph line="83">Paṭhamapurisādīnamekajjhappavattippasaṅge paribhāsamāha –</paragraph>
    <paragraph line="84" number="441"><bold>Sabbesamekābhidhāne paro puriso</bold>.</paragraph>
    <paragraph line="85">Sabbesaṃ paṭhamamajjhimānaṃ, paṭhamuttamānaṃ, majjhimuttamānaṃ tiṇṇaṃ vā purisānaṃ ekatobhidhāne kātabbe paro puriso yojetabbo. Ekakālānamevābhidhāne cāyaṃ. So ca pacati, tvañca pacasīti pariyāyappasaṅge <bold>tumhe pacathā</bold>ti bhavati. Evaṃ so ca pacati, ahañca pacāmīti <bold>mayaṃ pacāma,</bold> tathā tvañca pacasi, ahañca pacāmi, <bold>mayaṃ pacāma,</bold> so ca pacati, tvañca pacasi, ahañca pacāmi, <bold>mayaṃ pacāma</bold>. Evaṃ sabbattha yojetabbaṃ.</paragraph>
    <paragraph line="86"><bold>Ekābhidhāne</bold>ti kimatthaṃ? ‘‘So ca pacati, tvañca pacissasi, ahaṃ paciṃ’’ ettha bhinnakālattā ‘‘mayaṃ pacimhā’’ti na bhavati.</paragraph>
    <paragraph line="87"><bold>Gamu sappa</bold> gatimhi, pure viya dhātusaññāyaṃ dhātvantalopo.</paragraph>
    <paragraph line="88">Kattari <bold>tyā</bold>dyuppatti.</paragraph>
    <paragraph line="89" number="442"><bold>Gamissanto ccho vā sabbāsu</bold>.</paragraph>
    <paragraph line="90"><bold>Gamu</bold>iccetassa dhātussanto <bold>ma</bold>kāro <bold>ccho</bold> hoti vā sabbāsu vibhattīsu, <bold>sabba</bold>ggahaṇena <bold>mānanta ya</bold> kāritappaccayesu ca. Vavatthitavibhāsatthoyaṃ <bold>vā</bold>saddo. Tenāyaṃ –</paragraph>
    <gatha1 line="91">Vidhiṃ niccañca vāsaddo, māna’ntesu tu kattari;</gatha1>
    <gathalast line="92">Dīpetāniccamaññattha, parokkhāyamasantakaṃ.</gathalast>
    <paragraph line="93">Appaccayaparanayanāni <pageBreak edition="M" number="0.0265" />, so puriso gāmaṃ gacchati, te gacchanti, ‘‘kvaci dhātū’’tiādinā garupubbarassato parassa paṭhamapurisabahuvacanassa <bold>re</bold> vā hoti, gacchare. Tvaṃ gacchasi, tumhe gacchatha. Ahaṃ gacchāmi, mayaṃ gacchāma.</paragraph>
    <paragraph line="94"><bold>Cchā</bold>desābhāve ‘‘lopañcettamakāro’’ti <bold>a</bold>ppaccayassa <bold>e</bold>kāro. Gameti, gamenti, saralopo. Gamesi, gametha. Gamemi, gamema.</paragraph>
    <paragraph line="95">Attanopadepi so gāmaṃ gacchate, gacchante, gacchare. Gacchase, gacchavhe. Gacche, gacchāmhe.</paragraph>
    <paragraph line="96">‘‘Kuto nu tvaṃ āgacchasi, rājagahato āgacchāmī’’tiādīsu pana paccuppannasamīpe vattamānavacanaṃ.</paragraph>
    <paragraph line="97">‘‘Vā’’ti vattate.</paragraph>
    <paragraph line="98" number="443"><bold>Gamissa ghammaṃ</bold>.</paragraph>
    <paragraph line="99"><bold>Gamu</bold>iccetassa dhātussa sabbassa <bold>ghammā</bold>deso hoti vā. Ghammati, ghammanti iccādi.</paragraph>
    <paragraph line="100">Bhāvakammesu pana –</paragraph>
    <paragraph line="101" number="444"><bold>Attanopadāni bhāve ca kammani</bold>.</paragraph>
    <paragraph line="102"><bold>Bhāve</bold> ca <bold>kammani</bold> ca kārake abhidheyye attanopadāni honti, <bold>ca</bold>saddena kammakattaripi. Bhavanaṃ <bold>bhāvo,</bold> so ca kārakantarena asaṃsaṭṭho kevalo bhavanalavanādiko dhātvattho. Karīyatīti <bold>kammaṃ</bold>. Akammakāpi dhātavo sopasaggā sakammakāpi bhavanti, tasmā kammani anupubbā bhūdhātuto vattamānattanopadapaṭhamapurisekavacanaṃ <bold>te</bold>.</paragraph>
    <paragraph line="103">‘‘Dhātūhi <pageBreak edition="M" number="0.0266" /> ṇe ṇaya’’iccādito ‘‘dhātūhī’’ti vattamāne –</paragraph>
    <paragraph line="104" number="445"><bold>Bhāvakammesu yo</bold>.</paragraph>
    <paragraph line="105">Sabbadhātūhi paro bhāvakammesu <bold>ya</bold>ppaccayo hoti. Attanopadavisayevāyamissate, ‘‘aññesu cā’’ti sutte anuvattita<bold>vā</bold>ggahaṇena <bold>ya</bold>ppaccaye vuddhi na bhavati, anubhūyate sukhaṃ devadattena.</paragraph>
    <gatha1 line="106">Ākhyātena avuttattā, tatiyā hoti kattari;</gatha1>
    <gathalast line="107">Kammassābhihitattā na, dutiyā paṭhamāvidha.</gathalast>
    <paragraph line="108">Anubhūyante sampattiyo tayā. Anubhūyase tvaṃ devadattena, anubhūyavhe tumhe. Ahaṃ anubhūye tayā, mayaṃ anubhūyāmhe.</paragraph>
    <paragraph line="109">‘‘Kvaci dhātu’’iccādito ‘‘kvacī’’ti vattamāne –</paragraph>
    <paragraph line="110" number="446"><bold>Attanopadāni parassapadattaṃ</bold>.</paragraph>
    <paragraph line="111">Attanopadāni kvaci parassapadattamāpajjante, akattariyevetaṃ. <bold>Ya</bold>kārassa dvittaṃ, anubhūyyati mayā sukhaṃ, anubhūyyate vā, anubhūyyanti. Anubhūyyasi, anubhūyyatha. Anubhūyyāmi, anubhūyyāma. Dvittābhāve – anubhūyati, anubhūyanti.</paragraph>
    <paragraph line="112"><bold>Kvacī</bold>ti kiṃ? Anubhūyate.</paragraph>
    <paragraph line="113">Bhāve adabbavuttino bhāvassekattā <bold>e</bold>kavacanameva, tañca paṭhamapurisasseva, bhūyate devadattena, devadattena sampati bhavananti attho.</paragraph>
    <paragraph line="114">Pacadhātuto <pageBreak edition="M" number="0.0267" /> kammani attanopade yappaccaye ca kate –</paragraph>
    <paragraph line="115">Vipariṇāmena ‘‘yassā’’ti vattamāne –</paragraph>
    <paragraph line="116" number="447"><bold>Tassa cavaggayakāravakārattaṃ sadhātvantassa</bold>.</paragraph>
    <paragraph line="117">Tassa bhāvakammavisayassa <bold>ya</bold>ppaccayassa <bold>ca</bold>vagga<bold>ya</bold>kāra<bold>va</bold>kārattaṃ hoti dhātvantena saha yathāsambhavaṃ. Ettha <bold>ca</bold> ‘‘ivaṇṇāgamo vā’’ti ito sīhagatiyā <bold>vā</bold>saddo anuvattetabbo, so <bold>ca</bold> vavatthitavibhāsattho. Tena –</paragraph>
    <gatha1 line="118">Cavaggo ca ta vaggānaṃ, dhātvantānaṃ yavattanaṃ;</gatha1>
    <gathalast line="119">Ravānañca sayappacca-yānaṃ hoti yathākkamanti.</gathalast>
    <paragraph line="120">Dhātvantassa cavaggādittā <bold>ca</bold>kāre kate ‘‘paradvebhāvo ṭhāne’’ti <bold>ca</bold>kārassa dvittaṃ. Paccate odano devadattena, ‘‘kvaci dhātū’’tiādinā garupubbarassato parassa paṭhamapurisabahuvacanassa kvaci <bold>re</bold> hoti. Paccare, paccante. Paccase, paccavhe. Pacce, paccāmhe.</paragraph>
    <paragraph line="121">Parassapadādese paccati, paccanti. Paccasi, paccatha. Paccāmi, paccāma. Tathā kammakattari paccate odano sayameva, paccante. Paccati, paccanti vā iccādi.</paragraph>
    <paragraph line="122">Gamito kammani attanopade, <bold>ya</bold>ppaccaye ca kate –</paragraph>
    <paragraph line="123">‘‘Dhātūhi, tasmiṃ, ye’’ti ca vattate.</paragraph>
    <paragraph line="124" number="448"><bold>Ivaṇṇāgamo vā</bold>.</paragraph>
    <paragraph line="125">Sabbehi dhātūhi tasmiṃ bhāvakammavisaye <bold>ya</bold>ppaccaye pare ivaṇṇāgamo hoti vāti īkārāgamo. Vavatthitavibhāsatthoyaṃ <bold>vā</bold>saddo. <bold>Cchā</bold>deso, gacchīyate gāmo devadattena <pageBreak edition="M" number="0.0268" />, gacchīyante. Gacchīyase, gacchīyavhe. Gacchīye, gacchīyāmhe.</paragraph>
    <paragraph line="126"><bold>Cchā</bold>desābhāve –</paragraph>
    <paragraph line="127">‘‘Dhātūhi, yo, vā’’ti ca vattate.</paragraph>
    <paragraph line="128" number="449"><bold>Pubbarūpañca</bold>.</paragraph>
    <paragraph line="129">Heṭṭhānuttehi parassevedaṃ, tena <bold>kaṭapa</bold>vagga<bold>ya</bold>kāra<bold>lasa</bold>nteheva dhātūhi paro <bold>ya</bold>ppaccayo pubbarūpamāpajjate vāti <bold>ma</bold>kārā parassa <bold>ya</bold>kārassa <bold>ma</bold>kāro. Gammate, gamīyate, gammante, gamīyante. Gammase, gamīyase, gammavhe, gamīyavhe. Gamme, gamīye, gammāmhe, gamīyāmhe.</paragraph>
    <paragraph line="130"><bold>Parassapadatte</bold> – gacchīyyati, gacchīyyanti. Gacchīyati, gacchīyanti vā. Gammati, gammanti. Gamīyati, gamīyanti. <bold>I</bold>kārāgame gamiyyati, gamiyyanti. Tathā ghammīyati, ghammīyanti iccādi.</paragraph>
    <centered line="131">Vattamānāvibhatti.</centered>
    <paragraph line="132" number="450"><bold>Pañcamī tu antu, hi tha, mi ma, taṃ antaṃ, ssuvho, e āmase</bold>.</paragraph>
    <paragraph line="133">Tvādayo dvādasa <bold>pañcamī</bold>saññā honti.</paragraph>
    <paragraph line="134" number="451"><bold>Āṇatyāsiṭṭhenuttakāle pañcamī</bold>.</paragraph>
    <paragraph line="135">Āṇatyatthe ca āsīsatthe anuttakāle <bold>pañcamī</bold>vibhatti hoti.</paragraph>
    <paragraph line="136">Satipi kālādhikāre puna <bold>kāla</bold>ggahaṇena <bold>vidhinimantanājjhesanānumatipatthanāpattakālā</bold>dīsu ca pañcamī. Āṇāpana<bold>māṇatti,</bold> āsīsanamā<bold>siṭṭho,</bold> so ca iṭṭhassa asampattassa <pageBreak edition="M" number="0.0269" /> atthassa patthanaṃ, tasmiṃ <bold>āṇatyāsiṭṭhe</bold>. Anu samīpe uttakālo <bold>anuttakālo,</bold> paccuppannakāloti attho, na uttakāloti vā anuttakālo, tasmiṃ anuttakāle, kālamanāmasitvā hotīti attho.</paragraph>
    <paragraph line="137">Tattha <bold>āsīsanatthe</bold> bhūdhātuto pañcamīparassapadapaṭhamapurisekavacanaṃ <bold>tu, a</bold>ppaccayavuddhi<bold>avā</bold>desā. So sukhī bhavatu, te sukhitā bhavantu.</paragraph>
    <paragraph line="138">Vipariṇāmena ‘‘akārato’’ti vattate.</paragraph>
    <paragraph line="139" number="452"><bold>Hilopaṃ vā</bold>.</paragraph>
    <paragraph line="140"><bold>A</bold>kārato paro <bold>hi</bold>vibhatti <bold>lopa</bold>māpajjate vā. Tvaṃ sukhī bhava, bhavāhi vā, himhi dīgho. Tumhe sukhitā bhavatha. Ahaṃ sukhī bhavāmi, mayaṃ sukhino bhavāma.</paragraph>
    <paragraph line="141"><bold>Attanopade</bold> so sukhī bhavataṃ, te sukhitā bhavantaṃ. Tvaṃ sukhī bhavassu, tumhe sukhitā bhavavho. Ahaṃ sukhī bhave, mayaṃ sukhitā bhavāmase.</paragraph>
    <paragraph line="142"><bold>Kammani</bold> anubhūyataṃ tayā, anubhūyantaṃ. Anubhūyassu, anubhūyavho. Anubhūye, anubhūyāmase. <bold>Parassapadatte</bold> anubhūyyatu, anubhūyyantu. Anubhūyatu, anubhūyantu vā, anubhūyyāhi iccādi. <bold>Bhāve</bold> bhūyataṃ.</paragraph>
    <paragraph line="143"><bold>Āṇattiyaṃ kattari</bold> devadatto dāni odanaṃ pacatu, pacantu. Paca, pacāhi, pacatha. Pacāmi, pacāma. Pacataṃ, pacantaṃ. Pacassu, pacavho. Pace, pacāmase.</paragraph>
    <paragraph line="144"><bold>Kammani ya</bold>ppaccayacavaggādi, paccataṃ odano devadattena, paccantaṃ. Paccassu, paccavho. Pacce, paccāmase. <bold>Parassapadatte</bold> paccatu, paccantu. Pacca, paccāhi, paccatha. Paccāmi, paccāma.</paragraph>
    <paragraph line="145">Tathā <pageBreak edition="M" number="0.0270" /> so gāmaṃ gacchatu, gacchantu. Gaccha, gacchāhi, gacchatha. Gacchāmi, gacchāma. Gametu, gamentu. Gama, gamāhi, gametha. Gamemi, gamema. Gacchataṃ, gacchantaṃ. Gacchassu, gacchavho. Gacche, gacchāmase. <bold>Ghammā</bold>dese ghammatu, ghammantu iccādi.</paragraph>
    <paragraph line="146"><bold>Kammani</bold> gacchīyataṃ, gacchīyatu, gamīyataṃ, gamīyatu, gammataṃ, gammatu iccādi.</paragraph>
    <paragraph line="147"><bold>Vidhimhi</bold> idha pabbato hotu, ayaṃ pāsādo suvaṇṇamayo hotūtiādi.</paragraph>
    <paragraph line="148"><bold>Nimantane</bold> adhivāsetu me bhante bhagavā bhojanaṃ, idha nisīdatu bhavaṃ.</paragraph>
    <paragraph line="149"><bold>Ajjhesane</bold> desetu bhante bhagavā dhammaṃ.</paragraph>
    <paragraph line="150"><bold>Anumatiyaṃ</bold> pucchatu bhavaṃ pañhaṃ, pavisatu bhavaṃ, ettha nisīdatu.</paragraph>
    <paragraph line="151"><bold>Patthanā</bold> yācanā, dadāhi me gāmavarāni pañca, ekaṃ me nayanaṃ dehi.</paragraph>
    <paragraph line="152"><bold>Pattakāle</bold> sampatto te kālo kaṭakaraṇe, kaṭaṃ karotu bhavaṃ iccādi.</paragraph>
    <centered line="153">Pañcamīvibhatti.</centered>
    <paragraph line="154" number="453"><bold>Sattamī eyya eyyuṃ, eyyāsi eyyātha, eyyāmieyyāma, etha eraṃ, etho eyyāvho, eyyaṃeyyāmhe</bold>.</paragraph>
    <paragraph line="155">Eyyādayo dvādasa <bold>sattamī</bold>saññā honti.</paragraph>
    <paragraph line="156">‘‘Anuttakāle’’ti vattate.</paragraph>
    <paragraph line="157" number="454"><bold>Anumatiparikappatthesu</bold><pageBreak edition="M" number="0.0271" /><bold>sattamī</bold>.</paragraph>
    <paragraph line="158">Anumatyatthe ca parikappatthe ca anuttakāle <bold>sattamī</bold>vibhatti hoti.</paragraph>
    <paragraph line="159"><bold>Attha</bold>ggahaṇena <bold>vidhinimantanā</bold>dīsu ca sattamī. Kattumicchato parassa anujānanaṃ <bold>anumati,</bold> parikappanaṃ <bold>parikappo,</bold> ‘‘yadi nāma bhaveyyā’’ti sallakkhaṇaṃ nirūpanaṃ, hetukriyāya sambhave phalakriyāya sambhavaparikappo ca.</paragraph>
    <paragraph line="160">Tattha <bold>parikappe</bold> sattamīparassapadapaṭhamapurisekavacanaṃ <bold>eyya,</bold> appaccayavuddhādi purimasamaṃ, ‘‘kvaci dhātu vibhattī’’tiādinā eyya eyyāsi eyyāmi eyyaṃiccetesaṃ vikappena ekārādeso. So dāni kiṃ nu kho bhave, yadi so paṭhamavaye pabbajeyya, arahā bhaveyya, sace saṅkhārā niccā bhaveyyuṃ, na nirujjheyyuṃ. Yadi tvaṃ bhaveyyāsi, tumhe bhaveyyātha. Kathamahaṃ devo bhaveyyāmi, kiṃ nu kho mayaṃ bhaveyyāma. Tathā bhavetha, bhaveraṃ. Bhavetho, bhaveyyāvho.</paragraph>
    <paragraph line="161"><bold>Patthane</bold> tu ahaṃ sukhī bhave, buddho bhaveyyaṃ, bhaveyyāmhe.</paragraph>
    <paragraph line="162"><bold>Kammani</bold> sukhaṃ tayā anubhūyetha, anubhūyeraṃ. Anubhūyetho, anubhūyeyyāvho. Anubhūye, anubhūyeyyaṃ, anubhūyeyyāmhe. <bold>Parassapadatte</bold> anubhūyeyya, anubhūyeyyuṃ. Anubhūyeyyāsi iccādi. <bold>Bhāve</bold> bhūyetha.</paragraph>
    <indent line="163"><bold>Vidhimhi</bold> so odanaṃ pace, paceyya, paceyyuṃ. Tvaṃ pace, paceyyāsi, tumhe paceyyātha. Ahaṃ pace, paceyyāmi, mayaṃ paceyyāma. Pacetha, paceraṃ. Pacetho, paceyyāvho. Pace, paceyyaṃ, paceyyāmhe.</indent>
    <indent line="164"><bold>Kammani</bold><pageBreak edition="M" number="0.0272" /> paccetha, pacceraṃ. Paccetho, pacceyyāvho. Pacce, pacceyyaṃ, pacceyyāmhe. <bold>Parassapadatte</bold> pacce, pacceyya, pacceyyuṃ. Pacceyyāsi iccādi.</indent>
    <indent line="165"><bold>Anumatiyaṃ</bold> so gāmaṃ gacche, gaccheyya, ‘‘kvaci dhātū’’tiādinā <bold>eyyu</bold>ssa uṃ vā, gacchuṃ, gaccheyyuṃ. Tvaṃ gacche, gaccheyyāsi, gaccheyyātha. Gacche, gaccheyyāmi, gaccheyyāma. Game, gameyya, gamuṃ, gameyyuṃ. Game, gameyyāsi, gameyyātha. Game, gameyyāmi, gameyyāma. Gacchetha, gaccheraṃ. Gacchetho, gaccheyyāvho. Gacche, gaccheyyaṃ, gaccheyyāmhe. Gametha, gameraṃ iccādi.</indent>
    <indent line="166"><bold>Kammani</bold> gacchīyetha, gamīyetha, gacchīyeraṃ, gamīyeraṃ iccādi. <bold>Parassapadatte</bold> gacchīyeyya, gamīyeyya, gammeyya, gammeyyuṃ iccādi. Tathā ghamme, ghammeyya, ghammeyyuṃ iccādi.</indent>
    <centered line="167">Sattamīvibhatti.</centered>
    <centered line="168">Paccuppannāṇattiparikappakālikavibhattinayo.</centered>
    <paragraph line="169" number="455"><bold>Hiyyattanī āū, ottha, aṃmhā, tthatthuṃ, sevhaṃ, iṃmhase</bold>.</paragraph>
    <paragraph line="170"><bold>Ā</bold>ādayo dvādasa <bold>hiyyattanī</bold>saññā honti.</paragraph>
    <paragraph line="171">‘‘Appaccakkhe, atīte’’ti ca vattate.</paragraph>
    <paragraph line="172" number="456"><bold>Hiyyopabhuti paccakkhe hiyyattanī</bold>.</paragraph>
    <paragraph line="173">Hiyyopabhuti atīte kāle paccakkhe vā appaccakkhe vā <bold>hiyyattanī</bold>vibhatti hotīti hiyyattanīparassapadapaṭhamapurisekavacanaṃ <bold>ā</bold>.</paragraph>
    <paragraph line="174">‘‘Kvaci dhātu’’iccādito ‘‘kvaci, dhātūna’’nti ca vattate.</paragraph>
    <paragraph line="175" number="457"><bold>Akārāgamo</bold><pageBreak edition="M" number="0.0273" /><bold>hiyyattanī ajjatanīkālātipattīsu</bold>.</paragraph>
    <paragraph line="176">Kvaci dhātūnamādimhi <bold>a</bold>kārāgamo hoti <bold>hiyyattanīajjatanīkālātipatti</bold>iccetāsu tīsu vibhattīsu. Kathamayamakārāgamo dhātvādimhīti ce?</paragraph>
    <gatha1 line="177">Satissarepi dhātvante, punakārāgamassidha;</gatha1>
    <gathalast line="178">Niratthattā payogānu rodhā dhātvādito ayaṃ.</gathalast>
    <paragraph line="179"><bold>A</bold>ppaccayavuddhiavādesasaralopādi vuttanayameva.</paragraph>
    <indent line="180">Abhavā, abhavū. Abhavo, ‘‘kvaci dhātū’’tiādinā <bold>o</bold>kārassa <bold>a</bold>ādeso vā, abhava, abhavattha. Abhavaṃ, abhavamhā. Abhavattha, abhavatthuṃ. Abhavase, abhavavhaṃ. Abhaviṃ, abhavamhase.</indent>
    <indent line="181"><bold>Kammani ya</bold>ppaccayo, tayā sukhamanvabhūyattha, <bold>a</bold>kārāgamābhāve anubhūyattha, ‘‘kvaci dhātū’’tiādinā <bold>ttha</bold>ssa <bold>thā</bold>deso, anvabhūyatha, anubhūyatha, anvabhūyatthuṃ, anubhūyatthuṃ. Anvabhūyase, anubhūyase, anvabhūyavhaṃ, anubhūyavhaṃ. Anvabhūyiṃ, anubhūyiṃ, anvabhūyamhase, anubhūyamhase. <bold>Parassapadatte</bold> anvabhūyā, anubhūyā iccādi. <bold>Bhāve</bold> anvabhūyattha.</indent>
    <indent line="182">Tathā so odanaṃ apacā, pacā, apacū, pacū. Apaco, paco, apacattha, pacattha. Apacaṃ, pacaṃ, apacamhā, pacamhā. Apacattha, pacattha, apacatthu, pacatthuṃ. Apacase, pacase, apacavhaṃ, pacavhaṃ. Apaciṃ, paciṃ, apacamhase, pacamhase.</indent>
    <indent line="183"><bold>Kammani</bold><pageBreak edition="M" number="0.0274" /> apaccatha, apaccattha, apaccatthuṃ. Apaccase, apaccavhaṃ. Apacciṃ, apaccamhase. Apaccā, apaccū iccādi.</indent>
    <indent line="184">Tathā agacchā, agacchū. Agaccho, agaccha, agacchattha. Agacchaṃ, agacchamhā. Agacchattha, agacchatthuṃ. Agacchase, agacchavhaṃ. Agacchiṃ, agacchamhase. Agamā, agamū. Agamo, agama, agamattha. Agamaṃ, agamamhā. Agamattha, agamatthuṃ. Agamase, agamavhaṃ. Agamiṃ, agamamhase.</indent>
    <indent line="185"><bold>Kammani</bold> agacchīyattha, gacchīyattha, agamīyattha, gamīyattha, agacchīyatthuṃ, gacchīyatthuṃ, agamīyatthuṃ, gamīyatthuṃ iccādi. Tathā aghammā, aghammū iccādi.</indent>
    <centered line="186">Hiyyattanīvibhatti.</centered>
    <paragraph line="187" number="458"><bold>Hiyyattanī sattamī pañcamī vattamānā sabbadhātukaṃ</bold>.</paragraph>
    <paragraph line="188"><bold>Hiyyattanā</bold>dayo catasso vibhattiyo <bold>sabbadhātuka</bold>saññā hontīti hiyyattanādīnaṃ sabbadhātukasaññattā ‘‘ikārāgamo asabbadhātukamhī’’ti vutto <bold>i</bold>kārāgamo na bhavati.</paragraph>
    <centered line="189">Sabbadhātukaṃ.</centered>
    <paragraph line="190" number="459"><bold>Parokkhā a u, e ttha, aṃ mha, ttha re, tho vho, iṃmhe</bold>.</paragraph>
    <paragraph line="191"><bold>A</bold>ādayo dvādasa <bold>parokkhā</bold>saññā honti. Akkhānaṃ indriyānaṃ paraṃ parokkhā, taddīpakattā ayaṃ vibhatti <bold>parokkhā</bold>ti vuccati.</paragraph>
    <paragraph line="192" number="460"><bold>Apaccakkhe</bold><pageBreak edition="M" number="0.0275" /><bold>parokkhātīte</bold>.</paragraph>
    <paragraph line="193">Apaccakkhe vattuno indriyāvisayabhūte atīte kāle <bold>parokkhā</bold>vibhatti hoti. Atikkamma itoti <bold>atīto,</bold> hutvā atikkantoti attho.</paragraph>
    <paragraph line="194">Heṭṭhā vuttanayena parokkhāparassapadapaṭhamapurisekavacanaṃ <bold>a</bold>. ‘‘Bhū a’’itīdha –</paragraph>
    <paragraph line="195">Vipariṇāmena ‘‘dhātūna’’nti vattate.</paragraph>
    <paragraph line="196" number="461"><bold>Kvacādivaṇṇānamekassarānaṃ dvebhāvo</bold>.</paragraph>
    <paragraph line="197">Dhātūnamādibhūtānaṃ vaṇṇānamekassarānaṃ kvaci dvebhāvo hoti. Vavatthitavibhāsatthoyaṃ <bold>kvaci</bold>saddo, tena –</paragraph>
    <gatha1 line="198">Kha cha sesu parokkhāyaṃ, dvebhāvo sabbadhātunaṃ;</gatha1>
    <gathalast line="199">Appaccaye juhotyādi-ssapi kiccādike kvaci.</gathalast>
    <paragraph line="200">‘‘Bhū bhū a’’itīdha –</paragraph>
    <paragraph line="201" number="462"><bold>Pubbobbhāso</bold>.</paragraph>
    <paragraph line="202">Dvebhūtassa dhātussa yo pubbo avayavo, so <bold>abbhāsa</bold>sañño hotīti abbhāsasaññā.</paragraph>
    <paragraph line="203"><bold>Abbhāsa</bold>ggahaṇamanuvattate.</paragraph>
    <paragraph line="204" number="463"><bold>Antassivaṇṇākāro vā</bold>.</paragraph>
    <paragraph line="205">Abbhāsassa antassa ivaṇṇo hoti vā, <bold>a</bold>kāro ca. Vavatthitavibhāsatthoyaṃ <bold>vā</bold>saddo. Tena –</paragraph>
    <gatha1 line="206">Kha <pageBreak edition="M" number="0.0276" /> cha sesu avaṇṇassa,</gatha1>
    <gatha2 line="207">Ikāro sagupussa ī;</gatha2>
    <gatha3 line="208">Vāssa bhūssa parokkhāyaṃ,</gatha3>
    <gathalast line="209">Akāro nāparassimeti.</gathalast>
    <paragraph line="210"><bold>Ū</bold>kārassa <bold>a</bold>kāro.</paragraph>
    <paragraph line="211" number="464"><bold>Dutiyacatutthānaṃ paṭhamatatiyā</bold>.</paragraph>
    <paragraph line="212">Abbhāsagatānaṃ dutiyacatutthānaṃ vaggabyañjanānaṃ yathākkamaṃ paṭhamatatiyā hontīti <bold>bha</bold>kārassa <bold>ba</bold>kāro.</paragraph>
    <paragraph line="213" number="465"><bold>Brūbhūnamāhabhūvā parokkhāyaṃ</bold>.</paragraph>
    <paragraph line="214"><bold>Brūbhū</bold>iccetesaṃ dhātūnaṃ <bold>āhabhūva</bold>iccete ādesā honti parokkhāvibhattiyanti <bold>bhū</bold>saddassa <bold>bhūva</bold>ādeso, ‘‘saralopo mādesappaccayādimhī’’tiādinā saralopādi, so kira rājā babhūva, te kira babhūvu. Tvaṃ kira babhūve.</paragraph>
    <paragraph line="215">‘‘Dhātūhī’’ti vattate, sīhagatiyā <bold>kvaci</bold>ggahaṇañca.</paragraph>
    <paragraph line="216" number="466"><bold>Ikārāgamo asabbadhātukamhi</bold>.</paragraph>
    <paragraph line="217">Sabbasmiṃ asabbadhātukamhi pare kvaci dhātūhi paro <bold>i</bold>kārāgamo hoti.</paragraph>
    <gatha1 line="218">Asabbadhātuke byañja-nādimhe vāyamāgamo;</gatha1>
    <gathalast line="219">Kvacādhikārato byañja-nādopi kvaci no siyā.</gathalast>
    <paragraph line="220">Ettha ca ‘‘na sabbadhātukaṃ asabbadhātuka’’miti katvā ‘‘hiyyattanī sattamī pañcamī vattamānā sabbadhātuka’’nti hiyyattanīādīnaṃ sabbadhātukasaññāya vuttattā tadaññā catasso vibhattiyo asabbadhātukanti vuccati.</paragraph>
    <paragraph line="221">Tumhe <pageBreak edition="M" number="0.0277" /> kira babhūvittha. Ahaṃ kira babhūvaṃ, mayaṃ kira babhūvimha. <bold>Attanopade</bold> so babhūvittha, babhūvire. Babhūvittho, babhūvivho. Babhūviṃ, babhūvimhe.</paragraph>
    <paragraph line="222"><bold>Kammani</bold> attanopade <bold>ī</bold>kārāgama<bold>ya</bold>ppacca<bold>yi</bold>kārāgamā, anubabhūvīyittha, <bold>ya</bold>ppaccayassa asabbadhātukamhi ‘‘kvaci dhātū’’tiādinā lope kate ivaṇṇāgamo na bhavati, tayā kira anubabhūvittha, anubabhūvire iccādi. <bold>Bhāve</bold> babhūvīyittha, babhūvittha vā.</paragraph>
    <paragraph line="223">Tathā papaca, papacū. Papace, papacittha. Papacaṃ, papacimha. Papacittha, papacire. Papacittho, papacivho. Papaciṃ, papacimhe.</paragraph>
    <paragraph line="224"><bold>Kammani</bold> papaccittha, papaccire iccādi. Tathā apacca, apaccū iccādi.</paragraph>
    <paragraph line="225">Gamimhi ‘‘kvacādivaṇṇāna’’ntiādinā dvebhāvo, ‘‘pubbobbhāso’’ti abbhāsasaññā.</paragraph>
    <paragraph line="226">‘‘Abbhāse’’ti vattate.</paragraph>
    <paragraph line="227" number="467"><bold>Kavaggassa cavaggo</bold>.</paragraph>
    <paragraph line="228">Abbhāse vattamānassa <bold>ka</bold>vaggassa <bold>ca</bold>vaggo hotīti <bold>va</bold>kārassa <bold>ja</bold>kāro, ‘‘kvaci dhātū’’tiādinā anabbhāsassa paṭhamapurisekavacanamhi dīgho. So gāmaṃ jagāma kira, jagama vā, jagamu. Jagame, jagamittha. Jagamaṃ, jagamimha. Jagamittha, jagamire. Jagamittho, jagamivho. Jagamiṃ, jagamimhe.</paragraph>
    <paragraph line="229"><bold>Kammani</bold> jagamīyittha, jagamittha vā iccādi.</paragraph>
    <centered line="230">Parokkhāvibhatti.</centered>
    <paragraph line="231" number="468"><bold>Ajjatanī</bold><pageBreak edition="M" number="0.0278" /> ī uṃ, <bold>o ttha, iṃ mhā, ā ū, se vhaṃ, amhe</bold>.</paragraph>
    <paragraph line="232"><bold>Ī</bold>ādayo dvādasa <bold>ajjatanī</bold>saññā honti. Ajja bhavo ajjatano, taddīpakattā ayaṃ vibhatti <bold>ajjatanī</bold>ti vuccati.</paragraph>
    <paragraph line="233">‘‘Apaccakkhe, atīte, paccakkhe’’ti ca vattate.</paragraph>
    <paragraph line="234" number="469"><bold>Samīpejjatanī</bold>.</paragraph>
    <paragraph line="235"><bold>Samīpe</bold> samīpato paṭṭhāya ajjappabhuti atīte kāle paccakkhe ca apaccakkhe ca <bold>ajjatanī</bold>vibhatti hotīti ajjatanīparassapadapaṭhamapurisekavacanaṃ ī.</paragraph>
    <paragraph line="236">Pure viya <bold>a</bold>kārāgamo, vuddhādi ca, ‘‘kvaci dhātuvibhattī’’tiādinā <bold>īmhā</bold>divibhattīnaṃ kvaci rassattaṃ, <bold>oāa</bold>vacanānaṃ <bold>itthaa</bold>mādesā ca, saralopādi, so abhavi, abhavī vā, <bold>a</bold>kārāgamābhāve bhavi.</paragraph>
    <paragraph line="237">Maṇḍūkagatiyā ‘‘vā’’ti vattate.</paragraph>
    <paragraph line="238" number="470"><bold>Sabbato uṃ iṃ su</bold>.</paragraph>
    <paragraph line="239">Sabbehi dhātūhi uṃvibhattissa <bold>iṃsvā</bold>deso hoti vā.</paragraph>
    <indent line="240">Te abhaviṃsu, bhaviṃsu vā, abhavuṃ, bhavuṃ vā. Tvaṃ abhavi, bhavi vā, abhavo, bhavo vā, tumhe abhavittha, bhavittha vā, <bold>i</bold>kārāgamo. Ahaṃ abhaviṃ, bhaviṃ vā, mayaṃ abhavimha, bhavimha vā, abhavimhā, bhavimhā vā. So abhavittha, bhavittha vā, abhavā, bhavā vā, abhavū, bhavū vā. Abhavise, bhavise vā, abhavivhaṃ, bhavivhaṃ vā. Abhavaṃ <pageBreak edition="M" number="0.0279" />, bhavaṃ vā, abhava, bhava vā, abhavimhe, bhavimhe vā.</indent>
    <indent line="241"><bold>Kammani ya</bold>ppaccayalope vuddhiavādesādi, sukhaṃ tayā anubhavittha, anvabhūyittha, anubhūyittha vā iccādi. <bold>Parassapadatte</bold> tayā anvabhūyi, anubhūyi, anvabhūyī, anubhūyī vā, anvabhūyiṃsu, anubhūyiṃsu, anvabhūyuṃ, anubhūyuṃ. Tvaṃ anvabhūyi, anubhūyi, tumhe anvabhūyittha, anubhūyittha. Ahaṃ anvabhūyiṃ, anubhūyiṃ, mayaṃ anvabhūyimha, anubhūyimha, anvabhūyimhā, anubhūyimhā vā. <bold>Bhāve</bold> abhavittha, abhūyittha tayā.</indent>
    <indent line="242">So apaci, paci, apacī, pacī vā, te apaciṃsu, paciṃsu, apacuṃ, pacuṃ. Tvaṃ apaci, paci, apaco, paco vā, tumhe apacittha, pacittha. Ahaṃ apaciṃ, paciṃ, mayaṃ apacimha, pacimha, apacimhā, pacimhā vā. So apacittha, pacittha, apacā, pacā vā, apacū, pacū. Apacise, apacivhaṃ. Apacaṃ, pacaṃ, apaca, paca vā, apacimhe, pacimhe.</indent>
    <indent line="243"><bold>Kammani</bold> apaccittha, paccittha iccādi. <bold>Parassapadatte</bold> apacci, pacci, apaccī, paccī vā, apacciṃsu, pacciṃsu, apaccuṃ, paccuṃ. Apacci, pacci, apacco, pacco vā, apaccittha, paccittha. Apacciṃ, pacciṃ, apaccimha, paccimha, apaccimhā, paccimhā vā.</indent>
    <indent line="244">So gāmaṃ agacchī, gacchī, agacchi, gacchi vā, te agacchiṃsu, gacchiṃsu, agacchuṃ, gacchuṃ. Tvaṃ agacchi, gacchi, agaccho, gaccho vā, tumhe agacchittha, gacchittha. Ahaṃ agacchiṃ, gacchiṃ, mayaṃ agacchimha, gacchimha, agacchimhā, gacchimhā vā.</indent>
    <indent line="245">‘‘Kvaci dhātū’’tiādinā ajjatanimhi gamissa <bold>ccha</bold>ssa kvaci <bold>ñchā</bold>deso, agañchi, gañchi, agañchī, gañchī vā, te agañchiṃsu <pageBreak edition="M" number="0.0280" />, gañchiṃsu, agañchuṃ, gañchuṃ. Tvaṃ agañchi, gañchi, agañcho, gañcho vā, tumhe agañchittha, gañchittha. Ahaṃ agañchiṃ, gañchiṃ, mayaṃ agañchimha, gañchimha, agañchimhā, gañchimhā vā.</indent>
    <indent line="246"><bold>Cchā</bold>desābhāve so agami, gami, agamī, gamī vā, ‘‘karassa kāsattamajjatanimhī’’ti ettha <bold>bhāva</bold>niddesena, ‘‘sattamajjatanimhī’’ti yogavibhāgena vā <bold>sā</bold>game ‘‘kvaci dhātū’’tiādinā byañjanato <bold>ā</bold>kārāgamo, agamāsi, uṃvacanassa kvaci <bold>aṃsvā</bold>deso, <bold>u</bold>cāgamo <bold>tthamhe</bold>su kvaci, agamiṃsu, gamiṃsu, agamaṃsu, gamaṃsu, agamuṃ, gamuṃ, tvaṃ agami, gami, agamo, gamo vā, agamittha, gamittha, agamuttha, gamuttha. Ahaṃ agamiṃ, gamiṃ, agamimha, gamimha, agamumha, gamumha, agamimhā, gamimhā vā.</indent>
    <indent line="247">‘‘Kvaci dhātū’’tiādinā gamissa ajjatanimhi <bold>gā</bold>deso ca, so ajjhagā, paralopo, te ajjhaguṃ. Tvaṃ ajjhago, tumhe ajjhaguttha. Ahaṃ ajjhagiṃ, mayaṃ ajjhagumha.</indent>
    <indent line="248"><bold>Attanopade</bold> so agacchittha, gacchittha, agañchittha, gañchittha iccādi. <bold>Cchā</bold>desābhāve so agamittha, gamittha, agamā, gamā, te agamū, gamū, ajjhagū, agū. Tvaṃ agamise, gamise, agamivhaṃ, gamivhaṃ. Ahaṃ agamaṃ, gamaṃ, agama, gama, ajjhagaṃ vā, agamimhe, gamimhe.</indent>
    <indent line="249"><bold>Kamme</bold> gāmo agacchīyittha tena, gacchīyittha, agañchiyittha, gañchiyittha, agamīyittha, gamīyittha, agamittha, gamittha iccādi. <bold>Parassapadatte</bold> agacchīyi, gacchīyi vā, agamīyi, gamīyi <pageBreak edition="M" number="0.0281" /> vā, agacchīyuṃ, agamīyuṃ vā. Tathā aghammīyi, aghammīyiṃsu iccādi.</indent>
    <paragraph line="250">‘‘Hiyyattanī, ajjatanī’’ti ca vattate.</paragraph>
    <paragraph line="251" number="471"><bold>Māyoge sabbakāle ca</bold>.</paragraph>
    <paragraph line="252">Yadā<bold>mā</bold>yogo, tadā <bold>hiyyattanajjatanī</bold>vibhattiyo sabbakālepi honti, <bold>ca</bold>saddena <bold>pañcamī</bold> ca. Mā bhavati, mā bhavā, mā bhavissatīti vā atthe hiyyattanajjatanīpañcamī vibhattiyo, sesaṃ neyyaṃ, so mā bhavā, mā bhavī, mā te bhavantvantarāyā. Mā pacā, mā pacī, mā pacatu. Mā gacchā, mā gacchī, mā gacchatu. Mā kañci pāpamāgamā, mā agami, mā gamā, mā gamī, mā gametu. Tvaṃ mā gaccho, mā gacchi, mā gacchāhi iccādi.</paragraph>
    <centered line="253">Atītakālikavibhatti.</centered>
    <paragraph line="254" number="472"><bold>Bhavissantī ssati ssanti, ssasi ssatha, ssāmissāma, ssate ssante, ssase ssavhe, ssaṃssāmhe</bold>.</paragraph>
    <paragraph line="255">Ssatyādīnaṃ dvādasannaṃ vacanānaṃ <bold>bhavissantī</bold>saññā hoti. Bhavissatīti bhavissanto, taṃkāladīpakattā ayaṃ vibhatti <bold>bhavissantī</bold>ti vuccati.</paragraph>
    <paragraph line="256" number="473"><bold>Anāgate bhavissantī</bold>.</paragraph>
    <paragraph line="257">Anāgate kāle <bold>bhavissantī</bold>vibhatti hoti.</paragraph>
    <gatha1 line="258">Atītepi bhavissantī, taṃkālavacanicchayā;</gatha1>
    <gathalast line="259">‘‘Anekajātisaṃsāraṃ, sandhāvissa’’ntiādisu.</gathalast>
    <paragraph line="260">Na <pageBreak edition="M" number="0.0282" /> āgato <bold>anāgato,</bold> paccayasāmaggiyaṃ sati āyatiṃ uppajjanārahoti attho, <bold>i</bold>kārāgamo, vuddhi<bold>avā</bold>desā, saralopādi ca.</paragraph>
    <indent line="261">Bhavissati, bhavissanti. Bhavissasi, bhavissatha. Bhavissāmi, bhavissāma. Bhavissate, bhavissante. Bhavissase, bhavissavhe. Bhavissaṃ, bhavissāmhe.</indent>
    <indent line="262"><bold>Kamme ya</bold>ppaccayalopo, sukhaṃ tayā anubhavissate, anubhavissante. Anubhavissase, anubhavissavhe. Anubhavissaṃ, anubhavissāmhe. <bold>Parassapadatte</bold> anubhavissati devadattena, anubhavissanti iccādi. <bold>Bhāve</bold> bhavissate tena, <bold>ya</bold>ppaccayalopābhāve anubhūyissate, anubhūyissante iccādi. <bold>Bhāve</bold> bhūyissate.</indent>
    <indent line="263">Tathā pacissati, pacissanti. Pacissasi, pacissatha. Pacissāmi, pacissāma. Pacissate, pacissante. Pacissase, pacissavhe. Pacissaṃ, pacissāmhe.</indent>
    <indent line="264"><bold>Kamme</bold> paccissate odano devadattena, paccissante iccādi. <bold>Parassapadatte</bold> paccissati, paccissanti. Paccissasi, paccissatha. Paccissāmi, paccissāma.</indent>
    <indent line="265">Gacchissati, gacchissanti. Gacchissasi, gacchissatha. Gacchissāmi, gacchissāma. Gacchissate, gacchissante. Gacchissase, gacchissavhe. Gacchissaṃ, gacchissāmhe. So saggaṃ gamissati, gamissanti. Gamissasi, gamissatha. Gamissāmi, gamissāma iccādi.</indent>
    <indent line="266"><bold>Kamme</bold> gacchīyissate, gacchīyissante. Gacchīyissati, gacchīyissanti vā, gamīyissate, gamīyissante. Gamīyissati, gamīyissanti vā iccādi. <bold>Ya</bold>ppaccayalope gamissate <pageBreak edition="M" number="0.0283" />, gamissante. Gamissati, gamissanti vā. Tathā ghammissati, ghammissanti iccādi.</indent>
    <centered line="267">Bhavissantīvibhatti.</centered>
    <paragraph line="268" number="484"><bold>Kālātipatti ssā ssaṃsu, sse ssatha, ssaṃssāmhā, ssatha ssisu, ssase ssavhe, ssiṃssāmhase</bold>.</paragraph>
    <paragraph line="269"><bold>Ssā</bold>dīnaṃ dvādasannaṃ <bold>kālātipatti</bold>saññā hoti. Kālassa atipatanaṃ kālātipatti, sā pana viruddhapaccayūpanipātato, kāraṇavekallato vā kriyāya anabhinibbatti, taddīpakattā ayaṃ vibhatti <bold>kālātipattī</bold>ti vuccati.</paragraph>
    <paragraph line="270" number="475"><bold>Kriyātipannetīte kālātipatti</bold>.</paragraph>
    <paragraph line="271">Kriyātipannamatte atīte kāle <bold>kālātipatti</bold>vibhatti hoti. Kriyāya atipatanaṃ <bold>kriyātipannaṃ,</bold> taṃ pana sādhakasattivirahena kriyāya accantānuppatti. Ettha ca kiñcāpi na kriyā atītasaddena voharitabbā, tathāpi takkiriyuppattippaṭibandhakarakriyāya kālabhedena atītavohāro labbhatevāti daṭṭhabbaṃ.</paragraph>
    <paragraph line="272">Kālātipattiparassapadapaṭhamapurisekavacanaṃ <bold>ssā, a</bold>kārikārāgamā, vuddhi<bold>avā</bold>desā ca, ‘‘kvaci dhātū’’tiādinā <bold>ssā ssāmhā</bold>vibhattīnaṃ kvaci rassattaṃ, <bold>sse</bold>vacanassa ca <bold>a</bold>ttaṃ.</paragraph>
    <indent line="273">So ce paṭhamavaye pabbajjaṃ alabhissa, arahā abhavissa, bhavissa, abhavissā, bhavissāvā, te ce taṃ alabhissaṃsu, arahanto abhavissaṃsu, bhavissaṃsu. Evaṃ tvaṃ abhavissa, bhavissa, abhavisse vā, tumhe abhavissatha, bhavissatha. Ahaṃ abhavissaṃ, bhavissaṃ, mayaṃ <pageBreak edition="M" number="0.0284" /> abhavissamha, bhavissamha, abhavissāmhā, bhavissāmhā vā. So abhavissatha, abhavissisu. Abhavissase, abhavissavhe. Abhavissiṃ, abhavissāmhase.</indent>
    <indent line="274"><bold>Kamme</bold> anvabhavissatha, anvabhavissisu. Anvabhūyissatha vā iccādi. <bold>Parassapadatte</bold> anvabhavissa, anvabhavissaṃsu. Anvabhūyissa vā iccādi. <bold>Bhāve</bold> abhavissatha devadattena, abhūyissatha.</indent>
    <indent line="275">Tathā so ce taṃ dhanaṃ alabhissa, odanaṃ apacissa, pacissa, apacissā, pacissā vā, apacissaṃsu, pacissaṃsu. Apacissa, pacissa, apacisse, pacisse vā, apacissatha, pacissatha. Apacissaṃ, pacissaṃ, apacissamha, pacissamha, apacissāmhā, pacissāmhā vā. Apacissatha, pacissatha, apacissisu, pacissisu. Apacissase, pacissase, apacissavhe, pacissavhe. Apacissiṃ, pacissiṃ, apacissāmhase, pacissāmhase.</indent>
    <indent line="276"><bold>Kamme</bold> apacissatha odano devadattena, apacissisu. <bold>Ya</bold>ppaccayalopābhāve apacīyissatha iccādi. <bold>Parassapadatte</bold> apaccissa tena, paccissa, apaccissā, paccissā vā, apaccissaṃsu, paccissaṃsu iccādi.</indent>
    <indent line="277">So agacchissa, gacchissa, agacchissā, gacchissāvā, agacchissaṃsu, gacchissaṃsu. Tvaṃ agacchissa, gacchissa, agacchisse, gacchisse vā, agacchissatha, gacchissatha. Agacchissaṃ, gacchissaṃ, agacchissamha, gacchissamha, agacchissāmhā, gacchissāmhā vā. Agamissa, gamissa, agamissā, gamissā vā, agamissaṃsu, gamissaṃsu. Agamissa, gamissa, agamisse vā, agamissatha, gamissatha. Agamissaṃ <pageBreak edition="M" number="0.0285" />, gamissaṃ, agamissamha, gamissamha, agamissāmhā, gamissāmhā vā. Agacchissatha, gacchissatha vā iccādi.</indent>
    <indent line="278"><bold>Kamme</bold> agacchīyissatha, agamīyissatha, agacchīyissa, agamīyissaiccādi. Tathā aghammissā, aghammissaṃsu iccādi.</indent>
    <centered line="279">Kālātipattivibhatti.</centered>
    <gatha1 line="280">Pañcamī sattamī vatta-mānā sampatināgate;</gatha1>
    <gathalast line="281">Bhavissantī parokkhādī, catassotītakālikā.</gathalast>
    <centered line="282">Chakālikavibhattividhānaṃ.</centered>
    <subhead line="283">Vikaraṇavidhāna</subhead>
    <paragraph line="284"><bold>Isu</bold> icchākantīsu, pure viya dhātvantalopo, <bold>tyā</bold>dyuppatti, <bold>a</bold>ppaccayo ca.</paragraph>
    <paragraph line="285">‘‘Dhātūna’’nti vattamāne –</paragraph>
    <indent line="286" number="476"><bold>Isuyamūnamanto ccho vā</bold>.</indent>
    <paragraph line="287"><bold>Isuyamu</bold>iccetesaṃ dhātūnaṃ anto <bold>ccho</bold> hoti vā. Vavatthitavibhāsatthoyaṃ <bold>vā</bold>saddo, ‘‘anto ccho vā’’ti yogavibhāgena <bold>āsa</bold>ssapi. So saggaṃ icchati, icchanti. Icchasi, icchatha. Icchāmi, icchāma. <bold>Cchā</bold>desābhāve asaṃyogantattā ‘‘aññesu cā’’ti vuddhi, esati, esanti iccādi.</paragraph>
    <paragraph line="288"><bold>Kamme</bold> attanopadassa yebhuyyena parassapadattameva payojīyati, tena cettha attanopade rūpāni saṅkhipissāma. So icchīyati, esīyati, issate, issati, <bold>ya</bold>kārassa <pageBreak edition="M" number="0.0286" /> pubbarūpattaṃ. Tathā icchatu, esatu. Iccheyya, eseyya. Parokkhāhiyyattanīsu pana rūpāni sabbattha payogamanugamma payojetabbāni, icchi, esi. Icchissati, esissati. Icchissā, esissā icchādi.</paragraph>
    <paragraph line="289"><bold>Yamu</bold> uparame, <bold>ni</bold>pubbo, <bold>cchā</bold>deso ca. Niyacchati, niyacchanti. Niyamati, niyamanti. <bold>Saṃ</bold>pubbo ‘‘saye cā’’ti <bold>ña</bold>ttaṃ, dvittañca. Saññamati, saññamanti.</paragraph>
    <paragraph line="290"><bold>Kamme</bold> niyacchīyati, niyamīyati, niyammati, saññamīyati vā. Tathā niyacchatu, saññamatu. Niyaccheyya, saññameyya. Niyacchī, saññamī. Niyacchissati, saññamissati. Niyacchissa, saññamissa iccādi.</paragraph>
    <paragraph line="291"><bold>Āsa</bold> upavesane, yogavibhāgena <bold>cchā</bold>deso, rassattaṃ. Acchati, acchanti. Acchasi, acchatha. Acchāmi, acchāma. Aññatra <bold>upa</bold>pubbo upāsati, upāsanti. Acchīyati, upāsīyati. Acchatu, upāsatu. Accheyya, upāseyya. Acchī, upāsī. Acchissati, upāsissati. Acchissa, upāsissa iccādi.</paragraph>
    <paragraph line="292"><bold>Labha</bold> lābhe, labhati, labhanti. Labhasi, labhatha. Labhāmi, labhāma. Labhate, labhante. Labhase, labhavhe. Labhe, labhāmhe.</paragraph>
    <paragraph line="293"><bold>Kamme ya</bold>kārassa pubbarūpatte kate ‘‘kvaci dhātū’’tiādinā purima<bold>bha</bold>kārassa <bold>ba</bold>kāro, labbhate, labbhante. Labbhati, labbhanti. Labbhataṃ, labbhatu. Labbhe, labbheyya.</paragraph>
    <paragraph line="294">Ajjatanimhi ‘‘vā, antalopo’’ti ca vattamāne –</paragraph>
    <paragraph line="295" number="477"><bold>Labhasmā ī iṃnaṃ tthatthaṃ</bold>.</paragraph>
    <paragraph line="296"><bold>Labha</bold>iccetasmā dhātuto paresaṃ īiṃnaṃ vibhattīnaṃ <bold>ttha tthaṃ</bold>iccete ādesā honti vā, dhātvantassa lopo <pageBreak edition="M" number="0.0287" /> ca. Alattha, alabhi, labhi, alabhiṃsu, labhiṃsu. Alabho, labho, alabhi, labhi, alabhittha, labhittha. Alatthaṃ, alabhiṃ, labhiṃ, alabhimha, labhimha iccādi.</paragraph>
    <paragraph line="297">Bhavissantimhi ‘‘karassa sappaccayassa kāho’’ti ettha <bold>sappaccaya</bold>ggahaṇena <bold>vaca muca bhujā</bold>dito <bold>ssa</bold>ssa<bold>khā</bold>deso, <bold>vasa chida labhā</bold>dito <bold>chā</bold>deso ca vā hotīti <bold>ssa</bold>ssa <bold>chā</bold>deso, ‘‘byañjanantassa co chappaccayesu cā’’ti dhātvantassa <bold>ca</bold>kāro, lacchati, lacchanti. Lacchasi, lacchatha. Lacchāmi, lacchāma. <bold>Chā</bold>desābhāve labhissati, labhissanti. Labhissasi, labhissatha. Labhissāmi, labhissāma iccādi. Alabhissa, alabhissaṃsu iccādi.</paragraph>
    <paragraph line="298"><bold>Vaca</bold> viyattiyaṃ vācāyaṃ, vacati, vacanti. Vacasi, vacatha. Vacāmi, vacāma.</paragraph>
    <paragraph line="299"><bold>Kamme</bold> attanopade, <bold>ya</bold>ppaccaye ca kate –</paragraph>
    <paragraph line="300" number="478"><bold>Vaca vasa vahādīnamukāro vassa ye</bold>.</paragraph>
    <paragraph line="301"><bold>Vaca vasa vaha</bold>iccevamādīnaṃ dhātūnaṃ <bold>va</bold>kārassa <bold>u</bold>kāro hoti <bold>ya</bold>ppaccaye pare, <bold>ādi</bold>saddena <bold>vaḍḍha</bold>ssa ca. ‘‘Vassa a va’’iti samāsena dutiyañcettha <bold>va</bold>ggahaṇaṃ icchitabbaṃ, tena <bold>a</bold>kārassapi <bold>u</bold>kāro hoti, purimapakkhe paralopo. ‘‘Tassa cavagga’’iccādinā sadhātvantassa <bold>ya</bold>kārassa <bold>ca</bold>kāro, dvittaṃ. Uccate, uccante. Vuccate, vuccante. Vuccati, vuccanti vā iccādi. Tathā vacatu, vuccatu. Vaceyya, vucceyya. Avacā, avaccā, avacū, avaccū. Avaca, avaco, avacuttha. Avaca, avacaṃ, avacamhā. Avacuttha iccādi.</paragraph>
    <paragraph line="302" number="479"><bold>Vacassajjatanimhi</bold><pageBreak edition="M" number="0.0288" /><bold>makāro o</bold>.</paragraph>
    <paragraph line="303"><bold>Vaca</bold>iccetassa dhātussa <bold>a</bold>kāro <bold>o</bold>ttamāpajjate ajjatanimhi vibhattimhi. Avoci, avocuṃ. Avoco, avocuttha. Avociṃ, avocumha, <bold>u</bold>kārāgamo. Avoca, rassattaṃ, avocu iccādi. Avuccittha.</paragraph>
    <paragraph line="304">Bhavissantimhi <bold>sappaccaya</bold>ggahaṇena <bold>ssa</bold>ssa <bold>khā</bold>deso, ‘‘byañjanantassā’’ti vattamāne ‘‘ko khe cā’’ti dhātvantassa <bold>kā</bold>deso, vakkhati, vakkhanti. Vakkhasi, vakkhatha. Vakkhāmi, vakkhāma iccādi.</paragraph>
    <paragraph line="305"><bold>Vasa</bold> nivāse, vasati, vasanti.</paragraph>
    <paragraph line="306"><bold>Kamme u</bold>ttaṃ, pubbarūpattañca vussati, vussanti iccādi. Vasatu. Vaseyya. Avasi, vasi.</paragraph>
    <paragraph line="307">Bhavissantiyaṃ <bold>ssa</bold>ssa <bold>chā</bold>deso, dhātvantassa <bold>ca</bold>kāro ca, vacchati, vacchanti. Vacchasi, vacchatha. Vacchāmi, vacchāma. Vasissati, vasissanti. Avasissa, avasissaṃsu.</paragraph>
    <paragraph line="308">Tathā <bold>ruda</bold> assuvimocane, rodati, rucchati. Rodissati iccādi.</paragraph>
    <paragraph line="309"><bold>Kusa</bold> akkose, <bold>ā</bold>pubbo dvittarassattāni, <bold>a</bold>ppaccayavuddhiyo ca. Akkosati. Akkosatu. Akkoseyya.</paragraph>
    <paragraph line="310">‘‘Antalopo’’ti vattate, maṇḍūkagatiyā ‘‘vā’’ti ca.</paragraph>
    <paragraph line="311" number="480"><bold>Kusasmā dī cchi</bold>.</paragraph>
    <paragraph line="312"><bold>Kusa</bold> iccetasmā dhātuto īvibhattissa <bold>cchi</bold>ādeso hoti, dhātvantassa lopo ca. Akkocchi maṃ, akkosi vā. Akkosissati. Akkosissa iccādi.</paragraph>
    <paragraph line="313"><bold>Vaha</bold><pageBreak edition="M" number="0.0289" /> pāpuṇane, vahati, vahanti.</paragraph>
    <paragraph line="314"><bold>Kamme</bold> attanopade, <bold>ya</bold>ppaccaye ca kate –</paragraph>
    <paragraph line="315">‘‘Ye’’ti vattate.</paragraph>
    <paragraph line="316" number="481"><bold>Ha vipariyayo lo vā</bold>.</paragraph>
    <paragraph line="317"><bold>Ha</bold>kārassa vipariyayo hoti <bold>ya</bold>ppaccaye pare, <bold>ya</bold>ppaccayassa ca <bold>la</bold>kāro hoti vā. Vavatthitavibhāsatthoyaṃ <bold>vā</bold>saddo, tena ‘‘gayhatī’’tiādīsu <bold>la</bold>ttaṃ na hoti, nimittabhūtassa <bold>ya</bold>kārassevetaṃ <bold>la</bold>ttaṃ, ‘‘vacavasa’’iccādinā uttaṃ. Vuyhati, vulhati, <bold>vu</bold>yhanti. Vahatu, vuyhatu. Vaheyya, vuyheyya. Avahī, avuyhittha, avahittha. Avahissati, vuyhissati. Avahissa, avuyhissa iccādi.</paragraph>
    <paragraph line="318"><bold>Jara</bold> vayohānimhi.</paragraph>
    <paragraph line="319" number="482"><bold>Jaramarānaṃ jīrajīyyamīyyā vā</bold>.</paragraph>
    <paragraph line="320"><bold>Jaramara</bold> iccetesaṃ dhātūnaṃ <bold>jīrajīyyamīyyā</bold>desā honti vā, saralopādi. Jīrati, jīranti. Jīyyati, jīyyanti. ‘‘Kvacā’’disuttena ekayakārassa kvaci lopo hoti. Jīyati, jīyanti.</paragraph>
    <paragraph line="321"><bold>Kamme</bold> jīrīyati, jīrīyanti. Jīyiyyati, jīyiyyanti. Jīratu, jīyyatu. Jīreyya, jīyyeyya. Ajīrī, jīrī, jīyyī. Jīrissati, jīyyissati. Ajīrissa, ajīyyissa.</paragraph>
    <paragraph line="322"><bold>Mara</bold> pāṇacāge, <bold>mīyyā</bold>deso, mīyyati, mīyyanti. Mīyati, mīyanti vā. Marati, maranti iccādi.</paragraph>
    <paragraph line="323"><bold>Disa</bold> pekkhaṇe.</paragraph>
    <paragraph line="324" number="483"><bold>Disassa</bold><pageBreak edition="M" number="0.0290" /><bold>passa dissa dakkhā vā</bold>.</paragraph>
    <paragraph line="325"><bold>Disa</bold>iccetassa dhātussa <bold>passa dissa dakkha</bold>iccete ādesā honti vā. Vavatthitavibhāsatthoyaṃ <bold>vā</bold>saddo, tena <bold>dissā</bold>deso kammani sabbadhātuke eva. Passati, passanti. Dakkhati, dakkhanti.</paragraph>
    <paragraph line="326"><bold>Kammani ya</bold>kāralopo, dissate, dissante. Dissati, dissanti. Vipassīyati, dakkhīyati. Passatu, dakkhatu, dissatu. Passeyya, dakkheyya, disseyya.</paragraph>
    <paragraph line="327"><bold>Hiyyattaniyaṃ</bold> ‘‘kvaci dhātū’’tiādinā dhātuikārassa <bold>a</bold>ttaṃ, addasā, addasa. <bold>Kammani</bold> adissa.</paragraph>
    <paragraph line="328">Tathā apassi, passi, apassiṃsu, passiṃsu. Apassi, passi, apassittha, passittha. Apassiṃ, passiṃ, apassimha, passimha. Addasi, dasi, addasaṃsu, dasaṃsu. <bold>Kammani</bold> adissaṃsu. Addakkhi, addakkhiṃsu.</paragraph>
    <paragraph line="329">Passissati, passissanti. ‘‘Bhavissantimhi ssassa cā’’ti yogavibhāgena <bold>ssa</bold>ssa lopo, <bold>i</bold>kārāgamo ca, dakkhiti, dakkhinti. Lopābhāve dakkhissati, dakkhissanti. Apassissa, adakkhissa iccādi.</paragraph>
    <paragraph line="330"><bold>Sada</bold> visaraṇagatyāvasānesu.</paragraph>
    <paragraph line="331">‘‘Sabbatthā’’ti vattate, maṇḍūkagatiyā ‘‘kvacī’’ti ca.</paragraph>
    <paragraph line="332" number="484"><bold>Sadassa sīdattaṃ</bold>.</paragraph>
    <paragraph line="333"><bold>Sada</bold>iccetassa dhātussa <bold>sīdā</bold>deso hoti sabbattha vibhattippaccayesu kvaci. Sesaṃ neyyaṃ. Nisīdati, nisīdanti. <bold>Bhāve</bold> nisajjate, idha kvacādhikārena <bold>sīdā</bold>-deso <pageBreak edition="M" number="0.0291" /> na bhavati. Nisīdatu. Nisīde. Nisīdi. Nisīdissati. Nisīdissa iccādi.</paragraph>
    <paragraph line="334"><bold>Yaja</bold> devapūjāsaṅgatikaraṇadānesu. Yajati, yajanti.</paragraph>
    <paragraph line="335"><bold>Kammani</bold> ‘‘yamhī’’ti vattate.</paragraph>
    <paragraph line="336" number="485"><bold>Yajassādissi</bold>.</paragraph>
    <paragraph line="337"><bold>Yaja</bold>iccetassa dhātussa ādissa <bold>ya</bold>kārassa <bold>i</bold>kārādeso hoti <bold>ya</bold>ppaccaye pare, saralopo. Ijjate mayā buddho. Tathā yajatu, ijjataṃ. Yaje, ijjetha. Yaji, ijjittha. Yajissati, ijjissate. Yajissa, ijjissatha iccādi.</paragraph>
    <paragraph line="338"><bold>Vada</bold> viyattiyaṃ vācāyaṃ, <bold>tyā</bold>dyuppatti, <bold>a</bold>ppaccayo ca.</paragraph>
    <paragraph line="339">‘‘Vā’’ti vattate.</paragraph>
    <paragraph line="340" number="486"><bold>Vadassa vajjaṃ</bold>.</paragraph>
    <paragraph line="341"><bold>Vada</bold>iccetassa dhātussa sabbassa <bold>vajjā</bold>deso hoti vā sabbāsu vibhattīsu. Vibhatyādhikārattā cettha sabbāsūti atthato siddhaṃ.</paragraph>
    <paragraph line="342">‘‘Vā’’ti vattate.</paragraph>
    <paragraph line="343" number="487"><bold>Lopañcettamakāro</bold>.</paragraph>
    <paragraph line="344"><bold>Bhūvā</bold>dito paro <bold>a</bold>ppaccayo <bold>etta</bold>māpajjate, lopañca vā. Vikaraṇakāriyavidhippakaraṇato cettha <bold>a</bold>kāroti <bold>a</bold>ppaccayo gayhati.</paragraph>
    <gatha1 line="345">Bhūvādito juhotyādi-to ca <bold>a</bold>ppaccayo paro;</gatha1>
    <gathalast line="346">Lopamāpajjate nāñño, vavatthitavibhāsatoti.</gathalast>
    <paragraph line="347"><bold>A</bold>ppaccayassa <bold>e</bold>kāro, saralopādi, vajjeti, vadeti, vadati, <bold>anti</bold>mhi –</paragraph>
    <paragraph line="348" number="488"><bold>Kvaci</bold><pageBreak edition="M" number="0.0292" /><bold>dhātuvibhattippaccayānaṃ dīghaviparītādesalopāgamā ca</bold>.</paragraph>
    <paragraph line="349">Idha dhātvādhikāre ākhyāte, kitake ca avihitalakkhaṇesu payogesu kvaci dhātūnaṃ, tyādivibhattīnaṃ, dhātuvihitappaccayānañca dīghatabbiparītaādesalopāgamaiccetāni kāriyāni jinavacanānurūpato bhavanti. Tattha –</paragraph>
    <gatha1 line="350">Nāmhi rasso kiyādīnaṃ, saṃyoge caññadhātunaṃ;</gatha1>
    <gathalast line="351">Āyūnaṃ vā vibhattīnaṃ, mhā, ssāntassa ca rassatā.</gathalast>
    <gatha1 line="352">Gamito cchassa ñcho vāssa, gamissajjatanimhi gā;</gatha1>
    <gathalast line="353">Ucāgamo vā tthamhesu, dhātūnaṃ yamhi dīghatā.</gathalast>
    <gatha1 line="354">Eyyeyyāseyyāmettañca, vā ssessettañca pāpuṇe;</gatha1>
    <gathalast line="355">Okārā attamittañca, ātthā papponti vā tthathe.</gathalast>
    <gatha1 line="356">Tathā brūtoti antīnaṃ, au vāha ca dhātuyā;</gatha1>
    <gathalast line="357">Parokkhāya vibhattimhi, anabbhāsassa dīghatā.</gathalast>
    <gatha1 line="358">Saṃyoganto akārettha, vibhattippaccayādi tu;</gatha1>
    <gathalast line="359">Lopa māpajjate nicca-mekārokārato paroti.</gathalast>
    <paragraph line="360"><bold>E</bold>kārato parassa <bold>antia</bold>kārassa lopo, vajjenti, vadenti, vadanti. Vajjesi, vadesi, vadasi, vajjetha, vadetha, vadatha. Vajjemi, vajjāmi, vademi, vadāmi, vajjema, vadema, vajjāma, vadāma.</paragraph>
    <indent line="361"><bold>Kammani</bold> vajjīyati, vajjīyanti. Vajjati, vajjanti. Vadīyati vā. Vajjetu, vadetu, vadatu. Vajje, vajjeyya, vade, vadeyya, vajjeyyuṃ, vadeyyuṃ. Vajjeyyāsi, vajjesi, vadeyyāsi. Avadi, vadi, vadiṃsu. Vadissati, vadissanti. Avadissa iccādi.</indent>
    <paragraph line="362"><bold>Kamu</bold><pageBreak edition="M" number="0.0293" /> padavikkhepe, <bold>a</bold>ppaccaye kate ‘‘kvacādivaṇṇānamekassarānaṃ dvebhāvo’’ti dvittaṃ, <bold>ka</bold>vaggassa <bold>ca</bold>vaggo.</paragraph>
    <paragraph line="363"><bold>Abbhāsa</bold>ggahaṇamantaggahaṇaṃ, <bold>vā</bold>ggahaṇañca vattate.</paragraph>
    <paragraph line="364" number="489"><bold>Niggahītañca</bold>.</paragraph>
    <paragraph line="365">Abbhāsante <bold>niggahīta</bold>ñcāgamo hoti vā. Vavatthitavibhāsatthoyaṃ <bold>vā</bold>saddo, tena <bold>kamā</bold>dīnamevetaṃ. Caṅkamati, caṅkamanti iccādi. Kamati, kamanti iccādi.</paragraph>
    <paragraph line="366"><bold>Cala</bold> kampane, cañcalati, calati.</paragraph>
    <paragraph line="367"><bold>Cala</bold> dalane, daddallati.</paragraph>
    <paragraph line="368"><bold>Jhe</bold>cintāyaṃ, <bold>a</bold>ppaccaye ‘‘o, sare, e’’ti ca adhikicca ‘‘te āvāyā’’ti yogavibhāgena akāritepi <bold>e</bold>kārassa <bold>āyā</bold>deso, jhāyati, jhāyanti iccādi, visesavidhānaṃ.</paragraph>
    <centered line="369">Avuddhikabhūvādinayo.</centered>
    <paragraph line="370"><bold>Tuda</bold> byathane, <bold>tyā</bold>dyuppatti <bold>a</bold>ppaccayo, ‘‘aññesu cā’’ti <bold>e</bold>tthānuvattita <bold>vā</bold>ggahaṇena <bold>tudā</bold>dīnaṃ vuddhiabhāvova viseso, tudati, tudanti. Tudasi, tudatha. Tudāmi, tudāma.</paragraph>
    <paragraph line="371"><bold>Kamme</bold> ‘‘tassa cavagga’’iccādinā sadakārassa <bold>ya</bold>ppaccayassa <bold>ja</bold>kāro dvittaṃ, tujjate, tujjante. Tujjati, tujjanti, tujjare vā. Tathā tudatu, tudantu. Tude, tudeyya, tudeyyuṃ. Atudi, tudiṃsu. Atudi, atudittha. Atudiṃ, atudimha. Atujjittha, atujji. Tudissati. Atudissa iccādi.</paragraph>
    <paragraph line="372"><bold>Visa</bold> pavesane <bold>pa</bold>pubbo, so gāmaṃ pavisati, pavisanti. Pavisasi, pavisatha. Pavisāmi, pavisāma.</paragraph>
    <paragraph line="373"><bold>Kamme</bold><pageBreak edition="M" number="0.0294" /> pavisiyyate, pavisiyyante. Pavisiyyati, pavisiyyanti. Pavissate vā. Tathā pavisatu, pavisantu. Paviseyya. Pāvisi, pavisi, pāvekkhi pathaviṃ, ‘‘kvaci dhātū’’tiādinā ajjatanimhi <bold>visa</bold>ssa vekkhādeso ca. Pāvisiṃsu, pavisiṃsu.</paragraph>
    <paragraph line="374"><bold>Kamme</bold> pāvisīyittha, pavisīyittha, pāvisīyi, pavisīyi. Pavisissati, pavisissanti. Pavisīyissate, pavisissate. Pāvisissa. Pāvisīyissa iccādi.</paragraph>
    <paragraph line="375"><bold>Nuda</bold> khepe, nudati, nudanti.</paragraph>
    <paragraph line="376"><bold>Disa a</bold>tisajjane, uddisati, uddisanti.</paragraph>
    <paragraph line="377"><bold>Likha</bold> lekhane, likhati, likhanti.</paragraph>
    <paragraph line="378"><bold>Phusa</bold> samphasse, phusati, phusanti iccādi.</paragraph>
    <centered line="379">Tudādinayo.</centered>
    <paragraph line="380"><bold>Hū, bhū</bold> sattāyaṃ, <bold>tyā</bold>dyuppatti ‘‘bhūvādito a’’iti <bold>a</bold>ppaccayo, ‘‘vā’’ti adhikicca ‘‘lopañcettamakāro’’ti bhūvādito parassa appaccayassa lopo, ‘‘aññesu cā’’ti vuddhi. So hoti, te honti, ‘‘kvaci dhātū’’tiādinā parasarassa lopo. Hosi, hotha. Homi, homa. <bold>Bhāve</bold> hūyate.</paragraph>
    <paragraph line="381">Tathā hotu, hontu. Hohi, anakāraparattā <bold>hi</bold>lopo na bhavati, hotha. Homi, homa. <bold>Bhāve</bold> hūyataṃ.</paragraph>
    <paragraph line="382"><bold>Sattamiyaṃ</bold> saralopādi, heyya, heyyuṃ. Heyyāsi, heyyātha. Heyyāmi, heyyāma. Heyyaṃ vā. <bold>Bhāve</bold> hūyetha.</paragraph>
    <paragraph line="383"><bold>Hiyyattaniyaṃ</bold><pageBreak edition="M" number="0.0295" /><bold>a</bold>ppaccayalope ‘‘kvaci dhātū’’tiādinā <bold>hū</bold>dhātussa <bold>ū</bold>kārassa <bold>uvā</bold>deso. Ahuvā, ahuvu, ahuvū. Ahuva, ahuvo, ahuvattha. Ahuvaṃ, ahuvamha. Ahuvattha, ahuvatthuṃ. Ahuvase, ahuvavhaṃ. Ahuviṃ, ahuvamhase. <bold>Bhāve</bold> ahūyattha.</paragraph>
    <paragraph line="384"><bold>Ajjatanimhi</bold> ‘‘kvaci dhātū’’tiādinā <bold>hū</bold>to īvibhattissa lopo rassattaṃ, so ahu, lopābhāve ‘‘karassa kāsattamajjatanimhī’’ti ettha ‘‘sattamajjatanimhī’’ti yogavibhāgena <bold>sā</bold>gamo, vuddhi, ahosi, ahesuṃ, ‘‘kvaci dhātū’’tiādinā <bold>o</bold>kāra<bold>sse</bold>kāro. Ahavuṃ vā. Ahosi, ahosittha. Ahosiṃ, ahuṃ, parasarassa lopo, rassattañca, ahosimha, ahumha, rassattaṃ. <bold>Bhāve</bold> ahūyittha.</paragraph>
    <paragraph line="385">‘‘Hi lopaṃ vā’’ti ito ‘‘lopo, vā’’ti ca vattate.</paragraph>
    <paragraph line="386"><bold>490. Hotissare’hohe bhavissantimhi ssassa ca</bold>.</paragraph>
    <paragraph line="387"><bold>Hū</bold>iccetassa dhātussa saro <bold>eha oha etta</bold>māpajjate bhavissantimhi vibhattimhi, <bold>ssa</bold>ssa ca lopo hoti vā. <bold>I</bold>kārāgamo, saralopādi.</paragraph>
    <indent line="388">Hehiti, hehinti. Hehisi, hehitha. Hehāmi, hehāma. Lopābhāve – hehissati, hehissanti. Hehissasi, hehissatha. Hehissāmi, hehissāma. <bold>Ohādese</bold> – hohiti, hohinti. Hohisi, hohitha. Hohāmi, hohāma. Tathā hohissati, hohissanti. Hohissasi, hohissatha. Hohissāmi, hohissāma. <bold>Ekārādese</bold> – heti, henti. Hesi, hetha. Hemi <pageBreak edition="M" number="0.0296" />, hema. Hessati, hessanti. Hessasi, hessatha. Hessāmi, hessāma. <bold>Bhāve</bold> hūyissate.</indent>
    <paragraph line="389"><bold>Kālātipattiyaṃ</bold> ahavissa, ahavissaṃsu. Ahuyissatha iccādi.</paragraph>
    <indent line="390"><bold>Hū, bhū</bold> sattāyaṃ, bhū itīdha <bold>anu</bold>pubbo, <bold>tyā</bold>dyuppatti <bold>a</bold>ppaccayassa lopavuddhiyo, anubhoti, anubhonti. Anubhosi, anubhotha. Anubhomi, anubhoma.</indent>
    <indent line="391"><bold>Kamme</bold> anubhūyati, anubhūyanti. Tathā anubhotu, anubhontu. Anubhohi, anubhotha. Anubhomi, anubhoma. Anubhūyatu, anubhūyantu. Anubhave, anubhaveyya. Anubhūyeyya. Anubhosi, anubhavi. Anubhossati, anubhossanti. Anubhossasi, anubhossatha. Anubhossāmi, anubhossāma. Anubhavissati vā. Anubhossa, anubhavissa vā iccādi.</indent>
    <paragraph line="392"><bold>Sī</bold> saye <bold>a</bold>ppaccayalopo, vuddhi ca, seti, senti. Sesi, setha. Semi, sema. Sete, sente iccādi.</paragraph>
    <paragraph line="393"><bold>A</bold>ppaccayalopābhāve –</paragraph>
    <paragraph line="394">‘‘Sare’’ti vattate, <bold>dhātu</bold>ggahaṇañca.</paragraph>
    <paragraph line="395" number="491"><bold>E aya</bold>.</paragraph>
    <paragraph line="396"><bold>E</bold>kārassa dhātvantassa sare pare <bold>ayā</bold>deso hoti, saralopādi. Sayati, sayanti. Sayasi, sayatha. Sayāmi, sayāma.</paragraph>
    <paragraph line="397"><bold>Kamme</bold><pageBreak edition="M" number="0.0297" /><bold>ati</bold>pubbo, ‘‘kvaci dhātvā’’dinā yamhi rassasarassa dhātvantassa dīgho, atisīyate, atisīyante. Atisīyati, atisīyanti. <bold>Bhāve</bold> sīyate.</paragraph>
    <indent line="398">Tathā setu, sentu. Sehi, setha. Semi, sema. Sayatu, sayantu. Saya, sayāhi, sayatha. Sayāmi, sayāma. Sayataṃ, sayantaṃ. Sayassu, sayavho. Saye, sayāmase. Atisīyataṃ, atisīyantaṃ. Atisīyatu, atisīyantu. <bold>Bhāve</bold> sīyataṃ.</indent>
    <indent line="399">Saye, sayeyya, sayeyyuṃ. Atisīyeyya. <bold>Bhāve</bold> sīyetha.</indent>
    <indent line="400">Asayi, sayi, asayiṃsu, sayiṃsu, asayuṃ. Sāgame atisesi, atisesuṃ. <bold>Kamme</bold> accasīyittha, accasīyi, atisīyi. <bold>Bhāve</bold> sīyittha.</indent>
    <indent line="401">Sayissati, sayissanti. <bold>I</bold>kārāgamābhāve sessati, sessanti. <bold>Kamme</bold> atisīyissatha, atisīyissati. <bold>Bhāve</bold> sīyissate.</indent>
    <indent line="402">Asayissā, asayissaṃsu. <bold>Kamme</bold> accasīyissatha iccādi.</indent>
    <indent line="403"><bold>Nī</bold> pāpuṇane, <bold>dvikammako</bold>yaṃ, ajaṃ gāmaṃ neti, nenti. Nesi, netha. Nemi, nema. Lopābhāve nayati, nayanti iccādi. <bold>Kamme</bold> nīyate gāmaṃ ajo devadattena, nīyare, nīyante. Nīyati, nīyanti.</indent>
    <indent line="404">Tathā netu, nayatu. Nīyataṃ, nīyantaṃ. Naye, nayeyya. Nīyetha, nīyeyya. Anayi, nayi, anayiṃsu, nayiṃsu. Vinesi, vinesuṃ. Anīyittha, nīyittha. Nayissati <pageBreak edition="M" number="0.0298" />, nessati. Nayissate, nīyissate, nīyissati. Anayissa, anīyissa iccādi.</indent>
    <paragraph line="405"><bold>Ṭhā</bold> gatinivattimhi, ‘‘vā’’ti vattate.</paragraph>
    <paragraph line="406" number="492"><bold>Ṭhā tiṭṭho</bold>.</paragraph>
    <paragraph line="407"><bold>Ṭhā</bold>iccetassa dhātussa <bold>tiṭṭhā</bold>deso hoti vā. Vavatthitavibhāsatthoyaṃ <bold>vā</bold>saddo, <bold>a</bold>ppaccayalopo. Tiṭṭhati, tiṭṭhanti. Ṭhāti, ṭhanti. Lopābhāve ‘‘kvaci dhātū’’tiādinā <bold>ṭhā</bold>to <bold>ha</bold>kārāgamo ca rassattaṃ, <bold>saṃ</bold>pubbo saṇṭhahati, saṇṭhahanti. <bold>E</bold>tte adhiṭṭheti, adhiṭṭhenti.</paragraph>
    <paragraph line="408"><bold>Kamme</bold> –</paragraph>
    <paragraph line="409" number="493"><bold>Yamhi dādhā mā ṭhā hā pā maha mathādīnamī</bold>.</paragraph>
    <paragraph line="410">Bhāvakammavisaye <bold>ya</bold>mhi paccaye pare <bold>dā dhā mā ṭhā hāpā maha matha</bold> iccevamādīnaṃ dhātūnaṃ anto īkāramāpajjate, niccatthoyamārambho. Upaṭṭhīyati, upaṭṭhīyanti. <bold>Ha</bold>kārāgame rassattaṃ, īkārāgamo ca, patiṭṭhahīyati, patiṭṭhahīyanti. <bold>Bhāve</bold> ṭhīyate.</paragraph>
    <indent line="411">Tathā tiṭṭhatu, tiṭṭhantu. Ṭhātu, ṭhantu. Saṇṭhahatu, saṇṭhahantu. Tiṭṭhe, tiṭṭheyya. Saṇṭhe, saṇṭheyya, saṇṭheyyuṃ. Saṇṭhahe, saṇṭhaheyyuṃ. Aṭṭhāsi, aṭṭhaṃsu. Saṇṭhahi, saṇṭhahiṃsu. Pakiṭṭhissati, patiṭṭhissanti. Ṭhassati, ṭhassanti. Patiṭṭhahissati, patiṭṭhahissanti. Patiṭṭhissa, patiṭṭhissaṃsu. Patiṭṭhahissa, patiṭṭhahissaṃsu iccādi.</indent>
    <paragraph line="412"><bold>Pā</bold> pāne, ‘‘vā’’ti vattate.</paragraph>
    <paragraph line="413" number="494"><bold>Pā</bold><pageBreak edition="M" number="0.0299" /><bold>pibo</bold>.</paragraph>
    <paragraph line="414"><bold>Pā</bold>iccetassa dhātussa <bold>pibā</bold>deso hoti vā. Vavatthitavibhāsatthoyaṃ <bold>vā</bold>saddo.</paragraph>
    <indent line="415">Pibati. Pibatu. Pibeyya. ‘‘Kvaci dhātvā’’dinā <bold>ba</bold>kārassa <bold>va</bold>kāro, pivati, pivanti. Pāti, pānti, panti vā. Pīyate, pīyante. Pīyati, pīyanti. Pivatu. Piveyya. Apāyi, pivi. Pivissati. Apivissa iccādi.</indent>
    <paragraph line="416"><bold>Asa</bold> bhuvi, vibhattuppatti, <bold>a</bold>ppaccayalopo, asa itīdha –</paragraph>
    <paragraph line="417">‘‘Asasmā, antalopo’’ti ca vattate.</paragraph>
    <paragraph line="418" number="495"><bold>Tissa tthittaṃ</bold>.</paragraph>
    <paragraph line="419"><bold>Asa</bold>iccetasmā dhātumhā parassa <bold>ti</bold>ssa vibhattissa <bold>tthi</bold>ttaṃ hoti, dhātvantassa lopo ca. Atthi.</paragraph>
    <paragraph line="420">‘‘Vā’’ti vattate.</paragraph>
    <paragraph line="421" number="496"><bold>Sabbatthāsassādi lopo ca</bold>.</paragraph>
    <paragraph line="422">Sabbattha vibhattippaccayesu ca <bold>asa</bold>iccetāya dhātuyā ādissa lopo hoti vā, vavatthitavibhāsatthoyaṃ <bold>vā</bold>saddo. Santi.</paragraph>
    <paragraph line="423">‘‘Asasmā, antalopo’’ti ca adhikāro.</paragraph>
    <paragraph line="424" number="497"><bold>Simhi ca</bold>.</paragraph>
    <paragraph line="425"><bold>Asa</bold>dhātussa antalopo hoti <bold>simhi</bold> vibhattimhi ca. Tvaṃ asi.</paragraph>
    <paragraph line="426" number="498"><bold>Thassa</bold><pageBreak edition="M" number="0.0300" /><bold>tthattaṃ</bold>.</paragraph>
    <paragraph line="427"><bold>Asa</bold>iccetāya dhātuyā parassa <bold>tha</bold>ssa vibhattissa <bold>ttha</bold>ttaṃ hoti, dhātvantassa lopo ca. Tumhe attha.</paragraph>
    <paragraph line="428">‘‘Vā’’ti vattate.</paragraph>
    <paragraph line="429" number="499"><bold>Asasmā mimānaṃ mhimhāntalopo ca</bold>.</paragraph>
    <paragraph line="430"><bold>Asa</bold>iccetāya dhātuyā parāsaṃ <bold>mi ma</bold>iccetāsaṃ vibhattīnaṃ <bold>mhimha</bold>iccete ādesā honti vā, dhātvantassa lopo ca. Amhi, amha. Asmi, asma.</paragraph>
    <paragraph line="431" number="500"><bold>Tussa tthuttaṃ</bold>.</paragraph>
    <paragraph line="432"><bold>Asa</bold>iccetāya dhātuyā parassa <bold>tu</bold>ssa vibhattissa <bold>tthu</bold>ttaṃ hoti, dhātvantassa lopo ca. Atthu. <bold>Asa</bold>ssādilopo ca, santu. Āhi, attha. Asmi, asma.</paragraph>
    <paragraph line="433"><bold>Sattamiyaṃ asa</bold>ssādilopo, ‘‘kvaci dhātū’’tiādinā <bold>asa</bold>to <bold>eyyaeyyuṃ</bold> vibhattīnaṃ <bold>iyāiyu</bold>ñca honti. Siyā, siyuṃ.</paragraph>
    <paragraph line="434">Lopābhāve ‘‘kvaci dhātvā’’dinā <bold>asa</bold>to <bold>eyyā</bold>dīnaṃ sadhātvantānaṃ <bold>ssa ssu ssa ssatha ssaṃ ssāma</bold>ādesā honti.</paragraph>
    <paragraph line="435"><bold>E</bold>vamassa vacanīyo, assu. Assa, assatha. Assaṃ, assāma.</paragraph>
    <paragraph line="436"><bold>Ajjataniyaṃ a</bold>kārāgamo, dīgho ca, āsi, āsiṃsu, āsuṃ. Āsi, āsittha. Āsiṃ, āsimha.</paragraph>
    <paragraph line="437">‘‘Vā <pageBreak edition="M" number="0.0301" />, asassā’’ti ca vattate.</paragraph>
    <paragraph line="438" number="501"><bold>Asabbadhātuke bhū</bold>.</paragraph>
    <paragraph line="439"><bold>Asa</bold>sseva dhātussa <bold>bhū</bold>ādeso hoti vā asabbadhātuke. Bhavissati, bhavissanti. Abhavissa, abhavissaṃsu.</paragraph>
    <paragraph line="440"><bold>Vā</bold>ti kimatthaṃ? Āsuṃ.</paragraph>
    <paragraph line="441"><bold>Brū</bold> viyattiyaṃ vācāyaṃ, <bold>tyā</bold>dyuppatti, <bold>a</bold>ppaccayalopo ca.</paragraph>
    <paragraph line="442">‘‘Kvacī’’ti vattate.</paragraph>
    <paragraph line="443" number="502"><bold>Brūto ī timhi</bold>.</paragraph>
    <paragraph line="444"><bold>Brū</bold>iccetāya dhātuyā paro īkārāgamo hoti <bold>ti</bold>mhi vibhattimhi kvaci, vuddhi<bold>avā</bold>desā, saralopādi. Bravīti, brūti, ‘‘aññesu cā’’ti suttānuvattitavāggahaṇena <bold>brū</bold>dhātussa byañjane vuddhi na hoti, <bold>bahuvacane</bold> ‘‘jhalānamiyuvā sare vā’’ti ūkārassa sare <bold>uvā</bold>deso, bruvanti. ‘‘Kvaci dhātvā’’dinā <bold>brū</bold>to <bold>tiantīnaṃ</bold> vā <bold>a u</bold> ādesā <bold>brū</bold>ssa <bold>āhā</bold>deso ca.</paragraph>
    <indent line="445">Āha, āhu. Brūsi, brūtha. Brūmi, brūma. Brūte, bruvante. Brūse, bruvavhe. Bruve, brūmhe. Brūtu, bruvantu. Brūhi, brūtha. Brūmi, brūma. Brūtaṃ, bruvantaṃ. Bruve, bruveyya, bruveyyuṃ. Bruveyyāsi, bruveyyātha. Bruveyyāmi, bruveyyāma. Bruvetha, bruveraṃ. Abruvā, abruvū.</indent>
    <paragraph line="446"><bold>Parokkhāyaṃ</bold><pageBreak edition="M" number="0.0302" /> ‘‘brūbhūnamāhabhūvā parokkhāya’’nti <bold>brū</bold>dhātussa <bold>āha</bold>ādeso, saralopādi, supine kira māha, tenāhu porāṇā, āhaṃsu vā iccādi.</paragraph>
    <paragraph line="447"><bold>Ajjataniyaṃ</bold> abravi, abruvi, abravuṃ. Bravissati. Abravissa iccādi.</paragraph>
    <paragraph line="448"><bold>Hana</bold> hiṃsāgatīsu, <bold>ti</bold>mhi kvaci <bold>a</bold>ppaccayalopo, hanti, hanati, hananti. Hanasi, hanatha. Hanāmi, hanāma.</paragraph>
    <paragraph line="449"><bold>Kamme</bold> ‘‘tassa cavagga’’iccādinā <bold>ña</bold>ttaṃ, dvittañca, haññate, haññante, haññare. Haññati, haññanti. Hanatu, hanantu. Haneyya.</paragraph>
    <paragraph line="450">‘‘Hanassā’’ti vattate.</paragraph>
    <paragraph line="451" number="503"><bold>Vadho vā sabbattha</bold>.</paragraph>
    <paragraph line="452"><bold>Hana</bold>iccetassa dhātussa <bold>vadhā</bold>deso hoti vā sabbattha vibhattippaccayesu, vavatthitavibhāsatthoyaṃ <bold>vā</bold>saddo. Vadheti. Vadhīyati. Vadhetu. Vadhīyatu. Vadheyya. Avadhi, avadhiṃsu. Ahani, ahaniṃsu. Vadhissati, hanissati. <bold>Khā</bold>dese paṭihaṅkhāmi, paṭihanissāmi. Avadhissa, ahanissa iccādi.</paragraph>
    <centered line="453">Hūvādinayo.</centered>
    <paragraph line="454"><bold>Hu</bold> dānādanahabyappadānesu, <bold>tyā</bold>dyuppatti, <bold>a</bold>ppaccayo ca, ‘‘kvacādivaṇṇānamekassarānaṃ dvebhāvo’’ti dvittaṃ, ‘‘pubbobbhāso’’ti abbhāsasaññā.</paragraph>
    <paragraph line="455">‘‘Abbhāse’’ti vattate.</paragraph>
    <paragraph line="456" number="504"><bold>Hassa</bold><pageBreak edition="M" number="0.0303" /><bold>jo</bold>.</paragraph>
    <paragraph line="457"><bold>Ha</bold>kārassa abbhāse vattamānassa <bold>jo</bold> hoti. ‘‘Lopañcetta makāro’’ti <bold>a</bold>ppaccayalopo, vuddhi. Juhoti.</paragraph>
    <paragraph line="458">Lopābhāve ‘‘jhalānaṃ, sare’’ti ca vattamāne –</paragraph>
    <paragraph line="459" number="505"><bold>Yavakārā ca</bold>.</paragraph>
    <paragraph line="460"><bold>Jhala</bold>saññānaṃ ivaṇṇuvaṇṇānaṃ <bold>ya</bold>kāravakārādesā honti sare pareti apadantassa <bold>u</bold>kārassa <bold>va</bold>kāro.</paragraph>
    <indent line="461">Juhvati, juhoti, juhvanti, juhonti. Juhvasi, juhosi, juhvatha, juhotha. Juhvāmi, juhomi, juhvāma, juhoma.</indent>
    <indent line="462"><bold>Kamme</bold> ‘‘kvaci dhātū’’tiādinā dīgho, hūyate, hūyante. Hūyati, hūyanti.</indent>
    <indent line="463">Tathā juhotu, juhontu, juhvantu vā. Juhe, juheyya, juheyyuṃ. Ajuhavi, ajuhavuṃ. Ajuhosi, ajuhosuṃ. Ahūyittha aggi. Juhissati, juhissanti. Juhossati, juhossanti vā. Ajuhissa, ajuhissaṃsu iccādi.</indent>
    <paragraph line="464"><bold>Hā</bold> cāge, pure viya <bold>dve</bold>bhāva<bold>jā</bold>desa <bold>a</bold>ppaccayalopā.</paragraph>
    <paragraph line="465">‘‘Abbhāse’’ti vattate.</paragraph>
    <paragraph line="466" number="506"><bold>Rasso</bold>.</paragraph>
    <paragraph line="467">Abbhāse vattamānassa sarassa rasso hoti.</paragraph>
    <indent line="468">Jahāti, jahanti. Jahāsi, jahātha. Jahāmi, jahāma.</indent>
    <indent line="469"><bold>Kamme</bold><pageBreak edition="M" number="0.0304" /> ‘‘yamhi dādhāmāṭhāhāpāmahamathādīnamī’’ti dhātvantassa <bold>ī</bold>kāro. Hīyate, hīyante, hīyare. Hīyati, hīyanti.</indent>
    <indent line="470">Tathā jahātu, jahantu. Jahe, jaheyya, jaheyyuṃ. Hīyetha, hīyeyya. Ajahāsi, ajahiṃsu, ajahāsuṃ. Pajahi, pajahiṃsu, pajahaṃsu, pajahuṃ. <bold>Kamme</bold> pajahīyittha, pajahīyi. Pajahissati, pajahissanti. Hīyissati, hīyissanti. Pajahissa, pajahissaṃsu iccādi.</indent>
    <paragraph line="471"><bold>Dā</bold> dāne, <bold>tyā</bold>dyuppatti, dvebhāvarassattāni, <bold>a</bold>ppaccayassa lopo, dadāti, dadanti. Dadāsi, dadātha. Dadāmi, dadāma.</paragraph>
    <paragraph line="472">Dvittābhāve maṇḍūkagatiyā ‘‘vā’’ti vattate.</paragraph>
    <paragraph line="473" number="507"><bold>Dādhātussa dajjaṃ</bold>.</paragraph>
    <paragraph line="474"><bold>Dā</bold>iccetassa dhātussa sabbassa <bold>dajjā</bold>deso hoti vā, vavatthitavibhāsatthoyaṃ <bold>vā</bold>saddo, <bold>a</bold>ppaccayalopo. Dajjati, dajjanti. Dajjasi, dajjatha. Dajjāmi, dajjāma. <bold>Dajjā</bold>desābhāve ‘‘lopañcettamakāro’’ti <bold>a</bold>ppaccayassa <bold>e</bold>kāro, dānaṃ deti, denti. Desi, detha.</paragraph>
    <paragraph line="475">‘‘Vā’’ti vattate.</paragraph>
    <paragraph line="476" number="508"><bold>Dādantassaṃ mimesu</bold>.</paragraph>
    <paragraph line="477"><bold>Dā</bold>iccetassa dhātussa antassa <bold>aṃ</bold> hoti vā <bold>mima</bold>iccetesu paresu, niggahītassa vaggantattaṃ. Dammi, damma. Demi, dema.</paragraph>
    <paragraph line="478"><bold>Kamme</bold> ‘‘yamhi dādhā’’iccādinā <bold>ī</bold>kāro, dīyate, dīyante. Dīyati, dīyanti. Dīyyate, dīyyante. Dīyyati, dīyyanti vā iccādi.</paragraph>
    <indent line="479">Dadātu <pageBreak edition="M" number="0.0305" />, dadantu. Dadāhi, dadātha. Dadāmi, dadāma. Dadataṃ, dadantaṃ. Dadassu, dadavho. Dade, dadāmase. Dajjatu, dajjantu iccādi. Detu, dentu. Dehi, detha. Demi, dema. <bold>Kamme</bold> dīyataṃ, dīyantaṃ. Dīyatu, dīyantu.</indent>
    <indent line="480"><bold>Sattamiyaṃ</bold> dade, dadeyya, dadeyyuṃ. Dadeyyāsi, dadeyyātha. Dadeyyāmi, dadeyyāma. Dadetha, daderaṃ. Dadetho, dadeyyāvho. Dadeyyaṃ, dadeyyāmhe. Dajje, dajjeyya.</indent>
    <indent line="481">‘‘Kvaci dhātū’’tiādinā eyyassāttañca, dajjā, dajjuṃ, dajjeyyuṃ. Dajjeyyāsi, dajjeyyātha. Dajjaṃ, eyyāmissa amādeso ca, dajjeyyāmi, dajjeyyāma. Dvittābhāve deyya, deyyuṃ. Deyyāsi, deyyātha. Dīyetha, dīyeyya.</indent>
    <indent line="482"><bold>Hiyyattaniyaṃ</bold> adadā, adadū. Adado, adadattha. Adadaṃ, adadamha. Adadattha, adadamhase. <bold>Kamme</bold> adīyittha.</indent>
    <indent line="483"><bold>Ajjatanimhi</bold> adadi, adadiṃsu, adaduṃ. Adajji, adajjiṃsu. Adāsi, adaṃsu. Adāsi, ado, adittha. Adāsiṃ, adāsimha, adamha. Adādānaṃ purindado. <bold>Kamme</bold> adīyittha, adīyyi.</indent>
    <indent line="484"><bold>Bhavissantiyaṃ</bold> ikārāgamo, saralopādi, dadissati, dadissanti. Dajjissati, dajjissanti. Rassattaṃ, dassati, dassanti. Dassasi, dassatha. Dassāmi, dassāma. Dassate. Dīyissate, dīyissati.</indent>
    <indent line="485"><bold>Kālātipattiyaṃ</bold> adadissa, adajjissa, adajjissā, adassa, adassā, adassaṃsu. Adīyissatha, adīyissa iccādi.</indent>
    <paragraph line="486"><bold>Dhā</bold><pageBreak edition="M" number="0.0306" /> dhāraṇe, pure viya vibhattuppatti, dvittarassattāni, appaccayalopo ca, ‘‘dutiyacatutthānaṃ paṭhamatatiyā’’ti <bold>dha</bold>kārassa <bold>da</bold>kāro, dadhāti, dadhanti. Apipubbo tassa ‘‘tesu vuddhī’’tiādinā akāralopo, ‘‘kvaci dhātū’’tiādinā <bold>dha</bold>kārassa <bold>ha</bold>kāro, rassattañca, dvāraṃ pidahati, pidahanti. Dvebhāvābhāve nidhiṃ nidheti, nidhenti.</paragraph>
    <indent line="487"><bold>Kamme</bold> dhīyate, dhīyati, pidhīyate, pidhīyati.</indent>
    <indent line="488">Tathā dadhātu, pidahatu, nidhetu, nidhentu. Dadhe, dadheyya, pidahe, pidaheyya, nidhe, nidheyya. Dadhāsi, pidahi. Dhassati, pidahissati, paridahessati. Adhassa, pidahissa iccādi.</indent>
    <centered line="489">Juhotyādinayo.</centered>
    <gatha1 line="490">Avuddhikā tudādī ca, hūvādi ca tathāparo;</gatha1>
    <gathalast line="491">Juhotyādi catuddhevaṃ, ñeyyā bhūvādayo idha.</gathalast>
    <centered line="492">Bhūvādigaṇo.</centered>
    <subhead line="493">Rudhādigaṇa</subhead>
    <paragraph line="494"><bold>Rudha</bold> āvaraṇe, pure viya dhātusaññādimhi kate vibhattuppatti.</paragraph>
    <paragraph line="495">‘‘A’’iti vattate.</paragraph>
    <paragraph line="496" number="509"><bold>Rudhādito niggahītapubbañca</bold>.</paragraph>
    <paragraph line="497">Catuppadamidaṃ. <bold>Rudha</bold>iccevamādito dhātugaṇato <bold>a</bold>ppaccayo hoti kattari vibhattippaccayesu, niggahītañca tato pubbaṃ <pageBreak edition="M" number="0.0307" /> hutvā āgamo hoti, tañca niggahītaṃ pakatiyā sarānugatattā dhātussarato paraṃ hoti. <bold>Ca</bold>saddena <bold>iīeo</bold>paccayā ca, niggahītassa vaggantattaṃ. Idha saṃyogantattā na vuddhi hoti, tadāgamassa taggahaṇena gahaṇato.</paragraph>
    <indent line="498">So maggaṃ rundhati, rundhanti. Rundhasi, rundhatha. Rundhāmi, rundhāma. Rundhate, rundhante iccādi, <bold>i</bold>kārādippaccayesu pana rundhiti, rundhīti, rundheti, rundhotītipi hoti.</indent>
    <indent line="499"><bold>Kamme</bold> nipubbo yappaccayassa ‘‘tassa cavagga’’iccādinā sadhātvantassa jhakāre kate ‘‘vagge ghosā’’tiādinā dvittaṃ, maggo nirujjhate tena, nirujjhante. <bold>Parassapadatte</bold> nirujjhati, nirujjhanti. Nirujjhasi, nirujjhatha. Nirujjhāmi, nirujjhāma.</indent>
    <indent line="500">Rundhatu, rundhantu. Rundhāhi, rundhatha. Rundhāmi, rundhāma. Rundhataṃ, rundhantaṃ. Rundhassu, rundhavho. Rundhe, rundhāmase. Nirujjhataṃ, nirujjhantaṃ. Nirujjhatu, nirujjhantu. Rundhe, rundheyya, rundheyyuṃ. Rundhetha, rundheraṃ. Nirujjhetha, nirujjheyya iccādi. Rundhi, rundhiṃsu. Arundhi, nirujjhittha. Nirujjhi, nirujjhiṃsu. Rundhissati, rundhissanti. Nirujjhissate, nirujjhissante. Nirujjhissati, nirujjhissanti. Arundhissa, arundhissaṃsu. Nirujjhissatha, nirujjhissa iccādi.</indent>
    <indent line="501"><bold>Chidi</bold> dvidhākaraṇe, chindati, chindanti. <bold>Kamme</bold> chijjate, chijjante. Chijjati, chijjanti. Tathā chindatu, chindantu. Chijjatu, chijjantu. Chinde, chindeyya. Chijjeyya. Achindi, chindi, chindiṃsu. Achijjittha, chijji. Chindissati, chindissanti. Ssassa chādese – checchati, checchanti. Checchiti vā. <bold>Kamme</bold> chijjissate, chijjissante. Chijjissati, chijjissanti. Achindissa. Achijjissa iccādi.</indent>
    <indent line="502"><bold>Bhidi</bold><pageBreak edition="M" number="0.0308" /> vidāraṇe, bhindati, bhindanti iccādi.</indent>
    <indent line="503"><bold>Yuja</bold> yoge, yuñjati, yuñjanti. Yujjate, yujjante. Yujjati, yujjanti. Yuñjatu. Yujjataṃ. Yuñje. Yujjetha. Ayuñji, ayuñjiṃsu. Ayujjittha, ayujji. Yuñjissati, yuñjissanti. Yujjissate, yujjissante. Yujjissati, yujjissanti. Ayuñjissa. Ayujjissatha, ayujjissa iccādi.</indent>
    <paragraph line="504"><bold>Bhuja</bold> pālanabyavaharaṇesu, bhuñjati, bhuñjanti iccādi.</paragraph>
    <paragraph line="505"><bold>Bhavissantiyaṃ</bold> ‘‘karassa sappaccayassa kāho’’ti sutte <bold>sappaccaya</bold>ggahaṇena bhujato ssassa khādeso, ‘‘ko khe cā’’ti dhātvantassa kakāro, vuddhi, bhokkhati, bhokkhanti. Bhokkhasi, bhokkhatha. Bhokkhāmi, bhokkhāma. Khādesābhāve bhuñjissati, bhuñjissanti iccādi.</paragraph>
    <indent line="506"><bold>Muca</bold> mocane, muñcati, muñcanti. Muccate, muccante. Muñcatu, muñcantu. Muccataṃ, muccantaṃ. Muñce, muñceyya, muñceyyuṃ. Muccetha, mucceraṃ. Amuñci, amuñciṃsu. Amuccittha. Mokkhati, mokkhanti. Muñcissati, muñcissanti. Muccissate, muccissante. Amuñcissa, amuccissatha iccādi.</indent>
    <centered line="507">Rudhādigaṇo.</centered>
    <subhead line="508">Divādigaṇa</subhead>
    <paragraph line="509"><bold>Divu</bold> kīḷāvijigīsābyavahārajutithutikantigatīsu. Pure viya dhātvantalopavibhattuppattiyo.</paragraph>
    <paragraph line="510" number="510"><bold>Divādito</bold><pageBreak edition="M" number="0.0309" /><bold>yo</bold>.</paragraph>
    <paragraph line="511"><bold>Divā</bold>dito dhātugaṇato <bold>ya</bold>ppaccayo hoti kattari vihitesu vibhattippaccayesu.</paragraph>
    <paragraph line="512"><bold>‘‘Ya</bold>ggahaṇaṃ, cavagga yakāra vakārattaṃ sadhātvantassa, pubbarūpa’’nti ca vattate.</paragraph>
    <paragraph line="513" number="511"><bold>Tathā kattari ca</bold>.</paragraph>
    <paragraph line="514">Yathā bhāvakammesu yappaccayassādeso hoti, tathā kattaripi <bold>ya</bold>ppaccayassa sadhātvantassa <bold>ca</bold>vagga <bold>ya</bold>kāra<bold>va</bold>kārādeso, pubbarūpañca kātabbānīti dhātvantassa <bold>va</bold>kārattā saha tena <bold>ya</bold>kārassa <bold>va</bold>kāre kate dvibhāvo, ‘‘do dhassa cā’’ti ettha <bold>ca</bold>ggahaṇena ‘‘bo vassā’’ti vuttattā <bold>va</bold>kāradvayassa <bold>ba</bold>kāradvayaṃ, dibbati, dibbanti. Dibbasi, dibbatha. Dibbāmi, dibbāma.</paragraph>
    <indent line="515"><bold>Kamme</bold> dibbate, dibbante. Dibbati, dibbanti. Dibbatu. Dibbataṃ. Dibbe. Dibbetha. Adibbi. Adibbittha. Dibbissati. Dibbissate. Adibbissa iccādi.</indent>
    <paragraph line="516"><bold>Sivu</bold> tantasantāne, sibbati, sibbanti. Sibbatu. Sibbeyya. Asibbi, sibbi. Sibbissati. Asibbissa iccādi.</paragraph>
    <paragraph line="517"><bold>Pada</bold> gatimhi, <bold>u</bold>pubbo dvittaṃ, ‘‘tathā kattari cā’’ti sadhātvantassa <bold>ya</bold>kārassa <bold>ja</bold>kāro, dvittañca.</paragraph>
    <indent line="518">Uppajjati, uppajjanti. Uppajjate, uppajjante, uppajjare.</indent>
    <indent line="519"><bold>Kamme</bold> paṭipajjate, paṭipajjante. Paṭipajjati, paṭipajjanti. <bold>Bhāve</bold> uppajjate tayā.</indent>
    <indent line="520">Tathā <pageBreak edition="M" number="0.0310" /> uppajjatu. Uppajjeyya. Udapajjā. Udapajjatha. Udapādi, uppajjī. Uppajjittha. Uppajjissati. Uppajjissa, uppajjissā iccādi.</indent>
    <paragraph line="521"><bold>Budha</bold> avagamane, yappaccayaparattā na vuddhi, jhakārādesova viseso, dhammaṃ bujjhati, bujjhanti. Bujjhate, bujjhante, bujjhare vā.</paragraph>
    <indent line="522"><bold>Kamme</bold> bujjhate mayā dhammo, bujjhante. Bujjhati, bujjhanti. Bujjhatu. Bujjheyya. Abujjhi. Abujjhittha. Bujjhissati. Abujjhissa.</indent>
    <paragraph line="523"><bold>Yudha</bold> sampahāre, yujjhati, yujjhanti.</paragraph>
    <paragraph line="524"><bold>Kudha</bold> kope, kujjhati, kujjhanti.</paragraph>
    <paragraph line="525"><bold>Vidha</bold> tāḷane, vijjhati, vijjhanti iccādi.</paragraph>
    <paragraph line="526"><bold>Naha</bold> bandhane, ‘‘ha vipariyayo’’ti yogavibhāgena vipariyayo. Sannayhati, sannayhanti iccādi.</paragraph>
    <paragraph line="527"><bold>Mana</bold> ñāṇe, ñādesova viseso, maññati, maññanti iccādi.</paragraph>
    <paragraph line="528"><bold>Dā</bold> ādāne, <bold>saṃā</bold>pubbo ‘‘kvaci dhātū’’tiādinā <bold>ya</bold>mhi dhātvantassa <bold>i</bold>kāro, sīlaṃ samādiyati, samādiyanti iccādi.</paragraph>
    <paragraph line="529"><bold>Tusa</bold> pītimhi, yappaccayassa pubbarūpattaṃ, tussati, tussanti iccādi.</paragraph>
    <paragraph line="530">Tathā <bold>samu</bold> upasame, sammati, sammanti.</paragraph>
    <paragraph line="531"><bold>Kupa</bold> kope, kuppati, kuppanti.</paragraph>
    <paragraph line="532"><bold>Jana</bold>janane, ‘‘janādīnamā timhi cā’’ti ettha ‘‘janādīnamā’’ti yogavibhāgena <bold>ya</bold>mhi dhātvantassa <bold>ā</bold>kāro. Jāyati, jāyanti. Jāyate, jāyante.</paragraph>
    <paragraph line="533"><bold>Kamme</bold><pageBreak edition="M" number="0.0311" /> janīyati, janīyanti. Jāyatu. Jāyeyya. Ajāyi, ajani. Jāyissati, janissati. Ajāyissa, ajanissa iccādi.</paragraph>
    <centered line="534">Divādigaṇo.</centered>
    <subhead line="535">Svādigaṇa</subhead>
    <paragraph line="536"><bold>Su</bold> savaṇe, pure viya vibhattuppatti.</paragraph>
    <paragraph line="537" number="512"><bold>Svādito ṇuṇāuṇā ca</bold>.</paragraph>
    <paragraph line="538"><bold>Su</bold>iccevamādito dhātugaṇato <bold>ṇu ṇāuṇā</bold>iccete paccayā honti kattari vihitesu vibhattippaccayesu. ‘‘Aññesu cā’’ti ettha <bold>ca</bold>ggahaṇena <bold>ṇu</bold>ppaccayassa vuddhi. Tatthevānuvattita<bold>vā</bold>ggahaṇena svādīnaṃ ṇuṇādīsu na vuddhi.</paragraph>
    <indent line="539">Dhammaṃ suṇoti, saralopādi, suṇanti. Suṇosi, suṇotha. Suṇomi, suṇoma. <bold>Ṇā</bold>paccaye suṇāti, suṇanti. Suṇāsi, ‘‘kvaci dhātū’’tiādinā rassattaṃ, suṇasi, suṇātha, suṇatha. Suṇāmi, suṇāma.</indent>
    <indent line="540"><bold>Kamme</bold> yappaccaye ‘‘kvaci dhātū’’tiādinā dīgho, sūyate, sūyante. Sūyati, sūyanti. Dvitte rassattaṃ, suyyati, suyyanti. Sūyyati, sūyyanti vā.</indent>
    <indent line="541">Suṇotu, suṇantu. Suṇohi, suṇotha. Suṇomi, suṇoma. Suṇātu, suṇantu. Suṇa, suṇāhi, suṇātha. Suṇāmi, suṇāma. Suṇataṃ, suṇantaṃ <pageBreak edition="M" number="0.0312" />. Suṇassu, suṇavho. Suṇe, suṇāmase. <bold>Kamme</bold> sūyataṃ, sūyantaṃ. Sūyatu, sūyantu.</indent>
    <indent line="542">Suṇe, suṇeyya, suṇeyyuṃ. Suṇeyyāsi, suṇeyyātha. Suṇeyyāmi, suṇeyyāma. Suṇetha, suṇeraṃ. Suṇetho, suṇeyyāvho. Suṇeyyaṃ, suṇeyyāmhe. Sūyetha, sūyeyya.</indent>
    <indent line="543">Asuṇi, suṇi, asuṇiṃsu, suṇiṃsu. Asuṇi, asuṇittha. Asuṇiṃ, suṇiṃ, asuṇimha, suṇimha. Asuṇittha, suṇittha. Ṇāpaccayalopo, vuddhi, sassa dvibhāvo, sāgamo, assosi, assosiṃsu, paccassosuṃ. Assosi, assosittha. Assosiṃ, assosimha, assosimhā vā, assosittha. Asūyittha, assūyi.</indent>
    <indent line="544">Saralopādi, suṇissati, suṇissanti. Suṇissasi, suṇissatha. Suṇissāmi, suṇissāma. Suṇissate, suṇissante. Suṇissase, suṇissavhe. Suṇissaṃ, suṇissāmhe. Ṇāpaccayalopo, vuddhi, sossati, sossanti. Sossasi, sossatha. Sossāmi, sossāma. Sossate. Sūyissate, sūyissati. Asuṇissa. Asūyissa iccādi.</indent>
    <indent line="545"><bold>Hi</bold> gatimhi, <bold>pa</bold>pubbo ṇāpaccayo, pahiṇāti, pahiṇati vā, pahiṇanti. Pahiṇātu, pahiṇantu. Pahiṇeyya. Pahiṇi, dūtaṃ pāhesi. Pahiṇissati. Pahiṇissa iccādi.</indent>
    <indent line="546"><bold>Vu</bold> saṃvaraṇe, āvuṇāti, āvuṇanti iccādi.</indent>
    <indent line="547"><bold>Mi</bold> pakkhepe, ‘‘kvaci dhātū’’tiādinā <bold>ṇa</bold>ssa <bold>na</bold>ttaṃ, minoti, minanti iccādi.</indent>
    <indent line="548"><bold>Apa</bold><pageBreak edition="M" number="0.0313" /> pāpuṇane, <bold>pa</bold>pubbo saralope ‘‘dīgha’’nti dīgho, uṇāpaccayo, sampattiṃ pāpuṇāti, pāpuṇanti. Pāpuṇāsi, pāpuṇātha. Pāpuṇāmi, pāpuṇāma.</indent>
    <indent line="549"><bold>Kamme</bold> pāpīyati, pāpīyanti. Tathā pāpuṇātu. Pāpīyatu. Pāpuṇe, pāpuṇeyya. Pāpīyeyya. Pāpuṇi, pāpuṇiṃsu. Pāpīyi. Pāpuṇissati. Pāpīyissati. Pāpuṇissa. Pāpīyissa iccādi.</indent>
    <paragraph line="550"><bold>Saka</bold> sattimhi, dvibhāvo, sakkuṇāti, sakkuṇanti. <bold>Bhāve</bold> ‘‘pubbarūpañcā’’ti pubbarūpattaṃ, sakkate tayā, sakkati vā, sakkuṇātu. Sakkuṇeyya. ‘‘Kvaci dhātū’’tiādinā sakantassa khādeso ajjatanādimhi, asakkhi, sakkhi, asakkhiṃsu, sakkhiṃsu. Sakkhissati, sakkhissanti. Asakkhissa, asakkhissaṃsu iccādi.</paragraph>
    <centered line="551">Svādigaṇo.</centered>
    <subhead line="552">Kiyādigaṇa</subhead>
    <paragraph line="553"><bold>Kī</bold> dabbavinimaye, <bold>vi</bold>pubbo dvittaṃ, pure viya vibhattuppatti.</paragraph>
    <paragraph line="554" number="513"><bold>Kiyādito nā</bold>.</paragraph>
    <paragraph line="555"><bold>Kī</bold>icceva mādito dhātugaṇato <bold>nā</bold>paccayo hoti kattari. <bold>Nā</bold>parattā na vuddhi, ‘‘kvaci dhātū’’tiādinā kiyādīnaṃ <bold>nā</bold>mhi rassattaṃ, kīto <bold>nā</bold>paccaya<bold>na</bold>kārassa <bold>ṇa</bold>ttañca.</paragraph>
    <indent line="556">Bhaṇḍaṃ vikkiṇāti, vikkiṇanti. Vikkīyati, vikkīyanti. Vikkiṇātu, vikkiṇantu. Vikkīyatu, vikkīyantu. Vikkiṇe, vikkiṇeyya <pageBreak edition="M" number="0.0314" />. Vikkīyeyya, vikkīyeyyuṃ. Avikkiṇi, vikkiṇi. Vikkīyittha, vikkīyi. Vikkiṇissati, vikkiṇissanti. Vikkīyissati, vikkīyissanti. Avikkiṇissa, avikkiṇissaṃsu. Vikkīyissa, vikkīyissaṃsu iccādi.</indent>
    <indent line="557"><bold>Ji</bold> jaye, kilese jināti, jinanti. Jīyati, jīyanti. Evaṃ jinātu. Jīyatu. Jineyya. Jīyeyya. Ajini, jini, ajiniṃsu, jiniṃsu. Ajesi, ajesuṃ. Ajinittha. Ajīyittha, ajīyi. Jinissati, jinissanti. Vijessati, vijessanti. Jīyissati, jīyissanti. Ajinissa. Ajīyissa iccādi.</indent>
    <paragraph line="558">Tathā <bold>ci</bold> caye, cināti, cinanti iccādi.</paragraph>
    <paragraph line="559"><bold>Ñā</bold> avabodhane nāpaccayo.</paragraph>
    <paragraph line="560">‘‘Vā’’ti vattate.</paragraph>
    <paragraph line="561" number="514"><bold>Ñāssa jā jaṃ nā</bold>.</paragraph>
    <paragraph line="562"><bold>Ñā</bold>iccetassa dhātussa jā jaṃ nāiccete ādesā honti vā.</paragraph>
    <gatha1 line="563">Jādeso nāmhi jaṃ ñāmhi, nābhāvo timhi evidha;</gatha1>
    <gatha2 line="564">Vavatthitavibhāsattha-vāsaddassānuvattanā;</gatha2>
    <gathalast line="565">Dhammaṃ vijānāti, vināyati vā, vijānanti.</gathalast>
    <indent line="566"><bold>Kamme</bold> viññāyati, viññāyanti. Ivaṇṇāgame pubbalopo, ‘‘kvaci dhātū’’tiādinā ekāro, dvittañca, ñeyyati, ñeyyanti. Vijānātu, vijānantu, rassattaṃ. Vijāna, vijānāhi, vijānātha. Vijānāmi, vijānāma. Vijānataṃ, vijānantaṃ. Vijānassu. Viññāyatu, viññāyantu.</indent>
    <paragraph line="567" number="515"><bold>Eyyassa</bold><pageBreak edition="M" number="0.0315" /><bold>ñāto iyā ñā vā</bold>.</paragraph>
    <paragraph line="568"><bold>Eyya</bold>ssa vibhattissa <bold>ñā</bold>iccetāya dhātuyā parassa <bold>iyā ñā</bold>iccete ādesā honti vā, saralopādi. Vijāniyā.</paragraph>
    <paragraph line="569"><bold>Ñā</bold>dese <bold>ñā</bold>ssa <bold>jaṃ</bold>ādeso.</paragraph>
    <paragraph line="570">‘‘Ñāto, vā’’ti ca vattate.</paragraph>
    <paragraph line="571" number="516"><bold>Nāssa lopo yakārattaṃ</bold>.</paragraph>
    <paragraph line="572"><bold>Ñā</bold>iccetāya dhātuyā parassa <bold>nā</bold>paccayassa lopo hoti vā, <bold>ya</bold>kārattañca, vavatthitavibhāsatthoyaṃ <bold>vā</bold>saddo. Tena –</paragraph>
    <gatha1 line="573">Ñāmhi niccañca nālopo,</gatha1>
    <gatha2 line="574">Vibhāsājjatanādisu;</gatha2>
    <gatha3 line="575">Aññattha na ca hotāyaṃ,</gatha3>
    <gathalast line="576">Nāto timhi yakāratā.</gathalast>
    <indent line="577">Niggahītassa vaggantattaṃ, vijaññā, vijāneyya, vijāneyyuṃ. Vijāneyyāsi, vijāneyyātha. Vijāneyyāmi, vijāneyyāma, vijānemu vā. Vijānetha. Viññāyeyya, viññāyeyyuṃ.</indent>
    <indent line="578">Samajāni, sañjāni, sañjāniṃsu. <bold>Nā</bold>lope aññāsi, aññāsuṃ. Vijānittha. Viññāyittha. Paññāyi, paññāyiṃsu. Vijānissati, vijānissanti. Ñassati, ñassanti. Viññāyissate, viññāyissante. Paññāyissati, paññāyissanti. ‘‘Kvaci dhātū’’tiādinā <bold>ssa</bold>ssa <pageBreak edition="M" number="0.0316" /><bold>hi</bold> ca, paññāyihiti, paññāyihinti. Ajānissa. Ajānissatha. Aññāyissatha, aññāyissa iccādi.</indent>
    <paragraph line="579"><bold>Mā</bold> māne, ‘‘kvaci dhātū’’tiādinā <bold>mā</bold>ntassa <bold>i</bold>kāro, mināti, minanti. <bold>Kamme</bold> mīyati, mīyanti iccādi.</paragraph>
    <paragraph line="580"><bold>Lū</bold> chedane, nāmhi rassattaṃ, lunāti, lunanti. Lūyati, lūyanti iccādi.</paragraph>
    <paragraph line="581"><bold>Dhū</bold> kampane, dhunāti, dhunanti. Dhūyati, dhūyanti iccādi.</paragraph>
    <paragraph line="582"><bold>Gaha</bold> upādāne, <bold>nā</bold>mhi sampatte –</paragraph>
    <paragraph line="583" number="517"><bold>Gahāditoppaṇhā</bold>.</paragraph>
    <paragraph line="584"><bold>Gaha</bold>iccevamādito dhātuto <bold>ppa ṇhā</bold>iccete paccayā honti kattari. <bold>Ādi</bold>saddoyaṃ pakāro.</paragraph>
    <paragraph line="585">‘‘Gahassā’’ti vattate.</paragraph>
    <paragraph line="586" number="518"><bold>Halopo ṇhāmhi</bold>.</paragraph>
    <paragraph line="587"><bold>Gaha</bold>iccetassa dhātussa <bold>ha</bold>kārassa lopo hoti <bold>ṇhā</bold>mhi paccaye pare. Sīlaṃ gaṇhāti, rassatte gaṇhati vā, gaṇhanti. Gaṇhāsi, gaṇhātha. Gaṇhāmi, gaṇhāma.</paragraph>
    <paragraph line="588"><bold>Kamme</bold> ‘‘ye’’ti vattamāne ‘‘havipariyayo lo vā’’ti <bold>ha</bold>kārassa <bold>ya</bold>kārena vipariyayo hoti. Gayhati, gayhanti.</paragraph>
    <indent line="589">Gaṇhātu, gaṇhantu. Gaṇha, gaṇhāhi, gaṇhātha. Gaṇhāmi, gaṇhāma. Gaṇhataṃ, gaṇhantaṃ. Gayhataṃ, gayhantaṃ. Gayhatu, gayhantu. Gaṇhe, gaṇheyya, gaṇheyyuṃ. Gayheyya, gayheyyuṃ. Aggaṇhi, gaṇhi, aggaṇhiṃsu, gaṇhiṃsu.</indent>
    <paragraph line="590">Yadā <pageBreak edition="M" number="0.0317" /> ‘‘kvaci dhātū’’tiādinā asabbadhātuke vikaraṇapaccayassa lopo, ikārāgamassa ekāro ca, tadā sāgamo.</paragraph>
    <indent line="591">Aggahesi, aggahesuṃ. Aggahi, aggahiṃsu, aggahuṃ. Aggayhittha, aggayhi. Gaṇhissati, gaṇhissanti. Gahessati, gahessanti. Gahīyissate, gahīyissante. Gayhissati, gayhissanti. Aggaṇhissa, aggahissa. Aggaṇhissatha, aggahissatha. Aggayhissatha, aggayhissa iccādi.</indent>
    <paragraph line="592"><bold>Ppa</bold>ppaccaye –</paragraph>
    <paragraph line="593" number="519"><bold>Gahassa ghe ppe</bold>.</paragraph>
    <paragraph line="594"><bold>Gaha</bold>iccetassa dhātussa sabbassa <bold>ghe</bold>ādeso hoti <bold>ppa</bold>ppaccaye pare. Gheppati iccādi.</paragraph>
    <centered line="595">Kiyādigaṇo.</centered>
    <subhead line="596">Tanādigaṇa</subhead>
    <paragraph line="597"><bold>Tanu</bold> vitthāre, pure viya dhātvantalopavibhattuppattiyo.</paragraph>
    <paragraph line="598" number="520"><bold>Tanādito oyirā</bold>.</paragraph>
    <paragraph line="599"><bold>Tanu</bold>iccevamādito dhātugaṇato <bold>oyira</bold>iccete paccayā honti kattari. Karatovāyaṃ <bold>yira</bold>ppaccayo.</paragraph>
    <paragraph line="600">Dhammaṃ tanoti, tanonti. Tanosi, tanotha. Tanomi, tanoma.</paragraph>
    <paragraph line="601">‘‘Vā’’ti vattate.</paragraph>
    <paragraph line="602" number="521"><bold>Uttamokāro</bold><pageBreak edition="M" number="0.0318" />.</paragraph>
    <paragraph line="603"><bold>Tanā</bold>dito <bold>o</bold>kārappaccayo <bold>u</bold>ttamāpajjate vā. Vavatthitavibhāsatthoyaṃ <bold>vā</bold>saddo. Ettha ca vikaraṇakāriyavidhippakaraṇato ‘‘okāro’’ti <bold>o</bold>vikaraṇaṃ gayhati. Tanute, bahuvacane ‘‘yavakārā cā’’ti <bold>va</bold>ttaṃ, tanvante. Tanuse, tanuvhe. Tanve, tanumhe.</paragraph>
    <paragraph line="604"><bold>Kamme</bold> ‘‘kvaci dhātū’’tiādinā <bold>tanu</bold>dhātvantassa <bold>ya</bold>mhi <bold>ā</bold>kāro, patāyate, patāyante. Patāyati, patāyanti. Ākārābhāve pataññati, pataññanti. Tanotu, tanontu. Taneyya, taneyyuṃ. Atani, ataniṃsu. Atāyittha, patāyi. Tanissati, tanissanti. Patāyissati, patāyissanti. Atanissa. Patāyissa iccādi.</paragraph>
    <paragraph line="605"><bold>Kara</bold> karaṇe, puññaṃ karoti.</paragraph>
    <paragraph line="606">Bahuvacane ‘‘vā’’ti vattamāne, ‘‘uttamokāro’’ti utte kate –</paragraph>
    <paragraph line="607">‘‘Vā, utta’’nti ca vattate.</paragraph>
    <paragraph line="608" number="522"><bold>Karassākāro ca</bold>.</paragraph>
    <paragraph line="609"><bold>Kara</bold>iccetassa dhātussa <bold>a</bold>kāro <bold>u</bold>ttamāpajjate vā. Vavatthitavibhāsatthoyaṃ <bold>vā</bold>saddo, ‘‘yavakārā cā’’ti apadantassa para<bold>u</bold>kārassa <bold>va</bold>kāro, ‘‘kvaci dhātū’’tiādinā dhātu<bold>ra</bold>kārassa <bold>va</bold>kārasmiṃ lopo, <bold>va</bold>kārassa <bold>dvi</bold>tte tassa ‘‘bbo vvassā’’ti <bold>ba</bold>kāradvayaṃ, kubbanti, karonti. Karosi, karotha. Karomi, karoma. Tathā kurute, kubbante. Kuruse, kuruvhe. Kubbe, kurumhe. <bold>Yira</bold>ppaccaye <bold>ra</bold>kāralopo, kayirati, kayiranti iccādi.</paragraph>
    <paragraph line="610"><bold>Kamme</bold><pageBreak edition="M" number="0.0319" /><bold>ya</bold>ppaccaye ‘‘ivaṇṇāgamo vā’’ti īkārāgamo, <bold>ya</bold>kārassa dvittaṃ, karīyyate kaṭo tena, karīyyati, karīyyanti. Karīyati, karīyanti vā. <bold>Ī</bold>kārābhāve ‘‘tassa cavagga’’iccādinā sadhātvantassa <bold>ya</bold>kārattaṃ, dvittañca. Kayyati, kayyanti. <bold>I</bold>kārāgame ‘‘kvaci dhātu’’iccādisutte <bold>ca</bold>ggahaṇena <bold>rayānaṃ</bold> vipariyayo, kayirati kaṭo tena, kayiranti iccādi.</paragraph>
    <indent line="611">Tathā kusalaṃ karotu, kurutu vā, kubbantu, karontu. Karohi, karotha. Karomi, karoma. Kurutaṃ, kubbantaṃ. Kurussu, kurassu vā, kuruvho. Kubbe, kubbāmase.</indent>
    <indent line="612"><bold>Kamme</bold> karīyatu, karīyantu, kayyataṃ, kayirataṃ, kayiratu.</indent>
    <indent line="613"><bold>Sattamiyaṃ</bold> kare, kareyya, kareyyuṃ. Kareyyāsi, kareyyātha. Kareyyāmi, kareyyāma. <bold>U</bold>tte kubbe, kubbeyya.</indent>
    <paragraph line="614"><bold>Yira</bold>ppaccaye –</paragraph>
    <gatha1 line="615">Yirato āttameyyassa, ethādisseyyumādisu;</gatha1>
    <gathalast line="616">Eyyasaddassa lopo ca, ‘‘kvaci dhātū’’tiādinā.</gathalast>
    <paragraph line="617">Saralopādi, kayirā, kayiruṃ. Kayirāsi, kayirātha. Kayirāmi, kayirāma. <bold>Attanopade</bold> kayirātha dhīro, kubbetha, karetha vā, ‘‘kvaci dhātū’’tiādinā kussa kru ca, krubbetha, krubberaṃ. Krubbetho, krubbeyyāvho. Krubbeyyaṃ, krubbeyyāmhe. <bold>Kamme</bold> karīyeyya, karīyeyyuṃ.</paragraph>
    <paragraph line="618"><bold>Hiyyattaniyaṃ</bold><pageBreak edition="M" number="0.0320" /> ‘‘karassa kā’’ti yogavibhāgena <bold>kā</bold> hoti, saralopādi.</paragraph>
    <indent line="619">Akā, akarā, akarū. Akaro, akattha, akarottha. Akaṃ, akaraṃ, akamha, akaramha. Akattha. Akariṃ, akaramhase.</indent>
    <paragraph line="620">‘‘Vā’’ti vattate.</paragraph>
    <paragraph line="621" number="523"><bold>Karassa kāsattamajjatanimhi</bold>.</paragraph>
    <paragraph line="622"><bold>Kara</bold> iccetassa dhātussa sabbasseva <bold>kāsa</bold>ttaṃ hoti vā ajjatanimhi vibhattimhi pare. ‘‘Kāsatta’’miti bhāvaniddesena aññasmāpi dhātuto <bold>sā</bold>gamo. Atha vā yadā <bold>kara</bold>ssa <bold>kā</bold> hoti, <bold>sa</bold>ttañcāgamo ajjatanimhi vāti attho, tadā ‘‘sattamajjatanimhī’’ti yogavibhāgena aññasmāpi dhātuto <bold>sā</bold>gamopi sijjhati, ‘‘yogavibhāgato iṭṭhappasiddhī’’ti yebhuyyena dīghatova hoti, ‘‘karassa kā’’ti yogavibhāgena <bold>kā</bold>bhāvo ca hiyyattaniyaṃ siddho hoti.</paragraph>
    <indent line="623">Akāsi, akāsuṃ. Akāsi, akāsittha. Akāsiṃ, akāsimha. Akāsittha. <bold>Kāsa</bold>ttābhāve akari, kari, akariṃsu, kariṃsu, akaṃsu, akaruṃ. Akari, akarittha. Akariṃ, kariṃ, akarimha, karimha. Akarittha. Akarīyittha, akarīyi vā.</indent>
    <paragraph line="624">‘‘Vā, lopo, bhavissantimhi ssassa cā’’ti ca vattate.</paragraph>
    <paragraph line="625" number="524"><bold>Karassa sappaccayassa kāho</bold>.</paragraph>
    <paragraph line="626"><bold>Kara</bold>iccetassa <pageBreak edition="M" number="0.0321" /> dhātussa sappaccayassa <bold>kāhā</bold>deso hoti vā bhavissantimhi, ssassa ca lopo hoti. Adhikabhūta<bold>sappaccaya</bold>ggahaṇena <bold>vacamucabhujā</bold>dito <bold>ssa</bold>ssa <bold>khā</bold>deso, <bold>vasa chidi labhā</bold>dito <bold>chā</bold>deso ca hoti.</paragraph>
    <indent line="627">Kāhati, kāhanti. Kāhasi, kāhatha. Kāhāmi, kāhāma. Ikārāgame kāhiti, kāhinti iccādi. <bold>Kāhā</bold>bhāve karissati, karissanti. Karissasi, karissatha. Karissāmi, karissāma. Karissate, karissante. Karissase, karissavhe. Karissaṃ, karissāmhe. Karīyissati, karīyissanti. Akarissa. Akarīyissā iccādi.</indent>
    <paragraph line="628">Yadā <bold>saṃ</bold>pubbo, tadā ‘‘purasamupaparīhi karotissa kha kharā vā’’ti yogavibhāgena tyādivibhattīsupi <bold>saṃ</bold>pubba<bold>karoti</bold>ssa <bold>kharā</bold>deso.</paragraph>
    <indent line="629">Abhisaṅkharoti, abhisaṅkharonti. Abhisaṅkharīyati, abhisaṅkharīyanti. Abhisaṅkharotu. Abhisaṅkhareyya. Abhisaṅkhari, <bold>khā</bold>dese abhisaṅkhāsi vā. Abhisaṅkharissati. Abhisaṅkharissa iccādi.</indent>
    <paragraph line="630"><bold>Saka</bold> sattimhi, <bold>o</bold>paccayo, sakkoti, sakkonti. Sakkosi, sakkotha. Sakkomi, sakkoma iccādi.</paragraph>
    <paragraph line="631"><bold>Apa</bold> pāpuṇane, <bold>pa</bold>pubbo, pappoti, papponti. Papposi, pappotha. Pappomi, pappoma. Pappotu, pappontu iccādi.</paragraph>
    <centered line="632">Tanādigaṇo.</centered>
    <subhead line="633">Curādigaṇa</subhead>
    <paragraph line="634"><bold>Dhura</bold><pageBreak edition="M" number="0.0322" /> theyye, pure viya dhātvantalopo, vibhattuppatti.</paragraph>
    <paragraph line="635">‘‘Tathā kattari cā’’ti ito ‘‘kattarī’’ti ca sīhavilokanena <bold>bhāvakamma</bold>ggahaṇāni ca vattante, maṇḍūkagatiyā <bold>kārita</bold>ggahaṇañca.</paragraph>
    <paragraph line="636" number="525"><bold>Curādito ṇeṇayā</bold>.</paragraph>
    <paragraph line="637"><bold>Cura</bold>iccevamādito dhātugaṇato <bold>ṇe ṇaya</bold>iccete paccayā honti kattari, bhāve ca kammani, vibhattippaccayesu. ‘‘Kāritaṃ viya ṇānubandho’’ti <bold>ṇe ṇayānaṃ</bold> kāritabyapadeso.</paragraph>
    <paragraph line="638" number="526"><bold>Kāritānaṃ ṇo lopaṃ</bold>.</paragraph>
    <paragraph line="639">Kāritappaccayānaṃ <bold>ṇa</bold>kāro lopamāpajjate.</paragraph>
    <paragraph line="640" number="527"><bold>Asaṃyogantassa vuddhi kārite</bold>.</paragraph>
    <paragraph line="641">Asaṃyogantassa dhātussa kārite pare vuddhi hotīti ukārassokāro vuddhi.</paragraph>
    <indent line="642">Dhanaṃ coreti, corenti. Coresi, coretha. Coremi, corema. <bold>Ṇaya</bold>ppaccaye – corayati, corayanti. Corayasi, corayatha. Corayāmi, corayāma. Corayate, corayante. Corayase, corayavhe. Coraye, corayāmhe.</indent>
    <indent line="643"><bold>Kamme ya</bold>ppaccaye <bold>ī</bold>kārāgamo, saralopādi ca, corīyate devadattena, corīyati, corīyanti iccādi.</indent>
    <indent line="644">Coretu <pageBreak edition="M" number="0.0323" />, corentu. Corehi. Corayatu, corayantu. Coraya, corayāhi.</indent>
    <indent line="645">Coreyya, coreyyuṃ. Coraye, corayeyyuṃ. Acoresi, coresi, acoresuṃ, coresuṃ. Acorayi, corayi, acorayiṃsu, corayiṃsu, acorayuṃ, corayuṃ. Acoresi, acoresittha. Tvaṃ acorayi, acorayittha. Acoresiṃ, acoresimha. Acorayiṃ, acorayimha. Acorayittha. Acorīyittha, acorīyi.</indent>
    <indent line="646">Corissati, corissanti. Corayissati, corayissanti. Corīyissate, corīyissante. Corīyissati, corīyissanti. Acorissa, acorayissa. Acorīyissatha, acorīyissa iccādi.</indent>
    <paragraph line="647">Tathā <bold>cinta</bold> cintāyaṃ, saṃyogantattā vuddhiabhāvova viseso.</paragraph>
    <indent line="648">Cinteti, cintayati, cintenti, cintayanti. Cintetu, cintayatu. Cinteyya, cintayeyya. Acintesi, cintesi, acintayi, cintayi. Cintessati, cintayissati. Acintissa, acintayissa iccādi.</indent>
    <paragraph line="649"><bold>Manta</bold> guttabhāsane, manteti, mantayati <bold>i</bold>ccādi purimasamaṃ.</paragraph>
    <paragraph line="650"><bold>Pāla</bold> rakkhaṇe, dhammaṃ pāleti, pālayati. Pālīyati. Pāletu, pālayatu iccādi.</paragraph>
    <paragraph line="651"><bold>Ghaṭa</bold> ghaṭane, ghāṭeti, ghāṭayati, ghaṭeti, ghaṭayati, ghaṭādittā vikappena vuddhi.</paragraph>
    <paragraph line="652"><bold>Vida</bold> ñāṇe, vedeti, vedayati.</paragraph>
    <paragraph line="653"><bold>Gaṇa</bold><pageBreak edition="M" number="0.0324" /> saṅkhyāne, ‘‘ghaṭādīnaṃ vā’’ti na vuddhi, gaṇeti, gaṇayati iccādi, sabbattha subodhaṃ.</paragraph>
    <centered line="654">Curādigaṇo.</centered>
    <gatha1 line="655">Bhūvādī ca rudhādī ca, divādī svādayo gaṇā;</gatha1>
    <gathalast line="656">Kiyādī ca tanādī ca, curādī cidha sattadhā.</gathalast>
    <centered line="657">Vikaraṇavidhānaṃ samattaṃ.</centered>
    <subhead line="658">Dhātuppaccayantanaya</subhead>
    <paragraph line="659">Atha dhātuppaccayantā vuccante.</paragraph>
    <paragraph line="660">Tattha dhātvatthe niddiṭṭhā <bold>khādikārita</bold>ntā paccayā <bold>dhātuppaccayā</bold> nāma.</paragraph>
    <paragraph line="661"><bold>Tija</bold> nisāna bandhanakhamāsu, dhātusaññādi.</paragraph>
    <paragraph line="662">‘‘Dhātuliṅgehi parā paccayā’’ti ito <bold>dhātu</bold>ggahaṇaṃ anuvattate, ‘‘parā, paccayā’’ti ca adhikāro.</paragraph>
    <paragraph line="663" number="528"><bold>Tija gupa kita mānehi kha cha sā vā</bold>.</paragraph>
    <paragraph line="664"><bold>Tija gupa kita māna</bold> iccetehi dhātūhi <bold>kha cha sa</bold> iccete paccayā parā honti vā.</paragraph>
    <gatha1 line="665">Tijato khantiyaṃ khova, nindāyaṃ gupato tu cho;</gatha1>
    <gathalast line="666">Kitā cho sova mānamhā, vavatthitavibhāsato.</gathalast>
    <paragraph line="667">‘‘Kvacādivaṇṇānamekassarānaṃ dvebhāvo’’ti dhātvādissa dvibhāvo.</paragraph>
    <paragraph line="668">‘‘Byañjanantassā’’ti vattamāne –</paragraph>
    <paragraph line="669" number="529"><bold>Ko khe ca</bold>.</paragraph>
    <paragraph line="670">Dhātvantassa <pageBreak edition="M" number="0.0325" /> byañjanassa <bold>ka</bold>kārādeso hoti <bold>kha</bold>ppaccaye pare.</paragraph>
    <paragraph line="671">Titikkha iti ṭhite –</paragraph>
    <paragraph line="672">Dhātuvihitānaṃ <bold>tyā</bold>divibhattīnaṃ adhātuto appavattiyamāha.</paragraph>
    <paragraph line="673" number="530"><bold>Dhātuppaccayehi vibhattiyo</bold>.</paragraph>
    <paragraph line="674">Dhātvatthe niddiṭṭhehi <bold>khā</bold>di<bold>kārita</bold>ntehi paccayehi <bold>tyā</bold>dayo vibhattiyo hontīti pure viya vattamānādayo yojetabbā.</paragraph>
    <paragraph line="675">Ativākyaṃ titikkhati, titikkhanti. <bold>Kamme</bold> titikkhīyati. Tathā titikkhatu, titikkhantu. Titikkheyya, titikkheyyuṃ. Atitikkhi, atitikkhiṃsu. Titikkhissati. Atitikkhissa iccādi.</paragraph>
    <paragraph line="676"><bold>Kha</bold>ppaccayābhāve <bold>a</bold>ppaccayassa <bold>e</bold>kāro, tejeti, tejati vā, tejanti iccādi.</paragraph>
    <paragraph line="677"><bold>Gupa</bold> gopane, <bold>cha</bold>ppaccaye dvibhāvo, ‘‘pubbobbhāso’’ti abbhāsasaññā, ‘‘abbhāsassā’’ti vattamāne ‘‘antassivaṇṇākāro vā’’ti abbhāsantassikāro, ‘‘kavaggassa cavaggo’’ti abbhāsa<bold>ga</bold>kārassa <bold>ja</bold>kāro ca.</paragraph>
    <paragraph line="678" number="531"><bold>Byañjanantassa co chappaccayesu ca</bold>.</paragraph>
    <paragraph line="679">Dhātvanthassa byañjanassa <bold>ca</bold>kārādeso hoti <bold>cha</bold>ppaccayesu paresu. Tato vibhattiyo, kāyaṃ jigucchati, jigucchanti. Sesaṃ purimasamaṃ. <bold>Chā</bold>bhāve gopeti, gopenti iccādi.</paragraph>
    <paragraph line="680"><bold>Kita</bold> rogāpanayane, chappaccayo, dvittañca.</paragraph>
    <paragraph line="681"><bold>Abbhāsa</bold>ggahaṇamanuvattate <pageBreak edition="M" number="0.0326" />.</paragraph>
    <paragraph line="682" number="532"><bold>Mānakitānaṃ vatattaṃ vā</bold>.</paragraph>
    <paragraph line="683">Abbhāsagatānaṃ <bold>māna kita</bold>iccetesaṃ dhātūnaṃ <bold>va</bold>kāra<bold>ta</bold>kārattaṃ hoti vā yathākkamanti <bold>ta</bold>kāro, dhātvantassa <bold>ca</bold>kāro, sesaṃ samaṃ. Rogaṃ tikicchati, tikicchanti iccādi. <bold>Ta</bold>kārābhāve ‘‘kavaggassa cavaggo’’ti <bold>ca</bold>kāro, vicikicchati, vicikicchanti iccādi.</paragraph>
    <paragraph line="684"><bold>Māna</bold> vīmaṃsapūjāsu, sappaccayadvibhāva<bold>ī</bold>kāra<bold>va</bold>kārā.</paragraph>
    <paragraph line="685" number="533"><bold>Tato pāmānānaṃ vā maṃ sesu</bold>.</paragraph>
    <paragraph line="686">Tato abbhāsato parāsaṃ <bold>pāmānānaṃ</bold> dhātūnaṃ <bold>vāmaṃiccete</bold> ādesā honti yathākkamaṃ <bold>sa</bold>ppaccaye pare. <bold>Sesū</bold>ti bahuvacananiddeso payogepi vacanavipallāsañāpanatthaṃ. Atthaṃ vīmaṃsati, vīmaṃsanti iccādi.</paragraph>
    <paragraph line="687">Aññattha ‘‘lopañcettamakāro’’ti <bold>a</bold>ppaccaya<bold>sse</bold>kāro, māneti, mānenti.</paragraph>
    <paragraph line="688"><bold>Bhuja</bold> pālanabyavaharaṇesu, bhottumicchatīti atthe –</paragraph>
    <paragraph line="689">‘‘Kha cha sā, vā’’ti ca vattate.</paragraph>
    <paragraph line="690" number="534"><bold>Bhuja ghasa hara su pādīhi tumicchatthesu</bold>.</paragraph>
    <paragraph line="691"><bold>Bhuja ghasa hara su pā</bold> iccevamādīhi dhātūhi <bold>tu</bold>micchatthesu ca <bold>kha cha sa</bold>iccete paccayā honti vā. Tumicchānaṃ, tumantayuttaicchāya vā atthā <bold>tumicchatthā,</bold> tena tumantarahitesu ‘‘bhojanamicchatī’’tiādīsu na honti, ‘‘vuttatthānamappayogo’’ti vākyassa appayogo, dhātvādissa dvebhāve kate <pageBreak edition="M" number="0.0327" /> ‘‘dutiyacatutthānaṃ paṭhamatatiyā’’ti abbhāsa<bold>bha</bold>kārassa <bold>ba</bold>kāro, dhātvantassa ‘‘ko khe cā’’ti <bold>ka</bold>kāro, bubhukkhati, bubhukkhanti iccādi.</paragraph>
    <paragraph line="692"><bold>Vā</bold>ti kimatthaṃ? Bhottumicchati, <bold>icchatthesū</bold>ti kimatthaṃ? Bhottuṃ gacchati.</paragraph>
    <paragraph line="693"><bold>Ghasa</bold> adane, ghasitumicchatīti atthe chappaccayo, dvittaṃ, tatiya <bold>ca</bold>vagga ikāra <bold>ca</bold>kārādesā, jighacchati, jighacchanti.</paragraph>
    <paragraph line="694"><bold>Hara</bold> haraṇe, haritumicchatīti atthe <bold>sa</bold>ppaccayo.</paragraph>
    <paragraph line="695" number="535"><bold>Harassa gī se</bold>.</paragraph>
    <paragraph line="696"><bold>Hara</bold>iccetassa dhātussa sabbassa <bold>gī</bold> hoti <bold>se</bold> paccaye pare. ‘‘Gīse’’ti yogavibhāgena jissapi, ṭhānūpacārenādesassāpi dhātuvohārattā dvittaṃ, bhikkhaṃ jigīsati, jigīsanti.</paragraph>
    <paragraph line="697"><bold>Su</bold> savaṇe, sotumicchati sussūsati, sussūsanti, ‘‘kvaci dhātū’’tiādinā dīgho.</paragraph>
    <paragraph line="698"><bold>Pā</bold> pāne, pātumicchatīti atthe <bold>sa</bold>ppaccayadvittarassatta<bold>i</bold>kārādesā, ‘‘tato pāmānānaṃ vāmaṃ sesū’’ti <bold>vā</bold>deso, pivāsati, pivāsanti iccādi.</paragraph>
    <paragraph line="699"><bold>Ji</bold> jaye, vijetumicchati vijigīsati iccādi.</paragraph>
    <paragraph line="700">Saṅgho pabbatamiva attānamācarati, pabbato iva ācaratīti vā atthe –</paragraph>
    <paragraph line="701" number="536"><bold>Āya nāmato kattupamānādācāre</bold>.</paragraph>
    <paragraph line="702">Ācaraṇakriyāya kattuno upamānabhūtamhā nāmato <bold>āya</bold>ppaccayo hoti ācāratthe. Upamīyati etenāti <pageBreak edition="M" number="0.0328" /> upamānaṃ, kattuno upamānaṃ <bold>kattupamānaṃ,</bold> ‘‘vuttatthānamappayogo’’ti <bold>iva</bold>saddanivatti, dhātuppaccayantattā ‘‘tesaṃ vibhattiyo lopā cā’’ti sutte <bold>tesaṃ</bold>gahaṇena vibhattilopo, ‘‘pakati cassa sarantassā’’ti pakatibhāvo, saralopādi, ‘‘dhātuppaccayehi vibhattiyo’’ti vibhattuppatti, pabbatāyati saṅgho, evaṃ samuddamiva attānamācarati samuddāyati, cicciṭamiva attānamācarati cicciṭāyati saddo. Evaṃ dhūmāyati.</paragraph>
    <paragraph line="703">‘‘Nāmato, ācāre’’ti ca vattate.</paragraph>
    <paragraph line="704" number="537"><bold>Īyūpamānā ca</bold>.</paragraph>
    <paragraph line="705">Upamānabhūtā nāmato <bold>īya</bold>ppaccayo hoti ācāratthe. Puna <bold>upamāna</bold>ggahaṇaṃ <bold>kattu</bold>ggahaṇanivattanatthaṃ, tena kammatopi sijjhati, sesaṃ samaṃ. Achattaṃ chattamivācarati chattīyati, aputtaṃ puttamivācarati puttīyati sissamācariyo.</paragraph>
    <paragraph line="706"><bold>Upamānā</bold>ti kiṃ? Dhammamācarati, <bold>ācāre</bold>ti kiṃ? Achattaṃ chattamiva rakkhati.</paragraph>
    <paragraph line="707">‘‘Īyo’’ti vattate.</paragraph>
    <paragraph line="708" number="538"><bold>Nāmamhātticchatthe</bold>.</paragraph>
    <paragraph line="709">Nāmamhā attano icchatthe <bold>īya</bold>ppaccayo hoti. Attano pattamicchati pattīyati, evaṃ vatthīyati, parikkhārīyati, cīvarīyati, paṭīyati, dhanīyati, puttīyati.</paragraph>
    <paragraph line="710"><bold>Atticchatthe</bold>ti kimatthaṃ? Aññassa pattamicchati.</paragraph>
    <paragraph line="711">Daḷhaṃ karoti vīriyanti atthe –</paragraph>
    <paragraph line="712"><bold>Kārita</bold>ggahaṇamanuvattate.</paragraph>
    <paragraph line="713" number="539"><bold>Dhāturūpe</bold><pageBreak edition="M" number="0.0329" /><bold>nāmasmā ṇayoca</bold>.</paragraph>
    <paragraph line="714">Dhātuyā rūpe nipphādetabbe, ‘‘taṃ karoti, tena atikkamati’’iccādike payujjitabbe vā sati nāmamhā <bold>ṇaya</bold>ppaccayo hoti, kāritasaññā ca. Ṇalope, vibhattilopasaralopādīsu katesu vibhattuppatti, daḷhayati vīriyaṃ, evaṃ pamāṇayati, amissayati, tathā hatthinā atikkamati atihatthayati, vīṇāya upagāyati upavīṇayati, visuddhā hoti ratti visuddhayati, kusalaṃ pucchati kusalayati iccādi.</paragraph>
    <paragraph line="715" number="540"><bold>Dhātūhi ṇe ṇaya ṇāpe ṇāpayā kāritāni hetvatthe</bold>.</paragraph>
    <paragraph line="716">Sabbehi dhātūhi hetvatthe abhidheyye <bold>ṇe ṇayaṇāpe ṇāpaya</bold> iccete paccayā parā honti, te kāritasaññā ca honti. Hetuyeva attho <bold>hetvattho,</bold> so ca ‘‘yo kāreti sa hetū’’ti laddhahetusañño suddhakattuno payojako hetukattā, atthato pesanajjhesanādiko payojakabyāpāro idha hetu nāma.</paragraph>
    <paragraph line="717">Ettha ca –</paragraph>
    <gatha1 line="718">Ṇe ṇayāva uvaṇṇantā, āto dve pacchimā siyuṃ;</gatha1>
    <gathalast line="719">Sesato caturo dve vā, vāsaddassānuvattito.</gathalast>
    <gatha1 line="720">Akammā dhātavo honti, kārite tu sakammakā;</gatha1>
    <gathalast line="721">Sakammakā dvikammāssu, dvikammā tu tikammakā.</gathalast>
    <gatha1 line="722">Tasmā kattari kamme ca, kāritākhyātasambhavo;</gatha1>
    <gathalast line="723">Na bhāve suddhakattā ca, kārite kammasaññito.</gathalast>
    <gatha1 line="724">Niyādīnaṃ <pageBreak edition="M" number="0.0330" /> padhānañca, appadhānaṃ duhādinaṃ;</gatha1>
    <gathalast line="725">Kārite suddhakattā ca, kammamākhyātagocaranti.</gathalast>
    <paragraph line="726">Tattha yo koci bhavati, tamañño ‘‘bhavāhi bhavāhi’’ iccevaṃ bravīti, atha vā bhavantaṃ bhavituṃ samatthaṃ payojayati, bhavituṃ payojetīti vā atthe iminā <bold>ṇeṇaya</bold>ppaccayā, kāritasaññā ca, ‘‘vuttatthānamappayogo’’ti vākyassa appayogo, ‘‘kāritānaṃ ṇo lopa’’nti <bold>ṇa</bold>lopo, ‘‘asaṃyogantassa vuddhi kārite’’ti <bold>ū</bold>kāra<bold>sso</bold>kāro vuddhi.</paragraph>
    <paragraph line="727">‘‘O, e’’ti ca vattate, <bold>dhātu</bold>ggahaṇañca.</paragraph>
    <paragraph line="728" number="541"><bold>Te āvāyā kārite</bold>.</paragraph>
    <paragraph line="729">Te dhātvantabhūtā <bold>o</bold>kā<bold>re</bold>kārā <bold>āvaāyā</bold>dese pāpuṇanti kārite pare. ‘‘Te āvāyā’’ti yogavibhāgena <bold>jhe</bold>ādīnaṃ akāritepi hontīti <bold>o</bold>kārassa <bold>āvā</bold>deso, saralopādi, ‘‘dhātuppaccayehi vibhattiyo’’ti <bold>tyā</bold>dayo.</paragraph>
    <indent line="730">So samādhiṃ bhāveti, bhāvayati, bhāventi, bhāvayanti. Bhāvesi, bhāvayasi, bhāvetha, bhāvayatha. Bhāvemi, bhāvayāmi, bhāvema, bhāvayāma. Bhāvayate, bhāvayante.</indent>
    <indent line="731"><bold>Kamme</bold> attanopadayappaccayaīkārāgamā, saralopādi ca, tena bhāvīyate samādhi, bhāvīyante. Bhāvīyati, bhāvīyanti.</indent>
    <indent line="732">Tathā bhāvetu, bhāvayatu, bhāventu, bhāvayantu. Bhāvehi, bhāvaya, bhāvayāhi, bhāvetha, bhāvayatha <pageBreak edition="M" number="0.0331" />. Bhāvemi, bhāvayāmi, bhāvema, bhāvayāma. Bhāvayataṃ, bhāvayantaṃ.</indent>
    <indent line="733"><bold>Kamme</bold> bhāvīyataṃ, bhāvīyatu, bhāvīyantu.</indent>
    <indent line="734">Bhāveyya, bhāvaye, bhāvayeyya, bhāveyyuṃ, bhāvayeyyuṃ. Bhāveyyāsi, bhāvayeyyāsi, bhāveyyātha, bhāvayeyyātha. Bhāveyyāmi, bhāvayeyyāmi, bhāveyyāma, bhāvayeyyāma. Bhāvetha, bhāvayetha, bhāveraṃ, bhāvayeraṃ.</indent>
    <indent line="735"><bold>Kamme</bold> bhāvīyeyya, bhāvīyeyyuṃ.</indent>
    <indent line="736"><bold>Ajjataniyaṃ</bold> ‘‘sattamajjatanimhī’’ti yogavibhāgena kāritantāpi dīghato sakārāgamo.</indent>
    <indent line="737">Abhāvesi, bhāvesi, abhāvayi, bhāvayi, abhāvesuṃ, bhāvesuṃ, abhāvayiṃsu, bhāvayiṃsu, abhāvayuṃ, bhāvayuṃ. Abhāvesi, abhāvayasi, abhāvittha, abhāvayittha. Abhāvesiṃ, bhāvesiṃ, abhāvayiṃ, bhāvayiṃ, abhāvimha, abhāvayimha.</indent>
    <indent line="738"><bold>Kamme</bold> abhāvīyittha, abhāvīyi.</indent>
    <indent line="739">Bhāvessati, bhāvayissati, bhāvessanti, bhāvayissanti. Bhāvessasi, bhāvayissasi, bhāvissatha, bhāvayissatha. Bhāvessāmi, bhāvayissāmi, bhāvessāma, bhāvayissāma.</indent>
    <indent line="740"><bold>Kamme</bold> bhāvīyissate, bhāvīyissante. Bhāvīyissati, bhāvīyissanti.</indent>
    <indent line="741">Abhāvissa, abhāvayissa, abhāvissaṃsu, abhāvayissaṃsu. <bold>Kamme</bold> abhāvīyissatha, abhāvīyissa iccādi.</indent>
    <paragraph line="742">Tathā <pageBreak edition="M" number="0.0332" /> yo koci pacati, tamañño ‘‘pacāhi pacāhi’’ iccevaṃ bravīti, atha vā pacantaṃ payojeti, pacituṃ vā payojetīti atthe vuttanayena <bold>ṇe ṇayā</bold>dayo, <bold>a</bold>kāra<bold>ssā</bold>kāro vuddhi, sesaṃ neyyaṃ.</paragraph>
    <indent line="743">So devadattaṃ odanaṃ pāceti, pācenti. Pācesi, pācetha. Pācemi, pācema. Pācayati, pācayanti. Pācayasi, pācayatha. Pācayāmi, pācayāma. <bold>Ṇāpeṇāpayesu</bold> pana so puriso taṃ purisaṃ odanaṃ pācāpeti, pācāpenti. Pācāpayati, pācāpayanti.</indent>
    <indent line="744"><bold>Kamme</bold> so odanaṃ pācīyati tena, pācayīyati, pācāpīyati, pācāpayīyati.</indent>
    <indent line="745">Tathā pācetu, pācayatu, pācāpetu, pācāpayatu. Pācīyataṃ, pācīyatu, pācayīyataṃ, pācayīyatu, pācāpīyataṃ, pācāpīyatu, pācāpayīyataṃ, pācāpayīyatu. Pāceyya, pācayeyya, pācāpeyya, pācāpayeyya. Pācīyeyya, pācīyeyyuṃ. Apācesi, apācayi, apācāpesi, apācāpayi. Pācessati, pācayissati, pācāpessati, pācāpayissati. Apācissa, apācayissa, apācāpissa, apācāpayissa iccādi.</indent>
    <paragraph line="746">Gacchantaṃ, gantuṃ vā payojetīti atthe <bold>ṇe ṇayā</bold>dayo, vuddhiyaṃ sampattāyaṃ –</paragraph>
    <paragraph line="747">‘‘Asaṃyogantassa vuddhi kārite’’ti vattate.</paragraph>
    <paragraph line="748" number="542"><bold>Ghaṭādīnaṃ vā</bold>.</paragraph>
    <paragraph line="749">Ghaṭādīnaṃ dhātūnaṃ asaṃyogantānaṃ vuddhi hoti vā kāriteti ettha <bold>vā</bold>ggahaṇena vuddhi na hoti, vavatthitavibhāsatthoyaṃ <bold>vā</bold>saddo.</paragraph>
    <paragraph line="750">So <pageBreak edition="M" number="0.0333" /> taṃ purisaṃ gāmaṃ gameti, gamayati, gacchāpeti, gacchāpayati. So gāmaṃ gamīyati tena, gamayīyati, gacchāpīyati, gacchāpayīyati iccādi. Sabbattha yojetabbaṃ. Evaṃ uparipi.</paragraph>
    <paragraph line="751"><bold>Ghaṭa</bold> īhāyaṃ, ghaṭantaṃ payojayati, ghaṭeti, ghaṭādīnaṃ vāti na vuddhi, ghaṭayati, ghaṭāpeti, ghaṭāpayati.</paragraph>
    <paragraph line="752">‘‘Kārite’’ti vattate.</paragraph>
    <paragraph line="753" number="543"><bold>Guha dusānaṃ dīghaṃ</bold>.</paragraph>
    <paragraph line="754"><bold>Guhadusa</bold>iccetesaṃ dhātūnaṃ saro <bold>dīgha</bold>māpajjate kārite pare, vuddhāpavādoyaṃ.</paragraph>
    <paragraph line="755"><bold>Guha</bold> saṃvaraṇe, guhituṃ payojayati gūhayati, gūhayanti. <bold>Dusa</bold> appītimhi, dussantaṃ payojayati dūsayati, dūsayanti iccādi.</paragraph>
    <indent line="756">Tathā icchantaṃ payojayati icchāpeti, icchāpayati, eseti, esayati. Niyacchantaṃ payojayati niyāmeti, niyāmayati. Āsantaṃ payojayati āseti, āsayati, acchāpeti, acchāpayati. Labhantaṃ payojayati lābheti, lābhayati. Vacantaṃ payojayati vāceti, vācayati, vācāpeti, vācāpayati. Evaṃ vāseti, vāsayati, vāsāpeti, vāsāpayati. Vāheti, vāhayati, vāhāpeti, vāhāpayati. Jīreti, jīrayati, jīrāpeti, jīrāpayati. Māreti, mārayati, mārāpeti, mārāpayati. Dasseti, dassayati iccādi.</indent>
    <indent line="757">Tathā tudantaṃ payojayati todeti, todayati, todāpeti, todāpayati. Pavisantaṃ payojayati, pavisituṃ vā paveseti, pavesayati, pavesāpeti <pageBreak edition="M" number="0.0334" />, pavesāpayati. Uddisantaṃ payojayati uddisāpeti, uddisāpayati. Pahontaṃ payojayati pahāveti, pahāvayati. Sayantaṃ payojayati sāyeti, sāyayati, sāyāpeti, sāyāpayati. Ettha <bold>e</bold>kārassa <bold>āyā</bold>deso, sayāpeti, sayāpayati, ‘‘kvaci dhātū’’tiādinā ṇāpeṇāpayesu <bold>āyā</bold>desassa rassattaṃ. Nayantaṃ payojayati nayāpeti, nayāpayati. Patiṭṭhantaṃ payojayati patiṭṭhāpeti, patiṭṭhāpayati, patiṭṭhapeti vā.</indent>
    <paragraph line="758">Hanantaṃ payojayatīti atthe <bold>ṇeṇayā</bold>dayo.</paragraph>
    <paragraph line="759">‘‘Ṇamhī’’ti vattate.</paragraph>
    <paragraph line="760" number="544"><bold>Hanassa ghāto</bold>.</paragraph>
    <paragraph line="761"><bold>Hana</bold>iccetassa dhātussa <bold>ghātā</bold>deso hoti <bold>ṇa</bold>kāravati kāritappaccaye pare. Ghāteti, ghātayati, ghātāpeti, ghātāpayati, ‘‘vadho vā sabbatthā’’ti <bold>vadhā</bold>dese vadheti, vadhāpeti.</paragraph>
    <indent line="762">Juhontaṃ payojayati juhāveti, juhāvayati. Jahantaṃ payojayati jahāpeti, jahāpayati, hāpeti, hāpayati. Dadantaṃ payojayati dāpeti, dāpayati. Pidahantaṃ payojayati pidhāpeti, pidhāpayati, pidahāpeti, pidahāpayati.</indent>
    <indent line="763">Rundhantaṃ payojayati rodheti, rodhayati, rodhāpeti, rodhāpayati. Chindantaṃ payojayati chedeti, chedayati, chedāpeti, chedāpayati. Yuñjantaṃ payojayati <pageBreak edition="M" number="0.0335" /> yojeti, yojayati, yojāpeti, yojāpayati. Bhuñjantaṃ payojayati bhojeti, bhojayati, bhojāpeti, bhojāpayati. Muñcantaṃ payojayati moceti, mocayati, mocāpeti, mocāpayati.</indent>
    <indent line="764">Dibbantaṃ payojayati deveti, devayati. Uppajjantaṃ payojayati uppādeti, uppādayati. Bujjhantaṃ payojayati bodheti, bodhayati. ‘‘Dādhāntato yo kvacī’’ti <bold>ya</bold>kārāgamo, bujjhāpeti, bujjhāpayati. Tussantaṃ payojayati toseti, tosayati, tosāpeti, tosāpayati. Sammantaṃ payojayati sameti, samayati, ghaṭādittā na vuddhi. Kuppantaṃ payojayati kopeti, kopayati. Jāyantaṃ payojayati janeti, janayati, ghaṭādittā na vuddhi.</indent>
    <indent line="765">Suṇantaṃ payojayati dhammaṃ sāveti, sāvayati. Pāpuṇantaṃ payojayati pāpeti, pāpayati.</indent>
    <indent line="766">Vikkiṇantaṃ payojayati vikkāyāpeti, vikkāyāpayati. Jinantaṃ payojayati jayāpeti, jayāpayati. Jānantaṃ payojayati ñāpeti, ñāpayati. Gaṇhantaṃ payojayati gāheti, gāhayati, gāhāpeti, gāhāpayati, gaṇhāpeti, gaṇhāpayati.</indent>
    <indent line="767">Vitanantaṃ payojayati vitāneti, vitānayati. Yo koci karoti, tamañño ‘‘karohi karohi’’iccevaṃ bravīti, karontaṃ payojayati, kātuṃ vā kāreti, kārayati, kārāpeti, kārāpayati iccādi.</indent>
    <indent line="768">Corentaṃ payojayati corāpeti, corāpayati. Cintentaṃ payojayati cintāpeti, cintāpayati <pageBreak edition="M" number="0.0336" />, pūjentaṃ payojayati pūjāpeti, pūjāpayati iccādi. Sabbattha subodhaṃ.</indent>
    <gatha1 line="769">Dhātuppaccayato cāpi, kāritappaccayā siyuṃ;</gatha1>
    <gathalast line="770">Sakāritehi yuṇvūnaṃ, dassanañcettha ñāpakaṃ.</gathalast>
    <paragraph line="771">Tena titikkhantaṃ payojayati titikkheti, titikkhāpeti. Tikicchantaṃ payojayati tikiccheti, tikicchayati, tikicchāpeti, tikicchāpayati. Evaṃ bubhukkheti, bubhukkhayati, bubhukkhāpeti, bubhukkhāpayati, pabbatāyantaṃ payojayati pabbatāyayati. Puttīyayati iccādipi siddhaṃ bhavati.</paragraph>
    <centered line="772">Dhātuppaccayantanayo.</centered>
    <gatha1 line="773">Sāsanatthaṃ samuddiṭṭhaṃ, ākhyātaṃ sakabuddhiyā;</gatha1>
    <gathalast line="774">Bāhusaccabalenīdaṃ, cintayantu vicakkhaṇā.</gathalast>
    <gatha1 line="775">Bhavati tiṭṭhati seti, ahosi evamādayo;</gatha1>
    <gathalast line="776">Akammakāti viññeyyā, kammalakkhaṇaviññunā.</gathalast>
    <gatha1 line="777">Akammakāpi hetvattha-ppaccayantā sakammakā;</gatha1>
    <gathalast line="778">Taṃ yathā bhikkhu bhāveti, maggaṃ rāgādidūsakanti.</gathalast>
    <centered line="779">Iti padarūpasiddhiyaṃ ākhyātakaṇḍo</centered>
    <centered line="780">Chaṭṭho.</centered>
  </content>
</document>