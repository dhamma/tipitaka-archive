<?xml version="1.0"?>
<document>
<metadata>
<normativeSource>http://tipitaka.org/romn/cscd/e0805n.nrf1.xml</normativeSource>
<archivePath>roman/anya/byakarana gantha-sangaho/padarupasiddhi/2. namakanda.xml</archivePath>
<title>2. Nāmakaṇḍa - Padarūpasiddhi - Byākaraṇa gantha-saṅgaho - Anya</title>
</metadata>
<body>
<chapter line="1">2. Nāmakaṇḍa</chapter>
<paragraph line="2">Atha <pageBreak edition="M" number="0.0041" />nāmikavibhatyāvatāro vuccate.</paragraph>
<paragraph line="3">Atthābhimukhaṃ namanato, attani catthassa nāmanato <bold>nāmaṃ,</bold>dabbābhidhānaṃ.</paragraph>
<paragraph line="4">Taṃ pana duvidhaṃ anvattharuḷhīvasena, tividhaṃ pumitthinapuṃsakaliṅgavasena. Yathā – rukkho, mālā, dhanaṃ.</paragraph>
<paragraph line="5">Catubbidhaṃ sāmaññaguṇakriyāyadicchāvasena, yathā – rukkho, nīlo, pācako, sirivaḍḍhotiādi.</paragraph>
<paragraph line="6">Aṭṭhavidhaṃ avaṇṇivaṇṇuvaṇṇokāraniggahītantapakatibhedena.</paragraph>
<subhead line="7">Pulliṅga</subhead>
<paragraph line="8">Tattha paṭhamaṃ <bold>a</bold>kārantamhā pulliṅgā jātinimittā <bold>purisa</bold>saddā <bold>syā</bold>divibhattiyo parā yojīyante.</paragraph>
<paragraph line="9" number="60"><bold>Jinavacanayuttañhi</bold>.</paragraph>
<paragraph line="10"><bold>Adhikāro</bold>yaṃ. Tattha pañca māre jitavāti jino, buddho. Jinassa vacanaṃ jinavacanaṃ, tassa jinavacanassa yuttaṃ <bold>jinavacanayuttaṃ,</bold>tepiṭakassa buddhavacanassa māgadhikāya sabhāvaniruttiyā yuttaṃ anurūpamevāti idaṃ adhikāratthaṃ veditabbaṃ.</paragraph>
<gatha1 line="11">Sā māgadhī mūlabhāsā, narā yāyādikappikā;</gatha1>
<gathalast line="12">Brahmāno ca’ssutālāpā, sambuddhā cāpi bhāsare.</gathalast>
<paragraph line="13"><bold>Adhikāro</bold>pana tividho sīhagatikamaṇḍūkagatikayathānupubbikavasena, ayaṃ pana sīhagatiko pubbāparavilokanato, yathānupubbikoyeva vā.</paragraph>
<paragraph line="14">Sakkatavisadisaṃ <pageBreak edition="M" number="0.0042" />katvā jinavacanānurūpavasena pakatiṭṭhapanatthaṃ paribhāsamāha.</paragraph>
<paragraph line="15" number="61"><bold>Liṅgañca nipaccate</bold>.</paragraph>
<paragraph line="16"><bold>Liṅgaṃ</bold>pāṭipadikaṃ, yathā yathā jinavacanayuttañhi liṅgaṃ, tathā tathā idha liṅgaṃ nipaccate ṭhapīyati. <bold>Ca</bold>saddena dhātavo cāti jinavacanānurūpato ‘‘purisa’’iti liṅge ṭhapite tato tassa dhātuppaccayavibhattivajjitassa atthavato saddassa ‘‘parasamaññā payoge’’ti paribhāsato liṅgasaññāyaṃ –</paragraph>
<paragraph line="17">Ito paraṃ vibhattippaccayādividhāne sabbattha <bold>liṅga</bold>ggahaṇamanuvattate.</paragraph>
<paragraph line="18" number="62"><bold>Tato ca vibhattiyo</bold>.</paragraph>
<paragraph line="19">Tato jinavacanayuttehi liṅgehi parā vibhattiyo honti. <bold>Ca</bold>saddaggahaṇena tavetunādipaccayantanipātatopi. Kammādivasena, ekattādivasena ca liṅgatthaṃ vibhajantīti vibhattiyo.</paragraph>
<paragraph line="20">Kā ca pana tā vibhattiyo? ‘‘Vibhattiyo’’ti adhikāro.</paragraph>
<paragraph line="21" number="63"><bold>Siyo, aṃyo, nāhi, sanaṃ, smāhi, sanaṃ, smiṃsu</bold>.</paragraph>
<paragraph line="22">Syādayo dvisatta vibhattiyo nāma honti. Tattha si, yo iti paṭhamā, aṃ, yo iti dutiyā, nā, hi iti tatiyā, sa, naṃ iti catutthī, smā, hi iti pañcamī, sa, naṃ iti chaṭṭhī, smiṃ, su iti sattamī.</paragraph>
<paragraph line="23">Idaṃ <pageBreak edition="M" number="0.0043" />pana saññādhikāraparibhāsāvidhisuttesu <bold>saññāsutta</bold>nti daṭṭhabbaṃ, vuttañhi vuttiyaṃ ‘‘vibhattiiccanena kvattho, amhassa mamaṃ savibhattissa se’’ti, itarathā purimasuttena ekayogo kattabboti. Ettha ca paṭhamādivohāro, ekavacanādivohāro ca anvatthavasena, parasamaññāvasena vā siddhoti veditabbo.</paragraph>
<paragraph line="24">Ekassa vacanaṃ ekavacanaṃ, bahūnaṃ vacanaṃ bahuvacanaṃ, dvinnaṃ pūraṇī dutiyātiādi, itarathā purimasutte <bold>ca</bold>saddena saññākaraṇe appakataniratthakavidhippasaṅgo siyā.</paragraph>
<paragraph line="25">‘‘Jinavacanayuttañhi, liṅgañca nipaccate’’ti ca vattate. Idha pana padanipphādanampi jinavacanassāvirodhenāti ñāpetuṃ paribhāsantaramāha.</paragraph>
<paragraph line="26" number="64"><bold>Tadanuparodhena</bold>.</paragraph>
<paragraph line="27">Yathā yathā tesaṃ jinavacanānaṃ uparodho na hoti, tathā tathā idha liṅgaṃ, <bold>ca</bold>saddenākhyātañca nipaccate, nipphādīyatīti attho. Teneva idha ca ākhyāte ca dvivacanāggahaṇaṃ, sakkatavisadisato vibhattippaccayādividhānañca katanti daṭṭhabbaṃ.</paragraph>
<paragraph line="28">Tattha avisesena sabbasyādivibhattippasaṅge ‘‘vatticchānupubbikā saddappavattī’’ti vatticchāvasā –</paragraph>
<paragraph line="29" number="65"><bold>Liṅgatthe paṭhamā</bold>.</paragraph>
<paragraph line="30">Liṅgatthābhidhānamatte paṭhamāvibhatti hotīti paṭhamā. Tatthāpi aniyamenekavacanabahuvacanappasaṅge ‘‘ekamhī vattabbe ekavacana’’nti paribhāsato liṅgatthassekattavacanicchāyaṃ paṭhamekavacanaṃ <bold>si</bold>.</paragraph>
<paragraph line="31">‘‘Ato nenā’’ti ito ‘‘ato’’ti vattate, <bold>liṅga</bold>ggahaṇañca.</paragraph>
<paragraph line="32" number="66"><bold>So</bold><pageBreak edition="M" number="0.0044" />.</paragraph>
<paragraph line="33">Si, oiti dvipadamidaṃ. Liṅgassa <bold>a</bold>kārato parassa <bold>si</bold>vacanassa <bold>o</bold>kāro hoti.</paragraph>
<paragraph line="34">Suttesu hi paṭhamāniddiṭṭhassa kāriyino chaṭṭhīvipariṇāmena vivaraṇaṃ ādesāpekkhanti daṭṭhabbaṃ.</paragraph>
<paragraph line="35">Ettha ca <bold>sī</bold>ti vibhatti gayhate vibhattikāriyavidhippakaraṇato, ‘‘tato ca vibhattiyo’’ti ito <bold>vibhatti</bold>ggahaṇānuvattanato vā, evaṃ sabbattha <bold>syā</bold>dīnaṃ kāriyavidhāne vibhattiyevāti daṭṭhabbaṃ.</paragraph>
<paragraph line="36">‘‘Vā paro asarūpā’’ti paralope sampatte tadapavādena pubbalopamāha.</paragraph>
<paragraph line="37" number="67"><bold>Saralopo’mādesappaccayādimhi saralope tu pakati</bold>.</paragraph>
<paragraph line="38">Pubbassarassa lopo hoti <bold>aṃ</bold>vacane, ādesappaccayādibhūte ca sare pare, saralope kate tu parasarassa pakatibhāvo hoti. Ettha ca ‘‘saralope’’ti punaggahaṇaṃ imināva katasaralopanimitteyeva parassa vikāre sampatte pakatibhāvatthaṃ. Parasarassa pakatibhāvavidhānasāmatthiyato amādesappaccayādibhūte sare paretipi siddhaṃ.</paragraph>
<gatha1 line="39">Tyādivibhattiyo cettha, paccayattena gayhare;</gatha1>
<gathalast line="40">Ādiggahaṇamākhyāta-kitakesvāgamatthidaṃ.</gathalast>
<gatha1 line="41">Paccayasāhacariyā, cādeso pakatīparo;</gatha1>
<gathalast line="42">Padantassaralopo na, tena’bbhāhādike pare.</gathalast>
<paragraph line="43"><bold>Tu</bold>ggahaṇaṃ <pageBreak edition="M" number="0.0045" /><bold>bhikkhunī</bold>ādīsu saralopanivattanatthaṃ, ‘‘naye paraṃ yutte’’ti paraṃ netabbaṃ. Puriso tiṭṭhati.</paragraph>
<paragraph line="44">Puriso ca puriso cāti purisa purisaiti vattabbe –</paragraph>
<paragraph line="45" number="68"><bold>Sarūpānamekasesvasakiṃ</bold>.</paragraph>
<paragraph line="46">Sarūpānaṃ samānarūpānaṃ padabyañjanānaṃ majjhe ekova sissate, aññe lopamāpajjante asakinti ekaseso. Ettha ca ‘‘sarūpāna’’nti vuttattāva siddhe asakimpayoge pu<bold>nāsakiṃ</bold>gahaṇaṃ <bold>e</bold>kavibhattivisayānamevāsakimpayoge evāyanti dassanatthaṃ, na ca vicchāpayoge’tippasaṅgo. ‘‘Vaggā pañcapañcaso mantā’’ti ettha ‘‘pañcapañcaso’’ti niddeseneva vicchāpayogasiddhiyā ñāpitattā, atha vā sahavacanicchāya’maya’mekaseso.</paragraph>
<gatha1 line="47">Yogavibhāgato cettha, ekasesvasakiṃ iti;</gatha1>
<gathalast line="48">Virūpekaseso hoti, vā ‘‘pitūna’’ntiādisu.</gathalast>
<paragraph line="49">Tattheva liṅgatthassa <bold>ba</bold>huttavacanicchāyaṃ ‘‘bahumhi vattabbe bahuvacana’’nti paṭhamābahuvacanaṃ <bold>yo,</bold>purisa yo itīdha ‘‘ato, vā’’ti ca vattate.</paragraph>
<paragraph line="50" number="69"><bold>Sabbayonīnamāe</bold>.</paragraph>
<paragraph line="51"><bold>A</bold>kārantato liṅgamhā paresaṃ sabbesaṃ paṭhamāyonīnaṃ, dutiyāyonīnañca yayākkamaṃ ākārekārādesā honti vāti <bold>ā</bold>kāro, <bold>sabba</bold>ggahaṇaṃ sabbādesatthaṃ, saralopādi purimasadisameva, purisā tiṭṭhanti.</paragraph>
<paragraph line="52">Vā icceva rūpā rūpāni, aggayo, munayo.</paragraph>
<paragraph line="53"><bold>Vā</bold>saddoyaṃ vavatthitapibhāsattho, tena cettha –</paragraph>
<gatha1 line="54">Niccameva <pageBreak edition="M" number="0.0046" />ca pulliṅge, aniccañca napuṃsake;</gatha1>
<gathalast line="55">Asantaṃ <bold>jhe</bold>katatte tu, vidhiṃ dīpeti <bold>vā</bold>suti.</gathalast>
<paragraph line="56">Tatthevālapanavacanicchāyaṃ ‘‘liṅgatthe paṭhamā’’ti vattate.</paragraph>
<paragraph line="57" number="70"><bold>Ālapane ca</bold>.</paragraph>
<paragraph line="58"><bold>A</bold>bhimukhaṃ katvā lapanaṃ <bold>ālapanaṃ,</bold>sambodhanaṃ. Tasmiṃ ālapanatthādhike liṅgatthābhidhānamatte ca paṭhamāvibhatti hoti. Pure viya ekavacanādi.</paragraph>
<paragraph line="59">Purisa si iccatra –</paragraph>
<paragraph line="60" number="71"><bold>Ālapane si gasañño</bold>.</paragraph>
<paragraph line="61">Ālapanatthe vihito <bold>si ga</bold>sañño hotīti <bold>ga</bold>saññāyaṃ ‘‘bho ge tū’’ti ito ‘‘ge’’ti vattate.</paragraph>
<paragraph line="62" number="72"><bold>Akārapitādyantānamā</bold>.</paragraph>
<paragraph line="63">Liṅgassa sambandhī <bold>a</bold>kāro ca <bold>pitusatthu</bold>iccevamādīnamanto ca <bold>ā</bold>kārattamāpajjate <bold>ge</bold>pare.</paragraph>
<paragraph line="64">‘‘Ge, rassa’’miti ca vattate.</paragraph>
<paragraph line="65" number="73"><bold>Ākāro vā</bold>.</paragraph>
<paragraph line="66">Liṅgassa sambandhī <bold>ā</bold>kāro rassamāpajjate <bold>ge pare</bold>vikappena, adūraṭṭhassālapanevāyaṃ.</paragraph>
<paragraph line="67" number="74"><bold>Sesato lopaṃ gasipi</bold>.</paragraph>
<paragraph line="68">‘‘Siṃ, so, syā ca, sakhato gasse vā, ghate cā’’ti evamādīhi niddiṭṭhehi añño seso nāma, tato sesato liṅgamhā <bold>gasi</bold>iccete lopamāpajjante. <bold>Api</bold>ggahaṇaṃ <pageBreak edition="M" number="0.0047" />dutiyatthasampiṇḍanatthaṃ, ettha ca satipi <bold>si</bold>ggahaṇe <bold>va</bold>iti vacanameva ñāpakamaññatthāpi <bold>si</bold>ggahaṇe ālapanāggahaṇassa. Keci ālapanābhibyattiyā <bold>bhavanta</bold>saddaṃ vā <bold>he</bold>saddaṃ vā payujjante. Bho purisa tiṭṭha, he purisā vā.</paragraph>
<paragraph line="69">Bahuvacane <bold>na</bold>viseso, bhavanto purisā tiṭṭhatha.</paragraph>
<paragraph line="70">Tattheva kammatthavacanicchāyaṃ ‘‘va,’’ti vattate.</paragraph>
<paragraph line="71" number="75"><bold>Yaṃ karoti taṃ kammaṃ</bold>.</paragraph>
<paragraph line="72">Yaṃ vā karoti, yaṃ vā vikaroti, yaṃ vā pāpuṇāti, taṃ kārakaṃ kriyānimittaṃ kammasaññaṃ hoti.</paragraph>
<paragraph line="73" number="76"><bold>Kammatthe dutiyā</bold>.</paragraph>
<paragraph line="74">Kammatthe dutiyāvibhatti hoti. Pure viya dutiyekavacanaṃ aṃ, ‘‘saralopo’’tiādinā sare lutte ‘‘dīgha’’nti dīghe sampatte pakatibhāvo ca, purisaṃ passa.</paragraph>
<paragraph line="75">Bahuvacane ‘‘sabbayonīnamāe’’ti <bold>yo</bold>vacana<bold>sse</bold>kāro, purise passa.</paragraph>
<paragraph line="76">Tattheva kattuvacanicchāyaṃ –</paragraph>
<paragraph line="77" number="77"><bold>Yo karoti sa kattā</bold>.</paragraph>
<paragraph line="78">Yo attappadhāno kriyaṃ karoti, so kattusañño hoti.</paragraph>
<paragraph line="79">‘‘Tatiyā’’ti vattate.</paragraph>
<paragraph line="80" number="78"><bold>Kattari ca</bold>.</paragraph>
<paragraph line="81">Kattari ca kārake tatiyāvibhatti hotīti tatiyekavacanaṃ <bold>nā</bold>.</paragraph>
<paragraph line="82" number="79"><bold>Ato</bold><pageBreak edition="M" number="0.0048" /><bold>nena</bold>.</paragraph>
<paragraph line="83"><bold>Enā</bold>ti avibhattikaniddeso. <bold>A</bold>kārantato liṅgamhā parassa <bold>nā</bold>vacanassa <bold>enā</bold>deso hoti, saralopādi, purisena kataṃ.</paragraph>
<paragraph line="84">Bahuvacanamhi –</paragraph>
<paragraph line="85" number="80"><bold>Suhisvakāro e</bold>.</paragraph>
<paragraph line="86"><bold>Su, hi</bold>iccetesu vibhattirūpesu paresu liṅgassa sambandhī <bold>a</bold>kāro <bold>e</bold>ttamāpajjate.</paragraph>
<paragraph line="87" number="81"><bold>Smāhismiṃnaṃ mhābhimhi vā</bold>.</paragraph>
<paragraph line="88">Sabbato liṅgamhā <bold>smā hi smiṃ</bold>iccetesaṃ yathākkamaṃ <bold>mhā, bhi, mhi</bold>iccete ādesā honti vā, purisehi, purisebhi kataṃ.</paragraph>
<paragraph line="89">Tattheva karaṇavacanicchāyaṃ –</paragraph>
<paragraph line="90" number="82"><bold>Yena vā kayirate taṃ karaṇaṃ</bold>.</paragraph>
<paragraph line="91">Yena vā kayirate, yena vā passati, yena vā suṇāti, taṃ kārakaṃ karaṇasaññaṃ hoti.</paragraph>
<paragraph line="92" number="83"><bold>Karaṇe tatiyā</bold>.</paragraph>
<paragraph line="93">Karaṇakārake tatiyāvibhatti hoti, sesaṃ kattusamaṃ, āviṭṭhena purisena so puññaṃ karoti, purisehi, purisebhi.</paragraph>
<paragraph line="94">Tattheva sampadānavacanicchāyaṃ –</paragraph>
<paragraph line="95" number="84"><bold>Yassa</bold><pageBreak edition="M" number="0.0049" /><bold>dātukāmo rocate dhārayate vā taṃ sampadānaṃ</bold>.</paragraph>
<paragraph line="96">Yassa vā dātukāmo, yassa vā rocate, yassa vā dhārayate, taṃ kārakaṃ sampadānasaññaṃ hoti.</paragraph>
<paragraph line="97" number="85"><bold>Sampadāne catutthī</bold>.</paragraph>
<paragraph line="98">Sampadānakārake catutthīvibhatti hotīti catutthiyā ekavacanaṃ <bold>sa</bold>.</paragraph>
<paragraph line="99" number="86"><bold>Sāgamo se</bold>.</paragraph>
<paragraph line="100">Sabbato liṅgamhā <bold>sa</bold>kārāgamo hoti <bold>se</bold>vibhattimhi pare. Purisassa dhanaṃ dadāti.</paragraph>
<paragraph line="101">Bahuvacanamhi ‘‘dīgha’’nti vattate.</paragraph>
<paragraph line="102" number="87"><bold>Sunaṃhisu ca</bold>.</paragraph>
<paragraph line="103"><bold>Su naṃ hi</bold>iccetesu paresu liṅgassa antabhūtā sabbe rassasarā dīghamāpajjante, <bold>ca</bold>ggahaṇamikārukārānaṃ kvaci nivattanatthaṃ. Purisānaṃ.</paragraph>
<paragraph line="104">Tatthevāpādānavacanicchāyaṃ –</paragraph>
<paragraph line="105" number="88"><bold>Yasmā dapeti bhayamādatte vā tadapādānaṃ</bold>.</paragraph>
<paragraph line="106">Yasmā vā avadhibhūtā apeti, yasmā vā bhayaṃ, yasmā vā ādatte, taṃ kārakaṃ apādānasaññaṃ hoti.</paragraph>
<paragraph line="107" number="89"><bold>Apādāne</bold><pageBreak edition="M" number="0.0050" /><bold>pañcamī</bold>.</paragraph>
<paragraph line="108">Apādānakārake pañcamīvibhatti hotīti pañcamiyā ekavacanaṃ <bold>smā</bold>.</paragraph>
<paragraph line="109">‘‘Ato, sabbesaṃ, ā e’’ti ca vattate.</paragraph>
<paragraph line="110" number="90"><bold>Smāsmiṃna vā</bold>.</paragraph>
<paragraph line="111"><bold>A</bold>kārantato liṅgamhā sabbesaṃ <bold>smā smiṃ</bold>iccetesaṃ yathākkamaṃ ākārekārādesā honti vā, aññattha <bold>mhā</bold>deso. Purisā apeti, purisamhā, purisasmā.</paragraph>
<paragraph line="112">Bahuvacane sabbattha tatiyāsamaṃ, <bold>hi</bold>ssa <bold>bhi</bold>ādeso hoti. Purisehi, purisebhi apeti.</paragraph>
<paragraph line="113">Tattheva sāmivacanicchāyaṃ –</paragraph>
<paragraph line="114" number="91"><bold>Yassa vā pariggaho taṃ sāmi</bold>.</paragraph>
<paragraph line="115">Yassa vā pariggaho, taṃ sāmisaññaṃ hoti.</paragraph>
<paragraph line="116" number="92"><bold>Sāmismiṃ chaṭṭhī</bold>.</paragraph>
<paragraph line="117">Sāmismiṃ chaṭṭhīvibhatti hoti. Ṭhapetvā <bold>āyā</bold>desaṃ sabbattha catutthīchaṭṭhīnaṃ samānaṃ rūpaṃ. Purisassa etaṃ dhanaṃ, purisānaṃ.</paragraph>
<paragraph line="118">Tattheva okāsavacanicchāyaṃ –</paragraph>
<paragraph line="119" number="93"><bold>Yodhāro tamokāsaṃ</bold>.</paragraph>
<paragraph line="120">Yo kattukammānaṃ kriyāya ādhāro, taṃ kārakaṃ okāsasaññaṃ hoti.</paragraph>
<paragraph line="121" number="94"><bold>Okāse</bold><pageBreak edition="M" number="0.0051" /><bold>sattamī</bold>.</paragraph>
<paragraph line="122">Okāsakārake sattamīvibhatti hotīti sattamiyā ekavacanaṃ smiṃ, tassa ‘‘smāsmiṃnaṃ vā’’ti <bold>e</bold>kāro, <bold>mhi</bold>ādeso ca, purise patiṭṭhitaṃ, purisamhi, purisasmiṃ.</paragraph>
<paragraph line="123">Bahuvacane ‘‘suhisvakāro e’’ti <bold>e</bold>kāro, purisesu.</paragraph>
<indent line="124">Puriso, purisā, bho purisa bho purisā vā, bhavanto purisā, purisaṃ, purise, purisena, purisehi purisebhi, purisassa, purisānaṃ, purisā purisasmā purisamhā, purisehi purisebhi, purisassa, purisānaṃ, purise purisasmiṃ purisamhi, purisesu.</indent>
<indent line="125">Tathā sugato, sugatā, bho sugata bho sugatā vā, bhavanto sugatā, sugataṃ, sugate, sugatena, sugatehi sugatebhi, sugatassa, sugatānaṃ, sugatā sugatasmā sugatamhā, sugatehi sugatebhi, sugatassa, sugatānaṃ, sugate sugatasmiṃ sugatamhi, sugatesu.</indent>
<gatha1 line="126">Evaṃ surā’sura naro’raga nāga yakkhā,</gatha1>
<gatha2 line="127">Gandhabba kinnara manussa pisāca petā;</gatha2>
<gatha3 line="128">Mātaṅga jaṅgama turaṅga varāha sīhā,</gatha3>
<gathalast line="129">Byaggha’ccha kacchapa taraccha miga’ssa soṇā.</gathalast>
<gatha1 line="130">Āloka loka nilayā’nila cāga yogā, vāyāma gāma</gatha1>
<gatha2 line="131">Nigamā’gama dhamma kāmā;</gatha2>
<gatha3 line="132">Saṅgho’gha ghosa paṭighā’sava kodha lobhā,</gatha3>
<gathalast line="133">Sārambha thambha mada māna pamāda makkhā.</gathalast>
<gatha1 line="134">Punnāga <pageBreak edition="M" number="0.0052" />pūga panasā’sana campaka’mbā,</gatha1>
<gatha2 line="135">Hintāla tāla bakula’jjuna kiṃsukā ca;</gatha2>
<gatha3 line="136">Mandāra kunda pucimanda karañja rukkhā,</gatha3>
<gathalast line="137">Ñeyyā mayūra sakunaṇḍaja koñca haṃsā –</gathalast>
<unindented line="138">Iccādayopi.</unindented>
<paragraph line="139"><bold>Manogaṇādissa</bold>tu nāsasmāsmiṃsu viseso. Aññattha purisasamaṃ.</paragraph>
<paragraph line="140">Mano, manā, he mana he manā vā, bhavanto manā, manaṃ, mane.</paragraph>
<paragraph line="141">‘‘Vā’’ti vattate.</paragraph>
<paragraph line="142" number="95"><bold>Manogaṇādito smiṃnānamiā</bold>.</paragraph>
<paragraph line="143">Manopabhuti gaṇo manogaṇo, manogaṇādito <bold>smiṃ, nā</bold>iccetesaṃ yathākkamaṃ ikārākārādesā honti vā. <bold>Ādi</bold>ggahaṇena <bold>bilapadā</bold>ditopi.</paragraph>
<paragraph line="144">‘‘Manogaṇādito’’ti vattate.</paragraph>
<paragraph line="145" number="96"><bold>Sa sare vāgamo</bold>.</paragraph>
<paragraph line="146">Eteheva manogaṇādīhi sare pare <bold>sā</bold>gamo hoti vā. Manasā, manena.</paragraph>
<paragraph line="147">Vavatthitavibhāsatthoyaṃ <bold>vā</bold>saddo, tena ‘‘mano manā manaṃ mane manaāyatana’’ntiādīsu na hoti. ‘‘Mānasikaṃ, cetasika’’ntiādīsu niccaṃ. Manehi, manebhi.</paragraph>
<paragraph line="148">‘‘Manogaṇādito, vā’’ti ca vattate.</paragraph>
<paragraph line="149" number="97"><bold>Sassa</bold><pageBreak edition="M" number="0.0053" /><bold>co</bold>.</paragraph>
<paragraph line="150">Manogaṇādito parassa <bold>sa</bold>ssa vibhattissa <bold>o</bold>kāro hoti vā. <bold>Sā</bold>gamo.</paragraph>
<indent line="151">Manaso manassa, manānaṃ, manā manasmā manamhā, manehi manebhi, manaso manassa, manānaṃ, manasi mane manasmiṃ manamhi, manesu.</indent>
<gatha1 line="152">Evaṃ vaco vayo tejo,</gatha1>
<gatha2 line="153">Tapo ceto tamo yaso;</gatha2>
<gatha3 line="154">Ayo payo siro chando,</gatha3>
<gathalast line="155">Saro uro raho aho –</gathalast>
<unindented line="156">Iccādi <bold>manogaṇo</bold>.</unindented>
<paragraph line="157"><bold>Guṇavantu</bold>saddassa bhedo. Guṇavantu si itīdha –</paragraph>
<paragraph line="158">‘‘Savibhattissa, ntussā’’ti ca adhikāro.</paragraph>
<paragraph line="159" number="98"><bold>Ā simhi</bold>.</paragraph>
<paragraph line="160">Sabbasseva <bold>ntu</bold>paccayassa savibhattissa <bold>ā</bold>ādeso hoti simhi vibhattimhi. Guṇavā.</paragraph>
<paragraph line="161">‘‘Yomhi, paṭhame’’sīhagatiyā ‘‘vā’’ti ca vattate.</paragraph>
<paragraph line="162" number="99"><bold>Ntussa nto</bold>.</paragraph>
<paragraph line="163">Sabbasseva <bold>ntu</bold>paccayassa savibhattissa <bold>nto</bold>ādeso hoti vā <bold>yo</bold>mhi paṭhame, guṇavanto tiṭṭhanti.</paragraph>
<paragraph line="164">‘‘Sunaṃhisu, atta’’nti ca vattate.</paragraph>
<paragraph line="165" number="100"><bold>Ntussanto</bold><pageBreak edition="M" number="0.0054" /><bold>yosu ca</bold>.</paragraph>
<paragraph line="166"><bold>Ntu</bold>paccayassa anto <bold>u</bold>kāro <bold>a</bold>ttamāpajjate <bold>sunaṃhi yo</bold>iccetesu, <bold>ca</bold>ggahaṇena aññesu aṃ <bold>nā smāsmiṃ</bold>su ca. Guṇavantā, chaṭṭhiyā siddhepi <bold>antā</bold>dese puna <bold>anta</bold>ggahaṇakaraṇato <bold>yo</bold>naṃ <bold>i</bold>kāro ca kvaci. Guṇavanti.</paragraph>
<paragraph line="167">‘‘A’’miti vattate.</paragraph>
<paragraph line="168" number="101"><bold>Avaṇṇā ca ge</bold>.</paragraph>
<paragraph line="169">Sabbasseva <bold>ntu</bold>paccayassa savibhattissa <bold>aṃ a</bold>vaṇṇaiccete ādesā honti <bold>ge</bold>pare.</paragraph>
<indent line="170">Bho guṇavaṃ bho guṇava bho guṇavā, bhavanto guṇavanto guṇavantā, guṇavantaṃ, guṇavante.</indent>
<paragraph line="171">‘‘Vā’’ti vattate.</paragraph>
<paragraph line="172" number="102"><bold>Totitā sasmiṃnāsu</bold>.</paragraph>
<paragraph line="173">Sabbasseva <bold>ntu</bold>paccayassa savibhattissa <bold>toti tā</bold>ādesā honti vā <bold>sasmiṃnā</bold>iccetesu yathāsaṅkhyaṃ. Guṇavatā guṇavantena, guṇavantehi guṇavantebhi.</paragraph>
<paragraph line="174" number="103"><bold>Ntassa se vā</bold>.</paragraph>
<paragraph line="175">Sabbasseva <bold>ntu</bold>paccayassa savibhattissa nta<bold>ssa</bold>iccayamādeso hoti vā <bold>se</bold>vibhattimhi. Guṇavantassa guṇavato.</paragraph>
<paragraph line="176" number="104"><bold>Naṃmhi taṃ vā</bold>.</paragraph>
<paragraph line="177">Sabbasseva <bold>ntu</bold>paccayassa savibhattissa <bold>taṃ</bold>ādeso hoti vā <bold>naṃ</bold>mhi vibhattimhi. Guṇavataṃ guṇavantānaṃ.</paragraph>
<paragraph line="178">‘‘Amha <pageBreak edition="M" number="0.0055" />tumha ntu’’iccādinā <bold>smā</bold>vacanassa nābyapadeso.</paragraph>
<indent line="179">Guṇavatā guṇavantā guṇavantasmā guṇavantamhā, guṇavantehi guṇavantebhi, guṇavantassa guṇavato, guṇavataṃ guṇavantānaṃ, guṇavati guṇavante guṇavantasmiṃ guṇavantamhī, guṇavantesu.</indent>
<paragraph line="180">Evaṃ gaṇavā kulavā balavā yasavā dhanavā sutavā bhagavā himavā phalavā sīlavā paññavā iccādayo.</paragraph>
<paragraph line="181"><bold>Himavantu</bold>saddato <bold>si</bold>mhi kate –</paragraph>
<paragraph line="182">‘‘Attaṃ, ntussa’nto’’ti ca vattamāne –</paragraph>
<paragraph line="183" number="105"><bold>Simhī vā</bold>.</paragraph>
<paragraph line="184"><bold>Ntu</bold>paccayassa anto <bold>a</bold>ttaṃ hoti vā <bold>si</bold>mhi vibhattimhi. Himavanto, himavā, sesaṃ samaṃ.</paragraph>
<paragraph line="185">Puna <bold>vā</bold>ggahaṇakaraṇaṃ <bold>himavantu</bold>saddato aññatra attanisedhanatthaṃ, vavatthitavibhāsatthoyaṃ <bold>vā</bold>saddo. Tena guṇavantādīsu nātippasaṅgo.</paragraph>
<indent line="186">Evaṃ satimā dhitimā gatimā matimā mutimā muttimā jutimā sirimā hirimā thutimā ratimā yatimā sucimā kalimā balimā kasimā rucimā buddhimā cakkhumā bandhumā hetumā setumā ketumā rāhumā bhāṇumā khāṇumā vijjumā iccādayo.</indent>
<paragraph line="187">Tattha <bold>satimantu bandhumantu</bold>saddānaṃ <bold>aṃse</bold>su rūpabhedo. ‘‘Attaṃ, ntussā’’ti ca vattate.</paragraph>
<paragraph line="188" number="106"><bold>Sabbassa vā aṃsesu</bold>.</paragraph>
<paragraph line="189">Sabbasseva <bold>ntu</bold>paccayassa <bold>a</bold>ttaṃ hoti vā <bold>aṃsa</bold>iccetesu. Idhāpi <bold>vā</bold>saddassa vavatthitavibhāsattā nātippasaṅgo <pageBreak edition="M" number="0.0056" />. Satimaṃ satimantaṃ, bandhumaṃ bandhumantaṃ, satimassa satimato satimantassa, bandhumassa bandhumato bandhumantassa, sesaṃ samaṃ.</paragraph>
<paragraph line="190"><bold>Gacchanta</bold>saddassa bhedo, gacchanta si,</paragraph>
<paragraph line="191">‘‘Vā’’ti vattate.</paragraph>
<paragraph line="192" number="107"><bold>Simhi gacchantādīnaṃ ntasaddo aṃ</bold>.</paragraph>
<paragraph line="193"><bold>Gacchanti</bold>ccevamādīnaṃ <bold>anta</bold>ppaccayantānaṃ <bold>nta</bold>saddo aṃrūpaṃ āpajjate vā <bold>si</bold>mhi vibhattimhi. Saralopa<bold>si</bold>lopā, so gacchaṃ, gacchanto vā gaṇhāti.</paragraph>
<paragraph line="194">‘‘Gacchantādīnaṃ, ntasaddo’’ti ca vattamāne –</paragraph>
<paragraph line="195" number="108"><bold>Sesesu ntuva</bold>.</paragraph>
<paragraph line="196"><bold>Gacchantā</bold>dīnaṃ <bold>nta</bold>saddo <bold>ntu</bold>paccayova daṭṭhabbo sesesu vibhattippaccayesu, a<bold>smi</bold>mhi kāriyātidesoyaṃ. Sesaṃ <bold>guṇavantu</bold>samaṃ.</paragraph>
<indent line="197">Te gacchanto gacchantā, bho gacchaṃ bho gaccha bho gacchā, bhavanto gacchanto gacchantā, [gacchaṃ] gacchantaṃ, gacchante, gacchatā gacchantena, gacchantehi gacchantebhi, gacchato gacchantassa, gacchataṃ gacchantānaṃ, gacchatā gacchantasmā gacchantamhā, gacchantehi gacchantebhi, gacchato gacchantassa, gacchataṃ gacchantānaṃ, gacchati gacchante gacchantasmiṃ gacchantamhī, gacchantesu.</indent>
<gatha1 line="198">Evaṃ mahaṃ caraṃ tiṭṭhaṃ, dadaṃ bhuñjaṃ suṇaṃ pacaṃ;</gatha1>
<gathalast line="199">Jayaṃ jīraṃ cavaṃ mīyaṃ, saraṃ kubbaṃ japaṃ vajaṃ –</gathalast>
<unindented line="200">Iccādayo.</unindented>
<paragraph line="201"><bold>Bhavanta</bold>saddassa <pageBreak edition="M" number="0.0057" /><bold>ga yo nā sa</bold>vacanesu viseso. So bhavaṃ.</paragraph>
<paragraph line="202">‘‘Bhavato’’ti vattate.</paragraph>
<paragraph line="203" number="109"><bold>Obhāvo kvaci yosu vakārassa</bold>.</paragraph>
<paragraph line="204"><bold>Bhavanta</bold>iccetassa <bold>va</bold>kārassa <bold>o</bold>bhāvo hoti kvaci <bold>yo</bold>iccetesu. Te bhonto bhavanto bhavantā.</paragraph>
<paragraph line="205">‘‘Bhavato’’ti vattate.</paragraph>
<paragraph line="206" number="110"><bold>Bho ge tu</bold>.</paragraph>
<paragraph line="207">Sabbasseva <bold>bhavanta</bold>saddassa <bold>bho</bold>hoti <bold>ge</bold>pare. <bold>Tu</bold>saddena bhante, bhontādi ca, <bold>ga</bold>lopo, bho bhante bhonta bhontā, bhonto bhavanto bhavantā, bhavantaṃ, bhonte bhavante.</paragraph>
<paragraph line="208"><bold>Nāse</bold>su ‘‘obhāvo kvacī’’ti yogavibhāgena <bold>o</bold>bhāvo.</paragraph>
<paragraph line="209">Bhotā bhavatā bhavantena, bhoto bhavato bhavantassa iccādi.</paragraph>
<paragraph line="210" number="111"><bold>Bhadantassa bhaddanta bhante</bold>.</paragraph>
<paragraph line="211">Sabbasseva <bold>bhadanta</bold>saddassa <bold>bhaddanta bhante</bold>iccete ādesā honti kvaci <bold>ge</bold>pare <bold>yo</bold>su ca. Bho bhaddanta bhante, bhadanta bhadantā vā iccādi <bold>purisa</bold>saddasamaṃ.</paragraph>
<paragraph line="212" number="112"><bold>Santasaddassa so bhe bo cante</bold>.</paragraph>
<paragraph line="213">Sabbasseva <bold>santa</bold>saddassa <bold>sa</bold>saddādeso hoti <bold>bha</bold>kāre pare, ante ca <bold>ba</bold>kārāgamo hoti.</paragraph>
<paragraph line="214"><bold>Ca</bold>saddaggahaṇena <pageBreak edition="M" number="0.0058" />a<bold>bha</bold>kārepi samāse kvaci <bold>sa</bold>kārādeso. Sabbhi.</paragraph>
<paragraph line="215"><bold>Bhe</bold>ti kiṃ? Santehi, sesaṃ <bold>gacchanta</bold>saddasamaṃ.</paragraph>
<paragraph line="216">Atthi <bold>rāja brahma atta sakha</bold>saddādīnaṃ bhedo, tatheva <bold>syā</bold>dyuppatti, ‘‘rāja si’’iti ṭhite –</paragraph>
<paragraph line="217">‘‘Brahmattasakharājādito’’ti adhikāro.</paragraph>
<paragraph line="218" number="113"><bold>Syā ca</bold>.</paragraph>
<paragraph line="219"><bold>Brahma atta sakha rāja</bold>iccevamādito <bold>si</bold>vacanassa <bold>ā</bold>kāro hoti. <bold>Ādi</bold>saddena <bold>ātumā</bold>disaddato ca. Saralopādi. Rājā tiṭṭhati.</paragraph>
<paragraph line="220" number="114"><bold>Yonamāno</bold>.</paragraph>
<paragraph line="221"><bold>Brahmattasakharājā</bold>dito <bold>yo</bold>naṃ <bold>āno</bold>ādeso hoti. Rājāno tiṭṭhanti, bho rāja bho rājā, bhavanto rājāno.</paragraph>
<paragraph line="222">‘‘Vā’’ti vattate.</paragraph>
<paragraph line="223" number="115"><bold>Brahmattasakharājādito amānaṃ</bold>.</paragraph>
<paragraph line="224"><bold>Brahmā</bold>dīhi parassa aṃvacanassa <bold>ānaṃ</bold>hoti vā. Rājānaṃ passa rājaṃ vā, rājāno.</paragraph>
<paragraph line="225">‘‘Savibhattissa, rājassā’’ti ca vattate.</paragraph>
<paragraph line="226" number="116"><bold>Nāmhi raññā vā</bold>.</paragraph>
<paragraph line="227">Sabbasseva <bold>rāja</bold>saddassa savibhattissa <bold>raññā</bold>ādeso hoti vā <bold>nā</bold>mhi vibhattimhi. Raññā kataṃ rājena vā.</paragraph>
<paragraph line="228" number="117"><bold>Rājassa</bold><pageBreak edition="M" number="0.0059" /><bold>rāju sunaṃhisu ca</bold>.</paragraph>
<paragraph line="229">Sabbassa <bold>rāja</bold>saddassa <bold>rāju</bold>ādeso hoti <bold>su naṃ hi</bold>iccetesu vacanesu. <bold>Ca</bold>saddo vikappanattho, ‘‘sunaṃhisu cā’’ti dīgho, rājūhi rājūbhi, rājehi rājebhi vā.</paragraph>
<paragraph line="230">‘‘Savibhattissā’’ti adhikāro.</paragraph>
<paragraph line="231" number="118"><bold>Rājassa raññorājino se</bold>.</paragraph>
<paragraph line="232">Sabbasseva <bold>rāja</bold>saddassa savibhattissa <bold>rañño rājino</bold>iccete ādesā honti <bold>se</bold>vibhattimhi. Rañño, rājino deti.</paragraph>
<paragraph line="233">‘‘Rājassā’’ti vattate.</paragraph>
<paragraph line="234" number="119"><bold>Raññaṃ naṃ mhī vā</bold>.</paragraph>
<paragraph line="235">Sabbasseva <bold>rāja</bold>saddassa savibhattissa <bold>raññaṃ</bold>ādeso hoti vā <bold>naṃ</bold>mhi vibhattimhi. Raññaṃ rājūnaṃ rājānaṃ.</paragraph>
<paragraph line="236">Pañcamiyaṃ –</paragraph>
<paragraph line="237" number="120"><bold>Amhatumhanturājabrahmattasakhasatthupitādīhi smā nāva</bold>.</paragraph>
<paragraph line="238">Amhatumhanturājabrahmattasakhasatthupituiccevamādīhi <bold>smā</bold>vacanaṃ <bold>nā</bold>va daṭṭhabbanti <bold>smā</bold>vacanassa nābhāvātideso. <bold>Atideso</bold>pana chabbidho.</paragraph>
<paragraph line="239">Vuttañca –</paragraph>
<gatha1 line="240">‘‘Byapadeso nimittañca, taṃrūpaṃ taṃsabhāvatā;</gatha1>
<gathalast line="241">Suttañceva tathā kāri-yātidesoti chabbidho’’ti.</gathalast>
<paragraph line="242">Tatrāyaṃ <pageBreak edition="M" number="0.0060" /><bold>brahmattasakhā</bold>dīsu pāṭhasāmatthiyato <bold>rūpātideso</bold>. Sesaṃ tatiyāsamaṃ.</paragraph>
<paragraph line="243">Raññā apeti, rājūhi rājūbhi, rājehi rājebhi, rañño, rājino santakaṃ, raññaṃ rājūnaṃ rājānaṃ.</paragraph>
<paragraph line="244">‘‘Rājassā’’ti vattate.</paragraph>
<paragraph line="245" number="121"><bold>Smiṃmhi raññe rājini</bold>.</paragraph>
<paragraph line="246">Sabbasseva <bold>rāja</bold>saddassa savibhattissa <bold>raññerājini</bold>iccete ādesā honti <bold>smiṃ</bold>mhi vibhattimhi. Raññe, rājini patiṭṭhitaṃ, rājūsu rājesu.</paragraph>
<paragraph line="247"><bold>Brahma</bold>saddassa ca <bold>ga nā sa smiṃ</bold>su viseso. Brahmā, brahmāno.</paragraph>
<paragraph line="248">Ālapane ca ‘‘e’’ti vattate.</paragraph>
<paragraph line="249" number="122"><bold>Brahmato gassa ca</bold>.</paragraph>
<paragraph line="250"><bold>Brahma</bold>saddato <bold>ga</bold>ssa ca <bold>e</bold>kāro hoti, <bold>ca</bold>ggahaṇaṃ <bold>e</bold>ggahaṇānukaḍḍhanatthaṃ, bho brahme, bhavanto brahmāno, brahmānaṃ brahmaṃ, brahmāno.</paragraph>
<paragraph line="251">Vipariṇāmena ‘‘brahmassa, anto’’ti ca vattate.</paragraph>
<paragraph line="252" number="123"><bold>Uttaṃ sanāsu</bold>.</paragraph>
<paragraph line="253"><bold>Brahma</bold>saddassa anto <bold>u</bold>ttamāpajjate <bold>sa nā</bold>iccetesu vacanesu. <bold>Utta</bold>miti bhāvaniddeso katthaci abhāvadassanattho. Brahmunā, brahmehi brahmebhi.</paragraph>
<paragraph line="254"><bold>Sa</bold>smiṃ <bold>u</bold>tte kate ‘‘ivaṇṇuvaṇṇā jhalā’’ti <bold>la</bold>saññāyaṃ –</paragraph>
<paragraph line="255" number="124"><bold>Jhalato</bold><pageBreak edition="M" number="0.0061" /><bold>sassa no vā</bold>.</paragraph>
<paragraph line="256"><bold>Jhala</bold>saññehi ivaṇṇuvaṇṇehi parassa <bold>sa</bold>iccetassa vacanassa <bold>no</bold>iccādeso hoti vā. Brahmuno brahmassa, brahmānaṃ brahmūnaṃ vā, <bold>utta</bold>miti yogavibhāgena aññatthāpi uttaṃ.</paragraph>
<paragraph line="257">Pañcamiyaṃ nābhāvātideso. Brahmunā, brahmehi brahmebhi, brahmuno brahmassa, brahmānaṃ brahmūnaṃ vā.</paragraph>
<paragraph line="258" number="125"><bold>Brahmato tu smiṃ ni</bold>.</paragraph>
<paragraph line="259"><bold>Brahma</bold>saddato <bold>smiṃ</bold>vacanassa <bold>ni</bold>hoti. <bold>Tu</bold>saddena <bold>kammacammamuddhā</bold>dito ca kvaci. Brahmani, brahmesu.</paragraph>
<paragraph line="260"><bold>Atta</bold>saddassa tatiyādīsveva viseso.</paragraph>
<paragraph line="261">Attā, attāno, bho atta bho attā, bhavanto attāno, attānaṃ attaṃ, attāno.</paragraph>
<paragraph line="262"><bold>Nā</bold>mhi ‘‘akammantassa cā’’ti ettha <bold>ca</bold>saddena <bold>atta</bold>ntassa attaṃ vā. Attanā attena vā.</paragraph>
<paragraph line="263" number="126"><bold>Attanto hismimanattaṃ</bold>.</paragraph>
<paragraph line="264"><bold>Atta</bold>saddassa anto <bold>ana</bold>ttamāpajjate <bold>hi</bold>smiṃ pare. Attanehi attanebhi.</paragraph>
<paragraph line="265">‘‘Tato, attato’’ti ca vattate.</paragraph>
<paragraph line="266" number="127"><bold>Sassa no</bold>.</paragraph>
<paragraph line="267">Tato <bold>atta</bold>saddato <bold>sa</bold>ssa vibhattissa <bold>no</bold>hoti. Attano, attānaṃ.</paragraph>
<paragraph line="268" number="128"><bold>Smā</bold><pageBreak edition="M" number="0.0062" /><bold>nā</bold>.</paragraph>
<paragraph line="269">Tato <bold>atta</bold>saddato <bold>smā</bold>vacanassa <bold>nā</bold>hoti. Attanā apeti.</paragraph>
<paragraph line="270"><bold>Nābhāvātideseneva</bold>siddhepi uttarasuttena ekayogamakatvā bhinnayogakaraṇaṃ atthantaraviññāpanatthaṃ, tena <bold>attantata</bold>kārassa <bold>ra</bold>kāro <bold>ja</bold>kāre kvaci. Atrajo attajo vā. Attanehi attanebhi, attano, attānaṃ.</paragraph>
<paragraph line="271">‘‘Attato’’ti vattate.</paragraph>
<paragraph line="272" number="129"><bold>Tato smiṃ ni</bold>.</paragraph>
<paragraph line="273">Tato <bold>atta</bold>saddato <bold>smiṃ</bold>vacanassa <bold>ni</bold>hoti. Attani, attesu.</paragraph>
<paragraph line="274"><bold>Sakha</bold>saddassa bhedo. Sakhā, sakhāno.</paragraph>
<paragraph line="275">‘‘Yona’’miti vattate.</paragraph>
<paragraph line="276" number="130"><bold>Sakhato cāyono</bold>.</paragraph>
<paragraph line="277"><bold>Sakha</bold>saddato <bold>yo</bold>naṃ <bold>āyo no</bold>ādesā ca honti. Sakhāyo.</paragraph>
<paragraph line="278" number="131"><bold>Sakhantassi nonānaṃsesu</bold>.</paragraph>
<paragraph line="279"><bold>Sakha</bold>saddantassa <bold>i</bold>kārādeso hoti <bold>nonānaṃsa</bold>iccetesu paresu. Sakhino tiṭṭhanti.</paragraph>
<paragraph line="280">Ālapane <bold>ga</bold>saññāyaṃ –</paragraph>
<paragraph line="281" number="132"><bold>Sakhato</bold><pageBreak edition="M" number="0.0063" /><bold>gasse vā</bold>.</paragraph>
<paragraph line="282"><bold>Sakha</bold>to <bold>ga</bold>ssa <bold>a</bold>kāra <bold>ā</bold>kāra <bold>i</bold>kāra īkāra<bold>e</bold>kārādesā honti. <bold>Vā</bold>saddena aññasmāpi kvaci <bold>e</bold>kāro. Yathā – bhaddante ise iti.</paragraph>
<paragraph line="283">A ca ā ca i ca ī ca e cātipi e, pubbassarānaṃ kamena lopo.</paragraph>
<paragraph line="284">Bho sakha bho sakhā bho sakhi bho sakhī bho sakhe, bhavanto sakhāno sakhāyo sakhino.</paragraph>
<paragraph line="285">‘‘Sakhantassa, āro cā’’ti ca vattate.</paragraph>
<paragraph line="286" number="133"><bold>Sunamaṃsu vā</bold>.</paragraph>
<paragraph line="287"><bold>Sakha</bold>ntassa <bold>āro</bold>bhoti vā <bold>sunaṃ aṃ</bold>iccetesu paresu. Sakhāraṃ sakhānaṃ sakhaṃ, sakhāno sakhāyo sakhino, sakhinā.</paragraph>
<paragraph line="288">‘‘Sakhantassā’’ti vattate.</paragraph>
<paragraph line="289" number="134"><bold>Āro himhi vā</bold>.</paragraph>
<paragraph line="290"><bold>Sakha</bold>ntassa <bold>āro</bold>hoti vā <bold>hi</bold>mhi vibhattimhi. Sakhārehi sakhārebhi, sakhehi sakhebhi.</paragraph>
<paragraph line="291"><bold>I</bold>kārādese ‘‘jhalato sassa no vā’’ti <bold>no</bold>. Sakhino sakhissa, sakhārānaṃ sakhīnaṃ.</paragraph>
<paragraph line="292"><bold>Smā</bold>vacanassa <bold>nā</bold>bhāvo. Sakhinā, sakhārehi sakhārebhi sakhehi sakhebhi, sakhino sakhissa, sakhārānaṃ sakhīnaṃ.</paragraph>
<paragraph line="293">‘‘Sakhato’’ti ca vattate.</paragraph>
<paragraph line="294" number="135"><bold>Smime</bold><pageBreak edition="M" number="0.0064" />.</paragraph>
<paragraph line="295"><bold>Sakha</bold>to <bold>smiṃ</bold>vacanassa <bold>e</bold>kāro hoti. Niccatthoyamārambho. Sakhe, sakhāresu sakhesu.</paragraph>
<paragraph line="296"><bold>Ātuma</bold>saddassa paṭhamādutiyāsu <bold>atta</bold>saddasseva rūpanayo. Ātumā, ātumāno, bho ātuma bho ātumā, bhavanto ātumāno, ātumānaṃ ātumaṃ, ātumāno, ātumena iccādi <bold>purisa</bold>samaṃ.</paragraph>
<paragraph line="297"><bold>Puma</bold>saddassa bhedo. Puma si,</paragraph>
<paragraph line="298">‘‘Savibhattissā’’ti adhikāro.</paragraph>
<paragraph line="299" number="136"><bold>Pumantassā simhi</bold>.</paragraph>
<paragraph line="300"><bold>Puma</bold>saddassa savibhattissa <bold>ā</bold>kārādeso hoti <bold>si</bold>mhi vibhattimhi. <bold>Anta</bold>ggahaṇena <bold>maghavayuvā</bold>dīnamantassa ca. Pumā.</paragraph>
<paragraph line="301">‘‘Pumantassā’’ti adhikāro.</paragraph>
<paragraph line="302" number="137"><bold>Yosvāno</bold>.</paragraph>
<paragraph line="303"><bold>Puma</bold>ntassa savibhattissa <bold>āno</bold>ādeso hoti <bold>yo</bold>su vibhattīsu. Pumāno.</paragraph>
<paragraph line="304" number="138"><bold>Amālapanekavacane</bold>.</paragraph>
<paragraph line="305"><bold>Puma</bold>ntassa savibhattissa <bold>aṃ</bold>hoti ālapanekavacane pare. He pumaṃ, he pumāno, pumaṃ, pumāno.</paragraph>
<paragraph line="306">‘‘Ā, vā’’ti ca vattate.</paragraph>
<paragraph line="307" number="139"><bold>U</bold><pageBreak edition="M" number="0.0065" /><bold>nāmhi ca</bold>.</paragraph>
<paragraph line="308"><bold>Puma</bold>ntassa <bold>āu</bold>ādesā honti vā <bold>nā</bold>mhi vibhattimhi. <bold>Ca</bold>saddena pumakammathāmantassa cu’kāro vā <bold>sasmā</bold>su. Pumānā pumunā pumena vā.</paragraph>
<paragraph line="309">‘‘Āne’’ti vattate.</paragraph>
<paragraph line="310" number="140"><bold>Hivibhattimhi ca</bold>.</paragraph>
<paragraph line="311"><bold>Puma</bold>ntassa <bold>hi</bold>vibhattimhī ca <bold>āne</bold>ādeso hoti. <bold>Vibhatti</bold>ggahaṇaṃ savibhattiggahaṇanivattanatthaṃ. Pumānehi pumānebhi.</paragraph>
<paragraph line="312"><bold>Ca</bold>saddena <bold>yuvamaghavā</bold>dīnamantassa vā <bold>ānā</bold>deso hoti sabbavibhattīsu. ‘‘U nāmhi cā’’ti ettha <bold>ca</bold>saddena pumantassukāro vā <bold>sasmā</bold>su vibhattīsu. ‘‘Jhalato sassa no vā’’ti <bold>no</bold>. Pumuno pumassa, pumānaṃ.</paragraph>
<paragraph line="313">‘‘Smā, nā’’ti vattate.</paragraph>
<paragraph line="314" number="141"><bold>Jhalato ca</bold>.</paragraph>
<paragraph line="315"><bold>Jhala</bold>iccetehi <bold>smā</bold>vacanassa <bold>nā</bold>hoti. <bold>Ca</bold>ggahaṇaṃ kvaci nivattanatthaṃ. Pumānā pumunā pumā pumasmā pumamhā, pumānehi pumānebhi pumehi pumebhi, pumuno pumassa, pumānaṃ.</paragraph>
<paragraph line="316" number="142"><bold>Āne smiṃmhi vā</bold>.</paragraph>
<paragraph line="317"><bold>Puma</bold>ntassa savibhattissa <bold>āne</bold>ādeso hoti vā smiṃmhi vibhattimhi. Pumāne pume pumasmiṃ pumamhi.</paragraph>
<paragraph line="318" number="143"><bold>Susmimā</bold><pageBreak edition="M" number="0.0066" /><bold>vā</bold>.</paragraph>
<paragraph line="319"><bold>Puma</bold>ntassa <bold>su</bold>iccetasmiṃ pare <bold>ā</bold>ādeso hoti vā. Pumāsu pumesu.</paragraph>
<paragraph line="320">Yuvādīsu ‘‘yuva si’’ itīdha –</paragraph>
<paragraph line="321">‘‘Pumantassā simhī’’ti ettha <bold>anta</bold>ggahaṇena ākāro, ‘‘hivibhattimhi cā’’ti sutte <bold>ca</bold>saddena <bold>ānā</bold>deso ca.</paragraph>
<indent line="322">Yuvā yuvāno, yuvānā yuvā, he yuva he yuvā he yuvāna he yuvānā, bhavanto yuvānā, yuvānaṃ yuvaṃ, yuvāne yuve.</indent>
<paragraph line="323">‘‘Akammantassa cā’’ti ettha <bold>ca</bold>saddena <bold>yuvamaghavā</bold>dīnamantassa <bold>ā</bold>hoti vā <bold>nāsu</bold>iccetesūti <bold>ā</bold>ttaṃ.</paragraph>
<indent line="324">Yuvānā yuvena yuvānena vā, yuvānehi yuvānebhi yuvehi yuvebhi, yuvānassa yuvassa, yuvānānaṃ yuvānaṃ, yuvānā yuvānasmā yuvānamhā, yuvānehi yuvānebhi yuvehi yuvebhi, yuvānassa yuvassa, yuvānānaṃ yuvānaṃ, yuvāne yuvānasmiṃ yuvānamhi yuve yuvamhi yuvasmiṃ, yuvānesu yuvāsu yuvesu.</indent>
<paragraph line="325">Evaṃ maghavā maghavāno, maghavānā iccādi <bold>yuva</bold>saddasamaṃ.</paragraph>
<centered line="326"><bold>A</bold>kārantaṃ.</centered>
<paragraph line="327"><bold>Ā</bold>kāranto pulliṅgo <bold>sā</bold>saddo.</paragraph>
<paragraph line="328"><bold>Sā si, si</bold>lopo, sā sunakho.</paragraph>
<paragraph line="329">Bahuvacane –</paragraph>
<paragraph line="330" number="144"><bold>Agho</bold><pageBreak edition="M" number="0.0067" /><bold>rassamekavacanayosvapi ca</bold>.</paragraph>
<paragraph line="331"><bold>Gha</bold>saññaka<bold>ā</bold>kāravajjito liṅgassanto saro rassamāpajjate ekavacanesu <bold>yo</bold>su ca paresūti rassattaṃ. <bold>Api</bold>ggahaṇaṃ <bold>si</bold>mhi nivattanatthaṃ. Sesaṃ neyyaṃ.</paragraph>
<indent line="332">Sā tiṭṭhanti, he sa he sā, he sā, saṃ, se, sena, sāhi sābhi, sassa sāya, sānaṃ, sā sasmā samhā, sāhi sābhi, sassa, sānaṃ, se sasmiṃ samhi, sāsu.</indent>
<paragraph line="333">Evaṃ paccakkhadhammā gāṇḍīvadhanvāpabhutayo.</paragraph>
<centered line="334"><bold>Ā</bold>kārantaṃ.</centered>
<paragraph line="335"><bold>I</bold>kāranto pulliṅgo <bold>aggi</bold>saddo. <bold>Syā</bold>dyuppatti, aggi si,</paragraph>
<paragraph line="336">‘‘Anto, simhi, vā’’ti ca vattate.</paragraph>
<paragraph line="337" number="145"><bold>Aggissini</bold>.</paragraph>
<paragraph line="338"><bold>Aggi</bold>ssa anto <bold>ini</bold>hoti vā <bold>si</bold>mhi vibhattimhi. ‘‘Sesato lopaṃ gasipī’’ti <bold>si</bold>lopo. Aggini aggi.</paragraph>
<paragraph line="339">Bahuvacane ‘‘ivaṇṇuvaṇṇā jhalā’’ti <bold>jhala</bold>saññāyaṃ –</paragraph>
<paragraph line="340">‘‘Jhalato, vā’’ti ca vattate.</paragraph>
<paragraph line="341" number="146"><bold>Ghapato ca yonaṃ lopo</bold>.</paragraph>
<paragraph line="342"><bold>Ghapa</bold>saññehi itthivācakehi ākārivaṇṇuvaṇṇehi, <bold>jhala</bold>saññehi ca paresaṃ <bold>yo</bold>vacanānaṃ lopo hoti vā. Vavatthitavibhāsāyaṃ.</paragraph>
<paragraph line="343" number="147"><bold>Yosu</bold><pageBreak edition="M" number="0.0068" /><bold>katanikāralopesu dīghaṃ</bold>.</paragraph>
<paragraph line="344">Liṅgassantabhūtā sabbe rassasarā <bold>yo</bold>su katanikāralopesu dīghamāpajjante. Katā <bold>ni</bold>kāralopā yesaṃ te <bold>katanikāralopā</bold>. Aggī.</paragraph>
<paragraph line="345">‘‘Pañcādīnamatta’’nti ito ‘‘atta’’miti vattate.</paragraph>
<paragraph line="346" number="148"><bold>Yosvakatarasso jho</bold>.</paragraph>
<paragraph line="347"><bold>Yo</bold>su paresu akatarasso <bold>jho a</bold>ttamāpajjate. Aggayo.</paragraph>
<paragraph line="348"><bold>Jho</bold>ti kiṃ? Rattiyo.</paragraph>
<paragraph line="349">Ālapanepevaṃ. He aggi, he aggī he aggayo.</paragraph>
<paragraph line="350">Dutiyekavacane pubbassaralope sampatte –</paragraph>
<paragraph line="351" number="149"><bold>Aṃ mo niggahītaṃ jhalapehi</bold>.</paragraph>
<paragraph line="352"><bold>Jhalapa</bold>iccetehi parassa <bold>aṃ</bold>vacanassa, <bold>ma</bold>kārassa ca niggahītaṃ ādeso hoti. Aggiṃ.</paragraph>
<paragraph line="353">Aggī aggayo, agginā, aggīhi aggībhi, ‘‘sunaṃhisu cā’’ti ettha <bold>ca</bold>ggahaṇena katthaci dīghābhāvo. Aggihi aggibhi.</paragraph>
<paragraph line="354">‘‘Jhalato sassa no vā’’ti <bold>no</bold>. Aggino aggissa, aggīnaṃ.</paragraph>
<paragraph line="355">‘‘Smā nā’’ti vattamāne ‘‘jhalato cā’’ti vikappena <bold>nā</bold>. Agginā aggismā aggimhā, aggīhi aggībhi aggihi aggibhi, aggino aggissa, aggīnaṃ agginaṃ, aggimhi aggismiṃ, aggīsu aggisu.</paragraph>
<paragraph line="356">Evamaññepi –</paragraph>
<gatha1 line="357">Joti pāṇi gaṇṭhi muṭṭhi, kucchi vatthi sāli vīhi;</gatha1>
<gathalast line="358">Byādhi odhi bodhi sandhi, rāsi kesi sāti dīpi.</gathalast>
<gatha1 line="359">Isi <pageBreak edition="M" number="0.0069" />muni maṇi dhani yati giri ravi kavi,</gatha1>
<gatha2 line="360">Kapi asi masi nidhi vidhi ahi kimi pati;</gatha2>
<gatha3 line="361">Hari ari timi kali bali jaladhi gahapati,</gatha3>
<gathalast line="362">Urudhiti varamati nirupadhi adhipati.</gathalast>
<paragraph line="363">Añjali sārathi atithi samādhi udadhippabhutayo.</paragraph>
<centered line="364"><bold>I</bold>kārantaṃ.</centered>
<paragraph line="365"><bold>Ī</bold>kāranto pulliṅgo <bold>da</bold>ṇḍīsaddo.</paragraph>
<paragraph line="366">‘‘Daṇḍī si’’ itīdha –</paragraph>
<paragraph line="367">‘‘Agho rassamekavacanayosvapi cā’’ti rassatte sampatte etthevā<bold>pi</bold>ggahaṇena <bold>si</bold>smiṃ tadabhāve siddhe niyamatthamāha.</paragraph>
<paragraph line="368">‘‘Rassa’’nti vattamāne –</paragraph>
<paragraph line="369" number="150"><bold>Na sismimanapuṃsakāni</bold>.</paragraph>
<paragraph line="370"><bold>Si</bold>smiṃ napuṃsakavajjitāni liṅgāni na rassamāpajjanteti rassattābhāvo, <bold>si</bold>lopo. Daṇḍī tiṭṭhati.</paragraph>
<paragraph line="371"><bold>Anapuṃsakānī</bold>ti kiṃ? Sukhakāri dānaṃ.</paragraph>
<paragraph line="372">Ettha ca –</paragraph>
<gatha1 line="373">Visadāvisadākāra-vohārobhayamuttakā;</gatha1>
<gathalast line="374">Pumādijānane hetu-bhāvato liṅgamīritā.</gathalast>
<paragraph line="375"><bold>Yo</bold>lope daṇḍī tiṭṭhanti.</paragraph>
<paragraph line="376">Itaratra ‘‘agho rassa’’miccādinā rassatte kate –</paragraph>
<paragraph line="377">‘‘Jhato, katarassā’’ti ca vattate.</paragraph>
<paragraph line="378" number="151"><bold>Yonaṃ</bold><pageBreak edition="M" number="0.0070" /><bold>no</bold>.</paragraph>
<paragraph line="379">Sabbesaṃ <bold>yo</bold>naṃ sālapanānaṃ <bold>jha</bold>to katarassā paresaṃ <bold>no</bold>iccādeso hoti. Daṇḍino tiṭṭhanti.</paragraph>
<paragraph line="380"><bold>Katarassā</bold>ti kiṃ? Aggayo.</paragraph>
<gatha1 line="381">Adhikāraṃ vinā ‘‘yonaṃ,</gatha1>
<gatha2 line="382">No’’ti yogavibhāgato;</gatha2>
<gatha3 line="383">Kvaci akatarassāpi,</gatha3>
<gathalast line="384">No sāramatino yathā.</gathalast>
<paragraph line="385">Ālapane ‘‘ge’’ti vattate.</paragraph>
<paragraph line="386" number="152"><bold>Jhalapā rassaṃ</bold>.</paragraph>
<paragraph line="387"><bold>Jhalapa</bold>iccete rassamāpajjante <bold>ge</bold>pare. Bho daṇḍi.</paragraph>
<paragraph line="388">‘‘Agho rassa’’ntiādināva siddhepi rassatte punārambho niyamattho, tena ‘‘bho go’’tiādīsu na bhavati. Daṇḍī daṇḍino.</paragraph>
<paragraph line="389">Dutiyāyaṃ rassatte kate ‘‘a’’miti vattate, ‘‘ghapato smiṃ yaṃ vā’’ti ito maṇḍūkagatiyā ‘‘vā’’ti vattate.</paragraph>
<paragraph line="390" number="153"><bold>Naṃ jhato katarassā</bold>.</paragraph>
<paragraph line="391"><bold>Jha</bold>to katarassā parassa <bold>aṃ</bold>vacanassa <bold>naṃ</bold>hoti vā. Daṇḍinaṃ daṇḍiṃ, daṇḍī daṇḍino, daṇḍinā, daṇḍīhi daṇḍībhi, daṇḍino daṇḍissa, daṇḍīnaṃ.</paragraph>
<paragraph line="392">‘‘Jhalato cā’’ti <bold>nā</bold>. Daṇḍinā daṇḍismā daṇḍimhā, daṇḍīhi daṇḍībhi, daṇḍino daṇḍissa, daṇḍīnaṃ.</paragraph>
<paragraph line="393">‘‘Jhato, katarassā’’ti ca vattate, pure viya ‘‘vā’’ti ca.</paragraph>
<paragraph line="394" number="154"><bold>Smiṃ</bold><pageBreak edition="M" number="0.0071" /><bold>ni</bold>.</paragraph>
<paragraph line="395"><bold>Jha</bold>to katarassā parassa <bold>smiṃ</bold>vacanassa <bold>ni</bold>iccādeso hoti vā. Daṇḍini daṇḍismiṃ daṇḍimhi, daṇḍīsu.</paragraph>
<paragraph line="396">Evamaññānipi –</paragraph>
<gatha1 line="397">Dhammī saṅghī ñāṇī hatthī, cakkī pakkhī dāṭhī raṭṭhī;</gatha1>
<gathalast line="398">Chattī mālī vammī yogī, bhāgī bhogī kāmī sāmī.</gathalast>
<gatha1 line="399">Dhajī gaṇī sasī kuṭṭhī, jaṭī yānī sukhī sikhī;</gatha1>
<gathalast line="400">Dantī mantī karī cāgī, kusalī musalī balī.</gathalast>
<gatha1 line="401">Pāpakārī sattughātī, mālyakārī dīghajīvī;</gatha1>
<gathalast line="402">Dhammacārī sīghayāyī, sīhanādī bhūmisāyī –</gathalast>
<unindented line="403">Iccādīni <bold>ī</bold>kārantanāmāni.</unindented>
<paragraph line="404"><bold>Gāmaṇī</bold>saddassa tu sattamiyaṃ bhedo.</paragraph>
<indent line="405">Gāmaṇī, gāmaṇī gāmaṇino, bho gāmaṇi, bhonto gāmaṇī bhonto gāmaṇino, gāmaṇinaṃ gāmaṇiṃ, gāmaṇī gāmaṇino.</indent>
<paragraph line="406">Sesaṃ <bold>daṇḍī</bold>samaṃ. <bold>Ni</bold>ādesābhāvova viseso. Evaṃ <bold>senānī sudhī</bold>ppabhutayo.</paragraph>
<centered line="407"><bold>Ī</bold>kārantaṃ.</centered>
<paragraph line="408"><bold>U</bold>kāranto pulliṅgo <bold>bhikkhu</bold>saddo.</paragraph>
<paragraph line="409">Tatheva <bold>bhikkhu</bold>saddato <bold>si, si</bold>lopo. So bhikkhu.</paragraph>
<paragraph line="410">Bahuvacane ‘‘ghapato ca yonaṃ lopo’’ti <bold>yo</bold>lopo, ‘‘yosu kata’’iccādinā dīgho. Te bhikkhū.</paragraph>
<paragraph line="411">Lopābhāve ‘‘vā, yona’’nti ca vattate.</paragraph>
<paragraph line="412" number="155"><bold>Lato</bold><pageBreak edition="M" number="0.0072" /><bold>vokāro ca</bold>.</paragraph>
<paragraph line="413"><bold>La</bold>saññato paresaṃ <bold>yo</bold>vacanānaṃ <bold>vo</bold>kārādeso hoti vā. <bold>Kāra</bold>ggahaṇena <bold>yo</bold>naṃ <bold>no</bold>ca hoti. <bold>Ca</bold>saddaggahaṇaṃ katthaci nivattanatthaṃ. Atha vā <bold>ca</bold>ggahaṇaṃ noggahaṇānuvattanatthaṃ, tena <bold>jantusabbaññū</bold>ādito <bold>yonaṃ no</bold>ca hoti. <bold>Vā</bold>saddo vavatthitavibhāsattho. Tena –</paragraph>
<gatha1 line="414">Bhikkhuppabhutito niccaṃ, vo yonaṃ hetuādito;</gatha1>
<gathalast line="415">Vibhāsā na ca vo no ca, amuppabhutito bhave.</gathalast>
<paragraph line="416">‘‘Attaṃ, akatarasso’’ti ca vattate.</paragraph>
<paragraph line="417" number="156"><bold>Vevosu lo ca</bold>.</paragraph>
<paragraph line="418"><bold>Ve vo</bold>iccetesu ca paresu akatarasso <bold>lo</bold>attamāpajjate. Bhikkhavo, bho bhikkhu, bhavanto bhikkhū.</paragraph>
<paragraph line="419">Lopābhāve –</paragraph>
<paragraph line="420" number="157"><bold>Akatarassā lato yvālapanassa vevo</bold>.</paragraph>
<paragraph line="421">Akatarassā <bold>la</bold>to parassa ālapane vihitassa <bold>yo</bold>iccetassa <bold>ve vo</bold>ādesā honti. <bold>A</bold>ttaṃ. Bhavanto bhikkhave bhikkhavo. ‘‘Aṃ mo niggahītaṃ jhalapehī’’ti niggahītaṃ.</paragraph>
<indent line="422">Bhikkhuṃ, bhikkhū bhikkhavo, bhikkhunā, bhikkhūhi bhikkhūbhi bhikkhuhi bhikkhubhi, bhikkhuno bhikkhussa, bhikkhūnaṃ <pageBreak edition="M" number="0.0073" />bhikkhunaṃ, bhikkhunā bhikkhusmā bhikkhumhā, bhikkhūhi bhikkhūbhi bhikkhuhi bhikkhubhi, bhikkhuno bhikkhussa, bhikkhūnaṃ bhikkhunaṃ, bhikkhumhi bhikkhusmiṃ, bhikkhūsu bhikkhusu.</indent>
<paragraph line="423">Evaṃ setu ketu rāhu bhānu paṅgu ucchu veḷu maccu sindhu bandhu neru meru sattu kāru hetu jantu ruru paṭu iccādayo.</paragraph>
<paragraph line="424"><bold>Hetujantu</bold>saddānaṃ paṭhamādutiyāsu viseso.</paragraph>
<indent line="425">Hetu, hetū hetavo hetuyo, bho hetu, bhonto hetū hetave hetavo, hetuṃ, hetū hetavo hetuyo. Sesaṃ <bold>bhikkhu</bold>samaṃ.</indent>
<indent line="426">Jantu, jantū jantavo. <bold>Kāra</bold>ggahaṇena yonaṃ no ca hoti. Jantuno jantuyo, bho jantu, jantū jantave jantavo, jantuṃ, jantū jantavo jantuno jantuyo iccādi.</indent>
<paragraph line="427"><bold>Satthu</bold>saddassa bhedo. ‘‘Satthu si’’itīdha –</paragraph>
<paragraph line="428">‘‘Anto’’ti vattate.</paragraph>
<paragraph line="429" number="158"><bold>Satthupitādīnamā sismiṃ silopo ca</bold>.</paragraph>
<paragraph line="430"><bold>Satthu pitu mātu bhātu dhītu kattu</bold>iccevamādīnamanto <bold>ā</bold>ttamāpajjate <bold>si</bold>smiṃ, <bold>si</bold>lopo ca hoti. Satthā.</paragraph>
<paragraph line="431">‘‘Satthu pitādīna’’nti adhikāro.</paragraph>
<paragraph line="432" number="159"><bold>Aññesvārattaṃ</bold><pageBreak edition="M" number="0.0074" />.</paragraph>
<paragraph line="433"><bold>Satthu pitā</bold>dīnamanto <bold>si</bold>vacanato aññesu vacanesu <bold>āra</bold>ttamāpajjate. <bold>Āratta</bold>mitibhāvaniddesena katthaci aniyamaṃ dasseti.</paragraph>
<paragraph line="434"><bold>Āra</bold>ggahaṇamanuvattate.</paragraph>
<paragraph line="435" number="160"><bold>Tato yonamo tu</bold>.</paragraph>
<paragraph line="436">Tato <bold>ārā</bold>desato sabbesaṃ <bold>yo</bold>naṃ <bold>o</bold>kārādeso hoti.</paragraph>
<paragraph line="437"><bold>Tu</bold>ggahaṇena aññehipi <bold>catuubhanadīgavā</bold>dīhi <bold>yo</bold>na<bold>mo</bold>kāro hoti, saralopādi. Satthāro.</paragraph>
<paragraph line="438">Ālapane ‘‘akārapitādyantānamā’’ti <bold>āttaṃ</bold>. ‘‘Ge rassa’’nti adhikicca ‘‘ākāro vā’’ti vikappena rassattaṃ, <bold>va</bold>lopo. Bho sattha bho satthā, bhavanto satthāro, satthāraṃ, satthāre satthāro.</paragraph>
<paragraph line="439">‘‘Tato’’ti ca vattate.</paragraph>
<paragraph line="440" number="161"><bold>Nā ā</bold>.</paragraph>
<paragraph line="441">Tato <bold>ārā</bold>desato <bold>nā</bold>vacanassa <bold>ā</bold>kārādeso hoti. Satthārā, satthunāti <bold>āratta</bold>mitibhāvaniddesena siddhaṃ. Satthārehi satthārebhi.</paragraph>
<paragraph line="442">‘‘Vā naṃmhī’’ti ito ‘‘vā’’ti vattate.</paragraph>
<paragraph line="443" number="162"><bold>U</bold><pageBreak edition="M" number="0.0075" /><bold>sasmiṃ salopo ca</bold>.</paragraph>
<paragraph line="444"><bold>Satthu pitu</bold>iccevamādīnamantassa <bold>u</bold>ttaṃ hoti vā <bold>sa</bold>smiṃ, <bold>sa</bold>lopo ca hoti. <bold>Ārā</bold>desāpavādoyaṃ. Satthu, aññattha bhāvaniddesenārābhāvo. Satthussa satthuno.</paragraph>
<paragraph line="445">‘‘Āratta’’nti vattate.</paragraph>
<paragraph line="446" number="163"><bold>Vā naṃmhi</bold>.</paragraph>
<paragraph line="447"><bold>Satthu pitu</bold>ādīnamanto <bold>āra</bold>ttamāpajjate vā <bold>naṃ</bold>mhi vibhattimhi. Satthārānaṃ.</paragraph>
<paragraph line="448"><bold>Ārā</bold>bhāve ‘‘vā naṃmhī’’ti vattate.</paragraph>
<paragraph line="449" number="164"><bold>Satthunattañca</bold>.</paragraph>
<paragraph line="450"><bold>Satthu</bold>saddantassa, <bold>pitā</bold>dīnamantassa ca <bold>a</bold>ttaṃ hoti vā <bold>naṃ</bold>mhi vibhattimhi, puna <bold>satthu</bold>ggahaṇaṃ satthuno niccavidhānatthaṃ. Satthānaṃ.</paragraph>
<paragraph line="451">‘‘Amhatumhanturājabrahmattasakhasatthupitādīhi smā nāvā’’ti <bold>smā</bold>vacanassa<bold>nā</bold>bhāvo. Satthārā, satthārehi satthārebhi, satthu satthuno satthussa, satthārānaṃ satthānaṃ.</paragraph>
<paragraph line="452">‘‘Ārato’’ti vattate.</paragraph>
<paragraph line="453" number="165"><bold>Tato smimi</bold>.</paragraph>
<paragraph line="454">Tato <bold>ārā</bold>desato <bold>smiṃ</bold>vacanassa <bold>i</bold>kārādeso hoti. Puna <bold>tato</bold>ggahaṇena aññasmāpi <bold>smiṃ</bold>vacanassa <bold>i</bold>kāro. Yathā – bhuvi, divi.</paragraph>
<paragraph line="455" number="166"><bold>Āro</bold><pageBreak edition="M" number="0.0076" /><bold>rassamikāre</bold>.</paragraph>
<paragraph line="456"><bold>Ārā</bold>deso rassamāpajjate ikāre pare, satthari, satthāresu.</paragraph>
<indent line="457">Evaṃ kattā, kattāro, bho katta bho kattā, bhavanto kattāro, kattāraṃ, kattāre kattāro, kattārā, kattārehi kattārebhi. ‘‘U sasmiṃ salopo cā’’ti <bold>u</bold>ttaṃ, salopo ca. Kattu kattuno kattussa, kattārānaṃ kattānaṃ kattūnaṃ kattunaṃ, kattārā, kattārehi kattārebhi, kattu kattuno kattussa, kattārānaṃ kattānaṃ kattūnaṃ kattunaṃ, kattari, kattāresu, <bold>ārā</bold>bhāve kattūsu kattusu.</indent>
<unindented line="458">Evaṃ –</unindented>
<unindented line="459">Bhattu vattu netu sotu, ñātu jetu chettu bhettu. Dātu dhātu nattu boddhu, viññāpetu ādayopi.</unindented>
<unindented line="460">‘‘U sasmiṃ salopo cā’’ti vattate.</unindented>
<paragraph line="461" number="167"><bold>Sakamandhātādīnañca</bold>.</paragraph>
<paragraph line="462"><bold>Sakamandhātu</bold>iccevamādīnamanto ca <bold>u</bold>ttamāpajjate <bold>sa</bold>smiṃ, <bold>sa</bold>lopo ca, niccaṃ punabbidhānā. Sakamandhātu viya assa rājino vibhavo, sesaṃ samaṃ. Evaṃ mahāmandhātuppabhutayo.</paragraph>
<paragraph line="463"><bold>Pitu</bold>saddassa bhedo. <bold>Si</bold>mhi <bold>ā</bold>ttaṃ, <bold>si</bold>lopo, pitā.</paragraph>
<paragraph line="464"><bold>Yo</bold>mhi ‘‘āro, rassa’’nti ca vattate.</paragraph>
<paragraph line="465" number="168"><bold>Pitādīnamasimhi</bold><pageBreak edition="M" number="0.0077" />.</paragraph>
<paragraph line="466"><bold>Pitā</bold>dīna<bold>mārā</bold>deso rassamāpajjate a<bold>si</bold>mhi vibhattimhi. <bold>Si</bold>smiṃ <bold>ārā</bold>desābhāvepi <bold>asimhī</bold>ti adhikavacanamatthantaraviññāpanatthaṃ, tena <bold>to</bold>ādimhi <bold>pitā</bold>dīnamikāro ca. Yathā – pitito, mātito, bhātito, dhītito, pitipakkho, mātipakkhoti.</paragraph>
<indent line="467">Pitaro, sesaṃ <bold>kattu</bold>samaṃ. Bho pita bho pitā, bhavanto pitaro, pitaraṃ, pitare pitaro, pitarā pitunā, pitarehi pitarebhi. Bhāvaniddesena <bold>ārā</bold>desābhāve pitūhi pitūbhi pituhi pitubhi, pitu pituno pitussa, pitarānaṃ pitānaṃ pitūnaṃ, dīghābhāve pitunaṃ vā, pitarā, pitarehi pitarebhi pitūhi pitūbhi pituhi pitubhi, pitu pituno pitussa, pitarānaṃ pitānaṃ pitūnaṃ pitunaṃ, pitari, pitaresu pitūsu pitusu.</indent>
<paragraph line="468">Evaṃ bhātā, bhātaro iccādi.</paragraph>
<centered line="469"><bold>U</bold>kārantaṃ.</centered>
<paragraph line="470"><bold>Ū</bold>kāranto pulliṅgo <bold>abhibhū</bold>saddo.</paragraph>
<paragraph line="471">Tatheva <bold>syā</bold>dyuppatti, <bold>si</bold>lopo. So abhibhū, <bold>yo</bold>lope kate te abhibhū.</paragraph>
<paragraph line="472">‘‘Agho rassa’’ntiādinā rassattaṃ, <bold>vo</bold>kāro. Katarassattā <bold>a</bold>ttābhāvo. Abhibhuvo, bho abhibhu, bhavanto abhibhū abhibhuvo.</paragraph>
<paragraph line="473">Katarassattā <bold>ve</bold>ādeso na hoti. Sesaṃ <bold>bhikkhu</bold>saddasamaṃ, rassattameva viseso. Abhibhuṃ, abhibhū abhibhuvo <pageBreak edition="M" number="0.0078" />, abhibhunā, abhibhūhi abhibhūbhi, abhibhuno abhibhussa, abhibhūnaṃ iccādi.</paragraph>
<paragraph line="474">Evaṃ sayambhū, vessabhū, parābhibhū, sahabhūādayo. <bold>Sahabhū</bold>saddassa <bold>yo</bold>naṃ <bold>no</bold>ādesova viseso. Sahabhū, sahabhū sahabhuvo sahabhuno iccādi.</paragraph>
<paragraph line="475">Tathā <bold>sabbaññū</bold>saddassa <bold>yo</bold>sveva viseso. So sabbaññū te sabbaññū, <bold>yo</bold>lopābhāve rassattaṃ, ‘‘lato vokāro cā’’ti ettha <bold>kāra</bold>ggahaṇena <bold>yo</bold>naṃ <bold>no</bold>ādeso. <bold>Vā</bold>dhikārassa vavatthitavibhāsattā na ca <bold>vo</bold>kāro. Sabbaññuno, bho sabbaññu, bhonto sabbaññū sabbaññuno, sabbaññuṃ, sabbaññū sabbaññuno iccādi.</paragraph>
<paragraph line="476">Evaṃ maggaññū dhammaññū atthaññū kālaññū rattaññū mattaññū kataññū tathaññū viññū vidū vedagū pāragū iccādayo.</paragraph>
<centered line="477"><bold>Ū</bold>kārantaṃ.</centered>
<paragraph line="478"><bold>E</bold>kāranto appasiddho.</paragraph>
<paragraph line="479"><bold>O</bold>kāranto pulliṅgo <bold>go</bold>saddo.</paragraph>
<paragraph line="480">Tato <bold>syā</bold>dyuppatti, <bold>si</bold>lopo, go gacchati.</paragraph>
<paragraph line="481">‘‘Gāva se’’ti ito ‘‘go’’ti adhikāro, ‘‘āvā’’ti ca vattate.</paragraph>
<paragraph line="482" number="169"><bold>Yosu ca</bold>.</paragraph>
<paragraph line="483"><bold>Go</bold>iccetassa <bold>o</bold>kārassa <bold>āvā</bold>deso hoti <bold>yo</bold>su. <bold>Ca</bold>saddena <bold>nā smā smiṃsu</bold>iccetesu ca. ‘‘Tato yonamo tū’’ti ettha <bold>tu</bold>ggahaṇena yonamokāro, saralopādi. Gāvo tiṭṭhanti.</paragraph>
<paragraph line="484" number="170"><bold>Avaṃmhi</bold><pageBreak edition="M" number="0.0079" /><bold>ca</bold>.</paragraph>
<paragraph line="485"><bold>Go</bold>iccetassa <bold>o</bold>kārassa <bold>āva ava</bold>iccete ādesā honti <bold>aṃ</bold>mhi vibhattimhi. Seddena <bold>yo nā sa smāsmiṃsu</bold>iccetesu ca <bold>avā</bold>deso hoti. Gavo gacchanti, he go, he gāvo he gavo.</paragraph>
<paragraph line="486">Dutiyāyaṃ <bold>‘‘aṃmhī’’</bold>ti vattate.</paragraph>
<paragraph line="487" number="171"><bold>Āvassu vā</bold>.</paragraph>
<paragraph line="488"><bold>Āva</bold>iccetassa <bold>gāvā</bold>desassa antasarassa <bold>u</bold>kārādeso hoti vā <bold>aṃ</bold>mhi vibhattimhi. Āvassa a āva, tassa <bold>āva</bold>saddantassa. ‘‘Aṃmo’’tiādinā niggahītaṃ. Gāvuṃ gāvaṃ gavaṃ, gāvo gavo.</paragraph>
<paragraph line="489">‘‘Goṇa, vā’’ti vattate.</paragraph>
<paragraph line="490" number="172"><bold>Suhināsu ca</bold>.</paragraph>
<paragraph line="491"><bold>Su hi nā</bold>iccetesu sabbassa <bold>go</bold>saddassa <bold>goṇā</bold>deso hoti vā. <bold>Ca</bold>saddena sesesu ca. Goṇo, goṇā, he goṇa he goṇā, goṇaṃ, goṇe, goṇena, goṇehi goṇebhi, goṇassa.</paragraph>
<paragraph line="492" number="173"><bold>Goṇa naṃmhi vā</bold>.</paragraph>
<paragraph line="493">Sabbassa <bold>go</bold>saddassa <bold>goṇā</bold>deso hoti vā <bold>naṃ</bold>mhi vibhattimhi. Goṇānaṃ, goṇā goṇasmā goṇamhā, goṇehi goṇebhi, goṇassa, goṇānaṃ, goṇe goṇasmiṃ goṇamhi, goṇesu.</paragraph>
<paragraph line="494"><bold>Goṇā</bold>desābhāve gāvena gavena, gohi gobhi.</paragraph>
<paragraph line="495" number="174"><bold>Gāva</bold><pageBreak edition="M" number="0.0080" /><bold>se</bold>.</paragraph>
<paragraph line="496">‘‘Go āva se’’iti tipadamidaṃ. Gossa o go, <bold>go</bold>saddokārassa <bold>āvā</bold>deso hoti <bold>se</bold>vibhattimhi. Gāvassa gavassa.</paragraph>
<paragraph line="497"><bold>Naṃ</bold>mhi ‘‘go, avā’’ti ca vattate.</paragraph>
<paragraph line="498" number="175"><bold>Tato namaṃ patimhālutte ca samāse</bold>.</paragraph>
<paragraph line="499">Tato <bold>go</bold>saddato parassa <bold>naṃ</bold>vacanassa <bold>aṃ</bold>ādeso hoti, <bold>go</bold>saddokārassa <bold>avā</bold>deso ca <bold>pati</bold>mhi pare alutte ca samāse. <bold>Ca</bold>saddena asamāsepi <bold>aṃ avā</bold>desā. Gavaṃpatissa therassa, gavaṃ.</paragraph>
<paragraph line="500">‘‘Suhināsu cā’’ti ettha <bold>ca</bold>saddena naṃmhi <bold>gu</bold>ādeso. ‘‘No ca dvādito naṃmhī’’ti sutte <bold>ca</bold>saddena <bold>na</bold>kārāgamo ca. Gunnaṃgonaṃ vā.</paragraph>
<indent line="501">Gāvā gāvamhā gāvasmā gavā gavamhā gavasmā, gohi gobhi, gāvassa gavassa, gavaṃ gunnaṃ gonaṃ, gāve gāvamhi gāvasmiṃ gave gavamhi gavasmiṃ, gāvesu gavesu gosu.</indent>
<centered line="502"><bold>O</bold>kārantaṃ.</centered>
<gatha1 line="503">Puriso guṇavā rājā, sā’ggi daṇḍī ca bhikkhu ca;</gatha1>
<gathalast line="504">Satthā’bhibhū ca sabbaññū, goti pulliṅgasaṅgaho.</gathalast>
<centered line="505">Pulliṅgaṃ niṭṭhitaṃ.</centered>
<indent line="506">Asmā <pageBreak edition="M" number="0.0103" />nasmā tasmā namhā tamhā, nehi nebhi tehi tebhi, assa nassa tassa, nesaṃ tesaṃ nesānaṃ tesānaṃ, asmiṃ nasmiṃ tasmiṃ namhi tamhi, nesu tesu.</indent>
<paragraph line="507">Itthiyaṃ ‘‘tā si’’ itīdha <bold>sā</bold>desa<bold>si</bold>lopā. Sā kaññā, nattaṃ. Nā tā nāyo tāyo, naṃ taṃ, nā tā nāyo tāyo, nāya tāya, nāhi tāhi nābhi tābhi.</paragraph>
<paragraph line="508">‘‘Etimāsamī’’ti ito <bold>etimā</bold>ggahaṇañca ‘‘tassā vā’’ti ito <bold>ta</bold>ggahaṇañca pañcamiyantavasena vattate ‘‘vā’’ti ca.</paragraph>
<paragraph line="509" number="215"><bold>Tato sassa ssāya</bold>.</paragraph>
<paragraph line="510">Tato <bold>tā etā imā</bold>to parassa <bold>sa</bold>ssa vibhattissa <bold>ssāyā</bold>deso hoti vā.</paragraph>
<paragraph line="511">‘‘Saṃsāsvekavacanesu ca, i’’iti ca vattate.</paragraph>
<paragraph line="512" number="216"><bold>Tassā vā</bold>.</paragraph>
<paragraph line="513"><bold>Tā</bold>iccetassa itthiyaṃ vattamānassa antassa <bold>i</bold>kāro hoti vā <bold>saṃ sā</bold>svekavacanesu vibhattādesesu. Tissāya tassāya assāya nassāya assā nassā tissā tassā nāya tāya, nāsaṃ tāsaṃ.</paragraph>
<paragraph line="514">Pañcamīchaṭṭhīsu tatiyācatutthīsamaṃ. Sattamiyaṃ assaṃ nassaṃ tissaṃ tassaṃ nāyaṃ tāyaṃ, nāsu tāsu.</paragraph>
<paragraph line="515">Napuṃsake <bold>si</bold>mhi<bold>sā</bold>desābhāvā nattaṃ. Naṃ taṃ, nāni tāni, naṃ taṃ, nāni tāni, nena tena iccādi pulliṅgasamaṃ.</paragraph>
<paragraph line="516"><bold>Eta si,</bold>‘‘etatesaṃ to’’ti <bold>sa</bold>kārādeso. Eso puriso, ete, etaṃ, ete iccādi <bold>sabba</bold>saddasamaṃ.</paragraph>
<paragraph line="517">Itthiyaṃ <pageBreak edition="M" number="0.0104" /><bold>etā si, sā</bold>deso. Esā kaññā, etā etāyo, etaṃ, etā etāyo, etāya, etāhi etābhi.</paragraph>
<paragraph line="518"><bold>Sa smiṃ</bold>su pana ‘‘saṃsāsvekavacanesu cā’’ti vattate.</paragraph>
<paragraph line="519" number="217"><bold>Etimāsami</bold>.</paragraph>
<paragraph line="520">Antāpekkhāyaṃ chaṭṭhī, <bold>etā imā</bold>iccetesamanto saro <bold>i</bold>kāro hoti <bold>saṃsā</bold>svekavacanesu vibhattādesesu. <bold>Sā</bold>desagatikattā <bold>ssāyā</bold>desepi. <bold>Ca</bold>saddādhikārato <bold>aññekā</bold>saddādīnamantassa ca.</paragraph>
<indent line="521">Etissāya etissā etāya, etāsaṃ etāsānaṃ, etāya, etāhi etābhi, etissāya etissā etāya, etāsaṃ etāsānaṃ, etissaṃ etāyaṃ, etāsu.</indent>
<paragraph line="522"><bold>Ca</bold>saddato aññissā aññāya, aññissaṃ aññāyaṃ. Ekissā ekāya, ekissaṃ ekāyaṃ. Itarissā itarāya, itarissaṃ itarāyaṃ iccādi.</paragraph>
<paragraph line="523">Napuṃsake etaṃ, etāni, etaṃ, etāni, sesaṃ ñeyyaṃ.</paragraph>
<paragraph line="524"><bold>Ima</bold>saddassa bhedo. <bold>Ima si</bold>–</paragraph>
<paragraph line="525">‘‘Sabbassimassā’’ti vattate.</paragraph>
<paragraph line="526" number="218"><bold>Anapuṃsakassāyaṃ simhi</bold>.</paragraph>
<paragraph line="527"><bold>Ima</bold>saddassa sabbasseva anapuṃsakassa <bold>ayaṃ</bold>ādeso hoti <bold>si</bold>mhi vibhattimhi, <bold>si</bold>lopo. Ayaṃ puriso, ime, imaṃ, ime.</paragraph>
<paragraph line="528" number="219"><bold>Animi</bold><pageBreak edition="M" number="0.0105" /><bold>nāmhi ca</bold>.</paragraph>
<paragraph line="529"><bold>Ima</bold>saddassa sabbasseva <bold>ana imi</bold>ādesā honti <bold>nā</bold>mhi vibhattimhi. Anitthiliṅgassevetaṃ gahaṇaṃ. Anena iminā.</paragraph>
<paragraph line="530">‘‘Sunaṃhisū’’ti vattate.</paragraph>
<paragraph line="531" number="220"><bold>Sabbassimasse vā</bold>.</paragraph>
<paragraph line="532">Sabbassa <bold>ima</bold>saddassa <bold>e</bold>kāro hoti vā <bold>su naṃ hi</bold>iccetesu vacanesu.</paragraph>
<gatha1 line="533">Āppaccayantāniddesā, sabbatthāti avuttato;</gatha1>
<gathalast line="534">Anitthiliṅgassevettha, gahaṇañhi imassiti.</gathalast>
<paragraph line="535">Ehi ebhi imehi imebhi.</paragraph>
<paragraph line="536">‘‘Sabbassa, vā, sabbattha, sasmāsmiṃsaṃsāsvatta’’nti ca vattate.</paragraph>
<paragraph line="537" number="221"><bold>Imasaddassa ca</bold>.</paragraph>
<paragraph line="538"><bold>Ima</bold>saddassa ca sabbasseva <bold>a</bold>ttaṃ hoti vā <bold>sa smā smiṃsaṃ sā</bold>iccetesu vacanesu sabbattha liṅgesu.</paragraph>
<indent line="539">Assa imassa, esaṃ esānaṃ imesaṃ imesānaṃ, asmā imasmā imamhā, ehi ebhi imehi imebhi, assa imassa, esaṃ esānaṃ imesaṃ imesānaṃ, asmiṃ imasmiṃ imamhi, esu imesu.</indent>
<paragraph line="540">Itthiyaṃ <bold>imā si, aya</bold>mādesasilopā.</paragraph>
<indent line="541">Ayaṃ kaññā, imā imāyo, imaṃ, imā imāyo, imāya, imāhi imābhi. Catutthiyaṃ <bold>a</bold>ttaṃ, <bold>i</bold>kāra- <bold>ssāyā</bold>desā <pageBreak edition="M" number="0.0106" />ca, assāya imissāya assā imissā imāya, imāsaṃ imāsānaṃ. Sattamiyaṃ assaṃ imissaṃ imissā vā, ‘‘tesu vuddhilopā’’dinā <bold>smiṃ</bold>vacanassa vā <bold>sā</bold>deso. Imāyaṃ, imāsu. Sesaṃ ñeyyaṃ.</indent>
<paragraph line="542">Napuṃsake <bold>ima si,</bold>‘‘savibhattissa, vā’’ti ca vattate.</paragraph>
<paragraph line="543" number="222"><bold>Imassidamaṃsisu na puṃsake</bold>.</paragraph>
<paragraph line="544">Napuṃsake vattamānassa sabbasseva <bold>ima</bold>saddassa savibhattissa <bold>idaṃ</bold>hoti vā <bold>aṃ si</bold>su paresu.</paragraph>
<paragraph line="545">Idaṃ cittaṃ virocati, imaṃ, imāni, idaṃ pupphaṃ passasi, imaṃ, imāni, anena iminā, ehi ebhi imehi imebhi iccādi pulliṅge viya ñeyyaṃ.</paragraph>
<paragraph line="546"><bold>Amu</bold>saddassa bhedo. <bold>Amu si</bold>–</paragraph>
<paragraph line="547">‘‘Vā, anapuṃsakassa, simhī’’ti ca vattate.</paragraph>
<paragraph line="548" number="223"><bold>Amussa mo saṃ</bold>.</paragraph>
<paragraph line="549">Anapuṃsakassa <bold>amu</bold>saddassa <bold>ma</bold>kāro <bold>sa</bold>kāramāpajjate vā <bold>si</bold>mhi pare. Asu rājā.</paragraph>
<paragraph line="550">‘‘Sabbanāmato, vā’’ti ca vattate.</paragraph>
<paragraph line="551" number="224"><bold>Sabbato ko</bold>.</paragraph>
<paragraph line="552">Sabbato sabbanāmato paro <bold>ka</bold>iccayamāgamo hoti vā. Puna <bold>sabbato</bold>ggahaṇena <bold>hīnā</bold>ditopi <bold>ko</bold>. ‘‘Amussa mo sa’’nti vinādhikārena yogena <bold>ka</bold>kārepi <bold>sā</bold>deso.</paragraph>
<paragraph line="553">Asuko <pageBreak edition="M" number="0.0107" />, asukā, asukaṃ. <bold>Sā</bold>desābhāve amuko, amukā, amukaṃ iccādi.</paragraph>
<paragraph line="554">Bahuvacane ‘‘lato vokāro cā’’ti sutte anuvattamāna<bold>vā</bold>ggahaṇena <bold>vo</bold>kāro na hoti, niccaṃ <bold>yo</bold>lopo, dīgho ca.</paragraph>
<indent line="555">Amū purisā, amuṃ, amū, amunā, amūhi amūbhi amuhi amubhi, amussa. ‘‘Amussādu’’nti vinādhikārena yogena <bold>aduṃ</bold>ādeso, adussa, amūsaṃ amūsānaṃ amusaṃ amusānaṃ, amusmā amumhā, amūhi amūbhi amuhi amubhi, amussa adussa, amūsaṃ amūsānaṃ amusaṃ amusānaṃ, amusmiṃ amumhi, amūsu amusu.</indent>
<paragraph line="556">Itthiyaṃ <bold>si</bold>mhi <bold>sā</bold>desādi.</paragraph>
<indent line="557">Asu kaññā asukā amukā vā, amū amuyo, amuṃ, amū amuyo, amuyā, amūhi amūbhi, amussā amuyā, amūsaṃ amūsānaṃ, amuyā, amūhi amūbhi, amussā amuyā, amūsaṃ amūsānaṃ, amussaṃ amuyaṃ amuyā, amūsu.</indent>
<paragraph line="558">Napuṃsake <bold>amusi</bold>. ‘‘Savibhattissa’’, <bold>imassida</bold>miccādito ‘‘aṃsisu napuṃsake’’ti ca vattate.</paragraph>
<paragraph line="559" number="225"><bold>Amussāduṃ</bold>.</paragraph>
<paragraph line="560">Napuṃsake vattamānassa sabbasseva <bold>amu</bold>saddassa savibhattissa <bold>aduṃ</bold>hoti <bold>aṃsi</bold>su paresu. Aduṃ pupphaṃ, amū amūni, aduṃ, amū amūni, amunā iccādi pulliṅgasamaṃ.</paragraph>
<paragraph line="561"><bold>Kiṃ</bold>saddassa bhedo. ‘‘Kiṃ si’’ itīdha –</paragraph>
<paragraph line="562">‘‘Kissa <pageBreak edition="M" number="0.0108" />ka ve cā’’ti ito ‘‘kissa, ka’’iti ca vattate.</paragraph>
<paragraph line="563" number="226"><bold>Sesesu ca</bold>.</paragraph>
<paragraph line="564"><bold>Ki</bold>miccetassa <bold>ka</bold>saddo ādeso hoti <bold>va</bold>ppaccayato sesesu vibhattibhedesu. Ettha ca ‘‘kissa ka ve cā’’ti sutte <bold>ca</bold>saddena <bold>va</bold>ppaccayāvasiṭṭha <bold>tha</bold>mādippaccayānaṃ gahitattā <bold>sesa</bold>ggahaṇena vibhattiyova gayhante. <bold>Ca</bold>ggahaṇaṃ katthaci nivattanatthaṃ, tena ‘‘kissa, kismi’’ntiādi ca sijjhati. ‘‘So’’ti <bold>si</bold>ssa <bold>o,</bold>saralopādi.</paragraph>
<indent line="565">Ko eso, ke, kaṃ, ke, kena, kehi kebhi, kassa kissa, niggahītalopādi, kesaṃ kesānaṃ, kasmā kamhā, kehi kebhi, kassa kissa, kesaṃ kesānaṃ, kasmiṃ kismiṃ kamhi kimhi, kesu.</indent>
<paragraph line="566">Itthiyaṃ ‘‘kiṃ si’’itīdha ‘‘sesesu cā’’ti vibhattiyaṃ parāyaṃ <bold>kā</bold>dese kate ‘‘itthiyamato āppaccayo’’ti majjhe <bold>ā</bold>ppaccayo, <bold>si</bold>lopo.</paragraph>
<paragraph line="567">Kā esā kaññā, kā kāyo, kaṃ, kā kāyo iccādi <bold>sabbā</bold>saddasamaṃ.</paragraph>
<paragraph line="568">Napuṃsake <bold>kiṃ si,</bold>lopavidhissa balavatarattā paṭhamaṃ <bold>si</bold>lope kate puna vibhattiparattābhāvā, ‘‘tadanuparodhenā’’ti paribhāsato vā <bold>kā</bold>desābhāvo. Kiṃ etaṃ, kāni.</paragraph>
<paragraph line="569">Dutiyekavacane ‘‘kvaci lopa’’nti niggahītalope kate ‘‘aṃmo niggahītaṃ jhalapehī’’ti niggahītaṃ. Kiṃ, kāni iccādi pulliṅgasamaṃ.</paragraph>
<paragraph line="570"><bold>Eka</bold>saddo <pageBreak edition="M" number="0.0109" />saṅkhyātulyāsahāyaññavacano. Yadā saṅkhyāvacano, tadā sabbatthekavacanantova, aññattha bahuvacanantopi. Eko, ekā, ekaṃ iccādi sabbattha <bold>sabba</bold>saddasamaṃ. <bold>Saṃsā</bold>sveva viseso.</paragraph>
<paragraph line="571"><bold>Ubha</bold>saddo <bold>dvi</bold>saddapariyāyo, sadā bahuvacanantova.</paragraph>
<paragraph line="572">‘‘Ubha yo’’ itīdha ‘‘tato yonamo tū’’ti ettha <bold>tu</bold>ggahaṇena kvaci <bold>yo</bold>namokāro. Ubho purisāubhe vā, ubho purise ubhe. <bold>Su hi</bold>su ‘‘tesu vuddhī’’tiādinā kvaci ekārassokāro. Ubhohi ubhobhi ubhehi ubhebhi.</paragraph>
<paragraph line="573" number="227"><bold>Ubhādito naminnaṃ</bold>.</paragraph>
<paragraph line="574"><bold>Ubha</bold>iccevamādito naṃvacanassa <bold>innaṃ</bold>hoti.</paragraph>
<paragraph line="575">Ubhinnaṃ, ubhohi ubhobhi ubhehi ubhebhi, ubhinnaṃ, ubhosu ubhesu.</paragraph>
<paragraph line="576"><bold>Dvi</bold>ādayo saṅkhyāsaṅkhyeyyavacanā, bahūnaṃ vācitattā sadā bahuvacanantāva.</paragraph>
<paragraph line="577">‘‘Dvi yo’’itīdha ‘‘savibhattissa, itthipumanapuṃsakasaṅkhya’’nti ca adhikāro.</paragraph>
<paragraph line="578" number="228"><bold>Yosu dvinnaṃ dve ca</bold>.</paragraph>
<paragraph line="579"><bold>Dvi</bold>iccetassa saṅkhyāsaddassa itthipumanapuṃsake vattamānassa savibhattissa <bold>dve</bold>iccādeso hoti <bold>yo</bold>su paresu. <bold>Ca</bold>saddena duve ca, kvaci duvi ca <bold>naṃ</bold>mhi. <bold>Bahuvacanu</bold>ccāraṇaṃ <bold>dvi</bold>saddato <pageBreak edition="M" number="0.0110" />bahuvacanameva hotīti ñāpanatthaṃ. Dve dhammā, dve itthiyo, dve rūpāni, duve vā, evaṃ dutiyāyampi, dvīhi dvībhi.</paragraph>
<paragraph line="580">Naṃmhi dīghe sampatte –</paragraph>
<paragraph line="581" number="229"><bold>No ca dvādito naṃmhi</bold>.</paragraph>
<paragraph line="582"><bold>Dvi</bold>iccevamādito saṅkhyāto <bold>na</bold>kārāgamo hoti <bold>naṃ</bold>mhi vibhattimhi. <bold>Ca</bold>saddaggahaṇena itthiyaṃ <bold>ti ca tu</bold>saddato <bold>ssa</bold>ñcāgamo <bold>naṃ</bold>mhi vibhattimhi. Dvinnaṃ duvinnaṃ vā, dvīhi dvībhi, dvinnaṃ duvinnaṃ, dvīsu.</paragraph>
<paragraph line="583"><bold>Ti</bold>saddassa bhedo. ‘‘Ti yo’’itīdha</paragraph>
<paragraph line="584"><bold>Yo</bold>lope sampatte</paragraph>
<paragraph line="585">‘‘Yosū’’ti vattate.</paragraph>
<paragraph line="586" number="230"><bold>Ti catunnaṃ tisso catasso tayocattārotīṇi cattāri</bold>.</paragraph>
<paragraph line="587"><bold>Ti catu</bold>nnaṃ saṅkhyānaṃ itthipumanapuṃsake vattamānānaṃ savibhattīnaṃ yathākkamaṃ <bold>tisso catasso tayo cattārotīṇi cattāri</bold>iccete ādesā honti <bold>yo</bold>su paresu. Tayo purisā, tayo purise passa, tīhi tībhi.</paragraph>
<paragraph line="588">‘‘Na’’miti vattate.</paragraph>
<paragraph line="589" number="231"><bold>Iṇṇamiṇṇannaṃ tīhi saṅkhyāhi</bold>.</paragraph>
<paragraph line="590"><bold>Ti</bold>iccetasmā saṅkhyāsaddā parassa <bold>naṃ</bold>vacanassa <bold>iṇṇaṃ iṇṇannaṃ</bold>iccete ādesā honti, saralopādi. Tiṇṇaṃ tiṇṇannaṃ, tīhi tībhi, tiṇṇaṃ tiṇṇannaṃ, tīsu.</paragraph>
<paragraph line="591">Itthiyaṃ <pageBreak edition="M" number="0.0111" />tisso itthiyo, tisso, tīhi tībhi, <bold>naṃ</bold>mhi <bold>ssa</bold>ñcāgamo, tissannaṃ, <bold>ssaṃ</bold>byavadhānato <bold>iṇṇā</bold>bhāvo, sesaṃ samaṃ.</paragraph>
<paragraph line="592">Napuṃsake tīṇi, tīṇi. Sesaṃ pulliṅgasamaṃ.</paragraph>
<paragraph line="593">Tathā <bold>catu</bold>saddassapi yosu ‘‘ticatunna’’ntiādinā yathāvuttādeso, ‘‘tato yonamo tū’’ti ettha <bold>tu</bold>saddena kvaci <bold>o</bold>kāro ca. Cattāro caturo vā, cattāro caturo, catūhi catūbhi catubbhi, catunnaṃ, <bold>na</bold>kārāgamo. Catūhi catūbhi catubbhi, catunnaṃ, catūsu.</paragraph>
<paragraph line="594">Itthiyaṃ catasso, catasso, <bold>naṃ</bold>mhi <bold>ssa</bold>ñcāgamo, ‘‘tesu vuddhī’’tiādinā caturukārassa <bold>a</bold>kāro. Catassannaṃ. Sesaṃ samaṃ.</paragraph>
<paragraph line="595">Napuṃsake cattāri, cattāri. Sesaṃ pulliṅgasamaṃ.</paragraph>
<paragraph line="596">Tathā –</paragraph>
<gatha1 line="597">Nīlādiguṇanāmañca, bahubbīhi ca taddhitaṃ;</gatha1>
<gathalast line="598">Sāmaññavutyatītādi-kitantaṃ vāccaliṅgikaṃ.</gathalast>
<paragraph line="599">Etthedaṃ vuccate –</paragraph>
<gatha1 line="600">Ese’so etamiti ca,</gatha1>
<gatha2 line="601">Pasiddhi atthesu yesu lokassa;</gatha2>
<gatha3 line="602">Thīpunnapuṃsakāniti,</gatha3>
<gathalast line="603">Vuccante tāni nāmāni.</gathalast>
<centered line="604">Tiliṅgaṃ niṭṭhitaṃ.</centered>
<subhead line="605">Aliṅganāma</subhead>
<paragraph line="606">Athāliṅgesu <pageBreak edition="M" number="0.0112" />nāmesu <bold>tumhamha</bold>saddā vuccante.</paragraph>
<paragraph line="607">Tesaṃ panāliṅgattā tīsu liṅgesu samānarūpaṃ. <bold>‘‘Tumhamha’’</bold>iti ṭhite <bold>syā</bold>dyuppatti.</paragraph>
<paragraph line="608">‘‘Savibhattīnaṃ, tumhamhāka’’nti adhikāro.</paragraph>
<paragraph line="609" number="232"><bold>Tvamahaṃ simhi ca</bold>.</paragraph>
<paragraph line="610">Sabbesaṃ <bold>tumhaamha</bold>saddānaṃ savibhattīnaṃ yathākkamaṃ <bold>tvaṃahaṃ</bold>iccete ādesā honti <bold>si</bold>mhi vibhattimhi. <bold>Ca</bold>saddena <bold>tumha</bold>ssa <bold>tuva</bold>ñca hoti. Tvaṃ pumā, tvaṃ itthī, tvaṃ napuṃsakaṃ, tuvaṃ satthā vā. Ahaṃ pumā, ahaṃ itthī, ahaṃ napuṃsakaṃ.</paragraph>
<paragraph line="611">Bahuvacane ‘‘sabbanāmakārate paṭhamo’’ti <bold>e</bold>kāro. Tumhe tiṭṭhatha, bhiyyo amhe mahemase.</paragraph>
<paragraph line="612">‘‘Amhassā’’ti vattate.</paragraph>
<paragraph line="613" number="233"><bold>Mayaṃ yomhi paṭhame</bold>.</paragraph>
<paragraph line="614">Sabbassa <bold>amha</bold>saddassa savibhattissa <bold>mayaṃ</bold>ādeso hoti <bold>yo</bold>mhi paṭhame. Mayaṃ gacchāma.</paragraph>
<paragraph line="615">Ettha ca ekasmimpi gāravabahumānena bahuttasamāropā bahuvacanaṃ hoti.</paragraph>
<paragraph line="616">‘‘Aṃmhī’’ti vattate.</paragraph>
<paragraph line="617" number="234"><bold>Tavaṃ mamañca navā</bold>.</paragraph>
<paragraph line="618">Sabbesaṃ <bold>tumha amha</bold>saddānaṃ savibhattīnaṃ <bold>tavaṃ mamaṃ</bold>iccete ādesā honti navā yathākkamaṃ <bold>aṃ</bold>mhi vibhattimhi. Tavaṃ, mamaṃ passa.</paragraph>
<paragraph line="619" number="235"><bold>Taṃ</bold><pageBreak edition="M" number="0.0113" /><bold>mamaṃmhi</bold>.</paragraph>
<paragraph line="620">Sabbesaṃ <bold>tumha amha</bold>saddānaṃ savibhattīnaṃ <bold>taṃ maṃ</bold>iccete ādesā honti yathākkamaṃ <bold>aṃ</bold>mhi vibhattimhi. Taṃ, maṃ.</paragraph>
<paragraph line="621" number="236"><bold>Tumhassa tuvaṃ tvamaṃmhi</bold>.</paragraph>
<paragraph line="622">Sabbassa <bold>tumha</bold>saddassa savibhattissa <bold>tuvaṃtvaṃ</bold>iccete ādesā honti <bold>aṃ</bold>mhi vibhattimhi. Tuvaṃ tvaṃ.</paragraph>
<paragraph line="623">Bahuvacane ‘‘tumhamhehi, āka’’nti ca vattate.</paragraph>
<paragraph line="624" number="237"><bold>Vā yvappaṭhamo</bold>.</paragraph>
<paragraph line="625"><bold>Tumhamhe</bold>hi paro appaṭhamo <bold>yo ākaṃ</bold>hoti vā. Tumhākaṃ passāmi, tumhe passāmi, amhākaṃ passasi, amhe passasi.</paragraph>
<paragraph line="626" number="238"><bold>Nāmhi tayā mayā</bold>.</paragraph>
<paragraph line="627">Sabbesaṃ <bold>tumha amha</bold>saddānaṃ savibhattīnaṃ <bold>tayā mayā</bold>iccete ādesā honti yathākkamaṃ <bold>nā</bold>mhi vibhattimhi.</paragraph>
<paragraph line="628" number="239"><bold>Tayātayīnaṃ takāro tvattaṃ vā</bold>.</paragraph>
<paragraph line="629"><bold>Tayā tayi</bold>iccetesaṃ <bold>ta</bold>kāro <bold>tva</bold>ttamāpajjate vā. Tvayā tayā, mayā, tumhehi tumhebhi, amhehi amhebhi.</paragraph>
<paragraph line="630">‘‘Sasmiṃ, vā’’ti vattate.</paragraph>
<paragraph line="631" number="240"><bold>Sassaṃ</bold>.</paragraph>
<paragraph line="632"><bold>Tumhamhe</bold>hi <bold>sa</bold>ssa vibhattissa <bold>amā</bold>deso hoti vā. Tumhaṃ, amhaṃ dīyate.</paragraph>
<paragraph line="633" number="241"><bold>Tava</bold><pageBreak edition="M" number="0.0114" /><bold>mama se</bold>.</paragraph>
<paragraph line="634">Sabbesaṃ <bold>tumha amha</bold>saddānaṃ savibhattīnaṃ yathākkamaṃ <bold>tavamama</bold>iccete ādesā honti <bold>se</bold>vibhattimhi, vikappenāyaṃ vijjhantarassa vijjamānattā.</paragraph>
<paragraph line="635">‘‘Se’’ti vattate.</paragraph>
<paragraph line="636" number="242"><bold>Tuyhaṃ mayhañca</bold>.</paragraph>
<paragraph line="637">Sabbesaṃ <bold>tumha amha</bold>saddānaṃ savibhattīnaṃ yathākkamaṃ <bold>tuyhaṃmayhaṃ</bold>iccete ādesā ca honti <bold>se</bold>vibhattimhi. Tava, mama tuyhaṃ, mayhaṃ vā dīyate.</paragraph>
<paragraph line="638" number="243"><bold>Amhassa mamaṃ savibhattissa se</bold>.</paragraph>
<paragraph line="639">Sabbasseva <bold>amha</bold>saddassa savibhattissa <bold>mamaṃ</bold>ādeso hoti <bold>se</bold>vibhattimhi. Mamaṃ dīyate.</paragraph>
<paragraph line="640">‘‘Sassa’’nti ito sīhagatiyā ‘‘a’’miti vattate.</paragraph>
<paragraph line="641" number="244"><bold>Tumhamhehi namākaṃ</bold>.</paragraph>
<paragraph line="642"><bold>Tumhamhe</bold>hi parassa <bold>naṃ</bold>vacanassa <bold>āka</bold>miccādeso hoti, <bold>a</bold>ñca. ‘‘Tesu vuddhī’’tiādinā <bold>amha</bold>ssa kvaci <bold>asmā</bold>deso. Tumhaṃ tumhākaṃ, amhaṃ amhākaṃ asmākaṃ vā.</paragraph>
<paragraph line="643">Pañcamiyaṃ ‘‘amhatumhanturāja’’iccādinā <bold>smā</bold>vacanassa <bold>nā</bold>bhāvātideso. Tayā, mayā apeti, tumhehi, amhehi tumhebhi amhebhi, tumhaṃ amhaṃ tava mama, tuyhaṃ, mayhaṃ mamaṃ pariggaho, tumhaṃ tumhākaṃ, amhaṃ amhākaṃ asmākaṃ dhammatā.</paragraph>
<paragraph line="644">‘‘Smiṃmhī’’ti vattate.</paragraph>
<paragraph line="645" number="245"><bold>Tumhamhākaṃ</bold><pageBreak edition="M" number="0.0115" /><bold>tayi mayi</bold>.</paragraph>
<paragraph line="646">Sabbesaṃ <bold>tumha amha</bold>saddānaṃ savibhattīnaṃ <bold>tayi mayi</bold>iccete ādesā honti yathākkamaṃ <bold>smiṃ</bold>mhi vibhattimhi. <bold>Ta</bold>kārassa <bold>tva</bold>ttaṃ. Tvayi tayi mayi, tumhesu amhesu.</paragraph>
<paragraph line="647">Tesaṃ eva <bold>tumha amha</bold>saddānaṃ padato paresaṃ kvaci ādesantaravidhāne rūpabhedo.</paragraph>
<paragraph line="648">‘‘Navā’’ti adhikāro.</paragraph>
<paragraph line="649" number="246"><bold>Padato dutiyācatutthīchaṭṭhīsu vo no</bold>.</paragraph>
<paragraph line="650">Sabbesaṃ <bold>tumha amha</bold>saddānaṃ savibhattīnaṃ padasmā paresaṃ <bold>vo no</bold>ādesā honti yathākkamaṃ dutiyācatutthīchaṭṭhīsu bahuvacanesu navā. Ettha ca ‘‘ekavacanesū’’ti vakkhamānattā ‘‘bahuvacanesū’’ti laddhaṃ. Pahāya vo gamissāmi, mā no ajja vikantiṃsu, dhammaṃ vo bhikkhave desissāmi, saṃvibhajetha no rajjena, tuṭṭhosmi vo pakatiyā, satthā no bhagavā anuppatto.</paragraph>
<paragraph line="651"><bold>Navā</bold>ti kiṃ? Bhayaṃ tumhāka no siyā, eso amhākaṃ satthā.</paragraph>
<paragraph line="652">‘‘Padato, catutthīchaṭṭhīsū’’ti vattate.</paragraph>
<paragraph line="653" number="247"><bold>Temekavacanesu ca</bold>.</paragraph>
<paragraph line="654">Sabbesaṃ <bold>tumha amha</bold>saddānaṃ savibhattīnaṃ padasmā paresaṃ <bold>te me</bold>ādesā honti yathākkamaṃ catutthīchaṭṭhīsu ekavacanesu <pageBreak edition="M" number="0.0116" />navā. Dadāmi te gāmavarāni pañca, dadāhi me gāmavaraṃ, idaṃ te raṭṭhaṃ, ayaṃ me putto.</paragraph>
<paragraph line="655"><bold>Navā</bold>ti kiṃ? Idaṃ cīvaraṃ tuyhaṃ vikappanatthāya dammi, suṇātha vacanaṃ mama.</paragraph>
<gatha1 line="656"><bold>Navā</bold>dhikārato cettha,</gatha1>
<gatha2 line="657">Vo no te meti ye ime;</gatha2>
<gatha3 line="658">Pādādo ca ca vā evā-</gatha3>
<gathalast line="659">Diyoge ca na honti te.</gathalast>
<unindented line="660">Yathā –</unindented>
<gatha1 line="661">Na socāmi na rodāmi, tava sutvāna māṇava;</gatha1>
<gathalast line="662">Tuyhañcāpi mahārāja, mayhañca raṭṭhavaḍḍhana.</gathalast>
<paragraph line="663">Evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcāti.</paragraph>
<paragraph line="664"><bold>Padato</bold>ti kiṃ? Tava ñāti, mama ñāti.</paragraph>
<paragraph line="665">‘‘Te me’’ti vattate.</paragraph>
<paragraph line="666" number="248"><bold>Na aṃmhi</bold>.</paragraph>
<paragraph line="667">Sabbesaṃ <bold>tumha amha</bold>saddānaṃ savibhattīnaṃ padasmā paresaṃ <bold>te me</bold>ādesā na honti <bold>aṃ</bold>mhi vibhattimhi. Passeyya taṃ vassasataṃ ārogyaṃ. So mamabravīti.</paragraph>
<paragraph line="668">‘‘Temekavacane’’ti vattate.</paragraph>
<paragraph line="669" number="249"><bold>Vā tatiye ca</bold>.</paragraph>
<paragraph line="670">Sabbesaṃ <bold>tumha amha</bold>saddānaṃ savibhattīnaṃ padasmā paresaṃ <bold>te me</bold>ādesā honti vā yathākkamaṃ tatiyekavacane pare <pageBreak edition="M" number="0.0117" />. Kataṃ te pāpaṃ, kataṃ tayā pāpaṃ, kataṃ me puññaṃ, kataṃ mayā puññaṃ.</paragraph>
<paragraph line="671">‘‘Vā, tatiye’’ti ca vattate.</paragraph>
<paragraph line="672" number="250"><bold>Bahuvacanesu vo no</bold>.</paragraph>
<paragraph line="673">Sabbesaṃ <bold>tumha amha</bold>saddānaṃ savibhattīnaṃ padasmā paresaṃ <bold>vo no</bold>ādesā honti vā yathākkamaṃ tatiyābahuvacane pare. Kataṃ vo kammaṃ, kataṃ no kammaṃ.</paragraph>
<paragraph line="674"><bold>Bahuvacana</bold>niddesena kvaci <bold>yo</bold>mhi paṭhame ca <bold>vo no</bold>honti. Gāmaṃ vo gaccheyyātha, gāmaṃ no gaccheyyāma.</paragraph>
<paragraph line="675">Tathā <bold>pañcā</bold>dīna<bold>maṭṭhārasa</bold>ntānaṃ, <bold>kati</bold>saddassa cāliṅgattā tiliṅgepi samānarūpaṃ, aliṅgattā eva <bold>pañcā</bold>dito itthippaccayābhāvo.</paragraph>
<paragraph line="676">‘‘Pañca yo’’itīdha –</paragraph>
<paragraph line="677">‘‘Yosu dvinnaṃ dve cā’’ti ito ‘‘yosū’’ti vattate, ‘‘itthipumanapuṃsakasaṅkhya’’nti ca.</paragraph>
<paragraph line="678" number="251"><bold>Pañcādīnamakāro</bold>.</paragraph>
<paragraph line="679">Antāpekkhāyaṃ chaṭṭhī, <bold>pañcā</bold>dīnaṃ <bold>aṭṭhārasa</bold>ntānaṃ saṅkhyānaṃ itthipumanapuṃsake vattamānānamantassa savibhattissa <bold>a</bold>kāro hoti <bold>yo</bold>su paresu. <bold>Ā e</bold>ādesāpavādoyaṃ, pañcakkhandhā, pañca gatiyo, pañca indriyāni. Evaṃ dutiyāyañca.</paragraph>
<paragraph line="680">‘‘Sunaṃhisū’’ti vattate.</paragraph>
<paragraph line="681" number="252"><bold>Pañcādīnamattaṃ</bold>.</paragraph>
<paragraph line="682"><bold>Pañcā</bold>dīna<bold>maṭṭhārasa</bold>ntānaṃ saṅkhyānamanto <bold>a</bold>ttamāpajjate <bold>su naṃ hi</bold>iccetesu paresu. <bold>E</bold>ttadīghāpavādoyaṃ. Pañcahi pañcabhi <pageBreak edition="M" number="0.0118" />, pañcannaṃ, pañcahi pañcabhi, pañcannaṃ, pañcasu. Evaṃ <bold>cha sa tta aṭṭhanava dasa</bold>saddā.</paragraph>
<paragraph line="683">‘‘Ekañca dasa cā’’ti atthe dvandasamāse, ‘‘ekena adhikā dasā’’ti atthe tappurise vā kate</paragraph>
<paragraph line="684">‘‘Saṅkhyāne’’ti vattate.</paragraph>
<paragraph line="685" number="253"><bold>Dvekaṭṭhānamākāro vā</bold>.</paragraph>
<paragraph line="686"><bold>Dviekaaṭṭha</bold>iccetesamanto <bold>ā</bold>kāro hoti vā saṅkhyāne uttarapade pare. Vavatthitavibhāsāyaṃ. <bold>E</bold>kādasa, dvādasa, aṭṭhārasa.</paragraph>
<paragraph line="687"><bold>Saṅkhyāne</bold>ti kimatthaṃ? Ekadanto, dvidanto, aṭṭhatthambho.</paragraph>
<paragraph line="688">‘‘Vā’’ti vattate.</paragraph>
<paragraph line="689" number="254"><bold>Ekādito dassa ra saṅkhyāne</bold>.</paragraph>
<paragraph line="690"><bold>Ekā</bold>dito saṅkhyāto parassa dasassa ādissa <bold>da</bold>ssa <bold>ra</bold>kāro hoti vā saṅkhyāne. Sesaṃ samaṃ. Ekārasa, ekādasa.</paragraph>
<paragraph line="691">Dve ca dasa ca, dvīhi vā adhikā dasāti dvidasa itīdha –</paragraph>
<paragraph line="692">‘‘Vā’’ti vattate.</paragraph>
<paragraph line="693" number="255"><bold>Vīsatidasesu bā dvissa tu</bold>.</paragraph>
<paragraph line="694"><bold>Vīsati dasa</bold>iccetesu paresu <bold>dvi</bold>saddassa <bold>bā</bold>hoti vā. <bold>Tu</bold>saddena <bold>tiṃsā</bold>yampi. <bold>Ra</bold>kāro, <bold>ā</bold>ttañca. Bārasa, dvādasa.</paragraph>
<paragraph line="695">Tayo ca dasa ca, tīhi vā adhikā dasāti terasa. Ettha ‘‘tesu vuddhī’’tiādinā <bold>ti</bold>saddassa <bold>te</bold>ādeso ānavutiyā.</paragraph>
<paragraph line="696">Cattāro <pageBreak edition="M" number="0.0119" />ca dasa ca, catūhi vā adhikā dasāti catuddasa iccatra –</paragraph>
<paragraph line="697">‘‘Gaṇane, dasassā’’ti ca vattate.</paragraph>
<paragraph line="698" number="256"><bold>Catūpapadassa lopo tuttarapadādi cassa cu copi navā</bold>.</paragraph>
<paragraph line="699">Gaṇane <bold>dasa</bold>ssādimhi ṭhitassa <bold>catu</bold>iccetassa upapadassa <bold>tu</bold>saddo lopo hoti, uttarapadādimhi ṭhitassa <bold>catū</bold>papadassa <bold>ca</bold>kārassa <bold>cu co</bold>ādesā honti navā. Cuddasa, coddasa, catuddasa.</paragraph>
<paragraph line="700"><bold>Api</bold>ggahaṇena anupapadassāpi gaṇane padādi<bold>ca</bold>kārassa lopo, <bold>cu co</bold>honti navā. Yathā – tālīsaṃ, cuttālīsaṃ, cottālīsaṃ, cattālīsaṃ.</paragraph>
<paragraph line="701">Pañca ca dasa ca, pañcahi vā adhikā dasāti atthe pañcadasa. ‘‘Tesu vuddhī’’tiādinā <bold>pañca</bold>saddassa <bold>dasa vīsatīsu</bold>kvaci <bold>pannapaṇṇa</bold>ādesā. Pannarasa, paṇṇarasa.</paragraph>
<paragraph line="702">Cha ca dasa ca, chahi vā adhikā dasāti atthe chadasa itīdha –</paragraph>
<paragraph line="703">‘‘Chassā’’ti vattate.</paragraph>
<paragraph line="704" number="257"><bold>Dase so niccañca</bold>.</paragraph>
<paragraph line="705"><bold>Cha</bold>iccetassa saṅkhyāsaddassa niccaṃ <bold>so</bold>hoti <bold>dase</bold>pare.</paragraph>
<paragraph line="706">‘‘Saṅkhyānaṃ, vā’’ti ca vattate.</paragraph>
<paragraph line="707" number="258"><bold>La darānaṃ</bold>.</paragraph>
<paragraph line="708">Saṅkhyānaṃ <bold>da</bold>kāra<bold>ra</bold>kārānaṃ <bold>la</bold>kārādeso hoti vā.</paragraph>
<paragraph line="709"><bold>Laḷā</bold>namaviseso <pageBreak edition="M" number="0.0120" />. Vavatthitavibhāsatthoyaṃ <bold>vā</bold>saddo, tena ‘‘soḷasa’’ iti niccaṃ, ‘‘teḷasa, terasa, cattālīsaṃ, cattārīsa’’miti vibhāsā, dasa pannarasādīsu na ca hoti.</paragraph>
<paragraph line="710">Satta ca dasa ca, sattahi vā adhikā dasāti atthe sattarasa, sattadasa.</paragraph>
<paragraph line="711">Aṭṭha ca dasa ca, aṭṭhahi vā adhikā dasāti atthe aṭṭhadasa itīdha <bold>ā</bold>tte kate –</paragraph>
<paragraph line="712">‘‘Vā, dassa, ra, saṅkhyāne’’ti ca vattate.</paragraph>
<paragraph line="713" number="259"><bold>Aṭṭhādito ca</bold>.</paragraph>
<paragraph line="714"><bold>Aṭṭhā</bold>dito ca <bold>dasa</bold>saddassa <bold>da</bold>kārassa <bold>ra</bold>kāro hoti vā saṅkhyāne. Aṭṭhārasa, aṭṭhādasa.</paragraph>
<paragraph line="715"><bold>Aṭṭhādito</bold>ti kiṃ? Catuddasa.</paragraph>
<paragraph line="716"><bold>Kati</bold>saddo bahuvacanantova, ‘‘kati yo’’ itīdha</paragraph>
<paragraph line="717">Niccaṃ <bold>yo</bold>lopādi, rassattaṃ, kati tiṭṭhanti, kati passasi, katihi katibhi, katinaṃ, katihi katibhi, katinaṃ, katisu.</paragraph>
<centered line="718">Aliṅganāmaṃ niṭṭhitaṃ.</centered>
<subhead line="719">Vibhattippaccayavidhāna</subhead>
<paragraph line="720">Atha vibhattippaccayantā vuccante.</paragraph>
<paragraph line="721">Tesaṃ panāliṅgattā, nipātattā ca tiliṅge, vacanadvaye ca samānaṃ rūpaṃ.</paragraph>
<paragraph line="722">Purisasmā, purisehi vāti atthe –</paragraph>
<paragraph line="723" number="260"><bold>Kvaci</bold><pageBreak edition="M" number="0.0121" /><bold>to pañcamyatthe</bold>.</paragraph>
<paragraph line="724">Sabbasmā suddhanāmato, sabbanāmato ca liṅgamhā kvaci <bold>to</bold>paccayo hoti pañcamyatthe.</paragraph>
<paragraph line="725" number="261"><bold>Tvādayo vibhattisaññā</bold>.</paragraph>
<paragraph line="726"><bold>To</bold>ādi yesaṃ <bold>dāni</bold>pariyantānaṃ paccayānaṃ te honti paccayā <bold>tvādayo,</bold>te paccayā vibhattisaññā honti. Tena tadantānampi vibhatyantapadattaṃ siddhaṃ hoti.</paragraph>
<paragraph line="727">Purisato, evaṃ rājato vā, corato vā, aggito vā, gahapatito vā, hatthito, hetuto, sabbaññuto, kaññato, yuttito, itthito, bhikkhunito, ettha ca ‘‘kvacādimajjhuttarānaṃ dīgharassāpaccayesu cā’’ti <bold>to</bold>paccaye rassattaṃ. Yāguto, jambuto, cittato, āyuto iccādi.</paragraph>
<paragraph line="728">Sabbanāmato sabbasmā, sabbehīti vā atthe sabbato, evaṃ yato, tato, katarato, katamato, itarato, aññato, ekato, ubhayato, pubbato, parato, aparato, dakkhiṇato, uttarato, amuto.</paragraph>
<paragraph line="729">‘‘Kissa, ku’’iti ca vattate.</paragraph>
<paragraph line="730" number="262"><bold>Tratothesu ca</bold>.</paragraph>
<paragraph line="731"><bold>Ki</bold>miccetassa <bold>ku</bold>hoti <bold>trato tha</bold>iccetesu ca paresu. Kasmā, kehīti vā kuto.</paragraph>
<paragraph line="732">‘‘Tothesū’’ti vattate.</paragraph>
<paragraph line="733" number="263"><bold>Sabbassetassākāro</bold><pageBreak edition="M" number="0.0122" /><bold>vā</bold>.</paragraph>
<paragraph line="734">Sabbassa <bold>eta</bold>saddassa <bold>a</bold>kāro hoti vā <bold>totha</bold>iccetesu. Etasmā, etehīti vā ato.</paragraph>
<paragraph line="735">‘‘Sabbassetassā’’ti ca vattate.</paragraph>
<paragraph line="736" number="264"><bold>E tothesu ca</bold>.</paragraph>
<paragraph line="737">Sabbassa <bold>eta</bold>saddassa <bold>e</bold>kāro hoti vā <bold>totha</bold>iccetesu. Dvittaṃ, etto.</paragraph>
<paragraph line="738">‘‘Sabbassā’’ti vattate.</paragraph>
<paragraph line="739" number="265"><bold>Imassi thaṃdānihatodhesu ca</bold>.</paragraph>
<paragraph line="740"><bold>Ima</bold>saddassa sabbasseva <bold>i</bold>kāro hoti <bold>thaṃdānihatodha</bold>iccetesu ca. Imasmāti ito.</paragraph>
<paragraph line="741">‘‘Kvaci to’’ti yogavibhāgena <bold>ādi</bold>ppabhutīhi <bold>to</bold>sattamiyatthe. <bold>Aniccādī</bold>hi tatiyatthe ca. Yathā – ādimhībhi atthe ādito. Evaṃ majjhato, ekato, purato, pacchato, passato, piṭṭhito, pādato, sīsato, aggato, mūlato, parato iccādayo.</paragraph>
<paragraph line="742"><bold>Tatiyatthe</bold>aniccenāti aniccato, aniccato sammasati. Evaṃ dukkhato, rogato, gaṇḍato iccādayo.</paragraph>
<paragraph line="743">‘‘Atthe, kvacī’’ti ca vattate.</paragraph>
<paragraph line="744" number="266"><bold>Tratha sattamiyā sabbanāmehi</bold>.</paragraph>
<paragraph line="745">Sabbanāmehi parā <bold>tra tha</bold>iccete paccayā honti kvaci sattamyatthe. Sabbasmiṃ, sabbesu cāti sabbatra sabbattha. Evaṃ <pageBreak edition="M" number="0.0123" />yatra yattha, tatra tattha, itaratra itarattha, aññatra aññattha, ubhayatra ubhayattha, paratra parattha, kutra kuttha, ‘‘tratothesu cā’’ti <bold>ku</bold>ttaṃ. ‘‘Kissa ka ve cā’’ti sutte <bold>ca</bold>saddena <bold>kā</bold>deso. Kattha, amutra amuttha.</paragraph>
<paragraph line="746">‘‘Sabbassetassākāro’’ti vattate.</paragraph>
<paragraph line="747" number="267"><bold>Tre niccaṃ</bold>.</paragraph>
<paragraph line="748">Sabbasseva <bold>eta</bold>saddassa <bold>a</bold>kāro hoti niccaṃ <bold>tre</bold>pare. Atra. ‘‘Sabbassetassākāro vā’’ti <bold>a</bold>ttaṃ, <bold>‘‘e</bold>tothesu cā’’ti <bold>e</bold>kāro, attha, ettha.</paragraph>
<paragraph line="749">‘‘Kvaci, atthe, sattamiyā’’ti ca adhikāro, sabbasminti atthe –</paragraph>
<paragraph line="750" number="268"><bold>Sabbato dhi</bold>.</paragraph>
<paragraph line="751"><bold>Sabba</bold>iccetasmā <bold>dhi</bold>ppaccayo hoti kvaci sattamyatthe. Sabbadhi.</paragraph>
<paragraph line="752" number="269"><bold>Kismā vo</bold>.</paragraph>
<paragraph line="753"><bold>Ki</bold>miccetasmā <bold>va</bold>ppaccayo hoti kvaci sattamyatthe.</paragraph>
<paragraph line="754" number="270"><bold>Kissa ka ve ca</bold>.</paragraph>
<paragraph line="755"><bold>Ki</bold>miccetassa <bold>ka</bold>saddo ādeso hoti <bold>va</bold>ppaccayepare. <bold>Ca</bold>ggahaṇena <bold>thaha</bold>mādiavappaccayepi. ‘‘Tesu vuddhī’’tiādinā <bold>ka</bold>kāre <bold>a</bold>kārassa lopo ca <bold>va</bold>mhi. Kva gatosi tvaṃ.</paragraph>
<paragraph line="756">‘‘Kismā’’ti vattate.</paragraph>
<paragraph line="757" number="271"><bold>Hiṃhaṃhiñcanaṃ</bold><pageBreak edition="M" number="0.0124" />.</paragraph>
<paragraph line="758"><bold>Ki</bold>miccetasmā <bold>hiṃ haṃ hiñcanaṃ</bold>iccete paccayā honti kvaci sattamyatthe.</paragraph>
<paragraph line="759">‘‘Kissā’’ti vattate.</paragraph>
<paragraph line="760" number="272"><bold>Ku hiṃhaṃsu ca</bold>.</paragraph>
<paragraph line="761"><bold>Ki</bold>miccetassa <bold>ku</bold>hoti <bold>hiṃ haṃ</bold>iccetesu. <bold>Ca</bold>ggahaṇena <bold>hiñcanaṃdācana</bold>miccādīsupi. Kisminti kuhiṃ, kuhaṃ, kuhiñcanaṃ, kahaṃ <bold>kā</bold>deso.</paragraph>
<paragraph line="762">‘‘Hiṃ ha’’nti vattate.</paragraph>
<paragraph line="763" number="273"><bold>Tamhā ca</bold>.</paragraph>
<paragraph line="764"><bold>Ta</bold>iccetasmā ca sabbanāmato <bold>hiṃhaṃ</bold>paccayā honti kvaci sattamyatthe. Tasminti tahiṃ, tahaṃ.</paragraph>
<paragraph line="765" number="274"><bold>Imasmā hadhā ca</bold>.</paragraph>
<paragraph line="766"><bold>Ima</bold>saddato <bold>hadha</bold>ppaccayā honti kvaci sattamyatthe. ‘‘Imassi tha’’ntiādinā <bold>i</bold>kāro. Imasminti iha, idha.</paragraph>
<paragraph line="767" number="275"><bold>Yato hiṃ</bold>.</paragraph>
<paragraph line="768"><bold>Ya</bold>iccetasmā sabbanāmato <bold>hiṃ</bold>paccayo hoti kvaci sattamyatthe. Yasminti yahiṃ.</paragraph>
<paragraph line="769">‘‘Kāle’’ti adhikāroyaṃ.</paragraph>
<paragraph line="770">Kasmiṃ kāleti atthe</paragraph>
<paragraph line="771" number="276"><bold>Kiṃsabbaññekayakuhi</bold><pageBreak edition="M" number="0.0125" /><bold>dā dācanaṃ</bold>.</paragraph>
<paragraph line="772"><bold>Kiṃ sabbaaññaekaya</bold>iccetehi sabbanāmehi <bold>dā</bold>paccayo hoti. <bold>Ku</bold>iccetasmā <bold>dācana</bold>ñca kāle kvaci sattamyatthe.</paragraph>
<paragraph line="773">‘‘Kissa ka ve cā’’ti sutte <bold>ca</bold>saddena kādeso, kadā.</paragraph>
<paragraph line="774" number="277"><bold>Sabbassa so dāmhi vā</bold>.</paragraph>
<paragraph line="775"><bold>Sabba</bold>iccetassa saddassa <bold>sa</bold>saddādeso hoti vā <bold>dā</bold>paccaye pare. Sabbasmiṃ kāleti sadā, sabbadā.</paragraph>
<paragraph line="776">Evaṃ aññadā, ekadā, yadā, kasmiṃ kāleti kudācanaṃ, ‘‘ku hiṃhaṃsu cā’’ti sutte <bold>ca</bold>saddena <bold>ku</bold>ttaṃ, <bold>‘‘ku’’</bold>iti nipātanena vā.</paragraph>
<paragraph line="777">‘‘Dā’’ti vattate.</paragraph>
<paragraph line="778" number="278"><bold>Tamhā dāni ca</bold>.</paragraph>
<paragraph line="779"><bold>Ta</bold>iccetasmā sabbanāmato <bold>dānidā</bold>paccayā honti kāle kvaci sattamyatthe. Tasmiṃ kāleti tadāni, tadā.</paragraph>
<paragraph line="780" number="279"><bold>Imasmā rahidhunādāni ca</bold>.</paragraph>
<paragraph line="781"><bold>Ima</bold>saddato <bold>rahi dhunā dāni</bold>iccete paccayā honti kāle kvaci sattamyatthe.</paragraph>
<paragraph line="782">‘‘Sabbassa, imassā’’ti ca vattate.</paragraph>
<paragraph line="783" number="280"><bold>Eta</bold><pageBreak edition="M" number="0.0126" /><bold>rahimhi</bold>.</paragraph>
<paragraph line="784">Sabbassa <bold>ima</bold>saddassa <bold>etā</bold>deso hoti <bold>rahi</bold>mhi paccaye pare. Imasmiṃ kāleti etarahi.</paragraph>
<paragraph line="785" number="281"><bold>A dhunāmhi ca</bold>.</paragraph>
<paragraph line="786">Sabbasseva <bold>ima</bold>saddassa <bold>a</bold>kāro hoti <bold>dhunā</bold>paccaye pare. Adhunā, <bold>ima</bold>saddassa <bold>i</bold>kāro. Imasmiṃ kāleti idāni.</paragraph>
<centered line="787">Vibhattippaccayavidhānaṃ niṭṭhitaṃ.</centered>
<subhead line="788">Opasaggikapada</subhead>
<paragraph line="789">Athāliṅgasaṅkhyāvibhattibhedā upasagganipātā vuccante.</paragraph>
<paragraph line="790">Pa parā ni nī u du saṃ vi ava anu pari adhi abhi pati su ā ati api apa upa iti <bold>pīsati upasaggā</bold>.</paragraph>
<paragraph line="791">Tattha <bold>pa</bold>saddo pakārā’dikamma padhāni’ssariya’ntobhāvaviyoga tappara bhusattha sambhavatitti anāvila patthanādīsu. <bold>Pa</bold>iti ayamupasaggo etesu pakārādīsu atthesu vattati, yathā – <bold>pakāre</bold>paññā, <bold>ādikamme</bold>vippakataṃ, <bold>padhāne</bold>paṇītaṃ, padhānaṃ padhānattaṃ, <bold>issariye</bold>pabhū ayaṃ desassa, <bold>antobhāve</bold>pakkhittaṃ, <bold>viyoge</bold>pavāsī, <bold>tappare</bold>pācariyo, <bold>bhusatthe</bold>pavuddhakāyo, <bold>sambhave</bold>himavatā gaṅgā pabhavati, <bold>tittiyaṃ</bold>pahūtamannaṃ, <bold>anāvile</bold>pasannamudakaṃ, <bold>patthane</bold>paṇihitaṃ.</paragraph>
<paragraph line="792"><bold>Parā</bold>iti <pageBreak edition="M" number="0.0127" />parihāni parājaya gativikkamā’masanādīsu. Yathā – <bold>parihāniyaṃ</bold>parābhavo, <bold>parājaye</bold>parājito, <bold>gatiyaṃ</bold>parāyanaṃ. <bold>Vikkame</bold>parakkamati, <bold>āmasane</bold>aṅgassa parāmasanaṃ.</paragraph>
<paragraph line="793"><bold>Ni</bold>iti nissesa niggata nīharaṇa’ntopavesanā’bhāvanisedha nikkhanta pātubhāvā’vadhāraṇa vibhajana upamū’padhāraṇā’vasānachekādīsu. <bold>Nissese</bold>nirutti, niravasesaṃ deti, <bold>niggate</bold>nikkileso, niyyāti, <bold>nīharaṇe</bold>niddhāraṇaṃ, <bold>antopavesane</bold>nikhāto, <bold>abhāve</bold>nimmakkhikaṃ, <bold>nisedhe</bold>nivāreti, <bold>nikkhante</bold>nibbāno, nibbānaṃ, <bold>pātubhāve</bold>nimmitaṃ, <bold>avadhāraṇe</bold>nicchayo, <bold>vibhajane</bold>niddeso, <bold>upamāyaṃ</bold>nidassanaṃ, <bold>upadhāraṇe</bold>nisāmanaṃ, <bold>avasāne</bold>niṭṭhitaṃ, <bold>cheke</bold>nipuṇo.</paragraph>
<paragraph line="794"><bold>Nī</bold>iti nīharaṇā’varaṇādīsu. <bold>Nīharaṇe</bold>nīharati, <bold>āvaraṇe</bold>nīvaraṇaṃ.</paragraph>
<paragraph line="795"><bold>U</bold>iti uggatu’ddhakamma padhāna viyoga sambhava atthalābhasatti sarūpakathanādīsu. <bold>Uggate</bold>uggacchati, <bold>uddhakamme</bold>āsanā uṭṭhito, ukkhepo, <bold>padhāne</bold>uttamo, lokuttaro, <bold>viyoge</bold>ubbāsito, <bold>sambhave</bold>ubbhūto, <bold>atthalābhe</bold>uppannaṃ ñāṇaṃ, <bold>sattiyaṃ</bold>ussahati gantuṃ, <bold>sarūpakathane</bold>uddisati suttaṃ.</paragraph>
<paragraph line="796"><bold>Du</bold>iti asobhanā’bhāvakucchitā’samiddhi kiccha virūpatādīsu. <bold>Asobhane</bold>duggandho, <bold>abhāve</bold>dubbhikkhaṃ, <bold>kucchite</bold>dukkaṭaṃ, <bold>asamiddhiyaṃ</bold>dussassaṃ, <bold>kicche</bold>dukkaraṃ, <bold>virūpatāyaṃ</bold>dubbaṇṇo, dummukho.</paragraph>
<paragraph line="797"><bold>Saṃ</bold>iti samodhāna sammāsama samantabhāvasaṅgata saṅkhepabhusattha sahattha appattha pabhavā’bhimukhabhāva saṅgaha pidhāna punappunakaraṇa samiddhādīsu. <bold>Samodhāne</bold>sandhi, <bold>sammāsamesu</bold>samādhi <pageBreak edition="M" number="0.0128" />, sampayutto, <bold>samantabhāve</bold>saṃkiṇṇā samullapanā, <bold>saṅgate</bold>saṅgamo, <bold>saṅkhepe</bold>samāso, <bold>bhusatthe</bold>sāratto, <bold>sahatthe</bold>saṃvāso, <bold>appatthe</bold>samaggho. <bold>Pabhave</bold>sambhavo, <bold>abhimukhabhāve</bold>sammukhaṃ, <bold>saṅgahe</bold>saṅgaṇhāti, <bold>pidhāne</bold>saṃvutaṃ, <bold>punappunakaraṇe</bold>sandhāvati, <bold>samiddhiyaṃ</bold>sampanno.</paragraph>
<paragraph line="798"><bold>Vi</bold>iti visesa vividha viruddha vigata viyoga virūpatādīsu. <bold>Visese</bold>vimutti visiṭṭho, <bold>vividhe</bold>vimati vicitraṃ, <bold>viruddhe</bold>vivādo, <bold>vigate</bold>vimalaṃ, <bold>viyoge</bold>vippayutto, <bold>virūpatāyaṃ</bold>virūpo.</paragraph>
<paragraph line="799"><bold>Ava</bold>iti adhobhāga viyoga paribhava jānana suddhi nicchayadesa theyyādīsu. <bold>Adhobhāge</bold>avakkhittacakkhu, <bold>viyoge</bold>omukkaupāhano avakokilaṃ vanaṃ, <bold>paribhave</bold>avajānanaṃ avamaññati, <bold>jānane</bold>avagacchati, <bold>suddhiyaṃ</bold>vodānaṃ, <bold>nicchaye</bold>avadhāraṇaṃ, <bold>dese</bold>avakāso, <bold>theyye</bold>avahāro.</paragraph>
<paragraph line="800"><bold>Anu</bold>iti anugatā’nupacchinna pacchattha bhusattha sādissa hīnatatiyattha lakkhaṇi’tthambhūtakkhāna bhāga vicchādīsu. <bold>Anugate</bold>anveti, <bold>anupacchinne</bold>anusayo, <bold>pacchāsaddatthe</bold>anurathaṃ, <bold>bhusatthe</bold>anuratto, <bold>sādisse</bold>anurūpaṃ. <bold>Hīne</bold>anusāriputtaṃ paññavanto, <bold>tatiyatthe</bold>nadimanvavasitā senā, <bold>lakkhaṇe</bold>rukkhaṃ anu vijjotate vijju, <bold>itthambhūtakkhāne</bold>sādhu devadatto mātaraṃ anu, <bold>bhāge</bold>yadettha maṃ anusiyā taṃ dīyatu, <bold>vicchāyaṃ</bold>rukkhaṃ rukkhaṃ anu vijjotate cando.</paragraph>
<paragraph line="801"><bold>Pari</bold>iti samantatobhāva pariccheda vajjanā’liṅgana nivāsanapūjābhojanā’vajānana dosakkhāna lakkhaṇādīsu. <bold>Samantatobhāve</bold>parivuto, <bold>paricchede</bold>pariññeyyaṃ, <bold>vajjane</bold>pariharati <pageBreak edition="M" number="0.0129" />, <bold>āliṅgane</bold>parissajati, <bold>nivāsane</bold>vatthaṃ paridhassati, <bold>pūjāyaṃ</bold>pāricariyā, <bold>bhojane</bold>bhikkhuṃ parivisati. <bold>Avajānane</bold>paribhavati, <bold>dosakkhāne</bold>paribhāsati, <bold>lakkhaṇādīsu</bold>rukkhaṃ pari vijjotate vijjuiccādi.</paragraph>
<paragraph line="802"><bold>Adhi</bold>iti adhiki’ssa’rūparibhāvā’dhibhavanajjhāyanā’dhiṭṭhānanicchayapāpuṇanādīsu. <bold>Adhike</bold>adhisīlaṃ, <bold>issare</bold>adhipati, adhi brahmadatte pañcālā, <bold>uparibhāve</bold>adhirohati, pathaviṃ adhisessati, <bold>adhibhavane</bold>adhibhavati, <bold>ajjhāyane</bold>byākaraṇamadhīte, <bold>adhiṭṭhāne</bold>bhūmikampādiṃ adhiṭṭhāti, <bold>nicchaye</bold>adhimokkho, <bold>pāpuṇane</bold>bhogakkhandhaṃ adhigacchati.</paragraph>
<paragraph line="803"><bold>Abhi</bold>iti abhimukhabhāva visiṭṭhā’dhi ku’ddhakamma kula sāruppavandana lakkhaṇi’tthambhūtakkhāna vicchādīsu. <bold>Abhimukhabhāve</bold>abhimukho abhikkamati, <bold>visiṭṭhe</bold>abhidhammo, <bold>adhike</bold>abhivassati, <bold>uddhakamme</bold>abhiruhati, <bold>kule</bold>abhijāto, <bold>sāruppe</bold>abhirūpo, <bold>vandane</bold>abhivādeti, <bold>lakkhaṇādīsu</bold>purimasamaṃ.</paragraph>
<paragraph line="804"><bold>Pati</bold>iti patigata paṭilomapatinidhi patidāna nisedhanivattana sādissa patikaraṇā’dāna patibodha paṭicca lakkhaṇi’tthambhūtakkhāna bhāgavicchādīsu. <bold>Patigate</bold>paccakkhaṃ, <bold>paṭilome</bold>patisotaṃ, <bold>patinidhimhi</bold>ācariyato pati sisso, <bold>patidāne</bold>telatthikassa ghataṃ pati dadāti, <bold>nisedhe</bold>paṭisedhanaṃ, <bold>nivattane</bold>paṭikkamati, <bold>sādisse</bold>patirūpakaṃ, <bold>patikaraṇe</bold>patikāro, <bold>ādāne</bold>patiggaṇhāti, <bold>patibodhe</bold>paṭivedho, <bold>paṭicce</bold>paccayo, <bold>lakkhaṇādīsu</bold>purimasamaṃ.</paragraph>
<paragraph line="805"><bold>Su</bold>iti sobhana suṭṭhusammā samiddhi sukhatthādīsu. <bold>Sobhane</bold>sugandho, <bold>suṭṭhusammādatthesu</bold>suṭṭhu gato sugato, sammā gatotipi sugato, <bold>samiddhiyaṃ</bold>subhikkhaṃ, <bold>sukhatthe</bold>sukaro.</paragraph>
<paragraph line="806"><bold>Ā</bold>iti <pageBreak edition="M" number="0.0130" />abhimukhabhāvu’ddhakamma mariyādā’bhividhi patti’cchāparissajana ādikammaggahaṇa nivāsa samīpa’vhānādīsu. <bold>Abhimukhabhāve</bold>āgacchati, <bold>uddhakamme</bold>ārohati, <bold>mariyādāyaṃ</bold>āpabbatā khettaṃ, <bold>abhividhimhi</bold>ākumāraṃ yaso kaccāyanassa, <bold>pattiyaṃ</bold>āpattimāpanno, <bold>icchāyaṃ</bold>ākaṅkhā, <bold>parissajane</bold>āliṅganaṃ, <bold>ādikamme</bold>ārambho, <bold>gahaṇe</bold>ādīyati ālambati, <bold>nivāse</bold>āvasatho, <bold>samīpe</bold>āsannaṃ, <bold>avhāne</bold>āmantesi.</paragraph>
<paragraph line="807"><bold>Ati</bold>iti abhikkamanā’tikkantā’tisaya bhusatthādīsu. <bold>Atikkamane</bold>atirocati amhehi, atīto, <bold>atikkante</bold>accantaṃ, <bold>atisaye</bold>atikusalo, <bold>bhusatthe</bold>atikkodho ativuddhi.</paragraph>
<paragraph line="808"><bold>Api</bold>iti sambhāvanā’pekkhā samuccaya garaha pañhādīsu. <bold>Sambhāvanāyaṃ</bold>api dibbesu kāmesu, merumpi vinivijjhitvā gaccheyya, <bold>apekkhāyaṃ</bold>ayampi dhammo aniyato, <bold>samuccaye</bold>itipi arahaṃ, antampi antaguṇampi ādāya, <bold>garahe</bold>api amhākaṃ paṇḍitaka, <bold>pañhe</bold>api bhante bhikkhaṃ labhittha.</paragraph>
<paragraph line="809"><bold>Apa</bold>iti apagata garaha vajjana pūjā padussanādīsu. <bold>Apagate</bold>apamāno apeto, <bold>garahe</bold>apagabbho, <bold>vajjane</bold>apasālāya āyanti vāṇijā, <bold>pūjāyaṃ</bold>vuddhāpacāyī, <bold>padussane</bold>aparajjhati.</paragraph>
<paragraph line="810"><bold>Upa</bold>iti upagamana samīpū’papatti sādissā’dhikū’paribhāvā’nasana dosakkhāna saññā pubbakamma pūjā gayhākāra bhusatthādīsu. <bold>Upagamane</bold>nisinnaṃ vā upanisīdeyya, <bold>samīpe</bold>upanagaraṃ, <bold>upapattiyaṃ</bold>saggaṃ lokaṃ upapajjati, atha vā <bold>upapatti</bold>yutti, yathā <pageBreak edition="M" number="0.0131" />– upapattito ikkhatīti upekkhā, <bold>sādisse</bold>upamānaṃ upamā, <bold>adhike</bold>upa khāriyaṃ doṇo, <bold>uparibhāve</bold>upasampanno, <bold>anasane</bold>upavāso, <bold>dosakkhāne</bold>paraṃ upapadati, <bold>saññāyaṃ</bold>upadhā upasaggo, <bold>pubbakamme</bold>upakkamo upakāro, <bold>pūjāyaṃ</bold>buddhupaṭṭhāko, mātupaṭṭhānaṃ, <bold>gayhākāre</bold>soceyyapaccupaṭṭhānaṃ, <bold>bhusatthe</bold>upādānaṃ, upāyāso, upanissayoti. Iti anekatthā hi upasaggā.</paragraph>
<paragraph line="811">Vuttañca –</paragraph>
<gatha1 line="812">‘‘Upasagga nipātā ca, paccayā ca ime tayo;</gatha1>
<gathalast line="813">Nekenekatthavisayā, iti neruttikābravu’’nti.</gathalast>
<paragraph line="814">Tattha upasaggānaṃ nāmākhyātavisesakattā liṅgasaññāyaṃ aniyamena syādimhi sampatte tesaṃ saṅkhyākammādibhedābhāvā tehi paṭhamekavacanameva bhavati.</paragraph>
<paragraph line="815">‘‘Lopa’’nti vattamāne</paragraph>
<paragraph line="816" number="282"><bold>Sabbāsamāvusopasagganipātādīhi ca</bold>.</paragraph>
<paragraph line="817"><bold>Āvuso</bold>saddato, upasagganipātehi ca sabbāsaṃ parāsaṃ vibhattīnaṃ lopo hoti. <bold>Ādi</bold>saddena kvaci <bold>suttapadā</bold>dīhi ca. Ettha ca <bold>āvuso</bold>timassa visuṃ gahaṇaṃ sasaṅkhyattadīpanatthanti daṭṭhabbaṃ.</paragraph>
<gatha1 line="818">Upeccatthaṃ sajjantīti, upasaggā hi pādayo;</gatha1>
<gathalast line="819">Cādī padādimajjhante, nipātā nipatantiti.</gathalast>
<paragraph line="820">Paharaṇaṃ pahāro, evaṃ parābhavo, nivāso, nīhāro, uhāro, duhāro, saṃhāro, vihāro, avahāro, anuhāro, parihāro, adhihāro, abhihāro, patihāro, suhāro, āhāro, atihāro, apihāro, apahāro <pageBreak edition="M" number="0.0132" />, upahāro. Paharati, parābhavati, nivasati, nīharati, uddharati iccādi yojetabbaṃ.</paragraph>
<gatha1 line="821">Dhātvatthaṃ bādhate koci, koci tamanuvattate;</gatha1>
<gathalast line="822">Tamevañño viseseti, upasaggagatī tidhā.</gathalast>
<centered line="823">Opasaggikapadaṃ niṭṭhitaṃ.</centered>
<subhead line="824">Nepātikapada</subhead>
<paragraph line="825">Samuccayavikappanapaṭisedhapūraṇādiatthaṃ asatvavācakaṃ <bold>nepātikaṃ</bold>padaṃ.</paragraph>
<paragraph line="826">Tatra <bold>ca</bold>iti samuccayā’nvācaye’tarītarayogasamāhārā’vadhāraṇādīsu.</paragraph>
<paragraph line="827"><bold>Vā</bold>iti vikappanū’pamāna samuccaya vavatthitavibhāsāsu.</paragraph>
<paragraph line="828"><bold>Na no mā a alaṃ halaṃ</bold>iccete paṭisedhanatthe.</paragraph>
<paragraph line="829"><bold>Alaṃ</bold>pariyatti bhūsanesu ca.</paragraph>
<paragraph line="830"><bold>Pūraṇatthaṃ</bold>duvidhaṃ atthapūraṇaṃ padapūraṇañca.</paragraph>
<paragraph line="831">Tattha atha khalu vata vatha atho assu yagghe hi carahi naṃ taṃ vā ca tuva vo pana have kīva ha tato yathā sudaṃ kho ve haṃ enaṃ seyyathidaṃ iccevamādīni padapūraṇāni.</paragraph>
<paragraph line="832">Tattha – <bold>atha</bold>iti pañhā’nantariyā’dhikārādīsu ca.</paragraph>
<paragraph line="833"><bold>Khalu</bold>iti paṭisedhā’vadhāraṇa pasiddhīsu ca.</paragraph>
<paragraph line="834"><bold>Vata</bold>iti ekaṃsa khedā’nukampasaṅkappesu ca.</paragraph>
<paragraph line="835"><bold>Atho</bold>iti anvādese ca.</paragraph>
<paragraph line="836"><bold>Hi</bold>iti <pageBreak edition="M" number="0.0133" />hetu avadhāraṇesu ca.</paragraph>
<paragraph line="837"><bold>Tu</bold>iti visesa hetu nivattanādīsu ca.</paragraph>
<paragraph line="838"><bold>Pana</bold>iti visesepi.</paragraph>
<paragraph line="839"><bold>Have, ve</bold>iccete <bold>e</bold>kaṃsatthepi.</paragraph>
<paragraph line="840"><bold>Haṃ</bold>iti visāda sambhamesupi.</paragraph>
<paragraph line="841"><bold>Seyyathida</bold>nti taṃ katamanti atthepi.</paragraph>
<paragraph line="842"><bold>Atthapūraṇaṃ</bold>duvidhaṃ vibhattiyuttaṃ, avibhattiyuttañca.</paragraph>
<paragraph line="843"><bold>Atthi sakkā labbhā</bold>iccete paṭhamāyaṃ.</paragraph>
<paragraph line="844"><bold>Āvuso ambho hambho re are hare je</bold>iccete āmantane.</paragraph>
<paragraph line="845"><bold>Divā bhiyyo namo</bold>iccete paṭhamāyaṃ, dutiyāyañca.</paragraph>
<paragraph line="846"><bold>Sayaṃ sāmaṃ saṃ sammā kinti</bold>iccete tatiyatthe, <bold>soto dhā</bold>paccayantā ca. Suttaso padaso aniccato dukkhato ekadhā dvidhā iccādi.</paragraph>
<paragraph line="847"><bold>Tave tuṃ</bold>paccayantā catutthiyā, kātave dātave kātuṃ kāretuṃ dātuṃ dāpetuṃ iccādi.</paragraph>
<paragraph line="848"><bold>So to</bold>paccayantā pañcamiyatthe, dīghaso oraso rājato vā corato vā iccādi.</paragraph>
<paragraph line="849"><bold>To</bold>sattamyatthepi, <bold>trathā</bold>dipaccayantā ca. Ekato purato pacchato passato piṭṭhito pādato sīsato aggato mūlato yatra yattha yahiṃ tatra tattha tahiṃ tahaṃ iccādi.</paragraph>
<paragraph line="850"><bold>Samantā sāmantā parito abhito samantato ekajjhaṃ ekamantaṃ heṭṭhā upari uddhaṃ adho tiriyaṃ</bold><bold>sammukhā</bold><pageBreak edition="M" number="0.0134" /><bold>parammukhā āvi raho tiro uccaṃ nīcaṃ anto antarā ajjhattaṃ bahiddhā bāhirā bāhiraṃ bahi oraṃ pāraṃ ārā ārakā pacchā pure huraṃ pecca</bold>iccete sattamiyā.</paragraph>
<paragraph line="851"><bold>Sampati āyati ajja aparajju parajja suve sve parasuve hiyyo pare sajju sāyaṃ pāto kālaṃ kallaṃ divā nattaṃ niccaṃ satataṃ abhiṇhaṃ abhikkhaṇaṃ muhuṃ muhuttaṃ bhūtapubbaṃ purā yadā tadā kadā</bold>iccādayo kālasattamiyā. Iti vibhattiyuttāni.</paragraph>
<paragraph line="852">Avibhattiyuttesu ca <bold>appeva appevanāma nu</bold>iccete saṃsayatthe.</paragraph>
<paragraph line="853"><bold>Addhā aññadatthu taggha jātu kāmaṃ sasakkaṃ</bold>iccete ekaṃsatthe.</paragraph>
<paragraph line="854"><bold>Eva</bold>iti avadhāraṇe.</paragraph>
<paragraph line="855"><bold>Kaccinu’kinnunanukathaṃ kiṃsu kiṃ</bold>iccete pucchanatthe.</paragraph>
<paragraph line="856"><bold>Evaṃ iti itthaṃ</bold>iccete nidassane.</paragraph>
<paragraph line="857"><bold>Iti</bold>hetu vākyaparisamattīsu ca.</paragraph>
<paragraph line="858"><bold>Yāva tāva yāvatā tāvatā kittāvatā ettāvatā kīva</bold>iccete paricchedanatthe.</paragraph>
<paragraph line="859"><bold>Evaṃ sāhu lahu opāyikaṃ patirūpaṃ āma sādhu</bold>iti sampaṭicchanatthe.</paragraph>
<paragraph line="860"><bold>Yathā tathā yatheva tatheva evaṃ evameva evamevaṃ evampi yathāpi seyyathāpi seyyathāpināma viya iva yathariva tathariva yathānāma tathānāma yathāhi tathāhi yathācatathāca</bold>iccete paṭibhāgatthe.</paragraph>
<paragraph line="861"><bold>Yathā</bold>iti <pageBreak edition="M" number="0.0135" />yoggatā vicchā padatthānativattanidassanesu ca.</paragraph>
<paragraph line="862"><bold>Evaṃ</bold>iti upadesa pañhādīsu ca.</paragraph>
<paragraph line="863"><bold>Kiñcāpi</bold>iti anuggahatthe.</paragraph>
<paragraph line="864"><bold>Aho</bold>iti garaha pasaṃsana patthanesu ca.</paragraph>
<paragraph line="865"><bold>Nāma</bold>iti garaha pasaṃsana saññā pañhesu ca.</paragraph>
<paragraph line="866"><bold>Sādhu</bold>iti pasaṃsana yācanesu ca.</paragraph>
<paragraph line="867"><bold>Iṅgha handa</bold>iccete codanatthe.</paragraph>
<paragraph line="868"><bold>Sādhu suṭṭhu evameta</bold>nti anumodane.</paragraph>
<paragraph line="869"><bold>Kira</bold>iti anussavaṇa assaddheyyesu.</paragraph>
<paragraph line="870"><bold>Nūna</bold>iti anumānā’nussaraṇa parivitakkanesu.</paragraph>
<paragraph line="871"><bold>Kasmā</bold>iti kāraṇapucchane.</paragraph>
<paragraph line="872"><bold>Yasmā tasmā tathāhi tena</bold>iccete kāraṇacchedanatthe.</paragraph>
<paragraph line="873"><bold>Saha saddhiṃ samaṃ amā</bold>iti samakriyāyaṃ.</paragraph>
<paragraph line="874"><bold>Vinā rite</bold>iti vippayoge.</paragraph>
<paragraph line="875"><bold>Nānā puthu</bold>bahuppakāre.</paragraph>
<paragraph line="876"><bold>Puthu visuṃ</bold>asaṅghāte ca.</paragraph>
<paragraph line="877"><bold>Duṭṭhu ku</bold>jigucchāyaṃ.</paragraph>
<paragraph line="878"><bold>Puna</bold>appaṭhame.</paragraph>
<paragraph line="879"><bold>Kathañci</bold>kicchatthe ca.</paragraph>
<paragraph line="880"><bold>Dhā kkhattuṃ sakiñca</bold>saṅkhyāvibhāge.</paragraph>
<paragraph line="881"><bold>Īsakaṃ</bold><pageBreak edition="M" number="0.0136" />appatthe.</paragraph>
<paragraph line="882"><bold>Saṇikaṃ</bold>mandatthe.</paragraph>
<paragraph line="883"><bold>Khippaṃ araṃ lahu ā</bold>suṃ <bold>tuṇṇaṃ aciraṃ</bold>sīghatthe.</paragraph>
<paragraph line="884"><bold>Ciraṃ cirassaṃ</bold>dīghakāle.</paragraph>
<paragraph line="885"><bold>Ce yadi</bold>saṅkāvaṭṭhāne.</paragraph>
<paragraph line="886"><bold>Dhuvaṃ</bold>thirāvadhāraṇesu.</paragraph>
<paragraph line="887"><bold>Hā</bold>visāde.</paragraph>
<paragraph line="888"><bold>Tuṇhī</bold>abhāsane.</paragraph>
<paragraph line="889"><bold>Sacchi</bold>paccakkhe.</paragraph>
<paragraph line="890"><bold>Musā micchā alikaṃ</bold>asacce.</paragraph>
<paragraph line="891"><bold>Suvatthi</bold>āsīsatthe iccādi.</paragraph>
<paragraph line="892"><bold>Tuna tvāna tvā</bold>paccayantā ussukkanatthe bhavanti.</paragraph>
<paragraph line="893">Yathā – passituna passiya passitvāna passitvā disvā disvānadassetvā dātuna datvāna datvā upādāya dāpetvā viññāpetvā viceyya vineyya nihacca samecca apecca upecca ārabbha āgamma iccādi.</paragraph>
<paragraph line="894">Evaṃ nāmākhyātopasaggavinimuttaṃ yadabyayalakkhaṇaṃ, taṃ sabbaṃ nipātapadanti veditabbaṃ.</paragraph>
<paragraph line="895">Vuttañca –</paragraph>
<gatha1 line="896">‘‘Muttaṃ padattayā yasmā, tasmā nipatatyantarā;</gatha1>
<gathalast line="897">Nepātikanti taṃ vuttaṃ, yaṃ abyaya salakkhaṇa’’nti.</gathalast>
<centered line="898">Nepātikapadaṃ niṭṭhitaṃ.</centered>
<gatha1 line="899">Pulliṅgaṃ itthiliṅgañca, napuṃsakamathāparaṃ;</gatha1>
<gathalast line="900">Tiliṅgañca aliṅgañca, nāmikaṃ pañcadhā ṭhitaṃ.</gathalast>
<centered line="901">Iti padarūpasiddhiyaṃ nāmakaṇḍo dutiyo.</centered>
</body>
</document>