<?xml version="1.0"?>
<document>
<metadata>
<normativeSource>http://tipitaka.org/romn/cscd/e0805n.nrf6.xml</normativeSource>
<archivePath>roman/anya/byakarana gantha-sangaho/padarupasiddhi/7. kibbidhanakanda.xml</archivePath>
<title>7. Kibbidhānakaṇḍa - Padarūpasiddhi - Byākaraṇa gantha-saṅgaho - Anya</title>
</metadata>
<body>
<chapter line="1">7. Kibbidhānakaṇḍa</chapter>
<subhead line="2">Tekālika</subhead>
<subhead line="3">Kiccappaccayantanaya</subhead>
<paragraph line="4">Atha dhātūhiyeva bhāvakammakattukaraṇādisādhanasahitaṃ kibbidhānamārabhīyate.</paragraph>
<paragraph line="5">Tattha kiccakitakavasena duvidhā hi paccayā, tesu kiccasaññāya paṭhamaṃ vuttattā, kiccānamappakattā ca kiccappaccayā tāva vuccante.</paragraph>
<paragraph line="6"><bold>Bhū</bold>sattāyaṃ, ‘‘bhūyate, abhavittha, bhavissate vā devadattenā’’ti viggahe –</paragraph>
<paragraph line="7">‘‘Dhātuyā kammādimhi ṇo’’ti ito ‘‘dhātuyā’’ti sabbattha paccayādividhāne vattate, ‘‘parā, paccayā’’ti ca adhikāro.</paragraph>
<paragraph line="8" number="545"><bold>Bhāvakammesu tabbānīyā</bold>.</paragraph>
<paragraph line="9"><bold>Bhāvakamma</bold>iccetesvatthesu sabbadhātūhi <bold>tabba anīya</bold>iccete paccayā parā honti. Yogavibhāgena aññatthāpi.</paragraph>
<paragraph line="10">Tattha –</paragraph>
<gatha1 line="11">Akammakehi dhātūhi, bhāve kiccā bhavanti te;</gatha1>
<gathalast line="12">Sakammakehi kammatthe, arahasakkatthadīpakā.</gathalast>
<paragraph line="13">Te ca –</paragraph>
<paragraph line="14" number="546"><bold>Ṇādayo</bold><pageBreak edition="M" number="0.0338" /><bold>tekālikā</bold>.</paragraph>
<paragraph line="15">Tikāle niyuttā <bold>tekālikā,</bold>ye idha tatiye dhātvādhikāre vihitā aniddiṭṭhakālā <bold>ṇā</bold>dayo paccayā, te tekālikā hontīti paribhāsato kālattayepi honti.</paragraph>
<paragraph line="16">Sīhagatiyā ‘‘kvacī’’ti vattate.</paragraph>
<paragraph line="17" number="547"><bold>Yathāgamamikāro</bold>.</paragraph>
<paragraph line="18">Yathāgamaṃ yathāpayogaṃ jinavacanānuparodhena dhātūhi paro <bold>i</bold>kārāgamo hoti kvaci byañjanādikesu <bold>kiccakitaka</bold>ppaccayesu, ‘‘aññesu cā’’ti vuddhi, ‘‘o ava sare’’ti avādeso, ‘‘naye paraṃ yutte’’ti paraṃ netabbaṃ.</paragraph>
<paragraph line="19"><bold>548. Te kiccā</bold>.</paragraph>
<paragraph line="20">Ye idha vuttā <bold>tabbānīyaṇya teyya ricca</bold>ppaccayā, te <bold>kicca</bold>saññā hontīti veditabbā. Tato ‘‘aññe kiti’’ti vacanato kiccappaccayānamakitakattā nāmabyapadese asampatte ‘‘taddhitasamāsakitakā nāmaṃvātavetunādīsu cā’’ti ettha <bold>ca</bold>ggahaṇena nāmabyapadeso, tato <bold>syā</bold>dyuppatti. <bold>Bhāve</bold>bhāvassekattā ekavacanameva, ‘‘si’’nti amādeso. Bhavitabbaṃ bhavatā paññena, bhavanīyaṃ.</paragraph>
<paragraph line="21">Idha byañjanādittābhāvā anuvattita<bold>kvaci</bold>ggahaṇena ikārāgamābhāvo. <bold>Bhāve</bold>kiccappaccayantā napuṃsakā. <bold>Kamme</bold>tiliṅgā.</paragraph>
<paragraph line="22"><bold>Kammani</bold>abhipubbo, abhibhūyate, abhibhūyittha, abhibhūyissateti abhibhavitabbo kodho paṇḍitena, abhibhavitabbā <pageBreak edition="M" number="0.0339" />taṇhā, abhibhavitabbaṃ dukkhaṃ, evaṃ abhibhavanīyo, abhibhavanīyā, abhibhavanīyaṃ, <bold>purisa kaññā citta</bold>saddanayena netabbaṃ, evaṃ sabbattha.</paragraph>
<paragraph line="23">Ettha hi –</paragraph>
<gatha1 line="24">Tabbādīheva kammassa, vuttattāva punattanā;</gatha1>
<gathalast line="25">Vattabbassa abhāvā na, dutiyā paṭhamā tato.</gathalast>
<paragraph line="26"><bold>Āsa</bold>upavesane, āsīyittha, āsīyate, āsīyissateti āsitabbaṃ tayā, āsanīyaṃ. <bold>Kamme</bold>upāsitabbo garu, upāsanīyo.</paragraph>
<paragraph line="27"><bold>Sī</bold>saye, asīyittha, sīyate, sīyissateti sayitabbaṃ bhavatā, sayanīyaṃ, <bold>‘‘e</bold>ayā’’ti <bold>ayā</bold>deso, atisayitabbo paro, atisayanīyo.</paragraph>
<paragraph line="28"><bold>Pada</bold>gatimhi, uppajjittha, uppajjate, uppajjissateti uppajjitabbaṃ tena, uppajjanīyaṃ, ettha ca ‘‘kattarī’’ti adhikāraṃ vinā ‘‘divādito yo’’ti vinādhikārayogavibhāgena <bold>ya</bold>ppaccayo, ‘‘tassa cavaggayakāra’’iccādinā <bold>ca</bold>vaggo, ‘‘paradvebhāvo ṭhāne’’ti dvibhāvo, paṭipajjitabbo maggo, paṭipajjanīyo.</paragraph>
<paragraph line="29"><bold>Budha</bold>avagamane, abujjhittha, bujjhate, bujjhissateti bujjhitabbo dhammo, bujjhanīyo.</paragraph>
<paragraph line="30"><bold>Su</bold>savaṇe, asūyittha, sūyate, sūyissateti sotabbo dhammo, idha <bold>yathāgama</bold>ggahaṇena <bold>i</bold>kārāgamābhāvo, suṇitabbo, ‘‘svādito ṇu ṇā uṇā cā’’ti vinādhikārayogavibhāgena <bold>ṇā</bold>paccayo, savaṇīyo.</paragraph>
<paragraph line="31"><bold>Kara</bold>karaṇe, karīyittha, karīyati, karīyissatīti atthe <bold>tabbā’nīyā</bold>.</paragraph>
<paragraph line="32">‘‘Antassa, karassa, ca, tatta’’nti ca vattate.</paragraph>
<paragraph line="33" number="549"><bold>Tuṃ</bold><pageBreak edition="M" number="0.0340" /><bold>tu na tabbesu vā</bold>.</paragraph>
<paragraph line="34"><bold>Kara</bold>iccetassa dhātussa antabhūtassa <bold>ra</bold>kārassa <bold>ta</bold>kārattaṃ hoti vā tuṃ <bold>tu na tabba</bold>iccetesu paccayesu paresu. Kattabbo bhavatā dhammo, kattabbā pūjā, kattabbaṃ kusalaṃ, <bold>ta</bold>ttābhāve ‘‘karotissā’’ti vattamāne ‘‘tavetunādīsu kā’’ti ettha <bold>ādi</bold>saddena <bold>tabbe</bold>pi <bold>kā</bold>deso, kātabbaṃ hitaṃ.</paragraph>
<paragraph line="35" number="550"><bold>Rahādito ṇa</bold>.</paragraph>
<paragraph line="36"><bold>Ra</bold>kāra <bold>ha</bold>hārādyantehi dhātūhi parassa <bold>anānīyā</bold>dinakārassa <bold>ṇa</bold>kāro hoti. <bold>Ādi</bold>saddena <bold>ramu apañātā</bold>ditopi.</paragraph>
<gatha1 line="37">Rahādito parassettha, nakārassa asambhavā;</gatha1>
<gathalast line="38">Anānīyādinasseva, sāmathyāyaṃ ṇakāratā.</gathalast>
<paragraph line="39">Karaṇīyo dhammo, karaṇārahoti attho, karaṇīyā, karaṇīyaṃ.</paragraph>
<paragraph line="40"><bold>Bhara</bold>bharaṇe, bharīyatīti bharitabbo, bharaṇīyo.</paragraph>
<paragraph line="41"><bold>Gaha</bold>upādāne, agayhittha, gayhati, gayhissatīti gahetabbo, ‘‘tesu vuddhī’’tiādinā <bold>i</bold>kāra<bold>sse</bold>kāro, saṅgaṇhitabbo, ‘‘gahādito ppaṇhā’’ti vinādhikārayogavibhāgena <bold>ṇhā</bold>paccayo, <bold>ha</bold>lopasaralopādi, saṅgaṇhaṇīyo, gahaṇīyo.</paragraph>
<paragraph line="42"><bold>Ādi</bold>ggahaṇena <bold>ramu</bold>kīḷāyaṃ, ramīyittha, ramīyati, ramīyissatīti ramitabbo, ramaṇīyo vihāro.</paragraph>
<paragraph line="43"><bold>Apa</bold><pageBreak edition="M" number="0.0341" />pāpuṇane, <bold>uṇā</bold>paccayo, pāpīyatīti pāpuṇitabbo, ‘‘gupādīnañcā’’ti dhātvantassa lopo, dvittañca, pattabbo, patteyyo, pāpuṇaṇīyo, pāpaṇīyo.</paragraph>
<paragraph line="44">‘‘Antassa, vā’’ti ca vattate.</paragraph>
<paragraph line="45" number="551"><bold>Gama khana hanādīnaṃ tuṃtabbādīsu na</bold>.</paragraph>
<paragraph line="46"><bold>Gama khana hana</bold>iccevamādīnaṃ <bold>ma</bold>kāra <bold>na</bold>kārantānaṃ dhātūnamantassa <bold>na</bold>kāro hoti vā <bold>tuṃ tabba tave tuna tvānatvā</bold>iccevamādīsu <bold>ta</bold>kārādippaccayesu paresu. Agacchīyittha, gacchīyati, gacchīyissatīti gantabbo maggo, gamitabbaṃ, gamanīyaṃ.</paragraph>
<paragraph line="47"><bold>Khanu</bold>avadāraṇe, akhaññittha, khaññati, khaññissatīti khantabbaṃ āvāṭaṃ, khanitabbaṃ, ‘‘kvaci dhātū’’tiādinā <bold>khana</bold>ntassa <bold>ṇa</bold>ttañca, khaṇitabbaṃ, khaṇaṇīyaṃ, khananīyaṃ vā.</paragraph>
<paragraph line="48"><bold>Hana</bold>hiṃsā gatīsu, ahaññittha, haññate, haññissateti hantabbaṃ, hanitabbaṃ, hananīyaṃ.</paragraph>
<paragraph line="49"><bold>Mana</bold>ñāṇe, amaññittha, maññate, maññissateti mantabbo, manitabbo, <bold>ya</bold>ppaccaye <bold>ca</bold>vaggādi, maññitabbaṃ, maññanīyaṃ.</paragraph>
<paragraph line="50"><bold>Pūja</bold>pūjāyaṃ, apūjīyittha, pūjīyati, pūjīyissatīti atthe <bold>tabbānīyā</bold>. ‘‘Curādito ṇe ṇayā’’ti akattaripi <bold>ṇeṇayā, i</bold>kārāgamā<bold>nīye</bold>su ‘‘saralopo’’tiādinā kāritasarassa lopo, pūjetabbo, pūjayitabbo, pūjanīyo bhagavā.</paragraph>
<paragraph line="51">‘‘Tabbānīyā’’ti yogavibhāgena kattukaraṇesupi, <bold>yā</bold>pāpuṇane, niyyātīti niyyānīko maggo. Gacchantīti gamanīyā <pageBreak edition="M" number="0.0342" />bhogā. <bold>Naha</bold>soce, nahāyati etenāti nahānīyaṃ cuṇṇaṃ.</paragraph>
<paragraph line="52">‘‘Bhāvakammesū’’ti adhikāro.</paragraph>
<paragraph line="53" number="552"><bold>Ṇyo ca</bold>.</paragraph>
<paragraph line="54">Bhāvakammesu sabbadhātūhi <bold>ṇya</bold>ppaccayo hoti, <bold>ca</bold>ggahaṇena ‘‘ñāteyya’’ntiādīsu <bold>teyya</bold>ppaccayo ca.</paragraph>
<paragraph line="55" number="553"><bold>Kāritaṃ viya ṇānubandho</bold>.</paragraph>
<paragraph line="56"><bold>Anubandho</bold>appayogī, <bold>ṇa</bold>kārānubandho paccayo kāritaṃ viya daṭṭhabboti kāritabyapadeso, ‘‘kāritānaṃ ṇo lopa’’nti <bold>ṇa</bold>lopo, ‘‘asaṃyogantassa vuddhi kārite’’ti vuddhi, <bold>i</bold>kārāgamo, kattabbaṃ kāriyaṃ.</paragraph>
<paragraph line="57"><bold>Hara</bold>haraṇe, aharīyittha, harīyati, harīyissatīti vā haritabbaṃ hāriyaṃ.</paragraph>
<paragraph line="58"><bold>Bhara</bold>bharaṇe, bharitabbaṃ bhāriyaṃ.</paragraph>
<paragraph line="59"><bold>Labha</bold>lābhe, labhitabbaṃ labbhaṃ, ‘‘yavataṃ talana’’iccādisutte <bold>kāra</bold>ggahaṇena <bold>ya</bold>vato <bold>bha</bold>kārassa <bold>bha</bold>kāro, dvittaṃ.</paragraph>
<paragraph line="60"><bold>Sāsa</bold>anusiṭṭhimhi, sāsitabbo sisso, ‘‘kvaci dhātū’’tiādinā <bold>ā</bold>kārassikāro.</paragraph>
<paragraph line="61"><bold>Vaca</bold>viyattiyaṃ vācāyaṃ, <bold>ṇya</bold>ppaccayādimhi kate ‘‘antānaṃ, ṇānubandhe’’ti ca vattate.</paragraph>
<paragraph line="62" number="554"><bold>Kagā</bold><pageBreak edition="M" number="0.0343" /><bold>cajānaṃ</bold>.</paragraph>
<paragraph line="63"><bold>Caja</bold>iccetesaṃ dhātvantānaṃ <bold>ka</bold>kāra <bold>ga</bold>kārādesā honti <bold>ṇa</bold>kārānubandhe paccaye pareti <bold>ca</bold>ssa <bold>kā</bold>deso. Vacanīyaṃ vākyaṃ.</paragraph>
<paragraph line="64"><bold>Bhaja</bold>sevāyaṃ, bhajanīyaṃ bhāgyaṃ, <bold>ja</bold>ssa <bold>gā</bold>deso.</paragraph>
<paragraph line="65"><bold>Ci</bold>caye, acīyittha, cīyati, cīyissatīti cetabbaṃ ceyyaṃ, <bold>i</bold>kāra<bold>sse</bold>kāro vuddhi, <bold>ya</bold>kārassa dvittaṃ, <bold>vini</bold>pubbo ‘‘do dhassa cā’’ti sutte <bold>ca</bold>ggahaṇena <bold>ca</bold>kārassa <bold>cha</bold>kāro, viniccheyyaṃ, vinicchitabbaṃ, vinicchanīyaṃ. ‘‘Kiyādito nā’’ti vinādhikārayogavibhāgena <bold>tabbānīya tuṃ tunā</bold>dīsu ca <bold>nā</bold>paccayo, vinicchinitabbaṃ, vinicchinanīyaṃ.</paragraph>
<paragraph line="66"><bold>Nī</bold>pāpuṇane, anīyittha, nīyati, nīyissatīti neyyo, neyyā, neyyaṃ. Netabbaṃ.</paragraph>
<paragraph line="67"><bold>Ṇya</bold>ggahaṇaṃ chaṭṭhīyantavasenānuvattate, maṇḍūkagatiyā <bold>anta</bold>ggahaṇañca tatiyantavasena.</paragraph>
<paragraph line="68" number="555"><bold>Bhūtobba</bold>.</paragraph>
<paragraph line="69"><bold>Bhū</bold>iccetasmā parassa <bold>ṇya</bold>ppaccayassa saha dhātvantena <bold>abbā</bold>deso hoti. Bhavitabbo bhabbo, bhabbā, bhabbaṃ.</paragraph>
<paragraph line="70">‘‘Ṇyassa, antenā’’ti ca vattate.</paragraph>
<paragraph line="71" number="556"><bold>Vada mada gamu yuja garahākārādīhi jjammaggayheyyāgāro vā</bold>.</paragraph>
<paragraph line="72"><bold>Vada mada gamu yuja garaha</bold>iccevamādīhi dhātūhi, <bold>ā</bold>kārantehi ca parassa <bold>ṇya</bold>ppaccayassa dhātvantena saha yathākkamaṃ <pageBreak edition="M" number="0.0344" /><bold>jja mma gga yha e yya</bold>iccete ādesā honti vā, <bold>gara</bold>ssa ca <bold>gārā</bold>deso, <bold>garaha</bold>ssa <bold>gara</bold>ssevāyaṃ <bold>gāro</bold>. Vavatthitavibhāsatthoyaṃ <bold>vā</bold>saddo.</paragraph>
<paragraph line="73"><bold>Vada</bold>viyattiyaṃ vācāyaṃ, avajjittha, vajjati, vajjissatīti vā vajjaṃ vadanīyaṃ, rassattaṃ. Vajjaṃ doso.</paragraph>
<paragraph line="74"><bold>Mada</bold>ummāde, amajjittha, majjate, majjissati etenāti majjaṃ madanīyaṃ. <bold>Mada</bold>ggahaṇena karaṇepi <bold>ṇya</bold>ppaccayo. <bold>Gamu sappa</bold>gatimhi, gantabbaṃ gammaṃ.</paragraph>
<paragraph line="75"><bold>Yuja</bold>yoge, ayujjittha, yujjate, yujjissatīti yoggaṃ, niyojjo vā.</paragraph>
<paragraph line="76"><bold>Garaha</bold>nindāyaṃ, agarayhittha, garahīyati, garahīyissatīti atthe <bold>ṇya</bold>ppaccayo, tassiminā dhātvantena saha <bold>yhā</bold>deso, <bold>gara</bold>ssa <bold>gārā</bold>deso ca, gārayho, gārayhā, gārayhaṃ, garahaṇīyaṃ.</paragraph>
<paragraph line="77"><bold>Ādi</bold>saddena aññepi <bold>damajaha</bold>ntā gayhante. <bold>Gada</bold>viyattiyaṃ vācāyaṃ, gajjate, gadanīyaṃ vā gajjaṃ. <bold>Pada</bold>gatimhi, pajjanīyaṃ pajjaṃ gāthā. <bold>Khāda</bold>bhakkhaṇe, khajjateti khajjaṃ khādanīyaṃ. <bold>Damu</bold>damane, adammittha, dammate, damīyissatīti dammo damanīyo. <bold>Bhuja</bold>pālanabyavaharaṇesu, abhujjittha, bhujjati, bhujjissatīti bhoggaṃ, bhojjaṃ vā, <bold>kāra</bold>ggahaṇena <bold>ya</bold>ssa <bold>ja</bold>kāro. Gahetabbaṃ gayhamiccādi.</paragraph>
<paragraph line="78"><bold>Ākārantato pana dā</bold>dāne, adīyittha, dīyati, dīyissatīti atthe <bold>ṇya</bold>ppaccayo, tassiminā dhātvantena <bold>ā</bold>kārena saha <bold>eyyā</bold>deso, deyyaṃ, dātabbaṃ. <bold>Anīye</bold>‘‘saralopo’’tiādinā pubbasarassa lope sampatte tattheva <pageBreak edition="M" number="0.0345" /><bold>tu</bold>ggahaṇena nisedhetvā ‘‘sarā sare lopa’’nti <bold>ā</bold>kāre lutte parasarassa <bold>dīgho,</bold>dānīyaṃ.</paragraph>
<paragraph line="79"><bold>Pā</bold>pāne, apīyittha, pīyati, pīyissatīti peyyaṃ, pātabbaṃ, pānīyaṃ. <bold>Hā</bold>cāge, ahīyittha, hīyati, hīyissatīti heyyaṃ, hātabbaṃ, hānīyaṃ. <bold>Mā</bold>māne, amīyittha, mīyati, mīyissatīti meyyaṃ, mātabbaṃ, minitabbaṃ, metabbaṃ vā. <bold>Ñā</bold>avabodhane, aññāyittha, ñāyati, ñāyissatīti ñeyyaṃ, ñātabbaṃ, ñāteyyaṃ. ‘‘Ñāssa jā jaṃ nā’’ti <bold>jā</bold>dese ‘‘kiyādito nā’’ti vinādhikārayogavibhāgena <bold>nā</bold>paccayo, ikārāgamo ca, jānitabbaṃ, vijānanīyaṃ. <bold>Khyā</bold>pakathane, saṅkhyātabbaṃ, saṅkhyeyyaṃ iccādi.</paragraph>
<paragraph line="80" number="557"><bold>Karamhā ricca</bold>.</paragraph>
<paragraph line="81"><bold>Kara</bold>dhātuto <bold>ricca</bold>ppaccayo hoti bhāvakammesu.</paragraph>
<paragraph line="82" number="558"><bold>Ramhi ranto rādi no</bold>.</paragraph>
<paragraph line="83"><bold>Ra</bold>kārānubandhe paccaye pare sabbo dhātvanto <bold>rādi</bold>paccayarakāramariyādo <bold>no</bold>hoti, lopamāpajjateti attho. <bold>Ranto</bold>ti ettha <bold>ra</bold>kāro sandhijo, kattabbaṃ kiccaṃ. ‘‘Riccā’’ti yogavibhāgena bharāditopi <bold>ricca</bold>ppaccayo, yathā, bharīyatīti bhacco, saralopo. I gatimhi, pati etabbo paṭicco.</paragraph>
<paragraph line="84" number="559"><bold>Pesātisaggapattakālesu kiccā</bold>.</paragraph>
<paragraph line="85"><bold>Pesa atisagga pattakāla</bold>iccetesvatthesu <bold>kicca</bold>ppaccayā honti. <bold>Pesanaṃ nāma</bold>‘‘kattabbamidaṃ bhavatā’’ti āṇāpanaṃ, ajjhesanañca. <bold>Atisaggonāma</bold>‘‘kimidaṃ mayā kattabba’’nti puṭṭhassa vā <pageBreak edition="M" number="0.0346" />‘‘pāṇo na hantabbo’’tiādinā paṭipattidassanamukhena vā kattabbassa anuññā. <bold>Pattakālo nāma</bold>sampattasamayo yo <bold>a</bold>ttano kiccakaraṇasamayamanupaparikkhitvā na karoti, tassa samayārocanaṃ, na tattha ajjhesanamatthīti. Te ca ‘‘bhāvakammesu kiccattakkhatthā’’ti vuttattā bhāvakammesveva bhavanti.</paragraph>
<paragraph line="86"><bold>Pesane</bold>tāva – karīyatu bhavatā kammanti atthe iminā <bold>tabbānīyā,</bold>sesaṃ vuttanayameva, kattabbaṃ kammaṃ bhavatā, karaṇīyaṃ kiccaṃ bhavatā.</paragraph>
<paragraph line="87"><bold>Atisagge</bold>bhujjatu bhavatāti atthe <bold>tabbā</bold>di, ‘‘aññesu cā’’ti vuddhi.</paragraph>
<paragraph line="88">‘‘Tassā’’ti vattate.</paragraph>
<paragraph line="89" number="560"><bold>Bhujādīnamanto no dvi ca</bold>.</paragraph>
<paragraph line="90"><bold>Bhuja</bold>iccevamādīnaṃ <bold>ja</bold>kārādiantānaṃ dhātūnamanto <bold>no</bold>hoti, parassa kiccakitakappaccaya<bold>ta</bold>kārassa ca <bold>dve</bold>bhāvo hoti. Bhottabbaṃ bhojanaṃ bhavatā, bhojanīyaṃ bhojjaṃ bhavatā.</paragraph>
<paragraph line="91"><bold>I</bold>kārāgamayutta<bold>ta</bold>kāre pana – ‘‘namakarānamantānaṃ niyuttatamhī’’ti ettha ‘‘antānaṃ niyuttatamhī’’ti yogavibhāgena dhātvantalopādinisedho, ‘‘rudhādito niggahītapubba’’nti vinādhikārayogavibhāgena, ‘‘niggahītañcā’’ti vā niggahītāgamo, bhuñjitabbaṃ tayā, yuñjitabbaṃ.</paragraph>
<paragraph line="92"><bold>Samayārocane</bold>pana – <bold>i</bold>ajjhayane <bold>adhi</bold>pubbo, adhīyataṃ bhavatāti atthe <bold>tabbānīyā</bold>di, <bold>i</bold>kārāgamavuddhi<bold>ayā</bold>desa<bold>ajjhā</bold>desā ca, <bold>ṇya</bold>ppaccaye tu vuddhi, <bold>ya</bold>kārassa dvittañca, ajjhayitabbaṃ, ajjheyyaṃ bhavatā, ajjhayanīyaṃ bhavatā, avassaṃ <pageBreak edition="M" number="0.0347" />kattabbanti vākye pana ‘‘kiccā’’ti adhikicca ‘‘avassakādhamiṇesu ṇī cā’’ti avassakādhamiṇatthe ca <bold>tabbā</bold>dayo, kattabbaṃ me bhavatā gehaṃ, karaṇīyaṃ, kāriyaṃ. Evaṃ dātabbaṃ me bhavatā sataṃ, dānīyaṃ, deyyaṃ.</paragraph>
<paragraph line="93"><bold>Dhara</bold>dhāraṇe, curādittā <bold>ṇeṇayā,</bold>vuddhi, ikārāgamo ca, dhāretabbaṃ, dhārayitabbaṃ iccādi.</paragraph>
<paragraph line="94">‘‘Nudādīhi yuṇvūnamanānanākānanakā sakāritehi cā’’ti sakāritehipi <bold>yuṇvū</bold>namādesavidhānatoyeva dhātuppaccayantatopi kiccakitakappaccayā bhavantīti daṭṭhabbo. Tena titikkhāpīyatīti titikkhāpetabbo. Evaṃ tikicchāpetabbo tikicchāpanīyo. <bold>A</bold>bhāvīyittha, bhāvīyati, bhāvīyissatīti bhāvetabbo maggo. Bhāvayitabbo, bhāvanīyo, bhāvanīyaṃ, bhāvanīyā, akārīyittha, kārīyati, kārīyissatīti kāretabbaṃ, kārayitabbaṃ, kārāpetabbaṃ, kārāpayitabbaṃ, kārāpanī<bold>ya</bold>miccādi <bold>ca</bold>siddhaṃ bhavati.</paragraph>
<gatha1 line="95">Kattabbaṃ karaṇīyañca, kāriyaṃ kiccamiccapi;</gatha1>
<gathalast line="96">Kāretabbaṃ tathā kārā-petabbaṃ kiccasaṅgaho.</gathalast>
<centered line="97">Kiccappaccayanta<bold>na</bold>yo.</centered>
<subhead line="98">Tekālika</subhead>
<subhead line="99">Kitakappaccayantanaya</subhead>
<paragraph line="100">Idāni kitakappaccayā vuccante.</paragraph>
<paragraph line="101"><bold>Kara</bold>karaṇe, pure viya dhātusaññādi.</paragraph>
<paragraph line="102">Kumbhaiccupapadaṃ, tato dutiyā.</paragraph>
<paragraph line="103">‘‘Kumbhaṃ karoti, akāsi, karissatī’’ti vā viggahe –</paragraph>
<paragraph line="104">‘‘Parā, paccayā’’ti ca vattate.</paragraph>
<paragraph line="105" number="561"><bold>Dhātuyā</bold><pageBreak edition="M" number="0.0348" /><bold>kammādimhi ṇo</bold>.</paragraph>
<paragraph line="106">Kammasmiṃ ādimhi sati dhātuyā paro <bold>ṇa</bold>ppaccayo hoti.</paragraph>
<paragraph line="107">So ca –</paragraph>
<paragraph line="108" number="562"><bold>Aññe kita</bold>.</paragraph>
<paragraph line="109">Tatiye dhātvādhikāre vihitā kiccehi aññe paccayā kiticceva saññā hontīti <bold>kita</bold>saññā katā.</paragraph>
<paragraph line="110" number="563"><bold>Kattari kita</bold>.</paragraph>
<paragraph line="111">Kattari kārake <bold>kita</bold>paccayo hotīti niyamato kattari bhavati, so ca ‘‘ṇādayo tekālikā’’ti vuttattā kālattaye ca hoti. Pure viya kāritabyapadesa<bold>ṇa</bold>lopavuddhiyo, paccayantassāliṅgattā <bold>syā</bold>dimhi asampatte ‘‘taddhitasamāsakitakā nāmaṃvātavetunādīsu cā’’ti kitakantattā nāmaṃva kate <bold>syā</bold>dyuppatti, tato kumbhaṃ karotīti atthe ‘‘amādayo parapadebhī’’ti dutiyātappurisasamāso, ‘‘nāmāna’’ntiādinā samāsasaññā, ‘‘tesaṃ vibhattiyo lopā cā’’ti vibhattilopo, ‘‘pakati cassa sarantassā’’ti pakatibhāvo, puna samāsattā nāmamiva kate <bold>syā</bold>dyuppatti.</paragraph>
<paragraph line="112">So kumbhakāro, te kumbhakārā iccādi. <bold>Itthiyaṃ</bold>kumbhakārī, kumbhakāriyo iccādi, tathā kammaṃ karotīti kammakāro. Evaṃ mālākāro, kaṭṭhakāro, rathakāro, suvaṇṇakāro, suttakāro, vuttikāro, ṭīkākāro.</paragraph>
<paragraph line="113"><bold>Gaha</bold>upādāne, pattaṃ agaṇhi, gaṇhāti, gaṇhissatīti vā pattaggāho. Evaṃ rasmiggāho, rajjuggāho.</paragraph>
<paragraph line="114"><bold>Ve</bold><pageBreak edition="M" number="0.0349" />tantasantāne, tantaṃ avāyi, vāyati, vāyissatīti vā tantavāyo, ‘‘te āvāyā kārite’’ti <bold>āyā</bold>deso, vākye panettha ‘‘te āvāyā’’ti yogavibhāgena <bold>āyā</bold>deso. Evaṃ tunnavāyo.</paragraph>
<paragraph line="115"><bold>Mā</bold>parimāṇe, dhaññaṃ amini, mināti, minissatīti vā atthe <bold>ṇa</bold>ppaccaye kate –</paragraph>
<paragraph line="116">‘‘Ṇamhī’’ti vattate.</paragraph>
<paragraph line="117" number="564"><bold>Ākārantānamāyo</bold>.</paragraph>
<paragraph line="118"><bold>Ā</bold>kārantānaṃ dhātūnaṃ antassa <bold>āyā</bold>deso hoti <bold>ṇa</bold>kārānubandhe paccaye pare, saralopādi. Dhaññamāyo. Evaṃ dānaṃ dadātīti dānadāyo.</paragraph>
<paragraph line="119"><bold>Kamu</bold>kantimhi, dhammaṃ akāmayi, kāmayati, kāmayissatīti vā dhammakāmo puriso, dhammakāmā kaññā, dhammakāmaṃ cittaṃ. Evaṃ atthakāmo, hitakāmo, sukhakāmo, dhammaṃ pāletīti dhammapālo iccādi.</paragraph>
<paragraph line="120"><bold>Damu</bold>damane, ‘‘ariṃ adami, dameti, damissatī’’ti viggahe ‘‘dhātuyā’’ti adhikāro, ‘‘kammādimhī’’ti ca vattate.</paragraph>
<paragraph line="121" number="565"><bold>Saññāyamanu</bold>.</paragraph>
<paragraph line="122">Kammūpapade ādimhi sati saññāyaṃ gamyamānāyaṃ dhātuyā <bold>a</bold>ppaccayo hoti, upapadante <bold>nu</bold>kārāgamo ca. Ettha ca ‘‘nu niggahītaṃ padante’’ti sutte ‘‘padante’’ti vacanato upapadanteyeva <bold>nu</bold>kārāgamo hotīti daṭṭhabbaṃ. ‘‘Tesu vuddhī’’tiādinā <bold>u</bold>kāralopo. Ayaṃ pana <bold>nvā</bold>gamo samāsaṃ <pageBreak edition="M" number="0.0350" />katvā upapadavibhattilope kateyeva hotīti veditabbaṃ.</paragraph>
<paragraph line="123" number="566"><bold>Nu niggahītaṃ padante</bold>.</paragraph>
<paragraph line="124">Upapadabhūtanāmapadante vattamāno <bold>nu</bold>kārāgamo <bold>niggahīta</bold>māpajjate, niggahītassa vaggantattaṃ, sesaṃ samaṃ, vuddhābhāvova viseso, arindamo rājā.</paragraph>
<paragraph line="125">Tathā <bold>tara</bold>taraṇe, vessaṃ taratīti vessantaro, taṇhaṃ karoti hiṃsatīti taṇhaṅkaro bhagavā. Evaṃ medhaṅkaro, saraṇaṅkaro, dīpaṅkaro.</paragraph>
<paragraph line="126">‘‘Ādimhi, a’’iti ca vattate.</paragraph>
<paragraph line="127" number="567"><bold>Pure dadā ca iṃ</bold>.</paragraph>
<paragraph line="128"><bold>Pura</bold>sadde ādimhi sati <bold>‘‘dada</bold>dāne’’iccetāya dhātuyā <bold>a</bold>ppaccayo hoti, <bold>pura</bold>sadde <bold>a</bold>kārassa <bold>i</bold>ñca hoti. Ettha ca ‘‘tadanuparodhenā’’ti paribhāsato <bold>pura</bold>saddantasseva <bold>iṃ</bold>hotīti daṭṭhabbaṃ. <bold>Ṇā</bold>dīnaṃ tekālikattepi upapadatthavisesena atīteyevāyamappaccayo hotīti daṭṭhabbaṃ. Pure dānaṃ adadīti purindado sakko. Idhāpi vibhattilope kateyeva <bold>iṃ</bold>ādeso.</paragraph>
<paragraph line="129">‘‘Kammādimhi, a’’iti ca vattate.</paragraph>
<paragraph line="130" number="568"><bold>Sabbato ṇvu tvāvī vā</bold>.</paragraph>
<paragraph line="131">Sabbato dhātuto kammādimhi vā akammādimhi vā sati <bold>a ṇvu tu āvī</bold>iccete cattāro paccayā honti. <bold>Vā</bold>ggahaṇaṃ ‘‘akammādimhi vā’’ti vikappanatthaṃ.</paragraph>
<paragraph line="132"><bold>A</bold>ppaccaye <pageBreak edition="M" number="0.0351" />tāva – <bold>dhara</bold>dhāraṇe, dhammaṃ adhari, dharati, dharissatīti vā dhammadharo. Evaṃ vinayadharo. Tathā taṃ karotīti takkaro, dvittaṃ. Evaṃ hitakaro, divasakaro, dinakaro, divākaro, nisākaro, dhanuṃ gaṇhātīti dhanuggaho. Evaṃ kaṭaggaho, sabbakāmaṃ dadātīti sabbakāmadado, sabbadado.</paragraph>
<paragraph line="133"><bold>Āto</bold>pana – annaṃ adāsi, dadāti, dadissatīti annado. Evaṃ dhanado, saccaṃ sandahatīti saccasandho. <bold>Pā</bold>pāne, majjaṃ pivatīti majjapo. <bold>Tā</bold>pālane, gavaṃ saddaṃ tāyatīti gottaṃ. Evaṃ kattari.</paragraph>
<paragraph line="134"><bold>A</bold>kammādimhi pana ‘‘yasmā dapetī’’ti sutte <bold>bhaya</bold>ggahaṇena sesasādhanepi <bold>a</bold>ppaccayo.</paragraph>
<paragraph line="135"><bold>Nī</bold>pāpuṇane <bold>vi</bold>pubbo, vinesi, vineti, vinessati etena, etthāti vā vinayo, ‘‘aññesu cā’’ti vuddhi, <bold>ayā</bold>deso ca, nayanaṃ nayo. <bold>Si</bold>sevāyaṃ <bold>ni</bold>pubbo, nissīyittha, nissīyati, nissīyissatīti vā nissayo. <bold>Si</bold>saye, anusayi, anuseti, anusessatīti vā anusayo.</paragraph>
<paragraph line="136"><bold>I</bold>gatimhi <bold>pati</bold>pubbo, paṭicca ekasmā phalametīti paccayo, samudayo. <bold>Ci</bold>caye, vinicchīyate anena, vinicchayanaṃ vā vinicchayo, uccayanaṃ uccayo, sañcayo, dhammaṃ vicinātīti dhammavicayo. <bold>Khī</bold>khaye, khayanaṃ khayo. <bold>Ji</bold>jaye, vijayanaṃ vijayo, jayo. <bold>Kī</bold>dabbavinimaye, vikkayanaṃ vikkayo, kayo. <bold>Lī</bold>silesane, allīyati etthāti ālayo, layo. Evaṃ <bold>ivaṇṇa</bold>ntato.</paragraph>
<paragraph line="137">Āsuṇantīti <pageBreak edition="M" number="0.0352" />assavā, avādeso, paṭissavanaṃ paṭissavo. <bold>Su</bold>gatimhi, ābhavaggā savantīti āsavā. <bold>Ru</bold>sadde, ravatīti ravo. Bhavatīti bhavo. Pabhavati etasmāti pabhavo. <bold>Lū</bold>chedane, lavanaṃ lavo. Evaṃ <bold>uvaṇṇa</bold>ntato.</paragraph>
<paragraph line="138">Niggaṇhāti, niggahaṇaṃ vā niggaho, paggaho, saṅgaṇhāti tena, saṅgahaṇaṃ vā saṅgaho. <bold>Vara</bold>varaṇe, saṃvaraṇaṃ saṃvaro. <bold>Dara</bold>ādare, ādaraṇaṃ ādaro. Āgacchati, āgamananti vā āgamo, āgamīyanti ettha, etena vā atthāti āgamo pariyatti. Sappatīti sappo. Dibbatīti devo. <bold>Kamu</bold>padavikkhepe, pakkamanaṃ, pakkamatīti vā pakkamo. Evaṃ vikkamo.</paragraph>
<paragraph line="139"><bold>Cara</bold>caraṇe, vane caratīti vanacaro, kāmo avacarati etthāti kāmāvacaro loko, kāmāvacarā saññā, kāmāvacaraṃ cittaṃ. Gāvo caranti etthāti gocaro, chaṭṭhītappuriso.</paragraph>
<paragraph line="140">Pādena pivatīti pādapo. Evaṃ kacchapo, tatiyātappuriso.</paragraph>
<paragraph line="141"><bold>Ruha</bold>janane, sirasmiṃ ruhatīti siroruho, guhāyaṃ sayatīti guhāsayaṃ cittaṃ. Evaṃ kucchisayā vātā. <bold>Ṭhā</bold>gatinivattimhi, pabbate aṭṭhāsi, tiṭṭhati, ṭhassatīti vā pabbataṭṭho puriso, pabbataṭṭhā nadī, pa<bold>bba</bold>taṭṭhaṃ osadhaṃ. Evaṃ thalaṭṭhaṃ, jalaṭṭhaṃ, sattamītappuriso.</paragraph>
<paragraph line="142" number="569"><bold>Gahassupadhasse vā</bold>.</paragraph>
<paragraph line="143"><bold>Gaha</bold>iccetassa dhātussa <bold>upadhassa e</bold>ttaṃ hoti vā, <bold>upadhā</bold>ti antakkharato pubbakkharassa parasamaññā, gayhatīti gehaṃ, gahaṃ vā.</paragraph>
<paragraph line="144">Ṇvuppaccaye <pageBreak edition="M" number="0.0353" />rathaṃ karotīti atthe ṇvuppaccayo, so ca ‘‘aññe kita’’ti <bold>kita</bold>saññattā ‘‘kattari kita’’ti kattariyeva bhavati, tato kāritabyapadesa <bold>ṇa</bold>lopavuddhiyo.</paragraph>
<paragraph line="145" number="570"><bold>Anakā yuṇvūnaṃ</bold>.</paragraph>
<paragraph line="146"><bold>Yuṇvu</bold>iccetesaṃ paccayānaṃ <bold>ana aka</bold>iccete ādesā hontīti <bold>akā</bold>deso. Sesaṃ kumbhakārasaddasamaṃ, rathakārako. Tathā annaṃ dadātīti annadāyako, ‘‘ākārantānamāyo’’ti <bold>āyā</bold>deso, ‘‘itthiyamato āpaccayo’’ti <bold>ā</bold>paccayo, ‘‘tesu vuddhī’’tiādinā <bold>a</bold>kārassa <bold>i</bold>kāro, annadāyikā kaññā, annadāyakaṃ kulaṃ. Lokaṃ netīti lokanāyako, vineti satteti vināyako, ‘‘te āvāyā kārite’’ti <bold>āyā</bold>deso.</paragraph>
<paragraph line="147"><bold>Akammūpapade</bold>karotīti kārako, kārikā, kārakaṃ. Dadātīti dāyako, dāyikā, dāyakaṃ. Netīti nāyako, nāyikā, nāyakaṃ. Bhagavato ovādānusāsaniṃ asuṇi, suṇāti, suṇissatīti vā sāvako, sāvikā, <bold>āvā</bold>deso. Lunātīti lāvako. <bold>Pu</bold>pavane, punātīti pāvako, bhavatīti bhāvako, upāsatīti upāsako, upāsikā. Gaṇhātīti gāhako.</paragraph>
<paragraph line="148">Pacatīti pācako. Ayaji, yajati, yajissatīti vā yājako. Ettha hi ‘‘kagā cajāna’’nti <bold>cajānaṃ kagatte</bold>sampatte –</paragraph>
<paragraph line="149" number="571"><bold>Na</bold><pageBreak edition="M" number="0.0354" /><bold>kagattaṃ cajā ṇvumhi</bold>.</paragraph>
<paragraph line="150">Dhātvantabhūtā <bold>ca</bold>kāra<bold>ja</bold>kārā <bold>ka</bold>kāra <bold>ga</bold>kārattaṃ nāpajjante <bold>ṇvu</bold>ppaccaye pareti paṭisiddhattā na bhavati.</paragraph>
<paragraph line="151"><bold>Jana</bold>janane, janetīti janako, janikā, ‘‘ghaṭādīnaṃ vā’’ti ettha <bold>vā</bold>ggahaṇena vuddhi na hoti. Evaṃ khanatīti khanako, sametīti samako, gametīti gamako, dametīti damako, ahani, hanti, hanissatīti vā vadhako, ‘‘vadho vā sabbatthā’’ti <bold>hana</bold>ssa <bold>vadhā</bold>deso, hantīti yātako, ‘‘hanassa ghāto’’ti <bold>ṇvu</bold>mhi <bold>ghātā</bold>deso, gāvo hanatīti goghātako, rundhatīti rundhako, niggahītāgamo, saṃyogantattā na vuddhi hoti. Evaṃ bhuñjatīti bhuñjako, kiṇātīti kāyako, pāletīti pālako, pūjetīti pūjako.</paragraph>
<paragraph line="152" number="572"><bold>Nudādīhi yuṇvūnamanānanākānanakā sakāritehi ca</bold>.</paragraph>
<paragraph line="153"><bold>Nudā</bold>dīhi dhātūhi, sakāritehi ca dhātūhi paresaṃ <bold>yuṇvu</bold>ppaccayānaṃ yathākkamaṃ <bold>ana ānana aka ānanaka</bold>iccete ādesā honti.</paragraph>
<paragraph line="154">Ettha hi –</paragraph>
<gatha1 line="155">Sakāritehi yuṇvūnaṃ, kāriyassa vidhānato;</gatha1>
<gathalast line="156">Kiccakitthambhavo dhātu-ppaccayehipi vediyo.</gathalast>
<paragraph line="157"><bold>Nuda</bold>khepe <bold>pa</bold>pubbo, panudi, panudati, panudissatīti vā atthe <bold>ṇvu</bold>ppaccayo, tassiminā <bold>akā</bold>deso, ‘‘kvaci dhātū’’tiādinā nudissa dīgho, panūdako.</paragraph>
<paragraph line="158"><bold>Sūda</bold><pageBreak edition="M" number="0.0355" />paggharaṇe, sūdatīti sūdako. <bold>Ñā</bold>avabodhane, aññāsi, jānāti, jānissatīti vā atthe <bold>ṇvu</bold>ppaccayo, tassānena <bold>ānanakā</bold>deso, ‘‘ñāssa jājaṃnā’’ti <bold>jā</bold>deso, saralopādi, jānanako.</paragraph>
<paragraph line="159"><bold>Sakāritehi</bold>pana <bold>āṇa</bold>pesane, āṇāpesi, āṇāpeti, āṇāpessatīti vā atthe ‘‘sabbato ṇvutvāvī vā’’ti <bold>ṇvu</bold>ppaccayo, tassiminā <bold>akā</bold>deso, saralopādi, āṇāpako, saññāpetīti saññāpako, sañjānanako, ettha <bold>ānanakā</bold>deso, ‘‘kvaci dhātū’’tiādinā kāritalopo. Tathā dāpetīti dāpako, ‘‘anakā yuṇvūna’’nti <bold>akā</bold>deso, patiṭṭhāpetīti patiṭṭhāpako, nibbānaṃ sampāpetīti nibbānasampāpako, kārāpetīti kārāpako, kārāpikā iccādi.</paragraph>
<paragraph line="160"><bold>Tu</bold>ppaccaye akāsi, karoti, karissatīti vā atthe ‘‘sabbato ṇvutvāvī vā’’ti <bold>tu</bold>ppaccayo, so ca <bold>kita</bold>saññattā ṇvuppaccayo viya sabbattha kattariyeva bhavati.</paragraph>
<paragraph line="161">‘‘Antassā’’ti vattate.</paragraph>
<paragraph line="162" number="573"><bold>Karassa ca tattaṃ tusmiṃ</bold>.</paragraph>
<paragraph line="163"><bold>Kara</bold>iccetassa dhātussa antassa <bold>ra</bold>kārassa <bold>ta</bold>kārattaṃ hoti <bold>tu</bold>ppaccaye pare. <bold>Ca</bold>saddena bharādīnañca, tato nāmamiva kate <bold>syā</bold>dyuppatti, ‘‘satthupitādīnamā sismiṃ silopo cā’’ti <bold>ā</bold>ttaṃ, <bold>si</bold>lopo, tassa kattā takkattā, chaṭṭhīsamāso. Tathā bharatīti bhattā.</paragraph>
<paragraph line="164"><bold>Hara</bold>haraṇe, haratīti hattā, bhindatīti bhettā, bheditā vā, chindatīti chettā, dadātīti dātā, bhojanassa dābhā bhojanadātā, sandahatīti sandhātā, avaci, vacati <pageBreak edition="M" number="0.0356" />, vakkhatīti vā vattā, ‘‘bhujādīnamanto no dvi cā’’ti dhātvantalopo, dvittañca, bhuñjatīti bhottā, abujjhi, bujjhati, bujjhissatīti vā bujjhitā, <bold>ya</bold>kā<bold>ri</bold>kārāgamā, jānātīti ñātā, jinātīti jetā, suṇātīti sotā, gaṇhātīti gahetā, bhavatīti bhavitā, saratīti saritā, gacchatīti gantā. ‘‘Gama khana hanādīnaṃ tuṃ tabbādīsu na’’iti dhātvantassa nattaṃ. Evaṃ khanatīti khantā, hanatīti hantā, maññatīti mantā, pāletīti pāletā, pālayitā.</paragraph>
<paragraph line="165"><bold>Kārite</bold>bhāvetīti bhāvetā, bhāvayitā. Evaṃ sāretā, sārayitā, dāpetā, dāpayitā, hāpetā, hāpayitā, nirodhetā, nirodhayitā, bodhetā, bodhayitā, ñāpetā, ñāpayitā, sāvetā, sāvayitā, gāhebhā, gāhayitā, kāretā, kārayitā, kārāpetā, kārāpayitā iccādi.</paragraph>
<paragraph line="166"><bold>Āvī</bold>paccaye <bold>disa</bold>pekkhane, bhayaṃ apassi, passati, passissatīti vā atthe <bold>āvī</bold>paccayo, ‘‘kvaci dhātū’’tiādinā <bold>disa</bold>ssa <bold>dassā</bold>deso, bhayadassāvī, bhayadassāvino iccādi daṇḍīva neyyaṃ. <bold>Itthiyaṃ</bold>bhayadassāvinī. <bold>Napuṃsake</bold>bhayadassāvi cittaṃ.</paragraph>
<paragraph line="167"><bold>Sāsa</bold>anusiṭṭhimhi, sadevakaṃ lokaṃ diṭṭhadhammikādivasena sāsatīti atthe –</paragraph>
<paragraph line="168" number="574"><bold>Sāsādīhi ratthu</bold>.</paragraph>
<paragraph line="169"><bold>Sāsa</bold>iccevamādīhi dhātūhi <bold>ratthu</bold>ppaccayo hoti.</paragraph>
<paragraph line="170">‘‘Ramhi ranto rādi no’’ti <bold>rā</bold>dilopo, saralopādi, nāmabyapadeso, <bold>syā</bold>dyuppatti, <bold>ā</bold>ttaṃ, <bold>si</bold>lopo. Satthā, satthāro.</paragraph>
<paragraph line="171"><bold>Pā</bold>rakkhaṇe, puttaṃ pātīti atthe –</paragraph>
<paragraph line="172" number="575"><bold>Pādito</bold><pageBreak edition="M" number="0.0357" /><bold>ritu</bold>.</paragraph>
<paragraph line="173"><bold>Pā</bold>iccevamādito dhātuggaṇato <bold>ritu</bold>ppaccayo hoti, <bold>rā</bold>dilopo saralopādi. Pitā. <bold>Dhara</bold>dhāraṇe, mātāpitūhi dharīyatīti dhītā, ‘‘kvaci dhātū’’tiādinā <bold>i</bold>kārassa dīgho.</paragraph>
<paragraph line="174"><bold>Māna</bold>pūjāyaṃ, dhammena puttaṃ mānetīti atthe –</paragraph>
<paragraph line="175" number="576"><bold>Mānādīhi rātu</bold>.</paragraph>
<paragraph line="176"><bold>Māna bhāsa</bold>iccevamādīhi dhātūhi <bold>rātu</bold>ppaccayo hoti, <bold>rā</bold>dilopo, mātā. <bold>Bhāsa</bold>viyattiyaṃ vācāyaṃ, pubbe bhāsatīti bhātā iccādi.</paragraph>
<paragraph line="177"><bold>Visa</bold>pavesane <bold>pa</bold>pubbo, pāvisi, pavisati, pavisissatīti vā atthe –</paragraph>
<paragraph line="178" number="577"><bold>Visa ruja padādito ṇa</bold>.</paragraph>
<paragraph line="179"><bold>Visa ruja pada</bold>iccevamādīhi dhātūhi paro <bold>ṇa</bold>ppaccayo hotīti <bold>ṇa</bold>ppaccayo. So ca <bold>kita</bold>saññattā kattari bhavati, kāritabyapadesa<bold>ṇa</bold>lopa vuddhiyo, paveso.</paragraph>
<paragraph line="180">Tathā <bold>ruja</bold>roge, aruji, rujati, rujissatīti vā rogo, ‘‘kagācajāna’’nti <bold>ja</bold>kārassa <bold>ga</bold>kāro, uppajjatīti uppādo. <bold>Phusa</bold>phusane, aphusi, phusati, phusissati, phusanti vā tena sampayuttāti phasso, ‘‘kvaci dhātū’’tiādinā <bold>phusa</bold>ssa <bold>phasso,</bold>saṃyogantattā na vuddhi. Bhavatīti bhāvo. <bold>Uca</bold>samavāye, ucatīti oko, <bold>ca</bold>kārassa <bold>ka</bold>kāro. <bold>Aya</bold>gatimhi, ayi, ayati, ayissati, ayati vā itoti āyo. <bold>Budha</bold>avagamane, sammā bujjhatīti sambodho, āharatīti <pageBreak edition="M" number="0.0358" />āhāro, upahanatīti upaghāto, ‘‘hanassa ghāto’’ti <bold>ghātā</bold>deso.</paragraph>
<paragraph line="181"><bold>Ranja</bold>rāge, ranjatīti atthe <bold>ṇa</bold>ppaccayo.</paragraph>
<paragraph line="182" number="578"><bold>Niggahīta saṃyogādi no</bold>.</paragraph>
<paragraph line="183">Saṃyogasmiṃ ādibhūto <bold>na</bold>kāro niggahītamāpajjate. Niggahītassa vaggantattaṃ, <bold>ja</bold>kārassa gattaṃ, raṅgo.</paragraph>
<paragraph line="184" number="579"><bold>Ṇamhi ranjassa jo bhāvakaraṇesu</bold>.</paragraph>
<paragraph line="185"><bold>Ranja</bold>iccetassa dhātussa antabhūtassa njassa <bold>ja</bold>kārādeso hoti bhāvakaraṇaiccetesvatthesu vihite <bold>ṇa</bold>kāravatippaccaye pare.</paragraph>
<paragraph line="186">Ettha hi –</paragraph>
<gatha1 line="187">Ṇamhi ranjassa karaṇe, jādesassa vidhānato;</gatha1>
<gathalast line="188">Akattaripi viññeyyo, kārake ṇassa sambhavoti.</gathalast>
<paragraph line="189">Ranjanti anenāti rāgo, rañjīyati anenāti vā rāgo, sayaṃ rañjatītipi rāgo. ‘‘Ṇamhi ranjassa jo’’ti yogavibhāgena <bold>ja</bold>kāro. Pajjate anenāti pādo, patujjate anenāti patodo, jarīyati anenāti jāro. Evaṃ dāro. Tathā <bold>kammādīsu,</bold>bhujjatīti bhogo. Evaṃ bhāgo, bhāro, labbhatīti lābho, voharīyatīti vohāro, dīyatīti dāyo, vihaññati etasmāti vighāto, viharanti etthāti vihāro, āramanti etasminti ārāmo. Evaṃ papāto iccādi.</paragraph>
<paragraph line="190">‘‘Ṇa’’iti vattate.</paragraph>
<paragraph line="191" number="580"><bold>Bhāve ca</bold>.</paragraph>
<paragraph line="192">Bhāvatthe bhāvābhidheyye dhātūhi <bold>ṇa</bold>ppaccayo hoti. Bhūyate, bhavanaṃ vā bhāvo, paccate, pacanaṃ vā pāko, ‘‘kagā cajāna’’nti <bold>kā</bold>deso.</paragraph>
<paragraph line="193"><bold>Sica</bold>paggharaṇe, secanaṃ seko. <bold>Suca</bold>soke, socanaṃ soko. <bold>Caja</bold>hānimhi, acajjittha, cajjate, cajjissate, cajanaṃ vā cāgo. <bold>Yaja</bold>devapūjāsaṅgatikaraṇadānesu, ijjittha, ijjate, ijjissate, yajanaṃ vā yāgo, yuñjanaṃ yogo. <bold>Bhaja</bold>sevāyaṃ, abhajjittha, bhajjate, bhajjissate, bhajanaṃ vā bhāgo, arajjittha, rajjate, rajjissate, rajanaṃ vā rāgo, <bold>ja</bold>ssa <bold>ga</bold>kāro.</paragraph>
<paragraph line="194"><bold>Daha</bold>bhasmīkaraṇe, pariḍayhittha, pariḍayhati, pariḍayhissati, pariḍayhanaṃ vāti atthe <bold>ṇa</bold>ppaccayo.</paragraph>
<paragraph line="195">‘‘Ṇamhi, vā’’ti ca vattate.</paragraph>
<paragraph line="196" number="581"><bold>Dahassa do laṃ</bold>.</paragraph>
<paragraph line="197"><bold>Daha</bold>iccetassa dhātussa <bold>da</bold>kāro <bold>la</bold>ttamāpajjate <bold>ṇa</bold>ppaccaye pare vā. Pariḷāho, paridāho. <bold>Bhanja</bold>avamaddane, bhañjanaṃ bhaṅgo. <bold>Sanja</bold>saṅge, sañjanaṃ saṅgo, nassa niggahītaṃ.</paragraph>
<paragraph line="198">Paccayehi saṅgamma karīyati, saṅkharīyati tena vāti atthe <bold>visarujapadā</bold>dinā, saṅkharaṇanti atthe ‘‘bhāve cā’’ti vā <bold>ṇa</bold>ppaccayo.</paragraph>
<paragraph line="199">‘‘Ṇamhī’’ti vattate.</paragraph>
<paragraph line="200" number="582"><bold>Purasamupaparīhi</bold><pageBreak edition="M" number="0.0360" /><bold>karotissa khakharā vā tappaccayesu ca</bold>.</paragraph>
<paragraph line="201"><bold>Pura saṃ upa pari</bold>iccetehi parassa <bold>karoti</bold>ssa dhātussa <bold>kha khara</bold>iccete ādesā honti vā <bold>ta</bold>ppaccaye, <bold>ṇa</bold>ppaccaye ca pare. ‘‘Tappaccayesū’’ti bahuvacananiddesena <bold>tuṃ tvā</bold>dīsupi. Dhātvādesassāpi ṭhānopacārena dhātuvohārato ‘‘asaṃyogantassa vuddhi kārite’’ti vuddhi, saṅkhāro. Evaṃ parikkhāro, purekkhāro.</paragraph>
<paragraph line="202"><bold>Vā</bold>ti kiṃ? Upakāro.</paragraph>
<paragraph line="203"><bold>Lubha</bold>giddhimhi, lubbhanti tena, sayaṃ vā lubbhati, lubbhanamattameva vā tanti lobho. <bold>Dusa</bold>appītimhi, dussanti tena, sayaṃ vā dussati, dussanamattameva vā tanti doso. <bold>Muha</bold>vecitte, muyhanti tena, sayaṃ vā muyhati, muyhanamattameva vā tanti moho iccādi kattukaraṇabhāvesu yathārahaṃ yojetabbaṃ.</paragraph>
<paragraph line="204"><bold>Gaha</bold>upādāne, gayhatīti atthe <bold>visarujapadā</bold>dinā kammani <bold>ṇa</bold>ppaccayo.</paragraph>
<paragraph line="205" number="583"><bold>Gahassa ghara ṇe vā</bold>.</paragraph>
<paragraph line="206"><bold>Gaha</bold>iccetassa dhātussa <bold>gharā</bold>deso hoti vā <bold>ṇa</bold>ppaccaye pare, saralopādi, gharaṃ, gharāni.</paragraph>
<paragraph line="207"><bold>Vā</bold>ti kiṃ? Gaṇhāti, gahaṇaṃ vā gāho.</paragraph>
<paragraph line="208">Sambhavatīti atthe –</paragraph>
<paragraph line="209" number="584"><bold>Kvi</bold><pageBreak edition="M" number="0.0361" /><bold>ca</bold>.</paragraph>
<paragraph line="210">Sabbadhātūhi kvipaccayo hoti, so ca <bold>kita</bold>saññattā kattari bhavati.</paragraph>
<paragraph line="211" number="585"><bold>Kvilopo ca</bold>.</paragraph>
<paragraph line="212"><bold>Kvino</bold>sabbassa lopo hoti. Kitantattā nāmamiva katvā <bold>syā</bold>dyuppatti, <bold>si</bold>lopo, sambhū. Evaṃ vibhavatīti vibhū, abhibhū, sayambhū.</paragraph>
<paragraph line="213">Tathā <bold>dhū</bold>kampane, sandhunātīti sandhū. <bold>Bhā</bold>dittimhi, vibhātīti vibhā, pabhātīti pabhā, saha, saṅgamma vā bhanti, bhāsanti vā etthāti sabhā, <bold>saha</bold>ssa <bold>sā</bold>deso, niggahītalopo ca.</paragraph>
<paragraph line="214">Bhujena gacchatīti atthe <bold>kvi</bold>ppaccayo.</paragraph>
<paragraph line="215" number="586"><bold>Dhātvantassa lopo kvimhi</bold>.</paragraph>
<paragraph line="216">Dhātvantassa byañjanassa lopo hoti <bold>kvi</bold>ppaccaye pare. Kvilopo, bhujago. Evaṃ urasā gacchatīti urago, turaṃ sīghaṃ turitaturito gacchatīti turago, khe gacchatīti khago, vihāyase gacchatīti vihago, vihādeso, na gacchatīti ago, nago.</paragraph>
<paragraph line="217"><bold>Khanu</bold>avadhāraṇe <bold>saṃ</bold>pubbo, saṅkhani, saṅkhanati, saṅkhanissatīti vā saṅkho. <bold>Ramu</bold>kīḷāyaṃ, kuñje ramatīti kuñjaro. <bold>Jana</bold>janane, kammato jātoti atthe <bold>kvi</bold>ppaccayo, dhātvantassa lopādi purimasamaṃ, pañcamītappurisova viseso. Kammajo vipāko, kammajā paṭisandhi, kammajaṃ rūpaṃ <pageBreak edition="M" number="0.0362" />. Evaṃ cittajaṃ, utujaṃ, āhārajaṃ, attajo putto. Vārimhi jāto vārijo. Evaṃ thalajo, paṅkajaṃ, jalajaṃ, aṇḍajaṃ, sirajaṃ, sattamīsamāso. Dvikkhattuṃ jāto dvijo, pacchā jāto anujo iccādi.</paragraph>
<paragraph line="218"><bold>Vida</bold>ñāṇe, lokaṃ avedīti atthe <bold>kvi</bold>ppaccayo.</paragraph>
<paragraph line="219">‘‘Kvimhī’’ti vattate.</paragraph>
<paragraph line="220" number="587"><bold>Vidante ū</bold>.</paragraph>
<paragraph line="221"><bold>Vida</bold>dhātuno ante <bold>ū</bold>kārāgamo hoti <bold>kvi</bold>mhi, kvilopo. Lokavidū.</paragraph>
<paragraph line="222"><bold>Disa</bold>pekkhaṇe, imamiva naṃ apassi, passati, passissatīti, ayamiva dissatīti vā atthe <bold>kvi</bold>ppaccayo.</paragraph>
<paragraph line="223">‘‘Dhātvantassa lopo kvimhī’’ti dhātvantalope sampatte –</paragraph>
<paragraph line="224" number="588"><bold>Iyatamakiesānamantassaro dīghaṃ kvaci disassa guṇaṃ do raṃ sakkhī ca</bold>.</paragraph>
<paragraph line="225"><bold>Ima ya ta amha kiṃ eta samāna</bold>iccetesaṃ sabbanāmānaṃ upamānupapadabhāvena <bold>disa</bold>ssa dhātussa guṇabhūtānaṃ anto saro <bold>dīgha</bold>māpajjate, <bold>disa</bold>iccetassa dhātussa antassa <bold>sa kkha ī</bold>iccete ādesā ca honti. <bold>Disa</bold>ssa <bold>da</bold>kāro <bold>ra</bold>kāramāpajjateti kvimhi dhātvantassa <bold>sa</bold>saddādesaṃ katvā kvilopādimhi ca kate <bold>i</bold>iti nipātanena <bold>ima</bold>sadda<bold>ssi</bold>kāre, tassiminā dīghe ca kate <bold>syā</bold>dyuppatti.</paragraph>
<paragraph line="226">Īdiso <pageBreak edition="M" number="0.0363" />puriso, īdisā kaññā, īdisī vā, īdisaṃ cittaṃ. Tathā yamiva naṃ passati, yo viya dissatīti vā yādiso, yādisā, yādisī, yādisaṃ. Tamiva naṃ passati, so viya dissatīti vā tādiso, tādisā, tādisī, tādisaṃ. Mamiva naṃ passati, ahaṃ viya so dissatīti vā mādiso, mādisā, mādisī, mādisaṃ, <bold>ma</bold>iti nipātanena <bold>amha</bold>saddassa <bold>ma</bold>saddādeso. Kimiva naṃ passati, ko viya dissatīti vā kīdiso, kīdisā, kīdisī, kīdisaṃ. Etamiva naṃ passati, eso viya dissatīti vā ediso, etādiso vā, edisā, edisī, edisaṃ, <bold>e</bold>iti nipātanena <bold>eta</bold>saddassa <bold>e</bold>kāro. Samānaṃ katvā naṃ passati, samāno viya dissatīti sādiso, sadiso, <bold>sa</bold>iti nipātanena <bold>samāna</bold>ssa <bold>sā</bold>deso, tadantassa vā dīgho, sādisā, sādisī, sadisā, sadisī, sādisaṃ, sadisaṃ.</paragraph>
<paragraph line="227"><bold>Da</bold>kārassa <bold>ra</bold>kārādese pana īriso, yāriso, tāriso, māriso, kīriso, eriso, sāriso, sariso. <bold>Kkhā</bold>dese īdikkho, yādikkho, tādikkho, mādikkho, kīdikkho, edikkho, sādikkho, sadikkho. <bold>Ra</bold>kārādese sārikkho, sarikkho, īkārādese īdī, yādī, tādī, mādī, kīdī, edī, sādī.</paragraph>
<paragraph line="228"><bold>Ca</bold>saddena <bold>tumhā</bold>diupapadepi tumhe viya dissatīti tumhādiso, tumhādisī, khandhā viya dissantīti khandhādisā iccādi.</paragraph>
<paragraph line="229"><bold>Dhara</bold>dhāraṇe, apāyesvapatamāne adhigatamaggādike satte dhāreti, dharanti tenāti vā, salakkhaṇaṃ dhāreti vā, paccayehi dharīyati vāti atthe –</paragraph>
<paragraph line="230" number="589"><bold>Dharādīhi</bold><pageBreak edition="M" number="0.0364" /><bold>rammo</bold>.</paragraph>
<paragraph line="231"><bold>Dhara</bold>iccevamādīhi dhātūhi <bold>ramma</bold>ppaccayo hoti.</paragraph>
<paragraph line="232">So ca –</paragraph>
<gatha1 line="233">Kammaggahaṇabho bhāva- kammesūtettha vediyo;</gatha1>
<gathalast line="234">Akattaripi hotīti, kārake rammappaccayo.</gathalast>
<paragraph line="235"><bold>Rā</bold>dilopo, dhammo, evaṃ karīyatīti kammaṃ. <bold>Vara</bold>varaṇe, vammaṃ.</paragraph>
<paragraph line="236"><bold>Saṃsa</bold>pasaṃsane <bold>pa</bold>pubbo, piyaiccupapadaṃ, piyaṃ pasaṃsituṃ sīlaṃ yassāti vā piyaṃ pasaṃsanasīlo, piyaṃ pasaṃsanadhammo, piyaṃ pasaṃsane sādhukārīti vā atthe –</paragraph>
<paragraph line="237" number="590"><bold>Tassīlādīsu ṇītvāvī ca</bold>.</paragraph>
<paragraph line="238"><bold>Sīlaṃ</bold>pakati, tassīla taddhamma tassādhukārīsvatthesu gamyamānesu sabbadhātūhi <bold>ṇī tu āvī</bold>iccete paccayā hontīti kattari <bold>ṇī</bold>paccayo, saṃyogantattāna vuddhi. Sesaṃ neyyaṃ.</paragraph>
<paragraph line="239">Piyapasaṃsī rājā. Atha vā piyaṃ pasaṃsi, pasaṃsati, pasaṃsissati vā sīlena vā dhammena vā sādhu vāti piyapasaṃsī, piyapasaṃsinī, piyapasaṃsi kulaṃ. Brahmaṃ carituṃ sīlaṃ yassāti vā brahmaṃ carati sīlena, dhammena, sādhu vāti brahmacārī, brahmacārinī, brahmacāri. Evaṃ saccavādī, dhammavādī, sīghayāyī, pāpakārī, mālākārī iccādi.</paragraph>
<paragraph line="240"><bold>Ca</bold>saddena attamānepi <bold>ṇī,</bold>paṇḍitaṃ attānaṃ maññatīti paṇḍitamānī bālo, bahussutamānī iccādi.</paragraph>
<paragraph line="241"><bold>Vatu</bold><pageBreak edition="M" number="0.0365" />vattane <bold>pa</bold>pubbo, pasayha pavattituṃ sīlaṃ yassāti atthe iminā <bold>tu</bold>ppaccayo, pasayhapavattā. Atha vā <bold>vaca</bold>viyattiyaṃ vācāyaṃ, pasayha pavattituṃ sīlamassāti pasayhapavattā, pasayhapavattāro, bhujādittā dhātvantalopadvittāni, sesaṃ kattusamaṃ.</paragraph>
<paragraph line="242">Bhayaṃ passituṃ sīlaṃ yassāti vā bhayaṃ dassanasīlo, bhayaṃ dassanadhammo, bhayaṃ dassane sādhukārīti vā bhayadassāvī, bhayadassāvinī, bhayadassāvi cittaṃ. Evaṃ ādīnavadassāvī.</paragraph>
<paragraph line="243">‘‘Tassīlādīsū’’ti adhikāro.</paragraph>
<paragraph line="244" number="591"><bold>Sadda ku dha ca la ma ṇḍa ttha rucādīhi yu</bold>.</paragraph>
<paragraph line="245"><bold>Sadda ku dha ca la maṇḍatthe</bold>hi dhātūhi, <bold>rucā</bold>dīhi ca <bold>yu</bold>ppaccayo hoti tassīlādīsvatthesu.</paragraph>
<paragraph line="246"><bold>Ghusa</bold>sadde, ghosituṃ sīlaṃ assāti vā ghosanasīloti vā aghosayi, ghosayati, ghosayissati sīlena, dhammena, sādhu vāti atthe iminā <bold>yu</bold>ppaccayo, tassa ‘‘anakā yuṇvūna’’nti <bold>anā</bold>deso, ‘‘aññesu cā’’ti vuddhi, so ghosano, sā ghosanā. <bold>Bhāsa</bold>viyattiyaṃ vācāyaṃ, bhāsituṃ sīlamassāti vā bhāsanasīlo, bhāsanadhammo, bhāsane sādhukārīti vā bhāsano.</paragraph>
<paragraph line="247"><bold>Kudha</bold>kope, kujjhituṃ sīlamassāti vā kujjhanasīloti vā kodhano, kodhanā, kodhanaṃ.</paragraph>
<paragraph line="248"><bold>Rusa</bold>rose, rosituṃ sīlamassāti vā rosanasīloti vā rosano.</paragraph>
<paragraph line="249"><bold>Cala</bold>kampane, calituṃ sīlaṃ yassāti vā calati sīlenāti vā calano. <bold>Kapi</bold>calane, kampituṃ sīlaṃ yassāti vā <pageBreak edition="M" number="0.0366" />akampi, kampati, kampissati sīlenāti vā kampano, <bold>i</bold>kārānubandhidhātusarato ‘‘kvaci dhātū’’tiādinā, ‘‘niggahītañcā’’ti vā niggahītāgamo. <bold>Phadi</bold>kiñcicalane, phandituṃ sīlaṃ yassāti vā phandati sīlenāti vā phandano.</paragraph>
<paragraph line="250"><bold>Maḍi</bold>bhūsāyaṃ, maṇḍayituṃ sīlaṃ yassāti vā maṇḍayati sīlenāti vā maṇḍano. <bold>Bhūsa</bold>alaṅkāre, bhūsanasīloti vā abhūsayi, bhūsayati, bhūyayissati sīlenāti vā bhūsano, bhūsanā, bhūsanaṃ.</paragraph>
<paragraph line="251"><bold>Ruca</bold>dittimhi, arucci, ruccati, ruccissati sīlenāti vā rocano. <bold>Juta</bold>dittimhi, ajoti, jotati, jotissati sīlenāti vā jotano. <bold>Vaḍḍha</bold>vaḍḍhane, vaḍḍhituṃ sīlamassāti vaḍḍhano iccādi.</paragraph>
<paragraph line="252" number="592"><bold>Pārādigamimhā rū</bold>.</paragraph>
<paragraph line="253"><bold>Pārā</bold>diupapadehi parasmā <bold>gami</bold>iccetasmā dhātumhā paro <bold>rū</bold>paccayo hoti tassīlādīsvatthesu kattariyeva. Pāro ādi yesaṃ te pārādayo, pārādīhi gami <bold>pārādigami</bold>. <bold>Rā</bold>dilopo, bhavapāraṃ gantuṃ sīlaṃ yassāti vā bhavapāraṃ gamanasīlo, bhavapāraṃ gamanadhammo, bhavapāraṃ gamane sādhukārīti vā bhavapāragū, bhavapāraguno. Antaṃ gamanasīlo antagū. Evaṃ vedagū, addhagū.</paragraph>
<paragraph line="254">‘‘Rū’’ti vattate.</paragraph>
<paragraph line="255" number="593"><bold>Bhikkhādito ca</bold>.</paragraph>
<paragraph line="256"><bold>Bhikkha</bold>iccevamādīhi dhātūhi <bold>rū</bold>paccayo hoti tassīlādīsvatthesu. <bold>Bhikkha</bold>yācane, bhikkhituṃ sīlaṃ yassāti vā abhikkhi, bhikkhati, bhikkhissati sīlenāti vā bhikkhanadhammoti <pageBreak edition="M" number="0.0367" />vā bhikkhane sādhukārīti vā bhikkhu, ‘‘kvaci dhātū’’tiādinā rassattaṃ. <bold>Ikkha</bold>dassanaṅkesu, saṃsāre bhayaṃ ikkhatītipi bhikkhu, vijānituṃ sīlaṃ yassa, vijānanasīloti vā viññū, sabbaṃ jānātīti sabbaññū. Evaṃ mattaññū, dhammaññū, atthaññū, kālaññū, kataññū iccādayo.</paragraph>
<paragraph line="257" number="594"><bold>Hanatyādīnaṃ ṇuko</bold>.</paragraph>
<paragraph line="258"><bold>Hanatyā</bold>dīnaṃ dhātūnamante <bold>ṇuka</bold>ppaccayo hoti tassīlādīsvatthesu kattari, antāpekkhāyaṃ chaṭṭhī, <bold>ṇa</bold>kāro vuddhattho. Āhananasīlo āghātuko, ghātādeso, saralopādi, karaṇasīlo kāruko sippi. <bold>Bhī</bold>bhaye, bhāyanasīlo bhīruko, <bold>ra</bold>kārāgamo. <bold>Ava</bold>rakkhaṇe, āvuko pitā.</paragraph>
<paragraph line="259" number="595"><bold>Saṃhanaññāya vā ro gho</bold>.</paragraph>
<paragraph line="260"><bold>Saṃ</bold>pubbāya <bold>hana</bold>iccetāya dhātuyā, aññāya ca dhātuyā paro <bold>ra</bold>ppaccayo hoti, <bold>hana</bold>ssa <bold>gho</bold>ca. <bold>Vā</bold>ggahaṇaṃ sampiṇḍanatthaṃ, vikappanatthaṃ vā, tena saṅghātotipi siddhaṃ hoti.</paragraph>
<gatha1 line="261">Hanassevāyaṃ gho hoti, abhidhānānurūpato;</gatha1>
<gathalast line="262">Asaṃpubbā ca ro tena, paṭighotipi sijjhati.</gathalast>
<paragraph line="263"><bold>Hana</bold>hiṃsāgatīsu <bold>saṃ</bold>pubbo, saṃhanati samaggaṃ kammaṃ samupagacchati, sammadeva kilesadarathe hanatīti vā saṅgho, <bold>rā</bold>dilopo <pageBreak edition="M" number="0.0368" />, samantato nagarassa bāhiye khaññatīti parikhā, itthiyaṃ <bold>ā</bold>paccayo, antaṃ karotīti antako maccu.</paragraph>
<paragraph line="264">‘‘Bhāvakammesū’’ti vattate.</paragraph>
<paragraph line="265" number="596"><bold>Nandādīhi yu</bold>.</paragraph>
<paragraph line="266"><bold>Nanda</bold>iccevamādīhi dhātūhi paro <bold>yu</bold>ppaccayo hoti bhāvakammesu. ‘‘Anakā yuṇvūna’’nti <bold>yu</bold>ppaccayassa <bold>anā</bold>deso, <bold>nanda</bold>samiddhimhi, <bold>nanda</bold>nandane vā. <bold>Bhāve</bold>– nandīyate nandanaṃ. <bold>Kamme</bold>– anandīyittha, nandīyati, nandīyissati, nanditabbanti vā nandanaṃ vanaṃ, gayhati, gahaṇīyaṃ vā gahaṇaṃ, gaṇhanaṃ vā, caritabbaṃ caraṇaṃ, bhūyate bhavanaṃ, hūyate havanaṃ. Rundhitabbaṃ rundhanaṃ, rodhanaṃ vā, bhuñjitabbaṃ bhuñjanaṃ, bhojanaṃ vā. Bujjhitabbaṃ bujjhanaṃ, bodhanaṃ vā. Sūyati, suti vā savaṇaṃ, pāpīyatīti pāpuṇanaṃ, pāpanaṃ vā, pālīyatīti pālanaṃ iccādi.</paragraph>
<paragraph line="267">‘‘Yū’’ti vattate.</paragraph>
<paragraph line="268" number="597"><bold>Kattukaraṇapadesesu ca</bold>.</paragraph>
<paragraph line="269"><bold>Kattukaraṇapadesa</bold>iccetesvatthesu ca sabbadhātūhi <bold>yu</bold>ppaccayo hoti. Ettha ca <bold>padeso</bold>ti adhikaraṇakārakaṃ vuccati. <bold>Kattari</bold>tāva – rajaṃ haratīti rajoharaṇaṃ toyaṃ. Āramaṇaṃ vijānātīti viññāṇaṃ, vijānanaṃ vā, <bold>ānanajā</bold>desā. <bold>Ghā</bold>gandhopādāne, ghāyatīti ghānaṃ, <bold>jhe</bold>cintāyaṃ, jhāyatīti jhānaṃ, ‘‘kvaci dhātū’’tiādinā <bold>ā</bold>ttaṃ.</paragraph>
<paragraph line="270"><bold>Karaṇe</bold><pageBreak edition="M" number="0.0369" /><bold>– kara</bold>karaṇe, karoti tenāti karaṇaṃ, yathāsarūpaṃ saddā byākarīyanti etenāti byākaraṇaṃ. <bold>Pūra</bold>pūraṇe, pūrayati tenāti pūraṇaṃ. Dīyati anenāti dānaṃ, pamīyati anenāti pamānaṃ, vuccati anenāti vacanaṃ, panudati, panujjate anenāti vā panūdano. <bold>Sūda</bold>paggharaṇe, sūdati, sujjate anenāti vā sūdano, suṇāti, sūyati etenāti vā savaṇaṃ. <bold>Lū</bold>chedane, lunāti, lūyati anenāti vā lavanaṃ, lavaṇaṃ, loṇaṃ vā. Nayati, nīyati etenāti vā nayanaṃ. <bold>Pū</bold>pavane, punāti, pūyate anenāti vā pavano, sameti, samīyati vā pāpaṃ anenāti samaṇo, samaṇaṃ vā. Tathā bhāveti, bhāvīyati ekāyāti vā bhāvanā. Evaṃ pācanaṃ, pācāpanaṃ iccādi.</paragraph>
<paragraph line="271"><bold>Adhikaraṇe – ṭhā</bold>gatinivattimhi, tiṭṭhati tasminti ṭhānaṃ. Evaṃ sayanaṃ, senaṃ vā, āsanaṃ, adhikarīyati etthāti adhikaraṇaṃ.</paragraph>
<paragraph line="272"><bold>Ca</bold>saddena <bold>sampadānāpādāne</bold>supi – sammā pakārena dadāti assāti sampadānaṃ, apecca etasmā ādadātīti apādānaṃ.</paragraph>
<paragraph line="273" number="598"><bold>Saññāyaṃ dādhāto i</bold>.</paragraph>
<paragraph line="274">Saññāyaṃ gamyamānāyaṃ <bold>dādhā</bold>iccetehi dhātūhi <bold>i</bold>ppaccayo hoti, bhāvakammādiadhikārevāyaṃ, saralopādi. <bold>Dā</bold>dāne <bold>ā</bold>pubbo, ādīyatītiādi. Evaṃ upādi. <bold>Dhā</bold>dhāraṇe <pageBreak edition="M" number="0.0370" />, udakaṃ dadhātīti udadhi, <bold>tesu vuddhilopā</bold>dinā saññāyaṃ <bold>udaka</bold>ssa <bold>udā</bold>deso. Jalaṃ dhīyate asminti jaladhi, vālāni dadhāti tasminti vāladhi, sandhīyati, sandadhātīti vā sandhi, nidhīyatīti nidhi. Evaṃ vidhīyati, vidadhāti, vidhānaṃ vā vidhi, sammā, samaṃ vā cittaṃ ādadhātīti samādhi.</paragraph>
<paragraph line="275" number="599"><bold>Itthiyamatiyavo vā</bold>.</paragraph>
<paragraph line="276">Itthiyaṃ abhidheyyāyaṃ sabbadhātūhi <bold>a</bold>kāra<bold>tiyu</bold>iccete paccayā honti vā bhāvakammādīsu. <bold>A</bold>ppaccaye tāva <bold>jara</bold>vayohānimhi, jīrati, jīraṇanti vā jarā, ‘‘itthiyamato āpaccayo’’ti <bold>ā</bold>paccayo, paṭisambhijjatīti paṭisambhidā. Paṭipajjati etāyāti paṭipadā. Evaṃ sampadā, āpadā. Upādīyatīti upādā. Sañjānātīti saññā, pajānātīti paññā. Upekkhatīti upekkhā. Cintanaṃ cintā. Patiṭṭhānaṃ patiṭṭhā. <bold>Sikkha</bold>vijjopādāne, sikkhanaṃ, sikkhīyatīti vā sikkhā. Evaṃ bhikkhā. <bold>Jhe</bold>cintāyaṃ, parasampattiṃ abhimukhaṃ jhāyatīti abhijjhā, hitesitaṃ upaṭṭhapetvā jhāyatīti upajjhā, upajjhāyo, sammā jhāyati etthāti sajjhā.</paragraph>
<paragraph line="277"><bold>Isu</bold><pageBreak edition="M" number="0.0371" />icchāyaṃ, esananti atthe <bold>a</bold>ppaccayo, ‘‘isu yamūnamanto ccho vā’’ti <bold>cchā</bold>deso, icchā. <bold>Puccha</bold>pucchane, pucchanaṃ pucchā, tikicchanaṃ tikicchā, ghasitumicchā jighacchā, titikkhā, bubhukkhā, pātumicchā pipāsā, maṇḍūkagatiyā <bold>vā</bold>dhikārato <bold>vā</bold>desābhāvo. Byāpitumicchā vicchā iccādi.</paragraph>
<paragraph line="278"><bold>Ti</bold>ppaccaye sambhavanaṃ sambhūti. <bold>Vā</bold>dhikārato <bold>ti</bold>ppaccayamhi na vuddhi, savaṇaṃ suti, nayanaṃ, nīyati <bold>e</bold>tāyāti vā nīti. <bold>Mana</bold>ñāṇe, maññatīti mati.</paragraph>
<paragraph line="279">‘‘Te, no, timhī’’ti ca vattate.</paragraph>
<paragraph line="280" number="600"><bold>Gamakhanahanaramādīnamanto</bold>.</paragraph>
<paragraph line="281"><bold>Gama khana hana rama</bold>iccevamādīnaṃ <bold>ma</bold>kāra<bold>na</bold>kārantānaṃ dhātūnaṃ anto byañjano <bold>no</bold>hoti <bold>ta</bold>ppaccaye, <bold>ti</bold>mhi cāti dhātvantalopo. Gamanaṃ, gantabbāti vā gati, upahananaṃ upahati, ramanti tāya, ramaṇaṃ vā rati. <bold>Tanu</bold>vitthāre, tananaṃ tati. <bold>Yamu</bold>uparame, niyamanaṃ niyati. ‘‘Ramato, ramatī’’tiādīsu pana akārabyavahitattā na dhātvantalopo, bhuñjanaṃ bhutti, yuñjanaṃ yutti, ‘‘bhujādīnamanto no dvi cā’’ti dhātvantalopo, dvittañca. Samāpajjanaṃ, samāpajjateti vā samāpatti, sampatti, ‘‘gupādīnañcā’’ti dhātvantalopadvittāni. ‘‘Kvaci dhātū’’tiādinā <bold>hā</bold>dito <bold>ti</bold>ssa <bold>ni</bold>hoti. Hāni, jāni iccādi.</paragraph>
<paragraph line="282"><bold>Yu</bold>ppaccaye <bold>cita</bold>sañcetane, cetayatīti atthe <bold>yu</bold>ppaccayo, <bold>anā</bold>desavuddhī, <bold>ā</bold>paccayo, cetanā. <bold>Vida</bold>anubhavane <pageBreak edition="M" number="0.0372" />, vedayatīti vedanā. <bold>Disī</bold>uccāraṇe, desīyatīti desanā, bhāvīyatīti bhāvanā iccādi.</paragraph>
<paragraph line="283">‘‘Itthiyaṃ, vā’’ti ca vattate.</paragraph>
<paragraph line="284" number="601"><bold>Karato ririya</bold>.</paragraph>
<paragraph line="285"><bold>Kara</bold>dhātuto itthiyamanitthiyaṃ vā abhidheyyāyaṃ <bold>ririya</bold>ppaccayo hoti, <bold>rā</bold>dilopo. Kattabbā kiriyā. Karaṇīyaṃ kiriyaṃ.</paragraph>
<paragraph line="286">‘‘Kattarī’’ti vattate.</paragraph>
<paragraph line="287" number="602"><bold>Jito ina sabbattha</bold>.</paragraph>
<paragraph line="288"><bold>Ji</bold>iccetāya dhātuyā paro <bold>ina</bold>ppaccayo hoti sabbakāle kattari. <bold>Ji</bold>jaye, pāpake akusale dhamme ajini, jināti, jinissatīti vā jino.</paragraph>
<paragraph line="289">‘‘Inā’’ti vattate.</paragraph>
<paragraph line="290" number="603"><bold>Supato ca</bold>.</paragraph>
<paragraph line="291"><bold>Supa</bold>iccetāya dhātuyā ca paro <bold>ina</bold>ppaccayo hoti. <bold>Supa</bold>saye, supati, supananti vā supino, supinaṃ.</paragraph>
<paragraph line="292"><bold>Sī</bold>saye, ‘‘īsaṃ’’iti upapadaṃ, īsaṃ sīyati bhavatāti atthe –</paragraph>
<paragraph line="293" number="604"><bold>Īsaṃdusūhi kha</bold>.</paragraph>
<paragraph line="294"><bold>Īsaṃdusu</bold>iccetehi upapadehi parehi dhātūhi <bold>kha</bold>ppaccayo hoti.</paragraph>
<paragraph line="295">So ca –</paragraph>
<paragraph line="296" number="605"><bold>Bhāvakammesu</bold><pageBreak edition="M" number="0.0373" /><bold>kiccaktakkhatthā</bold>.</paragraph>
<paragraph line="297"><bold>Bhāvakamma</bold>iccetesvatthesu <bold>kiccaktakkhattha</bold>iccete paccayā hontīti niyamato bhāvakammesveva hoti. ‘‘Kvaci dhātū’’ti <bold>kkha</bold>kārānubandhassa lopo, vuddhi, <bold>ayā</bold>desadvittāni, īsassayo bhavatā, dukkhena sīyati dussayo, sukhena sīyati sussayo.</paragraph>
<paragraph line="298"><bold>Kamme</bold>– īsaṃ karīyatīti īsakkaraṃ kammaṃ bhavatā. Evaṃ dukkhena karīyatīti dukkaraṃ hitaṃ bhavatā, sukaraṃ pāpaṃ bālena, dukkhena bharīyatīti dubbharo mahiccho. Sukhena bharīyatīti subharo appiccho. Dukkhena rakkhitabbanti durakkhaṃ cittaṃ. Dukkhena passitabboti duddaso dhammo. Sukhena passitabbanti sudassaṃ paravajjaṃ. Dukkhena anubujjhitabboti duranubodho dhammo. Sukhena bujjhitabbanti subodhamiccādi.</paragraph>
<paragraph line="299"><bold>Budha</bold>avagamane, sabbe saṅkhatāsaṅkhatasammutibhede dhamme abujjhi, bujjhati, bujjhissatīti vā atthe –</paragraph>
<paragraph line="300">‘‘Ta’’iti vattate.</paragraph>
<paragraph line="301" number="606"><bold>Budhagamāditthe kattari</bold>.</paragraph>
<paragraph line="302"><bold>Budhagamu</bold>iccegamādīhi dhātūhi tadatthe gamyamāne kattari <bold>ta</bold>ppaccayo hoti sabbakāle.</paragraph>
<paragraph line="303">‘‘Tassā’’ti vattate.</paragraph>
<paragraph line="304" number="607"><bold>Dhaḍhabhahehi dha ḍhā ca</bold>.</paragraph>
<paragraph line="305"><bold>Dhaḍha</bold>nta <bold>bhaha</bold>ntehi dhātūhi parassa paccaya<bold>ta</bold>kārassa yathākkamaṃ <bold>dha</bold>kāra<bold>ḍha</bold>kārādesā hontīti <bold>dhabha</bold>to <bold>ta</bold>kārassa <pageBreak edition="M" number="0.0374" /><bold>dha</bold>kāro, ‘‘hacatutthāna’’nti ettha <bold>ha</bold>kāraggahaṇato <bold>ha</bold>kāratopi kvaci <bold>dha</bold>ttaṃ, abyavadhāne cāyaṃ, tena ‘‘rundhati, ārādhito, vaḍḍhito, labhitvā, gahito’’tiādīsu paccayāgamabyavahitattā <bold>na</bold>bhavati.</paragraph>
<paragraph line="306" number="608"><bold>Hacatutthānamantānaṃ do dhe</bold>.</paragraph>
<paragraph line="307"><bold>Ha</bold>kāravaggacatutthānaṃ dhātvantabhūtānaṃ <bold>da</bold>kārādeso hoti <bold>dha</bold>kāre pare. Buddho bhagavā. Saraṇaṃ agacchi, gacchati, gacchissatīti vā saraṇaṅgato upāsako, ‘‘gamakhanahanaramādīnamanto’’ti dhātvantalopo. Evaṃ jānātīti ñāto. <bold>I</bold>gatimhi, upetīti upeto. <bold>Cinta</bold>cintāyaṃ, cintetīti cittaṃ, ‘‘gupādīnañcā’’ti dhātvantalopadvittāni. <bold>Sanja</bold>saṅge, rūpādīsu asajji, sajjati, sajjissatīti vā satto, ‘‘bhujādīnamanto no dvi cā’’ti dhātvantalopo, dvittañca.</paragraph>
<paragraph line="308">‘‘Saññāya’’miti vattate.</paragraph>
<paragraph line="309" number="609"><bold>Tikiccāsiṭṭhe</bold>.</paragraph>
<paragraph line="310">Saññāyamabhidheyyāyaṃ āsiṭṭhe gamyamāne dhātūhi <bold>ti</bold>ppaccayo hoti, <bold>kita</bold>paccayo ca. Jino enaṃ bujjhatūti jinabuddhi, <bold>dha</bold>kāra<bold>da</bold>kārādesā, dhanamassa bhavatūti dhanabhūti.</paragraph>
<paragraph line="311"><bold>Kita</bold>paccaye bhavatūti bhūto, dhammo enaṃ dadātūti dhammadinno, ‘‘bhidādito inna anna īṇā vā’’ti <bold>ta</bold>ppaccayassa <bold>innā</bold>deso. Vaḍḍhatūti vaḍḍhamāno, ‘‘bhūvādito a’’iti <bold>mānantesu a</bold>ppaccayo, nandatūti nandako, jīvatūti jīvako iccādi.</paragraph>
<paragraph line="312" number="610"><bold>Āgamā</bold><pageBreak edition="M" number="0.0375" /><bold>tuko</bold>.</paragraph>
<paragraph line="313"><bold>Ā</bold>pubbā <bold>gami</bold>to <bold>tuka</bold>ppaccayo hoti, kitakattā kattari. Āgacchatīti āgantuko.</paragraph>
<paragraph line="314">‘‘Gamā’’ti vattate.</paragraph>
<paragraph line="315" number="611"><bold>Bhabbe ika</bold>.</paragraph>
<paragraph line="316"><bold>Gami</bold>to <bold>ika</bold>ppaccayo hoti bhabbatthe. Gantuṃ bhabboti gamiko bhikkhu.</paragraph>
<centered line="317">Tekālikappaccayantanayo.</centered>
<subhead line="318">Atītappaccayantanaya</subhead>
<paragraph line="319" number="612"><bold>Atīte ta tavantu tāvī</bold>.</paragraph>
<paragraph line="320">Atīte kāle sabbehi dhātūhi <bold>ta tavantu tāvī</bold>iccete paccayā honti. Ete eva parasamaññāya <bold>niṭṭha</bold>saññakāpi, te ca <bold>kita</bold>saññattā kattari bhavanti. Abhavīti bhūto, bhūtā, bhūtaṃ, ‘‘aññesu cā’’ti etthānuvattita<bold>vā</bold>ggahaṇena <bold>ta tavantutāvī</bold>su vuddhi na hoti. <bold>Hu</bold>dānādanahabyappadānesu, ahavīti huto aggiṃ.</paragraph>
<paragraph line="321"><bold>Tavantu</bold>ppaccaye – ‘‘ā simhī’’ti <bold>ā</bold>kāro, aggiṃ hutavā, hutavanto iccādi guṇavantusamaṃ. <bold>Tāvīmhi</bold>– aggiṃ hutāvī, aggiṃ hutāvino iccādi daṇḍīsamaṃ. Itthiyaṃ <bold>inī</bold>paccayo – hutāvinī, napuṃsake – rassattaṃ hutāvi.</paragraph>
<paragraph line="322"><bold>Vasa</bold>nivāse, vassaṃ avasīti atthe <bold>ta</bold>ppaccayo, <bold>sa</bold>kārantattā ‘‘sādisanta’’iccādinā <bold>ṭhā</bold>dese sampatte –</paragraph>
<paragraph line="323">‘‘Tassā’’ti adhikāro, ‘‘sādī’’ti ca.</paragraph>
<paragraph line="324" number="613"><bold>Vasato</bold><pageBreak edition="M" number="0.0376" /><bold>uttha</bold>.</paragraph>
<paragraph line="325"><bold>Vasa</bold>iccetasmā dhātumhā parassa <bold>ta</bold>kārassa sahādibyañjanena <bold>utthā</bold>deso hoti, saralopādi. Vassaṃ vuttho, vutthā sā, ‘‘saralopo’’tiādisutte <bold>tu</bold>ggahaṇato pubbalopābhāve ‘‘adhivatthā devatā, vatthabba’’ntiādīsu paralopo.</paragraph>
<paragraph line="326">‘‘Vasassā’’ti vipariṇāmena vattate.</paragraph>
<paragraph line="327" number="614"><bold>Vassa vā vu</bold>.</paragraph>
<paragraph line="328"><bold>Vasa</bold>iccetassa dhātussa <bold>va</bold>kārassa <bold>ta</bold>kāre pare <bold>u</bold>kāro hoti, tattha <bold>va</bold>kārāgamo ca vā hoti. Niṭṭha<bold>ta</bold>kāre evāyaṃ. Atha vā ‘‘vū’’ti ettha <bold>va</bold>kāro sandhijo, tantañāyena dutiyañcettha <bold>vā</bold>ggahaṇamicchitabbaṃ, tena <bold>a</bold>kārassapi <bold>u</bold>kāro siddho bhavati, usito brahmacariyaṃ, vusito, tathā vusitavā, vusitāvī, <bold>i</bold>kārāgamena byavahitattā utthādeso na bhavati.</paragraph>
<paragraph line="329"><bold>Bhuja</bold>pālanabyavaharaṇesu, odanaṃ abhuñjīti atthe <bold>tatavantutāvī,</bold>‘‘bhujādīnamanto no dvi cā’’ti dhātvantalopo, <bold>ta</bold>kārassa dvittañca, bhutto, bhuttavā, bhuttāvī. Tathā <bold>ranja</bold>rāge, arañjīti ratto, rattā, rattaṃ. <bold>Yuja</bold>yoge, ayuñjīti yutto, yuttā, yuttaṃ. <bold>Vica</bold>vivecane <bold>vi</bold>pubbo, viviccīti vivitto, vivittā, vivittaṃ. <bold>Muca</bold>mocane, amuccīti bandhanā mutto. Tathā <bold>ti</bold>ppaccayepi iminā dhātvantalopadvittāni, āsajjanaṃ āsatti, vimuccanaṃ, vimuccati etāyāti vā vimutti.</paragraph>
<paragraph line="330"><bold>Kudha</bold><pageBreak edition="M" number="0.0377" />kope, akujjhīti atthe <bold>ta</bold>ppaccayo, tassa ‘‘dhaḍhabhahehi dhaḍhā cā’’ti <bold>dha</bold>ttaṃ, ‘‘hacatutthānamantānaṃ dodhe’’ti <bold>dha</bold>kārassa <bold>da</bold>kāro, kuddho. <bold>Yudha</bold>sampahāre, ayujjhīti yuddho, yuddhaṃ. <bold>Sidha</bold>saṃsiddhimhi, asijjhīti siddho. <bold>Ā</bold>pubbo <bold>rabha</bold>rābhasse, ārabhīti āraddho gantuṃ. <bold>Naha</bold>bandhane <bold>saṃ</bold>pubbo, sannayhīti sannaddho, ‘‘dhaḍhabhahehi dhaḍhā cā’’ti <bold>nahā</bold>dito <bold>ta</bold>kārassa <bold>dha</bold>kāro.</paragraph>
<paragraph line="331"><bold>Vaḍḍha</bold>vaḍḍhane, avaḍḍhīti atthe <bold>ta</bold>ppaccayo, <bold>ta</bold>ssa ḍhattaṃ, ‘‘kvaci dhātū’’tiādinā dhātvākārassuttaṃ, ḍalopo ca.</paragraph>
<paragraph line="332">‘‘Hacatutthānamantāna’’nti vattate.</paragraph>
<paragraph line="333" number="615"><bold>Ḍo ḍhakāre</bold>.</paragraph>
<paragraph line="334">Hacatutthānaṃ dhātvantānaṃ ḍakārādeso hoti <bold>ḍha</bold>kāre pare. Vuḍḍho, vuḍḍhā, ‘‘bo vassā’’ti batte buḍḍho. <bold>Ti</bold>ppaccaye – bujjhanaṃ, bujjhati vā etāyāti buddhi. Evaṃ siddhi, vaḍḍhi. <bold>Tabba</bold>ppaccaye – boddhabbamiccādi.</paragraph>
<paragraph line="335">‘‘Anto, no’’ti ca adhikāro.</paragraph>
<paragraph line="336" number="616"><bold>Tarādīhi iṇṇo</bold>.</paragraph>
<paragraph line="337"><bold>Tara</bold>iccevamādīhi dhātūhi parassa <bold>ta</bold>ppaccayassa <bold>iṇṇā</bold>deso hoti, dhātvanto ca <bold>no</bold>hoti, saralopādi. <bold>Tara</bold>taraṇe, saṃsāraṇṇavaṃ atarīti tiṇṇo tāreyyaṃ. Evaṃ uttiṇṇo, tiṇṇaṃ vā. <bold>Pūra</bold>pūraṇe, saṃpūrīti saṃpuṇṇo, ‘‘saralopo’’tiādisutte <bold>tu</bold>ggahaṇato pubbalopābhāve <bold>u</bold>vaṇṇato parassa ‘‘vā paro asarūpā’’ti lopo, saṃyoge rassattaṃ. <bold>Tura</bold>vege, aturīti tuṇṇaṃ <pageBreak edition="M" number="0.0378" />, turitaṃ vā. <bold>Jara</bold>vayohānimhi, parijīrīti parijiṇṇo. <bold>Kira</bold>vikiraṇe, ākirīti ākiṇṇo iccādi.</paragraph>
<paragraph line="338" number="617"><bold>Susa paca sakato kkhakkā ca</bold>.</paragraph>
<paragraph line="339"><bold>Susa paca saka</bold>iccetehi dhātūhi parassa <bold>ta</bold>ppaccayassa <bold>kkhakkā</bold>desā honti, anto ca byañjano <bold>no</bold>hoti. <bold>Ca</bold>saddena <bold>mucā</bold>dito <bold>kkā</bold>deso. <bold>Susa</bold>sosane, asussīti sukkho rukkho. Apaccīti pakkaṃ phalaṃ. <bold>Saka</bold>sāmatthe, asakkhīti sakko assa, omuccīti omukkā upāhanā. ‘‘Pacituṃ, pacitabba’’ntiādīsu pana na bhavati, ikārena byavahitattā. Evaṃ sabbattha byavadhāne na bhavati.</paragraph>
<paragraph line="340">Sīhagatiyā <bold>ti</bold>ggahaṇamanuvattate.</paragraph>
<paragraph line="341" number="618"><bold>Pakkamādīhi nto ca</bold>.</paragraph>
<paragraph line="342"><bold>Pakkama</bold>iccevamādīhi <bold>ma</bold>kārantehi dhātūhi parassa <bold>ta</bold>ppaccayassa <bold>ntā</bold>deso hoti, dhātvanto ca <bold>no</bold>hoti. <bold>Ca</bold>saddena <bold>ti</bold>ppaccayassa <bold>nti</bold>ca hoti. <bold>Kamu</bold>padavikkhepe, pakkamīti pakkanto. Evaṃ saṅkanto, nikkhanto, ‘‘do dhassa cā’’ti sutte <bold>ca</bold>ggahaṇena <bold>ka</bold>ssa <bold>kha</bold>ttaṃ. <bold>Bhamu</bold>anavaṭṭhāne, vibbhamīti vibbhanto, bhanto. <bold>Khamu</bold>sahane, akkhamīti khanto. <bold>Samu</bold>upasame, asamīti santo. <bold>Damu</bold>damane, adamīti danto.</paragraph>
<paragraph line="343"><bold>Ti</bold>mhi – saṅkamanaṃ saṅkanti. Evaṃ okkanti, vibbhanti, khanti, santi danti iccādi.</paragraph>
<paragraph line="344" number="619"><bold>Janādīnamā</bold><pageBreak edition="M" number="0.0379" /><bold>timhi ca</bold>.</paragraph>
<paragraph line="345"><bold>Jana</bold>iccevamādīnaṃ dhātūnamantassa byañjanassa <bold>ā</bold>ttaṃ hoti <bold>ta</bold>ppaccaye, <bold>ti</bold>mhi ca. Yogavibhāgena aññatthāpi. <bold>Jana</bold>janane, ajanīti jāto, vijāyīti puttaṃ vijātā, jananaṃ jāti. <bold>Ta</bold>ppaccaye satipi <bold>ta</bold>kāre puna <bold>ti</bold>ggahaṇakaraṇaṃ paccayantaratakāre <bold>ā</bold>ttanivattanatthaṃ, yathā – jantu. ‘‘Janitvā, janitu’’ntiādīsu pana <bold>i</bold>kārena byavahitattā na bhavati.</paragraph>
<paragraph line="346">‘‘Ā, timhi, cā’’ti ca vattate.</paragraph>
<paragraph line="347" number="620"><bold>Ṭhāpānamiī ca</bold>.</paragraph>
<paragraph line="348"><bold>Ṭhā pā</bold>iccetesaṃ dhātūnaṃ antassa <bold>ā</bold>kārassa yathākkamaṃ <bold>i</bold>kāra<bold>ī</bold>kārādesā honti <bold>ta</bold>ppaccaye, <bold>ti</bold>mhi ca. <bold>Ca</bold>saddena aññatrāpi kvaci. <bold>Ṭhā</bold>gatinivattimhi, aṭṭhāsīti ṭhito, upaṭṭhito garuṃ, ṭhitavā, adhiṭṭhitvā, ṭhānaṃ ṭhiti. <bold>Pā</bold>pāne, apāyīti pītā, yāguṃ pītavā, pānaṃ pīti, pītvā.</paragraph>
<paragraph line="349" number="621"><bold>Hantehi ho hassa lo vā adahanahānaṃ</bold>.</paragraph>
<paragraph line="350"><bold>Ha</bold>kārantehi dhātūhi parassa <bold>ta</bold>ppaccayassa, <bold>ti</bold>ssa ca <bold>ha</bold>kārādeso hoti, <bold>ha</bold>ssa ca dhātvantassa <bold>la</bold>kāro hoti vā <bold>dahanahe</bold>vajjetvā, <bold>ḍha</bold>ttāpavādoyaṃ. <bold>Ruha</bold>janane, aruhīti āruḷho rukkhaṃ. <bold>Laḷā</bold>namaviseso, ārulho vā, ruhanaṃ ruḷhī. <bold>Gāhu</bold>viloḷane, agāhīti gāḷho, ajjhogāḷho mahaṇṇavaṃ. <bold>Baha</bold>vuddhimhi, abahīti bāḷho, ‘‘kvaci dhātū’’tiādinā dīgho. <bold>Muha</bold>vecitte, amuyhīti mūḷho. <bold>Guha</bold>saṃvaraṇe, aguhīti gūḷhaṃ. <bold>Vaha</bold>pāpuṇane <pageBreak edition="M" number="0.0380" />, upavahīti upavuḷho, ‘‘vaca vasa vahādīnamukāro vassā’’ti yogavibhāgena <bold>u</bold>ttaṃ.</paragraph>
<paragraph line="351"><bold>Adahanahāna</bold>nti kimatthaṃ? Daḍḍho, sannaddho. <bold>Vā</bold>ti kiṃ? Duddho, siniddho. ‘‘Gahitaṃ, mahita’’ntiādīsu pana <bold>i</bold>kārāgamena byavahitattā na bhavati.</paragraph>
<paragraph line="352">Dhātuppaccayantatopi ‘‘atīte ta tavantutāvī’’ti <bold>ta</bold>ppaccayo, abubhukkhīti bubhukkhito. Evaṃ jighacchito, pipāsito iccādi.</paragraph>
<centered line="353">Evaṃ kattari niṭṭhanayo.</centered>
<paragraph line="354">‘‘Atīte’’ti vattate.</paragraph>
<paragraph line="355" number="622"><bold>Bhāvakammesu ta</bold>.</paragraph>
<paragraph line="356">Atīte kāle gamyamāne sabbadhātūhi <bold>ta</bold>ppaccayo hoti <bold>bhāvakamma</bold>iccetesvatthesu.</paragraph>
<paragraph line="357"><bold>Bhāve</bold>tāva –</paragraph>
<paragraph line="358"><bold>Ge</bold>sadde, gāyanaṃ, agāyitthāti vā atthe <bold>ta</bold>ppaccayo.</paragraph>
<paragraph line="359" number="623"><bold>Sabbattha ge gī</bold>.</paragraph>
<paragraph line="360"><bold>Ge</bold>iccetassa dhātussa <bold>gī</bold>ādeso hoti sabbattha, <bold>ta</bold>ppaccaya<bold>ti</bold>paccayesvevāyaṃ. Tassa gītaṃ, gāyanaṃ, gāyitabbāti vā gīti.</paragraph>
<paragraph line="361"><bold>Bhāve – ta</bold>ppaccayantā napuṃsakā. <bold>Kammani</bold>– tiliṅgā.</paragraph>
<paragraph line="362"><bold>Nata</bold>gattavināme, naccanaṃ, anaccitthāti vā atthe <bold>ta</bold>ppaccayo.</paragraph>
<paragraph line="363" number="624"><bold>Paccayā daniṭṭhā nipātanā sijjhanti</bold>.</paragraph>
<paragraph line="364">Ye idha sappaccayā saddā paccayehi na niṭṭhaṃ gatā, te nipātanato sijjhantīti dhātvantena saha <bold>tappa</bold>ccayassa <bold>cca ṭṭā</bold>desā. Naccaṃ, naṭṭaṃ. <bold>Hasa</bold>hasane, hasanaṃ hasitaṃ, <bold>i</bold>kārāgamo. Gamanaṃ gataṃ. Evaṃ ṭhitaṃ, sayitaṃ, <bold>vā</bold>dhikārassa vavatthitavibhāsattā vuddhi. <bold>Ruda</bold>assuvimocane, arujjhitthāti roditaṃ, ruṇṇaṃ vā iccādi.</paragraph>
<paragraph line="365"><bold>Kammani</bold>–</paragraph>
<paragraph line="366">Abhibhūyitthāti abhibhūto kodho bhavatā, abhibhūtā, abhibhūtaṃ. <bold>Bhāsa</bold>byattiyaṃ vācāyaṃ, abhāsittha tenāti bhāsito dhammo, bhāsitā gāthā, bhāsitaṃ suttaṃ. <bold>Disī</bold>uccāraṇe, curādittā <bold>ṇe</bold>. Adesīyitthāti desito dhammo bhagavatā, <bold>i</bold>kārāgame kāritasaralopo. <bold>Ji</bold>jaye, ajīyitthāti jito māro. <bold>Nī</bold>pāpuṇane, anīyiṃsūti nītā gāmamajā, suto tayā dhammo, ñāto.</paragraph>
<paragraph line="367"><bold>Sāsa</bold>anusiṭṭhimhi, anusāsīyitthāti atthe <bold>ta</bold>ppaccayo.</paragraph>
<paragraph line="368" number="625"><bold>Sāsadisato tassa riṭṭho ca</bold>.</paragraph>
<paragraph line="369"><bold>Sāsadisa</bold>iccetehi dhātūhi parassa <bold>ta</bold>ppaccayassa <bold>riṭṭhā</bold>deso hoti, <bold>ca</bold>saddena <bold>ti</bold>ssa <bold>riṭṭhi</bold>ca, <bold>disa</bold>to kicca<bold>ta</bold>kāra<bold>tuṃtvā</bold>dīnañca <bold>raṭṭha raṭṭhuṃ raṭṭhā</bold>desā ca honti, <bold>rā</bold>dilopo, anusiṭṭho so mayā, anusiṭṭhā sā, anusiṭṭhaṃ. <bold>Disa</bold>pekkhaṇe, adissitthāti diṭṭhaṃ me rūpaṃ.</paragraph>
<paragraph line="370"><bold>Ti</bold>mhi – anusāsanaṃ anusiṭṭhi, dassanaṃ diṭṭhi.</paragraph>
<paragraph line="371"><bold>Kiccā</bold>dīsu <pageBreak edition="M" number="0.0382" />– dassanīyaṃ daṭṭhabbaṃ, daṭṭheyyaṃ, passitunti daṭṭhuṃ gacchati, passitvāti nekkhamaṃ daṭṭhuṃ, daṭṭhā, <bold>i</bold>kārāgamena antarikassa na bhavati, yathā – anusāsitaṃ, anusāsitabbaṃ, anusāsituṃ, anusāsitvā, dassitaṃ iccādi.</paragraph>
<paragraph line="372"><bold>Tusa</bold>pītimhi, atussīti atthe kattari <bold>ta</bold>ppaccayo.</paragraph>
<paragraph line="373">‘‘Tassā’’ti adhikāro.</paragraph>
<paragraph line="374" number="626"><bold>Sādi, santapucchabhanjahansādīhi ṭṭho</bold>.</paragraph>
<paragraph line="375">Ādinā saha vattatīti <bold>sādi. Sa</bold>kārantehi, <bold>puccha bhanjahansa</bold>iccevamādīhi ca dhātūhi parassa anantarikassa <bold>ta</bold>kārassa sahādibyañjanena dhātvantena<bold>ṭṭhā</bold>deso hoti. <bold>Hansa</bold>ssa satipi santatte <bold>pu</bold>naggabhaṇaṃ kvaci <bold>ṭṭhā</bold>desassa aniccatādīpanatthaṃ, tena ‘‘viddhasto utrasto’’tiādīsu na hoti. Tuṭṭho, santusito. <bold>Bhasa</bold>bhassane, abhassīti bhaṭṭho, bhassito. <bold>Nasa</bold>adassane, nassīti naṭṭho. <bold>Daṃsa</bold>daṃsane, adaṃsīyitthāti daṭṭho sappena, ḍaṃsito vā, ‘‘kvaci dhātū’’tiādinā <bold>da</bold>ssa ḍattaṃ. <bold>Phusa</bold>phassane, aphusīyitthāti phuṭṭho rogena, phussito vā. <bold>Isu</bold>icchāyaṃ, esīyitthāti iṭṭho, icchito, esito. <bold>Masa</bold>āmasane, āmasīyitthāti āmaṭho. <bold>Vasa</bold>secane, avassīti vuṭṭho devo, pavisīyitthāti paviṭṭho, uddisīyitthāti uddiṭṭho. <bold>Puccha</bold>pucchane, apucchīyitthāti puṭṭho pañhaṃ, pucchito. <bold>Bhanja</bold>avamaddane, abhañjīyitthāti bhaṭṭhaṃ dhaññaṃ. <bold>Hansa</bold>pītimhi, ahaṃsīti haṭṭho, pahaṭṭho, pahaṃsito.</paragraph>
<paragraph line="376"><bold>Ādi</bold>saddena <pageBreak edition="M" number="0.0383" /><bold>yaja</bold>devapūjāsaṅgatikaraṇadānesu, ijjitthāti atthe <bold>ta</bold>ppaccayo, <bold>ta</bold>ssa <bold>ṭṭhā</bold>deso.</paragraph>
<paragraph line="377" number="627"><bold>Yajassa sarassi ṭṭhe</bold>.</paragraph>
<paragraph line="378"><bold>Yaja</bold>iccetassa dhātussa sarassa <bold>i</bold>kārādeso hoti <bold>ṭṭhe</bold>pare. Yiṭṭho mayā jino. <bold>Saja</bold>vissagge <bold>saṃ</bold>pubbo, saṃsajjitthāti saṃsaṭṭho tena, vissaṭṭho. <bold>Maja</bold>suddhimhi, amajjīti maṭṭho iccādi.</paragraph>
<paragraph line="379">Kicca<bold>ta</bold>kārādīsu tussitabbaṃ toṭṭhabbaṃ, phusitabbaṃ phoṭṭhabbaṃ, pucchituṃ puṭṭhuṃ, yajituṃ yiṭṭhuṃ, abhiharituṃ abhihaṭṭhuṃ, tosanaṃ tuṭṭhi, esanaṃ eṭṭhi, vassanaṃ vuṭṭhi, vissajjanaṃ vissaṭṭhi iccādi.</paragraph>
<paragraph line="380">‘‘Tassa, sādī’’ti ca vattate.</paragraph>
<paragraph line="381" number="628"><bold>Bhanjato ggo ca</bold>.</paragraph>
<paragraph line="382"><bold>Bha</bold>njato dhātumhā <bold>ta</bold>ppaccayassa sahādibyañjanena <bold>ggo</bold>ādeso hoti. Bhaggo rāgo anena. <bold>Vasa</bold>nivāse, parivasīyitthāti parivuṭṭho parivāso, vusitaṃ brahmacariyaṃ, <bold>uṭṭha u</bold>ādesā. <bold>Vasa</bold>acchādane, nivasīyitthāti nivatthaṃ vatthaṃ, ‘‘kvaci dhātū’’tiādinā <bold>sta</bold>kārasaṃyogassa <bold>ttha</bold>ttaṃ, evaṃ nivatthabbaṃ. <bold>Saṃsa</bold>pasaṃsane, pasaṃsīyitthāti pasattho pasaṃsito, pasaṃsanaṃ pasatthi. <bold>Badha</bold>bandhane, abajjhitthāti baddho raññā, alabhīyitthāti laddhaṃ me dhanaṃ, <bold>dha</bold>tta<bold>da</bold>ttāni. <bold>Rabha</bold>rābhasse, ārabhīyitthāti āraddhaṃ vīriyaṃ. <bold>Daha</bold>bhasmīkaraṇe <pageBreak edition="M" number="0.0384" />, adayhittāti daḍḍhaṃ vanaṃ, abhujjitthāti bhutto odano, bhujādittā dhātvantalopo, dvittañca. <bold>Caja</bold>hānimhi, pariccajīyitthāti pariccattaṃ dhanaṃ, amuccitthāti mutto saro.</paragraph>
<paragraph line="383"><bold>Vaca</bold>viyattiyaṃ vācāyaṃ, avacīyitthāti atthe <bold>ta</bold>ppaccayo.</paragraph>
<paragraph line="384">‘‘Anto, no, dvi, cā’’ti ca adhikāro.</paragraph>
<paragraph line="385" number="629"><bold>Vaca vā vu</bold>.</paragraph>
<paragraph line="386">Catuppadamidaṃ. <bold>Vaca</bold>iccetassa dhātussa <bold>va</bold>kārassa <bold>u</bold>kārādeso hoti vā, dhātvanto ca <bold>ca</bold>kāro no hoti, <bold>ta</bold>ppaccayassa ca dvibhāvo hoti. <bold>Vā</bold>ggahaṇamavadhāraṇatthaṃ, dhātvādimhi <bold>va</bold>kārāgamo. Vuttamidaṃ bhagavatā, uttaṃ vā.</paragraph>
<paragraph line="387" number="630"><bold>Gupādīnañca</bold>.</paragraph>
<paragraph line="388"><bold>Gupa</bold>iccevamādīnaṃ dhātūnamanto ca byañjano no hoti, parassa <bold>ta</bold>kārassa ca dvibhāvo hoti. <bold>Gupa</bold>gopane, sugopīyitthāti sugutto, sugopito, <bold>i</bold>kārena byavahitattā na dhātvantalopo, ‘‘aññesu cā’’ti sutte <bold>vā</bold>dhikārassa vavatthitavibhāsattā niṭṭha<bold>ta</bold>kārepi kvaci vuddhi. Gopanaṃ gutti.</paragraph>
<paragraph line="389"><bold>Lipa</bold>limpane, alimpīyitthāti litto sugandhena. <bold>Tapa</bold>santāpe, santapīyitthāti santatto tejena. <bold>Dīpa</bold>dittimhi, ādīpīyitthātiāditto agginā, rassattaṃ, dīpanaṃ ditti. <bold>Apa</bold>pāpuṇane, pāpīyitthāti patto gāmo, pāpuṇīti patto sukhaṃ, pāpuṇanaṃ patti, pattabbaṃ. <bold>Mada</bold>ummāde, pamajjīti pamatto. <bold>Supa</bold>sayane, asupīti sutto iccādi.</paragraph>
<paragraph line="390"><bold>Cara</bold><pageBreak edition="M" number="0.0385" />caraṇe, acarīyitthāti ciṇṇo dhammo, <bold>iṇṇā</bold>deso, carito vā. Evaṃ puṇṇo, pūrito.</paragraph>
<paragraph line="391"><bold>Nuda</bold>khepe, panujjitthāti paṇunno, <bold>na</bold>ssa <bold>ṇa</bold>ttaṃ, panudito. <bold>Dā</bold>dāne, ādīyitthātiādinno, atto vā, ‘‘kvaci dhātū’’tiādinā <bold>dā</bold>saddassa <bold>ta</bold>kāro, rassattaṃ.</paragraph>
<paragraph line="392" number="631"><bold>Bhidādito innaannaīṇā vā</bold>.</paragraph>
<paragraph line="393"><bold>Bhida</bold>iccevamādīhi dhātūhi parassa <bold>ta</bold>ppaccayassa <bold>inna annaīṇa</bold>iccete ādesā honti vā, anto ca no hoti. Vavatthitavibhāsatthoyaṃ <bold>vā</bold>saddo, saralopādi.</paragraph>
<paragraph line="394"><bold>Bhidi</bold>vidāraṇe, abhijjitthāti bhinno ghaṭo bhavatā, bhijjīti vā bhinno devadatto. <bold>Chidi</bold>dvidhākaraṇe, achijjitthāti chinno rukkho, acchinnaṃ cīvaraṃ, ucchijjīti ucchinno. Adīyitthābhi dinno suṅko. <bold>Sada</bold>visaraṇagatyāvasānesu, nisīdīti nisinno. <bold>Khida</bold>uttāsane, <bold>khida</bold>dīnabhāve vā, akhijjīti khinno.</paragraph>
<paragraph line="395"><bold>Annā</bold>dese <bold>chada</bold>apavāraṇe, acchādīyitthāti channo, paṭicchannaṃ gehaṃ, pasīdīti pasanno. <bold>Pada</bold>gatimhi, uppajjīti uppanno, jhānaṃ samāpanno. <bold>Rudi</bold>assuvimocane, ruṇṇo, paralopo.</paragraph>
<paragraph line="396"><bold>Khī</bold>khaye <bold>īṇā</bold>deso, akhīyīti khīṇo doso, khīṇā jāti, khīṇaṃ dhanaṃ. <bold>Hā</bold>cāge, ‘‘kvaci dhātū’’tiādinā <bold>hā</bold>dito <bold>īṇā</bold>dese <bold>ṇa</bold>kārassa <bold>na</bold>ttaṃ, pahīyitthāti pahīno kileso, parihāyīti parihīno. <bold>Āsa</bold>upavesane <pageBreak edition="M" number="0.0386" />, acchīti āsīno. <bold>Lī</bold>silesane, līyīti līno, nilīno. <bold>Ji</bold>jaye, jiyīti jīno vittamanusocati, jito vā. <bold>Dī</bold>khaye, dīno. <bold>Pī</bold>tappane, pīno. <bold>Lū</bold>chedane, lūyitthāti lūno iccādi.</paragraph>
<paragraph line="397"><bold>Vamu</bold>uggiraṇe, vamīyitthāti vantaṃ, vamitaṃ, ‘‘pakkamādīhi nto’’ti <bold>ntā</bold>deso. Agacchīyitthāti gato gāmo tayā, gāmaṃ gato vā, ‘‘gamakhanahanaramādīnamanto’’ti dhātvantalopo. Akhaññitthāti khato kūpo, upahaññitthāti upahataṃ cittaṃ, aramīti rato, abhirato. <bold>Mana</bold>ñāṇe, amaññitthāti mato, sammato. <bold>Tanu</bold>vitthāre, atanitthāti tataṃ, vitataṃ. <bold>Yamu</bold>uparame, niyacchīti niyato.</paragraph>
<paragraph line="398">‘‘No, tamhi, timhī’’ti ca vattate.</paragraph>
<paragraph line="399" number="632"><bold>Rakāro ca</bold>.</paragraph>
<paragraph line="400"><bold>Ra</bold>kāro ca dhātūnamantabhūto no hoti <bold>ta</bold>ppaccaye, <bold>ti</bold>ppaccaye ca pare. Pakarīyitthāti pakato kaṭo bhavatā, katā me rakkhā, kataṃ me puññaṃ. ‘‘Do dhassa cā’’ti etta <bold>ca</bold>saddena <bold>ṭo</bold>tassa, yathā – sukaṭaṃ, dukkaṭaṃ, pure akarīyitthāti purakkhato, ‘‘purasamupaparīhi karotissa khakharā vā tappaccayesu cā’’ti <bold>kha</bold>kāro, paccayehi saṅgamma karīyitthāti saṅkhato, abhisaṅkhato, upakarīyitthāti upakkhato, upakkhaṭo, parikarīyitthāti parikkhato.</paragraph>
<paragraph line="401"><bold>Ti</bold>ppaccaye pakaraṇa pakati. <bold>Sara</bold>gaticintāyaṃ, asarīti sato, visarīti visaṭo, saraṇaṃ, sarati etāyāti vā sati, nīharīyitthāti nīhaṭo. <bold>Dhara</bold>dhāraṇe, uddharīyitthāti <pageBreak edition="M" number="0.0387" />uddhaṭo, abharīyitthāti bhato, bharaṇaṃ, bharati etāyāti vā bhati.</paragraph>
<paragraph line="402"><bold>I</bold>kārāgamayuttesu ‘‘gamito’’tiādīsu dhātvantalope sampatte –</paragraph>
<paragraph line="403">‘‘Lopo’’ti vattate.</paragraph>
<paragraph line="404" number="633"><bold>Namakarānamantānaṃ niyuttatamhi</bold>.</paragraph>
<paragraph line="405"><bold>Na</bold>kāra <bold>ma</bold>kāra <bold>ka</bold>kāra <bold>ra</bold>kārānaṃ dhātvantānaṃ lopo na hoti <bold>i</bold>kārāgamayutte <bold>ta</bold>kāre pareti lopābhāvo. Agacchī, gamīyitthāti vā gamito, ramitthāti ramito. Evaṃ vamito, namito. <bold>Saki</bold>saṅkāyaṃ, saṅkito, sarito, bharito. Tathā khanitabbaṃ, hanitabbaṃ, gamitabbaṃ, ramitabbaṃ iccādi.</paragraph>
<paragraph line="406">Nidhīyitthāti nihito, ‘‘kvaci dhātū’’tiādinā <bold>dhi</bold>ssa <bold>hi ta</bold>ppaccaye. Evaṃ vihito.</paragraph>
<paragraph line="407"><bold>Kārite</bold>abhāvīyitthāti atthe ‘‘bhāvakammesu ta’’iti <bold>ta</bold>ppaccayo, ‘‘yathāgamamikāro’’ti <bold>i</bold>kārāgamo, saralopādi, bhāvito maggo tena, bhāvayito, apācīyitthāti pācito odanaṃ yaññadatto devadattena, pācayito, pācāpito, pācāpayito, kammaṃ kārīyitthāti kārito, kārayito, kārāpito, kārāpayito iccādi.</paragraph>
<paragraph line="408">‘‘Bhāvakammesu ta’’iti ettha ‘‘ta’’iti yogavibhāgena <bold>acalana gati bhojana</bold>tthādīhi adhikaraṇepi <bold>ta</bold>ppaccayo, yathā – <bold>āsa</bold>upavesane, <bold>adhikaraṇe</bold>acchiṃsu ettha teti idaṃ tesaṃ āsitaṃ ṭhānaṃ. <bold>Bhāve</bold>idha tehi āsitaṃ. <bold>Kammani</bold>ayaṃ tehi ajjhāsito gāmo. <bold>Kattari</bold><pageBreak edition="M" number="0.0388" />idha te āsitā. Tathā aṭṭhaṃsu etthāti idaṃ tesaṃ ṭhitaṃ ṭhānaṃ, idha tehi ṭhitaṃ, ayaṃ tehi adhiṭṭhito okāso, idha te ṭhitā. Nisīdiṃsu etthāti idaṃ tesaṃ nisinnaṃ ṭhānaṃ, ayaṃ tesaṃ nisinnakālo, te idha nisinnā. Nipajjiṃsu etthāti idaṃ tesaṃ nipannaṃ ṭhānaṃ, idha te nipannā.</paragraph>
<paragraph line="409"><bold>Yā</bold>gatipāpuṇane. Ayāsuṃ te etthāti ayaṃ tesaṃ yāto maggo, idha tehi yātaṃ, ayaṃ tehi yāto, maggo, idha te yātā. Tathā idaṃ tesaṃ gataṭṭhānaṃ, ayaṃ tesaṃ gatakālo, idha tehi gataṃ, ayaṃ tehi gato gāmo, idha te gatā.</paragraph>
<paragraph line="410">Bhuñjiṃsu etasminti idaṃ tesaṃ bhuttaṭṭhānaṃ, ayaṃ tesaṃ bhuttakālo, idha tehi bhutto odano, idha te bhuttā. Piviṃsu te <bold>e</bold>tthāti idaṃ tesaṃ pītaṃ ṭhānaṃ, idha tehi pītā yāgu, idha te pītā. Dissanti etthāti idaṃ tesaṃ diṭṭhaṭṭhānaṃ iccādi.</paragraph>
<paragraph line="411">‘‘Kattari kiti’’ti ito maṇḍūkagatiyā ‘‘kattarī’’ti vattate.</paragraph>
<paragraph line="412" number="634"><bold>Kammani dutiyāyaṃ kto</bold>.</paragraph>
<paragraph line="413">Kammatthe dutiyāyaṃ vibhattiyaṃ vijjamānāyaṃ dhātūhi kattari <bold>kta</bold>ppaccayo hoti. Idameva vacanaṃ ñāpakaṃ abhihite kammādimhi dutiyādīnamabhāvassa. Dānaṃ adāsīti atthe <bold>kta</bold>ppaccayo, ‘‘kvaci dhātū’’tiādinā paccaya<bold>ka</bold>kārassa lopo, <bold>ta</bold>ssa <bold>innā</bold>deso, dānaṃ dinno devadatto. <bold>Rakkha</bold>pālane, sīlaṃ arakkhīti sīlaṃ rakkhito, bhattaṃ abhuñjīti bhattaṃ bhutto, garuṃ upāsīti garumupāsito iccādi.</paragraph>
<paragraph line="414" number="635"><bold>Bhyādīhi matibudhipūjādīhi ca kto</bold>.</paragraph>
<paragraph line="415"><bold>Bhī</bold>iccevamādīhi dhātūhi, <bold>mati budhi pūjā</bold>dīhi ca <bold>kta</bold>ppaccayo hoti. So ca ‘‘bhāvakammesu kiccattakkhatthā’’ti vuttattā bhāvakammesveva bhavati.</paragraph>
<paragraph line="416"><bold>Bhī</bold>bhaye, abhāyitthāti bhītaṃ bhavatā. <bold>Supa</bold>saye, asupīyitthāti suttaṃ bhavatā. Evaṃ sayitaṃ bhavatā. <bold>Asa</bold>bhojane, asitaṃ bhavatā, pacito odano bhavatā.</paragraph>
<paragraph line="417">Idha <bold>matyā</bold>dayo icchatthā, <bold>budhi</bold>ādayo ñāṇatthā.</paragraph>
<paragraph line="418"><bold>Mana</bold>ñāṇe <bold>saṃ</bold>pubbo, ‘‘budhagamāditthe kattarī’’ti <bold>ta</bold>ppaccaye sampatte iminā kammani <bold>kta</bold>ppaccayo, ‘‘gama khanā’’tiādinā dhātvantalopo, raññā sammato. <bold>Kappa</bold>takkane, saṅkappito. <bold>Dhara</bold>dhāraṇe, curādittā ṇe, vuddhi, ikārāgamo, saralopādi, avadhārito.</paragraph>
<paragraph line="419"><bold>Budha</bold>avagamane, avabujjhitthāti buddho bhagavā mahesakkhehi devamanussehi. <bold>I</bold>ajjhayane, adhīyitthāti adhīto.</paragraph>
<paragraph line="420"><bold>I</bold>gatimhi, abhisamito. <bold>Vida</bold>ñāṇe, avedīyitthāti vidito. <bold>Ñā</bold>avabodhane, aññāyitthāti ñāto. <bold>Vidha</bold>vedhane, paṭivijjhitthāti paṭividdho dhammo. <bold>Takka</bold>vitakke, takkito.</paragraph>
<paragraph line="421"><bold>Pūjanatthesu</bold>–</paragraph>
<paragraph line="422"><bold>Pūja</bold>pūjāyaṃ, apūjīyitthāti pūjito bhagavā. <bold>Cāya</bold>santānapūjanesu <bold>apa</bold>pubbo, apacāyito. <bold>Māna</bold>pūjāyaṃ, mānito. <bold>Ci</bold>caye, apacito. <bold>Vanda</bold>abhivandane, vandito. <bold>Kara</bold>karaṇe, sakkato. <bold>Sakkāra</bold>pūjāyaṃ, sakkārito iccādi.</paragraph>
<gatha1 line="423">Huto <pageBreak edition="M" number="0.0390" />hutāvī hutavā, vuṭṭho vusita jiṇṇako;</gatha1>
<gathalast line="424">Pakkaṃ pakkantako jāto, ṭhito ruḷho bubhukkhito.</gathalast>
<gatha1 line="425">Gītaṃ naccaṃ jito diṭṭho, tuṭṭho yiṭṭho ca bhaggavā;</gatha1>
<gathalast line="426">Vuttañca gutto acchinno, pahīno gamito gato.</gathalast>
<gatha1 line="427">Katobhisaṅkhato bhuttaṃ, ṭhānaṃ garumupāsito;</gatha1>
<gathalast line="428">Bhītañca sammato buddho, pūjitotītakālikā.</gathalast>
<centered line="429">Atītappaccayantanayo.</centered>
<subhead line="430">Tavetunādippaccayantanaya</subhead>
<paragraph line="431">‘‘Puññāni kātumicchi, icchati, icchissati vā’’ti viggahe –</paragraph>
<paragraph line="432" number="636"><bold>Icchatthesu samāna kattu kesu ta ve tuṃ vā</bold>.</paragraph>
<paragraph line="433">Icchā attho yesaṃ te <bold>icchatthā,</bold>tesu icchatthesu dhātūsu samānakattukesu santesu sabbadhātūhi <bold>tavetuṃ</bold>iccete paccayā honti vā, ‘‘tavetuṃ vā’’ti yogavibhāgena tadatthakriyāyañca, te ca kitakattā kattari honti.</paragraph>
<paragraph line="434">‘‘Karotissa, vā’’ti ca vattate.</paragraph>
<paragraph line="435" number="637"><bold>Tavetunādīsu kā</bold>.</paragraph>
<paragraph line="436"><bold>Tavetuna</bold>iccevamādīsu paccayesu paresu karotissa dhātussa <bold>kā</bold>deso hoti vā, <bold>ādi</bold>saddena <bold>tuṃtvāna tvā tabbe</bold>su ca.</paragraph>
<paragraph line="437">‘‘Taddhitasamāsakitakā nāmaṃvātavetunādīsu cā’’ti ettha ‘‘atave tunādīsū’’ti nāmabyapadesassa nisedhanato tadantānaṃ nipātattaṃ siddhaṃ bhavati, tato nipātattā <bold>tavetuna</bold>mantato ‘‘sabbāsamāvuso’’tiādinā vibhattilopo. So puññāni kātave icchati, kātumicchati.</paragraph>
<paragraph line="438"><bold>Kā</bold>desābhāve <pageBreak edition="M" number="0.0391" />‘‘tuṃtunatabbesu vā’’ti <bold>ra</bold>kārassa <bold>ta</bold>ttaṃ. Kattuṃ kāmetīti kattukāmo, abhisaṅkharitumākaṅkhati. Tathā saddhammaṃ sotave, sotuṃ, suṇituṃ vā pattheti. Evaṃ anubhavituṃ, pacituṃ, gantuṃ, gamituṃ, khantuṃ, khanituṃ, hantuṃ, hanituṃ, mantuṃ, manituṃ, harituṃ, anussaritumicchati, ettha <bold>i</bold>kārayutta<bold>ta</bold>mhi ‘‘namakarāna’’miccādinā paṭisiddhattā na dhātvantalopo.</paragraph>
<paragraph line="439">Tathā <bold>tu</bold>dabyathane, tudituṃ, pavisituṃ, uddisibhuṃ, hotuṃ, sayibhuṃ, netuṃ, juhotuṃ, pajahituṃ, pahātuṃ, dātuṃ. Roddhuṃ, rundhituṃ, <bold>tuṃtunā</bold>dīsupi yogavibhāgena kattari vikaraṇappaccayā, saralopādi ca. Bhottuṃ, bhuñjituṃ, chettuṃ, chindituṃ. Sibbituṃ, boddhuṃ, bujjhituṃ. Jāyituṃ, janituṃ. Pattuṃ, pāpuṇituṃ. Jetuṃ, jinituṃ, ketuṃ, kiṇituṃ, vinicchetuṃ, vinicchinituṃ, ñātuṃ, jānituṃ, gahetuṃ, gaṇhituṃ. Coretuṃ, corayituṃ, pāletuṃ, pālayituṃ.</paragraph>
<paragraph line="440"><bold>Kārite</bold>bhāvetuṃ, bhāvayituṃ, kāretuṃ, kārayituṃ, kārāpetuṃ, kārāpayitumicchati iccādi.</paragraph>
<paragraph line="441">‘‘Tavetuṃ vā’’ti yogavibhāgena kriyatthakriyāyañca gammamānāyaṃ <bold>tuṃ</bold>paccayo. Yathā – subuddhuṃ vakkhāmi, bhottuṃ vajati, bhojanāya vajatīti attho. Evaṃ daṭṭhuṃ gacchati, gantumārabhati, gantuṃ payojayati, dassetumāha iccādi.</paragraph>
<paragraph line="442">‘‘Tu’’miti vattate.</paragraph>
<paragraph line="443" number="638"><bold>Arahasakkādīsu ca</bold>.</paragraph>
<paragraph line="444"><bold>Arahasakkabhabbānucchavikānurūpa</bold>iccevamādīsvatthesu payujjamānesu sabbadhātūhi <bold>tuṃ</bold>paccayo hoti, <bold>ca</bold>saddena <bold>kālasamayavelā</bold>dīsupi. <bold>Ninda</bold>garahāyaṃ, ko taṃ ninditumarahati <pageBreak edition="M" number="0.0392" />, rājā arahasi bhavituṃ, araho bhavaṃ vattuṃ. Sakkā jetuṃ dhanena vā, sakkā laddhuṃ, kātuṃ sakkhissati. Bhabbo niyāmaṃ okkamituṃ, abhabbo kātuṃ. Anucchaviko bhavaṃ dānaṃ paṭiggahetuṃ. Idaṃ kātuṃ anurūpaṃ. Dānaṃ dātuṃ yuttaṃ, dātuṃ vattuñca labhati, evaṃ vaṭṭati bhāsituṃ, chindituṃ na ca kappati iccādi. Tathā kālo bhuñjituṃ, samayo bhuñjituṃ, velā bhuñjituṃ.</paragraph>
<paragraph line="445">‘‘Tu’’miti vattate.</paragraph>
<paragraph line="446" number="639"><bold>Pattavacane alamatthesu ca</bold>.</paragraph>
<paragraph line="447">Alamatthesu pattavacane sati sabbadhātūhi <bold>tuṃ</bold>paccayo hoti, alaṃsaddassa atthā <bold>alamatthā</bold>bhūsanapariyattinivāraṇā, tesu alamatthesu. Pattassa vacanaṃ <bold>pattavacanaṃ,</bold>alameva dānāni dātuṃ, alameva puññāni kātuṃ, sampattameva pariyattamevāti attho.</paragraph>
<paragraph line="448">Katvā kammaṃ agacchi, gacchati, gacchissatīti vā atthe –</paragraph>
<paragraph line="449" number="640"><bold>Pubbakālekakattukānaṃ tuna tvāna tvā vā</bold>.</paragraph>
<paragraph line="450"><bold>Pubbakālo</bold>ti pubbakriyā, eko kattā yesaṃ te <bold>ekakattukā,</bold>tesaṃ ekakattukānaṃ samānakattukānaṃ dhātūnamantare pubbakāle vattamānadhātumhā <bold>tuna tvāna tvā</bold>iccete paccayā honti vā.</paragraph>
<paragraph line="451"><bold>Vā</bold>saddassa vavatthitavibhāsattā <bold>tuna</bold>ppaccayo katthaciyeva bhavati. Te ca <bold>kita</bold>saññattā, ‘‘ekakattukāna’’nti vuttattā ca kattariyeva bhavanti. <bold>Tune</bold>‘‘tavetunādīsu kā’’ti <bold>kā</bold>deso, nipātattā silopo. So kātuna kammaṃ gacchati, akātuna puññaṃ kilamissanti sattā.</paragraph>
<paragraph line="452"><bold>Tvānatvā</bold>su <pageBreak edition="M" number="0.0393" />‘‘rakāro cā’’ti dhātvantalopo, kammaṃ katvāna bhadrakaṃ, dānādīni puññāni katvā saggaṃ gacchati, abhisaṅkharitvā, karitvā. Tathā sibbitvā, jāyitvā, janitvā, dhammaṃ sutvā, sutvāna dhammaṃ modati, suṇitvā, patvā, pāpuṇitvā. Kiṇitvā, jetvā, jinitvā, jitvā. Coretvā, corayitvā, pūjetvā, pūjayitvā. Tathā mettaṃ bhāvetvā, bhāvayitvā, vihāraṃ kāretvā, kārayitvā, kārāpetvā, kārāpayitvā saggaṃ gamissanti iccādi.</paragraph>
<paragraph line="453"><bold>Pubbakāle</bold>ti kimatthaṃ? Paṭhati, pacati. <bold>Ekakattukāna</bold>nti kiṃ? Bhutte devadatte yaññadatto vajati.</paragraph>
<paragraph line="454">‘‘Apatvāna nadiṃ pabbato, atikkamma pabbataṃ nadī’’tiādīsu pana sabbattha ‘‘bhavatī’’ti sambandhato <bold>e</bold>kakattukatā, pubbakālatā ca gamyate.</paragraph>
<paragraph line="455">‘‘Vā’’ti vattate.</paragraph>
<paragraph line="456" number="641"><bold>Sabbehi tunādīnaṃ yo</bold>.</paragraph>
<paragraph line="457">Sabbehi sopasaggānupasaggehi dhātūhi paresaṃ <bold>tunā</bold>dīnaṃ paccayānaṃ <bold>ya</bold>saddādeso hoti vā. <bold>Vanda</bold>abhivandane <bold>abhi</bold>pubbo, <bold>tvā</bold>paccayassa <bold>yo,</bold>ikārāgamo ca, abhivandiya bhāsissaṃ, abhivanditvā, vandiya, vanditvā. Tathā abhibhuyya, dvittarassattāni, abhibhavitvā, abhibhotvā.</paragraph>
<paragraph line="458"><bold>Si</bold>sevāyaṃ, ‘‘kvaci dhātū’’tiādinā <bold>i</bold>kārassa <bold>ā</bold>ttaṃ, nissāya, nissitvā.</paragraph>
<paragraph line="459"><bold>Bhaja</bold>sevāyaṃ, ‘‘tathā kattari cā’’ti pubbarūpattaṃ, vibhajja, vibhajiya, vibhajitvā.</paragraph>
<paragraph line="460"><bold>Disa</bold><pageBreak edition="M" number="0.0394" />atisajjane, uddissa, uddisiya, uddisitvā. Pavissa, pavisiya, pavisitvā.</paragraph>
<paragraph line="461"><bold>Nī</bold>pāpuṇane, upanīya, upanetvā. Atiseyya, atisayitvā. Ohāya, ohitvā, jahitvā, hitvā. Ādāya, ādiyitvā, ‘‘divādito yo’’ti <bold>ya</bold>ppaccayo, ‘‘kvaci dhātū’’tiādinā dhātvanta<bold>ssi</bold>kāro ca, datvā, datvāna. Pidhāya, pidahitvā. Bhuñjiya, bhuñjitvā, bhotvā. Viceyya, vicinitvā. Viññāya, vijānitvā, ñatvā.</paragraph>
<paragraph line="462">‘‘Yathāgamaṃ, tunādīsū’’ti ca vattate.</paragraph>
<paragraph line="463" number="642"><bold>Dadhantato yo kvaci</bold>.</paragraph>
<paragraph line="464"><bold>Da</bold>kāra<bold>dha</bold>kārantehi dhātūhi yathāgamaṃ <bold>ya</bold>kārāgamo hoti kvaci <bold>tunā</bold>dīsu paccayesu. <bold>Ya</bold>vato <bold>da</bold>kārassa <bold>ja</bold>kāro, samāpajjitvā, uppajjitvā, bhijjitvā, chijjitvā gato. <bold>Budha</bold>avagamane, ‘‘tathā kattari cā’’ti sakhātvantassa <bold>ya</bold>kārassa <bold>ca</bold>vaggo, bujjhiya, bujjhitvā. Virajjhiya, virajjhitvā. Rundhiya, rundhitvā.</paragraph>
<paragraph line="465">‘‘Tunādīna’’nti adhikāro, ‘‘vā’’ti ca.</paragraph>
<paragraph line="466" number="643"><bold>Canantehi raccaṃ</bold>.</paragraph>
<paragraph line="467"><bold>Ca</bold>kāra<bold>na</bold>kārantehi dhātūhi paresaṃ <bold>tunā</bold>dīnaṃ paccayānaṃ <bold>raccā</bold>deso hoti vā, ‘‘racca’’nti yogavibhāgena aññasmāpi, vavatthitavibhāsatthoyaṃ <bold>vā</bold>saddo, <bold>rā</bold>dilopo. <bold>Vica</bold>vivecane <bold>vi</bold>pubbo, vivicca, viviccitvā, ‘‘yo kvacī’’ti yogavibhāgena <bold>ya</bold>kārāgamo.</paragraph>
<paragraph line="468"><bold>Pava</bold>pāke, pacca, pacciya, paccitvā. Vimucca, vimuccitvā.</paragraph>
<paragraph line="469"><bold>Hana</bold><pageBreak edition="M" number="0.0395" />hiṃsāgatīsu, āhacca, upahacca, āhantvā, upahantvā.</paragraph>
<paragraph line="470"><bold>Vā</bold>ti kiṃ? Avamañña, avamaññitvā, mantvā, <bold>nya</bold>ssa<bold>ña</bold>kāro.</paragraph>
<paragraph line="471"><bold>I</bold>gatimhi, yogavibhāgena <bold>raccā</bold>deso, paṭicca, avecca, upecca upetvā. <bold>Kara</bold>karaṇe, sakkacca, adhikicca, <bold>i</bold>kārāgamo, kariya.</paragraph>
<paragraph line="472"><bold>Disa</bold>pekkhaṇe –</paragraph>
<paragraph line="473" number="644"><bold>Disā svānasvāntalopo ca</bold>.</paragraph>
<paragraph line="474"><bold>Disa</bold>iccetāya dhātuyā paresaṃ <bold>tunā</bold>dīnaṃ paccayānaṃ <bold>svāna svā</bold>iccādesā honti vā, dhātvantassa lopo ca. Disvānassa etadahosi, cakkhunā rūpaṃ disvā.</paragraph>
<paragraph line="475"><bold>Vā</bold>ti kiṃ? Nekkhammaṃ daṭṭhuṃ, daṭṭhā. Passiya, passituna, passitvā.</paragraph>
<paragraph line="476"><bold>Anta</bold>ggahaṇaṃ <bold>antalopa</bold>ggahaṇañcānuvattate.</paragraph>
<paragraph line="477" number="645"><bold>Ma ha da bhehi mma yha jja bbha ddhā ca</bold>.</paragraph>
<paragraph line="478"><bold>Ma ha da bha</bold>iccevamantehi dhātūhi paresaṃ <bold>tunā</bold>dīnaṃ paccayānaṃ yathākkamaṃ <bold>mma yha jja bbha ddhā</bold>iccete ādesā honti vā, dhātvantalopo ca. <bold>Ma</bold>kārantehi tāva āgamma, āgantvā. <bold>Kamu</bold>padavikkhepe, okkamma, okkamitvā, nikkhamma, nikkhamitvā, abhiramma, abhiramitvā.</paragraph>
<paragraph line="479"><bold>Ha</bold>kārantehi paggayha, paggaṇhitvā, paggahetvā. <bold>Muha</bold>vecitte, sammuyha, sammuyhitvā, <bold>ya</bold>kārāgamo, āruyha, āruhitvā, ogayha, ogahetvā.</paragraph>
<paragraph line="480"><bold>Da</bold>kārantehi <pageBreak edition="M" number="0.0396" />uppajja, uppajjitvā, pamajja, pamajjitvā, upasampajja, upasampajjitvā. <bold>Chidi</bold>dvidhākaraṇe, acchijja, chijja, chijjitvā, chindiya, chinditvā, chetvā.</paragraph>
<paragraph line="481"><bold>Bha</bold>kārantehi <bold>rabha</bold>rābhasse, ārabbha kathesi, āraddhā, ārabhitvā. <bold>Labha</bold>lābhe, upalabbha, upaladdhā, saddhaṃ paṭilabhitvā puññāni karonti iccādi.</paragraph>
<centered line="482">Tavetunādippaccayantanayo.</centered>
<subhead line="483">Vattamānakālikamānantappaccayantanaya</subhead>
<paragraph line="484" number="646"><bold>Vattamāne mānantā</bold>.</paragraph>
<paragraph line="485">Āraddho aparisamatto attho <bold>vattamāno,</bold>tasmiṃ vattamāne kāle gammamāne sabbadhātūhi <bold>mānaanta</bold>iccete paccayā honti. Te ca <bold>kita</bold>saññattā ‘‘kattari kita’’ti kattari bhavanti.</paragraph>
<paragraph line="486"><bold>Antamāna</bold>ppaccayānañcettha ‘‘parasamaññāpayoge’’ti parasamaññāvasena parassapadattanopadasaññattā <bold>tyā</bold>dīsu viya <bold>antamāne</bold>su ca vikaraṇappaccayā bhavanti.</paragraph>
<paragraph line="487">Teneva <bold>māna</bold>ppaccayo ‘‘attanopadāni bhāve ca kammanī’’ti bhāvakammesupi hoti, tassa ca ‘‘attanopadāni parassapadatta’’nti kvaci <bold>anta</bold>ppaccayādeso ca.</paragraph>
<paragraph line="488"><bold>Gamu, sappa</bold>gatimhi, gacchatīti atthe <bold>anta</bold>ppaccayo, ‘‘bhūvādito a’’iti <bold>a</bold>ppaccayo, ‘‘gamissanto ccho vā sabbāsū’’ti dhātvantassa <bold>cchā</bold>deso, saralopādi, nāmabyapadese <bold>syā</bold>dyuppatti. Gacchanta si itīdha ‘‘vā’’ti vattamāne ‘‘simhi gacchantādīnaṃ ntasaddo aṃ’’ iti <bold>nta</bold>ssa <bold>a</bold>mādeso.</paragraph>
<paragraph line="489"><bold>Vā</bold>saddassa <pageBreak edition="M" number="0.0397" />vavatthibhavibhāsattā <bold>e</bold>kā<bold>ro</bold>kāraparassa na bhavati, saralopādi, so puriso gacchaṃ, gacchanto gaṇhāti, sesaṃ guṇavantusamaṃ.</paragraph>
<paragraph line="490"><bold>Itthiyaṃ</bold>‘‘nadādito vā ī’’ti <bold>ī</bold>paccayo, ‘‘sesesu ntuvā’’ti <bold>ntu</bold>byapadese ‘‘vā’’ti adhikicca ‘‘ntussa tamīkāre’’ti <bold>ta</bold>kāre saralopasilopā, sā kaññā gacchatī, gacchantī iccādi itthisamaṃ.</paragraph>
<paragraph line="491"><bold>Napuṃsake</bold>pure viya <bold>nta</bold>ssa <bold>a</bold>mādeso, taṃ cittaṃ gacchaṃ, gacchantaṃ, gacchantāni iccādi pulliṅgasamaṃ.</paragraph>
<paragraph line="492">Tathā gacchatīti atthe <bold>māna</bold>ppaccayo, <bold>cchā</bold>desādi ca, so gacchamāno gaṇhāti, te gacchamānā iccādi <bold>purisa</bold>saddasamaṃ. Sā gacchamānā, tā gacchamānāyo iccādi <bold>kaññā</bold>saddasamaṃ. Taṃ gacchamānaṃ, tāni gacchamānāni iccādi <bold>citta</bold>saddasamaṃ.</paragraph>
<paragraph line="493">Gacchīyatīti atthe ‘‘attanopadāni bhāve ca kammanī’’ti kammani <bold>māna</bold>ppaccayo, ‘‘bhāvakammesu yo’’ti <bold>ya</bold>ppaccayo, ‘‘ivaṇṇāgamo vā’’ti <bold>i</bold>kārāgamo, <bold>cchā</bold>deso, so tena gacchiyamāno, sā gacchiyamānā, taṃ gacchiyamānaṃ.</paragraph>
<paragraph line="494"><bold>Cchā</bold>desābhāve ‘‘pubbarūpañcā’’ti <bold>ya</bold>kārassa <bold>ma</bold>kāro, dhammo adhigammamāno hitāya bhavati, adhigammamānā, adhigammamānaṃ.</paragraph>
<paragraph line="495">Tathā <bold>maha</bold>pūjāyaṃ, mahatīti mahaṃ, mahanto, mahatī, mahantī, mahaṃ, mahantaṃ, mahamāno, mahamānā, mahamānaṃ. <bold>Kammani</bold>‘‘yamhi dādhāmāṭhāhāpā maha mathādīnamī’’iti dhātvantassa <bold>a</bold>kārassa īkāro, mahīyamāno, mahīyamānā, mahīyamānaṃ.</paragraph>
<paragraph line="496">Evaṃ <pageBreak edition="M" number="0.0398" />caratīti caraṃ, caratī, carantī, carantaṃ, caramāno, cariyamāno, pacatīti pacaṃ, pacatī, pacantī, pacantaṃ, pacamāno, paccamāno, ‘‘tassa cavagga’’iccādinā <bold>ca</bold>vaggattaṃ, dvittañca.</paragraph>
<paragraph line="497"><bold>Bhū</bold>sattāyaṃ, bhavatīti atthe <bold>anta</bold>ppaccayo, <bold>a</bold>ppaccayavuddhiavādesādi, so bhavaṃ, bhavanto. <bold>Itthiyaṃ</bold>īpaccayo, ‘‘bhavato bhoto’’ti <bold>bhotā</bold>deso, bhotī, bhotī, bhotiyo. <bold>Napuṃsake</bold>bhavaṃ, bhavantaṃ, bhavantāni, abhibhavamāno. <bold>Bhāve</bold>bhūyamānaṃ. <bold>Kammani</bold>abhibhūyamāno.</paragraph>
<paragraph line="498"><bold>Jara</bold>vayohānimhi, ‘‘jara marāna’’ntiādinā <bold>jīra jīyyā</bold>desā, jīratīti jīraṃ, jīrantī, jīrantaṃ, jīramāno, jīrīyamāno, jīyaṃ, jīyantī, jīyantaṃ, jīyamāno, jīyyamāno.</paragraph>
<paragraph line="499"><bold>Mara</bold>pāṇacāge, ‘‘kvaci dhātū’’tiādinā ekassa <bold>ya</bold>kārassa lopo, maratīti mīyaṃ, mīyantī, mīyantaṃ, mīyamāno, mīyyamāno, maraṃ, marantī, marantaṃ, maramāno, marīyamāno. Labhaṃ, labhantī, labhantaṃ, labhamāno, labbhamāno. Vahaṃ, vahantī, vahantaṃ, vahamāno, vuyhamāno. ‘‘Isuyamūnamanto ccho vā’’ti <bold>cchā</bold>deso, icchatīti icchaṃ, icchantī, icchantaṃ, icchamāno, icchīyamāno, issamāno.</paragraph>
<paragraph line="500">‘‘Disassa passadissadakkhā vā’’ti <bold>passa dissa dakkhā</bold>desā, passatīti passaṃ, passantī, passantaṃ, passamāno, vipassīyamāno, dissamāno, dissanto, <bold>māna</bold>ssa <bold>antā</bold>deso, dissaṃ, dissantī, dissantaṃ, dakkhaṃ, dakkhantī, dakkhantaṃ, dakkhamāno dakkhiyamāno iccādi.</paragraph>
<paragraph line="501"><bold>Tuda</bold>byathane, tudatīti tudaṃ, tudantī, tudantaṃ, tudamāno, tujjamāno. Pavisatīti pavisaṃ, pavisantī, pavisantaṃ, pavisamāno, pavisīyamāno iccādi.</paragraph>
<paragraph line="502"><bold>Hū,</bold><pageBreak edition="M" number="0.0399" /><bold>bhū</bold>sattāyaṃ, <bold>a</bold>ppaccayalopo, pahotīti pahonto, pahontī, pahontaṃ, pahūyamānaṃ tena. Setīti sento, sentī, sentaṃ, semāno, sayaṃ, sayantī, sayantaṃ, sayamāno, sayāno vā, <bold>māna</bold>ssa <bold>ānā</bold>deso, atisīyamāno.</paragraph>
<paragraph line="503"><bold>Asa</bold>sabbhāve, ‘‘sabbatthāsassādilopo cā’’ti <bold>a</bold>kārassa lopo, atthīti saṃ, santo, satī, santī, santaṃ, samāno, samānā, samānaṃ.</paragraph>
<paragraph line="504"><bold>Ṭhā</bold>gatinivattimhi, ‘‘vā’’ti vattamāne ‘‘ṭhā tiṭṭho’’ti <bold>tiṭṭhā</bold>deso, tiṭṭhaṃ, tiṭṭhantī, tiṭṭhantaṃ, tiṭṭhamāno. <bold>Tiṭṭhā</bold>bhāve ‘‘kvaci dhātū’’tiādinā <bold>ṭhā</bold>to <bold>ha</bold>kārāgamo, rassattañca, upaṭṭhahaṃ, upaṭṭhahantī, upaṭṭhahantaṃ, upaṭṭhahamāno. Ṭhīyamānaṃ tena, upaṭṭhīyamāno, upaṭṭhahīyamāno.</paragraph>
<paragraph line="505"><bold>Pā</bold>pāne, ‘‘pā pibo’’ti <bold>pibā</bold>deso, pibatīti pibaṃ, pibantī, pibantaṃ, pibamāno, ‘‘kvaci dhātū’’tiādinā <bold>ba</bold>kārassa <bold>va</bold>ttaṃ, pivaṃ, pivantī, pivantaṃ, pivamāno, pīyamāno, pīyamānā, pīyamānaṃ iccādi.</paragraph>
<paragraph line="506"><bold>Hu</bold>dānādanahabyappadānesu, <bold>a</bold>ppaccaye pure viya dvibhāvādi, juhotīti juhaṃ, juhantī, juhantaṃ, juhamāno, hūyamāno. Evaṃ jahaṃ, jahantī, jahantaṃ, jahamāno, jahīyamāno. Dadātīti dadaṃ, dadantī, dadantaṃ, dadamāno, <bold>dvittā</bold>bhāve dānaṃ dento, dentī, dentaṃ, dīyamāno.</paragraph>
<paragraph line="507"><bold>Rudhi</bold>āvaraṇe, ‘‘rudhādito niggahītapubbañcā’’ti <bold>a</bold>ppaccayaniggahītāgamā, rundhatīti rundhaṃ, rundhantī, rundhantaṃ, rundhamāno, rujjhamāno. Bhuñjatīti bhuñjaṃ, bhuñjantī, bhuñjantaṃ, bhuñjamāno, bhujjamāno iccādi.</paragraph>
<paragraph line="508"><bold>Divu</bold><pageBreak edition="M" number="0.0400" />kīḷāyaṃ, ‘‘divādito yo’’ti <bold>ya</bold>ppaccayo, ‘‘tathā kattari cā’’ti pubbarūpattaṃ, <bold>ba</bold>ttañca, dibbatīti dibbaṃ, dibbantī, dibbantaṃ, dibbamāno. Evaṃ bujjhatīti bujjhaṃ, bujjhanto, bujjhamāno, <bold>ca</bold>vaggādeso. <bold>Janī</bold>pātubhāve, ‘‘janādīnamā’’ti yogavibhāgena <bold>ā</bold>ttaṃ, jāyatīti jāyaṃ, jāyamāno, jaññamāno.</paragraph>
<paragraph line="509"><bold>Su</bold>savaṇe, ‘‘svādito’’tiādinā <bold>ṇu ṇā uṇā</bold>ca, suṇātīti suṇaṃ, suṇanto, suṇamāno, sūyamāno, suyyamāno. Pāpuṇātīti pāpuṇaṃ, pāpuṇamāno, pāpīyamāno.</paragraph>
<paragraph line="510">‘‘Kiyādito nā’’ti <bold>nā,</bold>rassattaṃ, kiṇātīti kiṇaṃ, kīṇamāno, kīyamāno. Vinicchinātīti vinicchinaṃ, vinicchinamāno, vinicchīyamāno, cinaṃ, cīyamāno. Jānātīti jānaṃ, jānamāno, <bold>jā</bold>deso, ñāyamāno. Gaṇhātīti gaṇhaṃ, gaṇhamāno, gayhamāno.</paragraph>
<paragraph line="511"><bold>Kara</bold>karaṇe, karotīti atthe ‘‘vattamāne mānantā’’ti <bold>anta</bold>ppaccayo, ‘‘tanādito oyirā’’ti <bold>o,</bold>‘‘tassa vā’’ti adhikicca ‘‘uttamokāro’’ti <bold>u</bold>ttaṃ, ‘‘karassākāro cā’’ti <bold>a</bold>kāra<bold>ssu</bold>kāro. ‘‘Yavakārā cā’’ti sare <bold>u</bold>kārassa <bold>va</bold>ttaṃ, dvittaṃ, ‘‘bo vassā’’ti <bold>ba</bold>kāradvayañca, ‘‘kvaci dhātū’’tiādinā <bold>ra</bold>lopo, so kubbaṃ, kubbanto, kubbatī, kubbantī, kubbantaṃ. <bold>U</bold>ttābhāve – kammaṃ karonto, karontī, karontaṃ. <bold>Māne – u</bold>ttadvayaṃ, kurumāno, kurumānā, kurumānaṃ, kubbāno vā. <bold>Kammani</bold>kayiramāno, karīyamāno vā iccādi.</paragraph>
<paragraph line="512"><bold>Cura</bold>theyye, ‘‘curādito’’tiādinā <bold>ṇe ṇayā,</bold>coretīti corento, corentī, corentaṃ, corayaṃ, corayatī, corayantaṃ, corayamāno, corīyamāno. Pāletīti pālento, pālentī, pālentaṃ, pālayaṃ, pālayantī, pālayantaṃ, pālayamāno, pālīyamāno iccādi.</paragraph>
<paragraph line="513"><bold>Kārite</bold><pageBreak edition="M" number="0.0401" />bhāvetīti bhāvento, bhāventī, bhāventaṃ, bhāvayaṃ, bhāvayantī, bhāvayantaṃ, bhāvayamāno, bhāvīyamāno. Kāretīti kāronto, kārentī, kārentaṃ, kārayaṃ, kārayantī, kārayantaṃ, kārayamāno, kārīyamāno, kārāpento, kārāpentī, kārāpentaṃ, kārāpayaṃ, kārāpayantī, kārāpayantaṃ, kārāpayamāno, kārāpīyamāno iccādi.</paragraph>
<centered line="514">Vattamānakālikamānantappaccayantanayo.</centered>
<subhead line="515">Anāgatakālikappaccayantanaya</subhead>
<paragraph line="516">‘‘Kāle’’ti adhikāro.</paragraph>
<paragraph line="517" number="647"><bold>Bhavissati gamādīhi ṇī ghiṇa</bold>.</paragraph>
<paragraph line="518">Bhavissati kāle gammamāne <bold>gamā</bold>dīhi dhātūhi <bold>ṇī ghiṇa</bold>iccete paccayā honti. <bold>Ṇa</bold>kārā vuddhatthā. Āyati gamanaṃ sīlamassāti atthe <bold>ṇī,</bold>vuddhi<bold>ṇa</bold>lopā. Gāmī, gāmino, āgāmī kālo. <bold>Ghiṇa</bold>paccaye – ‘‘kvaci dhātū’’tiādinā <bold>gha</bold>lopo, gāmaṃ gāmi, gāmī, gāmayo.</paragraph>
<paragraph line="519"><bold>Bhaja</bold>sevāyaṃ, āyati bhajituṃ sīlamassāti bhājī, bhāji, ‘‘na kagattaṃ cajā’’ti yogavibhāgena nisedhanato ‘‘sacajānaṃ kagā ṇānubandhe’’ti <bold>ga</bold>ttaṃ na bhavati.</paragraph>
<paragraph line="520"><bold>Su</bold>gatimhi, kārite vuddhi<bold>āvā</bold>desā ca, āyati passavituṃ sīlamassāti passāvī, passāvi. Āyati paṭṭhānaṃ sīlamassāti paṭṭhāyī, paṭṭhāyi, ‘‘ākārantānamāyo’’ti <bold>āyā</bold>deso.</paragraph>
<paragraph line="521">‘‘Bhavissatī’’ti adhikāro.</paragraph>
<paragraph line="522" number="648"><bold>Kiriyāyaṃ</bold><pageBreak edition="M" number="0.0402" /><bold>ṇvutavo</bold>.</paragraph>
<paragraph line="523"><bold>Kiriyāyaṃ</bold>kiriyatthāyaṃ gammamānāyaṃ dhātūhi <bold>ṇvutu</bold>iccete paccayā honti bhavissati kāle. <bold>Ṇvu</bold>mhi – <bold>ṇa</bold>lopavuddhi<bold>akā</bold>desā, karissaṃ vajatīti kārako vajati.</paragraph>
<paragraph line="524"><bold>Tu</bold>mhi – ‘‘karassa ca tattaṃ tusmi’’nti <bold>ta</bold>kāro, sesaṃ kattusamaṃ, kattā vajati, kattuṃ vajatīti attho. Evaṃ pacissaṃ vajatīti pācako vajati, pacitā vajati. Bhuñjissaṃ vajatīti bhuñjako vajati, bhottā vajati iccādi.</paragraph>
<paragraph line="525" number="649"><bold>Kammani ṇo</bold>.</paragraph>
<paragraph line="526">Kammasmiṃ upapade dhātūhi <bold>ṇa</bold>ppaccayo hoti bhavissati kāle <bold>ṇa</bold>lopavuddhī. Nagaraṃ karissatīti nagarakāro vajati. <bold>Lū</bold>chedane, sāliṃ lavissatīti sālilāvo vajati. <bold>Vapa</bold>bījasantāne, dhaññaṃ vapissatīti dhaññavāpo vajati. Bhogaṃ dadissatīti bhogadāyo vajati, sindhuṃ pivissatīti sindhupāyo vajati iccādi.</paragraph>
<paragraph line="527">‘‘Kammanī’’ti vattate.</paragraph>
<paragraph line="528" number="650"><bold>Sese ssaṃ ntu mānānā</bold>.</paragraph>
<paragraph line="529">Kammasmiṃ upapade <bold>sese</bold>aparisamattatthe dhātūhi <bold>ssaṃntu māna āna</bold>iccete paccayā honti bhavissati kāle gammamāne, te ca kitakattā kattari bhavanti. Kammaṃ karissatīti atthe <bold>ssaṃ</bold>paccayo, <bold>i</bold>kārāgamo, <bold>si</bold>lopo, kammaṃ karissaṃ vajati, sāpekkhattā na samāso. <bold>Ntu</bold>paccaye ‘‘tanādito oyirā’’ti <bold>o,</bold>‘‘simhi vā’’ti ntva’ntassa <bold>a</bold>ttaṃ, kammaṃ karissatīti kammaṃ karonto vajati iccādi <bold>guṇavantu</bold>samaṃ.</paragraph>
<paragraph line="530">Atha <pageBreak edition="M" number="0.0403" />vā ‘‘bhavissati gamādīhi ṇī ghiṇa’’ti ettha ‘‘bhavissatī’’ti vacanato ‘‘ssantu’’iti ekova paccayo daṭṭhabbo, tato ‘‘simhi vā’’ti <bold>a</bold>ttaṃ, ‘‘ntasaddo a’’mitiyogavibhāgena <bold>a</bold>mādeso, silopo, karissaṃ karissanto, karissantā, karissantaṃ, karissante, karissatā karissantena, karissantehi, karissato karissantassa, karissataṃ karissantānaṃ, karissatā, karissantehi, karissato karissantassa, karissataṃ karissantānaṃ, karissati karissante, karissantesūtiādi <bold>guṇavantu</bold>sadisaṃ neyyaṃ.</paragraph>
<paragraph line="531"><bold>Māna</bold>mhi – <bold>o</bold>kā<bold>rā</bold>kārānaṃ <bold>u</bold>ttaṃ, kammaṃ karissatīti kammaṃ kurumāno, kammaṃ karāno vajati. Evaṃ bhojanaṃ bhuñjissaṃ vajati, bhojanaṃ bhuñjanto, bhuñjamāno, bhuñjāno vajati.</paragraph>
<paragraph line="532">Sabbattha kattari <bold>ntumāne</bold>su sakasakavikaraṇappaccayo kātabbo.</paragraph>
<paragraph line="533">Khādanaṃ khādissatīti khādanaṃ khādissaṃ vajati, khādanaṃ khādanto, khādanaṃ khādamāno, khādanaṃ khādāno vajati. Maggaṃ carissatīti maggaṃ carissaṃ, maggaṃ caranto, maggaṃ caramāno, maggaṃ carāno vajati. <bold>Bhikkha</bold>āyācane, bhikkhaṃ bhikkhissatīti bhikkhaṃ bhikkhissaṃ carati, bhikkhaṃ bhikkhanto, bhikkhaṃ bhikkhamāno, bhikkhaṃ bhikkhāno carati iccādi.</paragraph>
<centered line="534">Anāgatakālikappaccayantanayo.</centered>
<subhead line="535">Uṇādippaccayantanaya</subhead>
<paragraph line="536">Atha <bold>uṇā</bold>dayo vuccante.</paragraph>
<paragraph line="537">‘‘Dhātuyā’’ti adhikāro.</paragraph>
<paragraph line="538" number="651"><pageBreak edition="M" number="0.0404" /><bold>Kāle vattamānātīte ṇvādayo</bold>.</paragraph>
<paragraph line="539">Atīte kāle, vattamāne ca gammamāne dhātūhi ṇuppaccayo hoti. <bold>Ādi</bold>saddena <bold>yu kta mi</bold>iccādayo ca honti.</paragraph>
<paragraph line="540"><bold>Kara</bold>karaṇe, akāsi, karotīti vā atthe ṇuppaccayo, <bold>ṇa</bold>lopo, vuddhi, kāru sippī, kārū kāravo. <bold>Vā</bold>gatigandhanesu, avāyi, vāyatīti vā vāyu, <bold>āyā</bold>deso. <bold>Sada</bold>assādane, assādīyatīti sādu. <bold>Rādha, sādha</bold>saṃsiddhimhi, sādhīyati anena hitanti sādhu. <bold>Bandha</bold>bandhane, attani paraṃ bandhatīti bandhu. <bold>Cakkha</bold>viyattiyaṃ vācāyaṃ, cakkhatīti cakkhu. <bold>I</bold>gatimhi, enti gacchanti pavattanti sattā etenāti āyu. <bold>Dara</bold>vidāraṇe, darīyatīti dāru kaṭṭhaṃ. <bold>Sanu</bold>dāne. Sanotīti sānu pabbatekadeso. Janīyatīti jānu jaṅghāsandhi. Carīyatīti cāru dassanīyo. <bold>Raha</bold>cāge, rahīyatīti rāhu asurindo. <bold>Tara</bold>taraṇe, tālu, <bold>lo ra</bold>ssa.</paragraph>
<paragraph line="541"><bold>Marā</bold>dīnaṃ panettha <bold>ṇu</bold>mhi ‘‘ghaṭādīnaṃ vā’’ti ettha <bold>vā</bold>saddena na vuddhi, maru, taru, tanu, dhanu, hanu, manu, asu, vasu, vaṭu, garu iccādi.</paragraph>
<paragraph line="542"><bold>Cadi</bold>hilādane, <bold>yu</bold>ppaccayo, ‘‘nudādīhi yuṇvūnamanānanākānanakā sakāritehi cā’’ti <bold>anā</bold>deso, niggahītāgamo ca, candanaṃ. Bhavati etthāti bhuvanaṃ, ‘‘jhalānamiyuvāsare vā’’ti <bold>uvā</bold>deso. <bold>Kira</bold>vikkhepe, kiraṇo. Vicakkhaṇo, kampanaṃ karotīti karuṇā, <bold>a</bold>kāra<bold>ssu</bold>ttaṃ.</paragraph>
<paragraph line="543"><bold>Kta</bold>ppaccaye <pageBreak edition="M" number="0.0405" />– <bold>ka</bold>lopo, abhavi, bhavatīti vā bhūtaṃ yakkhādi, bhūtāni. Vāyatīti vāto, tāyatīti tāto. <bold>Mi</bold>mhi – bhavanti etthāti bhūmi, netīti nemi iccādi.</paragraph>
<paragraph line="544" number="652"><bold>Khyādīhi mana ma ca to vā</bold>.</paragraph>
<paragraph line="545"><bold>Khī bhī su ru hu vā dhū hi lūpī ada</bold>iccevamādīhi dhātūhi <bold>mana</bold>paccayo hoti, <bold>ma</bold>ssa ca <bold>to</bold>hoti vā.</paragraph>
<gatha1 line="546">Adadhātuparasseva, makārassa takāratā;</gatha1>
<gathalast line="547">Tadaññato na hotāyaṃ, vavatthitavibhāsato.</gathalast>
<paragraph line="548"><bold>Khī</bold>khaye, khīyanti <bold>e</bold>ttha upaddavupasaggādayoti atthe <bold>mana</bold>paccayo, ‘‘kvaci dhātū’’tiādinā <bold>na</bold>lopo, ‘‘aññesu cā’’ti vuddhi, khemo. Tathā <bold>bhī</bold>bhaye, bhāyanti etasmāti bhīmo, <bold>vā</bold>dhikārato na vuddhi. <bold>Su</bold>abhisave, savatīti somo. <bold>Ru</bold>gatimhi, romo. <bold>Hu</bold>dānādanahabyappadānesu, hūyatīti homo. <bold>Vā</bold>gatigandhanesu, vāmo. <bold>Dhū</bold>kampane, dhunātīti dhūmo. <bold>Hi</bold>gatimhi, hinotīti hemo. <bold>Lū</bold>chedane, lūyatīti lomo. <bold>Pī</bold>tappane, pīṇanaṃ pemo. <bold>Ada</bold>bhakkhaṇe, adatīti atthe <bold>mana, ma</bold>ssa ca vā <bold>ta</bold>kāro, ‘‘to dassā’’ti <bold>ta</bold>kāro, attā, ātumā, ‘‘kvaci dhātū’’tiādinā <bold>ada</bold>ssa dīgho, <bold>u</bold>kārāgamo ca. <bold>Yā</bold>pāpaṇe, yāmo.</paragraph>
<paragraph line="549">‘‘Vā’’ti vattamāne –</paragraph>
<paragraph line="550" number="653"><bold>Samādihi thamā</bold>.</paragraph>
<paragraph line="551"><bold>Samadamadara raha lapa vasa yu du hi si dā sā ṭhā bhasa bahausu</bold>iccevamādīhi dhātūhi <bold>tha ma</bold>iccete paccayā honti vā.</paragraph>
<paragraph line="552"><bold>Sama</bold><pageBreak edition="M" number="0.0406" />upasame, <bold>kvaci</bold>ggahaṇādhikārā na dhātvantalopo, kilese sametīti samatho samādhi. Evaṃ damanaṃ damatho. <bold>Dara</bold>dāhe, daraṇaṃ daratho paridāho. <bold>Raha</bold>upādāne, rahīyatīti ratho, ‘‘kvaci dhātū’’tiādinā <bold>ha</bold>lopo. <bold>Sapa</bold>akkose, sapanaṃ sapatho. <bold>Vasa</bold>nivāse, āvasanti etasminti āvasatho. <bold>Yu</bold>missane, yūtho, dīgho. <bold>Du</bold>gativuddhimhi, davati vaḍḍhatīti dumo. Hinotīti himo ussāvo. <bold>Si</bold>bandhane, sīyatīti sīmā, dīgho. <bold>Dā</bold>avakhaṇḍane, dāmo. <bold>Sā</bold>sāmatthe, sāmo. <bold>Ṭhā</bold>gatinivattimhi, thāmo, <bold>ṭha</bold>ssa <bold>tha</bold>ttaṃ. <bold>Bhasa</bold>bhasmīkaraṇe, bhasmā, <bold>brahmā</bold>dittā ‘‘syā cā’’ti <bold>ā</bold>ttaṃ. <bold>Baha</bold>vuddhimhi, brahmā, nipātanato <bold>bro ba</bold>ssa. <bold>Usu</bold>dāhe, usmā iccādi.</paragraph>
<paragraph line="553" number="654"><bold>Masussa sussa ccha ra ccherā</bold>.</paragraph>
<paragraph line="554"><bold>Masu</bold>iccetassa dhātussa <bold>su</bold>ssa <bold>ccharacchera</bold>iccete ādesā honti. <bold>Masu</bold>macchere, <bold>kvi</bold>ppaccayo, <bold>ccharaccherā</bold>desā, maccharo, macchero.</paragraph>
<paragraph line="555">‘‘Cchara ccherā’’ti vattate.</paragraph>
<paragraph line="556" number="655"><bold>Āpubbacarassa ca</bold>.</paragraph>
<paragraph line="557"><bold>Ā</bold>pubbassa <bold>cara</bold>iccetassa dhātussa <bold>ccharaccherā</bold>desā honti, <bold>ca</bold>saddena <bold>cchariyā</bold>deso ca. Bhuso caraṇanti atthe <bold>kvi</bold>ppaccayo, <bold>cchariyā</bold>diādeso, rassattañca. Acchariyaṃ <pageBreak edition="M" number="0.0407" />, accharaṃ, accheraṃ. Accharaṃ paharituṃ yuttantipi acchariyaṃ.</paragraph>
<paragraph line="558" number="656"><bold>Ala kala salehi layā</bold>.</paragraph>
<paragraph line="559"><bold>Ala kala sala</bold>iccetehi dhātūhi <bold>la ya</bold>iccete paccayā honti. <bold>Ala</bold>parisamattimhi, allaṃ, alyaṃ. <bold>Kala</bold>saṅkhyāne, kallaṃ, kalyaṃ. <bold>Sala, hula, pada</bold>gatimhi, sallaṃ, salyaṃ.</paragraph>
<paragraph line="560">‘‘Kala salehī’’ti vattate.</paragraph>
<paragraph line="561" number="657"><bold>Yāṇa lāṇā</bold>.</paragraph>
<paragraph line="562">Tehi <bold>kala sala</bold>iccetehi dhātūhi <bold>yāṇa lāṇa</bold>ppaccayā honti. Kalyāṇaṃ, paṭisalyāṇaṃ, kallāṇo, paṭisallāṇo. Yadā pana <bold>lī</bold>silesaneti dhātu, tadā ‘‘paṭisallayanaṃ, paṭisallāṇa’’nti <bold>yu</bold>ppaccayena siddhaṃ, upasaggantassa niggahītassa <bold>la</bold>ttaṃ, <bold>rahā</bold>diparattā <bold>na</bold>ssa <bold>ṇa</bold>ttaṃ, <bold>e</bold>kārassa ‘‘kvaci dhātū’’tiādinā <bold>a</bold>ttañca.</paragraph>
<paragraph line="563" number="658"><bold>Mathissa thassa lo ca</bold>.</paragraph>
<paragraph line="564"><bold>Matha</bold>iccetassa dhātussa <bold>tha</bold>ssa <bold>lā</bold>deso hoti, <bold>ca</bold>saddena <bold>la</bold>ppaccayo, <bold>matha</bold>viloḷane, mallo, so eva mallako, yathā hīnako.</paragraph>
<paragraph line="565">‘‘Kiccā’’ti vattate.</paragraph>
<paragraph line="566" number="659"><bold>Avassakādhamiṇesu ṇī ca</bold>.</paragraph>
<paragraph line="567"><bold>Avassaka adhamiṇa</bold>iccetesvatthesu, <bold>ṇī</bold>paccayo hoti, kiccā cāti <bold>ṇī</bold>paccayo, <bold>ṇa</bold>lopa vuddhi<bold>si</bold>lopā, avassaṃ <pageBreak edition="M" number="0.0408" />me kammaṃ kātuṃ yuttosīti kārīsi me kammaṃ avassaṃ, kārino me kammaṃ avassaṃ, hārīsi me bhāraṃ avassaṃ.</paragraph>
<paragraph line="568"><bold>Adhamiṇe</bold>– sataṃ me iṇaṃ dātuṃ yuttosīti dāyīsi me sataṃ iṇaṃ, dhārīsi me sahassaṃ iṇaṃ iccādi, <bold>kicca</bold>ppaccayā pana heṭṭhāyeva dassitā.</paragraph>
<paragraph line="569" number="660"><bold>Vajādīhi pabbajjādayo nipaccante</bold>.</paragraph>
<paragraph line="570">Ākatigaṇoyaṃ. <bold>Vaja</bold>iccevamādīhi dhātūhi paccayādesalopāgamanisedhaliṅgādividhinā yathābhidhānaṃ <bold>pabbajjā</bold>dayo saddā nipaccante.</paragraph>
<paragraph line="571"><bold>Vaja</bold>gatimhi <bold>pa</bold>pubbo, paṭhamameva vajitabbanti atthe ‘‘bhāvakammesū’’ti adhikicca ‘‘ṇyocā’’ti <bold>ṇya</bold>ppaccayo, <bold>ṇa</bold>lopādi. ‘‘Pavvajya’’nti rūpe sampatte iminā <bold>jjha</bold>ssa <bold>jjā</bold>deso, <bold>va</bold>kāradvayassa <bold>ba</bold>kāradvayaṃ, vuddhinisedho, itthiliṅgattañca nipaccante, pabbajjā.</paragraph>
<paragraph line="572">Tathā <bold>iñja</bold>kampane, iñjanaṃ ijjā. <bold>Yaja</bold>devapūjāyaṃ, yajanaṃ ijjā, ‘‘yajassādissī’’ti <bold>i</bold>ttaṃ. <bold>Añja</bold>byattigatīsu <bold>saṃ</bold>pubbo, samañjanaṃ samajjā, ñjhassa <bold>jjā</bold>deso. <bold>Sada</bold>visaraṇagatyāvasānesu, nisīdanaṃ nisajjā. <bold>Vida</bold>ñāṇe, vijānanaṃ, vidatīti vā vijjā. <bold>Saja</bold>vissagge, vissajjanaṃ vissajjā. <bold>Pada</bold>gatimhi, nipajjanaṃ nipajjā.</paragraph>
<paragraph line="573"><bold>Hana</bold>hiṃsāgatīsu, hantabbanti atthe <bold>ṇya</bold>mhi kate ‘‘vadho vā sabbatthā’’ti <bold>hana</bold>ssa <bold>vadhā</bold>deso, <bold>jha</bold>ssiminā <bold>jjhā</bold>deso ca, so vajjho, sā vajjhā. <bold>Sī</bold>saye, sayanaṃ, sayanti etthāti vā seyyā, vuddhi, <bold>ya</bold>kārassa dvittañca <pageBreak edition="M" number="0.0409" />. <bold>Dhā</bold>dhāraṇe <bold>saṃ</bold>pubbo, sammā cittaṃ nidheti etāya, sayaṃ vā saddahatīti atthe ‘‘itthiyamatiyavo vā’’ti <bold>a</bold>ppaccayo, ‘‘sandhā’’ti rūpe sampatte iminā <bold>na</bold>kārassa <bold>da</bold>kāro, saddhā. <bold>Cara</bold>caraṇe, caraṇanti atthe ṇyappaccaye, <bold>i</bold>kārāgame ca kate iminā vuddhinisedho, cariyā.</paragraph>
<paragraph line="574"><bold>Ruja</bold>roge, rujananti atthe iminā chappaccayo, ‘‘byañjanantassa co chappaccayesu cā’’ti dhātvantassa <bold>ca</bold>kāro, rucchā, rujāti <bold>a</bold>ppaccayena siddhaṃ. Tathā <bold>kuca</bold>saṅkocane, <bold>cha</bold>ppaccayo, kocanaṃ kucchā. <bold>Labha</bold>lābhe, <bold>cha</bold>mhi <bold>cā</bold>deso, lacchā. <bold>Rada</bold>vilekhane, racchā. <bold>Muha</bold>vecitte, muyhanaṃ mucchā, mucchanaṃ vā mucchā. <bold>Vasa</bold>nivāse, vacchā. <bold>Kaca</bold>dittimhi, kacchā. <bold>Katha</bold>kathane <bold>saṃ</bold>pubbo, saddhiṃ kathananti atthe <bold>ṇya</bold>ppaccayo, iminā <bold>thya</bold>ssa <bold>cchā</bold>deso, <bold>saṃ</bold>saddassa <bold>sā</bold>deso ca, sākacchā. <bold>Tuda</bold>byathane, tucchā. <bold>Pada</bold>gatimhi, byāpajjananti atthe <bold>ṇya</bold>mhi kate ‘‘byāpādyā’’ti rūpe sampatte iminā nipātanena <bold>dya</bold>ssa <bold>jjā</bold>deso, rassattañca, byāpajjā.</paragraph>
<paragraph line="575"><bold>Mara</bold>pāṇacāge, marati maraṇanti ca atthe iminā tyatyuppaccayā, dhātvantalopoca, tato ‘‘yavata’’miccādinā <bold>ca</bold>kāro, macco, maccu. <bold>Sata</bold>sātacce, iminā <bold>ya</bold>ppaccayo, tyassa <bold>ca</bold>kāro, saccaṃ. Tathā <bold>nata</bold>gattavināme, naccaṃ. <bold>Niti</bold>nicce, niccaṃ. <bold>Mā</bold>māne, māyā. <bold>Jana</bold>janane, jāyā, <bold>kana</bold>dittikantīsu, nyassa <bold>ña</bold>ttaṃ, dvittañca, kaññā. <bold>Dhana</bold>dhaññe, dhaññaṃ. Punātīti puññaṃ, <bold>na</bold>kārāgamo iccādi.</paragraph>
<paragraph line="576" number="661"><bold>Ve</bold><pageBreak edition="M" number="0.0410" /><bold>pu sī davava mu ku dā bhūhvādīhi thuttima ṇimā nibbatte</bold>.</paragraph>
<paragraph line="577"><bold>Vepusīdavavamu</bold>iccevamādīhi dhātūhi, <bold>ku dā bhū</bold>ādito, <bold>hvā</bold>dito ca yathākkamaṃ <bold>thuttimaṇima</bold>iccete paccayā honti nibbattatthe. <bold>Vepu</bold>kampane, <bold>thu</bold>ppaccayo, ‘‘kvaci dhātū’’tiādinā <bold>a</bold>kārāgamo, atha vā ‘‘athū’’ti vattabbe saralopaṃ katvā ‘‘thū’’ti vuttanti daṭṭhabbaṃ, vepena nibbatto vepathu. <bold>Sī</bold>saye, sayanena nibbatto sayathu. <bold>Dava</bold>davane, davena nibbatto davathu. <bold>Vamu</bold>uggiraṇe, vamena nibbatto vamathu.</paragraph>
<paragraph line="578">Kutti karaṇaṃ, tena nibbattaṃ kuttimaṃ, <bold>‘‘ku’’</bold>iti nipātanato <bold>kara</bold>ssa <bold>ku</bold>ttaṃ. <bold>Dā</bold>dāne, dāti dānaṃ, tena nibbattaṃ dattimaṃ, rassattaṃ. Bhūti bhavanaṃ, tena nibbattaṃ bhottimaṃ. Avahuti avahanaṃ, tena nibbattaṃ ohāvimaṃ, <bold>ṇa</bold>lopavuddhi<bold>āvā</bold>desā.</paragraph>
<paragraph line="579" number="662"><bold>Akkose namhāni</bold>.</paragraph>
<paragraph line="580">Akkose gammamāne <bold>namhi</bold>nipāte upapade sati dhātuto <bold>āni</bold>ppaccayo hoti. Na gamitabbo te jamma desoti atthe <bold>āni</bold>ppaccayo, kitakattā nāmamiva katvā <bold>si</bold>mhi kate na gamānīti atthe kammadhārayasamāso, <bold>na</bold>ssa <bold>a</bold>ttaṃ, puna samāsattā nāmamiva kate <bold>syā</bold>dyuppatti, agamāni te jamma deso. Na kattabbaṃ te jamma kammanti akarāni te jamma kammaṃ.</paragraph>
<paragraph line="581"><bold>Namhī</bold>ti kiṃ? Vipatti te. <bold>Akkose</bold>ti kiṃ? Agati te.</paragraph>
<paragraph line="582" number="663"><bold>Sunassunassoṇavānuvānununakhuṇānā</bold><pageBreak edition="M" number="0.0411" />.</paragraph>
<paragraph line="583"><bold>Suna</bold>iccetassa pāṭipadikassa sambandhino <bold>una</bold>saddassa <bold>oṇa vāna uvāna una unakha uṇa ā āna</bold>iccete ādesā honti. <bold>Sunassuna</bold>ssa <bold>oṇā</bold>diādese, paranayane ca kate <bold>syā</bold>dyuppatti, soṇo, soṇā, svāno, svānā, suvāno, suvānā, suno, sunā, sunakho, sunakhā, suṇo, suṇā, sā sāno, sānā iccādi.</paragraph>
<paragraph line="584" number="664"><bold>Taruṇassa susu ca</bold>.</paragraph>
<paragraph line="585"><bold>Taruṇa</bold>iccetassa saddassa <bold>susu</bold>iccādeso hoti. <bold>Ca</bold>saddo aniyamattho, susu, taruṇo vā.</paragraph>
<paragraph line="586" number="665"><bold>Yuvassuvassuvuvānunūnā</bold>.</paragraph>
<paragraph line="587"><bold>Yuva</bold>iccetassa pāṭipadikassa <bold>uva</bold>saddassa <bold>uvauvānaunaūna</bold>iccete ādesā honti. Yuvā tiṭṭhati, yuvāno tiṭṭhati, yuno tiṭṭhati, yūno tiṭṭhati.</paragraph>
<paragraph line="588" number="666"><bold>Chadādīhi tatraṇa</bold>.</paragraph>
<paragraph line="589"><bold>Chada</bold>iccevamādīhi dhātūhi <bold>tatraṇa</bold>iccete paccayā honti. <bold>Chada</bold>apavāraṇe, ‘‘kvaci dhātū’’tiādinā dhātvantassa <bold>ta</bold>kāro. Ātapaṃ chādetīti chattaṃ, chatraṃ, byañjanattaye sarūpānamekassa lopo.</paragraph>
<paragraph line="590"><bold>Cinta</bold>cintāyaṃ, cintetīti cittaṃ, <bold>na</bold>kārassa saṃyogādittā niggahītaṃ, tassa ‘‘byañjane cā’’ti lopo, citraṃ, ‘‘ghaṭādīnaṃ vā’’ti na vuddhi.</paragraph>
<paragraph line="591"><bold>Su</bold><pageBreak edition="M" number="0.0412" />abhisave, ‘‘paradvebhāvo ṭhāne’’ti <bold>ta</bold>ssa dvittaṃ, atthe abhisavetīti suttaṃ, sutraṃ.</paragraph>
<paragraph line="592"><bold>Sūda</bold>paggharaṇe, atthe sūdetīti suttaṃ, rassattaṃ, bhujādittā <bold>da</bold>lopo, dvittañca. <bold>Su</bold>savane, suṇātīti sotaṃ, sotraṃ, vuddhi.</paragraph>
<paragraph line="593"><bold>Ni</bold>pāpaṇe, netīti nettaṃ, netraṃ. <bold>Vida</bold>maṅgalle, <bold>to da</bold>ssa, pavittaṃ, pavitraṃ. <bold>Pū</bold>pavane, punātīti pavittaṃ, pavitraṃ, <bold>i</bold>kārāgamo, vuddhi<bold>avā</bold>desā ca.</paragraph>
<paragraph line="594"><bold>Pata</bold>gatimhi, patatīti pattaṃ, patraṃ, patato tāyatīti patto, patro. <bold>Tanu</bold>vitthāre, taññatīti tantaṃ, tantraṃ. <bold>Yata</bold>yatane, yattaṃ, yatraṃ. <bold>Yā</bold>pāpaṇe, yāpanā yatrā. <bold>Yamu</bold>uparame, yantaṃ, yantraṃ. <bold>Ada</bold>bhakkhaṇe, adatīti attaṃ, <bold>a</bold>traṃ. <bold>Yuja</bold>yoge, yujjatīti yottaṃ, yotraṃ, bhujādittā dhātvantalopadvittāni.</paragraph>
<paragraph line="595"><bold>Vatu</bold>vattane, vattaṃ, vatraṃ. <bold>Mida</bold>sinehane, mijjatīti mittaṃ, mitraṃ. <bold>Mā</bold>parimāṇe, mattā parimāṇaṃ, dvittarassattāni. Evaṃ punātīti putto, putro. <bold>Kala</bold>saṅkhyāne, kalattaṃ, kalatraṃ bhariyā. <bold>Vara</bold>saṃvaraṇe, varattaṃ, varatraṃ cammamayayottaṃ. <bold>Vepu</bold>kampane, vepatīti vettaṃ, vetraṃ.</paragraph>
<paragraph line="596"><bold>Gupa</bold>saṃvaraṇe, gottaṃ, gotraṃ, ‘‘gupādīnañcā’’ti dhātvantalopo, dvittañca, gattaṃ vā, ‘‘kvaci dhātū’’tiādinā <bold>u</bold>kārassa <bold>a</bold>kāro. <bold>Dā</bold>avakhaṇḍane, dāttaṃ, dātraṃ. <bold>Hu</bold>havane, aggihuttaṃ. <bold>Vaha</bold>pāpaṇe, vahittaṃ, vahitraṃ. <bold>Cara</bold>caraṇe, carittaṃ, caritraṃ. <bold>Muca</bold>mocane, muttaṃ passāvo. <bold>Bhāsa</bold>dittimhi, bhastrā iccādi.</paragraph>
<paragraph line="597" number="667"><bold>Vadādīhi</bold><pageBreak edition="M" number="0.0413" /><bold>ṇitto gaṇe</bold>.</paragraph>
<paragraph line="598"><bold>Vada cara vara</bold>iccevamādīhi dhātūhi <bold>ṇitta</bold>ppaccayo hoti gaṇe gammamāne. <bold>Vada</bold>viyattiyaṃ vācāyaṃ, vaditānaṃ gaṇo vādittaṃ. <bold>Cara</bold>caraṇe, caritānaṃ gaṇo cārittaṃ. <bold>Vara</bold>varaṇe, varitānaṃ gaṇo vārittaṃ. Atha vā caranti tasmiṃ paripūrakāritāyāti cārittaṃ. Vāritaṃ tāyanti ettha, etenāti vā vārittaṃ.</paragraph>
<paragraph line="599" number="668"><bold>Midādīhi ttitiyo</bold>.</paragraph>
<paragraph line="600"><bold>Mida pada ranja tanu dhā</bold>iccevamādīhi dhātūhi yathābhidhānaṃ <bold>tti ti</bold>iccete paccayā honti. Mijjati siniyhatīti metti, dhātvantalopo. Pajjatīti patti. <bold>Ranja</bold>rāge, ranjati etthāti ratti. Vitthārīyatīti tanti. Dhāretīti dhāti. <bold>Pā</bold>rakkhaṇe, pāti. <bold>Vasa</bold>nivāse, vasati.</paragraph>
<paragraph line="601" number="669"><bold>Usuranjadaṃsānaṃ daṃsassa daḍḍho ḍha ṭhā ca</bold>.</paragraph>
<paragraph line="602"><bold>Usu ranja daṃsa</bold>iccetesaṃ dhātūnaṃ antare <bold>daṃsa</bold>ssa <bold>daḍḍhā</bold>deso hoti, sesehi dhātūhi <bold>ḍha ṭha</bold>iccete paccayā honti. <bold>Usu</bold>dāhe, <bold>ranja</bold>rāge, <bold>ḍha ṭha</bold>ppaccayā, ‘‘kvaci dhātū’’tiādinā dhātvantalopo, dvittaṃ, uḍḍho, raṭṭhaṃ. <bold>Daṃsa</bold>daṃsane, <bold>kvi</bold>ppaccayo, <bold>kvi</bold>lopo, <bold>daṃsa</bold>ssa <bold>daḍḍhā</bold>deso ca, daḍḍhaṃ.</paragraph>
<paragraph line="603" number="670"><bold>Sūvusānamūvusānamato tho ca</bold>.</paragraph>
<paragraph line="604"><bold>Sū vu asa</bold>iccetesaṃ dhātūnaṃ <bold>ū u asānaṃ ata</bold>iccādeso hoti, ante <bold>tha</bold>ppaccayo ca.</paragraph>
<paragraph line="605"><bold>Sū</bold><pageBreak edition="M" number="0.0414" />hiṃsāyaṃ, satthaṃ. <bold>Vu</bold>saṃvaraṇe, vatthaṃ. <bold>Asa</bold>bhuvi, attho. Yadā pana <bold>sasu</bold>hiṃsāyaṃ, <bold>vasa</bold>acchādane, <bold>ara</bold>gatimhīti ca dhātu, tadā ‘‘samādīhi tha mā’’ti <bold>tha</bold>ppaccayo, ‘‘kvaci dhātū’’tiādinā dhātvantalopo, ‘‘vagge ghosā’’tiādinā dvittaṃ, sasatīti satthaṃ, vasīyatīti vatthaṃ, arīyatīti attho.</paragraph>
<paragraph line="606" number="671"><bold>Ranjudādīhi dhadiddakirā kvaci ja da lopo ca</bold>.</paragraph>
<paragraph line="607"><bold>Ranja udi</bold>iccevamādīhi dhātūhi <bold>dha da idda ka ira</bold>iccete paccayā honti kvaci, dhātvantānaṃ <bold>jadānaṃ</bold>lopo ca hoti.</paragraph>
<paragraph line="608"><bold>Ranja</bold>rāge, <bold>dha</bold>ppaccayo, jalopo ca, randhaṃ. <bold>Udi</bold>pasavanakledanesu <bold>saṃ</bold>pubbo, <bold>da</bold>ppaccayo, samuddo, uddo. <bold>Khuda</bold>pipāsāyaṃ, khuddo. <bold>Chidi</bold>dvidhākaraṇe, chiddo. <bold>Rudi</bold>hiṃsāyaṃ, ruddo, luddo, <bold>lo ra</bold>ssa. <bold>Bhadi</bold>kalyāṇe, bhaddo. <bold>Nidi</bold>kucchāyaṃ, niddā. <bold>Muda</bold>hāse, muddā. <bold>Dala</bold>duggatimhi, <bold>idda</bold>ppaccayo, daliddo.</paragraph>
<paragraph line="609"><bold>Susa</bold>sosane, <bold>suca</bold>soke vā, <bold>ka</bold>ppaccayo, dhātvantassa <bold>ka</bold>kāro, sukkaṃ. <bold>Vaca</bold>viyattiyaṃ vācāyaṃ, <bold>vaka</bold>ādāne vā, vakkaṃ. <bold>Saka</bold>sattimhi, sakko. <bold>Usu</bold>dāhe, ukkā.</paragraph>
<paragraph line="610"><bold>Vaja</bold>gatimhi, <bold>ira</bold>ppaccayo, appaṭihataṃ vajatīti vajiraṃ. <bold>Mada</bold>ummāde, madirā. Evaṃ mandiraṃ, rudhiraṃ, ruhiraṃ, ruciraṃ. <bold>Badha</bold>bandhane, badhiro, badhirā, badhiraṃ, timiro, timiraṃ, siro. <bold>Sara</bold>hiṃsāyaṃ, sariraṃ. ‘‘Kalilaṃ, salila’’ntiādīsu <bold>lo ra</bold>ssa. Kuṭilo, kokilo iccādayo.</paragraph>
<paragraph line="611" number="672"><bold>Paṭito</bold><pageBreak edition="M" number="0.0415" /><bold>hissa heraṇa hīraṇa</bold>.</paragraph>
<paragraph line="612"><bold>Paṭi</bold>to parassa <bold>hi</bold>iccetassa dhātussa <bold>heraṇa hīraṇa</bold>iccete ādesā honti. <bold>Hi</bold>gatimhi <bold>paṭi</bold>pubbo, paṭipakkhe madditvā gacchatīti atthe ‘‘kvi cā’’ti <bold>kvi</bold>ppaccayo, <bold>kvi</bold>lopo, iminā <bold>heraṇa hīraṇa</bold>ādesā, <bold>ṇa</bold>lopo, ‘‘tesu vuddhī’’tiādinā paṭisaddādissa vuddhi, pāṭiheraṃ, pāṭihīraṃ, yadā pana <bold>hara</bold>haraṇeti dhātu, tadā paṭipakkhe haratīti ‘‘pāṭihāriya’’miti <bold>ṇye</bold>napi siddhaṃ.</paragraph>
<paragraph line="613" number="673"><bold>Kaḍyādīhi ko</bold>.</paragraph>
<paragraph line="614"><bold>Kaḍi</bold>iccevamādīhi dhātūhi <bold>ka</bold>ppaccayo hoti.</paragraph>
<paragraph line="615"><bold>Kaḍi</bold>chedane, <bold>ka</bold>ppaccaye kate ‘‘kvaci dhātū’’tiādinā, ‘‘niggahītañcā’’ti vā <bold>i</bold>kārānubandhassa dhātussa niggahītāgamo, <bold>ka</bold>lopo ca, niggahītassa vaggantattaṃ, kaṇḍo usu, parimāṇañca. Evaṃ <bold>ghaṭi</bold>ghaṭṭane, ghaṇṭo, ghaṇṭā vā. <bold>Vaṭi</bold>āvattane, <bold>vaṭi</bold>dhāraṇabandhanasaṅghātesu vā, vaṇṭo. <bold>Karaḍi</bold>bhājanatthe, karaṇḍo. <bold>Maḍi</bold>maṇḍanatthe, maṇḍo. <bold>Saḍi</bold>gumbatthe, saṇḍo. <bold>Bhaḍi</bold>bhaṇḍatthe, bhaṇḍaṃ. <bold>Paḍi</bold>liṅgavekallatthe, paṇḍo, so eva paṇḍako. <bold>Daḍi</bold>āṇāyaṃ, daṇḍo. <bold>Raḍi</bold>hiṃ sāyaṃ, raṇḍo. <bold>Taḍi</bold>calanatthe, vitaṇḍo. <bold>Caḍi</bold>caṇḍatthe, caṇḍo. <bold>Gaḍi</bold>sanniccaye, gaṇḍo. <bold>Aḍi</bold>aṇḍatthe, aṇḍo. <bold>Laḍi</bold>jigucchāyaṃ, laṇḍaṃ. <bold>Meḍi</bold>kuṭilatthe, meṇḍo, meṇḍako vā. <bold>Eraḍi</bold>hiṃsāyaṃ, eraṇḍo. <bold>Khaḍi</bold>chedanatthe, khaṇḍo. <bold>Madi</bold>hāse, mando. <bold>Idi</bold>paramissariye, indo. <bold>Cadi</bold>icchākantīsu, cando. <bold>Khura</bold>chedane, khuro iccādi.</paragraph>
<paragraph line="616">‘‘Ko’’ti vattate.</paragraph>
<paragraph line="617" number="674"><bold>Khādāmagamānaṃ</bold><pageBreak edition="M" number="0.0416" /><bold>khandhandhagandhā</bold>.</paragraph>
<paragraph line="618"><bold>Khāda ama gamu</bold>iccetesaṃ dhātūnaṃ <bold>khandha andha gandha</bold>iccete ādesā honti, <bold>ka</bold>ppaccayo ca hoti. <bold>Khāda</bold>bhakkhane, jātijarāmaraṇādīhi saṃsāradukkhehi khajjatīti khandho. <bold>Ama</bold>roge, andho. <bold>Gamu, sappa</bold>gatimhi, gandho. <bold>Kvaci</bold>ggahaṇena <bold>ka</bold>lopābhāve khandhako, andhako, gandhako. Atha vā rāsaṭṭhena khandho. <bold>Gandha</bold>sūcane, attano nissayassa gandhanato sūcanato gandho.</paragraph>
<paragraph line="619" number="675"><bold>Paṭādīhyalaṃ</bold>.</paragraph>
<paragraph line="620"><bold>Paṭa</bold>iccevamādīhi dhātūhi, pāṭipadikehi ca <bold>ala</bold>ppaccayo hoti. <bold>Aṭa, paṭa</bold>gatimhi, paṭe alaṃ samatthanti atthe iminā <bold>ala</bold>ppaccayo, ‘‘si’’nti <bold>a</bold>mādeso, paṭalaṃ, paṭalāni. Tathā <bold>kala</bold>kalale, kalalaṃ. <bold>Kusa</bold>chedanabhūta dāna sañcayesu, kusalaṃ, yadā pana <bold>sala lū lā</bold>iti dhātu, tadā kucchitānaṃ salanato, kusānaṃ lavanato, kuso viya lavanato vā kusena lātabbattā kusalanti <bold>a</bold>ppaccayena <bold>ka</bold>ppaccayena vā rūpasiddhi veditabbā.</paragraph>
<paragraph line="621"><bold>Kada</bold>made, kadalaṃ. <bold>Bhaganda</bold>secane, bhagandalaṃ. <bold>Mekha</bold>kaṭivicitte, mekhalaṃ, mekhalā vā. <bold>Vakka</bold>rukkhatace, vakkalaṃ. <bold>Takka</bold>rukkhasilese, takkalaṃ. <bold>Palla</bold>ninnaṭṭhāne, pallalaṃ. <bold>Sadda</bold>harite, saddalaṃ, paralopo. <bold>Mūla</bold>patiṭṭhāyaṃ, mulālaṃ, rassattaṃ. <bold>Bila</bold>nissaye, bilālaṃ. <bold>Vida</bold>sattāyaṃ, vidālaṃ. <bold>Caḍi</bold>caṇḍikke, caṇḍālo, dīghattaṃ. <bold>Vā</bold>gatigandhanesu, vālaṃ. <bold>Vasa</bold>acchādane, vasalo. <bold>Paci</bold>vitthāre, pacalo, pañcālo <pageBreak edition="M" number="0.0417" />, pañcannaṃ rājūnaṃ alantipi pañcālo. <bold>Maca</bold>core, macalo. <bold>Musa</bold>theyye, musalo.</paragraph>
<paragraph line="622"><bold>Gotthu</bold>vaṃse, gotthulo. <bold>Puthu</bold>vitthāre, puthulo. <bold>Bahu</bold>saṅkhyāne, bahulaṃ, paralopo. Yadā pana <bold>lā</bold>ādāne iti dhātu, tadā gotthuṃ lātīti gotthulo. Evaṃ puthulo, bahulaṃ.</paragraph>
<paragraph line="623"><bold>Maṅga</bold>maṅgalye, maṅgalaṃ. <bold>Baha</bold>vuddhimhi, bahalaṃ. <bold>Kamba</bold>sañcalane, kambalaṃ. <bold>Sabi</bold>maṇḍale, sambalaṃ, niggahītāgamo, sabalo vā. <bold>Agga</bold>gatikoṭille, aggalaṃ. <bold>Maḍi</bold>bhūsāyaṃ, maṇḍalaṃ. <bold>Kuḍi</bold>dāhe, kuṇḍalaṃ iccādi.</paragraph>
<paragraph line="624" number="676"><bold>Puthassa puthupathāmo vā</bold>.</paragraph>
<paragraph line="625"><bold>Putha</bold>iccetassa dhātussa <bold>puthu patha</bold>iccete ādesā honti, <bold>ama</bold>ppaccayo ca hoti vā, kvacatthoyaṃ <bold>vā</bold>saddo. <bold>Putha</bold>vitthāre, patthaṭāti atthe <bold>kvi</bold>ppaccayo, iminā <bold>putha</bold>ssa <bold>puthupathā</bold>desā, <bold>kvi</bold>lopo. <bold>Itthiyaṃ ī</bold>paccayo, <bold>‘‘o</bold>sare cā’’ti sutte <bold>ca</bold>saddena <bold>avā</bold>deso, puthavī, pathavī, padhavī, <bold>tha</bold>ssa <bold>va</bold>ttaṃ, <bold>ama</bold>ppaccaye <bold>pathā</bold>deso, pathamo.</paragraph>
<paragraph line="626" number="677"><bold>Sasvādīhi tudavo</bold>.</paragraph>
<paragraph line="627"><bold>Sasu</bold>iccevamādīhi dhātūhi <bold>tu du</bold>iccete paccayā honti. <bold>Sasu</bold>hiṃsāgatīsu, <bold>tu</bold>ppaccayo, ‘‘kvaci dhātū’’tiādinā dhātvantassa <bold>ta</bold>kāro, sattu. <bold>Jana</bold>janane, jattu. <bold>Dada</bold>dāne, daddu kuṭṭhaviseso. <bold>Ada</bold>bhakkhaṇe, addu. <bold>Mada</bold>ummāde, maddu iccādi.</paragraph>
<paragraph line="628" number="678"><bold>Jhādīhi</bold><pageBreak edition="M" number="0.0418" /><bold>īvaro</bold>.</paragraph>
<paragraph line="629"><bold>Cipādhā</bold>iccevamādīhi dhātūhi <bold>īvara</bold>ppaccayo hoti. Ci caye, cīyatīti cīvaraṃ. <bold>Pā</bold>pāne, pātīti pīvaro pīno. <bold>Dhā</bold>dhāraṇe, dhīvaro kevaṭṭo.</paragraph>
<paragraph line="630" number="679"><bold>Munādīhi ci</bold>.</paragraph>
<paragraph line="631"><bold>Munā</bold>dīhi dhātūhi <bold>i</bold>ppaccayo hoti, <bold>ca</bold>saddena pāṭipadikehi ca. <bold>Muna</bold>ñāṇe, munātīti muni, <bold>vā</bold>dhikārā na vuddhi. <bold>Yata</bold>yatane, yatatīti yati. <bold>Agga</bold>gatikoṭille, aggi. <bold>Pata</bold>gatimhi, pati. <bold>Suca</bold>socakammani, suci. <bold>Ruca</bold>dittimhi, ruci. <bold>Isa</bold>pariyesane, sīlādiguṇe esatīti isi. <bold>Ku</bold>sadde, kavi, vuddhi, <bold>avā</bold>deso ca. <bold>Ru</bold>sadde, ravi, dadhi, kuṭi. <bold>Asu</bold>khepane, asi. <bold>Rāja</bold>dittimhi, rāji. <bold>Gapu, sappa ga</bold>timhi, sappi. <bold>Acca</bold>pūjāyaṃ, acci. <bold>Juta</bold>dittimhi, joti, nandi, dīpi, kimi, <bold>a</bold>kārassa <bold>i</bold>ttaṃ. <bold>Tamu</bold>kaṅkhāyaṃ, timi. <bold>Budha</bold>bodhane, bujjhatīti bodhi. <bold>Kasa</bold>vilekhane, kasi. <bold>Kapi</bold>calane, kapi, kali, bali, masi, dhani, hari, ari, giri iccādayo.</paragraph>
<paragraph line="632">Pāṭipadikato pana mahāli, bhaddāli, maṇi, araṇi, taraṇi, dharaṇi, saraṇi, dhamaṇi, avani, asani, vasani iccādi.</paragraph>
<paragraph line="633" number="680"><bold>Vidādīhyūro</bold>.</paragraph>
<paragraph line="634"><bold>Vida</bold>iccevamādīhi dhātūhi <bold>ūra</bold>ppaccayo hoti. <bold>Vida</bold>lābhe, vandituṃ alaṃ anāsannattāti atthe <bold>ūra</bold>ppaccayo. Vidūro, vijjūro vā, vidūre jāto vedūro maṇi. <bold>Vala,</bold><bold>valla</bold><pageBreak edition="M" number="0.0419" />sādhāraṇabandhanesu, vallūro. <bold>Masa</bold>āmasane, masūro. <bold>Sida</bold>siṅgāre, sindūro, niggahītāgamo. <bold>Du gati</bold>mhi, dūro. <bold>Ku</bold>sadde, kūro. <bold>Kapu</bold>hiṃsātakkalagandhesu, kappūro, dvittaṃ. <bold>Maya</bold>gatimhi, mayūro, mahiyaṃ ravatīti vā mayūroti.</paragraph>
<gatha1 line="635">‘‘Vaṇṇāgamo vaṇṇavipariyayo ca,</gatha1>
<gatha2 line="636">Dve cāpare vaṇṇavikāranāsā;</gatha2>
<gatha3 line="637">Dhātussa catthātisayena yogo,</gatha3>
<gathalast line="638">Taduccate pañcavidhaṃ nirutta’’nti –</gathalast>
<unindented line="639">Vuttaniruttilakkhaṇānusārena ‘‘tesu vuddhī’’tiādinā, ‘‘kvaci dhātū’’tiādinā ca rūpasiddhi veditabbā.</unindented>
<paragraph line="640"><bold>Udi</bold>pasavanakledanesu, unditumalaṃ samatthoti undūro. <bold>Khajja</bold>bhakkhaṇe, khādituṃ alanti khajjūro. <bold>Kura</bold>akkose, akkositumalanti kurūro. <bold>Su</bold>hiṃsāyaṃ, sūro.</paragraph>
<paragraph line="641" number="681"><bold>Hanādīhi ṇunutavo</bold>.</paragraph>
<paragraph line="642"><bold>Hana</bold>iccevamādīhi dhātūhi <bold>ṇu nu tu</bold>iccete paccayā honti. <bold>Ṇu</bold>ppaccaye <bold>hana</bold>hiṃsāgatīsu, hanatīti haṇu. <bold>Jana</bold>janane, jāyatīti jāṇu, dhātvantalopo, dīgho. <bold>Bhā</bold>dittimhi, bhātīti bhāṇu. <bold>Ri</bold>santāne, rayatīti reṇu rajo. <bold>Khanu</bold>avadāraṇe, khanti, khaññatīti vā khāṇu. <bold>Ama</bold>gatyādīsu, amatīti aṇu, dhātvantalopo.</paragraph>
<paragraph line="643"><bold>Nu</bold>ppaccaye – <bold>ve</bold>tantasantāne, vāyatīti venu, veṇu vā. <bold>Dhe</bold>pāne, dhāyati vacchaṃ pāyetīti dhenu, bhātīti bhānu.</paragraph>
<paragraph line="644"><bold>Tu</bold>ppaccaye <pageBreak edition="M" number="0.0420" />– <bold>dhā</bold>dhāraṇe, kriyaṃ, lakkhaṇaṃ vā dhāretīti dhātu. <bold>Si</bold>bandhane, sīyati bandhīyatīti setu. <bold>Kī</bold>dhanaviyoge, <bold>ki</bold>unnatimhi, uddhaṃ gacchatīti ketu. <bold>Hi</bold>gatimhi, hinotīti hetu. <bold>Jana</bold>janane, jāyatīti jantu. <bold>Tanu</bold>vitthāre, tanotīti tantu. <bold>Vasa</bold>nivāse, vasati ettha phalaṃ tadāyattavuttitāyāti vatthu, ‘‘kvaci dhātū’’tiādinā sa<bold>ta</bold>kārasaṃyogassa <bold>tthā</bold>deso.</paragraph>
<paragraph line="645" number="682"><bold>Kuṭādīhiṭho</bold>.</paragraph>
<paragraph line="646"><bold>Kuṭā</bold>dīhi dhātūhi <bold>ṭha</bold>ppaccayo hoti. <bold>Kuṭa</bold>chedane, kuṭati chindatīti kuṭṭho byādhi. <bold>Kusa</bold>chedanapūraṇagandhesu, kusatīti koṭṭho udaraṃ, dhātvantalopadvittāni. <bold>Kaṭa</bold>maddane, kaṭati maddatīti kaṭṭhaṃ. <bold>Kaṇa</bold>nimīlane, kaṇṭho.</paragraph>
<paragraph line="647" number="683"><bold>Manupūrasuṇādīhi ussanusisā</bold>.</paragraph>
<paragraph line="648"><bold>Manu pūra suṇa</bold>iccevamādīhi dhātūhi, pāṭipadikehi ca <bold>ussanusaisa</bold>iccete paccayā honti.</paragraph>
<paragraph line="649"><bold>Manu</bold>bodhane, ussa nusā, manate jānātīti manusso, mānuso vā, dhātvantassa <bold>ā</bold>ttaṃ.</paragraph>
<paragraph line="650"><bold>Pūra</bold>dānapūraṇesu, pūratīti puriso, rassattaṃ, poso, <bold>ra</bold>kā<bold>ri</bold>kārānaṃ lopo, vuddhi ca, pure ucce ṭhāne setīti puriso.</paragraph>
<paragraph line="651"><bold>Suṇa</bold>hiṃsākulasandhānesu, suṇati kulaṃ sandahatīti suṇisā. <bold>Ku</bold>kucchite, kavīyatīti karīsaṃ malaṃ, <bold>ku</bold>ssa <pageBreak edition="M" number="0.0421" /><bold>kara</bold>ttaṃ, dīgho ca. <bold>Su</bold>hiṃsāyaṃ, andhakāravidhamanena sattānaṃ bhayaṃ hiṃsatīti sūriyo, <bold>ra</bold>kārāgamo, <bold>sa</bold>kārassa <bold>ya</bold>ttañca. <bold>Maha</bold>pūjāyaṃ, mahatīti mahiso, mahiyaṃ setītipi mahiso. <bold>Si</bold>bandhane, sīyati bandhīyatīti sīsaṃ iccādi.</paragraph>
<paragraph line="652" number="684"><bold>Akkharehi kāra</bold>.</paragraph>
<paragraph line="653"><bold>Akkharehi</bold>akkharavācakehi vaṇṇehi <bold>kāra</bold>ppaccayo hoti. <bold>Taddhitā</bold>disutte <bold>ca</bold>ggahaṇena nāmabyapadese <bold>syā</bold>dyuppatti, akāro, akāraṃ, akārena iccādi, ākāro, okāro, kakāro, yakāro, hakāro, ḷakāro. Evakārādīsu pana karīyati uccārīyatīti kāro saddo, eva ca so kāro cāti evakāro. Evaṃ dhikāro, huṃkāro, sādhukāro.</paragraph>
<gatha1 line="654">Ikāro dhātuniddese, vikaraṇandhitoti ca;</gatha1>
<gathalast line="655">Bhavantettha gamissādi, hanatyādīti ñāpakā.</gathalast>
<centered line="656">Uṇādippaccayantanayo.</centered>
<gatha1 line="657">Tabbādī ṇādayo niṭṭhā, tave tunādayo tathā;</gatha1>
<gathalast line="658">Mānantādi uṇādīti, chaddhā kitakasaṅgaho.</gathalast>
<centered line="659">Iti padarūpasiddhiyaṃ kibbidhānakaṇḍo</centered>
<centered line="660">Sattamo.</centered>
<subhead line="661">Nigamana</subhead>
<gatha1 line="662">Sandhi nāmaṃ kārakañca, samāso taddhitaṃ tathā;</gatha1>
<gathalast line="663">Ākhyātaṃ kitakaṃ kaṇḍā, sattime <bold>rūpasiddhiyaṃ</bold>.</gathalast>
<gatha1 line="664">Tedhā sandhiṃ catuddhā padamapi catudhā pañcadhā nāmikañca,</gatha1>
<gatha2 line="665">Byāsā chakkārakaṃ chassamasanamapi chabbhedato taddhitañca;</gatha2>
<gatha3 line="666">Ākhyātaṃ aṭṭhadhā chabbidhamapi kitakaṃ paccayānaṃ pabhedā,</gatha3>
<gathalast line="667">Dīpentī rūpasiddhī ciramidha janatābuddhivuḍḍhiṃ karotu.</gathalast>
<gatha1 line="668">Vikhyātā<bold>nandathera</bold>vhayavaragurunaṃ tambapaṇṇiddhajānaṃ,</gatha1>
<gatha2 line="669">Sisso <bold>dīpaṅkarā</bold>khyaddamiḷavasumatī dīpaladdhappakāso;</gatha2>
<gatha3 line="670">Bālādiccādivāsadvitayamadhivasaṃ sāsanaṃ jotayī yo,</gatha3>
<gathalast line="671">Soyaṃ <bold>buddhappiya</bold>vho yati imamujukaṃ <bold>rūpasiddhiṃ a</bold>kāsi.</gathalast>
<centered line="672"><bold>Iti padarūpasiddhipakaraṇaṃ niṭṭhitaṃ</bold>.</centered>
</body>
</document>