<?xml version="1.0"?>
<document>
<metadata>
<normativeSource>http://tipitaka.org/romn/cscd/e0805n.nrf0.xml</normativeSource>
<archivePath>roman/anya/byakarana gantha-sangaho/padarupasiddhi/1. sandhikanda.xml</archivePath>
<title>1. Sandhikaṇḍa - Padarūpasiddhi - Byākaraṇa gantha-saṅgaho - Anya</title>
</metadata>
<body>
<centered line="1">Namo tassa bhagavato arahato sammāsambuddhassa</centered>
<book line="2">Padarūpasiddhi</book>
<subsubhead line="3">Ganthārambha</subsubhead>
<paragraph line="4">[Ka]</paragraph>
<gatha1 line="5">Visuddhasaddhammasahassadīdhitiṃ <pageBreak edition="M" number="0.0001" />,</gatha1>
<gatha2 line="6">Subuddhasambodhiyugandharoditaṃ;</gatha2>
<gatha3 line="7">Tibuddhakhettekadivākaraṃ jinaṃ,</gatha3>
<gathalast line="8">Sadhammasaṅghaṃ sirasā’bhivandiya.</gathalast>
<paragraph line="9">[Kha]</paragraph>
<gatha1 line="10">Kaccāyanañcācariyaṃ namitvā,</gatha1>
<gatha2 line="11">Nissāya kaccāyanavaṇṇanādiṃ;</gatha2>
<gatha3 line="12">Bālappabodhatthamujuṃ karissaṃ,</gatha3>
<gathalast line="13">Byattaṃ sukaṇḍaṃ <bold>padarūpasiddhiṃ</bold>.</gathalast>
<chapter line="14">1. Sandhikaṇḍa</chapter>
<paragraph line="15">Tattha jinasāsanādhigamassa akkharakosallamūlakattā taṃ sampādetabbanti dassetuṃ abhidheyyappayojanavākyamidamuccate.</paragraph>
<paragraph line="16" number="1"><bold>Attho akkharasaññāto</bold>.</paragraph>
<paragraph line="17">Yo koci lokiyalokuttarādibhedo vacanattho, so sabbo akkhareheva saññāyate. Sithiladhanitādiakkharavipattiyañhi atthassa dunnayatā hoti, tasmā <pageBreak edition="M" number="0.0002" />akkharakosallaṃ bahūpakāraṃ buddhavacanesu, ettha padānipi akkharasannipātarūpattā akkharesveva saṅgayhanti.</paragraph>
<gatha1 line="18">Tasmā akkharakosallaṃ, sampādeyya hitatthiko;</gatha1>
<gathalast line="19">Upaṭṭhahaṃ garuṃ sammā, uṭṭhānādīhi pañcahi.</gathalast>
<subhead line="20">Saññāvidhāna</subhead>
<paragraph line="21">Tatthādo tāva saddalakkhaṇe vohāraviññāpanatthaṃ saññāvidhānamārabhīyate.</paragraph>
<paragraph line="22" number="2"><bold>Akkharāpādayo ekacattālīsaṃ</bold>.</paragraph>
<paragraph line="23">Akkharā api ādayo ekacattālīsaṃ, te ca kho jinavacanānurūpā akārādayo niggahītantā ekacattālīsamattā vaṇṇā paccekaṃ akkharā nāma honti. Taṃ yathā – ā i ī u ū e o, ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra lava sa ha ḷa aṃ-iti akkharā.</paragraph>
<paragraph line="24">Nakkharantīti <bold>akkharā,</bold>a ādi yesaṃ te <bold>ādayo</bold>. Akārādīnamanukkamo panesa ṭhānādikkamasannissito, tathā hi ṭhānakaraṇappayatanehi vaṇṇā jāyante, tattha <bold>cha ṭhānāni</bold>kaṇṭhatālumuddhadantaoṭṭhanāsikāvasena.</paragraph>
<paragraph line="25">Tattha – <bold>a</bold>vaṇṇa <bold>ka</bold>vagga <bold>ha</bold>kārā <bold>kaṇṭhajā</bold>.</paragraph>
<paragraph line="26"><bold>I</bold>vaṇṇa <bold>ca</bold>vagga <bold>ya</bold>kārā <bold>tālujā</bold>. <bold>Ṭa</bold>vagga <bold>ra</bold>kāra <bold>ḷa</bold>kārā <bold>muddhajā</bold>. <bold>Ta</bold>vagga <bold>la</bold>kāra <bold>sa</bold>kārā <bold>dantajā</bold>. <bold>U</bold>vaṇṇa <bold>pa</bold>vaggā <bold>oṭṭhajā</bold>. <bold>E</bold>kāro <bold>kaṇṭhatālujo</bold>. <bold>O</bold>kāro <bold>kaṇṭhoṭṭhajo</bold>.</paragraph>
<paragraph line="27"><bold>Va</bold>kāro <pageBreak edition="M" number="0.0003" /><bold>dantoṭṭhajo</bold>.</paragraph>
<paragraph line="28">Niggahītaṃ <bold>nāsikaṭṭhānajaṃ</bold>.</paragraph>
<paragraph line="29">Ṅa ña ṇa na mā <bold>sakaṭṭhānajā, nāsikaṭṭhānajā</bold>cāti.</paragraph>
<gatha1 line="30"><bold>Ha</bold>kāraṃ pañcameheva, antaṭṭhāhi ca saṃyutaṃ;</gatha1>
<gathalast line="31">Orasanti vadantettha, kaṇṭhajaṃ tadasaṃyutaṃ.</gathalast>
<paragraph line="32"><bold>Karaṇaṃ</bold>jivhāmajjhaṃ tālujānaṃ, jivhopaggaṃ muddhajānaṃ, jivhāggaṃ dantajānaṃ, sesā sakaṭṭhānakaraṇā.</paragraph>
<paragraph line="33"><bold>Payatanaṃ</bold>saṃvutādikaraṇaviseso. Saṃvutatta<bold>ma</bold>kārassa, vivaṭattaṃ sesasarānaṃ <bold>sa</bold>kāra<bold>ha</bold>kārānañca, phuṭṭhaṃ vaggānaṃ, īsaṃphuṭṭhaṃ yaralavānanti.</paragraph>
<paragraph line="34">Evaṃ ṭhānakaraṇappayatanasutikālabhinnesu akkharesu sarā nissayā, itare nissitā. Tattha –</paragraph>
<gatha1 line="35">Nissayādo sarā vuttā, byañjanā nissitā tato;</gatha1>
<gathalast line="36">Vaggekajā bahuttādo, tato ṭhānalahukkamā.</gathalast>
<paragraph line="37">Vuttañca –</paragraph>
<gatha1 line="38">‘‘Pañcannaṃ pana ṭhānānaṃ, paṭipāṭivasāpi ca;</gatha1>
<gathalast line="39">Nissayādippabhedehi, vutto tesamanukkamo’’ti.</gathalast>
<paragraph line="40">Ekenādhikā cattālīsaṃ <bold>ekacattālīsaṃ,</bold>etena gaṇanaparicchedena –</paragraph>
<gatha1 line="41">Adhikakkharavantāni, ekatālīsato ito;</gatha1>
<gathalast line="42">Na buddhavacanānīti, dīpetācariyāsabho.</gathalast>
<paragraph line="43"><bold>Api</bold>ggahaṇaṃ heṭṭhā vuttānaṃ apekkhākaraṇatthaṃ.</paragraph>
<paragraph line="44" number="3"><bold>Tatthodantā</bold><pageBreak edition="M" number="0.0004" /><bold>sarā aṭṭha</bold>.</paragraph>
<paragraph line="45">Tattha tesu akkharesu <bold>a</bold>kārādīsu <bold>o</bold>kārantā aṭṭha akkharā sarā nāma honti. Taṃ yathā – a ā i ī u ū <bold>e</bold>o-iti sarā.</paragraph>
<paragraph line="46">O anto yesaṃ te <bold>odantā, da</bold>kāro sandhijo, saranti gacchantīti <bold>sarā,</bold>byañjane sārentītipi <bold>sarā</bold>.</paragraph>
<paragraph line="47">‘‘Tatthā’’ti vattate.</paragraph>
<paragraph line="48" number="4"><bold>Lahumattā tayo rassā</bold>.</paragraph>
<paragraph line="49">Tattha aṭṭhasu saresu lahumattā tayo sarā rassā nāma honti. Taṃ yathā – a i u-iti rassā.</paragraph>
<paragraph line="50">Lahukā mattā pamāṇaṃ yesaṃ te <bold>lahumattā, mattā</bold>saddo cettha accharāsaṅghātaakkhinimīlanasaṅkhātaṃ kālaṃ vadati, tāya mattāya <bold>e</bold>kamattā <bold>rassā,</bold>dvimattā <bold>dīghā,</bold>aḍḍhamattā <bold>byañjanā. Lahu</bold>ggahaṇañcettha chandasi diyaḍḍhamattassāpi gahaṇatthaṃ. Rassakālayogato <bold>rassā,</bold>rassakālavanto vā <bold>rassā</bold>.</paragraph>
<paragraph line="51"><bold>Sararassa</bold>ggahaṇāni ca vattante.</paragraph>
<paragraph line="52" number="5"><bold>Aññe dīghā</bold>.</paragraph>
<paragraph line="53">Tattha aṭṭhasu saresu rassehi aññe dvimattā pañca sarā dīghā nāma honti. Taṃ yathā – ā ī ū e o-iti dīghā.</paragraph>
<paragraph line="54"><bold>Añña</bold>ggahaṇaṃ diyaḍḍhamattikānampi saṅgahaṇatthaṃ. Dīghakāle niyuttā, tabbanto vā <bold>dīghā</bold>. Kvaci saṃyogapubbā ekārokārā rassā iva vuccante. Yathā – ettha, seyyo, oṭṭho, sotthi. <bold>Kvacī</bold>ti kiṃ? Maṃ ce tvaṃ nikhaṇaṃ vane. Putto tyāhaṃ mahārāja.</paragraph>
<paragraph line="55" number="6"><bold>Dumhi</bold><pageBreak edition="M" number="0.0005" /><bold>garu</bold>.</paragraph>
<paragraph line="56">Dvinnaṃ samūho <bold>du,</bold>tasmiṃ dumhi. Saṃyogabhūte akkhare pare yo pubbo rassakkharo, so garusañño hoti. Yathā – datvā, hitvā, bhutvā.</paragraph>
<paragraph line="57">‘‘Garū’’ti vattate.</paragraph>
<paragraph line="58" number="7"><bold>Dīgho ca</bold>.</paragraph>
<paragraph line="59">Dīgho ca saro garusañño hoti. Yathā – nāvā, nadī, vadhū, dve, tayo. Garukato añño ‘‘lahuko’’ti veditabbo.</paragraph>
<paragraph line="60" number="8"><bold>Sesā byañjanā</bold>.</paragraph>
<paragraph line="61">Ṭhapetvā aṭṭha sare sesā aḍḍhamattā akkharā <bold>ka</bold>kārādayo niggahītantā tettiṃsa byañjanā nāma honti. Vuttehi aññe <bold>sesā</bold>. Byañjīyati etehi atthoti <bold>byañjanā</bold>. Taṃ yathā – ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra lava sa ha ḷa aṃ-iti byañjanā. <bold>Ka</bold>kārādīsvakāro uccāraṇattho.</paragraph>
<paragraph line="62">‘‘Byañjanā’’ti vattate.</paragraph>
<paragraph line="63" number="9"><bold>Vaggā pañcapañcaso mantā</bold>.</paragraph>
<paragraph line="64">Tesaṃ kho byañjanānaṃ <bold>ka</bold>kārādayo <bold>ma</bold>kārantā pañcavīsati byañjanā pañcapañcavibhāgena vaggā nāma honti. Taṃ yathā – ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma-iti vaggā.</paragraph>
<paragraph line="65">Te pana paṭhamakkharavasena <bold>ka</bold>vagga<bold>ca</bold>vaggādivohāraṃ gatā, <bold>vaggo</bold>ti samūho, tattha pañcapañcavibhāgenāti vā pañca pañca etesamatthīti <pageBreak edition="M" number="0.0006" />vā <bold>pañcapañcaso,</bold>mo anto yesaṃ te <bold>mantā</bold>.</paragraph>
<paragraph line="66" number="10"><bold>Aṃiti niggahītaṃ</bold>.</paragraph>
<paragraph line="67"><bold>A</bold>kāro uccāraṇattho, <bold>iti</bold>saddo panānantaravuttanidassanattho, aṃiti yaṃ <bold>a</bold>kārato paraṃ vuttaṃ bindu, taṃ niggahītaṃ nāma hoti. Rassassaraṃ nissāya gayhati, karaṇaṃ niggahetvā gayhatīti vā <bold>niggahītaṃ</bold>.</paragraph>
<gatha1 line="68">Karaṇaṃ niggahetvāna, mukhenāvivaṭena yaṃ;</gatha1>
<gathalast line="69">Vuccate niggahītanti, vuttaṃ bindu sarānugaṃ.</gathalast>
<paragraph line="70">Idha avuttānaṃ parasamaññānampi payojane sati gahaṇatthaṃ paribhāsamāha.</paragraph>
<paragraph line="71" number="11"><bold>Parasamaññā payoge</bold>.</paragraph>
<paragraph line="72">Yā ca pana parasmiṃ sakkataganthe, paresaṃ vā veyyākaraṇānaṃ samaññā ghosāghosalopasavaṇṇasaṃyogaliṅgādikā, tā payoge sati etthāpi yujjante.</paragraph>
<paragraph line="73">Parasmiṃ, paresaṃ vā samaññā <bold>parasamaññā,</bold>veyyākaraṇe, veyyākaraṇamadhītānaṃ vā samaññātyattho. Payujjanaṃ <bold>payogo,</bold>viniyogo.</paragraph>
<paragraph line="74">Tattha vaggānaṃ paṭhamadutiyā, <bold>sa</bold>kāro ca <bold>aghosā</bold>. Vaggānaṃ tatiyacatutthapañcamā, ya ra lava ha ḷā cāti ekavīsati <bold>ghosā</bold>nāma.</paragraph>
<paragraph line="75">Ettha ca vaggānaṃ dutiyacatutthā <bold>dhanitā</bold>tipi vuccanti, itare <bold>sithilā</bold>ti. Vināso <bold>lopo</bold>. Rassassarā sakadīghehi aññamaññaṃ <bold>savaṇṇā</bold>nāma, ye <bold>sarūpā</bold>tipi vuccanti. Sarānantaritāni <pageBreak edition="M" number="0.0007" />byañjanāni <bold>saṃyogo</bold>. Dhātuppaccayavibhattivajjitamatthavaṃ <bold>liṅgaṃ</bold>. Vibhatyantaṃ <bold>padaṃ</bold>. Iccevamādi.</paragraph>
<centered line="76">Iti saññāvidhānaṃ.</centered>
<subhead line="77">Sarasandhividhāna</subhead>
<paragraph line="78">Atha sarasandhi vuccate.</paragraph>
<paragraph line="79">Loka aggapuggalo, paññā indriyaṃ, tīṇi imāni, no hi etaṃ, bhikkhunī ovādo, mātu upaṭṭhānaṃ, sametu āyasmā, abhibhū āyatanaṃ, dhanā me atthi, sabbe eva, tayo assu dhammā, asanto ettha na dissanti itīdha sarādisaññāyaṃ sabbasandhikaraṇaṭṭhāne byañjanaviyojanatthaṃ paribhāsamāha.</paragraph>
<paragraph line="80" number="12"><bold>Pubbamadhoṭhitamassaraṃ sarena viyojaye</bold>.</paragraph>
<paragraph line="81"><bold>Sarenā</bold>ti nissakke karaṇavacanaṃ, sahayoge vā, sandhitabbe sarasahitaṃ pubbabyañjanaṃ anatikkamanto adhoṭhitamassarañca katvā sarato viyojayeti sarato byañjanaṃ viyojetabbaṃ. Ettha ca <bold>assara</bold>ggahaṇasāmatthiyena ‘‘byañjana’’nti laddhaṃ.</paragraph>
<paragraph line="82" number="13"><bold>Sarā sare lopaṃ</bold>.</paragraph>
<paragraph line="83">Sarā kho sabbepi sare pare ṭhite lopaṃ papponti. <bold>Lopo</bold>ti adassanaṃ anuccāraṇaṃ. Ettha <bold>sarā</bold>ti kāriyīniddeso. <bold>Bahuvacanaṃ</bold>panettha ekekasmiṃ sare pare bahūnaṃ lopañāpanatthaṃ. <bold>Sare</bold>ti nimittaniddeso, nimittasattamī cāyaṃ, nimittopādānasāmatthiyato vaṇṇakālabyavadhāne sandhikāriyaṃ na hoti. <bold>Lopa</bold>nti kāriyaniddeso, idaṃ pana suttaṃ <pageBreak edition="M" number="0.0008" />upari paralopavidhānato pubbalopavidhānanti daṭṭhabbaṃ, evaṃ sabbattha sattamīniddese pubbasseva vidhi, na parassa vidhānanti veditabbaṃ.</paragraph>
<paragraph line="84">‘‘Assaraṃ, adhoṭhita’’nti ca vattate, siliṭṭhakathane paribhāsamāha.</paragraph>
<paragraph line="85" number="14"><bold>Naye paraṃ yutte</bold>.</paragraph>
<paragraph line="86">Sararahitaṃ kho byañjanaṃ adhoṭhitaṃ parakkharaṃ naye yutte ṭhāneti paranayanaṃ kātabbaṃ. Ettha <bold>yutta</bold>ggahaṇaṃ niggahītanisedhanatthaṃ, tena ‘‘akkocchi maṃ avadhi ma’’ntiādīsu paranayanasandeho na hoti.</paragraph>
<paragraph line="87">Lokaggapuggalo, paññindriyaṃ, tīṇimāni, nohetaṃ, bhikkhunovādo, mātupaṭṭhānaṃ, sametāyasmā, abhibhāyatanaṃ, dhanā matthi, sabbeva, tayassu dhammā, asantettha na dissanti.</paragraph>
<paragraph line="88">Yassa idāni, saññā iti, chāyā iva, kathā eva kā, iti api, assamaṇī asi, cakkhu indriyaṃ, akataññū asi, ākāse iva, te api, vande ahaṃ, so ahaṃ, cattāro ime, vasalo iti, moggallāno āsi bījako, pāto evātīdha pubbalope sampatte ‘‘sare’’ti adhikāro, idha pana ‘‘atthavasā vibhattivipariṇāmo’’ti katvā ‘‘saro, saramhā, lopa’’nti ca vattamāne –</paragraph>
<paragraph line="89" number="15"><bold>Vā paro asarūpā</bold>.</paragraph>
<paragraph line="90">Asamānarūpamhā saramhā paro saro lopaṃ pappoti vā. Samānaṃ rūpaṃ assāti sarūpo, na sarūpo <bold>asarūpo,</bold>asavaṇṇo <pageBreak edition="M" number="0.0009" />. Yasmā pana mariyādāyaṃ, abhividhimhi ca vattamāno <bold>ā</bold>upasaggo viya <bold>vā</bold>saddo dvidhā vattate, katthaci vikappe, katthaci yathāvavatthitarūpapariggahe, idha pana pacchime, tato niccamaniccamasantañca vidhimettha <bold>vā</bold>saddo dīpeti. ‘‘Naye paraṃ yutte’’ti paraṃ netabbaṃ.</paragraph>
<paragraph line="91">Yassadāni yassa idāni, saññāti saññā iti, chāyāva chāyā iva, kathāva kā kathā eva kā, itīpi iti api, assamaṇīsi assamaṇī asi. Cakkhundriya miti niccaṃ. Akataññūsi akataññū asi, ākāseva ākāse iva, tepi te api, vandehaṃ vande ahaṃ, sohaṃ so ahaṃ, cattārome cattāro ime, vasaloti vasalo iti, moggallānosi bījako moggallāno āsi bījako, pātova pāto eva.</paragraph>
<paragraph line="92">Idha na bhavati – pañcindriyāni, saddhindriyaṃ, sattuttamo, ekūnavīsati, yassete, sugatovādo, diṭṭhāsavo, diṭṭhogho, cakkhāyatanaṃ, taṃ kutettha labbhā iccādi.</paragraph>
<paragraph line="93">Bhavati ca vavatthitavibhāsāya.</paragraph>
<gatha1 line="94">Avaṇṇato sarodānī-tīvevādiṃ vinā paro;</gatha1>
<gathalast line="95">Na luppataññato dīgho, āsevādivivajjito.</gathalast>
<paragraph line="96">Bandhussa iva, upa ikkhati, upa ito, ava icca, jina īritaṃ, na upeti, canda udayo, yathā udake itīdha pubbāvaṇṇassarānaṃ <pageBreak edition="M" number="0.0010" />lope kate ‘‘paro, asarūpe’’ti ca vattate, tathā ‘‘ivaṇṇo yaṃ navā’’ti ito <bold>ivaṇṇa</bold>ggahaṇañca, ‘‘vamodudantāna’’nti ito <bold>u</bold>ggahaṇañca sīhagatiyā idhānuvattetabbaṃ.</paragraph>
<paragraph line="97" number="16"><bold>Kvacāsavaṇṇaṃ lutte</bold>.</paragraph>
<paragraph line="98"><bold>I</bold>vaṇṇabhūto, <bold>u</bold>kārabhūto ca paro saro asarūpe pubbassare lutte kvaci asavaṇṇaṃ pappoti. Natthi savaṇṇā etesanti <bold>asavaṇṇā,</bold>ekārokārā, tattha ṭhānāsannavasena ivaṇṇukārānamekārokārā honti.</paragraph>
<paragraph line="99">Bandhusseva, upekkhati, upeto, avecca, jineritaṃ, nopeti, candodayo, yathodake. <bold>Kvacī</bold>ti kiṃ? Tatrime, yassindriyāni, mahiddhiko, sabbītiyo, tenupasaṅkami, lokuttaro. <bold>Lutte</bold>ti kiṃ? Cha ime dhammā, yathā idaṃ, kusalassa upasampadā. <bold>Asarūpe</bold>ti kiṃ? Cattārimāni, mātupaṭṭhānaṃ.</paragraph>
<paragraph line="100">Ettha ca satipi heṭṭhā <bold>vā</bold>ggahaṇe <bold>kvaci</bold>karaṇato avaṇṇe eva lutte idha vuttavidhi hotīti daṭṭhabbaṃ. Tato idha na bhavati – diṭṭhupādānaṃ, pañcahupāli, mudindriyaṃ, yo missaroti.</paragraph>
<paragraph line="101">Tatra ayaṃ, buddha anussati, sa atthikā, paññavā assa, tadā ahaṃ, yāni idha bhūtāni, gacchāmi iti, ati ito, kikī iva, bahu upakāraṃ, madhu udakaṃ, su upadhāritaṃ, yopi ayaṃ <pageBreak edition="M" number="0.0011" />, idāni ahaṃ, sace ayaṃ, appassuto ayaṃ, itara itarena, saddhā idha vittaṃ, kamma upanissayo, tathā upamaṃ, ratti uparato, vi upasamo iccatra pubbassarānaṃ lope kate –</paragraph>
<paragraph line="102">‘‘Kvacī’’ti adhikāro, ‘‘paro, lutte’’ti ca vattate.</paragraph>
<paragraph line="103" number="17"><bold>Dīghaṃ</bold>.</paragraph>
<paragraph line="104">Saro kho paro pubbassare lutte kvaci dīghabhāvaṃ pappotīti ṭhānāsannavasena rassassarānaṃ savaṇṇadīgho.</paragraph>
<paragraph line="105">Tatrāyaṃ, buddhānussati, sātthikā, paññavāssa, tadāhaṃ, yānīdha bhūtāni, gacchāmīti, atīto, kikīva, <bold>ba</bold>hūpakāraṃ, madhūdakaṃ, sūpadhāritaṃ, yopāyaṃ, idānāhaṃ, sacāyaṃ, appassutāyaṃ, itarītarena, saddhīdha vittaṃ, kammūpanissayo, tathūpamaṃ, rattūparato, vūpasamo.</paragraph>
<paragraph line="106"><bold>Kvacī</bold>ti kiṃ? Aciraṃ vata’yaṃ kāyo, kimpimāya, tīṇimāni, pañcasupādānakkhandhesu, tassattho, pañcaṅgiko, munindo, satindriyaṃ, lahuṭṭhānaṃ, gacchāmahaṃ, tatridaṃ, pañcahupāli, natthaññaṃ. <bold>Lutte</bold>ti kiṃ? Yathā ayaṃ, nimi iva rājā, kikī iva, su upadhāritaṃ.</paragraph>
<paragraph line="107">Lokassa <pageBreak edition="M" number="0.0012" />iti, deva iti, vi ati patanti, vi ati nāmenti, saṅghāṭi api, jīvitahetu api, vijju iva, kiṃsu idha vittaṃ, sādhu iti itīdha parassarānaṃ lope kate –</paragraph>
<paragraph line="108">‘‘Lutte, dīgha’’nti ca vattate.</paragraph>
<paragraph line="109" number="18"><bold>Pubbo ca</bold>.</paragraph>
<paragraph line="110">Pubbo saro parassare lutte kvacidīghaṃ pappoti. <bold>Ca</bold>ggahaṇaṃ luttadīghaggahaṇānukaḍḍhanatthaṃ, taṃ <bold>‘‘cā</bold>nukaḍḍhitamuttaratra nānuvattate’’ti ñāpanatthaṃ.</paragraph>
<paragraph line="111">Lokassāti, devāti, vītipatanti, vītināmenti, saṅghāṭīpi, jīvitahetūpi, vijjūva, kiṃsūdha vittaṃ, sādhūti.</paragraph>
<paragraph line="112"><bold>Kvacī</bold>ti kiṃ? Yassadāni, itissa, idānipi, tesupi, cakkhundriyaṃ, kinnumāva.</paragraph>
<paragraph line="113">Adhigato kho me ayaṃ dhammo, putto te ahaṃ, te assa pahīnā, pabbate ahaṃ, ye assa itīdha pubbalope sampatte –</paragraph>
<paragraph line="114" number="19"><bold>Yamedantassādeso</bold>.</paragraph>
<paragraph line="115">Ekārassa padantabhūtassa ṭhāne sare pare kvaci <bold>ya</bold>kārādeso hoti. <bold>A</bold>kāremeteyesaddādissevāyaṃ vidhi, <bold>ya</bold>nti yaṃ rūpaṃ, e eva anto <bold>edanto,</bold>ādesiṭṭhāne ādissatīti <bold>ādeso</bold>. ‘‘Byañjane’’ti adhikicca ‘‘dīgha’’nti dīgho.</paragraph>
<paragraph line="116">Adhigato <pageBreak edition="M" number="0.0013" />kho myāyaṃ dhammo, putto tyāhaṃ, tyāssa pahīnā, pabbatyāhaṃ, yyāssa.</paragraph>
<paragraph line="117"><bold>Kvacī</bold>ti kiṃ? Te nāgatā, puttā matthi. <bold>Anta</bold>ggahaṇaṃ kiṃ? Dhammacakkaṃ pavattento, damento cittaṃ.</paragraph>
<paragraph line="118">Yāvatako assa kāyo, tāvatako assa byāmo, ko attho, atha kho assa, ahaṃ kho ajja, yo ayaṃ, so assa, so eva, yato adhikaraṇaṃ, anu addhamāsaṃ, anu eti, su āgataṃ, su ākāro, du ākāro, cakkhu āpāthaṃ, bahu ābādho, pātu akāsi, na tu evātīdha –</paragraph>
<paragraph line="119" number="20"><bold>Vamodudantānaṃ</bold>.</paragraph>
<paragraph line="120">Okārukārānaṃ antabhūtānaṃ sare pare kvaci <bold>va</bold>kārādeso hoti. <bold>Ka kha ya ta</bold>saddādi<bold>o</bold>kārassedaṃ gahaṇaṃ.</paragraph>
<paragraph line="121">Yāvatakvassa kāyo, tāvatakvassa byāmo, kvattho, atha khvassa, ahaṃ khvajja, yvāyaṃ, svassa, sveva, yatvādhikaraṇaṃ, anvaddhamāsaṃ, anvebhi, svāgataṃ, svākāro, dvākāro, cakkhvāpāthaṃ, bahvābādho, pātvākāsi, na tveva.</paragraph>
<paragraph line="122"><bold>Kvacī</bold>ti kiṃ? Ko attho, atha kho aññatarā, yohaṃ, sohaṃ, cattārome, sāgataṃ, sādhāvuso, hotūti. <bold>Anta</bold>ggahaṇaṃ kiṃ? Savanīyaṃ, viravanti.</paragraph>
<paragraph line="123">Paṭisanthāravutti <pageBreak edition="M" number="0.0014" />assa, sabbā vitti anubhuyyate, vi añjanaṃ, vi ākato, nadī āsanno itīdha maṇḍūkagatiyā ‘‘asarūpe’’ti vattate.</paragraph>
<paragraph line="124" number="21"><bold>Ivaṇṇo yaṃ navā</bold>.</paragraph>
<paragraph line="125">Pubbo ivaṇṇo asarūpe sare pare <bold>ya</bold>kāraṃ pappoti navā. I eva vaṇṇo <bold>ivaṇṇo, navā</bold>saddo <bold>kvaci</bold>saddapariyāyo.</paragraph>
<paragraph line="126">Paṭisanthāravutyassa, sabbā vityānubhuyyate, byañjanaṃ, byākato, nadyāsanno.</paragraph>
<paragraph line="127"><bold>Navā</bold>ti kiṃ? Pañcahaṅgehi, tāni attani, gacchāmahaṃ, muttacāgī anuddhato. <bold>Asarūpe</bold>ti kiṃ? Itihidaṃ, aggīva, atthīti.</paragraph>
<paragraph line="128">Ati antaṃ, ati odātā, pati ayo, pati āharati, pati eti, iti assa, iti etaṃ, itiādi itīdha ‘‘ivaṇṇo yaṃ navā’’ti <bold>ya</bold>kārādese sampatte –</paragraph>
<paragraph line="129" number="22"><bold>Sabbo canti</bold>.</paragraph>
<paragraph line="130">Atipatiitīnaṃ <bold>ti</bold>saddassedaṃ gahaṇaṃ.</paragraph>
<paragraph line="131">Sabbo <bold>ti</bold>icceso saddo sare pare kvaci <bold>ca</bold>kāraṃ pappoti. <bold>Tī</bold>ti niddesato akata<bold>ya</bold>kārassevāyaṃ vidhi, itarathā <bold>kvaci</bold>ggahaṇassa ca ‘‘atissa cantassā’’tisuttassa ca niratthakatā siyā. ‘‘Paradvebhāvo ṭhāne’’ti dvittaṃ.</paragraph>
<paragraph line="132">Accantaṃ <pageBreak edition="M" number="0.0015" />, accodātā, paccayo, paccāharati, pacceti, iccassa, iccetaṃ, iccādi.</paragraph>
<paragraph line="133"><bold>Kvacī</bold>ti kiṃ? Itissa, iti ākaṅkhamānena.</paragraph>
<paragraph line="134">‘‘Te na vāivaṇṇe’’ti ito ‘‘na ivaṇṇe’’ti ca vattate.</paragraph>
<paragraph line="135" number="23"><bold>Atissa cantassa</bold>.</paragraph>
<paragraph line="136"><bold>Ati</bold>iccetassa antabhūtassa <bold>ti</bold>saddassa ivaṇṇe pare ‘‘sabbo caṃ tī’’ti vuttarūpaṃ na hoti. <bold>Atissā</bold>ti <bold>ati</bold>upasaggānukaraṇametaṃ. Tenevettha vibhattilopābhāvo. Ettha ca <bold>anta</bold>saddo saddavidhinisedhappakaraṇato <bold>ati</bold>saddantabhūtaṃ <bold>ti</bold>saddameva vadati, na ivaṇṇanti daṭṭhabbaṃ, itarathā idaṃ suttameva niratthakaṃ siyā.</paragraph>
<gatha1 line="137"><bold>‘‘I</bold>vaṇṇo yaṃ navā’’tīdha, asarūpādhikārato;</gatha1>
<gathalast line="138">Ivaṇṇassa sarūpasmiṃ, <bold>yā</bold>deso ca na sambhave.</gathalast>
<paragraph line="139"><bold>Ca</bold>kāro anuttasamuccayattho, tena <bold>itipatī</bold>namantassa ca na hoti. Ati isigaṇo atīsigaṇo, evaṃ atīto, atīritaṃ, itīti, itīdaṃ, patīto.</paragraph>
<paragraph line="140">Abhi akkhānaṃ, abhi uggato, abhi okāso itīdha <bold>ya</bold>kāre sampatte –</paragraph>
<paragraph line="141">‘‘Sare’’ti vattate.</paragraph>
<paragraph line="142" number="24"><bold>Abbho abhi</bold>.</paragraph>
<paragraph line="143">Abhiiccetassa sabbassa sare pare <bold>abbhā</bold>deso hoti.</paragraph>
<gatha1 line="144">‘‘Abhī’’ti paṭhamantassa, vuttiyaṃ chaṭṭhiyojanaṃ;</gatha1>
<gathalast line="145">Ādesāpekkhato vuttaṃ, ‘‘aṃmo’’tiādike viya.</gathalast>
<paragraph line="146">Pubbassaralopo <pageBreak edition="M" number="0.0016" />, abbhakkhānaṃ, abbhuggato, abbhokāso.</paragraph>
<paragraph line="147"><bold>Adhi</bold>agamā, adhi upagato, adhi ogāhetvā itīdha</paragraph>
<paragraph line="148" number="25"><bold>Ajjho adhi</bold>.</paragraph>
<paragraph line="149"><bold>Adhi</bold>iccetassa sabbassa sare pare <bold>ajjhā</bold>deso hoti. Ajjhagamā, ajjhupagato, ajjhogāhetvā.</paragraph>
<paragraph line="150">Abhi icchitaṃ, adhi īritaṃ itīdha</paragraph>
<paragraph line="151">‘‘Abbho abhi, ajjho adhī’’ti ca vattate.</paragraph>
<paragraph line="152" number="26"><bold>Te na vā ivaṇṇe</bold>.</paragraph>
<paragraph line="153">Te ca kho <bold>abhiadhi</bold>iccete upasaggā <bold>i</bold>vaṇṇe pare abbho ajjhoiti vuttarūpā na honti vā. Saralopaparanayanāni. Abhicchitaṃ, adhīritaṃ. <bold>Vā</bold>ti kiṃ? Abbhīritaṃ, ajjhiṇamutto, ajjhiṭṭho.</paragraph>
<paragraph line="154">Ekamidha ahantīdha</paragraph>
<paragraph line="155" number="27"><bold>Do dhassa ca</bold>.</paragraph>
<paragraph line="156"><bold>Dha</bold>iccetassa sare pare kvaci <bold>da</bold>kāro hoti. <bold>Eka</bold>saddato parassa <bold>idha</bold>ssa <bold>dha</bold>kārassevāyaṃ, saralopadīghā. Ekamidāhaṃ. <bold>Kvacī</bold>ti kiṃ? Idheva.</paragraph>
<paragraph line="157"><bold>Ca</bold>saddena kvaci <bold>sādhu</bold>ssa <bold>dha</bold>ssa <bold>ha</bold>kāro, yathā – sāhu dassanaṃ.</paragraph>
<paragraph line="158">Yathā eva tathā evātīdha</paragraph>
<paragraph line="159">‘‘Navā’’ti vattate, ‘‘saramhā’’ti ca.</paragraph>
<paragraph line="160" number="28"><bold>Evādissa</bold><pageBreak edition="M" number="0.0017" /><bold>ri pubbo ca rasso</bold>.</paragraph>
<paragraph line="161"><bold>Yathātathā</bold>dvayaparassedaṃ gahaṇaṃ. Dīghasaramhā parassa <bold>eva</bold>saddādibhūtassa <bold>e</bold>kārassa <bold>ri</bold>kāro hoti, pubbo ca saro rasso hoti navā. Yathariva, tathariva. <bold>Navā</bold>ti kiṃ? Yatheva, tatheva.</paragraph>
<paragraph line="162">Ti antaṃ,ti addhaṃ, aggi agāre, sattamī atthe, pañcamī antaṃ, du aṅgikaṃ, bhikkhu āsane, puthu āsane, sayambhū āsane itīdha <bold>yavā</bold>desesu sampattesu –</paragraph>
<paragraph line="163">‘‘Saññā’’ti vattate.</paragraph>
<paragraph line="164" number="29"><bold>Ivaṇṇuvaṇṇā jhalā</bold>.</paragraph>
<paragraph line="165">Ivaṇṇauvaṇṇaiccete yathākkamaṃ <bold>jhala</bold>saññā honti. <bold>Vaṇṇa</bold>ggahaṇaṃ savaṇṇaggahaṇatthaṃ.</paragraph>
<gatha1 line="166">Jhalasaññā pasaññāva, na liṅgantaṃva nissitā;</gatha1>
<gathalast line="167">Ākhyāte liṅgamajjhe ca, dviliṅgante ca dassanā.</gathalast>
<paragraph line="168" number="30"><bold>Jhalānamiyuvā sare vā</bold>.</paragraph>
<paragraph line="169"><bold>Jhala</bold>iccetesaṃ <bold>iyauva</bold>iccete ādesā honti vā sare pare, saralopo.</paragraph>
<paragraph line="170">Tiyantaṃ, tiyaddhaṃ, aggiyāgāre, sattamiyatthe, pañcamiyantaṃ, duvaṅgikaṃ, bhikkhuvāsane, puthuvāsane, sayambhuvāsane. <bold>Vā</bold>ti kiṃ? Agyāgāre, sattamīatthe, bhikkhuāsane nisīdati.</paragraph>
<paragraph line="171">Go ajinaṃ, go eḷakaṃ itīdha</paragraph>
<paragraph line="172">‘‘Go, avo, samāse’’ti ca vattate.</paragraph>
<paragraph line="173" number="31"><bold>O</bold><pageBreak edition="M" number="0.0018" /><bold>sare ca</bold>.</paragraph>
<paragraph line="174"><bold>Go</bold>iccetassa <bold>o</bold>kārassa sare pare <bold>avā</bold>deso hoti samāse. Gavājinaṃ, gaveḷakaṃ. <bold>Ca</bold>saddaggahaṇena uvaṇṇassa <bold>uvaavā</bold>desā. Yathā – bhuvi, pasavo.</paragraph>
<paragraph line="175">Putha evātīdha</paragraph>
<paragraph line="176" number="32"><bold>Go sare puthassāgamo kvaci</bold>.</paragraph>
<paragraph line="177"><bold>Putha</bold>iccetassa nipātassa ante kvaci <bold>ga</bold>kārāgamo hoti sare pare. Āgacchatīti <bold>āgamo,</bold>asantuppatti āgamo. Ettha ca ‘‘sare’’ti nimittāsannavasena puthassa anteti labbhati. Puthageva, putha eva.</paragraph>
<paragraph line="178">Pā evātīdha</paragraph>
<paragraph line="179">‘‘Sare, go, āgamo, kvacī’’ti ca vattate.</paragraph>
<paragraph line="180" number="33"><bold>Pāssa canto rasso</bold>.</paragraph>
<paragraph line="181"><bold>Pā</bold>iccetassa ante sare pare kvaci <bold>ga</bold>kārāgamo hoti, <bold>pā</bold>ssa anto ca saro rasso hoti. Pageva vutyassa, pā eva.</paragraph>
<paragraph line="182">‘‘Vā, sare’’ti ca vattate.</paragraph>
<paragraph line="183" number="34"><bold>Yava ma da na ta ra lā cāgamā</bold>.</paragraph>
<paragraph line="184">Sare pare <bold>ya</bold>kārādayo aṭṭha āgamā honti vā. <bold>Ca</bold>saddena <bold>ga</bold>kārāgamo ca, vavatthitavibhāsatthoyaṃ <bold>vā</bold>saddo.</paragraph>
<paragraph line="185">Tattha <pageBreak edition="M" number="0.0019" /><bold>yakārāgamo yathā</bold>dibho ikārekārādīsu. Yathā idaṃ yathayidaṃ, byañjaneti adhikicca ‘‘rassa’’nti rassattaṃ, yathā idaṃ vā, yathā eva, yathāyeva, yatheva, evaṃ māyidaṃ, māyevaṃ, taṃyidaṃ, taṃyeva, nayidaṃ, nayimassa, nayimāni, navayime dhammā, buddhānaṃyeva, santiyeva, bodhiyāyeva, satiyeva, pathavīyeva, dhātuyeva, tesuyeva, soyeva, pāṭiyekkaṃ.</paragraph>
<paragraph line="186">Tathā sare <bold>vipari</bold>yādito ca. Vi añjanā viyañjanā, byañjanā vā, evaṃ viyākāsi, byākāsi. Pariantaṃ pariyantaṃ, evaṃ pariyādānaṃ, pariyuṭṭhānaṃ, pariyesati, pariyosānamiti niccaṃ. Ni āyogo niyāyogo. Idha na bhavati, parikkhato, upaparikkhati.</paragraph>
<paragraph line="187"><bold>Vakāro ti</bold>saddādito avaṇṇukāresu. Ti aṅgulaṃ tivaṅgulaṃ, evaṃ tivaṅgikaṃ, bhūvādayo, migī bhantā vudikkhati, pavuccati, pāguññavujutā.</paragraph>
<paragraph line="188"><bold>Makāro lahu</bold>ppabhutito sare chandānurakkhaṇādimhi. Lahu essati lahumessati, evaṃ garumessati, idhamāhu, kena te idha mijjhati, bhadro kasāmiva, ākāse mabhipūjayi, ekamekassa, yena midhekacce, āsatimeva.</paragraph>
<paragraph line="189"><bold>Dakāro</bold><pageBreak edition="M" number="0.0020" /><bold>u</bold>upasagga saki kenaci kiñci kismiñci koci sammā yāva tāva puna ya te’tattasādīhi. <bold>U</bold>upasaggato niccaṃ, u aggo udaggo, evaṃ udayo, udapādi, udāhaṭaṃ, udito, udīritaṃ, udeti.</paragraph>
<paragraph line="190">Nipātato ca, saki eva sakideva, evaṃ sakadāgāmi, mahāvuttisuttena <bold>i</bold>kārassa <bold>a</bold>kāro. Tathā kenacideva, kiñcideva, kismiñcideva, kocideva, sammā attho sammadattho, rassattaṃ. Evaṃ sammadakkhāto, sammadaññā vimuttānaṃ, sammadeva, yāvadatthaṃ, yāvadeva, tāvadeva, punadeva.</paragraph>
<paragraph line="191">Nāmato, yadatthaṃ, tadatthaṃ, yadantarā, tadantarā, tadaṅgavimutti, etadatthaṃ, attadatthaṃ, sadatthapasuto siyā. Yatetattasehi samāseyeva.</paragraph>
<paragraph line="192"><bold>Ādi</bold>saddena aññadatthaṃ, manasādaññā vimuttānaṃ, bahudeva rattiṃ, ahudeva bhayaṃ.</paragraph>
<paragraph line="193"><bold>Vā</bold>ti kiṃ? Kenaci atthakāmena, sammā aññāya, yāvāhaṃ, tāvāhaṃ, punāparaṃ, attatthaṃ.</paragraph>
<paragraph line="194"><bold>Nakāro</bold>āyatādimhi. Ito āyati ito nāyati, ciraṃ nāyati.</paragraph>
<paragraph line="195"><bold>Takāro</bold>yasmā tasmā ajjādito ihaggādimhi. Yasmātiha, tasmātiha, ajjatagge.</paragraph>
<paragraph line="196"><bold>Rakāro</bold><pageBreak edition="M" number="0.0021" />ni dupātu puna dhī pāta caturādito. Ni antaraṃ nirantaraṃ, evaṃ nirālayo, nirindhano, nirīhakaṃ, niruttaro, nirojaṃ. Du atikkamo duratikkamo, durāgataṃ, duruttaṃ. Pāturahosi, pāturahesuṃ. Punarāgaccheyya, punaruttaṃ, punareva, punareti. Dhiratthu. Pātarāso.</paragraph>
<paragraph line="197"><bold>Catu</bold>saddādito, caturaṅgikaṃ, caturārakkhā, caturiddhipādapaṭilābho, caturoghanittharaṇatthaṃ. Bhatturatthe, vuttiresā, pathavīdhāturevesā.</paragraph>
<paragraph line="198">Tathā sarato ivevesu chandānurakkhaṇe. Nakkhattarājāriva tārakānaṃ, vijjurivabbhakūṭe, āraggeriva sāsapo, sāsaporiva āragge, usabhoriva, sabbhireva samāsetha.</paragraph>
<paragraph line="199"><bold>Vā</bold>ti kiṃ? Dvādhiṭṭhitaṃ, pātvākāsi, punapi.</paragraph>
<paragraph line="200"><bold>Lakāro</bold>chasaṅkhyāhi. Laḷānamaviseso. Cha abhiññā chaḷabhiññā, chaḷaṅgaṃ, chaḷāsīti, chaḷaṃsā, saḷāyatanaṃ.</paragraph>
<paragraph line="201"><bold>Vā</bold>ti kiṃ? Cha abhiññā.</paragraph>
<centered line="202">Iti sarasandhividhānaṃ niṭṭhitaṃ.</centered>
<subhead line="203">Itthiliṅga</subhead>
<paragraph line="204">Atha <pageBreak edition="M" number="0.0081" />itthiliṅgāni vuccante.</paragraph>
<paragraph line="205"><bold>A</bold>kāranto itthiliṅgasaddo appasiddho.</paragraph>
<paragraph line="206"><bold>Ā</bold>kāranto itthiliṅgo <bold>kaññā</bold>saddo. ‘‘Kañña’’iti ṭhite –</paragraph>
<paragraph line="207" number="176"><bold>Itthiyamato āppaccayo</bold>.</paragraph>
<paragraph line="208">Itthiyaṃ vattamānā <bold>a</bold>kārantato liṅgamhā paro <bold>ā</bold>ppaccayo hoti.</paragraph>
<gatha1 line="209">Pakatyatthajotakā itthi-ppaccayā syādayo viya;</gatha1>
<gathalast line="210">Ṇādayo paccayatthassa, sakatthassāpi vācakā.</gathalast>
<paragraph line="211">‘‘Saralopo’’tiādinā pubbassare lutte, paranayane ca kate ‘‘dhātuppaccayavibhattivajjitamatthavaṃ liṅga’’nti vuttattāva paccayantassāpi aliṅgattā vibhattuppattiyamasampattāyaṃ ‘‘taddhitasamāsakitakā nāmaṃ vā’tavetunādīsu cā’’ti ettha <bold>va</bold>ggahaṇena itthippaccayantassāpi nāmabyapadeso. Pure viya <bold>syā</bold>dyuppatti, ‘‘sesato lopaṃ gasipī’’ti <bold>si</bold>lopo. Sā kaññā.</paragraph>
<paragraph line="212">Bahuvacane ‘‘ālapane si gasañño’’ti ito ‘‘sañño’’, ‘‘te itthikhyā po’’ti ito ‘‘itthikhyā’’ti ca vattate.</paragraph>
<paragraph line="213" number="177"><bold>Ā gho</bold>.</paragraph>
<paragraph line="214">Liṅgassanto <bold>ā</bold>kāro yadā itthikhyo, tadā <bold>gha</bold>sañño hotīti <bold>gha</bold>saññāyaṃ ‘‘ghapato ca yonaṃ lopo’’ti <pageBreak edition="M" number="0.0082" />vikappena <bold>yo</bold>lopo. Tā kaññā kaññāyo.</paragraph>
<paragraph line="215">Ālapane ‘‘sakhato gasse vā’’ti ito ‘‘gassā’’ti vattate.</paragraph>
<paragraph line="216" number="178"><bold>Ghate ca</bold>.</paragraph>
<paragraph line="217"><bold>Gha</bold>to parassa <bold>ga</bold>ssa <bold>e</bold>kāro hoti, saralopādi. Bhoti kaññe, bhotiyo kaññā kaññāyo.</paragraph>
<paragraph line="218">Aṃmhi saralopapakatibhāvā kaññaṃ, kaññā kaññāyo.</paragraph>
<paragraph line="219">Tatiyādīsu ‘‘āya catutthekavacanassa tū’’ti ito ‘‘āyo, ekavacanāna’’nti ca vattate.</paragraph>
<paragraph line="220" number="179"><bold>Ghato nādīnaṃ</bold>.</paragraph>
<paragraph line="221"><bold>Gha</bold>saññato liṅgassākārā paresaṃ <bold>nā</bold>dīnaṃ <bold>smiṃ</bold>pariyantānaṃ ekavacanānaṃ vibhattigaṇānaṃ <bold>āyā</bold>deso hoti. Saralopaparanayanāni. Kaññāya, kaññāhi kaññābhi, kaññāya, kaññānaṃ, kaññāya, kaññāhi kaññābhi, kaññāya, kaññānaṃ.</paragraph>
<paragraph line="222"><bold>Smiṃ</bold>mhi –</paragraph>
<paragraph line="223" number="180"><bold>Ghapato smiṃ yaṃ vā</bold>.</paragraph>
<paragraph line="224"><bold>Ghapa</bold>to parassa <bold>smiṃ</bold>vacanassa <bold>yaṃ</bold>hoti vā, aññatthāyādeso. Kaññāyaṃ kaññāya, kaññāsu.</paragraph>
<paragraph line="225">Evamaññepi –</paragraph>
<gatha1 line="226">Saddhā medhā paññā vijjā, cintā mantā vīṇā taṇhā;</gatha1>
<gathalast line="227">Icchā mucchā ejā māyā, mettā mattā sikkhā bhikkhā.</gathalast>
<gatha1 line="228">Jaṅghā <pageBreak edition="M" number="0.0083" />gīvā jivhā vācā,</gatha1>
<gatha2 line="229">Chāyā āsā gaṅgā nāvā;</gatha2>
<gatha3 line="230">Gāthā senā lekhā sālā,</gatha3>
<gathalast line="231">Mālā velā pūjā khiḍḍā.</gathalast>
<gatha1 line="232">Pipāsā vedanā saññā, cetanā tasiṇā pajā;</gatha1>
<gathalast line="233">Devatā vaṭṭakā godhā, balākā parisā sabhā.</gathalast>
<gatha1 line="234">Ūkāsephālikā laṅkā, salākā vālikā sikhā;</gatha1>
<gathalast line="235">Visākhā visikhā sākhā, vacā vañjhā jaṭā ghaṭā.</gathalast>
<gatha1 line="236">Jeṭṭhā soṇḍā vitaṇḍā ca, karuṇā vanitā latā;</gatha1>
<gathalast line="237">Kathā niddā sudhā rādhā, vāsanā siṃsapā papā.</gathalast>
<gatha1 line="238">Pabhā sīmā khamā jāyā,</gatha1>
<gatha2 line="239">Khattiyā sakkharā surā;</gatha2>
<gatha3 line="240">Dolā tulā silā līlā,</gatha3>
<gathalast line="241">Lāle’lā mekhalā kalā.</gathalast>
<gatha1 line="242">Vaḷavā’lambusā mūsā, mañjūsā sulasā disā;</gatha1>
<gathalast line="243">Nāsā juṇhā guhā īhā, lasikā vasudhādayo.</gathalast>
<paragraph line="244">Ammādīnaṃ ālapaneva rūpabhedo. Ammā, ammā ammāyo.</paragraph>
<paragraph line="245"><bold>Ga</bold>ssa ‘‘ghate cā’’ti <bold>e</bold>kāre sampatte –</paragraph>
<paragraph line="246" number="181"><bold>Na ammādito</bold>.</paragraph>
<paragraph line="247"><bold>Ammā annā</bold>iccevamādito parassa gassa ālapanekavacanassa na ekārattaṃ hoti. ‘‘Ākāro vā’’ti rassattaṃ.</paragraph>
<indent line="248">Bhoti amma bhoti ammā, bhotiyo ammā ammāyo. Evaṃ annā, annā annāyo, bhoti anna bhoti annā, bhotiyo annā annāyo. Ambā <pageBreak edition="M" number="0.0084" />, ambā ambāyo, bhoti amba bhoti ambā, bhotiyo ambā ambāyo iccādi.</indent>
<centered line="249"><bold>Ā</bold>kārantaṃ.</centered>
<gatha1 line="250"><bold>I</bold>kāranto itthiliṅgo <bold>ratti</bold>saddo;</gatha1>
<gathalast line="251">Tatheva <bold>syā</bold>dyuppatti, <bold>si</bold>lopo, ratti.</gathalast>
<paragraph line="252">Bahuvacane ‘‘saññā, ivaṇṇuvaṇṇā’’ti ca vattate.</paragraph>
<paragraph line="253" number="182"><bold>Te itthikhyā po</bold>.</paragraph>
<paragraph line="254">Itthiyā ākhyā saññā <bold>itthikhyā,</bold>liṅgassantā te ivaṇṇuvaṇṇā yadā itthikhyā, tadā <bold>pa</bold>saññā hontīti <bold>pa</bold>saññāyaṃ ‘‘ghapato cā’’tiādinā <bold>yo</bold>lopo, ‘‘yosu kata’’iccādinā dīgho. Rattī rattiyo ratyo vā, he ratti, he rattī he rattiyo.</paragraph>
<gatha1 line="255">‘‘Aṃmo’’tiādinā niggahītaṃ, rattiṃ, rattī rattiyo;</gatha1>
<gathalast line="256">Tatiyādīsu ‘‘ekavacanānaṃ, nādīna’’nti ca vattate.</gathalast>
<paragraph line="257" number="183"><bold>Pato yā</bold>.</paragraph>
<paragraph line="258"><bold>Pa</bold>saññato ivaṇṇuvaṇṇehi paresaṃ <bold>nā</bold>dīnamekavacanānaṃ vibhattigaṇānaṃ <bold>yā</bold>ādeso hoti. Rattiyā, rattīhi rattībhi rattihi rattibhi, rattiyā, rattīnaṃ rattinaṃ.</paragraph>
<paragraph line="259">Pañcamiyaṃ –</paragraph>
<paragraph line="260" number="184"><bold>Amā pato smiṃsmānaṃ vā</bold>.</paragraph>
<paragraph line="261"><bold>Pa</bold>iccetasmā paresaṃ <bold>smiṃ smā</bold>iccetesaṃ yathākkamaṃ <bold>aṃ ā</bold>ādesā honti vā. Vavatthitavibhāsatthoyaṃ <bold>vā</bold>saddo <pageBreak edition="M" number="0.0085" />, tena <bold>u</bold>vaṇṇantato na honti, <bold>i</bold>vaṇṇantatopi yathāpayogaṃ.</paragraph>
<paragraph line="262">‘‘Sare, yakāro’’ti ca vattate, sīhamaṇḍūkagatīhi <bold>yovacanekavacana</bold>ggahaṇañca.</paragraph>
<paragraph line="263" number="185"><bold>Pasaññassa ca</bold>.</paragraph>
<paragraph line="264"><bold>Pa</bold>saññassa <bold>i</bold>vaṇṇassa <bold>yo</bold>vacanekavacanavibhattīnamādese sare pare <bold>ya</bold>kāro hoti. Ettha ca <bold>ya</bold>kārassevādhikārato <bold>pasañña</bold>ggahaṇena <bold>i</bold>vaṇṇova gayhati, <bold>ca</bold>ggahaṇaṃ ‘‘ratto’’tiādīsu nivattanatthaṃ. Ratyā rattiyā, rattīhi rattībhi rattihi rattibhi, rattiyā, rattīnaṃ rattinaṃ. <bold>Smiṃ</bold>vacane <bold>a</bold>mādesa<bold>ya</bold>kārādesā, ratyaṃ. ‘‘Ghapato smiṃ yaṃ vā’’ti <bold>yaṃ</bold>ādeso, rattiyaṃ.</paragraph>
<paragraph line="265">Aññattha ‘‘aṃ, smiṃ, vā’’ti ca vattate.</paragraph>
<paragraph line="266" number="186"><bold>Ādito o ca</bold>.</paragraph>
<paragraph line="267"><bold>Ādi</bold>iccetasmā <bold>smiṃ</bold>vacanassa <bold>aṃ</bold>oādesā honti vā. <bold>Ca</bold>saddena aññasmāpi <bold>ā aṃ</bold>oādesā. Ratyā rattiṃ ratto rattiyā, rattīsu rattisu.</paragraph>
<paragraph line="268">Evamaññānipi –</paragraph>
<gatha1 line="269">Patti yutti vutti kitti, mutti titti khanti kanti;</gatha1>
<gathalast line="270">Santi tanti siddhi suddhi, iddhi vuddhi buddhi bodhi.</gathalast>
<gatha1 line="271">Bhūmi jāti pīti sūti, nandi sandhi sāṇi koṭi;</gatha1>
<gatha2 line="272">Diṭṭhi vuḍḍhi tuṭṭhi yaṭṭhi, pāḷi āḷi nāḷi keḷi;</gatha2>
<gathalast line="273">Sati mati gati cuti, dhiti yuvati vikati.</gathalast>
<paragraph line="274">Rati ruci rasmi asani vasani osadhi aṅguli dhūli <bold>du</bold>ndubhi doṇi aṭavi chavi ādīni <bold>i</bold>kārantanāmāni.</paragraph>
<centered line="275"><bold>I</bold>kārantaṃ.</centered>
<gatha1 line="276"><bold>Ī</bold>kāranto <pageBreak edition="M" number="0.0086" />itthiliṅgo <bold>itthī</bold>saddo;</gatha1>
<gathalast line="277">‘‘Ittha’’itīdha ‘‘itthiyaṃ, paccayo’’ti ca vattate.</gathalast>
<paragraph line="278" number="187"><bold>Nadādito vā ī</bold>.</paragraph>
<paragraph line="279"><bold>Nadā</bold>dito vā <bold>anadā</bold>dito vā itthiyaṃ vattamānā liṅgamhā īppaccayo hoti. <bold>Vā</bold>ggahaṇama<bold>nadā</bold>disampiṇḍanatthaṃ, tena <bold>puthugavā</bold>dito ca ī.</paragraph>
<paragraph line="280">Saralope ‘‘kvacāsavaṇṇaṃ lutte’’ti asavaṇṇe sampatte pakatibhāvo nāmabyapadeso, <bold>syā</bold>dyuppatti. Itthī, itthī ‘‘agho rassa’’ntiādinā rassattaṃ, itthiyo. Sambodhane ‘‘jhalapā rassa’’nti rassattaṃ. Bhoti itthi, bhotiyo itthī itthiyo.</paragraph>
<paragraph line="281">Dutiyekavacane ‘‘ghapato smiṃ yaṃ vā’’ti ito ‘‘vā’’ti vattate.</paragraph>
<paragraph line="282" number="188"><bold>Aṃ yamīto pasaññato</bold>.</paragraph>
<paragraph line="283"><bold>Pa</bold>saññato <bold>ī</bold>kārato parassa <bold>aṃ</bold>vacanassa <bold>yaṃ</bold>hoti vā. Itthiyaṃ itthiṃ, itthī itthiyo, itthiyā, itthīhi itthībhi, itthiyā, itthīnaṃ, itthiyā, itthīhi itthībhi, itthiyā, itthīnaṃ, itthiyaṃ itthiyā, itthīsu.</paragraph>
<paragraph line="284">Evaṃ nadī, nadī. <bold>Yo</bold>lopābhāve ‘‘tato yonamo tū’’ti ettha <bold>tu</bold>saddena yonamokāro ca, ‘‘pasaññassa cā’’ti īkārassa <bold>ya</bold>kāro, ‘‘yavataṃ talana’’iccādinā dyassa <bold>ja</bold>kāro, dvittaṃ. Najjo sandanti, nadiyo.</paragraph>
<paragraph line="285">Ettha <pageBreak edition="M" number="0.0087" />cevaṃ sijjhantānaṃ <bold>najjo</bold>ādīnaṃ vuttiyaṃ ānattaggahaṇādinā nipphādanaṃ <bold>atraja sugatā</bold>dīnaṃ viya nipphādanūpāyantaradassanatthanti daṭṭhabbaṃ.</paragraph>
<paragraph line="286">He nadi, he nadī he najjo he nadiyo, nadiyaṃ nadiṃ, nadī najjo nadiyo.</paragraph>
<paragraph line="287">Amādisutte <bold>ā pato</bold>ti yogavibhāgena kvaci nāsānañcāttaṃ, tena na jaccā vasalo hoti, pathabyā ekarajjenāti ādi ca sijjhati, pure viya <bold>ya</bold>kāra<bold>ja</bold>kārādesadvittāni.</paragraph>
<indent line="288">Najjā kataṃ nadiyā, nadīhi nadībhi, najjā nadiyā, nadīnaṃ, najjā nadiyā, nadīhi nadībhi, najjā nadiyā, nadīnaṃ, najjaṃ nadiyaṃ nadiyā, nadīsu.</indent>
<paragraph line="289">Aññepi –</paragraph>
<gatha1 line="290">Mahī vetaraṇī vāpī, pāṭalī kadalī ghaṭī;</gatha1>
<gathalast line="291">Nārī kumārī taruṇī, vāruṇī brāhmaṇī sakhī.</gathalast>
<gatha1 line="292">Gandhabbī kinnarī nāgī, devī yakkhī ajī migī;</gatha1>
<gathalast line="293">Vānarī sūkarī sīhī, haṃsī kākī ca kukkuṭī –</gathalast>
<unindented line="294">Iccādayo <bold>itthī</bold>saddasamā.</unindented>
<paragraph line="295">Tatheva <bold>mātula</bold>saddato īppaccaye kate –</paragraph>
<paragraph line="296" number="189"><bold>Mātulādīnamānattamīkāre</bold>.</paragraph>
<paragraph line="297"><bold>Mātula ayyakavaruṇa</bold>iccevamādīnamanto <bold>āna</bold>ttamāpajjate īkāre paccaye pare, antāpekkhāyaṃ chaṭṭhī, saralopādi. Mātulānī, evaṃ ayyakānī, varuṇānī, sesaṃ <bold>itthī</bold>saddasamaṃ.</paragraph>
<paragraph line="298">A<bold>nadā</bold>dīsu <pageBreak edition="M" number="0.0088" /><bold>puthu</bold>saddato īppaccayo. ‘‘O sare cā’’ti ettha <bold>ca</bold>saddena <bold>u</bold>kārassa <bold>avā</bold>deso. Puthavī, puthaviyo. <bold>Sasmā smiṃ</bold>su puthabyā puthaviyā, puthabyā puthaviyā, puthabyaṃ puthaviyaṃ puthaviyā iccādi.</paragraph>
<paragraph line="299"><bold>Go</bold>saddato ‘‘nadādito vā ī’’ti īppaccayo. Mahāvuttinā vā ‘‘gāva se’’ti ettha <bold>gāva</bold>iti yogavibhāgena vā <bold>o</bold>kārassa <bold>āvā</bold>deso. Gāvī, gāvī gāviyo iccādi <bold>itthī</bold>saddasamaṃ.</paragraph>
<paragraph line="300">‘‘Mānava’’itīdha ‘‘itthiyaṃ, vā, ī’’ti ca vattate.</paragraph>
<paragraph line="301" number="190"><bold>Ṇava ṇika ṇeyya ṇantuhi</bold>.</paragraph>
<paragraph line="302"><bold>Ṇava ṇika ṇeyya ṇantu</bold>ppaccayantehi itthiyaṃ vattamānehi liṅgehi īppaccayo hoti. <bold>Vā</bold>dhikāro katthaci nivattanattho, saralopādi. Mānavī, evaṃ nāvikī, venateyyī, gotamī.</paragraph>
<paragraph line="303">‘‘Guṇavantu ī’’itīdha ‘‘vā’’ti vattate.</paragraph>
<paragraph line="304" number="191"><bold>Ntussa tamīkāre</bold>.</paragraph>
<paragraph line="305">Sabbasseva <bold>ntu</bold>ppaccayassa <bold>ta</bold>kāro hoti vā <bold>ī</bold>kārappaccaye pare, aññattha saralopādi. Guṇavatī, guṇavatī guṇavatiyo, guṇavantī, guṇavantī guṇavantiyo iccādi <bold>itthī</bold>saddasamaṃ.</paragraph>
<paragraph line="306">Evaṃ kulavatī, sīlavatī, yasavatī, rūpavatī, satimatī, gottamatī.</paragraph>
<paragraph line="307"><bold>Mahanta</bold>saddato ‘‘nadādito vā ī’’ti <bold>ī</bold>ppaccayo, <bold>ntu</bold>byapadeso vikappena <bold>ta</bold>kārādeso. Mahatī mahantī.</paragraph>
<paragraph line="308">‘‘Bhavanta ī’’itīdha ‘‘īkāre’’ti vattate.</paragraph>
<paragraph line="309" number="192"><bold>Bhavato</bold><pageBreak edition="M" number="0.0089" /><bold>bhoto</bold>.</paragraph>
<paragraph line="310">Sabbasseva <bold>bhavanta</bold>saddassa <bold>bhotā</bold>deso hoti īkāre itthigate pare. Sā bhotī, bhotī bhotiyo, he bhoti, he bhotī bhotiyo iccādi.</paragraph>
<paragraph line="311">‘‘Bhikkhu’’ itīdha ‘‘itthiya’’nti vattate ‘‘vā’’ti ca.</paragraph>
<paragraph line="312" number="193"><bold>Patibhikkhurājīkārantehi inī</bold>.</paragraph>
<paragraph line="313"><bold>Pati bhikkhu rāja</bold>iccetehi <bold>ī</bold>kārantehi ca itthiyaṃ vattamānehi liṅgehi <bold>inī</bold>ppaccayo hoti.</paragraph>
<paragraph line="314">‘‘Saralopo’mādesa’’iccādisutte <bold>tu</bold>ggahaṇena kvaci pubbalopassa nisedhanato ‘‘vā paro asarūpā’’ti saralopo. Bhikkhunī, bhikkhunī bhikkhuniyo iccādi.</paragraph>
<paragraph line="315"><bold>Gahapati</bold>saddato inī, ‘‘atta’’miti vattate.</paragraph>
<paragraph line="316" number="194"><bold>Patissinīmhi</bold>.</paragraph>
<paragraph line="317"><bold>Pati</bold>saddassa anto <bold>a</bold>ttamāpajjate <bold>inī</bold>ppaccaye pare. Tatheva parasare lutte ‘‘pubbo cā’’ti dīgho, gahapatānī.</paragraph>
<paragraph line="318">Tatheva <bold>rāja</bold>saddato <bold>inī,</bold>saralopapakatibhāvā, rājinī. <bold>Ī</bold>kārantesu <bold>daṇḍī</bold>saddato inī, saralopādi, daṇḍinī, daṇḍinī daṇḍiniyo, evaṃ hatthinī, medhāvinī, tapassinī, piyabhāṇinī iccādi.</paragraph>
<paragraph line="319">‘‘Pokkharinī’’ itīdha ‘‘tesu vuddhī’’tiādinā <bold>i</bold>kāra<bold>na</bold>kārānaṃ <bold>a</bold>kāra<bold>ṇa</bold>kārādesā, pokkharaṇī, pokkharaṇī. ‘‘Tato yonamo tū’’ti sutte <bold>tu</bold>ggahaṇena yonamokāro <pageBreak edition="M" number="0.0090" />ca, <bold>ī</bold>kārassa <bold>ya</bold>kāro, ‘‘yavata’’miccādisutte <bold>kāra</bold>ggahaṇena <bold>ṇya</bold>ssa <bold>ña</bold>kāro, dvittaṃ. Pokkharañño pokkharaṇiyo vā iccādi.</paragraph>
<paragraph line="320"><bold>Vā</bold>dhikāro anuttasamuccayattho, tena <bold>vidū yakkhā</bold>ditopi <bold>inī,</bold>paracittavidunī, saraloparassattāni, paracittavidunī paracittaviduniyo, yakkhinī yakkhiniyo, sīhinī sīhiniyo iccādi.</paragraph>
<centered line="321"><bold>Ī</bold>kārantaṃ.</centered>
<paragraph line="322"><bold>U</bold>kāranto itthiliṅgo <bold>yāgu</bold>saddo.</paragraph>
<paragraph line="323">Tassa <bold>ratti</bold>saddasseva rūpanayo. Amādesādiabhāvova viseso.</paragraph>
<indent line="324">Yāgu, yāgū yāguyo, he yāgu, he yāgū yāguyo, yāguṃ, yāgū yāguyo, yāguyā, yāgūhi yāgūbhi yāguhi yāgubhi, yāguyā, yāgūnaṃ yāgunaṃ, yāguyā, yāgūhi yāgūbhi yāguhi yāgubhi, yāguyā, yāgūnaṃ yāgunaṃ, yāguyaṃ yāguyā, yāgūsu yāgusu.</indent>
<paragraph line="325">Evaṃ dhātu dhenu kāsu daddu kacchu kaṇḍu rajju kareṇu piyaṅgu sassuādīni.</paragraph>
<paragraph line="326"><bold>Mātu</bold>saddassa bhedo. Tassa <bold>pitu</bold>saddasseva rūpanayo. ‘‘Āratta’’miti bhāvaniddesena <bold>ārā</bold>desābhāve ‘‘pato yā’’ti <bold>yā</bold>desova viseso.</paragraph>
<indent line="327">Mātā, mātaro, bhoti māta, bhoti mātā bhotiyo mātaro, mātaraṃ, mātare mātaro, mātarā mātuyā matyā, ‘‘tesu vuddhī’’tiādinā <bold>u</bold>kāralopo <pageBreak edition="M" number="0.0091" />, rassattañca. Mātarehi mātarebhi mātūhi mātūbhi mātuhi mātubhi, mātu mātussa mātuyā, mātarānaṃ mātānaṃ mātūnaṃ mātunaṃ, mātarā mātuyā, mātarehi mātarebhi mātūhi mātūbhi, mātu mātussa mātuyā, mātarānaṃ mātānaṃ mātūnaṃ mātunaṃ, mātari, mātaresu mātūsu mātusu.</indent>
<paragraph line="328">Evaṃ dhītā, dhītaro, duhitā, duhitaro iccādi.</paragraph>
<centered line="329"><bold>U</bold>kārantaṃ.</centered>
<paragraph line="330"><bold>Ū</bold>kāranto itthiliṅgo <bold>jambū</bold>saddo.</paragraph>
<paragraph line="331">Jambū, jambū jambuyo, he jambu, he jambū jambuyo, jambuṃ, jambū jambuyo iccādi <bold>itthī</bold>saddasamaṃ.</paragraph>
<gatha1 line="332">Evaṃ vadhū ca sarabhū, sarabū sutanū camū;</gatha1>
<gathalast line="333">Vāmūrū nāganāsūrū, samāni khalu jambuyā.</gathalast>
<centered line="334"><bold>Ū</bold>kārantaṃ.</centered>
<paragraph line="335"><bold>O</bold>kāranto itthiliṅgo <bold>go</bold>saddo.</paragraph>
<paragraph line="336">Tassa pulliṅga<bold>go</bold>saddasseva rūpanayo.</paragraph>
<gatha1 line="337">Kaññā ratti nadī itthī, mātulānī ca bhikkhunī;</gatha1>
<gathalast line="338">Daṇḍinī yāgu mātā ca, jambū gotitthisaṅgaho.</gathalast>
<centered line="339">Itthiliṅgaṃ niṭṭhitaṃ.</centered>
<subhead line="340">Napuṃsakaliṅga</subhead>
<paragraph line="341">Atha <pageBreak edition="M" number="0.0092" />napuṃsakaliṅgāni vuccante.</paragraph>
<paragraph line="342"><bold>A</bold>kāranto napuṃsakaliṅgo <bold>citta</bold>saddo.</paragraph>
<paragraph line="343">Pure viya <bold>syā</bold>dyuppatti, ‘‘citta si’’ itīdha –</paragraph>
<paragraph line="344">‘‘Napuṃsakehi, ato nicca’’nti ca vattate.</paragraph>
<paragraph line="345" number="195"><bold>Siṃ</bold>.</paragraph>
<paragraph line="346"><bold>Si, aṃ</bold>iti dvipadamidaṃ. <bold>A</bold>kārantehi napuṃsakaliṅgehi parassa <bold>si</bold>vacanassa <bold>aṃ</bold>hoti niccaṃ. Saralopapakatibhāvādi, cittaṃ.</paragraph>
<paragraph line="347">Bahuvacane ‘‘yonaṃ ni napuṃsakehī’’ti vattate.</paragraph>
<paragraph line="348" number="196"><bold>Ato niccaṃ</bold>.</paragraph>
<paragraph line="349"><bold>A</bold>kārantehi napuṃsakaliṅgehi <bold>yo</bold>naṃ niccaṃ <bold>ni</bold>hoti. ‘‘Sabbayonīnamāe’’ti <bold>ni</bold>ssa vā <bold>ā</bold>kāro. Aññattha ‘‘yosu kata’’iccādinā dīgho. Cittā cittāni.</paragraph>
<gatha1 line="350">Yonaṃ nibhāve cāette, siddhepi avisesato;</gatha1>
<gathalast line="351">‘‘Ato nicca’’nti ārambhā, āettaṃ kvacidevidha.</gathalast>
<paragraph line="352">Ālapane <bold>ga</bold>lopo. He citta, he cittā cittāni, dutiyāyaṃ <bold>ni</bold>ssa vikappenekāro. Cittaṃ, citte cittāni. Sesaṃ <bold>purisa</bold>saddena samaṃ.</paragraph>
<paragraph line="353">Evamaññānipi –</paragraph>
<gatha1 line="354">Puñña pāpa phala rūpa sādhanaṃ,</gatha1>
<gatha2 line="355">Sota ghāna sukha dukkha kāraṇaṃ;</gatha2>
<gatha3 line="356">Dāna sīla dhana jhāna locanaṃ,</gatha3>
<gathalast line="357">Mūla kūla bala jālamaṅgalaṃ.</gathalast>
<gatha1 line="358">Naḷina <pageBreak edition="M" number="0.0093" />liṅga mukha’ṅga jala’mbujaṃ,</gatha1>
<gatha2 line="359">Pulina dhañña hirañña padā’mataṃ;</gatha2>
<gatha3 line="360">Paduma vaṇṇa susāna vanā’yudhaṃ,</gatha3>
<gathalast line="361">Hadaya cīvara vattha kuli’ndriyaṃ.</gathalast>
<gatha1 line="362">Nayana vadana yāno’dāna sopāna pānaṃ,</gatha1>
<gatha2 line="363">Bhavana bhuvana lohā’lāta tuṇḍa’ṇḍa pīṭhaṃ;</gatha2>
<gatha3 line="364">Karaṇa maraṇa ñāṇā’rammaṇā’rañña tāṇaṃ,</gatha3>
<gathalast line="365">Caraṇa nagara tīracchatta chiddo’dakāni –</gathalast>
<unindented line="366">Iccādīni.</unindented>
<paragraph line="367"><bold>Kamma</bold>saddassa tatiyekavacanādīsu rūpabhedo.</paragraph>
<paragraph line="368">Kammaṃ, kammā kammāni, he kamma, he kammā kammāni, kammaṃ, kamme kammāni.</paragraph>
<paragraph line="369">‘‘Vā, u, nāmhi, cā’’ti ca vattate.</paragraph>
<paragraph line="370" number="197"><bold>A kammantassa ca</bold>.</paragraph>
<paragraph line="371"><bold>Kamma</bold>saddantassa <bold>u</bold>kāra <bold>a</bold>kārādesā honti vā <bold>nā</bold>mhi vibhattimhi. <bold>Anta</bold>ggahaṇena <bold>thāmaddhā</bold>dīnamantassapi <bold>u</bold>ttaṃ. <bold>Ca</bold>saddaggahaṇena <bold>yuva maghavā</bold>namantassa <bold>ā</bold>hoti kvaci <bold>nā su</bold>iccetesu. Kammunā kammanā kammena vā, kammehi kammebhi.</paragraph>
<paragraph line="372"><bold>Sasmā</bold>su ‘‘u nāmhi cā’’ti ettha <bold>ca</bold>saddena <bold>puma kammathāma</bold>ntassa cukāro vā <bold>sasmā</bold>sūti <bold>u</bold>ttaṃ. Kammuno kammassa, kammānaṃ, kammunā kammā kammamhā kammasmā, kammehi kammebhi, kammuno kammassa, kammānaṃ.</paragraph>
<paragraph line="373"><bold>Smiṃ</bold>vacane ‘‘brahmato tu smiṃnī’’ti ettha <bold>tu</bold>saddena kvaci <bold>ni</bold>hoti. Kammani kamme kammamhi kammasmiṃ, kammesu.</paragraph>
<paragraph line="374">Evaṃ <pageBreak edition="M" number="0.0094" />thāmunā thāmena thāmasā vā, thāmuno thāmassa, thāmunā thāmā. Addhunā, addhuno iccādi purimasamaṃ.</paragraph>
<paragraph line="375"><bold>Guṇavantu si,</bold>‘‘savibhattissa, ntussa, simhī’’ti ca vattate.</paragraph>
<paragraph line="376" number="198"><bold>Aṃ napuṃsake</bold>.</paragraph>
<paragraph line="377">Napuṃsake vattamānassa liṅgassa sambandhino <bold>ntu</bold>ppaccayassa savibhattissa <bold>aṃ</bold>hoti <bold>si</bold>mhi vibhattimhi. Guṇavaṃ cittaṃ.</paragraph>
<paragraph line="378"><bold>Yo</bold>mhi ‘‘ntussanto yosu cā’’ti <bold>a</bold>ttaṃ, <bold>i</bold>kāro ca. Guṇavanti, guṇavantāni, sesaṃ ñeyyaṃ.</paragraph>
<paragraph line="379"><bold>Gacchanta si,</bold>‘‘simhi gacchantādīnaṃ ntasaddo a’’miti <bold>aṃ</bold>. Gacchaṃ gacchantaṃ, gacchantā gacchantāni.</paragraph>
<centered line="380"><bold>A</bold>kārantaṃ.</centered>
<paragraph line="381"><bold>Ā</bold>kāranto napuṃsakaliṅgo <bold>assaddhā</bold>saddo.</paragraph>
<paragraph line="382">‘‘Assaddhā’’iti ṭhite –</paragraph>
<paragraph line="383">‘‘Samāsassā’’ti adhikicca ‘‘saro rasso napuṃsake’’ti samāsantassa rassattaṃ, samāsattā nāmabyapadeso, <bold>syā</bold>dyuppatti. Sesaṃ <bold>citta</bold>samaṃ.</paragraph>
<paragraph line="384">Assaddhaṃ kulaṃ, assaddhā assaddhāni kulāni iccādi.</paragraph>
<paragraph line="385">Tathā <bold>mukhanāsikā</bold>saddo. Tassa dvandekattā sabbatthekavacanameva. Mukhanāsikaṃ, he mukhanāsika, mukhanāsikaṃ, mukhanāsikena iccādi.</paragraph>
<centered line="386"><bold>Ā</bold>kārantaṃ.</centered>
<paragraph line="387"><bold>I</bold>kāranto <pageBreak edition="M" number="0.0095" />napuṃsakaliṅgo <bold>aṭṭhi</bold>saddo.</paragraph>
<paragraph line="388"><bold>Syā</bold>dyuppatti, <bold>si</bold>lopo, aṭṭhi.</paragraph>
<paragraph line="389">‘‘Vā’’ti vattate.</paragraph>
<paragraph line="390" number="199"><bold>Yonaṃ ni napuṃsakehi</bold>.</paragraph>
<paragraph line="391">Napuṃsakaliṅgehi paresaṃ sabbesaṃ <bold>yonaṃ ni</bold>hoti vā.</paragraph>
<paragraph line="392">Aṭṭhīni, aññattha niccaṃ <bold>yo</bold>lopo, dīgho ca, aṭṭhī, tathā he aṭṭhi, he aṭṭhī aṭṭhīni, aṭṭhiṃ, aṭṭhī aṭṭhīni, aṭṭhinā iccādi <bold>aggi</bold>saddasamaṃ.</paragraph>
<paragraph line="393">Evaṃ satthi dadhi vāri akkhi acchi acci iccādīni.</paragraph>
<centered line="394"><bold>I</bold>kārantaṃ.</centered>
<paragraph line="395"><bold>Ī</bold>kāranto napuṃsakaliṅgo <bold>sukhakārī</bold>saddo.</paragraph>
<paragraph line="396">‘‘Sukhabhārī si’’ itīdha anapuṃsakattābhāvā <bold>si</bold>smimpi ‘‘agho rassa’’miccādinā rassattaṃ, <bold>si</bold>lopo. Sukhakāri dānaṃ, sukhakārī sukhakārīni, he sukhakāri, he sukhakārī he sukhakārīni, sukhakārinaṃ sukhakāriṃ, sukhakārī sukhakārīni.</paragraph>
<paragraph line="397">Sesaṃ <bold>daṇḍī</bold>saddasamaṃ. Evaṃ <bold>sīghayāyī</bold>ādīni.</paragraph>
<centered line="398"><bold>Ī</bold>kārantaṃ.</centered>
<paragraph line="399"><bold>U</bold>kāranto napuṃsakaliṅgo <bold>āyu</bold>saddo. Tassa <bold>aṭṭhi</bold>saddasseva rūpanayo.</paragraph>
<indent line="400">Āyu, āyū āyūni, he āyu, he āyū he āyūni, āyuṃ, āyū āyūni, āyunā āyusāti <pageBreak edition="M" number="0.0096" />manogaṇādittā siddhaṃ. Āyūhi āyūbhi, āyuno āyussa, āyūnamiccādi.</indent>
<paragraph line="401">Evaṃ cakkhu vasu dhanu dāru tipu madhu hiṅgu siggu vatthu matthu jatu ambu assuādīni.</paragraph>
<centered line="402"><bold>U</bold>kārantaṃ.</centered>
<paragraph line="403"><bold>Ū</bold>kāranto <bold>na</bold>puṃsakaliṅgo <bold>gotrabhū</bold>saddo.</paragraph>
<paragraph line="404"><bold>Gotrabhū si,</bold>napuṃsakattā rassattaṃ, <bold>si</bold>lopo. Gotrabhu cittaṃ, gotrabhū gotrabhūni, he gotrabhu, he gotrabhū he gotrabhūni, gotrabhuṃ, gotrabhū gotrabhūni, gotrabhunā iccādi pulliṅge <bold>abhibhū</bold>saddasamaṃ.</paragraph>
<paragraph line="405">Evaṃ abhibhū sayambhū dhammaññūādīni.</paragraph>
<centered line="406"><bold>Ū</bold>kārantaṃ.</centered>
<paragraph line="407"><bold>O</bold>kāranto napuṃsakaliṅgo <bold>cittagosa</bold>ddo.</paragraph>
<paragraph line="408">‘‘Cittā gāvo assa kulassā’’ti atthe bahubbīhisamāse kate ‘‘saro rasso napuṃsake’’ti okārassa ṭhānappayatanāsannattā rassattamukāro, <bold>syā</bold>dyuppatti, <bold>si</bold>lopo. Cittagu kulaṃ, cittagū cittagūni iccādi <bold>āyu</bold>saddasamaṃ.</paragraph>
<centered line="409"><bold>O</bold>kārantaṃ.</centered>
<gatha1 line="410">Cittaṃ kammañca assaddha-mathaṭṭhi sukhakāri ca;</gatha1>
<gathalast line="411">Āyu gotrabhū dhammaññū, cittagūti napuṃsake.</gathalast>
<centered line="412">Napuṃsakaliṅgaṃ niṭṭhitaṃ.</centered>
<subhead line="413">Sabbanāma</subhead>
<paragraph line="414">Atha <pageBreak edition="M" number="0.0097" />sabbanāmāni vuccante.</paragraph>
<paragraph line="415">Sabba, katara, katama, ubhaya, itara, añña, aññatara, aññatama, pubba, para, apara, dakkhiṇa, uttara, adhara, ya, ta, eta, ima, amu, kiṃ, eka, ubha, dvi, ti, catu, tumha, amha iti sattavīsati sabbanāmāni, tāni sabbanāmattā tiliṅgāni.</paragraph>
<paragraph line="416">Tattha <bold>sabba</bold>saddo niravasesattho, so yadā pulliṅgavisiṭṭhatthābhidhāyī, tadā rūpanayo. Pure viya <bold>syā</bold>dyuppatti, ‘‘so’’ti <bold>si</bold>ssa <bold>o</bold>kāro, saralopaparanayanāni. Sabbo jano.</paragraph>
<paragraph line="417">Bahuvacane ‘‘sabba yo’’ itīdha ‘‘parasamaññā payoge’’ti sabbādīnaṃ sabbanāmasaññā.</paragraph>
<paragraph line="418">‘‘Yo’’ti vattate.</paragraph>
<paragraph line="419" number="200"><bold>Sabbanāmakārate paṭhamo</bold>.</paragraph>
<paragraph line="420">Sabbesaṃ itthipumanapuṃsakānaṃ nāmāni <bold>sabbanāmāni,</bold>tesaṃ sabbesaṃ sabbanāmasaññānaṃ liṅgānaṃ <bold>a</bold>kārato paro paṭhamo <bold>yo e</bold>ttamāpajjate. Sabbe purisā.</paragraph>
<paragraph line="421"><bold>Akārato</bold>ti kiṃ? Sabbā amū.</paragraph>
<paragraph line="422">He sabba sabbā, he sabbe, sabbaṃ, sabbe, sabbena, sabbehi sabbebhi.</paragraph>
<paragraph line="423">Catutthekavacane <bold>āyā</bold>dese sampatte –</paragraph>
<paragraph line="424">‘‘Ato, ā e, smāsmiṃnaṃ, āya catutthekavacanassā’’ti ca vattate.</paragraph>
<paragraph line="425" number="201"><bold>Tayo</bold><pageBreak edition="M" number="0.0098" /><bold>neva ca sabbanāmehi</bold>.</paragraph>
<paragraph line="426"><bold>A</bold>kārantehi sabbanāmehi paresaṃ <bold>smā smiṃ</bold>iccetesaṃ, catutthekavacanassa ca <bold>ā e āya</bold>iccete ādesā neva hontīti <bold>āyā</bold>desābhāvo. <bold>Ca</bold>ggahaṇaṃ katthaci paṭisedhanivattanatthaṃ, tena pubbādīhi <bold>smā smiṃnaṃ ā e</bold>ca honti. Sabbassa.</paragraph>
<paragraph line="427">‘‘Akāro, e’’ti ca vattate.</paragraph>
<paragraph line="428" number="202"><bold>Sabbanāmānaṃ naṃmhi ca</bold>.</paragraph>
<paragraph line="429">Sabbesaṃ sabbanāmānaṃ <bold>a</bold>kāro <bold>e</bold>ttamāpajjate <bold>naṃ</bold>mhi vibhattimhi.</paragraph>
<paragraph line="430">‘‘Sabbanāmato’’ti ca vattate.</paragraph>
<paragraph line="431" number="203"><bold>Sabbato naṃ saṃsānaṃ</bold>.</paragraph>
<paragraph line="432">Sabbato sabbanāmato parassa <bold>naṃ</bold>vacanassa <bold>saṃ sānaṃ</bold>iccete ādesā honti.</paragraph>
<indent line="433">Sabbesaṃ sabbesānaṃ, sabbasmā sabbamhā, sabbehi sabbebhi, sabbassa, sabbesaṃ sabbesānaṃ, sabbasmiṃ sabbamhi, sabbesu.</indent>
<paragraph line="434">Itthiyaṃ ‘‘itthiyamato āppaccayo’’ti <bold>ā</bold>ppaccayo. Aññaṃ <bold>kaññā</bold>saddasamaṃ aññatra <bold>sa naṃ smiṃ</bold>vacanehi. Sabbā pajā, sabbā sabbāyo, he sabbe, he sabbā sabbāyo, sabbaṃ, sabbā sabbāyo, sabbāya, sabbāhi sabbābhi.</paragraph>
<paragraph line="435">Catutthekavacane ‘‘sabbanāmato vā’’, <bold>sabbato ko</bold>ti ito ‘‘sabbato’’ti ca vattate.</paragraph>
<paragraph line="436" number="204"><bold>Ghapato</bold><pageBreak edition="M" number="0.0099" /><bold>smiṃsānaṃ saṃsā</bold>.</paragraph>
<paragraph line="437">Sabbato sabbanāmato <bold>ghapa</bold>saññato <bold>smiṃ sa</bold>iccetesaṃ yathākkamaṃ <bold>saṃsā</bold>ādesā honti vā.</paragraph>
<paragraph line="438">‘‘Saṃsāsvekavacanesu cā’’ti vattate.</paragraph>
<paragraph line="439" number="205"><bold>Gho rassaṃ</bold>.</paragraph>
<paragraph line="440"><bold>Gha</bold>sañño <bold>ā</bold>kāro rassamāpajjate <bold>saṃsā</bold>svekavacanesu vibhattādesesu paresu.</paragraph>
<paragraph line="441">‘‘Sāgamo’’ti vattate.</paragraph>
<paragraph line="442" number="206"><bold>Saṃsāsvekavacanesu ca</bold>.</paragraph>
<paragraph line="443"><bold>Saṃ sā</bold>iccetesu ekavacanaṭṭhānasambhūtesu vibhattādesesu paresu liṅgamhā <bold>sa</bold>kārāgamo hoti.</paragraph>
<paragraph line="444">Sabbassā sabbāya, sabbāsaṃ sabbāsānaṃ, sabbāya, sabbāhi sabbābhi, sabbassā sabbāya, sabbāsaṃ sabbāsānaṃ.</paragraph>
<paragraph line="445"><bold>Smiṃ</bold>mhi ‘‘sabbanāmato, ghapato’’ti ca vattate.</paragraph>
<paragraph line="446" number="207"><bold>Netāhi smimāyayā</bold>.</paragraph>
<paragraph line="447">Etehi sabbanāmehi <bold>ghapa</bold>saññehi parassa <bold>smiṃ</bold>vacanassa neva <bold>āya yā</bold>desā hontīti <bold>āyā</bold>bhāvo. <bold>Vā</bold>dhikārato kvaci hoti dakkhiṇāya uttarāyāti ādi.</paragraph>
<paragraph line="448"><bold>Saṃya</bold>mādesā, sabbassaṃ sabbāyaṃ, sabbāsu.</paragraph>
<paragraph line="449">Napuṃsake sabbaṃ cittaṃ, sabbāni, he sabba, he sabbāni, sabbaṃ, sabbāni. Sesaṃ pulliṅge viya ñeyyaṃ.</paragraph>
<paragraph line="450">Evaṃ <pageBreak edition="M" number="0.0100" /><bold>katarā</bold>dīnaṃ <bold>aññatama</bold>saddapariyantānaṃ tīsupi liṅgesu rūpanayo.</paragraph>
<paragraph line="451">Tattha <bold>katarakatama</bold>saddā pucchanatthā.</paragraph>
<paragraph line="452"><bold>Ubhaya</bold>saddo dviavayavasamudāyavacano.</paragraph>
<paragraph line="453"><bold>Itara</bold>saddo vuttappaṭiyogavacano.</paragraph>
<paragraph line="454"><bold>Añña</bold>saddo adhikatāparavacano.</paragraph>
<paragraph line="455"><bold>Aññatara aññatama</bold>saddā aniyamatthā.</paragraph>
<paragraph line="456">‘‘Yo, sabbanāmakārate paṭhamo’’ti ca vattate.</paragraph>
<paragraph line="457" number="208"><bold>Dvandaṭṭhā vā</bold>.</paragraph>
<paragraph line="458">Dvandasamāsaṭṭhā sabbanāmakārato paro paṭhamo <bold>yo e</bold>ttamāpajjate vā. Kataro ca katamo cāti katarakatame, katarakatamā vā iccādi.</paragraph>
<paragraph line="459"><bold>Pubbā</bold>dayo disādivavatthānavacanā.</paragraph>
<paragraph line="460">Pubbo kālo. Bahuvacane ‘‘dhātuliṅgehi parā paccayā’’ti ettha <bold>parā</bold>ti niddesato pubbādīhi <bold>yo</bold>vacanassa vikappenekāro.</paragraph>
<indent line="461">Pubbe pubbā, he pubba, he pubbe he pubbā, pubbaṃ, pubbe, pubbena, pubbehi pubbebhi, pubbassa, pubbesaṃ pubbesānaṃ. ‘‘Smāsmiṃnaṃ vā’’ti vikappenākārekārā. Pubbā pubbasmā pubbamhā, pubbehi pubbebhi, pubbassa, pubbesaṃ pubbesānaṃ, pubbe pubbasmiṃ pubbamhi, pubbesu.</indent>
<paragraph line="462">Itthiyaṃ pubbā disā, pubbā pubbāyo iccādi <bold>sabbā</bold>saddasamaṃ.</paragraph>
<paragraph line="463">Napuṃsake <pageBreak edition="M" number="0.0101" />pubbaṃ ṭhānaṃ, pubbāni, he pubba, he pubbāni, pubbaṃ, pubbāni, sesaṃ pulliṅgasamaṃ. Evaṃ <bold>parāparadakkhiṇuttarādhara</bold>saddā.</paragraph>
<paragraph line="464">‘‘Sabbanāmato, dvandaṭṭhā’’ti ca vattate.</paragraph>
<paragraph line="465" number="209"><bold>Nāññaṃ sabbanāmikaṃ</bold>.</paragraph>
<paragraph line="466">Dvandaṭṭhā sabbanāmato parassa <bold>yo</bold>vacanassa ṭhapetvā <bold>e</bold>ttaṃ aññaṃ sabbanāmikaṃ kāriyaṃ na hotīti <bold>saṃsāna</bold>mādesābhāvo. Pubbāparānaṃ, pubbuttarānaṃ adharuttarānaṃ, ‘‘nāññaṃ sabbanāmika’’nti vinādhikārena yogena tatiyāsamāsepi. Māsapubbāya, māsapubbānaṃ.</paragraph>
<paragraph line="467">‘‘Nāññaṃ sabbanāmika’’nti ca vattate.</paragraph>
<paragraph line="468" number="210"><bold>Bahubbīhimhi ca</bold>.</paragraph>
<paragraph line="469">Bahubbīhimhi ca samāse sabbanāmikavidhānaṃ nāññaṃ hoti. Piyapubbāya, piyapubbānaṃ, piyapubbe.</paragraph>
<paragraph line="470"><bold>Ca</bold>saddaggahaṇena disatthasabbanāmānaṃ bahubbīhimhi sabbanāmikavidhānaṃva hoti.</paragraph>
<paragraph line="471">Dakkhiṇassā ca pubbassā ca yadantarāḷanti atthe bahubbīhi, dakkhiṇapubbassaṃ, dakkhiṇapubbassā, evaṃ uttarapubbassaṃ, uttarapubbassā iccādi.</paragraph>
<paragraph line="472"><bold>Yateta</bold>saddādīnamālapane rūpaṃ na sambhavati. <bold>Ya</bold>saddo aniyamattho.</paragraph>
<indent line="473">Yo puriso, ye purisā, yaṃ, ye. Yā kaññā, yā yāyo, yaṃ, yā yāyo. Yaṃ cittaṃ, yāni, yaṃ, yāni. Sesaṃ sabbattha <bold>sabba</bold>saddasamaṃ.</indent>
<paragraph line="474"><bold>Ta</bold><pageBreak edition="M" number="0.0102" /><bold>eta ima amu kiṃ</bold>iccete parammukha samīpa accantasamīpadūra pucchanatthavacanā.</paragraph>
<paragraph line="475"><bold>Ta</bold>saddassa bhedo. ‘‘Ta si’’ itīdha –</paragraph>
<paragraph line="476">‘‘Anapuṃsakassāyaṃ simhīti, sa’’miti ca vattate.</paragraph>
<paragraph line="477" number="211"><bold>Etatesaṃ to</bold>.</paragraph>
<paragraph line="478"><bold>Eta ta</bold>iccetesaṃ anapuṃsakānaṃ <bold>ta</bold>kāro <bold>sa</bold>kāramāpajjate <bold>si</bold>mhi vibhattimhi. So puriso.</paragraph>
<paragraph line="479"><bold>Sabbanāma</bold>ggahaṇañca, ito <bold>ta</bold>ggahaṇañca vattate.</paragraph>
<paragraph line="480" number="212"><bold>Tassa vā nattaṃ sabbattha</bold>.</paragraph>
<paragraph line="481"><bold>Ta</bold>iccetassa sabbanāmassa <bold>ta</bold>kārassa <bold>na</bold>ttaṃ hoti vā sabbattha liṅgesu. Ne te, naṃ taṃ, ne te, nena tena, nehi nebhi tehi tebhi.</paragraph>
<paragraph line="482">‘‘Sabbassa, tassa vā sabbatthā’’ti ca vattate.</paragraph>
<paragraph line="483" number="213"><bold>Sasmāsmiṃsaṃsāsvattaṃ</bold>.</paragraph>
<paragraph line="484"><bold>Ta</bold>iccetassa sabbanāmassa sabbasseva <bold>a</bold>ttaṃ hoti vā <bold>sa smā smiṃ saṃ sā</bold>iccetesu vacanesu sabbattha liṅgesu. Assa nassa tassa, nesaṃ tesaṃ nesānaṃ tesānaṃ.</paragraph>
<paragraph line="485">‘‘Smāhismiṃnaṃ mhābhimhi vā’’ti ito ‘‘smāsmiṃnaṃ, mhāmhī’’ti ca vattate.</paragraph>
<paragraph line="486" number="214"><bold>Na timehi katākārehi</bold>.</paragraph>
<paragraph line="487"><bold>Ta ima</bold>iccetehi katākārehi paresaṃ <bold>smāsmiṃ</bold>naṃ <bold>mhā mhi</bold>iccete ādesā na honti.</paragraph>
<subhead line="488">Pakatisandhividhāna</subhead>
<paragraph line="489">Atha <pageBreak edition="M" number="0.0022" />sarānameva sandhikāriye sampatte pakatibhāvo vuccate.</paragraph>
<paragraph line="490">‘‘Sarā, pakatī’’ti ca vattate.</paragraph>
<paragraph line="491" number="35"><bold>Sare kvaci</bold>.</paragraph>
<paragraph line="492">Sarā kho sare pare kvaci chandabhedāsukhuccāraṇaṭṭhāne, sandhicchārahitaṭṭhāne ca pakatirūpāni honti, na lopādesavikāramāpajjanteti attho.</paragraph>
<paragraph line="493">Tattha <bold>pakatiṭṭhānaṃ</bold>nāma ālapanantā anitismiṃ acchandānurakkhaṇe asamāse padantadīghā ca ikārukārā ca nāmapadantātītakriyādimhīti evamādi.</paragraph>
<paragraph line="494"><bold>Ālapanantesu</bold>tāva – katamā cānanda aniccasaññā, katamā cānanda ādīnavasaññā, sāriputta idhekacco, ehi sivika uṭṭhehi, upāsakā idhekacco, bhoti ayye, bhikkhu arogaṃ tava sīlaṃ, siñca bhikkhu imaṃ nāvaṃ, bhikkhave evaṃ vadāmi, pañcime gahapatayo ānisaṃsā iccevamādīsu pakatibhāvo, pubbassaralopa<bold>yavā</bold>desādayo na honti.</paragraph>
<paragraph line="495"><bold>Kvaci</bold>ggahaṇena <bold>iti</bold>smiṃ chandānurakkhaṇe sandhi hoti, yathā – sakkā devīti, namo te buddha vīratthu.</paragraph>
<paragraph line="496"><bold>Sare</bold>ti kiṃ? Sādhu mahārājāti, evaṃ kira bhikkhūti.</paragraph>
<paragraph line="497"><bold>Asamāse padantadīghesu</bold>– āyasmā ānando gāthā ajjhabhāsi, devā ābhassarā yathā, tevijjā iddhippattā <pageBreak edition="M" number="0.0023" />ca, bhagavā uṭṭhāyāsanā, bhagavā etadavoca, abhivādetvā ekamantaṃ aṭṭhāsi, gantvā olokento, bhūtavādī atthavādī, yaṃ itthī arahā assa, sāmāvatī āha, pāpakārī ubhayattha tappati, nadī ottharati, ye te bhikkhū appicchā, bhikkhū āmantesi, bhikkhūujjhāyiṃsu, bhikkhū evamāhaṃsu, imasmiṃ gāme ārakkhakā, sabbe ime, katame ekādasa, gambhīre odakantike, appamādo amatapadaṃ, saṅgho āgacchatu, ko imaṃ pathaviṃ viccessati, āloko udapādi, eko ekāya, cattāro oghā.</paragraph>
<paragraph line="498"><bold>Nipātesupi</bold>– are ahampi, sace imassa kāyassa, no abhikkamo, aho acchariyo, atho anto ca, atha kho āyasmā, atho oṭṭhavacittakā, tato āmantayī satthā.</paragraph>
<paragraph line="499"><bold>Kvaci</bold>ggahaṇena <bold>a</bold>kāra itīvevetthādīsu sandhipi. Yathā – āgatattha, āgatamhā, katamāssu cattāro, appassutāyaṃ puriso, itthīti, ca marīva, sabbeva, sveva, eseva nayo, parisuddhetthāyasmanto, nettha, taṃ kutettha labbhā, sacesa brāhmaṇa, tathūpamaṃ, yathāha.</paragraph>
<paragraph line="500"><bold>Asamāse</bold>ti kiṃ? Jivhāyatanaṃ, avijjogho, itthindriyaṃ, abhibhāyatanaṃ, bhayatupaṭṭhānaṃ. <bold>Acchandānurakkhaṇe</bold>ti <pageBreak edition="M" number="0.0024" />kiṃ? Saddhīdha vittaṃ purisassa seṭṭhaṃ, yo missaro.</paragraph>
<paragraph line="501"><bold>Nāmapadantaikārukāresu</bold>– gāthāhi ajjhabhāsi, pupphāni āhariṃsu, satthu adāsi.</paragraph>
<paragraph line="502"><bold>Kvacī</bold>ti kiṃ? Manasākāsi.</paragraph>
<paragraph line="503" number="36"><bold>Sarā pakati byañjane</bold>.</paragraph>
<paragraph line="504">Sarā kho byañjane pare pakatirūpā hontīti yebhuyyena dīgharassalopehi vikārābhāvo. Yathā – accayo, paccayo, bhāsati vā karoti vā, vedanākkhandho, bhāgyavā, bhadro kasāmiva, dīyati, tuṇhībhūto, so dhammaṃ deseti.</paragraph>
<centered line="505">Iti pakatisandhividhānaṃ niṭṭhitaṃ.</centered>
<subhead line="506">Byañjanasandhividhāna</subhead>
<paragraph line="507">Atha byañjanasandhi vuccate.</paragraph>
<paragraph line="508">‘‘Byañjane’’ti adhikāro, ‘‘sarā, kvacī’’ti ca vattate.</paragraph>
<paragraph line="509" number="37"><bold>Dīghaṃ</bold>.</paragraph>
<paragraph line="510">Sarā kho byañjane pare kvaci dīghaṃ pappontīti suttasukhuccāraṇachandānurakkhaṇaṭṭhānesu dīgho.</paragraph>
<paragraph line="511">Tyassa pahīnā tyāssa pahīnā, svassa svāssa, madhuva maññati bālo madhuvā maññatī bālo, tathā evaṃ gāme munī <pageBreak edition="M" number="0.0025" />care, khantī paramaṃ tapo titikkhā, na maṅkū bhavissāmi, svākkhāto, yvāhaṃ, kāmato jāyatī soko, kāmato jāyatī bhayaṃ, sakko ujū ca suhujū ca, anūpaghāto, dūrakkhaṃ, dūramaṃ, sūrakkhaṃ, dūharatā.</paragraph>
<paragraph line="512"><bold>Kvacī</bold>ti kiṃ? Tyajja, svassa, patiliyyati.</paragraph>
<paragraph line="513">Yiṭṭhaṃ vā hutaṃ vā loke, yadi vā sāvake, puggalā dhammadasā te, bhovādī nāma so hoti, yathābhāvī guṇena so itīdha –</paragraph>
<paragraph line="514">Pubbasmiṃyevādhikāre –</paragraph>
<paragraph line="515" number="38"><bold>Rassaṃ</bold>.</paragraph>
<paragraph line="516">Sarā kho byañjane pare kvaci rassaṃ pappontīti chandānurakkhaṇe, āgame, saṃyoge ca rassattaṃ.</paragraph>
<paragraph line="517"><bold>Chandānurakkhaṇe</bold>tāva yiṭṭhaṃva hutaṃva loke, yadiva sāvake, puggala dhammadasā te, bhovādi nāma so hoti, yathābhāvi guṇena so.</paragraph>
<paragraph line="518"><bold>Āgame</bold>yathayidaṃ, sammadakkhāto.</paragraph>
<paragraph line="519"><bold>Saṃyoge</bold>parākamo parakkamo, āsādo assādo, evaṃ taṇhakkhayo, jhānassa lābhimhi, vasimhi, thullaccayo.</paragraph>
<paragraph line="520"><bold>Kvacī</bold>ti kiṃ? Māyidaṃ, manasā daññā vimuttānaṃ, yathākkamaṃ, ākhyātikaṃ, dīyyati, sūyyati.</paragraph>
<paragraph line="521">Eso kho byantiṃ kāhiti, so gacchaṃ na nivattati iccatra –</paragraph>
<paragraph line="522">Tasmiṃyevādhikāre –</paragraph>
<paragraph line="523" number="39"><bold>Lopañca</bold><pageBreak edition="M" number="0.0026" /><bold>tatrākāro</bold>.</paragraph>
<paragraph line="524">Sarā kho byañjane pare kvaci lopaṃ papponti, tatra lutte ṭhāne <bold>a</bold>kārāgamo ca hoti. <bold>Etata</bold>saddantokārassevāyaṃ lopo.</paragraph>
<paragraph line="525">Esa kho byantiṃ kāhiti, sa gacchaṃ na nivattati, evaṃ esa dhammo, esa pattosi, sa muni, sa sīlavā.</paragraph>
<paragraph line="526"><bold>Kvacī</bold>ti kiṃ? Eso dhammo, so muni, so sīlavā.</paragraph>
<paragraph line="527"><bold>Ca</bold>saddena <bold>eta</bold>saddantassa sarepi kvaci lopo. Yathā – esa attho, esa ābhogo, esa idāni.</paragraph>
<paragraph line="528">Vipariṇāmena ‘‘saramhā, byañjanassā’’ti ca vattate.</paragraph>
<paragraph line="529" number="40"><bold>Paradvebhāvo ṭhāne</bold>.</paragraph>
<paragraph line="530">Saramhā parassa byañjanassa dvebhāvo hoti ṭhāne. Dvinnaṃ bhāvo dvibhāvo, so eva dvebhāvo.</paragraph>
<paragraph line="531">Ettha ca <bold>ṭhānaṃ</bold>nāma rassākārato paraṃ pa pati paṭikamukusa kudha kī gaha juta ñāsi su sambhū sara sasādīnamādibyañjanānaṃ dvebhāvaṃ, tika taya tiṃsa vatādīnamādi ca, vatu vaṭudisādīnamantañca, u du ni-upasagga ta catu cha santasaddādesādiparañca, apadantā nākāradīghato <bold>ya</bold>kārādi ca,</paragraph>
<gatha1 line="532">Yavataṃ talanādīna-mādeso ca sayādinaṃ;</gatha1>
<gathalast line="533">Saha dhātvantassādeso, sīsakāro tapādito.</gathalast>
<paragraph line="534"><bold>Chandānurakkhaṇe ca</bold>– ghara jhe dhaṃsu bhamādīnamādi ca, rassākārato vaggānaṃ catutthadutiyā ca iccevamādi.</paragraph>
<paragraph line="535">Tattha <pageBreak edition="M" number="0.0027" /><bold>pa pati paṭīsu</bold>tāva – idha pamādo idhappamādo, evaṃ appamādo, vippayutto, suppasanno, sammā padhānaṃ sammappadhānaṃ, rassattaṃ, appativattiyo, adhipatippaccayo, suppatiṭṭhito, appaṭipuggalo, vippaṭisāro, suppaṭipanno, suppaṭipatti.</paragraph>
<paragraph line="536"><bold>Kamādidhātūsu</bold>– pakkamo, paṭikkamo, hetukkamo, ākamati akkamati, evaṃ parakkamati, yathākkamaṃ.</paragraph>
<paragraph line="537">Pakkosati, paṭikkosati, anukkosati, ākosati, akkosati.</paragraph>
<paragraph line="538">Akkuddho, atikkodho.</paragraph>
<paragraph line="539">Dhanakkīto, vikkayo, anukkayo.</paragraph>
<paragraph line="540">Paggaho, viggaho, anuggaho, niggaho, candaggaho, diṭṭhiggāho.</paragraph>
<paragraph line="541">Pajjoto, vijjotati, ujjoto.</paragraph>
<paragraph line="542">Kataññū, viññū, paññāṇaṃ, viññāṇaṃ, anuññā, manuññā, samaññā.</paragraph>
<paragraph line="543">Avassayo, nissayo, samussayo.</paragraph>
<paragraph line="544">Appassuto, vissuto, bahussuto, āsavā assavā.</paragraph>
<paragraph line="545">Passambhanto, vissambhati.</paragraph>
<paragraph line="546">Aṭṭassaro, vissarati, anussarati.</paragraph>
<paragraph line="547">Passasanto, vissasanto, mahussasanto, āsāso assāso.</paragraph>
<paragraph line="548">Avissajjento, vissajjento, pariccajanto, upaddavo, upakkiliṭṭho, mittaddu, āyabbayo, udabbahi iccādi.</paragraph>
<paragraph line="549"><bold>Saramhā</bold>ti <pageBreak edition="M" number="0.0028" />kiṃ? Sampayutto, sampatijāto, sampaṭicchannaṃ, saṅkamanto, saṅgaho.</paragraph>
<paragraph line="550"><bold>Ṭhāne</bold>ti kiṃ? Mā ca pamādo, patigayhati, vacīpakopaṃ rakkheyya, ye pamattā yathā matā, manopakopaṃ rakkheyya, idha modati, pecca modati.</paragraph>
<paragraph line="551"><bold>Tikādīsu</bold>– kusalattikaṃ, pītittikaṃ, hetuttikaṃ, vedanāttikaṃ, lokattayaṃ, bodhittayaṃ, vatthuttayaṃ. Ekattiṃsa, dvattiṃsa, catuttiṃsa. Sīlabbataṃ, subbato, sappītiko, samannāgato, punappunaṃ iccādi.</paragraph>
<paragraph line="552"><bold>Vatu vaṭu disādīnamante</bold>yathā – vattati, vaṭṭati, dassanaṃ, phasso iccādi.</paragraph>
<paragraph line="553"><bold>U du ni upasaggādiparesu</bold>– ukaṃso ukkaṃso. Dukaraṃ dukkaraṃ, nikaṅkho nikkaṅkhe.</paragraph>
<paragraph line="554">Evaṃ uggataṃ, duccaritaṃ, nijjaṭaṃ, uññātaṃ, unnati, uttaro, dukkaro, niddaro, unnato, duppañño, dubbalo, nimmalo, uyyutto, dullabho, nibbatto, ussāho, dussaho, nissāro.</paragraph>
<paragraph line="555">Tathā takkaro, tajjo, tanninno, tappabhavo, tammayo.</paragraph>
<paragraph line="556">Catukkaṃ, catuddisaṃ, catuppādo, catubbidhaṃ, catussālaṃ.</paragraph>
<paragraph line="557">Chakkaṃ, channavuti, chappadikā, chabbassāni.</paragraph>
<paragraph line="558">Sakkāro, sakkato, saddiṭṭhi, sappuriso, mahabbalo.</paragraph>
<paragraph line="559"><bold>Ṭhāne</bold>ti kiṃ? Nikāyo, nidānaṃ, nivāso, nivāto, tato, catuvīsati, chasaṭṭhi.</paragraph>
<paragraph line="560"><bold>Yakārādimhi</bold><pageBreak edition="M" number="0.0029" />– nīyyati, sūyyati, abhibhūyya, viceyya, vineyya, dheyyaṃ, neyyaṃ, seyyo, jeyyo, veyyākaraṇo.</paragraph>
<paragraph line="561"><bold>Ādi</bold>saddena etto, ettāvatā.</paragraph>
<paragraph line="562"><bold>Anākāra</bold>ggahaṇaṃ kiṃ? Mālāya, dolāya, samādāya.</paragraph>
<paragraph line="563"><bold>Ṭhāne</bold>ti kiṃ? Upanīyati, sūyati, toyaṃ.</paragraph>
<paragraph line="564"><bold>Yavatamādese</bold>– jāti andho, vipali āso, ani āyo, yadi evaṃ, api ekacce, api ekadā iccatra, <bold>i</bold>kārassa ‘‘ivaṇṇo yaṃ navā’’ti <bold>ya</bold>kāre kate –</paragraph>
<paragraph line="565">‘‘Sabbassa so dāmhi vā’’ti ito maṇḍūkagatiyā <bold>vā</bold>ti vattate.</paragraph>
<paragraph line="566" number="41"><bold>Yavataṃ talanadakārānaṃ byañjanāni calañajakārattaṃ</bold>.</paragraph>
<paragraph line="567"><bold>Ya</bold>kāravantānaṃ <bold>talanada</bold>kārānaṃ saṃyogabyañjanāni yathākkamaṃ <bold>calañaja</bold>kārattamāpajjante vā.</paragraph>
<paragraph line="568"><bold>Kāra</bold>ggahaṇaṃ <bold>ya</bold>vataṃ <bold>sa</bold>kāra <bold>ka ca ṭa pa</bold>vaggānaṃ <bold>sa</bold>kāra<bold>kacaṭapa</bold>vaggādesatthaṃ, tathā <bold>ya</bold>vataṃ <bold>ta dha ṇa</bold>kārānaṃ <bold>cha jhaña</bold>kārādesatthañca, tato yavatamādesassa anena dvibhāvo.</paragraph>
<paragraph line="569">Jaccandho, vipallāso, aññāyo, yajjevaṃ, appekacce appekadā.</paragraph>
<paragraph line="570"><bold>Vā</bold>ti kiṃ? Paṭisanthāravutyassa, bālyaṃ, ālasyaṃ.</paragraph>
<paragraph line="571"><bold>Saramhā</bold>ti kiṃ? Añāyo, ākāsānañcāyatanaṃ.</paragraph>
<paragraph line="572"><bold>Tapā</bold>dito <bold>si</bold>mhi – tapassī, yasassī.</paragraph>
<paragraph line="573"><bold>Chandānurakkhaṇe</bold><pageBreak edition="M" number="0.0030" />– nappajjahe vaṇṇabalaṃ purāṇaṃ, ujjugatesu seyyo, gacchanti suggatinti.</paragraph>
<paragraph line="574">Vaggacatutthadutiyesu pana tasmiṃyevādhikāre ‘‘paradvebhāvo ṭhāne’’ti ca vattate.</paragraph>
<paragraph line="575">Vaggacatutthadutiyānaṃ sadisavasena dvibhāve sampatte niyamatthamāha.</paragraph>
<paragraph line="576" number="42"><bold>Vagge ghosāghosānaṃ tatiyapaṭhamā</bold>.</paragraph>
<paragraph line="577">Saramhā parabhūtānaṃ vagge ghosāghosānaṃ byañjanānaṃ yathākkamaṃ vaggatatiya paṭhamakkharā dvibhāvaṃ gacchanti ṭhāneti ṭhānāsannavasena tabbagge tatiyapaṭhamāva honti.</paragraph>
<paragraph line="578">Ettha ca sampatte niyamattā <bold>ghosāghosa</bold>ggahaṇena catutthadutiyāva adhippetā, itarathā aniṭṭhappasaṅgosiyā. Tena ‘‘kataññū, tannayo, tammayo’’tiādīsu vaggapañcamānaṃ satipi ghosatte tatiyappasaṅgona hoti, ṭhānādhikārato vā.</paragraph>
<paragraph line="579"><bold>Gharādīsu pa u du niādiparacatutthesu</bold>tāva – pagharati paggharati, evaṃ uggharati, ugghāṭeti, dugghoso, nigghoso, eseva cajjhānaphalo, paṭhamajjhānaṃ, abhijjhāyati, ujjhāyati, viddhaṃseti, uddhaṃsito, uddhāro, niddhāro, niddhano, niddhuto, vibbhanto, ubbhato, dubbhikkhaṃ, nibbhayaṃ, tabbhāvo, catuddhā, cabhubbhi, chaddhā, saddhammo, sabbhūto, mahaddhano, mahabbhayaṃ.</paragraph>
<paragraph line="580"><bold>Yavata mādesādīsu</bold>– bojjhaṅgā, āsabbhaṃ, bujjhitabbaṃ, bujjhati.</paragraph>
<paragraph line="581"><bold>Ṭhāne</bold>ti <pageBreak edition="M" number="0.0031" />kiṃ? Sīlavantassa jhāyino, ye jhānappasutā dhīrā, nidhānaṃ, mahādhanaṃ.</paragraph>
<paragraph line="582"><bold>Rassākāratoparaṃ vaggadutiyesu</bold>– pañca khandhā pañcakkhandhā, evaṃrūpakkhandho, akkhamo, abhikkhaṇaṃ, avikkhepo, jātikkhettaṃ, dhātukkhobho, āyukkhayo. Setachattaṃ setacchattaṃ, evaṃ sabbacchannaṃ, vicchinnaṃ, bodhicchāyā, jambucchāyā, samucchedo. Tatra ṭhito tatraṭṭhito, evaṃ thalaṭṭhaṃ, jalaṭṭhaṃ, adhiṭṭhitaṃ, niṭṭhitaṃ, cattāriṭṭhānāni, garuṭṭhāniyo, samuṭṭhito, suppaṭṭhāno. Yasatthero, yattha, tattha, pattharati, vitthāro, abhitthuto, vitthambhito, anutthunaṃ, catuttho, kuttha. Papphoṭeti, mahapphalaṃ, nipphalaṃ, vipphāro, paripphuseyya, madhupphāṇitaṃ.</paragraph>
<paragraph line="583"><bold>Ākārato</bold>– ākhāto ākkhāto, evaṃ taṇhākkhayo, āṇākkhettaṃ, saññākkhandho, āchādayati, ācchādayati, evaṃ ācchindati, nāvāṭṭhaṃ, āttharati, āpphoṭeti.</paragraph>
<paragraph line="584"><bold>Saramhā</bold>ti kiṃ? Saṅkhāro, taṅkhaṇe, sañchannaṃ, taṇṭhānaṃ, santhuto, tamphalaṃ.</paragraph>
<paragraph line="585"><bold>Ṭhāne</bold>ti kiṃ? Pūvakhajjakaṃ, tassa chaviyādīni chinditvā, yathā ṭhitaṃ, kathaṃ, kammaphalaṃ.</paragraph>
<paragraph line="586">Nikamati, nipatti, nicayo, nicarati, nitaraṇaṃ iccatra – ‘‘do dhassa cā’’ti ettha caggahaṇassa bahulatthattā tena <bold>ca</bold>ggahaṇena yathāpayogaṃ bahudhā ādeso siyā.</paragraph>
<paragraph line="587">Yathā – <bold>ni upasaggato</bold>kamu pada ci cara tarānaṃ paṭhamassa vaggadutiyo iminā dvittaṃ, nikkhamati, nipphatti, nicchayo, niccharati, nittharaṇaṃ.</paragraph>
<paragraph line="588">Tathā <pageBreak edition="M" number="0.0032" /><bold>bo vassa</bold>kuva diva siva vajādīnaṃ dvirūpassāti <bold>va</bold>kāradvayassa <bold>ba</bold>kāradvayaṃ, yathā – kubbanto, evaṃ kubbāno, kubbanti, sadhātvantayādesassa dvittaṃ. Divati dibbati, evaṃ dibbanto, sibbati, sibbanto, pavajati pabbajati, pabbajanto, nivānaṃ nibbānaṃ, nibbuto, nibbindati, udabbayaṃ iccādi.</paragraph>
<paragraph line="589"><bold>Lo rassa</bold>pari taruṇādīnaṃ kvaci. Paripanno palipanno, evaṃ palibodho, pallaṅkaṃ, taruṇo taluno, mahāsālo, māluto, sukhumālo.</paragraph>
<paragraph line="590"><bold>Ṭo tassa</bold>dukkatādīnaṃ kvaci. Yathā – dukkataṃ dukkaṭaṃ, evaṃ sukaṭaṃ, pahaṭo, patthaṭo, uddhaṭo, visaṭo iccādi.</paragraph>
<paragraph line="591"><bold>Ko tassa</bold>niyatādīnaṃ kvaci. Niyato niyako.</paragraph>
<paragraph line="592"><bold>Yo jassa</bold>nijādissa vā, nijaṃputtaṃ niyaṃputtaṃ.</paragraph>
<paragraph line="593"><bold>Ko gassa</bold>kulūpagādīnaṃ, kulūpago kulūpako.</paragraph>
<paragraph line="594">Tathā <bold>ṇo nassa pa pariādito</bold>. Panidhānaṃ paṇidhānaṃ, evaṃ paṇipāto, paṇāmo, paṇītaṃ, pariṇato, pariṇāmo, ninnayo niṇṇayo, evaṃ uṇṇato, oṇato iccādi.</paragraph>
<paragraph line="595">Patiaggi, patihaññati itīdha –</paragraph>
<paragraph line="596" number="43"><bold>Kvaci paṭi patissa</bold>.</paragraph>
<paragraph line="597"><bold>Pati</bold>iccetassa upasaggassa sare vā byañjane vā pare kvaci <bold>paṭi</bold>ādeso hoti pubbassaralopo. Paṭaggi, paṭihaññati.</paragraph>
<paragraph line="598"><bold>Kvacī</bold>ti kiṃ? Paccattaṃ, patilīyati.</paragraph>
<paragraph line="599">Puthajano puthabhūtaṃ itīdha ‘‘anto’’ti vattate.</paragraph>
<paragraph line="600" number="44"><bold>Puthassu</bold><pageBreak edition="M" number="0.0033" /><bold>byañjane</bold>.</paragraph>
<paragraph line="601"><bold>Putha</bold>iccetassa anto saro <bold>u</bold>kāro hoti byañjane pare, dvittaṃ. Puthujjano, puthubhūtaṃ.</paragraph>
<paragraph line="602"><bold>Byañjane</bold>ti kiṃ? Putha ayaṃ. ‘‘Puthassa a putha’’iti samāseneva siddhe puna <bold>anta</bold>ggahaṇādhikārena kvaci aputhantassāpi uttaṃ sare.</paragraph>
<paragraph line="603">Mano aññaṃ manuññaṃ, evaṃ imaṃ evumaṃ, paralopo, iti evaṃ itvevaṃ, <bold>u</bold>kārassa <bold>va</bold>kāro.</paragraph>
<paragraph line="604">Avakāso, avanaddho, avavadati, avasānamitīdha –</paragraph>
<paragraph line="605">‘‘Kvaci byañjane’’ti ca vattate.</paragraph>
<paragraph line="606" number="45"><bold>O avassa</bold>.</paragraph>
<paragraph line="607"><bold>Ava</bold>iccetassa upasaggassa <bold>o</bold>kāro hoti kvaci byañjane pare. Okāso, onaddho, ovadati, osānaṃ.</paragraph>
<paragraph line="608"><bold>Kvacī</bold>ti kiṃ? Avasānaṃ, avasussatu.</paragraph>
<paragraph line="609"><bold>Byañjane</bold>ti kiṃ? Avayāgamanaṃ, avekkhati.</paragraph>
<paragraph line="610">Avagate sūriye, avagacchati, avagahetvā itīdha –</paragraph>
<paragraph line="611">‘‘Avasse’’ti vattate oggahaṇañca.</paragraph>
<paragraph line="612" number="46"><bold>Tabbiparītūpapade byañjane ca</bold>.</paragraph>
<paragraph line="613"><bold>Ava</bold>saddassa upapade tiṭṭhamānassa tassokārassa viparīto ca hoti byañjane pare.</paragraph>
<paragraph line="614">Tassa viparīto tabbiparīto, upoccāritaṃ padaṃ upapadaṃ, <bold>okāraviparīto</bold>ti ukārassetaṃ adhivacanaṃ. <bold>Ca</bold>saddo <bold>ka</bold>tthaci <pageBreak edition="M" number="0.0034" />nivattanattho, dvittaṃ. Uggate sūriye, uggacchati, <bold>u</bold>ggahetvā.</paragraph>
<paragraph line="615">Atippakho tāva, parasataṃ, parasahassaṃ itīdha –</paragraph>
<paragraph line="616">‘‘Āgamo’’ti vattate.</paragraph>
<paragraph line="617" number="47"><bold>Kvaci o byañjane</bold>.</paragraph>
<paragraph line="618">Byañjane pare kvaci okārāgamo hotīti <bold>atippa para</bold>saddehi okārāgamo ‘‘yavamada’’iccādisutte <bold>ca</bold>saddena <bold>atippa</bold>to <bold>ga</bold>kārāgamo ca.</paragraph>
<paragraph line="619">Atippago kho tāva, parosataṃ, parosahassaṃ, ettha ‘‘sarā sare lopa’’nti pubbassaralopo.</paragraph>
<paragraph line="620">Manamayaṃ, ayamayaṃ itīdha ‘‘manogaṇādīna’’nti vattate.</paragraph>
<paragraph line="621" number="48"><bold>Etesamo lope</bold>.</paragraph>
<paragraph line="622">Etesaṃ manogaṇādīnamanto ottamāpajjate vibhattilope kate.</paragraph>
<paragraph line="623">Manomayaṃ, ayomayaṃ, evaṃ manoseṭṭhā, ayopatto, tapodhano, tamonudo, siroruho, tejokasiṇaṃ, rajojallaṃ, ahorattaṃ, rahogato.</paragraph>
<paragraph line="624"><bold>Ādi</bold>saddena āpodhātu, vāyodhātu.</paragraph>
<paragraph line="625">Sīhagatiyā <bold>vā</bold>dhikārato idha na bhavati, manamattena manacchaṭṭhānaṃ, ayakapallaṃ, tamavinodano, manaāyatanaṃ.</paragraph>
<centered line="626">Iti byañjanasandhividhānaṃ niṭṭhitaṃ.</centered>
<subhead line="627">Niggahītasandhividhāna</subhead>
<paragraph line="628">Atha <pageBreak edition="M" number="0.0035" />niggahītasandhi vuccate.</paragraph>
<paragraph line="629">Taṇhaṃ karo, raṇaṃ jaho, saṃ ṭhito, jutiṃ dharo, saṃ mato itīdha ‘‘niggahīta’’nti adhikāro, ‘‘byañjane’’ti vattate.</paragraph>
<paragraph line="630" number="49"><bold>Vaggantaṃ vā vagge</bold>.</paragraph>
<paragraph line="631">Vaggabhūte byañjane pare niggahītaṃ kho vaggantaṃ vā pappotīti nimittānusvarānaṃ ṭhānāsannavasena tabbaggapañcamo hoti. Vavatthitavibhāsatthoyaṃ <bold>vā</bold>saddo. Tena ‘‘taṇhaṅkaro, raṇañjaho, saṇṭhito, jutindharo, sammato’’tiādīsu niccaṃ.</paragraph>
<paragraph line="632">Taṅkaroti taṃ karoti, taṅkhaṇaṃ taṃkhaṇaṃ, saṅgaho saṃgaho, taṅghataṃ taṃ ghataṃ. Dhammañcare dhammaṃ care, tañchannaṃ taṃ channaṃ, tañjātaṃ taṃ jātaṃ, taññāṇaṃ taṃ ñāṇaṃ. Taṇṭhānaṃ taṃ ṭhānaṃ, taṇḍahati <bold>bhaṃ</bold>ḍahati. Tantanoti taṃ tanoti, tanthiraṃ taṃ thiraṃ, tandānaṃ taṃ dānaṃ, tandhanaṃ taṃ dhanaṃ, tanniccutaṃ taṃ niccutaṃ. Tampatto taṃ patto, tamphalaṃ taṃ phalaṃ, tesambodho tesaṃ bodho, sambhūto saṃbhūto, tammittaṃ taṃ mittaṃ. Kiṅkato kiṃ kato, dātuṅgato dātuṃ gatoti evamādīsu vikappena.</paragraph>
<paragraph line="633">Idha na bhavati, na taṃ kammaṃ kataṃ sādhu, saraṇaṃ gacchāmi.</paragraph>
<paragraph line="634">Sati copari <bold>vā</bold>ggahaṇe vijjhantare vā idha <bold>vā</bold>ggahaṇakaraṇamatthantaraviññāpanatthaṃ, tena niggahītassa <bold>saṃ</bold>upasaggapumantassa <bold>le la</bold>kāro. Yathā – paṭisaṃlīno paṭisallīno, evaṃ paṭisallāṇo, sallakkhaṇā, sallekho, sallāpo, puṃliṅgaṃ pulliṅgaṃ.</paragraph>
<paragraph line="635">Paccattaṃ eva, taṃ eva, tañhi tassa, evañhi vo itīdha ‘‘vā’’ti adhikāro.</paragraph>
<paragraph line="636" number="50"><bold>Ehe</bold><pageBreak edition="M" number="0.0036" /><bold>ñaṃ</bold>.</paragraph>
<paragraph line="637"><bold>E</bold>kāra<bold>ha</bold>kāre pare niggahītaṃ kho <bold>ña</bold>kāraṃ pappoti vā, <bold>e</bold>kāre <bold>ñā</bold>desassa dvibhāvo.</paragraph>
<paragraph line="638">Paccattaññevapaccattaṃ eva, taññeva taṃ eva, tañhi tassa tañhi tassa, evañhi vo evañhi vo.</paragraph>
<paragraph line="639">Vavatthitavibhāsattā <bold>vā</bold>saddassa <bold>evahi</bold>nipātato aññattha na hoti, yathā – evametaṃ, evaṃ hoti.</paragraph>
<paragraph line="640">Saṃyogo, saṃyojanaṃ, saṃyato, saṃyācikāya, yaṃ yadeva, ānantarikaṃ yamāhu itīdha ‘‘ña’’miti vattate.</paragraph>
<paragraph line="641" number="51"><bold>Sa ye ca</bold>.</paragraph>
<paragraph line="642">Niggahītaṃ kho <bold>ya</bold>kāre pare saha <bold>ya</bold>kārena <bold>ña</bold>kāraṃ pappoti vā, <bold>ñā</bold>desassa dvittaṃ.</paragraph>
<paragraph line="643">Saññogo saṃyogo, saññojanaṃ saṃyojanaṃ, saññato saṃyato, saññācikāya saṃyācikāya, yaññadeva yaṃ yadeva, ānantarikaññamāhu ānantarikaṃ yamāhu.</paragraph>
<paragraph line="644"><bold>Vā</bold>saddassa vavatthitavibhāsattāva <bold>saṃ</bold>padantato ca sabbanāma<bold>ya</bold>kāraparato ca niggahītā aññattha na hoti. Yathā – etaṃ yojanaṃ, taṃ yānaṃ, saraṇaṃ yanti.</paragraph>
<paragraph line="645">Ettha ca ‘‘saha ye cā’’ti vattabbe ‘‘sa ye cā’’ti vacanato suttantesu sukhuccāraṇatthamakkharalopopīti daṭṭhabbaṃ, tena paṭisaṅkhāya yoniso paṭisaṅkhā yoniso, sayaṃ abhiññāya sacchikatvā sayaṃ abhiññā sacchikatvā, pariyesanāya pariyesanātiādi sijjhati.</paragraph>
<paragraph line="646">Taṃ <pageBreak edition="M" number="0.0037" />ahaṃ brūmi, yaṃ āhu, dhanaṃ eva, kiṃ etaṃ, nindituṃ arahati, yaṃ aniccaṃ, taṃ anattā, etaṃ avoca, etaṃ eva iccatra –</paragraph>
<paragraph line="647" number="52"><bold>Madā sare</bold>.</paragraph>
<paragraph line="648">Niggahītassa kho sare pare <bold>ma</bold>kāra<bold>da</bold>kārādesā honti vā. Ettha ca <bold>vā</bold>saddādhikārassa vavatthitavibhāsattā <bold>da</bold>kāro <bold>yateta</bold>saddato parasseva.</paragraph>
<paragraph line="649">Tamahaṃ brūmi, yamāhu, dhanameva, kimetaṃ, ninditumarahati, yadaniccaṃ, tadanattā, etadavoca, etadeva.</paragraph>
<paragraph line="650"><bold>Vā</bold>ti kiṃ? Taṃ ahaṃ, etaṃ eva, akkocchi maṃ avadhi maṃ.</paragraph>
<paragraph line="651">Ettha ca <bold>madā</bold>ti yogavibhāgena byañjanepi vā <bold>ma</bold>kāro. Tena ‘‘buddhama saraṇama gacchāmī’’tiādi sijjhati.</paragraph>
<paragraph line="652">Tāsaṃ ahaṃ santike, vidūnaṃ aggaṃ, tassa adāsiṃ ahaṃ itīdha ‘‘sare’’ti vattate.</paragraph>
<paragraph line="653" number="53"><bold>Kvaci lopaṃ</bold>.</paragraph>
<paragraph line="654">Niggahītaṃ kho sare pare lopaṃ pappoti kvaci chandānurakkhaṇe sukhuccāraṇaṭṭhāne. Pubbassaralopo, parassa asaṃyogantassa dīgho.</paragraph>
<paragraph line="655">Tāsāhaṃ santike, vidūnaggaṃ, tassa adāsāhaṃ, tathāgatāhaṃ, evāhaṃ, kyāhaṃ.</paragraph>
<paragraph line="656"><bold>Kvacī</bold>ti kiṃ? Evamassa, kimahaṃ.</paragraph>
<paragraph line="657">Ariyasaccānaṃ dassanaṃ, etaṃ buddhānaṃ sāsanaṃ, saṃratto, saṃrāgo, saṃrambho, avisaṃhāro, ciraṃ pavāsiṃ, gantuṃ kāmo, gantuṃ mano itīdha ‘‘kvaci lopa’’nti vattate.</paragraph>
<paragraph line="658" number="54"><bold>Byañjane</bold><pageBreak edition="M" number="0.0038" /><bold>ca</bold>.</paragraph>
<paragraph line="659">Niggahītaṃ kho byañjane ca pare lopaṃ pappoti kvaci chandānurakkhaṇādimhi. <bold>Ra</bold>kāra<bold>ha</bold>kāresu upasaggantassa dīgho.</paragraph>
<paragraph line="660">Ariyasaccāna dassanaṃ, etaṃ buddhāna sāsanaṃ, sāratto, sārāgo, sārambho, avisāhāro, cirappavāsiṃ, dvittaṃ, gantukāmo, gantumano.</paragraph>
<paragraph line="661"><bold>Kvacī</bold>ti kiṃ? Etaṃ maṅgalamuttamaṃ.</paragraph>
<paragraph line="662">Kataṃ iti, kiṃ iti, abhinanduṃ iti, uttattaṃ iva, cakkaṃ iva, kaliṃ idāni, kiṃ idāni, tvaṃ asi, idaṃ api, uttariṃ api, dātuṃ api, sadisaṃ eva itīdha ‘‘niggahītamhā, lopa’’nti ca vattate.</paragraph>
<paragraph line="663" number="55"><bold>Paro vā saro</bold>.</paragraph>
<paragraph line="664">Niggahītamhā paro saro lopaṃ pappoti vā. Niggahītassa vaggantattaṃ.</paragraph>
<paragraph line="665">Katanti, kinti, abhinandunti, uttattaṃva, cakkaṃva, kalindāni, kindāni, tvaṃsi, idampi, uttarimpi, dātumpi, sadisaṃva.</paragraph>
<paragraph line="666"><bold>Vā</bold>ti kiṃ? Kataṃ iti, kimiti, dātumapi, sāmaṃ eva.</paragraph>
<paragraph line="667">Ayampi <bold>vā</bold>saddassa vavatthitavibhāsattā itīvīdānisīpevādito aññattha na hoti. Yathā – ahaṃ ettha, etaṃ ahosi.</paragraph>
<paragraph line="668">Evaṃ assa te āsavā, pupphaṃ assā uppajjati itīdha sare pare lutte vipariṇāmena ‘‘parasmiṃ, sare, lutte’’ti ca vattate.</paragraph>
<paragraph line="669" number="56"><bold>Byañjano</bold><pageBreak edition="M" number="0.0039" /><bold>ca visaññogo</bold>.</paragraph>
<paragraph line="670">Niggahītamhā parasmiṃ sare lutte byañjano saññogo ce, visaññogova hotīti saṃyogekadesassa purimabyañjanassa lopo.</paragraph>
<paragraph line="671">Dvinnaṃ byañjanānamekatra ṭhiti saññogo, idha pana saṃyujjatīti saññogo, purimo vaṇṇo, vigato saññogo assāti <bold>visaññogo,</bold>paro.</paragraph>
<paragraph line="672">Evaṃ sa te āsavā, pupphaṃsā uppajjati.</paragraph>
<paragraph line="673"><bold>Lutte</bold>ti kiṃ? Evamassa.</paragraph>
<paragraph line="674"><bold>Ca</bold>saddena tiṇṇaṃ byañjanānaṃ sarūpasaṃyogopi visaññogo hoti. Yathā – agyāgāraṃ, vutyassa.</paragraph>
<paragraph line="675">Cakkhu udapādi, ava siro, yāvacidha bhikkhave, aṇuthūlāni, ta sampayuttā ibhīdha ‘‘sare, āgamo, kvaci, byañjane’’ti ca vattate.</paragraph>
<paragraph line="676" number="57"><bold>Niggahitañca</bold>.</paragraph>
<paragraph line="677">Niggahītañca āgamo hoti sare vā byañjane vā kvaci sukhuccāraṇaṭṭhāne. Niggahītassa rassānugatattā rassatoyevāyaṃ.</paragraph>
<paragraph line="678">Cakkhuṃ udapādi, avaṃsiro, yāvañcidha bhikkhave, aṇuṃthūlāni, taṃsampayuttā, evaṃ taṅkhaṇe, taṃsabhāvo.</paragraph>
<paragraph line="679"><bold>Kvacī</bold>ti kiṃ? Na hi etehi, idha ceva.</paragraph>
<paragraph line="680">Evaṃ vutte, taṃ sādhu, ekaṃ samayaṃ bhagavā, aggiṃva sanamaṃ itīdha lopādesakāriye sampatte yebhuyyena tadapavādatthamāha.</paragraph>
<paragraph line="681" number="58"><bold>Aṃ</bold><pageBreak edition="M" number="0.0040" /><bold>byañjane niggahītaṃ</bold>.</paragraph>
<paragraph line="682">Niggahītaṃ kho byañjane pare aṃiti hoti.</paragraph>
<paragraph line="683"><bold>A</bold>kāro uccāraṇattho, ‘‘saralopo’’tiādinā pubbassaralopo vā.</paragraph>
<paragraph line="684">Evaṃ vutte, taṃ sādhu, ekaṃ samayaṃ bhagavā, aggiṃva sandhamaṃ.</paragraph>
<paragraph line="685">Idha avuttavisesānampi vuttanayātidesatthamatidesamāha.</paragraph>
<paragraph line="686" number="59"><bold>Anupadiṭṭhānaṃ vuttayogato</bold>.</paragraph>
<paragraph line="687">Ye idha amhehi visesato na upadiṭṭhā upasagganipātādayo, tesaṃ vuttayogato vuttanayena sarasandhādīsu vuttanayānusārena rūpasiddhi veditabbā.</paragraph>
<paragraph line="688">Tena ‘‘do dhassa cā’’ti sutte <bold>ca</bold>saddena pariyādīnaṃ rahanādivaṇṇassa vipariyayo yavādīhi, yathā – pariyudāhāsi payirudāhāsi, ariyassa ayirassa, bahvābādho bavhābādho, na abhineyya anabhineyya.</paragraph>
<paragraph line="689">‘‘Taṃ imināpi jānāthā’’ti ettha ‘‘paro vā saro’’ti sare lutte ‘‘tatrākāro’’ti yogavibhāgena <bold>a</bold>kāro niggahītassa <bold>da</bold>kāro, tadamināpi jānātha iccādi.</paragraph>
<centered line="690">Iti niggahītasandhividhānaṃ niṭṭhitaṃ.</centered>
<gatha1 line="691">Saññāvidhānaṃ sarasandhi sandhi,</gatha1>
<gatha2 line="692">Nisedhanaṃ byañjanasandhi sandhi;</gatha2>
<gatha3 line="693">Yo niggahītassa ca sandhikappe,</gatha3>
<gathalast line="694">Sunicchayo sopi mayettha vutto.</gathalast>
<centered line="695">Iti rūpasiddhiyaṃ sandhikaṇḍo</centered>
<centered line="696">Paṭhamo.</centered>
</body>
</document>