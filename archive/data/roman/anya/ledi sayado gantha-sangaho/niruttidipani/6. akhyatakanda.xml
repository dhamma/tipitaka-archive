<?xml version="1.0" encoding="utf-8"?>
<document>
  <metadata>
    <versions>
      <version source="vipassana research institut" source-abbr="vri"/>
      <version source="bahūsu" source-abbr="bahūsu"/>
      <version source="moga." source-abbr="moga."/>
      <version source="atthato sadisaṃ" source-abbr="atthato sadisaṃ"/>
      <version source="moggallānādīsu" source-abbr="moggallānādīsu"/>
      <version source="dhammapada aṭṭha. 1" source-abbr="dhammapada aṭṭha. 1"/>
      <version source="…nivesanāni" source-abbr="…nivesanāni"/>
      <version source="thokaṃ visadisaṃ" source-abbr="thokaṃ visadisaṃ"/>
      <version source="katthaci" source-abbr="katthaci"/>
    </versions>
    <normativeSource>http://tipitaka.org/romn/cscd/e0201n.nrf5.xml</normativeSource>
    <source>roman/anya/ledi sayado gantha-sangaho/niruttidipani/6. akhyatakanda.xml</source>
    <script>roman</script>
    <directory>/anya/ledi sayado gantha-sangaho/niruttidipani</directory>
    <basename>6. akhyatakanda</basename>
    <titlePath>6. Ākhyātakaṇḍa - Niruttidīpanī - Leḍī sayāḍo gantha-saṅgaho - Anya</titlePath>
  </metadata>
<content>
    <chapter line="1">6. Ākhyātakaṇḍa</chapter>
    <subhead line="2">Suddhakatturūpa</subhead>
    <paragraph line="3">Atha <pageBreak edition="Myanmar" number="0.0345" /> dhātupaccayasaṃsiddhaṃ kāla, kāraka, purisa, saṅkhyābhedadīpakaṃ liṅgabhedarahitaṃ kriyāpadhānavācakaṃ tyādyantanāmakaṃ ākhyātapadaṃ dīpiyate.</paragraph>
    <paragraph line="4">Tattha kriyaṃ dhāretīti <bold>dhātu</bold>. Sā pakatidhātu, vikatidhātu, nāmadhātuvasena tividhā.</paragraph>
    <paragraph line="5">Tattha bhū, hū, gamu, paca iccādi <bold>pakatidhātu</bold> nāma sabhāvena siddhattā.</paragraph>
    <paragraph line="6">Titikkha, tikiccha, bubhukkha, jighacchaiccādi <bold>vikatidhātu</bold> nāma saṅkhatavasena siddhattā.</paragraph>
    <paragraph line="7">Puttīya, pabbatāya iccādi <bold>nāmadhātu</bold> nāma nāmabhūtassa sato kriyavācīpaccayayogena dhātuṭṭhāne ṭhitattā.</paragraph>
    <paragraph line="8">Pakatidhātu ca sakammikā’kammikavasena duvidhā.</paragraph>
    <paragraph line="9">Tatthayā dhātu kammāpekkhaṃ kriyaṃ vadati, sā <bold>sakammikā</bold> nāma. Gāmaṃ gacchati, odanaṃ pacati iccādi.</paragraph>
    <paragraph line="10">Yā kammanirapekkhaṃ kriyaṃ vadati, sā <bold>akammikā</bold> nāma. Bhavati, hoti, tiṭṭhati, seti iccādi.</paragraph>
    <paragraph line="11">Sakammikā ca ekakammika, dvikammikavasena duvidhā.</paragraph>
    <paragraph line="12">Tattha yā ekakammāpekkhaṃ kriyaṃ vadati, sā ekakammikā nāma. Gāmaṃ gacchati, odanaṃ pacati iccādi.</paragraph>
    <paragraph line="13">Yā padhānā’padhānavasena kammadvayāpekkhaṃ kriyaṃ vadati, sā dvikammikā nāma.</paragraph>
    <paragraph line="14">Sā ca nyādi, duhādivasena duvidhā.</paragraph>
    <paragraph line="15">Tattha <pageBreak edition="Myanmar" number="0.0346" /> yā dhātu pāpanatthā hoti, sā nyādi nāma. Ajaṃ gāmaṃ neti, bhāraṃ gāmaṃ vahati, sākhaṃ gāmaṃ ākaḍḍhati.</paragraph>
    <paragraph line="16">Sesā dvikammikā duhādi nāma. Gāviṃ khīraṃ duhati, brāhmaṇaṃ kambalaṃ yācati, dāyakaṃ bhikkhaṃ bhikkhati, goṇaṃ vajaṃ rundhati, bhagavantaṃ pañhaṃ pucchati, sissaṃ dhammaṃ anusāsati, bhagavā bhikkhū etaṃ [vacanaṃ] avoca, rājā amaccaṃ vacanaṃ bravīti iccādi.</paragraph>
    <paragraph line="17">Tattha yadā kammasmiṃ rūpaṃ sijjhati, tadā vibhatti, paccayā nyādimhi padhānakammaṃ vadanti, duhādimhi apadhānakammaṃ, sabbadhātūsu kāritayoge kāritakammanti, sabbañcetaṃ dhātūnaṃ pakatiatthavasena vuttaṃ, anekatthattā pana dhātūnaṃ atthantaravacane vā nānupasaggayoge vā akammikāpi sakammikā honti, sakammikāpi akammikā honti.</paragraph>
    <paragraph line="18">Atthantaravacane tāva –</paragraph>
    <paragraph line="19">Vida – sattāyaṃ, dhammo vijjati, saṃvijjati.</paragraph>
    <paragraph line="20">Vida – ñāṇe, dhammaṃ vidati.</paragraph>
    <paragraph line="21">Vida – lābhe, dhanaṃ vindati.</paragraph>
    <paragraph line="22">Vida – anubhavane, sukhaṃ vedeti, vipākaṃ paṭisaṃvedeti <note>ma. ni. 3.303</note>.</paragraph>
    <paragraph line="23">Vida – ārocane, vedayāmahaṃ bhante vedayatīti maṃ dhāretu <note>cūḷava. aṭṭha. 102</note>, kāraṇaṃ nivedeti, dhammaṃ paṭivedeti iccādi.</paragraph>
    <paragraph line="24">Nānupasaggayoge –</paragraph>
    <paragraph line="25">Pada-gatiyaṃ, maggaṃ pajjati, paṭipajjati, maggo uppajjati, nipajjati, sampajjati, bhogo bhavati, sambhavati, bhogaṃ anubhavati, taṇhaṃ <pageBreak edition="Myanmar" number="0.0347" /> abhibhavati, paribhavati, adhibhavati, araññaṃ abhisambhavati, ajjhogāhatīti attho. Gacchantaṃ magge abhisambhavati, sampāpuṇātīti attho iccādi.</paragraph>
    <paragraph line="26">Padānaṃ byañjanasampattiyā vā atthasampattiyā vā upakārakā vibhatti, paccayā paccayā nāma.</paragraph>
    <paragraph line="27">Tattha vibhattiyo tyādi, tvādiiccādinā aṭṭhavidhā bhavanti, sarūpato channavutividhā.</paragraph>
    <paragraph line="28">Tattha pubbachakkabhūtāni aṭṭhacattālīsarūpāni <bold>parassapadāni</bold> nāma. Parachakkabhūtāni aṭṭhacattālīsarūpāni <bold>attanopadāni</bold> nāma.</paragraph>
    <paragraph line="29">Tattha parahitapaṭisaṃyuttesu ṭhānesu pavattibahulāni padāni parassapadāni nāma. Attahitapaṭisaṃyuttesu pavattibahulāni attanopadāni nāmāti <bold>eke</bold>.</paragraph>
    <paragraph line="30">Paro vuccati kattā sabbakriyāsādhāraṇattā, attā vuccati kammaṃ sakasakakriyāsādhāraṇattā, parassa abhidhāyakāni padāni parassapadāni, attano abhidhāyakāni padāni attanopadānīti <bold>aññe</bold>.</paragraph>
    <paragraph line="31">Attā vuccati padatthānaṃ sarīrabhūtā kriyā, kattunā pana sādhyaṭṭhena kriyarūpāni bhāva, kammānipi attāti vuccanti. Sādhakaṭṭhena tehi parabhūto kattā paro nāmāti <bold>apare</bold>.</paragraph>
    <paragraph line="32">Attā vuccati amhattho, paro vuccati tumha, nāmattho, pubbachakkāni parabahulattā parassapadāni nāma, parachakkāni pana rūḷhīvasena attanopadāni nāmātipi vadanti. Idaṃ na yujjati parachakkesu tabbahulamattassāpi asiddhattā. Pāḷibhāsaṃ pana patvā dvinnaṃ chakkānaṃ attahita, parahitesu vā tīsu kārakesu vā pavattinānāttaṃ na dissatiyeva, tasmā imasmiṃ ganthe taṃ nāmadvayaṃ na gahitanti daṭṭhabbaṃ.</paragraph>
    <paragraph line="33">Paccayā <pageBreak edition="Myanmar" number="0.0348" /> pana catubbidhā vikaraṇa, kicca, kārita, dhātupaccayavasena.</paragraph>
    <paragraph line="34">Tattha ye dhātusiddhāni tyādipadāni tabbādipadāni ca gaṇavibhāgavasena aññamaññaṃ visadisarūpāni karonti, te <bold>vikaraṇapaccayā</bold> nāma, la, ya, ṇoiccādayo.</paragraph>
    <paragraph line="35">Bhāva, kammavisayo kyo <bold>kiccapaccayo</bold> nāma.</paragraph>
    <paragraph line="36">Paresaṃ āṇāpanasaṅkhāte payojakabyāpāre pavattā ṇi, ṇāpipaccayā <bold>kāritapaccayā</bold> nāma.</paragraph>
    <paragraph line="37">Visuṃ taṃtaṃkriyavācībhāvena dhāturūpā kha, cha, saiccādikā paccayā <bold>dhātupaccayā</bold> nāma.</paragraph>
    <paragraph line="38">‘‘Kāla, kāraka, purisa, saṅkhyābhedadīpaka’’nti ettha atīta, paccuppannā’nāgata, kālavimuttavasena kālabhedo catubbidho.</paragraph>
    <paragraph line="39">Tattha hiyyattanī, <alternatives line="9" extra="" separator="false"><alternative source-abbr="vri" source="vipassana research institut">ajjattanī</alternative><alternative source-abbr="bahūsu" source="bahūsu">ajjatanī</alternative></alternatives> , parokkhāti imā tisso vibhattiyo atīte kāle vattanti.</paragraph>
    <paragraph line="40">Vattamānā, pañcamīti dve paccuppanne.</paragraph>
    <paragraph line="41">Ekā bhavissantī anāgate.</paragraph>
    <paragraph line="42">Sattamī, kālātipattīti dve kālavimutte vattanti, ayaṃ kira porāṇiko vibhattīnaṃ kamo, so ca pāḷiyā sametiyeva.</paragraph>
    <paragraph line="43">‘‘Sabbe saddhammagaruno, vihaṃsu viharanti ca.</paragraph>
    <paragraph line="44">Athopi viharissanti, esā buddhāna dhammatā’’ti <note>a. ni. 4.21</note> ca –</paragraph>
    <paragraph line="45">‘‘Abbhatītā ca ye buddhā, vattamānā anāgatā’’ti ca <note>apa. thera 1.1.588</note> pāḷī. Imasmiṃ kame pañcamī, sattamīti nāmadvayampi anvatthavasena siddhaṃ <pageBreak edition="Myanmar" number="0.0349" /> bhavati. Pacchā pana garuno vatticchāvasena vibhattīnaṃ nānākamaṃ karonti.</paragraph>
    <paragraph line="46">Kattu, kamma, bhāvā pana kārakabhedo nāma. Tattha bhāvo duvidho sādhya, sādhanavasena visesana, visesyavasena ca. Tattha dhātvatthakriyā <bold>sādhyabhāvo</bold> nāma. Paccayatthakriyā <bold>sādhanabhāvo</bold> nāma.</paragraph>
    <paragraph line="47">Tesu sādhyabhāvo nānādhātūnaṃ vasena nānāvidho hoti. Sādhanabhāvo nānādhātvatthānaṃ pavattākārasaṅkhātena ekaṭṭhena ekova hoti. So pana yathā jāti nāma anuppannapakkhe ṭhite saṅkhatadhamme uppādentī viya khāyati, tathā vohāravisayamatte ṭhite sabbadhātvatthe pātubhonte karonto viya khāyati, tasmā so sādhananti ca kārakanti ca vuccati. Yathā ca jātivasena uppannā saṅkhatadhammā ‘‘cintanaṃ jātaṃ, phusanaṃ jāta’’ miccādinā ekantameva jātiṃ visesenti, tathā paccayatthavasena pātubhontā nānādhātvatthāpi ‘‘bhuyyate, gamyate, paccate, bhavanaṃ, gamanaṃ, pacana’’ miccādinā ekantameva paccayatthaṃ visesenti. Vatticchāvasena pana bhāvasādhanapadesu dhātvattha, paccayatthānaṃ abhedopi vattuṃ yujjatiyeva. Idha pana dvīsu bhāvesu sādhanabhāvo adhippetoti.</paragraph>
    <paragraph line="48">Paṭhama, majjhimu’ttamapurisā purisabhedo. ‘Puriso’ti ca ‘‘yaṃkiñcāyaṃ purisapuggalo paṭisaṃvedeti sukhaṃ vā dukkhaṃ vā adukkhamasukhaṃ vā’’ti <note>ma. ni. 3.1</note> ettha attā eva vuccati, so ca attā ‘‘so karoti, so paṭisaṃvedetī’’ti <note>a. ni. 6.43; visuddhi. 2.580</note> ettha kārakoti vuccati. Iti ‘puriso’ti kārako eva.</paragraph>
    <paragraph line="49">So ca tividho nāmattho, tumhattho, amhattho cāti. Tattha attano ajjhattasantānabhūtattā amhattho uttamapuriso <pageBreak edition="Myanmar" number="0.0350" /> nāma, sesā pana kamena paṭhamapuriso, majjhimapurisoti vuccanti. Vibhattiyo pana taddīpakattā paṭhamapurisādināmaṃ labhanti. Idañca nāmaṃ kārakabhede antogadhamevāti katvā imasmiṃ ganthe na gahitanti.</paragraph>
    <paragraph line="50">Saṅkhyābhedo duvidho ekatta, bahuttavasena.</paragraph>
    <paragraph line="51">‘Liṅgabhedarahita’nti ‘‘puriso gacchati, itthī gacchati, kulaṃ gacchati’’ iccādīsu ‘puriso’iccādīnaṃ abhidheyyapadānaṃ liṅgānugato rūpabhedo ākhyātapade natthi.</paragraph>
    <paragraph line="52">‘Kriyāpadhānavācaka’nti ettha kriyaṃ eva padhānato abhidhāti, na nāmapadaṃ viya dabbaṃ padhānato abhidhātīti adhippāyo.</paragraph>
    <paragraph line="53">Tattha kriyā nāma dhātvatthabhāvo vuccati, sā ca kālavasena atītakriyā, paccuppannakriyā, anāgatakriyā, kālavimuttakriyāti catubbidhā hoti.</paragraph>
    <paragraph line="54">Āṇattikriyā, āsiṭṭhakriyā, anumatikriyā, parikappakriyā, araha, sakka, vidhi, nimantanā’mantanādikriyāti bahuvidho kriyābhedoti.</paragraph>
    <paragraph line="55">Bhū-sattāyaṃ, santassa bhāvo sattā, tassaṃ sattāyaṃ, bhūdhātu sattāyamatthe vattate, sabbapadatthānaṃ sadda, buddhivisayabhāvena vijjamānabhāve vattatetyattho.</paragraph>
    <paragraph line="56" number="561"><bold>Kriyatthā</bold><note>ka. 432, 455; rū. 362, 530; nī. 905, 936; pā. 3.1.91</note>.</paragraph>
    <paragraph line="57">Adhikārasuttamidaṃ, kriyatthā paraṃ vibhatti, paccayā bhavantīti attho. Kriyā attho yassāti kriyattho. Pakatidhātu, vikatidhātu, nāmadhātuvasena tividho dhātu, kāritapaccayantarūpampi vikatidhātumhi saṅgayhati.</paragraph>
    <paragraph line="58" number="562"><bold>Vattamāneti</bold><pageBreak edition="Myanmar" number="0.0351" /><bold>anti si tha mi ma te ante se vhe e mhe</bold><note>ka. 414; rū. 428; nī. 872; caṃ. 1.2.82; pā. 3.2.123</note>.</paragraph>
    <paragraph line="59">Ārabhitvā niṭṭhaṃ anupagato bhāvo vattamāno nāma, taṃsambandhīkālopi tadūpacārena vattamānoti vuccati. Vattamāne kāle kriyatthā paraṃ tyādivibhattiyo bhavanti. Ayañca vibhatti tyādīti ca vattamānakālavisayattā vattamānāti ca sijjhati.</paragraph>
    <paragraph line="60" number="563"><bold>Pubbāparachakkānamekānekesu tumhamhasesesu dve dve majjhimuttamapaṭhamā</bold><note>ka. 408; rū. 431; nī. 867</note>.</paragraph>
    <paragraph line="61">Tumhanāmaṃ, amhanāmaṃ, tadubhayato sesanāmanti tīsu nāmesu payujjamānesu vā gamyamānesu vā ekasmiṃ vā anekesu vā atthesu pubbachakka, parachakkānaṃ dve dve majjhima, uttama, paṭhamā vibhattiyo bhavanti. ‘‘Uttamanti uttaraṃ antima’’nti cūḷamoggallāne vuttaṃ.</paragraph>
    <paragraph line="62">Ettha ca vibhattividhānamukhena taṃtaṃsaññāvidhānampi siddhaṃ hoti.</paragraph>
    <paragraph line="63">Kathaṃ?Ti, anti, si, tha, mi, ma iti pubbachakkaṃ nāma.</paragraph>
    <paragraph line="64">Te, ante, se, vhe, e, mhe iti parachakkaṃ nāma.</paragraph>
    <paragraph line="65">Pubbachakke ca-ti, antidvayaṃ paṭhamadukaṃ nāma, si, thadvayaṃ majjhimadukaṃ nāma, mi, madvayaṃ uttamadukaṃ nāma. Evaṃ parachakke.</paragraph>
    <paragraph line="66">Tattha tulyādhikaraṇabhūte sesanāme payujjamāne vā gamyamāne vā paṭhamadukaṃ bhavati. Tathā tumhanāme majjhimadukaṃ, amhanāme uttamadukaṃ. Dukesu ca ekasmiṃ atthe vattabbe ekavacanaṃ, bahumhi vattabbe bahuvacanaṃ.</paragraph>
    <paragraph line="67">Ettha <pageBreak edition="Myanmar" number="0.0352" /> ca nāmānaṃ atthanissitā katvattha, kammatthā idha nāmatthāti vuccanti. Kattu, kammasaṅkhāte yasmiṃ nāmatthe tyādivibhattiyo bhavanti, so nāmattho tyādivācakānaṃ eva vāccabhūto vuttattho nāma hoti, na syādivibhattīnaṃ.</paragraph>
    <paragraph line="68">Vuttakattu, kammādhiṭṭhānassa ca liṅgatthassa vācakaṃ nāmapadaṃ abhidheyyapadaṃ nāma, etadeva tulyādhikaraṇapadanti ca vuccati.</paragraph>
    <paragraph line="69">Amādayo ca atthavācakavibhattiyo etasmiṃ okāsaṃ na labhanti, liṅgatthamattajotikā paṭhamāvibhatti eva okāsaṃ labhati. Evarūpāni tulyādhikaraṇabhūtāni abhidheyyapadāni sandhāya sutte ‘tumhamhasesesū’ti vuttaṃ.</paragraph>
    <paragraph line="70">Idañca suttaṃ suddhehi tumha’mha, sesanāmehi yuttavākye ca missakehi yuttavākye cāti dvīsu dvīsu vākyesu veditabbaṃ.</paragraph>
    <paragraph line="71">Tattha suddhehi yutte paccekaṃ dukāni vattanti. Yathā? So gacchati, te gacchanti, tvaṃ gacchasi, tumhe gacchatha, ahaṃ gacchāmi, mayaṃ gacchāmāti.</paragraph>
    <paragraph line="72">Tathā suddhadvandepi. Yathā? So ca so ca gacchati, gacchanti vā. Te ca te ca gacchanti, so ca te ca gacchanti, tvañca tvañca gacchasi, gacchatha vā. Tumhe ca tumhe ca gacchatha, tvañca tumhe ca gacchathāti.</paragraph>
    <paragraph line="73">Missakehi yutte dvandavākye pana ‘vippaṭisedhe’ti saṅketattā paradukāni eva okāsaṃ labhanti, tesu ca bahuvacanāni eva. Yathā? So ca tvañca gacchatha, so ca ahañca gacchāma, tvañca ahañca gacchāma, so ca tvañca ahañca gacchāma. Ekavacanacatukkaṃ.</paragraph>
    <paragraph line="74">Te ca tumhe ca gacchatha, te ca mayañca gacchāma, tumhe ca mayañca gacchāma, te ca tumhe ca mayañca gacchāma. Bahuvacanacatukkaṃ.</paragraph>
    <paragraph line="75">So <pageBreak edition="Myanmar" number="0.0353" /> ca tumhe ca gacchatha, so ca mayañca gacchāma, tvañca mayañca gacchāma, so ca tvañca mayañca gacchāma. Ekavacanamūlacatukkaṃ.</paragraph>
    <paragraph line="76">Te ca tvañca gacchatha, te ca ahañca gacchāma, tumhe ca ahañca gacchāma, te ca tumhe ca ahañca gacchāma. Bahuvacanamūlacatukkaṃ.</paragraph>
    <paragraph line="77">Api ca tvañca so ca gacchatha, ahañca so ca gacchāma, tvañca ahañca so ca gacchāma, tumhe ca so ca gacchatha, mayañca so ca gacchāma, tvañca te ca gacchatha, ahañca te ca gacchāmaiccādīnipi catukkāni veditabbāni.</paragraph>
    <paragraph line="78">Atrimā pāḷī – tuvañca putto suṇisā ca nattā, sammodamānā gharamāvasetha <note>jā. 1.8.7</note>. Ahañca putto suṇisā ca nattā, sammodamānā gharamāvasema <note>jā. 1.8.7</note>.</paragraph>
    <paragraph line="79">Ahañca dāni āyasmā ca sāriputto bhikkhusaṅghaṃ pariharissāma <note>ma. ni. 2.160</note>.</paragraph>
    <paragraph line="80">Ahañca ime ca bhikkhū samādhinā nisīdimhā.</paragraph>
    <paragraph line="81">Ahañca bhariyā ca dānapatī ahumhā <note>jā. 2.22.1593</note>.</paragraph>
    <paragraph line="82">Ahañca sāmiko ca dānapatī ahumhā <note>jā. 2.22.1617</note> iccādi.</paragraph>
    <paragraph line="83">Yaṃ pana ‘‘so ca gacchati, tvañca gacchasī’’ti vattabbe ‘‘tumhe gacchathā’’ti vā ‘‘so ca gacchati, ahañca gacchāmī’’ti vattabbe ‘‘mayaṃ gacchāmā’’ti vā vacanaṃ, taṃ pakatibahuvacanameva, na paropurisabahuvacanaṃ.</paragraph>
    <paragraph line="84">Yañca kaccāyane – ‘‘sabbesamekābhidhāne paro puriso’’ti <note>nī. 216 piṭṭhe</note> suttaṃ, tatthapi sabbesaṃ dvinnaṃ vā tiṇṇaṃ vā missakabhūtānaṃ <pageBreak edition="Myanmar" number="0.0354" /> nāma, tumha’mhānaṃ ekato abhidhāne missakadvandavākye paro puriso yojetabboti attho na na sambhavatīti.</paragraph>
    <paragraph line="85" number="564"><bold>Kattari lo</bold><note>ka. 455; rū. 433; nī. 925</note>.</paragraph>
    <paragraph line="86">Aparokkhesu māna, nta, tyādīsu paresu kriyatthā paraṃ kattari lānubandho apaccayo hoti. Lānubandho ‘ūlasse’ti sutte visesanattho.</paragraph>
    <paragraph line="87">Etena yattha māna, nta, tyādayo kattari vattanti, tattha ayaṃ lapaccayoti lapaccayena tesaṃ kattuvācakabhāvaṃ ñāpeti, esa nayo ‘‘kyo bhāvakammesu…’’ iccādīsupi.</paragraph>
    <paragraph line="88">Ettha ca vikaraṇapaccayā nāma byañjanapūraṇā eva honti, na atthapūraṇā, tasmā yasmiṃ payoge tehi vinā padarūpaṃ na sijjhati, tattheva te vattanti. Yattha sijjhati, tattha na vattanti, ayampi lapaccayo dhātuto paraṃ vibhattisare vā āgamasare vā asante vattati, sante pana ‘‘pacāmi, pacāma, pacāhi, gameti, gamenti, vajjeti, vajjenti’’-iccādīsu kāriyantaratthāya vattati. Yattha ca paccayānaṃ lopo vihito, tattha gaṇantara, rūpantarappasaṅgapaṭisiddhāya vattati, aññattha na vattati.</paragraph>
    <paragraph line="89" number="565"><bold>Yuvaṇṇānameo paccaye</bold><note>ka. 485; rū. 434; nī. 975; caṃ. 1.1.82; pā. 3.1.60</note>.</paragraph>
    <paragraph line="90">Vibhatti, paccayā paccayo nāma. I, kī, khi, ci, ji iccādayo ivaṇṇā nāma. Cu, ju, bhū, hū iccādayo uvaṇṇā nāma. Paccaye pare ekakkharadhātvantānaṃ ivaṇṇu’vaṇṇānaṃ kamena e, ovuddhiyo honti. ‘Paro kvacī’ti parasaralopo.</paragraph>
    <paragraph line="91">Saṃpubbo-sambhoti <pageBreak edition="Myanmar" number="0.0355" />, sambhonti, sambhosi, sambhotha, sambhomi, sambhoma.</paragraph>
    <paragraph line="92">Anupubbo-anubhavane, so bhogaṃ anubhoti, te bhogaṃ anubhonti, tvaṃ bhogaṃ anubhosi, tumhe bhogaṃ anubhotha, ahaṃ bhogaṃ anubhomi, mayaṃ bhogaṃ anubhoma.</paragraph>
    <paragraph line="93">Tattha yathā ‘‘nīlo paṭo’’ti ettha nīlasaddassa attho duvidho vāccattho, abhidheyyatthoti.</paragraph>
    <paragraph line="94">Tattha guṇasaṅkhāto sakattho vāccattho nāma.</paragraph>
    <paragraph line="95">Guṇanissayo dabbattho abhidheyyattho nāma.</paragraph>
    <paragraph line="96">Nīlasaddo pana vaccātthameva ujuṃ vadati, nīlasaddamattaṃ suṇanto nīlaguṇameva ujuṃ jānāti, tasmā ‘‘paṭo’’ iti padantarena nīlasaddassa abhidheyyattho ācikkhīyati.</paragraph>
    <paragraph line="97">Tathā ‘‘anubhotī’’ti ettha tisaddassa attho duvidho vāccattho, abhidheyyatthoti.</paragraph>
    <paragraph line="98">Tattha kattusattisaṅkhāto sakattho <bold>vāccattho</bold> nāma.</paragraph>
    <paragraph line="99">Sattinissayo liṅgattho <bold>abhidheyyattho</bold> nāma.</paragraph>
    <paragraph line="100">Tisaddo pana vāccatthameva ujuṃ vadati, na abhidheyyatthaṃ. ‘‘Anubhotī’’ti suṇantosādhyakriyāsahitaṃ kattārameva ujuṃ jānāti, na kiñci dabbanti attho. Tasmā ‘‘so’’ iti padantarena tisaddassa abhidheyyattho ācikkhīyati, vāccatthassa pana tisaddeneva ujuṃ vuttattā tatiyāvibhattiyā puna ācikkhitabbakiccaṃ natthi, liṅgatthajotanatthaṃ abhidheyyapade paṭhamāvibhatti eva pavattatīti. Esa nayo sabbattha.</paragraph>
    <paragraph line="101" number="566"><bold>Eonamayavā sare</bold><note>ka. 513, 514; rū. 435, 491; nī. 1027, 1028</note>.</paragraph>
    <paragraph line="102">Sare <pageBreak edition="Myanmar" number="0.0356" /> pare e, onaṃ kamena aya, avā honti. Ya, vesu a-kāro uccāraṇattho.</paragraph>
    <paragraph line="103">Bhavati, bhavanti, bhavasi, bhavatha.</paragraph>
    <paragraph line="104" number="567"><bold>Himimesvassa</bold><note>ka. 478; rū. 438; nī. 959</note>.</paragraph>
    <paragraph line="105">Hi, mi, mesu paresu a-kārassa dīgho hoti.</paragraph>
    <paragraph line="106">Bhavāmi, bhavāma.</paragraph>
    <paragraph line="107">Parachakke – bhavate, bhavante, bhavase, bhavavhe, bhave, bhavamhe.</paragraph>
    <paragraph line="108">Papubbo bhū-pavattiyaṃ, nadī pabhavati.</paragraph>
    <paragraph line="109">Adhyā’bhi, paripubbo hiṃsāyaṃ, adhibhavati, abhibhavati, paribhavati.</paragraph>
    <paragraph line="110">Vipubbo vināse, pākaṭe, sobhaṇe ca, vibhavati.</paragraph>
    <paragraph line="111">Parāpubbo parājaye, parābhavati.</paragraph>
    <paragraph line="112">Abhi, saṃpubbo pattiyaṃ, ajjhogāhe ca, abhisambhavati, tathā pātubbhavati, āvibhavati iccādi.</paragraph>
    <centered line="113">Iti suddhakatturūpaṃ.</centered>
    <subhead line="114">Suddhabhāvakammarūpa</subhead>
    <paragraph line="115" number="568"><bold>Kyo</bold><pageBreak edition="Myanmar" number="0.0357" /><bold>bhāvakammesvaparokkhesu māna nta tyādīsu</bold><note>ka. 440; rū. 445; nī. 920; caṃ. 1.1.80; pā. 3.1.67</note>.</paragraph>
    <paragraph line="116">Parokkhāvajjitesu māna, ntapaccayesu tyādīsu ca paresu kriyatthā bhāvasmiṃ kammani ca kānubandho yapaccayo hoti, bahulādhikārā kvaci kattari ca.</paragraph>
    <paragraph line="117">Rūpaṃ vibhuyyati, so pahīyissati <note>saṃ. ni. 1.249</note>, bhattaṃ paccati, gimhe udakaṃ chijjati, kusūlo bhijjati.</paragraph>
    <paragraph line="118" number="569"><bold>Na te kānubandhanāgamesu</bold>.</paragraph>
    <paragraph line="119">Kānubandhe nāgame ca ivaṇṇu’vaṇṇānaṃ assa ca te e, o,-ā na hontīti kyamhi vuddhi natthi.</paragraph>
    <paragraph line="120">Kamme-tena purisena bhogo anubhūyati, tena bhogā anubhūyanti, tena tvaṃ anubhūyasi, tena tumhe anubhūyatha, tena ahaṃ anubhūyāmi, tena mayaṃ anubhūyāma. Yassa dvittaṃ rassattañca, anubhuyyati, anubhuyyanti.</paragraph>
    <paragraph line="121">Tattha ‘‘anubhūyatī’’ti ettha kyapaccayasahitassa tisaddassa attho duvidho vāccattho, abhidheyyatthoti.</paragraph>
    <paragraph line="122">Tattha kammasattisaṅkhāto sakattho <bold>vāccattho</bold> nāma.</paragraph>
    <paragraph line="123">Sattinissayo liṅgattho <bold>abhidheyyattho</bold> nāma.</paragraph>
    <paragraph line="124">Tisaddo pana kyapaccayasahito vāccatthameva ujuṃ vadati, na abhidheyyatthaṃ. ‘‘Anubhūyatī’’ti suṇanto sādhyakriyāsahitaṃ kammasattiṃ eva ujuṃ jānāti, na kiñci dabbanti vuttaṃ hoti. Sesaṃ pubbe vuttanayameva.</paragraph>
    <paragraph line="125">Anubhūyate <pageBreak edition="Myanmar" number="0.0358" />, anubhuyyate, anubhūyante, anubhuyyante, anubhūyase, anubhūyavhe, anubhūye, anubhuyye, anubhūyamhe, anubhuyyamhe.</paragraph>
    <paragraph line="126" number="570"><bold>Garupubbā rassā re ntentīnaṃ</bold><note>ka. 517; rū. 488; nī. 1105; ‘guru…’ (bahūsu)</note>.</paragraph>
    <paragraph line="127">Garupubbamhā rassato nte, ntīnaṃ reādeso hoti.</paragraph>
    <paragraph line="128">Jāyare, jāyanti, jāyare, jāyante, gacchare, gacchanti, gacchare, gacchante, gamissare, gamissanti, gamissare, gamissante.</paragraph>
    <paragraph line="129">Garupubbāti kiṃ? Pacanti, pacante.</paragraph>
    <paragraph line="130">Rassāti kiṃ? Pācenti, pācante.</paragraph>
    <paragraph line="131">Ettha ca suttavibhāgena ‘‘sabbaṃ hidaṃ bhañjare kālapariyāyaṃ <note>jā. 1.15.370</note>, muñcare bandhanasmā <note>jā. 2.22.1648</note>, jīvare’ vāpi sussatī’’ti <note>jā. 2.22.840</note> etāni pāḷipadāni sijjhanti.</paragraph>
    <paragraph line="132">Tattha ‘bhañjare’ti bhijjati, ‘muñcare’ti muñcantu, ‘jīvare’ vāpī’ti jīvanto’vāpi. Anubhūyare, anubhūyanti, anubhūyare, anubhūyante.</paragraph>
    <paragraph line="133">Bhāvo nāma bhavana, gamanādiko kriyākāro, so dhātunā eva tulyādhikaraṇabhāvena visesīyati, na nāmapadena, tasmā tattha tumha’mha, sesanāmavasena tyādidukavisesayogo nāma natthi, paṭhamadukameva tattha bhavati, dabbasseva ca tassa abyattasarūpattā saṅkhyābhedopi natthi, ekavacanameva bhavati.</paragraph>
    <paragraph line="134">Tena bhogaṃ anubhūyati, anubhuyyati, anubhūyate, anubhuyyate, anubhavanaṃ hotīti attho.</paragraph>
    <centered line="135">Iti suddhabhāvakammarūpāni.</centered>
    <subhead line="136">Hetukatturūpa</subhead>
    <paragraph line="137" number="571"><bold>Payojakabyāpāre</bold><pageBreak edition="Myanmar" number="0.0359" /><bold>ṇāpi ca</bold><note>ka. 438; rū. 540; nī. 914</note>.</paragraph>
    <paragraph line="138">Yo suddhakattāraṃ payojeti, tassa payojakassa kattuno byāpāre kriyatthā ṇi ca ṇāpi ca honti. Ṇānubandhā vuddhutthā.</paragraph>
    <paragraph line="139">Tesu ca ākārantato <note>‘ato’ (moga.)</note> ṇāpiyeva hoti, dāpeti, dāpayati.</paragraph>
    <paragraph line="140">Uvaṇṇantato ṇiyeva, sāveti, sāvayati.</paragraph>
    <paragraph line="141">Sesato dvepi, pāceti, pācayati, pācāpeti, pācāpayati.</paragraph>
    <paragraph line="142">Payojakabyāpāropi kriyā evāti tadatthavācīhi ṇi,-ṇāpīhi paraṃ vibhatti, paccayā bhavanti, dhātvantassa ca ṇi, ṇāpīnañca vuddhi.</paragraph>
    <paragraph line="143">So maggaṃ bhāveti, te maggaṃ bhāventi, tvaṃ maggaṃ bhāvesi, tumhe maggaṃ bhāvetha, ahaṃ maggaṃ bhāvemi, mayaṃ maggaṃ bhāvema.</paragraph>
    <paragraph line="144" number="572"><bold>Āyāvā ṇānubandhe</bold><note>ka. 515; rū. 541; nī. 1029</note>.</paragraph>
    <paragraph line="145">E, onaṃ kamena āya, āvā honti sarādo ṇānubandhe paccaye pare, suttavibhattiyā aṇānubandhepi āyā’vā honti.</paragraph>
    <paragraph line="146">Ge-sadde, gāyati, gāyanti.</paragraph>
    <paragraph line="147">Apapubbo ce-pūjāyaṃ, apacāyati, apacāyanti.</paragraph>
    <paragraph line="148">Jhe-cintāyaṃ, jhāyati, jhāyanti, ujjhāyati, nijjhāyati iccādi.</paragraph>
    <paragraph line="149" number="573"><bold>Ṇiṇāpyāpīhi ca</bold><note>‘‘…vā’’ (bahūsu)</note>.</paragraph>
    <paragraph line="150">Ṇi <pageBreak edition="Myanmar" number="0.0360" />, ṇāpi, āpīhi ca kattari lo hoti vā.</paragraph>
    <paragraph line="151">Kārayati, kārāpayati, saddāpayati.</paragraph>
    <paragraph line="152">Iminā asare ṭhāne ayādesato paraṃ akāro hoti, so maggaṃ bhāvayati, bhāvayanti, bhāvayasi, bhāvayatha, bhāvayāmi, bhāvayāma.</paragraph>
    <centered line="153">Iti hetukatturūpāni.</centered>
    <subhead line="154">Tyādi</subhead>
    <paragraph line="155">‘Kyo bhāvakammesū…’ti ṇi, ṇāpipaccayantato yo.</paragraph>
    <paragraph line="156" number="574"><bold>Kyassa</bold><note>ka. 442; rū. 448; nī. 922</note>.</paragraph>
    <paragraph line="157">Kriyatthā parassa kyassa ādimhi īña hoti.</paragraph>
    <paragraph line="158">Tena maggo bhāvīyati, tena maggā bhāvīyanti, tena tvaṃ bhāvīyasi, tena tumhe bhāvīyatha, tena ahaṃ bhāvīyāmi, tena mayaṃ bhāvīyāma.</paragraph>
    <paragraph line="159">Rassatte-bhāviyati, bhāviyanti.</paragraph>
    <paragraph line="160">Dvitte-bhāviyyati, bhāviyyanti. Tathā bhāvayīyati, bhāvayīyanti.</paragraph>
    <paragraph line="161">Rassatte-bhāvayiyati, bhāvayiyanti.</paragraph>
    <paragraph line="162">Dvitte-bhāvayiyyati, bhāvayiyyanti.</paragraph>
    <gatha1 line="163">Akammikāpi yā dhātu, kārite tve’kakammikā;</gatha1>
    <gathalast line="164">Ekakammā dvikammā ca, dvikammā ca tikammakā.</gathalast>
    <paragraph line="165">Iti <pageBreak edition="Myanmar" number="0.0361" /> suddhakatturūpaṃ, suddhakammarūpaṃ, hetukatturūpaṃ, hetukammarūpanti ekadhātumhi cattāri nipphannarūpāni labbhanti.</paragraph>
    <paragraph line="166">Katturūpena cettha kammakatturūpampi saṅgayhati. Kusūlo bhijjati, bhijjanadhammo bhijjati.</paragraph>
    <paragraph line="167">Kammarūpena ca kattukammarūpampi saṅgayhati. Tattha yaṃ padaṃ kattuvācakaṃ samānaṃ saddarūpena kammarūpaṃ bhavati, taṃ kattukammarūpaṃ nāma, taṃ pāḷiyaṃ bahulaṃ dissati.</paragraph>
    <paragraph line="168">Rūpaṃ vibhāviyyati <note>mahāni. 108</note>, atikkamiyyati, samatikkamiyyati, vītivattiyyati, nimittaṃ abhibhuyyatīti gotrabhu <note>paṭi. ma. 1.59</note>, pavattaṃ abhibhuyyati <note>paṭi. ma. 1.59</note>, cutiṃ abhibhuyyati, upapattiṃ abhibhuyyatīti <note>paṭi. ma. 1.59</note> gotrabhu iccādi.</paragraph>
    <paragraph line="169">Tathā so pahīyethāpi nopi pahīyetha <note>saṃ. ni. 1.249</note>, so pahīyissati <note>saṃ. ni. 1.249</note>, nihiyyati yaso tassa <note>dī. ni. 3.246</note>, hiyyoti hiyyati poso, pareti parihāyati <note>jā. 1.15.348</note>, ājānīyā hasīyanti <note>jā. 2.22.2369</note>, vidhurassa hadayaṃ dhaniyati <note>jā. 2.22.1350</note> iccādi.</paragraph>
    <paragraph line="170">Yañca ‘yamhi dā dhā mā thā hā pā maha mathādīnamī’ti kaccāyane suttaṃ, taṃ kammani icchanti, kattari eva yujjati kammani ivaṇṇāgamassa sabbhāvā. Saddanītiyaṃ pana ‘‘so pahīyissatī’’ti padānaṃ bhāvarūpattaṃ daḷhaṃ vadati, tāni pana kattukammarūpāni evāti.</paragraph>
    <paragraph line="171">Ettha ca vattamānaṃ catubbidhaṃ niccapavattaṃ, pavattāvirataṃ, pavattuparataṃ, samīpavattamānanti.</paragraph>
    <paragraph line="172">Tattha <bold>niccapavatte</bold> – idhāyaṃ pabbato tiṭṭhati, candimasūriyā pariyāyanti, disā bhanti virocamānā <note>a. ni. 4.69</note>.</paragraph>
    <paragraph line="173"><bold>Pavattāvirate</bold><pageBreak edition="Myanmar" number="0.0362" /> – api nu te gahapati kule dānaṃ dīyatīti, dīyati me bhante kule dānaṃ <note>a. ni. 9.20</note>.</paragraph>
    <paragraph line="174">Ettha ca yāva dāne saussāho, tāva yathāpavattā dānakriyā vattamānā eva nāma hoti ussāhassa aviratattā.</paragraph>
    <paragraph line="175"><bold>Pavattuparate</bold> – na khādati ayaṃ maṃsaṃ, neva pāṇaṃ hanati <note>a. ni. 3.67</note>, na adinnaṃ ādiyati <note>a. ni. 3.67</note>. Ettha yāva tabbipakkhakriyaṃ na karoti, tāva viramaṇakriyā vattamānā eva nāma hoti.</paragraph>
    <paragraph line="176"><bold>Samīpe</bold> – atīte – kuto nu tvaṃ āgacchasi <note>saṃ. ni. 1.130</note>, rājagahato āgacchāmīti. Anāgate – dhammaṃ te desemi, sādhukaṃ suṇohi.</paragraph>
    <paragraph line="177">Suttavibhattena tadāyoge atītepi ayaṃ vibhatti hoti, vākacīrāni dhunanto, gacchāmi ambare tadā <note>bu. vaṃ. 2.37</note>.</paragraph>
    <paragraph line="178">Yāva, pure, purāyoge anāgatepi-idheva tāva tiṭṭhāhi, yāvāhaṃ āgacchāmi, yaṃnūnāhaṃ dhammañca vinayañca saṅgāyeyyaṃ <note>pārā. aṭṭha. 1.paṭhamamahāsaṅgītikathā</note>, pure adhammo dibbati, dhammo paṭibāhiyyati <note>cūḷava. 437</note>, dante ime chinda purā marāmi <note>jā. 1.16.127</note>.</paragraph>
    <paragraph line="179">Ekaṃsatthepi-nirayaṃ nūnagacchāmi, ettha me natthi saṃsayo <note>jā. 2.22.331</note>. Avassambhāviyatthepi-dhuvaṃ buddho bhavāmahaṃ <note>bu. vaṃ. 2.109</note>, dhuvaṃ buddho bhavissati <note>bu. vaṃ. 2.81</note> vā.</paragraph>
    <paragraph line="180">Aniyamatthepi-manasā ce pasannena, bhāsati vā karoti vā <note>dha. pa. 2</note> cintetīti cittaṃ <note>dha. sa. aṭṭha. 1</note>, phusatīti phasso <note>dha. sa. aṭṭha. 1</note>, bujjhatīti buddho.</paragraph>
    <paragraph line="181">Kadā <pageBreak edition="Myanmar" number="0.0363" /> karahiyogepi-kadā gacchati, karahi gacchati, gamissati vā.</paragraph>
    <centered line="182">Iti tyādi.</centered>
    <subhead line="183">Tvādi</subhead>
    <paragraph line="184">Atha tvādi vuccate.</paragraph>
    <paragraph line="185" number="575"><bold>Tu antu hi tha mi ma taṃ antaṃ su vho e āmase</bold><note>ka. 424; rū. 450; nī. 897; caṃ. 1.3.122; pā. 3.3.162</note>.</paragraph>
    <paragraph line="186">Vattamāne kāle pañha, patthanā, vidhīsu kriyatthā tvādayo honti.</paragraph>
    <paragraph line="187">Pañhe-dhammaṃ vā tvaṃ adhiyassu vinayaṃ vā <note>pāci. 471 (atthato sadisaṃ)</note>.</paragraph>
    <paragraph line="188">Patthanāsaddena āsīsādayopi saṅgayhanti.</paragraph>
    <paragraph line="189">Tattha patthanāyaṃ-bhavābhave saṃsaranto, saddho homi amaccharī.</paragraph>
    <paragraph line="190">Āsīsāyaṃ-etena saccavajjena, pajjunno abhivassatu <note>cariyā. 3.89</note>, sabbe bhadrāni passantu <note>jā. 1.2.105</note>, sabbe sattā averā hontu <note>paṭi. ma. 2.22</note>.</paragraph>
    <paragraph line="191">Yācane-ekaṃ me nayanaṃ dehi <note>cariyā. 1.59</note>.</paragraph>
    <paragraph line="192">Āyācane-desetu bhante bhagavā dhammaṃ <note>dī. ni. 2.68</note>, ovadatu maṃ bhagavā <note>saṃ. ni. 3.1</note>, anusāsatu maṃ sugata <note>saṃ. ni. 3.1</note>, ullumpatu maṃ bhante saṅgho <note>mahāva. 71</note>, asmākaṃ adhipannānaṃ, khamassu rājakuñjara <note>jā. 2.21.181</note>, etha byagghā nivattavho <note>jā. 1.3.66</note>.</paragraph>
    <paragraph line="193">Vidhisaddena niyojanādayopi saṅgayhanti.</paragraph>
    <paragraph line="194">Tattha <pageBreak edition="Myanmar" number="0.0364" /> vidhimhi-akusalaṃ pajahatha, kusalaṃ upasampajja viharatha <note>paṭi. ma. 3.30; pārā. 19</note>, evaṃ vitakketha, mā evaṃ vitakketha <note>paṭi. ma. 3.30</note>.</paragraph>
    <paragraph line="195">Niyojane-etha bhikkhave sīlavā hotha <note>a. ni. 5.114</note>, appamādena sampādetha <note>dī. ni. 2.185</note>, etha gaṇhatha bandhatha <note>dī. ni. 2.342</note>, mā vo muñcittha kiñcanaṃ <note>dī. ni. 2.342</note>.</paragraph>
    <paragraph line="196">Ajjhesane-uddisatu bhante thero pātimokkhaṃ <note>mahāva. 155</note>.</paragraph>
    <paragraph line="197">Āṇattiyaṃ-suṇātu me bhante saṅgho <note>pārā. 368</note>.</paragraph>
    <paragraph line="198">Pesane-gacchatha tumhe sāriputtā <note>pārā. 432</note>.</paragraph>
    <paragraph line="199">Pavāraṇāyaṃ-vadatu maṃ bhante saṅgho <note>mahāva. aṭṭha. 213</note>, vadetha bhante yenattho <note>pārā. 290</note>.</paragraph>
    <paragraph line="200">Anumatiyaṃ-paribhuñja vā vissajjehi vā yathāpaccayaṃ vā karohi <note>pāci. 374</note>.</paragraph>
    <paragraph line="201">Varadāne-phussatī varavaṇṇābhe, varassu dasadhā vare <note>jā. 2.22.1655</note>, icchitaṃ patthitaṃ tuyhaṃ, khippameva samijjhatu <note>a. ni. aṭṭha. 1.1.192</note>.</paragraph>
    <paragraph line="202">Anuññāyaṃ-puccha vāsava maṃ pañhaṃ, yaṃ kiñci manasicchasi <note>dī. ni. 2.356</note>.</paragraph>
    <paragraph line="203">Katāvakāsā pucchavho <note>su. ni. 1036</note>.</paragraph>
    <paragraph line="204">Sampaṭicchane-evaṃ hotu <note>dī. ni. 2.419</note>.</paragraph>
    <paragraph line="205">Akkose-muddhā te phalatu sattadhā <note>jā. 1.16.295</note>, corā taṃ khaṇḍākhaṇḍikaṃ chindantu <note>ma. ni. aṭṭha. 1</note>.</paragraph>
    <paragraph line="206">Sapathe-etena saccavajjena, putto uppajjataṃ ise <note>jā. 1.14.104</note>, musā me bhaṇamānāya, muddhā phalatu sattadhā <note>jā. 1.14.104</note>.</paragraph>
    <paragraph line="207">Āmantane-etu <pageBreak edition="Myanmar" number="0.0365" /> vessantaro rājā <note>jā. 2.22.2341</note>, ‘‘ehi bhikkhu cara brahmacariyaṃ <note>mahāva. 28</note>, etha bhikkhave sīlavā hotha’’ iccādīsupi ehi, ethasaddā āmantane tiṭṭhanti.</paragraph>
    <paragraph line="208">Nimantane-adhivāsetu me bhante bhagavā svātanāya bhattaṃ <note>pārā. 77</note>.</paragraph>
    <paragraph line="209">Pavedane-vedayatīti maṃ saṅgho dhāretu <note>cūḷava. aṭṭha. 102</note>, upāsakaṃ maṃ bhavaṃ gotamo dhāretu <note>dī. ni. 1.299</note>, punārāyu ca me laddho, evaṃ jānāhi mārisa <note>dī. ni. 2.369</note>.</paragraph>
    <paragraph line="210">Pattakāle-parinibbātu bhante bhagavā, parinibbātu sugato, parinibbānakālo bhante bhagavato <note>dī. ni. 2.168</note>, kālo kho te mahāvīra, uppajja mātukucchiyaṃ <note>bu. vaṃ. 1.67</note>, byākarohi aggivessana na dāni te tuṇhībhāvassa kālo <note>ma. ni. 1.357</note>.</paragraph>
    <paragraph line="211">Anubhotu, anubhontu, anubhohi, anubhotha, anubhomi, anubhoma, bhavatu, bhavantu, ‘himimesvassā’ti hi, mi, mesu assa dīgho, tvaṃ paṇḍito bhavāhi.</paragraph>
    <paragraph line="212" number="576"><bold>Hissato lopo</bold><note>ka. 479; rū. 452; nī. 960; caṃ. 5.3.99; pā. 6.4.105</note>.</paragraph>
    <paragraph line="213">Akārato parassa hissa lopo hoti.</paragraph>
    <paragraph line="214">Atoti kiṃ? Brūhi, dehi, hohi.</paragraph>
    <paragraph line="215">Iminā ato hissa lopo, tvaṃ paṇḍito bhava.</paragraph>
    <paragraph line="216">Tumhe paṇḍitā bhavatha, bhavāmi, bhavāma.</paragraph>
    <paragraph line="217">Parachakke-so bhavataṃ, te bhavantaṃ, tvaṃ bhavassu, tumhe bhavavho, ahaṃ bhave, mayaṃ bhavāmase, imāni suddhakatturūpāni.</paragraph>
    <paragraph line="218">Anubhūyatu <pageBreak edition="Myanmar" number="0.0366" />, anubhūyantu, anubhuyyatu, anubhuyyantu iccādi suddhakammarūpaṃ.</paragraph>
    <paragraph line="219">Bhāvetu, bhāventu, bhāvayatu, bhāvayantu iccādi hetukatturūpaṃ.</paragraph>
    <paragraph line="220">Bhāvīyatu, bhāvīyantu. Rassatte-bhāviyatu, bhāviyantu. Dvitte-bhāviyyatu, bhāviyyantu. Tathā bhāvayīyatu, bhāvayīyantuiccādi hetukammarūpaṃ.</paragraph>
    <paragraph line="221">‘Eyyāthasse’iccādisuttena thassa vho, tumhe bhavavho, bhavatha vā.</paragraph>
    <centered line="222">Iti tvādi.</centered>
    <subhead line="223">Eyyādi</subhead>
    <paragraph line="224">Atha eyyādi vuccate.</paragraph>
    <paragraph line="225" number="577"><bold>Hetuphalesveyya eyyuṃ eyyāsi eyyātha eyyāmi eyyāma etha eraṃ etho <alternatives line="321" extra="" separator="false"><alternative source-abbr="vri" source="vipassana research institut">eyyāvho</alternative><alternative source-abbr="moggallānādīsu" source="moggallānādīsu">eyyavho</alternative></alternatives></bold><bold>eyyaṃ eyyāmhe vā</bold><note>ka. 416; rū. 454; nī. 880; caṃ. 1.3.120; pā. 3.3.156</note>.</paragraph>
    <paragraph line="226">Aññamaññasambandhiniyā hetukriyāyañca phalakriyāyañca kriyatthā eyyādayo honti vā. Hetuphalesupi kadāci aññavibhattuppattidīpanattho vāsaddo, sace so yānaṃ labhissati, gamissati, sace na labhissati, na gamissati iccādi.</paragraph>
    <paragraph line="227">Sace saṅkhāro nicco bhaveyya, sukho nāma bhaveyya, sace so paṇḍito bhaveyya, sukhito bhaveyya.</paragraph>
    <paragraph line="228" number="578"><bold>Pañhapatthanāvidhīsu</bold><note>caṃ. 1.3.121; pā. 3.3.161</note>.</paragraph>
    <paragraph line="229">Etesu <pageBreak edition="Myanmar" number="0.0367" /> eyyādayo honti.</paragraph>
    <paragraph line="230">Pañhe-kinnu kho tvaṃ vinayaṃ vā adhiyyeyyāsi dhammaṃ vā.</paragraph>
    <paragraph line="231">Patthanāyaṃ-bhaveyyaṃ jātijātiyaṃ.</paragraph>
    <paragraph line="232">Vidhimhi-pāṇaṃ na haneyya, adinnaṃ na ādiyeyya, dānaṃ dadeyya, sīlaṃ rakkheyya.</paragraph>
    <paragraph line="233" number="579"><bold><alternatives line="335" extra="" separator="false"><alternative source-abbr="vri" source="vipassana research institut">Sattārahesveyyādī</alternative><alternative source-abbr="bahūsu" source="bahūsu">ka. 416; rū. 454; nī. 881-4; caṃ. 1.3.128; pā. 3.3.169-172; satyarahesveyyādī</alternative></alternatives></bold>.</paragraph>
    <paragraph line="234">Sattiyaṃ arahatthe ca eyyādayo honti.</paragraph>
    <paragraph line="235">Bhavaṃ rajjaṃ kareyya, bhavaṃ rajjaṃ kātuṃ sakko, kātuṃ arahoti attho.</paragraph>
    <paragraph line="236">So imaṃ vijaṭaye jaṭaṃ <note>saṃ. ni. 1.23</note>.</paragraph>
    <paragraph line="237" number="580"><bold>Sambhāvane vā</bold><note>ka. 416; rū. 854; nī. 881, 883-4; caṃ. 1.3.118-9; pā. 3.3.154-5</note>.</paragraph>
    <paragraph line="238">Sambhāvanepi eyyādayo honti vā.</paragraph>
    <paragraph line="239">Pabbatamapi sirasā bhindeyya, bhaveyya, bhaveyyuṃ, bhaveyyāsi, bhaveyyātha, bhaveyyāmi, bhaveyyāma.</paragraph>
    <paragraph line="240">Parachakke-so bhavetha, te bhaveraṃ, tvaṃ bhavetho, tumhe bhaveyyāvho, ahaṃ bhaveyyaṃ, mayaṃ bhaveyyāmhe, iti suddhakatturūpāni.</paragraph>
    <paragraph line="241">Anubhūyeyya, anubhūyeyyuṃ. Dvitte rassattaṃ, anubhuyyeyya, anubhuyyeyyuṃ iccādi suddhakammarūpaṃ.</paragraph>
    <paragraph line="242">Bhāveyya <pageBreak edition="Myanmar" number="0.0368" />, bhāveyyuṃ, bhāvayeyya, bhāvayeyyuṃ iccādi hetukatturūpaṃ.</paragraph>
    <paragraph line="243">Bhāvīyeyya, bhāvīyeyyuṃ. Rassatte-bhāvayiyeyya, bhāvayiyeyyuṃ. Dvitte-bhāviyyeyya, bhāviyyeyyuṃ. Tathā bhāvayīyeyya, bhāvayīyeyyuṃ iccādi hetukammarūpaṃ.</paragraph>
    <paragraph line="244" number="581"><bold>Eyyeyyāseyyaṃnaṃ ṭe</bold><note>ka. 517; rū. 488; nī. 1105</note>.</paragraph>
    <paragraph line="245">Eyya, eyyāsi, eyyamiccetesaṃ ṭe hoti vā.</paragraph>
    <paragraph line="246">Atrimā pāḷī-caje mattā sukhaṃ dhīro, passe ce vipulaṃ sukhaṃ <note>dha. pa. 290</note>. Kiṃ tvaṃ sutasomā’nutappe <note>jā. 2.21.399</note>, dhīraṃ passe suṇe dhīraṃ, dhīrena saha saṃvase <note>jā. 1.13.94</note> iccādi.</paragraph>
    <paragraph line="247">So bhave, bhaveyya, tvaṃ bhave, bhaveyyāsi, ahaṃ bhave, bhaveyyaṃ.</paragraph>
    <paragraph line="248" number="582"><bold>Eyyuṃssuṃ</bold><note>ka. 517; rū. 488; nī. 1105</note>.</paragraph>
    <paragraph line="249">Eyyuṃssa uṃ hoti vā.</paragraph>
    <paragraph line="250">Atrimā pāḷī-vajjuṃ vā te na vā vajjuṃ, natthi nāsāya rūhanā <note>jā. 1.3.33</note>, upayānāni me dajjuṃ, rājaputta tayī gateti <note>jā. 2.22.26</note>.</paragraph>
    <paragraph line="251" number="583"><bold>Eyyāmassemu ca</bold><note>ka. 517; rū. 488; nī. 1105</note>.</paragraph>
    <paragraph line="252">Eyyāmassa emu ca hoti, antassa u ca.</paragraph>
    <paragraph line="253">Atrimā pāḷī-kathaṃ jānemu taṃ mayaṃ <note>dī. ni. 2.318</note>, muñcemu naṃ uragaṃ bandhanasmā <note>jā. 1.15.252</note>, dakkhemu te nāga nivesanāni <note>jā. 1.15.254</note>, gantvāna taṃ paṭikaremu accayaṃ, appeva naṃ putta labhemu jīvitaṃ <note>jā. 1.15.13</note>, dajjemu kho <pageBreak edition="Myanmar" number="0.0369" /> pañcasatāni bhoto <note>jā. 2.22.1302</note>, pañhaṃ pucchemu mārisa <note>dī. ni. 2.354</note>, viharemu averino <note>dī. ni. 2.357</note>, tayājja guttā viharemu rattinti <note>jā. 1.2.18</note>. Bhaveyyāmu, bhaveyyāma.</paragraph>
    <paragraph line="254">Mahāvuttinā kvaci majjhe yyā-kārassa lopo, atthaṃ dhammañca pucchesi <note>jā. 1.16.150</note>, uregaṇḍāyo bujjhesi, tāyo bujjhesi māṇava <note>jā. 2.17.132-133</note>, yathā gatiṃ me abhisambhavetha <note>jā. 2.17.87-89</note>, yathā gatiṃ te abhisambhavema <note>jā. 2.17.87-89</note>, okāsaṃ sampajānātha, vane yattha vasemaseti <note>jā. 2.22.1885 ‘vasāmase’</note>.</paragraph>
    <paragraph line="255">‘Eyyāthasse’iccādisuttena eyyāthassa o ca, tumhe bhaveyyātho, bhaveyyātha vā.</paragraph>
    <paragraph line="256">Ettha ca pubbe vuttā pañha, patthanā, vidhippabhedā idhapi yathāpayogaṃ veditabbā. Pañhasaddena paripañha, paripucchā, parivitakka, parivīmaṃsādayo saṅgayhanti.</paragraph>
    <paragraph line="257">Paripañhe-dhammaṃ vā paṭhamaṃ saṅgāyeyyāma vinayaṃ vā.</paragraph>
    <paragraph line="258">Paripucchāyaṃ-vadetha bhante kimahaṃ kareyyaṃ, ko imassa attho, kathañcassa atthaṃ ahaṃ jāneyyaṃ.</paragraph>
    <paragraph line="259">Parivitakke-kassāhaṃ paṭhamaṃ dhammaṃ deseyyaṃ <note>dī. ni. 2.72</note>, yaṃnūnāhaṃ dhammañca vinayañca saṅgāyeyyaṃ <note>pārā. aṭṭha. 1.paṭhamamahāsaṅgītikathā</note>.</paragraph>
    <paragraph line="260">Parivīmaṃsāyaṃ-gaccheyyaṃ vā ahaṃ uposathaṃ, na vāgaccheyyaṃ <note>mahāva. 137</note>.</paragraph>
    <paragraph line="261">Patthanāyaṃ-evaṃrūpo siyaṃ ahaṃ anāgatamaddhānaṃ <note>ma. ni. 3.274</note>, ummādantyā ramitvāna, sivirājā tato siyaṃ <note>jā. 2.18.70</note>, passeyya taṃ vassasataṃ arogaṃ <note>jā. 2.21.453</note>.</paragraph>
    <paragraph line="262">Āyācane-labheyyāhaṃ <pageBreak edition="Myanmar" number="0.0370" /> bhante bhagavato santike pabbajjaṃ, labheyyaṃ upasampadaṃ <note>mahāva. 28; saṃ. ni. 2.17</note>.</paragraph>
    <paragraph line="263">Vidhimhi-careyya dhammaṃ <note>jā. 1.14.63</note>.</paragraph>
    <paragraph line="264">Niyojane-careyyādittasīsova, natthi maccussa nā gamo <note>saṃ. ni. 1.145</note>.</paragraph>
    <paragraph line="265">Ajjhesane-yassa siyā āpatti, so āvikareyya <note>mahāva. 132</note>, yassa nakkhamati, so bhāseyya <note>mahāva. 70</note>.</paragraph>
    <paragraph line="266">Pavāraṇāyaṃ-vadeyyātha bhante yenattho <note>pārā. 290</note>.</paragraph>
    <paragraph line="267">Anumatiyaṃ-taṃ jano hareyya vā daheyya vā yathāpaccayaṃ vā kareyya <note>ma. ni. 1.247</note>.</paragraph>
    <paragraph line="268">Anuññāyaṃ-ākaṅkhamāno saṅgho kammaṃ kareyya <note>cūḷava. 6</note>.</paragraph>
    <paragraph line="269">Āmantane-yadā te pahiṇeyyāmi, tadā eyyāsi khattiya <note>jā. 2.22.635</note>.</paragraph>
    <paragraph line="270">Nimantane-idha bhavaṃ nisīdeyya.</paragraph>
    <paragraph line="271">Pattakāle-saṅgho uposathaṃ kareyya, pātimokkhaṃ uddiseyya <note>mahāva. 167</note>.</paragraph>
    <paragraph line="272">‘Sambhāvane vā’ti vāsaddo avuttavikappanattho, tena parikappa, kriyātipannādayo saṅgayhanti.</paragraph>
    <paragraph line="273">Tattha parikappo duvidho bhūtā’bhūtavasena.</paragraph>
    <paragraph line="274">Tattha bhūtaparikappe-yo bālaṃ seveyya, sopi bālo bhaveyya.</paragraph>
    <paragraph line="275">Abhūtaparikappe-yadā <pageBreak edition="Myanmar" number="0.0371" /> kacchapalomānaṃ, pāvāro tividho siyā <note>jā. 1.8.78</note>. Yadā sasavisāṇānaṃ, nisseṇī sukatā siyā <note>jā. 1.8.79</note>.</paragraph>
    <paragraph line="276">Kriyātipanne-sace so agāraṃ ajjhāvaseyya, rājā assa cakkavattī <note>dī. ni. 3.136</note>.</paragraph>
    <centered line="277">Iti eyyādi.</centered>
    <subhead line="278">Hiyyattanī</subhead>
    <paragraph line="279">Atha hiyyattanī vuccate.</paragraph>
    <paragraph line="280" number="584"><bold>Anajjattane ā ū o ttha a mhā ttha tthuṃ se vhaṃ iṃ mhase</bold><note>ka. 418; rū. 456; nī. 886; caṃ. 1.2.77; pā. 3.2.111</note>.</paragraph>
    <paragraph line="281">Ajjato aññasmiṃ bhūte kāle kriyatthā paraṃ āiccādayo honti.</paragraph>
    <paragraph line="282" number="585"><bold>Ā ī ssādīsvau vā</bold><note>ka. 519; rū. 457; nī. 1032</note>.</paragraph>
    <paragraph line="283">Āiccādīsu īiccādīsu ssādīsu ca tesaṃ ādimhi au hoti vā.</paragraph>
    <paragraph line="284">So abhavā, bhavā, te abhavū, bhavū, tvaṃ abhavo, bhavo, tumhe abhavattha, bhavattha, ahaṃ abhava, bhava, mayaṃ abhavamhā, bhavamhā.</paragraph>
    <paragraph line="285">Parachakke-abhavattha, bhavattha, abhavatthuṃ, bhavatthuṃ, abhavase, bhavase, abhavavhaṃ, bhavavhaṃ, abhaviṃ, bhaviṃ, abhavamhase, bhavamhase.</paragraph>
    <paragraph line="286" number="586"><bold>Ā</bold><pageBreak edition="Myanmar" number="0.0372" /><bold>ī ū mhā ssā ssāmhānaṃ vā</bold><note>ka. 517; rū. 488; nī. 1105</note>.</paragraph>
    <paragraph line="287">Etesaṃ rasso hoti vā.</paragraph>
    <paragraph line="288">So abhava, te abhavu, mayaṃ abhavamha.</paragraph>
    <paragraph line="289">‘Eyyāthasse’iccādinā āssa tthattaṃ, assa ca aṃ, so abhavattha, bhavattha, abhavā, bhavā vā, ahaṃ abhavaṃ, bhavaṃ, abhava, bhava vā, imāni suddhakatturūpāni.</paragraph>
    <paragraph line="290">Ettha ca mahāvuttinā ā-vibhattiyā thādeso bahulaṃ dissati, medanī sampakampatha <note>jā. 2.22.1672</note>, visaññī samapajjatha <note>jā. 2.22.328</note>, imā gāthā abhāsatha <note>jā. 2.22.328</note>, tuccho kāyo adissatha <note>theragā. 172</note>, nibbidā samatiṭṭhatha <note>theragā. 273</note>, eko rahasi jhāyatha <note>jā. 1.15.286</note> iccādi. Tathā o-vibhattiyā ca, dubbheyyaṃ maṃ amaññatha iccādi.</paragraph>
    <centered line="291">Iti hiyyattanī.</centered>
    <subhead line="292">Ajjattanī</subhead>
    <paragraph line="293">Atha ajjattanī vuccate.</paragraph>
    <paragraph line="294" number="587"><bold>Bhūte ī uṃ o ttha iṃ mhā ā ū se vhaṃ aṃ mhe</bold><note>ka. 419; rū. 469; nī. 887</note>.</paragraph>
    <paragraph line="295">Abhavīti bhūto, atītoti attho, bhūte kāle kriyatthā paraṃ īiccādayo honti.</paragraph>
    <paragraph line="296" number="588"><bold>A ī ssā <alternatives line="499" extra="" separator="false"><alternative source-abbr="vri" source="vipassana research institut">ssatyādīnaṃ byañjanassiu</alternative><alternative source-abbr="bahūsu" source="bahūsu">ka. 516; rū. 466; nī. 1030; caṃ. 1.2.76; pā. 3.2.110 aīssaādīnaṃ byañjanassiu</alternative></alternatives></bold>.</paragraph>
    <paragraph line="297">Aādissa īādissa ssāādissa ssatiādissa ca byañjanassa ādimhi iu hoti. ‘Byañjanassā’ti etena aādimhi <pageBreak edition="Myanmar" number="0.0373" /> pañca, īādimhi sattāti dvādasa suddhasaravibhattiyo paṭikkhipati.</paragraph>
    <paragraph line="298">‘Āīssādīsvau vā’iti suttena vikappena dhātvādimhi akāro.</paragraph>
    <paragraph line="299">So abhavī, bhavī, te abhavuṃ, bhavuṃ, tvaṃ abhavo, bhavo, tumhe abhavittha, bhavittha, ahaṃ abhaviṃ, bhaviṃ, mayaṃ abhavimhā, bhavimhā, so abhavā, bhavā, te abhavū, bhavū, tvaṃ abhavise, bhavise, tumhe abhavivhaṃ, bhavivhaṃ, ahaṃ abhavaṃ, bhavaṃ, mayaṃ abhavimhe, bhavimhe.</paragraph>
    <paragraph line="300">‘Āīū’iccādinā ī, mhā, ā, ūnaṃ rassatte-so abhavi, bhavi, mayaṃ abhavimha, bhavimha, so abhava, bhava, te abhavu, bhavu.</paragraph>
    <paragraph line="301" number="589"><bold>Eyyāthasseaāīthānaṃ o a aṃ ttha ttho vho vā</bold><note>ka. 517; rū. 488; nī. 1105; ‘…vhoka’ (bahūsu)</note>.</paragraph>
    <paragraph line="302">Eyyāthādīnaṃ yathākkamaṃ oādayo honti vā.</paragraph>
    <paragraph line="303">Tumhe gaccheyyātho, gaccheyyātha vā, tvaṃ agacchissa, agacchisse vā, ahaṃ agamaṃ, gamaṃ, agama, gama vā, so agamittha, gamittha, agamā, gamā vā, so agamittho, gamittho, agamī, gamī vā, tumhe gacchavho, gacchatha vāti.</paragraph>
    <paragraph line="304">Iminā ī, ā, avacanānaṃ ttho, ttha, aṃādesā honti, so abhavittho, bhavittho, so abhavittha, bhavittha, ahaṃ abhavaṃ, bhavaṃ.</paragraph>
    <paragraph line="305">Atrimā pāḷī – īmhi-paṅko ca mā visiyittho <note>jā. 1.13.44</note>, sañjagghittho mayā saha <note>jā. 1.16.241</note>. Āmhi-anumodittha vāsavo <note>jā. 2.22.1667</note>, nimantayittha <pageBreak edition="Myanmar" number="0.0374" /> vāsavo <note>jā. 2.22.1667</note>, khubbhittha nagaraṃ tadā <note>jā. 2.22.1673</note>, subhūtitthero gāthaṃ abhāsittha <note>theragā. 1</note>. Amhi-idhāhaṃ mallikaṃ deviṃ etadavocaṃ <note>saṃ. ni. 1.119</note>, ajānamevaṃ āvuso avacaṃ jānāmīti <note>pārā. 195</note>, ahaṃ kāmānaṃ vasamanvagaṃ <note>jā. 2.19.45</note>, ajjhagaṃ amataṃ santiṃ iccādi.</paragraph>
    <paragraph line="306" number="590"><bold>Uṃssiṃsvaṃsu</bold><note>ka. 504, 517; rū. 470-488; nī. 1016-1105</note>.</paragraph>
    <paragraph line="307">Umiccassa iṃsu, aṃsu honti.</paragraph>
    <paragraph line="308">Agamiṃsu, agamaṃsu, agamuṃ. Iminā uṃssa iṃsu, abhaviṃsu, bhaviṃsu.</paragraph>
    <paragraph line="309" number="591"><bold>Ossa a i ttha ttho</bold><note>ka. 517; rū. 488; nī. 1105</note>.</paragraph>
    <paragraph line="310">Ossa aiccādayo honti.</paragraph>
    <paragraph line="311">Tvaṃ abhava, tvaṃ abhavi, tvaṃ abhavittha, tvaṃ abhavittho.</paragraph>
    <paragraph line="312">Atrimā pāḷī-ossa atte-mā hevaṃ ānanda avaca <note>dī. ni. 2.95</note>, tvameva dāni’makara, yaṃ kāmo byagamā tayi <note>jā. 1.2.167</note>. Itte-mā tvaṃ bhāyi mahārāja, mā tvaṃ bhāyi rathesabha <note>jā. 2.22.684</note>, mā cintesi mā tvaṃ soci, yācāmi luddakaṃ ahaṃ <note>gavesitabbaṃ</note>. Tthattemāssu tiṇṇo amaññittha <note>jā. 2.22.255</note>, mā kilittha mayā vinā <note>jā. 2.22.1713</note>, māssu kujjhittha nāvika <note>jā. 1.6.5</note>. Tthotte-mā purāṇe amaññittho <note>theragā. 280</note>, mā dayhittho punappunaṃ <note>saṃ. ni. 1.212</note>, tiṇamatte asajjittho <note>jā. 1.1.89</note>, mā tvaṃ brahmuno vacanaṃ upātivattittho <note>ma. ni. 1.502</note>, mā tvaṃ maññittho na maṃ jānātī <note>ma. ni. 1.502</note> ti.</paragraph>
    <paragraph line="313">Tattha <pageBreak edition="Myanmar" number="0.0375" /> ‘mā dayhittho’iccādīni parokkhāvacanenapi sijjhanti.</paragraph>
    <paragraph line="314">Suttavibhattena tthassa ttho hoti, taṃ vo vadāmi bhaddante, yāvantettha samāgatā <note>apa. thera 1.1.367</note>, massu mittānaṃ dubbhittho. Mittadubbho hi pāpakoti <note>jā. 1.16.222</note>.</paragraph>
    <paragraph line="315">Mahāvuttinā ossa kvaci lopo, puna dānaṃ adā tuvaṃ <note>jā. 2.22.1786</note>, mā no tvaṃ tāta adadā <note>jā. 2.22.2126</note>, mā bhoti kupitā ahu <note>jā. 2.22.1931</note>, māhu pacchānutāpinī <note>saṃ. ni. 1.162; therīgā. 57</note>.</paragraph>
    <paragraph line="316" number="592"><bold>Si</bold><note>ka. 517; rū. 488; nī. 1105</note>.</paragraph>
    <paragraph line="317">Ossa si hoti vā.</paragraph>
    <paragraph line="318">Tvaṃ abhavasi, bhavasi, tvaṃ anubhosi.</paragraph>
    <paragraph line="319" number="593"><bold>Mhātthānamuu</bold><note>ka. 517; rū. 488; nī. 1105</note>.</paragraph>
    <paragraph line="320">Mhā, tthānaṃ ādimhi uu hoti.</paragraph>
    <paragraph line="321">Assosumhā, ahesumhā, avocumhā, avocuttha iccādīni dissanti.</paragraph>
    <paragraph line="322">Tumhe abhavuttha, bhavuttha, abhavittha, bhavittha vā, mayaṃ abhavumhā, bhavumhā, abhavimhā, bhavimhā vā.</paragraph>
    <paragraph line="323" number="594"><bold>Iṃssa ca suu</bold><note>ka. 517; rū. 488; nī. 1105; ‘‘…siu’’ (bahūsu)</note>.</paragraph>
    <paragraph line="324">Imiccassa mhā, tthānañca ādimhi suu hoti, sāgamo hotīti attho. Casaddena īādīnampi ādimhi sāgamo hoti, sāgame ca sati byañjanaṃ hoti, tassa ādimhi iāgamo labbhati. Tena ‘‘imā gāthā abhāsisuṃ <note>gavesitabbaṃ</note>, te me <pageBreak edition="Myanmar" number="0.0376" /> asse ayācisuṃ, yathābhūtaṃ vipassisuṃ’’ <note>jā. 2.22.1863</note> iccādīni <note>dī. ni. 3.277</note> sijjhanti.</paragraph>
    <paragraph line="325">So bhogaṃ anubhosi, anubhavi vā, tumhe anubhosittha, anubhavittha vā, ahaṃ anubhosi, anubhaviṃ vā. Mayaṃ anubhosimhā anubhavimhā vā.</paragraph>
    <paragraph line="326" number="595"><bold><alternatives line="623" extra="" separator="false"><alternative source-abbr="vri" source="vipassana research institut">Eontā suṃ</alternative><alternative source-abbr="bahūsu" source="bahūsu">ka. 517; rū. 488; nī. 1105; ‘eottā suṃ’’</alternative></alternatives></bold>.</paragraph>
    <paragraph line="327">Edantato odantato ca parassa uṃvacanassa suṃ hoti vā.</paragraph>
    <paragraph line="328">Ānesuṃ, sāyesuṃ, cintesuṃ, paccanubhosuṃ, paribhosuṃ, adhibhosuṃ, abhibhosuṃ.</paragraph>
    <paragraph line="329">Suttavibhattena ādantatopi ca, vihāsuṃ viharanti ca <note>saṃ. ni. 1.173</note>, te anubhosuṃ, imāni suddhakatturūpāni.</paragraph>
    <paragraph line="330">Tena bhogo anvabhūyī, anubhūyī.</paragraph>
    <paragraph line="331">Rassatte-anvabhūyi, anubhūyi.</paragraph>
    <paragraph line="332">Dvitte-anvabhuyyi, anubhuyyi.</paragraph>
    <paragraph line="333">Tena bhogā anvabhūyuṃ, anubhūyuṃ, anvabhūyiṃsu, anubhūyiṃsu iccādi suddhakammarūpaṃ.</paragraph>
    <paragraph line="334">So maggaṃ abhāvi, bhāvi, abhāvesi, bhāvesi, abhāvayi, bhāvayi, te maggaṃ abhāviṃsu, bhāviṃsu.</paragraph>
    <paragraph line="335">‘Eontāsu’nti edantamhā suṃ. Te maggaṃ abhāvesuṃ, bhāvesuṃ, abhāvayiṃsu, bhāvayiṃsu, tvaṃ maggaṃ abhāvaya, bhāvaya, abhāvayi, bhāvayi, tvaṃ maggaṃ abhāvittha, bhāvittha, abhāvayittha, bhāvayittha, tvaṃ maggaṃ abhāvayittho, bhāvayittho, tvaṃ maggaṃ <pageBreak edition="Myanmar" number="0.0377" /> abhāvesi, bhāvesi, tumhe maggaṃ abhāvittha, bhāvittha, abhāvayittha, bhāvayittha, ahaṃ maggaṃ abhāviṃ, bhāviṃ, abhāvesiṃ, bhāvesiṃ, abhāvayiṃ, bhāvayiṃ, mayaṃ maggaṃ abhāvimhā, bhāvimhā, abhāvimha, bhāvimha, abhāvayimhā, bhāvayimhā, abhāvayimha, bhāvayimha.</paragraph>
    <paragraph line="336">So maggaṃ abhāvā, bhāvā, abhāvittha, bhāvittha, abhāvayittha, bhāvayittha iccādi hetukatturūpaṃ.</paragraph>
    <paragraph line="337">Tena maggo abhāviyi, bhāviyi, tena maggā abhāviyiṃsu, bhāviyiṃsu iccādi hetukammarūpaṃ.</paragraph>
    <centered line="338">Iti ajjattanī.</centered>
    <subhead line="339">Parokkhā</subhead>
    <paragraph line="340">Atha parokkhā vuccate.</paragraph>
    <paragraph line="341" number="596"><bold>Parokkhe a u e tha aṃ mha ttha re ttho vho iṃ mhe</bold><note>ka. 417; rū. 460; nī. 887; caṃ. 1.2.81; pā. 3.2.115</note>.</paragraph>
    <paragraph line="342">Akkhānaṃ indriyānaṃ paraṃ parokkhaṃ, apaccakkhanti attho. Bhūte kāle attano parokkhakriyāya vattabbāya kriyatthā aādayo honti.</paragraph>
    <paragraph line="343">Mahāvuttinā gassa dīgho vā, so kira jagāma, te kira jagāmu, tvaṃ kira jagāme, tumhe kira jagāmittha, ahaṃ kira jagāmaṃ, mayaṃ kira jagāmimha iccādi.</paragraph>
    <paragraph line="344">Ettha ca ‘so kira jagāma’ iccādīni <bold>anussavaparokkhāni</bold> nāma.</paragraph>
    <paragraph line="345">‘Ahaṃ <pageBreak edition="Myanmar" number="0.0378" /> kira jagāmaṃ, mayaṃ kira jagāmimhā’ti idaṃ attanā gantvāpi gamanaṃ pamuṭṭhassa vā asampaṭicchitukāmassa vā <bold>paṭivacanaparokkhaṃ</bold> nāma.</paragraph>
    <paragraph line="346" number="597"><bold>Parokkhāyañca</bold><note>ka. 458; rū. 461; nī. 939; caṃ. 5.1.3; pā. 6.1.2</note>.</paragraph>
    <paragraph line="347">Parokkhamhi pubbakkharaṃ ekassaraṃ dverūpaṃ hoti, casaddena aññasmimpi dvedverūpaṃ sijjhati.</paragraph>
    <paragraph line="348">Caṅkamati, daddallati, dadāti, jahāti, juhoti, lolupo, momūho.</paragraph>
    <paragraph line="349" number="598"><bold>Dutiyacatutthānaṃ paṭhamatatiyā</bold><note>ka. 461; rū. 464; nī. 942</note>.</paragraph>
    <paragraph line="350">Dvitte pubbesaṃ dutiya, catutthānaṃ kamena paṭhama, tatiyā honti.</paragraph>
    <paragraph line="351" number="599"><bold>Pubbassa a</bold><note>ka. 450; rū. 463; nī. 946; caṃ. 6.2.126; pā. 7.4.73</note>.</paragraph>
    <paragraph line="352">Dvitte pubbassa bhūssa anto a hoti.</paragraph>
    <paragraph line="353" number="600"><bold>Bhūssa vuka</bold><note>ka. 475; rū. 465; nī. 956; caṃ. 5.3.92; pā. 6.4.88</note>.</paragraph>
    <paragraph line="354">Dvitte bhūdhātussa ante vuka hoti, vāgamo hotīti attho.</paragraph>
    <paragraph line="355">‘‘Tatthappanādo tumulo babhūvā’’ti <note>jā. 2.22.1437</note> pāḷi.</paragraph>
    <paragraph line="356">So kira rājā babhūva, te kira rājāno babhūvu, tvaṃ babhūve.</paragraph>
    <paragraph line="357">‘A ī ssā ssatyādīnaṃ byañjanassiu’ iti suttena byañjanādimhi iāgamo, tumhe babhūvittha, ahaṃ babhūvaṃ, mayaṃ babhūvimha <pageBreak edition="Myanmar" number="0.0379" />, so babhūvittha, te babhūvire, tvaṃ babhūvittho, tumhe babhūvivho, ahaṃ babhūviṃ, mayaṃ babhūvimhe, imāni suddhakatturūpāni.</paragraph>
    <paragraph line="358">‘Kyo bhāvakammesvaparokkhesū’ti paṭisiddhattā parokkhamhi bhāvakammesu yapaccayo na hoti, ‘tena kira bhogo anubabhūvittha, tena bhogo anubabhūvire’tiādinā yojetabbaṃ.</paragraph>
    <centered line="359">Iti parokkhā.</centered>
    <subhead line="360">Ssatyādi</subhead>
    <paragraph line="361">Atha ssatyādi vuccate.</paragraph>
    <paragraph line="362" number="601"><bold>Bhavissati ssati ssanti ssasi ssatha ssāmi ssāma ssate ssante ssase ssavhe ssaṃ ssāmhe</bold><note>ka. 421; rū. 473; nī. 892; caṃ. 1.3.2; pā. 3.3.13</note>.</paragraph>
    <paragraph line="363">Bhavissatīti bhavissanto, anāgatakālo, tasmiṃ bhavissati kāle kriyatthassa tyādayo honti.</paragraph>
    <paragraph line="364" number="602"><bold>Nāme garahāvimhayesu</bold><note>ka. 421; rū. 473; nī. 893; caṃ. 1.3.109, 115; pā. 3.3.143, 150</note>.</paragraph>
    <paragraph line="365">Nipātanāmayoge garahāyañca vimhaye ca ssatyādayo honti, atītakālepi ssatyādīnaṃ uppattidīpanatthamidaṃ suttaṃ, anutthunana, paccānutāpa, paccānumodanādīnipi ettha saṅgayhanti.</paragraph>
    <paragraph line="366">Tattha garahāyaṃ-atthi nāma tāta sudinna ābhidosikaṃ kummāsaṃ paribhuñjissasi <note>pārā. 32</note>.</paragraph>
    <paragraph line="367">Vimhaye-yatra <pageBreak edition="Myanmar" number="0.0380" /> hi nāma saññī samāno pañcamattānaṃ sakaṭasatānaṃ saddaṃ na sossati <note>dī. ni. 2.192</note>.</paragraph>
    <paragraph line="368">Anutthunanādīsu-na attanā paṭicodessaṃ, na gaṇassa ārocessaṃ <note>pāci. 665</note>, na pubbe dhanamesissaṃ <note>jā. 1.12.50</note>, iti pacchānutappati <note>jā. 1.12.53</note>, bhūtānaṃ nāpacāyissaṃ, pahu santo na posissaṃ, paradāraṃ asevissaṃ <note>jā. 1.12.54</note>, na pubbe payirupāsissaṃ <note>jā. 1.12.58</note>, iti pacchānutappati <note>jā. 1.12.50</note>, anekajātisaṃsāraṃ, sandhāvissaṃ anibbisaṃ <note>dha. pa. 153</note>.</paragraph>
    <paragraph line="369">Katthaci pana gāthāvasena ekasakāralopo, mitto mittassa pāniyaṃ, adinnaṃ paribhuñjisaṃ <note>jā. 1.11.59</note>, nirayamhi apaccisaṃ <note>therīgā. 438</note>, gacchanto naṃ udakkhisaṃ <note>gavesitabbaṃ</note>, yoniso paccavekkhisaṃ <note>theragā. 347</note> iccādi.</paragraph>
    <paragraph line="370">‘A ī ssā ssatyādīnaṃ byañjanassiu’ iti iāgamo, bhavissati, bhavissanti, bhavissare, bhavissasi, bhavissatha, bhavissāmi, bhavissāma, bhavissate, bhavissante, bhavissare, bhavissase, bhavissavhe, bhavissaṃ, bhavissāmhe.</paragraph>
    <paragraph line="371">Anubhossati, anubhossanti, anubhossare iccādi suddhakatturūpaṃ.</paragraph>
    <paragraph line="372">Anubhūyissati, anubhūyissanti, anubhūyissare.</paragraph>
    <paragraph line="373" number="603"><bold>Kyassa sse</bold><note>ka. 517; rū. 488; nī. 1105</note>.</paragraph>
    <paragraph line="374">Kyassa lopo hoti vā ssakāravati vibhattimhi.</paragraph>
    <paragraph line="375">Tena maggo gamissati, gamīyissati vā, tena maggo agamissā, agamīyissā vāti vikappena kyassa lopo.</paragraph>
    <paragraph line="376">Tena <pageBreak edition="Myanmar" number="0.0381" /> bhogo anubhavissati, anubhūyissati vā, tena bhogā anubhavissanti, anubhūyissanti vā iccādi suddhakammarūpaṃ.</paragraph>
    <paragraph line="377">Bhāvissati, ‘ūlasse’ti issa e, bhāvessati, bhāvayissatiiccādi hetukatturūpaṃ.</paragraph>
    <paragraph line="378">Tena maggo bhāvīyissati, maggā bhāvīyissanti iccādi hetukammarūpaṃ.</paragraph>
    <centered line="379">Iti ssatyādi.</centered>
    <subhead line="380">Ssādi</subhead>
    <paragraph line="381">Atha ssādi vuccate.</paragraph>
    <paragraph line="382" number="604"><bold>Eyyādotipattiyaṃ ssā ssaṃsu sse ssatha ssaṃ ssāmhā ssatha ssiṃsu ssase ssavhe ssiṃ ssāmhase</bold><note>ka. 422; rū. 475; nī. 895; caṃ. 1.3.107; pā. 3.3.139; eyyādo vātipattiyaṃ (bahūsu)</note>.</paragraph>
    <paragraph line="383">Eyyādivisaye kriyātipattiyaṃ ssādayo bhavanti. Eyyādivisayo nāma hetuphalakriyāsambhavo, tadubhayakriyāya abhāvo kriyātipatti.</paragraph>
    <paragraph line="384">Sā duvidhā atītā ca anāgatā ca.</paragraph>
    <paragraph line="385">Tattha atītāyaṃ-sace so paṭhamavaye pabbajjaṃ alabhissā, arahā abhavissā <note>‘sace pana nikkhamitvā pabbajissa, arahattaṃ pāpuṇissa’ (dhammapada aṭṭha. 1)</note> iccādi.</paragraph>
    <paragraph line="386">Anāgatāyaṃ-sacāhaṃ na gamissaṃ, mahājāniyo so abhavissā iccādi.</paragraph>
    <paragraph line="387">‘Āīssādīsvau <pageBreak edition="Myanmar" number="0.0382" /> vā’iti dhātvādimhi vikappena akārāgamo,‘a īssā ssatyādīnaṃ byañjanassiu’ iti ssādīsu iāgamo, abhavissā, bhavissā, abhavissaṃsu, bhavissaṃsu, abhavisse, bhavisse, abhavissatha, bhavissatha, abhavissaṃ, bhavissaṃ, abhavissāmhā, bhavissāmhā, abhavissatha, bhavissatha, abhavissiṃsu, bhavissiṃsu, abhavissase, bhavissase, abhavissavhe, bhavissavhe, abhavissiṃ, bhavissiṃ, abhavissāmhase, bhavissāmhase.</paragraph>
    <paragraph line="388">‘Āīū’iccādinā ssā, ssāmhānaṃ rassatte-so abhavissa, bhavissa, mayaṃ abhavissāmha, bhavissāmha. ‘Eyyāthasse’iccādinā ssessa atte-tvaṃ abhavissa, bhavissa iccādīni rūpacatukkāni yathāsambhavaṃ yojetabbāni.</paragraph>
    <centered line="389">Itissādi.</centered>
    <centered line="390">Bhūdhāturūpaṃ niṭṭhitaṃ.</centered>
    <centered line="391">Aṭṭhavibhattuppattirāsi niṭṭhito.</centered>
    <subhead line="392">Bhūvādigaṇa</subhead>
    <subhead line="393">Sarantadhātu</subhead>
    <subhead line="394">Ākārantadhāturūpa</subhead>
    <paragraph line="395">Ito paṭṭhāya sarantadhātuyo sarānukkamena, byañjanantadhātuyo akkharānukkamena vuccante.</paragraph>
    <paragraph line="396">Kaccāyanaganthe anekassaradhātuyo idha byañjanantadhātuyo nāma. Tasmā idha dhātvantasaralopakiccaṃ nāma natthi.</paragraph>
    <paragraph line="397">Khā, khyā-kathane, gā-sadde, ghā-gandhopādāne, ñā-paññāyane avabodhane ca, ṭhā-gatinivattiyaṃ, tā-pālane, thā-ṭhāne <pageBreak edition="Myanmar" number="0.0383" />, dā-dāne, dhā-dhāraṇe, pā-pāne, phā-vuddhiyaṃ, bhā-dittiyaṃ, mā-māne, yā-gatiyaṃ, lā-ādāne chedane ca, vā-gati, bandha, gandhanesu, sā-assādane tanukaraṇe antakammani ca, hā-cāge, nhā-soceyye.</paragraph>
    <paragraph line="398">Tyādyuppatti, kattarilo, mahāvuttinā sare pare ādantamhā kvaci yāgamo, akkhāti. Parassaralopo, akkhāyati, kriyaṃ ākhyāti, ākhyāyati, jātiṃ akkhāhi pucchito <note>su. ni. 423</note>, saṅgāyati, saṅgāyiṃsu mahesayo <note>vi. va. aṭṭha. ganthārambhakathā</note>, gandhaṃ ghāyati, paññāyati, paññāyanti, paññāyatu, paññāyantu.</paragraph>
    <paragraph line="399">Kamme kyo, dhammo ñāyati, dhammā ñāyanti, viññāyati, viññāyanti.</paragraph>
    <paragraph line="400">Payojakabyāpāre-ṇāpi, ñāpeti, ñāpenti, ñāpayati, ñāpayanti.</paragraph>
    <paragraph line="401">Kamme-ñāpīyati, ñāpīyanti, ṭhāti, ṭhānti, opupphā padmā ṭhānti, mālāva ganthitā ṭhānti, dhajaggāneva dissare <note>jā. 2.22.1989</note>.</paragraph>
    <paragraph line="402" number="605"><bold>Ñcīlasse</bold><note>ka. 510; rū. 487; nī. 1023</note>.</paragraph>
    <paragraph line="403">Ñānubandhassa īāgamassa ca kattari vihitassa lapaccayassa ca kvaci ettaṃ hotīti lassa ettaṃ.</paragraph>
    <paragraph line="404">Adhiṭṭheti, adhiṭṭhenti.</paragraph>
    <paragraph line="405" number="606"><bold>Ṭhāpānaṃ tiṭṭhapivā</bold><note>ka. 468-9; rū. 492-4; nī. 949</note>.</paragraph>
    <paragraph line="406">Ṭhā, pānaṃ tiṭṭha, pivā honti nta, māna, tyādīsu.</paragraph>
    <paragraph line="407">Tiṭṭhati, tiṭṭhanti.</paragraph>
    <paragraph line="408" number="607"><bold>Pādito ṭhāssa vā ṭhaho kvaci</bold><note>ka. 517; rū. 488; nī. 1105</note>.</paragraph>
    <paragraph line="409">Pādayo <pageBreak edition="Myanmar" number="0.0384" /> upasaggā pādi nāma, pādito parassa ṭhāssa ṭhaho hoti vā kvaci.</paragraph>
    <paragraph line="410">Saṇṭhahati, saṇṭhahanti, saṇṭhāti, saṇṭhānti, upaṭṭhahati, upaṭṭhahanti, upaṭṭhāti, upaṭṭhānti.</paragraph>
    <paragraph line="411">Kamme –</paragraph>
    <paragraph line="412" number="608"><bold>Aññādissi kye</bold><note>ka. 502; rū. 493; nī. 1015; ‘aññādissāsīkye’ (bahūsu)</note>.</paragraph>
    <paragraph line="413">Ñādito aññassa ākārantakriyatthassa i hoti kye paramhi.</paragraph>
    <paragraph line="414">Adhiṭṭhīyati, adhiṭṭhīyanti, upaṭṭhīyati, upaṭṭhīyanti.</paragraph>
    <paragraph line="415">Aññādissāti kiṃ? Ñāyati, ñāyanti, ākkhāyati, ākkhāyanti, ākhyāyati, ākhyāyanti.</paragraph>
    <paragraph line="416">Ṇāpimhi-patiṭṭhāpeti, patiṭṭhāpenti, patiṭṭhāpayati, patiṭṭhāpayanti.</paragraph>
    <paragraph line="417">Ajjhattanimhi vikappena sāgamo, aṭṭhāsi, patiṭṭhāsi, adhiṭṭhahi, adhiṭṭhāsi, adhiṭṭhesi, saṇṭhahi, saṇṭhāsi, upaṭṭhahi, upaṭṭhāsi.</paragraph>
    <paragraph line="418">‘Uṃssiṃsvaṃsū’ti uṃssa iṃsu, aṃsu, adhiṭṭhahiṃsu, saṇṭhahiṃsu, upaṭṭhahiṃsu. Atthamentamhi sūriye, vāḷā panthe upaṭṭhahuṃ <note>jā. 2.22.2186</note>. Aṭṭhaṃsu, upaṭṭhahaṃsu.</paragraph>
    <paragraph line="419">Parachakke-aṭṭhā buddhassa santike <note>su. ni. 431</note>.</paragraph>
    <paragraph line="420">Kamme-adhiṭṭhiyi, adhiṭṭhiyiṃsu, upaṭṭhiyi, upaṭṭhiyiṃsu.</paragraph>
    <paragraph line="421">Ṇāpimhi-patiṭṭhāpesi <pageBreak edition="Myanmar" number="0.0385" />, patiṭṭhāpayi, saṇṭhāpesi, saṇṭhāpayi.</paragraph>
    <paragraph line="422">‘Eontāsu’nti uṃssasuṃ, saralopo, aṭṭhāsuṃ, upaṭṭhāsuṃ, patiṭṭhāpesuṃ, saṇṭhāpesuṃ, patiṭṭhāpayuṃ, saṇṭhāpayuṃ, patiṭṭhāpayiṃsu, saṇṭhāpayiṃsu.</paragraph>
    <paragraph line="423">Ssatyādimhi-ṭhassati, ṭhassanti, rassattaṃ, upaṭṭhissati, upaṭṭhissanti, ahaṃ bhotiṃ upaṭṭhissaṃ <note>jā. 2.22.1934</note>, saṇṭhahissati, saṇṭhahissanti.</paragraph>
    <paragraph line="424">Ṇāpimhi-patiṭṭhāpessati, patiṭṭhāpessanti.</paragraph>
    <paragraph line="425">Tā-pālane, bhayaṃ tāyati.</paragraph>
    <paragraph line="426">Thā-ṭhāne, avatthāti, avatthāyati, vitthāyati, vitthāyanti, mā kho vitthāsi <note>mahāva. 126</note>.</paragraph>
    <paragraph line="427">Dā-dāne, ‘ūlasse’ti lassa ettaṃ, deti, denti, desi, detha, demi, dema.</paragraph>
    <paragraph line="428">‘Parokkhāyañcā’ti sutte casaddena dāssa dvittaṃ. ‘Rasso pubbassā’ti pubbassa rassattaṃ, dadāti, dadanti, dadāsi, dadātha, dadāmi, dadāma.</paragraph>
    <paragraph line="429" number="609"><bold>Dāssa daṃ vā mimesvadvitte</bold><note>ka. 482; rū. 508; nī. 972</note>.</paragraph>
    <paragraph line="430">Advitte dāssa daṃ hoti vā mi, mesu, niggahītassa vaggantattaṃ.</paragraph>
    <paragraph line="431">Dammi, damma.</paragraph>
    <paragraph line="432">Advitteti kiṃ? Dadāmi, dadāma.</paragraph>
    <paragraph line="433" number="610"><bold>Dāssiyaṅa</bold><note>ka. 502; rū. 493; nī. 1014</note>.</paragraph>
    <paragraph line="434">Pādito <pageBreak edition="Myanmar" number="0.0386" /> parassa dāssa iyaṅa hoti kvaci.</paragraph>
    <paragraph line="435">‘Iyaṅa’ iti suttavibhattena aññadhātūnampi. Jā-hāniyaṃ, appena bahuṃ jiyyāma <note>jā. 1.2.52</note>, tassevā’nuvidhiyyati <note>jā. 1.2.67</note>, vidhurassa hadayaṃ dhaniyati <note>jā. 2.22.1350</note>, nihīyati tassa yaso <note>jā. 1.10.60; a. ni. 4.17</note>, eko rājā vihiyyasi <note>jā. 2.22.1750</note>, so pahīyissati <note>saṃ. ni. 1.249</note> iccādi.</paragraph>
    <paragraph line="436">Ādiyati, ādiyanti, upādiyati, upādiyanti, samādiyati, samādiyanti, sikkhāpadaṃ samādiyāmi <note>khu. pā. 2.1</note>, vattaṃ samādiyāmi <note>cūḷava. 85</note>.</paragraph>
    <paragraph line="437" number="611"><bold>Gama vada dānaṃ ghamma vajja dajjā</bold><note>ka. 499-500-1; rū. 443-486-507; nī. 1013, 1005-1006</note>.</paragraph>
    <paragraph line="438">Etesaṃ ghamma, vajja, dajjā honti vā nta, māna, tyādīsu.</paragraph>
    <paragraph line="439">Dajjati, dajjanti, dajjasi, dajjatha, dajjāmi, dajjāma.</paragraph>
    <paragraph line="440">‘Ūlasse’ti lassa ettaṃ, dajjeti, dajjenti.</paragraph>
    <paragraph line="441">Kamme ‘aññādissi kye’ti kyamhi āssa ittaṃ, diyati, diyanti.</paragraph>
    <paragraph line="442">Dīghatte-dīyati, dīyanti.</paragraph>
    <paragraph line="443">Dvitte-diyyati, diyyanti, dajjīyati, dajjīyanti.</paragraph>
    <paragraph line="444">Ṇāpimhi-dāpeti, dāpenti, dāpayati, dāpayanti.</paragraph>
    <paragraph line="445">Pādipubbe rasso, samādapeti <note>ma. ni. 2.387; 3.276</note>, samādapenti, samādapayati, samādapayanti.</paragraph>
    <paragraph line="446">Kamme-dāpīyati <pageBreak edition="Myanmar" number="0.0387" />, dāpīyanti, samādapīyati, samādapīyanti.</paragraph>
    <paragraph line="447">Eyyādimhi mahāvuttinā dajjato eyyādīnaṃ antassa eyyassa lopo vā, dānaṃ dajjā, dadeyya, dajjuṃ, dadeyyuṃ, dajjāsi, dadeyyāsi, dajjātha, dadeyyātha, dajjāmi, dadeyyāmi, dajjāma, dadeyyāma, ahaṃ dajjaṃ, dadeyyaṃ, mayaṃ dajjāmhe, dadeyyāmhe.</paragraph>
    <paragraph line="448">Atrimā pāḷī-dajjā sappuriso dānaṃ <note>jā. 2.22.2261</note>, upāyanāni me dajjuṃ <note>jā. 2.22.24</note>, mātaraṃ kena dosena, dajjāsi dakarakkhino <note>jā 1.16.227</note>. Tāni ammāya dajjesi <note>jā. 2.22.2149</note>, chaṭṭhāhaṃ dajjamattānaṃ, neva dajjaṃ mahosadhaṃ <note>jā. 1.16.225</note>.</paragraph>
    <paragraph line="449">Ajjhattanimhi-adadi, adāsi, adaduṃ, adaṃsu, adajji, adajjuṃ, tvaṃ adado. Varañce me ado sakka <note>jā. 2.17.142</note>.</paragraph>
    <paragraph line="450">Parachakke-so dānaṃ adā, brāhmaṇassa adā dānaṃ, sivīnaṃ raṭṭhavaḍḍhano <note>jā. 2.22.2117</note>.</paragraph>
    <paragraph line="451">Ssatyādimhi-dāssati, dāssanti, dadissati, dadissanti, dajjissati, dajjissanti.</paragraph>
    <paragraph line="452">Dāiccassa diccha, pavecchādesampi icchanti, vipulaṃ annaṃ pānañca, samaṇānaṃ pavecchasi <note>therīgā. 272</note>. Appasmeke pavecchanti, bahuneke na dicchare <note>saṃ. ni. 1.33</note>. Devo sammā dhāraṃ pavecchatu. Bhojanaṃ bhojanatthīnaṃ, sammadeva pavecchatha.</paragraph>
    <paragraph line="453">Dhā-dhāraṇe, sandhāti, vidhāti, nidheti, nidhenti. Vidheti, vidhenti.</paragraph>
    <paragraph line="454">‘Parokkhāyañcā’ti casaddena dvittaṃ. ‘Dutiyacatutthāna…’nti dhassa dattaṃ. ‘Rasso pubbassā’ti pubbassa rasso.</paragraph>
    <paragraph line="455" number="612"><bold>Dhāssa ho</bold><note>ka. 517; rū. 488; nī. 1105</note>.</paragraph>
    <paragraph line="456">Dvitte <pageBreak edition="Myanmar" number="0.0388" /> parassa dhāssa ho hoti.</paragraph>
    <paragraph line="457">Saddahāti, saddahati vā. Saddahāti tathāgatassa bodhiṃ. Vidahāti, nidahāti, saddahanti, vidahanti, nidahanti.</paragraph>
    <paragraph line="458">‘Mayadā sare’ti sutte ‘mayadā’ti suttavibhattiyā byañjanepi niggahītassa dattaṃ, kammaṃ saddahāti, kammaphalaṃ saddahāti, saddahanti, vatthaṃ paridahāti, paridahanti.</paragraph>
    <paragraph line="459">Kamme-sandhīyati, sandhīyanti, sandhiyyati, sandhiyyanti, vidhiyyati. Navena sukhadukkhena, porāṇaṃ apidhiyyati <note>jā. 1.2.114</note>.</paragraph>
    <paragraph line="460">Ṇāpimhi-nidhāpeti, nidhāpenti, nidhāpayati, nidhāpayanti.</paragraph>
    <paragraph line="461">Kamme-nidhāpīyati, nidhāpīyanti.</paragraph>
    <paragraph line="462">Eyyādimhi-saddaheyyaṃ, saddaheyyuṃ.</paragraph>
    <paragraph line="463">Īādimhi-saddahi, saddahiṃsu. Tatra bhikkhavo samādahiṃsu <note>dī. ni. 2.332</note>, samādahaṃsu vā.</paragraph>
    <paragraph line="464">Pā-pāne, pāti, pānti.</paragraph>
    <paragraph line="465">‘Ṭhāpānaṃ tiṭṭhapivā’ti pāssa pivo, pivati, pivanti.</paragraph>
    <paragraph line="466">Kamme-pīyati, pīyanti.</paragraph>
    <paragraph line="467">Ṇimhi-‘āssā ṇāpimhi yuka’ iti suttena ṇānubandhe āssa ante yāgamo, puttaṃ thaññaṃ pāyeti, pāyenti, pāyayati, pāyayanti.</paragraph>
    <paragraph line="468">Kamme-pāyīyati, pāyīyanti.</paragraph>
    <paragraph line="469">Ssatyādimhi-passati, passanti, pissati, pissanti.</paragraph>
    <paragraph line="470">Atrimā <pageBreak edition="Myanmar" number="0.0389" /> pāḷī-ayañhi te mayā’ruḷho, saro pissati lohitaṃ <note>jā. 2.22.1968</note>,aggodakāni pissāmi, yūthassa purato vajaṃ <note>jā. 1.8.14</note>. Naḷena vāriṃ pissāma, na ca maṃ tvaṃ vadhissasi <note>jā. 1.1.20</note>.</paragraph>
    <paragraph line="471">Bhā-dittiyaṃ, bhāti, rattimābhāti candimā <note>dha. pa. 387</note>, disā bhanti virocamānā <note>ma. ni. 1.503</note>, daddallamānā ābhanti <note>vi. va. 738; jā. 2.22.508</note>, paṭibhāti, paṭibhanti, paṭibhātu, paṭibhantu taṃ cunda bojjhaṅgā <note>saṃ. ni. 5.197</note>, tisso maṃ upamāyo paṭibhaṃsu <note>ma. ni. 1.374</note>, ratti vibhāti, vibhāyati.</paragraph>
    <paragraph line="472">Mā-māne, dvittaṃ rasso ca, mamāyati, mamāyanti. Yemaṃ kāyaṃ mamāyanti, andhā bālā puthujjanā <note>theragā. 575</note>.</paragraph>
    <paragraph line="473">Yā-gatiyaṃ, yāti, yanti, yāyati, yāyanti, yāyanta’ manuyāyanti <note>jā. 2.22.1753</note>, uyyāti, uyyanti, niyyāti, niyyanti dhīrā lokamhā, hitvā māraṃ savāhanaṃ. Anuyāti, anuyanti, anupariyāyati, anupariyāyanti.</paragraph>
    <paragraph line="474">Lā-ādāne, lāti.</paragraph>
    <paragraph line="475">Vā-gati, gandhanesu, vāti devesu uttamo <note>dha. pa. 56</note>, vāto vāyati, vāyanti, nibbāti, nibbanti, nibbāyati, nibbāyanti, parinibbāti, parinibbāyati.</paragraph>
    <paragraph line="476">Ṇāpimhi-nibbāpeti, nibbāpayati.</paragraph>
    <paragraph line="477">Īādimhi-parinibbāyi, parinibbāyiṃsu.</paragraph>
    <paragraph line="478">Ssatyādimhi-parinibbissati, parinibbissanti, parinibbāyissati, parinibbāyissanti.</paragraph>
    <paragraph line="479">Sā-assādana, tanukaraṇa, antakriyāsu, sāti, sāyati, sāyanti, pariyosāyanti.</paragraph>
    <paragraph line="480">Ṇāpimhi-osāpeti <pageBreak edition="Myanmar" number="0.0390" />, pariyosāpeti, osāpayati, pariyosāpayati.</paragraph>
    <paragraph line="481">Kamme-osāpīyati, pariyosāpīyati.</paragraph>
    <paragraph line="482">Hā-cāge, pahāti, pahāyati, pahāyanti.</paragraph>
    <paragraph line="483">Kattu, kammani kyo, īuāgamo, hiyyoti hiyyati poso <note>jā. 1.15.348</note>, nihiyyati tassa yaso <note>a. ni. 4.17; jā. 1.10.60</note>, tvaṃ eko avahiyyasi, dvittaṃ rasso ca.</paragraph>
    <paragraph line="484" number="613"><bold>Kavaggahānaṃ cavaggajā</bold><note>ka. 462-4; rū. 467-504; nī. 943-5; caṃ. 6.2.116; pā. 7.4.62</note>.</paragraph>
    <paragraph line="485">Dvitte pubbesaṃ kavagga, hānaṃ cavagga, jā honti.</paragraph>
    <paragraph line="486">Jahāti, pajahāti, jahanti, pajahanti.</paragraph>
    <paragraph line="487">Kamme-pahīyati, pahīyanti.</paragraph>
    <paragraph line="488">Rassatte-pahiyati, pahiyanti.</paragraph>
    <paragraph line="489">Dvitte-pahiyyati, pahiyyanti, pajahīyati, pajahīyanti.</paragraph>
    <paragraph line="490">Ṇāpimhi-hāpeti, hāpenti, hāpayati, hāpayanti, jahāpeti, jahāpenti, jahāpayati, jahāpayanti.</paragraph>
    <paragraph line="491">Kamme-hāpīyati, jahāpīyati.</paragraph>
    <paragraph line="492">Īādimhi-pahāsi, pahāsuṃ, pajahi, pajahiṃsu.</paragraph>
    <paragraph line="493" number="614"><bold>Hāto ha</bold><note>ka. 480; rū. 490; nī. 961</note>.</paragraph>
    <paragraph line="494">Hāto parassa ssa-kārassa ha hoti vā.</paragraph>
    <paragraph line="495">‘‘Hāhisi <pageBreak edition="Myanmar" number="0.0391" /> tvaṃ jīvaloka’’nti <note>jā. 1.5.36</note> pāḷi, hāhiti, hāhinti, hāhati, hāhanti, jahissati, hissati, aññamaññaṃ vadhitvāna, khippaṃ hissāma jīvitaṃ <note>jā. 2.22.673</note>.</paragraph>
    <paragraph line="496">Nhā-soceyye, nhāti, nhāyati, nhāyanti.</paragraph>
    <paragraph line="497">Mahāvuttinā byañjanavaḍḍhane, nahāti, nahāyati, nahāyanti.</paragraph>
    <centered line="498">Iti bhūvādigaṇe ākārantadhāturūpaṃ.</centered>
    <subhead line="499">Ivaṇṇantadhāturūpa</subhead>
    <paragraph line="500">I-gatiyaṃ ajjhāyane ca, khi-khaye pakāsane ca, cicaye, ji-jaye, ḍī-vehāsagatiyaṃ, nī-naye, bhī-bhaye, lī-laye, sī-saye, mhi-hāse.</paragraph>
    <paragraph line="501">Tyādyuppatti, kattari lo, eti, enti, esi, etha, emi, ema, veti, venti, sameti, samenti, abbheti, abbhenti, abhisameti, abhisamenti, aveti, aventi, samaveti, samaventi, apeti, apenti, upeti, upenti, anveti, anventi, acceti, accenti, pacceti, paccenti, ajjheti, ajjhenti, udeti, udenti, samudeti, samudenti, pariyeti, pariyenti, upayati, upayanti, accayati, accayanti, udayati, samudayati.</paragraph>
    <paragraph line="502">Etu, sametu, entu, samentu, ehi, samehi, etha, sametha, etha byagghā nivattavho, paccupetha mahāvanaṃ <note>jā. 1.3.66</note>.</paragraph>
    <paragraph line="503">Mahāvuttinā idhātumhā eyyādīnaṃ ekārassa lopo, na ca apatvā dukkhassantaṃ <note>saṃ. ni. 1.107</note>, vissāsaṃ eyya paṇḍito, yadā te pahiṇeyyāmi, tadā eyyāsi khattiya <note>jā. 2.22.635</note>.</paragraph>
    <paragraph line="504">Īādimhi <pageBreak edition="Myanmar" number="0.0392" /> ‘paro kvacī’ti vibhattisaralopo, dhammaṃ abhisami, abhisamiṃsu.</paragraph>
    <paragraph line="505">‘Eontā su’nti uṃssa suṃ, abhisamesuṃ, abhisamayuṃ, abhisamayiṃsu.</paragraph>
    <paragraph line="506">Ssatyādimhi –</paragraph>
    <paragraph line="507" number="615"><bold>Etismā</bold><note>ka. 480; rū. 490; nī. 961</note>.</paragraph>
    <paragraph line="508">‘Etī’ti dhātuniddeso tisaddo, idhātumhā parassa ssakārassa hi hoti vā.</paragraph>
    <paragraph line="509">Ehiti, essati. Bodhirukkhamupehiti <note>bu. vaṃ. 2.63</note>, nerañjaramupehiti <note>bu. vaṃ. 2.63</note>, upessati, tadā ehinti me vasaṃ <note>jā. 1.1.33</note>, tato nibbānamehisi <note>cūḷava. 382 tassuddānaṃ</note>, na punaṃ jātijaraṃ upehisi <note>dha. pa. 238</note>. Suttavibhattena aññadhātūhipi, kathaṃ jīvihisi tvaṃ <note>apa. thera 1.3.13</note>, jāyihitippasādo <note>jā. 2.17.145</note>, paññāyihinti etā daharā <note>jā. 2.17.197</note>.</paragraph>
    <paragraph line="510">Ssādimhi ‘‘sace puttaṃ siṅgālānaṃ, kukkurānaṃ adāhisī’’ti <note>gavesitabbaṃ</note> pāḷi, ‘adāhisī’ti ca adadissasetyattho.</paragraph>
    <paragraph line="511">Khi-khaye avaṇṇapakāsane ca, khayati, khayanti.</paragraph>
    <paragraph line="512">Khito yāgamo, vikappena yassa dvittaṃ, kappo khīyetha, vaṇṇo na khīyetha tathāgatassa <note>dī. ni. aṭṭha. 1.304</note>, ujjhāyanti khīyanti <note>pārā. 88</note>, avaṇṇaṃ pakāsentīti attho. Khiyyati, khiyyanti, āyu khiyyati maccānaṃ, kunnadīnaṃva odakaṃ <note>saṃ. ni. 1.146</note>.</paragraph>
    <paragraph line="513">Ci-caye, samucceti, samuccayati.</paragraph>
    <paragraph line="514" number="616"><bold>Nito cissa cho</bold><note>ka. 20; rū. 27; nī. 50</note>.</paragraph>
    <paragraph line="515">Nito <pageBreak edition="Myanmar" number="0.0393" /> parassa cissa ca-kārassa cho hoti.</paragraph>
    <paragraph line="516">Nicchayati, vinicchayati, vinicchayanti, viniccheti, vinicchenti,</paragraph>
    <paragraph line="517">Kamme kyo –</paragraph>
    <paragraph line="518" number="617"><bold>Dīgho sarassa</bold><note>ka. 517; rū. 488; nī. 1105</note>.</paragraph>
    <paragraph line="519">Sarantassa dhātussa dīgho hoti kyamhīti ikāru’kārānaṃ kyamhi vikappena dīgho.</paragraph>
    <paragraph line="520">Samuccīyati samuccīyanti, vinicchīyati, vinicchīyanti.</paragraph>
    <paragraph line="521">Ji-jaye, jeti, jenti, vijeti, vijenti, parājeti, parājenti, jayati, jayanti, vijayati, vijayanti, parājayati, parājayanti.</paragraph>
    <paragraph line="522">Kamme kyamhi dīgho, na taṃ jitaṃ sādhu jitaṃ, yaṃ jitaṃ avajīyati. Taṃ kho jitaṃ sādhu jitaṃ, yaṃ jitaṃ nāvajīyati <note>jā. 1.1.70</note>.</paragraph>
    <paragraph line="523">Ṇāpimhi pubbassaralopo vā, jāpeti, jāpayati. Yo na hanti na ghāteti, na jināti na jāpaye <note>jā. 1.10.144</note>. Jayāpeti, jayāpayati, jayāpīyati, jayāpīyanti, jayatu, jayantu.</paragraph>
    <paragraph line="524">Īādimhi-ajesi, ajesuṃ, vijesi, vijesuṃ, ajayi, ajayuṃ, ajayiṃsu, vijayi, vijayuṃ, vijayiṃsu, jessati, vijessati, parājessati, jayissati, vijayissati, parājayissati.</paragraph>
    <paragraph line="525">Ḍī-vehāsagatiyaṃ, sakuṇo ḍeti, ḍenti <note>dī. ni. 1.215; a. ni. 4.198</note>. Pāsaṃ oḍḍeti, oḍḍenti.</paragraph>
    <paragraph line="526">Nī-naye <pageBreak edition="Myanmar" number="0.0394" />, neti, nenti, vineti, vinenti, nayati, nayanti, vinayati, vinayanti.</paragraph>
    <paragraph line="527">Kamme-nīyati, nīyanti.</paragraph>
    <paragraph line="528">Dvitte-niyyati, niyyanti, niyyare.</paragraph>
    <paragraph line="529">Ṇāpimhi āyādesassa rasso, nayāpeti, nayāpenti, nayāpayati, nayāpayanti.</paragraph>
    <paragraph line="530">Kamme-nayāpīyati, nayāpīyanti.</paragraph>
    <paragraph line="531">Īādimhi-nesi, nesuṃ, vinesi, vinesuṃ, ānesi, ānesuṃ, anayi, nayi, anayiṃsu, nayiṃsu, ānayi, ānayiṃsu, vinayi, vinayiṃsu.</paragraph>
    <paragraph line="532">Ssatyādimhi-nessati, nessanti, nayissati, nayissanti.</paragraph>
    <paragraph line="533">Bhī-bhaye, bheti. Mā bhetha kiṃ socatha modathavho <note>jā. 1.12.27</note>, vibhemi etaṃ asādhuṃ, uggatejo hi brāhmaṇo <note>jā. 2.17.103</note>. Bhāyati, bhāyanti.</paragraph>
    <paragraph line="534">Kārite mahāvuttinā sāgamo vā, bhīseti, bhīsayati, bhīsāpeti, bhīsāpayati. Bhikkhuṃ bhīseyya vā bhīsāpeyya vā <note>pāci. 346-347</note>.</paragraph>
    <paragraph line="535">Sī-saye, seti, senti, atiseti, atisenti, sayati, sayanti.</paragraph>
    <paragraph line="536">Kamme-atisīyati, atisīyanti.</paragraph>
    <paragraph line="537">Ṇāpimhi rasso, sayāpeti, sayāpayati.</paragraph>
    <paragraph line="538">Ṇimhi-sāyeti, sāyayati, sāyesuṃ dīnamānasā <note>apa. thera 2.54.48</note>.</paragraph>
    <paragraph line="539">Mhi-hāse <pageBreak edition="Myanmar" number="0.0395" />, umheti, umhayati, vimheti, vimhayati, na naṃ umhayate disvā, na ca naṃ paṭinandati <note>jā. 1.2.93</note>.</paragraph>
    <paragraph line="540">Kamme-umhīyati, vimhīyati.</paragraph>
    <paragraph line="541">Kārite pubbassaralopo, sace maṃ nāganāsūrū, umhāyeyya pabhāvatī. Sace maṃ nāganāsūrū, pamhāyeyya pabhāvatī <note>jā. 2.20.17</note>.</paragraph>
    <centered line="542">Iti bhūvādigaṇe ivaṇṇantadhārūpaṃ.</centered>
    <subhead line="543">Uvaṇṇantadhāturūpa</subhead>
    <paragraph line="544">Cu-cavane, ju-sīghagamane, thu-abhitthavane, du-gatiyaṃ upatāpe ca, bhū-sattāyaṃ, yu-missane gatiyañca, ru-sadde, brū-viyattiyaṃ vācāyaṃ, su-sandane janane ca, sū-pasavane, hu-dāne bhakkhane pūjāyaṃ sattiyañca, hū-sattāyaṃ.</paragraph>
    <paragraph line="545">Tyādyuppatti, ‘kattari lo’ti lapaccayo, uvaṇṇassa avādeso, ‘dīgho sarassā’ti sakammikadhātūnaṃ kyamhi dīgho.</paragraph>
    <paragraph line="546">Cu-cavane, cavati, cavanti.</paragraph>
    <paragraph line="547">Ṇimhi-cāveti, cāvayati.</paragraph>
    <paragraph line="548">Ju-sīghagamane, javati, javanti.</paragraph>
    <paragraph line="549">Thu-abhitthavane, abhitthavati, abhitthavanti.</paragraph>
    <paragraph line="550">‘Bahula’nti adhikatattā kyamhi kvaci vuddhi, avādeso, abhitthavīyati, abhitthavīyanti, abhitthaviyyati, abhitthaviyyanti.</paragraph>
    <paragraph line="551">Du-upatāpe, upaddavati, upaddavanti.</paragraph>
    <paragraph line="552">Bhū-sattāyaṃ, sambhoti, sambhavati.</paragraph>
    <paragraph line="553">Yu-gatiyaṃ <pageBreak edition="Myanmar" number="0.0396" />, yavati.</paragraph>
    <paragraph line="554">Ru-sadde, ravati, ravanti, viravati, viravanti.</paragraph>
    <paragraph line="555">Brū-viyattiyaṃ vācāyaṃ –</paragraph>
    <paragraph line="556" number="618"><bold>Na brūsso</bold>.</paragraph>
    <paragraph line="557">Byañjane pare brūssa o na hoti.</paragraph>
    <paragraph line="558">Brūti.</paragraph>
    <paragraph line="559" number="619"><bold>Brūto tissīu</bold><note>ka. 520; rū. 502; nī. 1033; caṃ. 6.2.34; pā. 7.3.93</note>.</paragraph>
    <paragraph line="560">Brūto tissa ādimhi īu hoti. Īmhi pubbalopo.</paragraph>
    <paragraph line="561">Bravīti.</paragraph>
    <paragraph line="562" number="620"><bold>Yuvaṇṇānamiyaṅauvaṅa sare</bold><note>ka. 70; rū. 30; nī. 220; …miyavuvaṅa… (bahūsu)</note>.</paragraph>
    <paragraph line="563">Ivaṇṇu’vaṇṇantānaṃ dhātūnaṃ kvaci iyaṅa, uvaṅa honti sare.</paragraph>
    <paragraph line="564">Bruvanti, brunti vā. ‘‘Ajānantā no pabruntī’’ti pāḷi. Brūsi, brūtha, brūmi, brūma.</paragraph>
    <paragraph line="565" number="621"><bold>Tyantīnaṃ ṭaṭū</bold><note>ka. 517; rū. 488; nī. 1105; caṃ. 1.4.13; pā. 3.4.84</note>.</paragraph>
    <paragraph line="566">Ti, antīsu brūssa āha hoti, tesañca ṭa, ṭū honti.</paragraph>
    <paragraph line="567">So āha, te āhu.</paragraph>
    <paragraph line="568">Atrimā pāḷī-nibbānaṃ bhagavā āha, sabbaganthapamocanaṃ, āha tesañca yo nirodho <note>mahāva. 60</note>, yaṃ pare sukhato āhu, tadariyā āhu dukkhato. Yaṃ pare dukkhato āhu, tadariyā sukhato vidū <note>su. ni. 767</note>. Tattha ‘āhā’ti katheti. ‘Āhū’ti kathenti.</paragraph>
    <paragraph line="569">Brūtu <pageBreak edition="Myanmar" number="0.0397" />, brūvantu, brūhi maṅgalamuttamaṃ <note>khu. pā. 5.2</note>, brūtha, brūmi, brūma.</paragraph>
    <paragraph line="570">Eyyādimhi-brūssa uvaṅa hoti, bruveyya, bruveyyuṃ.</paragraph>
    <paragraph line="571">Īādimhi sare pare brūssa ottaṃ, ossa ca avādeso, abravi, abravuṃ, abraviṃsu.</paragraph>
    <paragraph line="572">Uvādese-abruvi, abruvuṃ, abruviṃsu.</paragraph>
    <paragraph line="573">Parokkhamhi –</paragraph>
    <paragraph line="574" number="622"><bold>Aādīsvāho brūssa</bold><note>ka. 475; rū. 465; nī. 956</note>.</paragraph>
    <paragraph line="575">Aādīsu brūssa āha bhavati.</paragraph>
    <paragraph line="576">So āha, te āhu.</paragraph>
    <paragraph line="577" number="623"><bold>Ussaṃsvāhā vā</bold><note>nī. 1036</note>.</paragraph>
    <paragraph line="578">Āhādesamhā parassa uvacanassa aṃsu hoti vā.</paragraph>
    <paragraph line="579">Te āhaṃsu, saccaṃ kirevamāhaṃsu, narā ekacciyā idha <note>jā. 1.13.123</note>.</paragraph>
    <paragraph line="580">Su-sandane, nadī savati, savanti, ābhavaggā savanti.</paragraph>
    <paragraph line="581">Sū-pasavane, puññaṃ pasavati <note>cūḷava. 354</note>, pasavanti.</paragraph>
    <paragraph line="582">Hu-pūjāyaṃ, ‘parokkhāyañcā’ti dvittaṃ, ‘kavaggahānaṃ cavaggajā’ti hassa jo, juhoti, juhonti.</paragraph>
    <paragraph line="583">Kamme-tena aggi hūyate.</paragraph>
    <paragraph line="584">Ṇimhi-juhāveti, juhāvayati.</paragraph>
    <paragraph line="585">Ṇāpimhi-juhāpeti, juhāpayati.</paragraph>
    <paragraph line="586">Hu-sattiyaṃ, pahoti, sampahoti, pahonti, sampahonti.</paragraph>
    <paragraph line="587">Hū-sattāyaṃ <pageBreak edition="Myanmar" number="0.0398" />, hoti, honti, hotu, hontu.</paragraph>
    <paragraph line="588">Eyyādimhi- ‘yuvaṇṇānamiyaṅauvaṅa sare’ti dhātvantassa uvādeso, huveyya, huveyyuṃ.</paragraph>
    <paragraph line="589">Āādimhi-so ahuvā. Vaṇṇagandhaphalūpeto, amboyaṃ ahuvā pure <note>jā. 1.2.71</note>. Ahuvā te pure sakhā <note>saṃ. ni. 1.50</note>, te ahuvū, tvaṃ ahuvo, tumhe ahuvattha <note>ma. ni. 1.215</note>, jhāyatha bhikkhave mā pamādāttha, mā pacchā vippaṭisārino ahuvattha, ahuva, ahuvaṃ vā, ahuvamhā. ‘‘Akaramhasa te kiccaṃ, yaṃ balaṃ ahuvamhase <note>jā. 1.4.29</note>. Ahuvamheva mayaṃ pubbe, na nāhuvamhā’’ti <note>ma. ni. 1.180</note> pāḷiyo.</paragraph>
    <paragraph line="590">Īādimhi sāgamo, ahosi, pāturahosi.</paragraph>
    <paragraph line="591">Mahāvuttinā īlopo rasso ca. Ahudeva bhayaṃ ahu chambhitattaṃ. Ahudeva kukkuccaṃ, ahu vippaṭisāro <note>pārā. 38</note>. Ādīnavo pāturahu <note>theragā. 269</note>, dibbo ratho pāturahu.</paragraph>
    <paragraph line="592" number="624"><bold>Hūto resuṃ</bold><note>ka. 517; rū. 488; nī. 1105</note>.</paragraph>
    <paragraph line="593">Hūto ñuṃvacanassa resuṃ hoti. Suttavibhattena mhāssa resumhā ca. ‘Rānubandhentasarādissā’ti dhātvantalopo.</paragraph>
    <paragraph line="594">Te pubbe ahesuṃ. Uvādese ahuvuṃ, pubbassaralope ahuṃ.</paragraph>
    <paragraph line="595">Atrimā pāḷī- sabbamhi taṃ araññamhi, yāvantettha dijā ahuṃ <note>jā. 2.22.2425</note>. Kūṭāgārasahassāni, sabbasoṇṇamayā ahuṃ <note>apa. thera 1.1.407</note>.</paragraph>
    <paragraph line="596">Ossa <pageBreak edition="Myanmar" number="0.0399" /> si, ittha, ttho. Tvaṃ ahosi, ahuvi, ahuvittha, ahuvittho.</paragraph>
    <paragraph line="597">Mahāvuttinā olopo rasso, mā bhoti kupitā ahu <note>jā. 2.22.1931</note>, māhu pacchānutāpinī <note>saṃ. ni. 1.162</note>, ahosiṃ nu kho ahaṃ atītamaddhānaṃ, na nu kho ahosiṃ, kinnu kho ahosiṃ, kathaṃ nu kho ahosiṃ <note>saṃ. ni. 2.20; ma. ni. 1.18</note>, ahaṃ ahuviṃ, mayaṃ ahosimhā, ahosimha vā. Ahesumhā nu kho mayaṃ atītamaddhānaṃ, na nu kho ahesumhā, kinnu kho ahesumhā, kathaṃ nu kho ahesumhā <note>ma. ni. 1.407</note>. Mayaṃ pubbe ahuvimhā, ahumhā vā. ‘‘Mayaṃ pubbe dānapatino ahumhā’’ti <note>jā. 2.22.1617</note> pāḷi.</paragraph>
    <paragraph line="598">Rassatte-ahumha.</paragraph>
    <paragraph line="599">Mahāvuttinā mhāssa uñca. ‘‘Pañcasatā mayaṃ sabbā, tāvatiṃsupagā ahu’’nti pāḷi.</paragraph>
    <paragraph line="600">Parachakke assa aṃ, ahaṃ pubbe ahuvaṃ, ahuva vā.</paragraph>
    <paragraph line="601">‘Paro kvacī’ti paralopo, ahuṃ.</paragraph>
    <paragraph line="602">Atrimā pāḷī- ‘‘ahaṃ kevaṭṭagāmasmiṃ, ahuṃ kevaṭṭadārako <note>apa. thera 1.39.86</note>, cakkavattī ahuṃ rājā, jambumaṇḍassa issaro. Sattakkhattuṃ mahābrahmā, vasavattī tadā ahuṃ. Muddhābhisitto khattiyo, manussādhipatī ahu’’nti. Mayaṃ ahuvimhe.</paragraph>
    <paragraph line="603">Ssatyādimhi –</paragraph>
    <paragraph line="604" number="625"><bold>Hūssa hehehihohi ssaccādo</bold><note>ka. 480; rū. 490; nī. 961; ‘…ssatyādo’ (bahūsu)</note>.</paragraph>
    <paragraph line="605">Ssatyādimhi hūdhātussa he ca hohi ca hohi ca honti.</paragraph>
    <paragraph line="606">Hessati <pageBreak edition="Myanmar" number="0.0400" />, hessanti, hehissati, hehissanti, hohissati, hohissanti. Buddho hessaṃ sadevake <note>bu. vaṃ. 2.55</note>, anāgatamhi addhāne, hessāma sammukhā imaṃ <note>bu. vaṃ. 2.74</note>.</paragraph>
    <paragraph line="607" number="626"><bold>Dakkha sakkha hehi hohīhi lopo</bold><note>ka. 480; rū. 490; nī. 961; ‘dakkhā hehihohilopo’ (bahūsu)</note>.</paragraph>
    <paragraph line="608">Etehi ādesehi ssassa lopo hoti vā. Suttavibhattena aññehipi ssalopo.</paragraph>
    <paragraph line="609">Sakkhisi tvaṃ kuṇḍalini, maññisi khattabandhuni <note>jā. 2.17.14</note>. Na hi sakkhinti chettuṃ <note>su. ni. 28</note>, adhammo haññiti dhammamajja <note>jā. 1.11.31</note>, brahmadatto palāyiti iccādi.</paragraph>
    <paragraph line="610">Hehiti, hehinti, hohiti, hohinti.</paragraph>
    <paragraph line="611">Atrimā pāḷī-piyo ca me hehiti mālabhārī, ahañca naṃ mālinī ajjhupessaṃ <note>jā. 1.15.197</note>, tilodano hehiti sādhupakko <note>jā. 1.8.2</note>. Doso pemañca hehiti <note>theragā. 719</note>. Mama tvaṃ hehisi bhariyā <note>jā. 1.14.27</note>. Tato sukhī hohisi vītarāgo. Khippaṃ hohisi anāsavo <note>dī. ni. 2.207</note> iccādi.</paragraph>
    <centered line="612">Iti bhūvādigaṇe uvaṇṇantadhāturūpaṃ.</centered>
    <subhead line="613">Edantadhāturūpa</subhead>
    <paragraph line="614">E-āgatiyaṃ gatiyañca, ke-sadde, khe-khādanu’paṭṭhānesu, ge-sadde, apapubba ce-pūjāyaṃ, jhe-cintāyaṃ dāha’jjhānesu ca, te-pālane, the-sadda, saṅghātesu, de-suddhi, niddāsu, pe-vuddhiyaṃ <pageBreak edition="Myanmar" number="0.0401" />, bhe-bhaye, le-chedane, ve-gatiyaṃ tantasantāne ca, se-antakriyāyaṃ, hare-lajjāyaṃ, gile-kilamane, pale-gatiyaṃ, mile-hāniyaṃ.</paragraph>
    <paragraph line="615">Ṇānubandhapaccayena vinā yesaṃ dhātūnaṃ āyādeso labbhati, te edantā nāma. Mahāvuttinā yalope sati ādantehi samānarūpaṃ, ādantānañca yāgame sati edantehi samānarūpaṃ, tasmā ādanta, edantā yebhuyyena samānarūpā bhavanti.</paragraph>
    <paragraph line="616">Mahāvuttinā edantānaṃ tyādīsu tabbādīsu ca āyādeso, kvaci yalopo, e-āgatiyaṃ. Ayaṃ so sārathī eti <note>jā. 2.22.51</note>, sace enti manussattaṃ <note>saṃ. ni. 1.49</note>, lakkhaṇaṃ passa āyantaṃ, migasaṅghapurakkhataṃ <note>jā. 1.1.11</note>, yoga’māyanti maccuno <note>saṃ. ni. 1.20</note>, āyāmāvuso <note>pārā. 228</note>, āyāmānanda <note>dī. ni. 2.186; pārā. 22; ma. ni. 1.273</note>.</paragraph>
    <paragraph line="617">Ettha edhātu āgaccha, gacchāmāti atthadvayaṃ vadati, yādhātuvasena āgaccha, yāmātipi atthaṃ vadanti.</paragraph>
    <paragraph line="618">E-vuddhiyaṃ vā, ‘‘kāyo, apāyo, upāyo, samudāyo’’tiādīsu –</paragraph>
    <paragraph line="619">Kucchitā dhammā āyanti vaḍḍhanti etthāti kāyo, ‘āyo’ti vuccati vaḍḍhi, tato apeto apāyo, tena upeto upāyo, avayavadhammā samudenti etthāti samudāyo, paribyattaṃ āyanti etenāti pariyāyo.</paragraph>
    <paragraph line="620">Ke-sadde, kāyati.</paragraph>
    <paragraph line="621">Kamme-kiyyati.</paragraph>
    <paragraph line="622">Khe-khādane, tiṇaṃ khāyati, vikkhāyati, undurā khāyanti, vikkhāyanti.</paragraph>
    <paragraph line="623">Khe-upaṭṭhāne <pageBreak edition="Myanmar" number="0.0402" />, khāyati, pakkhāyati, alakkhī viya khāyati.</paragraph>
    <paragraph line="624">Ge-sadde, gāyati, gāyanti.</paragraph>
    <paragraph line="625">Apapubba ce-pūjāyaṃ, apacāyati, ye vuddha’mapacāyanti <note>jā. 1.1.37</note>.</paragraph>
    <paragraph line="626">Jhe-cintāyaṃ, jhāyati, jhāyanti, pajjhāyati, pajjhāyanti, abhijjhāyati, abhijjhāyanti.</paragraph>
    <paragraph line="627">Jhe-olokane, nijjhāyati, nijjhāyanti, upanijjhāyati, upanijjhāyanti, ujjhāyati, ujjhāyanti.</paragraph>
    <paragraph line="628">Jhe-dayhane, padīpo jhāyati, parijjhāyati.</paragraph>
    <paragraph line="629">Kamme-jhāyīyati.</paragraph>
    <paragraph line="630">Ṇāpimhi yalopo, kaṭṭhaṃ jhāpeti, jhāpenti, jhāpayati, jhāpayanti.</paragraph>
    <paragraph line="631">Jhe-ajjhayane saṃpubbo, mahāvuttinā niggahītassa jādeso, sajjhāyati, sajjhāyanti, mantaṃ sajjhāyati.</paragraph>
    <paragraph line="632">Te-pālane, tāyati, tāyanti.</paragraph>
    <paragraph line="633">The-sadda, saṅghātesu, thāyati.</paragraph>
    <paragraph line="634">De-suddhiyaṃ, vodāyati, vodāyanti.</paragraph>
    <paragraph line="635">De-soppane, niddāyati, niddāyanti.</paragraph>
    <paragraph line="636">Pe-vuddhiyaṃ, appāyati, appāyanti.</paragraph>
    <paragraph line="637">Bhe-bhaye, bhāyati, bhāyanti, sabbe bhāyanti maccuno <note>dha. pa. 129</note>, bhāyasi, sace bhāyatha dukkhassa <note>udā. 44</note>, kinnu kho ahaṃ tassa sukhassa bhāyāmi <note>ma. ni. 1.381</note>, nataṃ bhāyāmi āvuso, bhāyāma <note>apa. therī. 2.2.458</note>.</paragraph>
    <paragraph line="638">Ṇāpimhi-bhayāpeti, bhāyāpeti, bhāyāpayati.</paragraph>
    <paragraph line="639">Īādimhi-mā <pageBreak edition="Myanmar" number="0.0403" /> bhāyi, mā soci <note>dī. ni. 2.207</note>, mā cintayi.</paragraph>
    <paragraph line="640">Ssatyādimhi-bhāyissati, bhāyissanti.</paragraph>
    <paragraph line="641">Le-chedane, tiṇaṃ lāyati, sāliṃ lāyati, lāyanti.</paragraph>
    <paragraph line="642">Ve-gatiyaṃ, vāto vāyati, vātā vāyanti.</paragraph>
    <paragraph line="643">Ve-tantasantāne, tantaṃ vāyati, vāyanti.</paragraph>
    <paragraph line="644">Kamme-vāyīyati, pubbalope vīyati, viyyati.</paragraph>
    <paragraph line="645">Ṇāpimhi-cīvaraṃ vāyāpeti <note>pārā. 638</note>, vāyāpenti.</paragraph>
    <paragraph line="646">Se-antakriyāyaṃ, osāyati, pariyosāyati, ajjhosāyati.</paragraph>
    <paragraph line="647">Kamme-pariyosīyati.</paragraph>
    <paragraph line="648">Ṇāpimhi-pariyosāpeti.</paragraph>
    <paragraph line="649" number="627"><bold>Ṇiṇāpīnaṃ tesu</bold>.</paragraph>
    <paragraph line="650">Ṇi, ṇāpīnaṃ lopo hoti tesuṇi, ṇāpīsu paresu.</paragraph>
    <paragraph line="651">Bhikkhu attanā vippakataṃ kuṭiṃ parehi pariyosāpeti <note>pārā. 363</note>. Ettha akammakattā dhātussa ‘kuṭi’nti ca ‘parehī’ti ca dve kammāni dvikkhattuṃ pavattehi kāritehi sijjhanti.</paragraph>
    <paragraph line="652">Anekassaraedantampi kiñci idha vuccati.</paragraph>
    <paragraph line="653">Hare-lajjāyaṃ, harāyati, harāyanti, aṭṭiyāmi harāyāmi <note>saṃ. ni. 1.165</note>, harāyāma, harāyatīti hirī, mahāvuttinā upantassa ittaṃ.</paragraph>
    <paragraph line="654">Gile-rujjane, gilāyati, piṭṭhi me āgilāyati <note>cūḷava. 345; dī. ni. 3.300</note>, gilāyanti.</paragraph>
    <paragraph line="655">Pale-gatiyaṃ <pageBreak edition="Myanmar" number="0.0404" />, palāyati, palāyanti.</paragraph>
    <paragraph line="656">Mile-hāniyaṃ, milāyati, milāyanti.</paragraph>
    <paragraph line="657">‘‘Jhānaṃ, ujjhānaṃ, nijjhānaṃ, tāṇaṃ, parittāṇaṃ, vodānaṃ, niddānaṃ, gilāno, palāto, milātanti’’ādīsu yalopo.</paragraph>
    <centered line="658">Iti bhūvādigaṇe edantadhāturūpaṃ.</centered>
    <centered line="659">Bhūvādigaṇe sarantadhātūnaṃ tyādyantarūpāni niṭṭhitāni.</centered>
    <subhead line="660">Byañjanantadhātu</subhead>
    <subhead line="661">Avuddhikarūpa</subhead>
    <subhead line="662">Tudādigaṇa</subhead>
    <paragraph line="663">Atha byañjanantadhāturūpāni vuccante. Tāni ca avuddhika, savuddhikavasena duvidhāni honti. Tattha avuddhikāni tāva vuccante.</paragraph>
    <paragraph line="664"><bold>Khipa, guha, tuda, disa, pisa, phusa, likha, vadhādi</bold>.</paragraph>
    <paragraph line="665">Idha dhātūnaṃ antassaro uccāraṇattho, so rūpavidhāne nappayujjate.</paragraph>
    <paragraph line="666" number="628"><bold>Tudādīhi ko</bold><note>ka. 445; rū. 433; nī. 925; caṃ. 1.1.92; pā. 3.1.77</note>.</paragraph>
    <paragraph line="667">Tudādīhi kānubandho apaccayo hoti. Kānubandho avuddhidīpanattho.</paragraph>
    <paragraph line="668">Khipa-khipane, khipati, pakkhipati, ukkhipati, okkhipati, nikkhipati, vikkhipati, paṭikkhipati, saṃkhipati.</paragraph>
    <paragraph line="669">Kamme-khipīyati.</paragraph>
    <paragraph line="670">Kārite-khipeti <pageBreak edition="Myanmar" number="0.0405" />, khipayati, khipāpeti, khipāpayati, khepeti, khepayati vā, udakaṃ khepeti, taṇhaṃ khepeti, khayāpetīti attho.</paragraph>
    <paragraph line="671">Guha-saṃvaraṇe, guhati, nigguhati.</paragraph>
    <paragraph line="672">Kamme-guhiyati.</paragraph>
    <paragraph line="673">Kārite gussa dīgho, gūheti, gūhayati, gūhāpeti, gūhāpayati.</paragraph>
    <paragraph line="674">Kamme-gūhāpīyati.</paragraph>
    <paragraph line="675">Ghaṭa-cetāyaṃ, ghaṭati.</paragraph>
    <paragraph line="676">Kamme-ghaṭīyati.</paragraph>
    <paragraph line="677">Kārite-ghaṭeti, ghaṭayati, ghaṭāpeti, ghaṭāpayati.</paragraph>
    <paragraph line="678">Tuda-byadhane, byadhanaṃ vijjhanaṃ, tudati, vitudati.</paragraph>
    <paragraph line="679">Assa ette-tudeti, tudenti.</paragraph>
    <paragraph line="680">Kamme-tudīyati.</paragraph>
    <paragraph line="681">‘Tavaggavaraṇānaṃ ye cavaggabayañā’ti dassa jattaṃ. ‘Vaggalasehi te’ti yassa pubbarūpattaṃ, tujjati.</paragraph>
    <paragraph line="682">Kārite-tudeti, tudayati, tudāpeti, tudāpayati.</paragraph>
    <paragraph line="683">Disī-uddisane, uddisanaṃ sarūpato kathanaṃ. Uddisati, pātimokkhaṃ uddisanti <note>mahāva. 152</note>, niddisati, niddisanti, apadisati, apadisanti.</paragraph>
    <paragraph line="684">Kamme-uddisīyati, uddisīyanti.</paragraph>
    <paragraph line="685">Kārite-ācariyo sissaṃ pāḷidhammaṃ uddisāpeti, uddisāpayati, vācetīti attho. Pāṭhesu pana sadvayampi dissati.</paragraph>
    <paragraph line="686">Nuda-khipane <pageBreak edition="Myanmar" number="0.0406" />, nudati, panudati, vinodeti, paṭivinodeti vā.</paragraph>
    <paragraph line="687">Kamme-panudīyati, panujjati.</paragraph>
    <paragraph line="688">Kārite-panudeti, panudayati, panudāpeti, panudāpayati.</paragraph>
    <paragraph line="689">Pisa-saṃcuṇṇe, pisati.</paragraph>
    <paragraph line="690">Kamme-pisīyati.</paragraph>
    <paragraph line="691">Kārite-piseti, pisayati, pisāpeti, pisāpayati.</paragraph>
    <paragraph line="692">Phusa-samphasse pattiyañca, phusati, phusanti dhīrā nibbānaṃ <note>dha. pa. 23</note>, vajjaṃ naṃ phuseyya <note>pārā. 409; cūḷava. 344</note>.</paragraph>
    <paragraph line="693">Kamme-phusīyati.</paragraph>
    <paragraph line="694">Kārite-phuseti, phusayati, phusāpeti, phusāpayati.</paragraph>
    <paragraph line="695">Likha-lekhane, likhati, sallikhati, vilikhati.</paragraph>
    <paragraph line="696">Kārite-likheti, sallikheti, vilikheti.</paragraph>
    <paragraph line="697">Vadha-hiṃsāyaṃ, vadhati, vadheti.</paragraph>
    <paragraph line="698">Kamme-vadhīyati.</paragraph>
    <paragraph line="699">Yamhi dhassa jhattaṃ, yassa pubbarūpaṃ. ‘Catutthadutiyesvesaṃ tatiyapaṭhamā’ti jhassa tatiyajattaṃ, vajjhati, vajjhanti, vajjhare. Ime sattā haññantu vā vajjhantu vā <note>ma. ni. 1.60</note>.</paragraph>
    <paragraph line="700">Kārite-vadheti, vadhayati, vadhāpeti, vadhāpayati, sāmiko purisaṃ maggaṃ gameti, gamayati, gamāpeti, gamāpayati iccādīnipi idha vattabbāni.</paragraph>
    <centered line="701">Iti tudādigaṇo.</centered>
    <subhead line="702">Savuddhikarūpa</subhead>
    <paragraph line="703">Atha <pageBreak edition="Myanmar" number="0.0407" /> savuddhikarūpāni vuccante.</paragraph>
    <paragraph line="704">Asa-bhuvi, āsa-nivāse upavesane ca, isu-icchā, kantīsu, kamu-padagamane, kusa-akkose, gamu-gatimhi, jaravayohānimhi, jana-janane, mara-pāṇacāge, yamu-uparame, ruda-assuvimocane kandane ca, ruha-janane, labha-lābhe, vaca, vada-viyattiyaṃ vācāyaṃ, vida-ñāṇe, vasa-nivāse, visapavesane, sada-gatyā’vasāne, hana-hiṃsāyaṃ, haraharaṇe.</paragraph>
    <paragraph line="705">Tyādyuppatti, kattari lo, asa-bhuvi, sattāyanti attho.</paragraph>
    <paragraph line="706" number="629"><bold>Tassa tho</bold><note>ka. 494; rū. 495, 500; nī. 989, 991</note>.</paragraph>
    <paragraph line="707">Atthito parassati, tūnaṃ tassa tho hoti.</paragraph>
    <paragraph line="708">‘Pararūpamayakāre byañjane’ti suttena byañjane pare dhātvantassa pararūpattaṃ, ‘catutthadutiyesvesaṃ tatiyapaṭhamā’ti suttena pararūpassa dutiyassa paṭhamattaṃ.</paragraph>
    <paragraph line="709">Dhanaṃ me atthi.</paragraph>
    <paragraph line="710">Ettha ca ‘‘atthi tvaṃ etarahi, na tvaṃ natthi, atthi ahaṃ etarahi, nāhaṃ natthi, puttā matthi dhanā matthi <note>dha. pa. 62</note>, atthi imasmiṃ kāye kesā’’ti <note>khu. pā. 3.dvitiṃsākāra</note> ādīsu atthisaddo ākhyātapaṭirūpako kattuvācako nipāto.</paragraph>
    <paragraph line="711">‘‘Atthīti kho kaccāyana ayameko anto, natthīti dutiyo anto’’ti <note>saṃ. ni. 2.15</note> ca ‘‘atthipaccayo, natthipaccayo’’ti <note>paṭṭhā. 1.1.paccayuddesa</note> ca evamādīsu nāmapaṭirūpako. Tathā natthisaddo.</paragraph>
    <paragraph line="712">Tumhi-vipassissa <pageBreak edition="Myanmar" number="0.0408" /> ca namatthu <note>dī. ni. 3.287</note>, namo te buddha vīratthu <note>saṃ. ni. 1.90</note>, ettha ca ‘‘dhiratthumaṃ pūtikāya’’nti ādīsu atthusaddo nipāto.</paragraph>
    <paragraph line="713" number="630"><bold><alternatives line="1165" extra="" separator="false"><alternative source-abbr="vri" source="vipassana research institut">Ntamānantantiyiyuṃsvādilopo</alternative><alternative source-abbr="bahūsu" source="bahūsu">ka. 494-5; rū. 496; nī. 1019; ‘ntamānānti…’</alternative></alternatives></bold>.</paragraph>
    <paragraph line="714">Nta, māna, anti, antu, iyā, iyuṃsu atthissa ādilopo hoti.</paragraph>
    <paragraph line="715">Santi, santu.</paragraph>
    <paragraph line="716" number="631"><bold>Sihīsvaṭa</bold><note>ka. 506; rū. 497; nī. 992</note>.</paragraph>
    <paragraph line="717">Atthissa aṭa hoti si, hīsu.</paragraph>
    <paragraph line="718">Manussosi <note>mahāva. 126</note>, purisosi <note>mahāva. 126</note>. Himhi dīgho, tvaṃ paṇḍito āhi, bhavāhīti attho. Tavibhattīsu dhātvantassa pararūpaṃ, tumhe attha, kaccittha parisuddhā <note>pārā. 233</note>. Tvādimhi-mā pamādattha <note>ma. ni. 1.88, 215</note>, tumhe samaggā attha.</paragraph>
    <paragraph line="719" number="632"><bold>Mimānaṃ vā mhimhā ca</bold><note>ka. 492; rū. 499; nī. 987; ‘sīhisvaṭa’ (bahūsu)</note>.</paragraph>
    <paragraph line="720">Atthito paresaṃ mi, mānaṃ mhi, mhā honti vā, atthissa ca aṭa hoti.</paragraph>
    <paragraph line="721">Ahaṃ pasannomhi, mayaṃ pasannāmha.</paragraph>
    <paragraph line="722">Tvādimhi-ahaṃ iminā puññena anāgate paññavā amhi, mayaṃ paññavanto amha.</paragraph>
    <paragraph line="723" number="633"><bold>Esu sa</bold><note>ka. 492; rū. 499; nī. 987</note>.</paragraph>
    <paragraph line="724">Etesu <pageBreak edition="Myanmar" number="0.0409" /> mi, mesu atthissa sassa so hoti. Pararūpanisedhanatthamidaṃ suttaṃ.</paragraph>
    <paragraph line="725">Ahaṃ paṇḍito asmi, mayaṃ paṇḍitā asma.</paragraph>
    <paragraph line="726">Tvādimhi-ahaṃ anāgate paññavā asmi, mayaṃ paññavanto asma.</paragraph>
    <paragraph line="727">Eyyādimhi –</paragraph>
    <paragraph line="728" number="634"><bold>Atthiteyyādichannaṃ sa su <alternatives line="1198" extra="" separator="false"><alternative source-abbr="vri" source="vipassana research institut">sasi satha saṃsāma</alternative><alternative source-abbr="bahūsu" source="bahūsu">ka. 571, 517; rū. 624, 488; nī. 830, 1105; ‘atthiteyyādicchannaṃ sasusasatha saṃ sāma’</alternative></alternatives></bold>.</paragraph>
    <paragraph line="729">‘Atthī’ti dhātuniddeso ti-kāro, atthito paresaṃ eyyādīnaṃ channaṃ sādayo honti.</paragraph>
    <paragraph line="730">Evamassa vacanīyo <note>pārā. 411</note>, evamassu vacanīyā <note>pārā 418</note>, tvaṃ assasi, tumhe assatha, ahaṃ assaṃ, mayaṃ assāma.</paragraph>
    <paragraph line="731">Assunipātopi bahuṃ dissati, tayassu dhammā jahitā bhavanti <note>khu. pā. 6.10</note>, kenassu taratī oghaṃ, kenassu tarati aṇṇavaṃ <note>saṃ. ni. 1.246</note>. ‘‘Kiṃsu chetvā sukhaṃ seti, kiṃsu chetvā na socatī’’ti <note>saṃ. ni. 1.71</note> ettha niggahītamhā saṃyogādilopo.</paragraph>
    <paragraph line="732" number="635"><bold>Ādidvinnamiyāmiyuṃ</bold><note>ka. 517; rū. 488; nī. 993; ‘…miyā iyuṃ’ (bahūsu)</note>.</paragraph>
    <paragraph line="733">Atthito eyyādīsu ādimhi dvinnaṃ iyā, iyuṃ honti. ‘Ntamānantantiyiyuṃsū…’tiādilopo.</paragraph>
    <paragraph line="734">So <pageBreak edition="Myanmar" number="0.0410" /> siyā, te siyuṃ, ete dve nipātāpi honti. ‘‘Vedanākkhandho siyā kusalo, siyā akusalo, siyā abyākato’’ti <note>vibha. 152</note> ādīsu ekaccoti attho.</paragraph>
    <paragraph line="735">‘‘Siyā kusalaṃ dhammaṃ paṭicca kusalo dhammo uppajjeyya hetupaccayā’’ti <note>paṭṭhā. 1.1.35-38</note> ādīsu kinnūti attho.</paragraph>
    <paragraph line="736">‘‘Dvādasākusalā siyu’’nti <note>abhidhammatthasaṅgaha 2</note> ādīsu bhavantīti attho.</paragraph>
    <paragraph line="737">Mahāvuttinā eyyuṃ, eyyamiccetesaṃ iyaṃsu, iyaṃ honti, ādilopo, siyaṃsu dve bhikkhū abhidhamme nānāvādā <note>ma. ni. 3.35</note>, evaṃrūpo siyaṃ ahaṃ anāgatamaddhānaṃ, evaṃvedano siyaṃ, evaṃsañño siyaṃ <note>ma. ni. 3.274</note>.</paragraph>
    <paragraph line="738">Ajjattanimhi –</paragraph>
    <paragraph line="739" number="636"><bold>Īādo dīgho</bold><note>ka. 517; rū. 488; nī. 1001</note>.</paragraph>
    <paragraph line="740">Atthissa dīgho hoti īādīsu.</paragraph>
    <paragraph line="741">So āsi, te āsuṃ, āsiṃsu, tvaṃ āsi, tumhe āsittha, ahaṃ āsiṃ. Tatrāpāsiṃ evaṃvaṇṇo <note>dī. ni. 1.245; ma. ni. 1.68</note>. Mayaṃ āsimha, āsimhā.</paragraph>
    <paragraph line="742" number="637"><bold>Aāssādīsu</bold><note>ka. 507; rū. 501; nī. 1020; caṃ. 5.4.79; pā. 2.4.52</note>.</paragraph>
    <paragraph line="743">Aādiparokkhāyañca āādihiyyattaniyañca ssādīsu bhavissanti, kālātipattīsu ca atthissa bhū hoti. Idañca suttaṃ atthissa etāsaṃ vibhattīnampi sādhāraṇakaraṇatthaṃ. Rūpampi bhūrūpameva.</paragraph>
    <paragraph line="744">So <pageBreak edition="Myanmar" number="0.0411" /> babhūva, te babhūvu, so abhavā, te abhavū, so bhavissati, te bhavissanti, so abhavissā, te abhavissaṃsu iccādi.</paragraph>
    <paragraph line="745" number="638"><bold>Atyādintesvatthissa bhū</bold><note>ka. 517; rū. 500; nī. 1020; caṃ. 5.4.79; pā. 2.4.52</note>.</paragraph>
    <paragraph line="746">Tyādivajjitesu ntavajjitesu ca paccayesu atthissa bhū hoti. Etena tyādi, tvādi, eyyādi, īādisaṅkhātāsu catūsu vibhattīsu ntapaccaye ca atthissa bhūādeso natthi, sesāsu catūsu vibhattīsu ca ntavajjitesu tabbādīsu ca atthissa bhūādeso labbhatīti veditabbo.</paragraph>
    <paragraph line="747">Āsa-upavesane. Guruṃ upāsati, payirupāsati, upāsanti, payirupāsanti.</paragraph>
    <paragraph line="748">Kamme-upāsīyati, payirupāsīyati.</paragraph>
    <paragraph line="749">Kārite-mātā puttaṃ guruṃ upāseti, payirupāseti, upāsayati, payirupāsayati.</paragraph>
    <paragraph line="750">Īādimhi-upāsi, payirupāsi, upāsiṃsu, payirupāsiṃsu, upāsuṃ, payirupāsuṃ.</paragraph>
    <paragraph line="751">Āsa-nivāse.</paragraph>
    <paragraph line="752" number="639"><bold>Gamayamisāsadisānaṃ vā cchaṅa</bold><note>ka. 476, 522; rū. 442, 476; nī. 957, 1035</note>.</paragraph>
    <paragraph line="753">Gamu, yamu, isu, āsa, disānaṃ anto byañjano ṅānubandho ccho hoti vā nta, māna, tyādīsu.</paragraph>
    <paragraph line="754">Gacchanto, niyacchanto, icchanto, acchanto, dicchantoti iminā tyādīsu āsassa ccho, acchati, acchanti, so acchi, te acchiṃsu.</paragraph>
    <paragraph line="755">Isu-esanāyaṃ <pageBreak edition="Myanmar" number="0.0412" />.</paragraph>
    <paragraph line="756" number="640"><bold>Lahussupantassa</bold><note>ka. 485; rū. 434; nī. 975; caṃ. 6.1.105-106 …pe… 7.3.77-78</note>.</paragraph>
    <paragraph line="757">Antassa samīpe pavattatīti upanto, byañjanantadhātūnaṃ pubbassaro ‘upanto’ti vuccati, lahubhūtassa upantabhūtassa ca ivaṇṇu’vaṇṇassa e, ovuddhī honti.</paragraph>
    <paragraph line="758">Ira-kampane, erati, modati.</paragraph>
    <paragraph line="759">Lahussāti kiṃ? Jīvati, dhūpati, ikkhati, sukkhati.</paragraph>
    <paragraph line="760">Upantassāti kiṃ? Siñcati, bhuñjati, niggahītāgamena byavahitattā upanto na hoti.</paragraph>
    <paragraph line="761">Ivaṇṇuvaṇṇassātvevaṃ? Pacati, vadati.</paragraph>
    <paragraph line="762">Iminā issa evuddhi hoti, esati, anvesati, pariyesati.</paragraph>
    <paragraph line="763">Adhipubbo isu-āyācane, ajjhesati.</paragraph>
    <paragraph line="764">Kamme-esīyati, pariyesīyati, anvesīyati, ajjhesīyati.</paragraph>
    <paragraph line="765">Kārite-eseti, esayati, esāpeti, esāpayati.</paragraph>
    <paragraph line="766">Isu-icchāyaṃ, cchādeso, icchati, icchanti, sampaṭicchati, sampaṭicchanti.</paragraph>
    <paragraph line="767">Kamme-icchīyati.</paragraph>
    <paragraph line="768">Kārite-icchāpeti, icchāpayati, sampaṭicchāpeti, sampaṭicchāpayati.</paragraph>
    <paragraph line="769">Kamme-icchāpīyati, icchāpayīyati, so icchi, te icchiṃsu, icchissati, icchissanti.</paragraph>
    <paragraph line="770">Kamu-vijjhane, gambhīresu ṭhānesu ñāṇaṃ kamati, na satthaṃ kamati, na visaṃ kamati, na aggi kamati <note>a. ni. 8.1</note>, na vijjhatīti attho.</paragraph>
    <paragraph line="771">Kamu-padagamane <pageBreak edition="Myanmar" number="0.0413" />, pakkamati, apakkamati, upakkamati, vikkamati, abhikkamati, paṭikkamati, atikkamati, saṅkamati, okkamati.</paragraph>
    <paragraph line="772" number="641"><bold>Nito kamassa</bold><note>ka. 20; rū. 27; nī. 50</note>.</paragraph>
    <paragraph line="773">Nimhā parassa kamassa kassa kho hoti. ‘Ādissā’ti saṅketattā kassāti ñāyati.</paragraph>
    <paragraph line="774">Nikkhamati, nikkhamanti.</paragraph>
    <paragraph line="775">Kārite –</paragraph>
    <paragraph line="776" number="642"><bold>Assā ṇānubandhe</bold><note>ka. 483; rū. 527; nī. 973</note>.</paragraph>
    <paragraph line="777">Byañjanantassa dhātussa ādimhi a-kārassa āvuddhi hoti ṇānubandhe paccaye. ‘Bahula’nti adhikatattā ṇāpimhi āvuddhi natthi.</paragraph>
    <paragraph line="778">Pakkāmeti, pakkāmayati, nikkhāmeti, nikkhāmayati, nikkhamāpeti, nikkhamāpayati.</paragraph>
    <paragraph line="779">Īādimhi mahāvuttinā ādidīgho vā hoti, so pakkami, pakkāmi, idaṃ vatvāna pakkāmi, maddī sabbaṅgasobhaṇā <note>jā. 2.22.1857</note>, pakkamuṃ, pakkāmuṃ, sammodamānā pakkāmuṃ, aññamaññaṃ piyaṃ vadā <note>jā. 2.22.1868</note>, pakkamiṃsu, pakkāmiṃsu, pakkamaṃsu, pakkāmaṃsu, pakkamissati, pakkamissanti, pakkamissare.</paragraph>
    <paragraph line="780">Āpubbo kusa-akkose, lahupantattā vuddhi, akkosati, akkosanti. Papubbo āmantane, pakkosati, pakkosanti. Vipubbo uccasadde, vikkosati, vikkosanti. Paṭipubbo nīvāraṇe, paṭikkosati, paṭikkosanti.</paragraph>
    <paragraph line="781">Īādimhi <pageBreak edition="Myanmar" number="0.0414" /> –</paragraph>
    <paragraph line="782" number="643"><bold>Kusaruhīssacchi</bold><note>ka. 498; rū. 480; nī. 1114; ‘kusaruhehīssa chi’ (bahūsu)</note>.</paragraph>
    <paragraph line="783">Kusato ruhato ca parassa īssa cchi hoti.</paragraph>
    <paragraph line="784">Akkocchi maṃ avadhi maṃ <note>dha. pa. 3-4</note>, idañca rūpaṃ kudha, kupadhātūhipi sādhenti, evaṃ sati ‘‘akkocchi me’’ti pāṭho siyā. Akkosi, akkosiṃsu.</paragraph>
    <paragraph line="785">Gamu gatimhi, kattari lo, ‘ūlasse’ti lassa ettaṃ, gameti, gamenti. Avapubbo ñāṇe, avagameti, avagamenti, adhipubbo ñāṇe lābhe ca, adhigameti, adhigamenti. Vipubbo vigame, vigameti, vigamenti.</paragraph>
    <paragraph line="786">Kamme-gamīyati, gamiyati, gamiyyati.</paragraph>
    <paragraph line="787">Pubbarūpatte-gammati, gammanti, adhigammati, adhigammanti, adhigammare, adhigammate, adhigammante, adhigammare.</paragraph>
    <paragraph line="788">Kārite vuddhi natthi, gameti, gamayati, gamāpeti, gamāpayati.</paragraph>
    <paragraph line="789">Kamme-gamayīyati, gamayīyanti, gamāpīyati, gamāpīyanti.</paragraph>
    <paragraph line="790">Hiyyattanimhi-so agamā, gamā, te agamū, gamū, tvaṃ agamo, agama, agami, tumhe agamuttha, ahaṃ agamiṃ, gamiṃ, mayaṃ agamamhā, gamamhā, agamumhā, gamumhā, so agamattha, te agamatthuṃ, tvaṃ agamase, tumhe agamavhaṃ, ahaṃ agamaṃ, mayaṃ agamamhase.</paragraph>
    <paragraph line="791">Ajjhattanimhi īādīsu ikārāgamo, so agamī, gamī.</paragraph>
    <paragraph line="792">Rassatte-agami, gami.</paragraph>
    <paragraph line="793">Mahāvuttinā <pageBreak edition="Myanmar" number="0.0415" /> ākārena saha sāgamo, so agamāsi, gāmaṃ agamāsi, nagaraṃ agamāsi.</paragraph>
    <paragraph line="794">‘Eyyāthasse’iccādinā īssa ttho, so gāmaṃ agamittho, gamittho, te agamuṃ, gamuṃ.</paragraph>
    <paragraph line="795">‘Uṃssiṃsvaṃsū’ti iṃsu, aṃsu, te agamiṃsu, gamiṃsu, agamaṃsu, gamaṃsu, tvaṃ agamo, gamo.</paragraph>
    <paragraph line="796">‘Ossa a i ttha ttho’ ‘sī’ti suttāni, tvaṃ agama, gama, agami, gami, agamittha, gamittha, agamittho, gamittho, agamāsi, gamāsi, tumhe agamittha.</paragraph>
    <paragraph line="797">‘Mhātthānamuu’iti uttaṃ, tumhe agamuttha, gamuttha, ahaṃ agamiṃ, gamiṃ, agamāsiṃ, gamāsiṃ, mayaṃ agamimhā, gamimhā.</paragraph>
    <paragraph line="798">Rassatte-agamimha, gamimha, agamumhā, gamumhā, agamumha, gamumha, agamāsimhā, gamāsimhā, agamāsimha, gamāsimha.</paragraph>
    <paragraph line="799">Parachakke-so agamā, gamā.</paragraph>
    <paragraph line="800">Rassatte-agama, gama.</paragraph>
    <paragraph line="801">‘Eyyāthasse’iccādinā tthatte-so agamittha, gamittha, te agamū, gamū.</paragraph>
    <paragraph line="802">Rassatte-agamu, gamu, tvaṃ agamise, gamise, tumhe agamivhaṃ, gamivhaṃ, ahaṃ agama, gama, agamaṃ, gamaṃ vā, agamimhe, gamimhe.</paragraph>
    <paragraph line="803">Kamme-agamīyi, agammi, agamīyittho, agammittho, agamīyuṃ, gamīyuṃ, agamīyiṃsu, gamīyiṃsu, agammuṃ, gammuṃ, agammiṃsu, gammiṃsu.</paragraph>
    <paragraph line="804">Parachakke-agamīyittha, gamīyittha, agammittha, gammittha.</paragraph>
    <paragraph line="805">Kārite-agamāpayi, gamāpayi, agamāpesi, gamāpesi, agamāpayuṃ, gamāpayuṃ, agamāpayiṃsu, gamāpayiṃsu.</paragraph>
    <paragraph line="806" number="644"><bold>Gamissa</bold><note>ka. 517; rū. 488; nī. 1105</note>.</paragraph>
    <paragraph line="807">Āādimhi <pageBreak edition="Myanmar" number="0.0416" /> īādimhi ca gamissa massa ā hoti. Saralopo.</paragraph>
    <paragraph line="808">So agā, te agū, tvaṃ ago, tumhe aguttha, ahaṃ agaṃ, mayaṃ agumhā.</paragraph>
    <paragraph line="809">Īādimhi īsaralopo, agā devāna santike <note>jā. 1.14.205</note>, vāyaso anupariyagā <note>su. ni. 449</note>.</paragraph>
    <paragraph line="810">Āpubbo āgamane, anavhito tato āgā <note>jā. 1.5.21</note>, sopā’gā samitiṃ vanaṃ <note>dī. ni. 2.335</note>.</paragraph>
    <paragraph line="811">Adhipubbo paṭilābhe, ajjhagā amataṃ santiṃ <note>vi. va. 846</note>, taṇhānaṃ khayamajjhagā <note>dha. pa. 154</note>.</paragraph>
    <paragraph line="812">Atipubbo upādhipubbo ca titikkame, nakkhattaṃ paṭimānentaṃ, attho bālaṃ upajjhagā <note>jā. 1.1.49</note>. Khaṇo ve mā upajjhagā.</paragraph>
    <paragraph line="813">Etāni o, avacanānaṃ lope sati tumha’mhayogepi labhanti, aguṃ, agiṃsu, agaṃsu. Samantā vijjutā āguṃ <note>jā. 2.22.2264</note>, tepā’guṃsamitiṃ vanaṃ <note>(gavesitabbaṃ)</note>, visesaṃ ajjhagaṃsute <note>dī. ni. 2.354</note>, asesaṃ parinibbanti, asesaṃ dukkhamajjhaguṃ <note>itivu. 93</note>, sabbaṃ dukkhaṃ upajjhaguṃ <note>paṭi. ma. 1.236; ma. ni. 3.271</note>. Ajjhago, ajjhaga, ajjhagi, ajjhaguttha, ajjhagiṃ, ajjhagimhā, ajjhagumhā, agā, āgā, anvagā, ajjhagā, upajjhagā, agū, āgū. Āgū devā yasassino <note>dī. ni. 2.340</note>, cittassa ekadhammassa, sabbeva vasamanvagū <note>saṃ. ni. 1.61</note>. Cetā haniṃsu vedabbaṃ, sabbe te byasanamajjhagū <note>jā. 1.1.48</note>.</paragraph>
    <paragraph line="814">Parokkhāyaṃ <pageBreak edition="Myanmar" number="0.0417" /> ādissa dvittaṃ, ‘kavaggahānaṃ cavaggajā’ti pubbassa cavaggo. So jagama, mahāvuttinā upantassa dīgho, kvaci assa ittaṃ, ‘‘rājā dudīpo jagāmi magga’’nti <note>jā. 2.22.911; ‘rājā dudīpopi jagāma saggaṃ’</note> pāḷi. So jagāma, te jagāmu, tvaṃ jagame.</paragraph>
    <paragraph line="815">Byañjanādimhi ikārāgamo, tumhe jagamittha, ahaṃ jagamaṃ, mayaṃ jagamimha, so jagamittha, te jagamire, tvaṃ jagamittho, tumhe jagamivho, ahaṃ jagamiṃ, mayaṃ jagamimhe.</paragraph>
    <paragraph line="816">Ssatyādimhi-gamissati, gamissanti, gamissare.</paragraph>
    <paragraph line="817">Parachakke-so gamissate, te gamissante, gamissare, tvaṃ gamissase, tumhe gamissavhe, ahaṃ gamissaṃ, mayaṃ gamissāmhe.</paragraph>
    <paragraph line="818">Ssādimhi-so agamissā, gamissā.</paragraph>
    <paragraph line="819">‘Āīūmhāssāssāmhānaṃ vā’ti ssā, ssāmhānaṃ rasso, agamissa, gamissa, te agamissaṃsu, gamissaṃsu, tvaṃ agamisse, gamisse.</paragraph>
    <paragraph line="820">‘Eyyāthasse’ iccādinā ssessa attaṃ, tvaṃ agamissa, gamissa, tumhe agamissatha, gamissatha, ahaṃ agamissaṃ, gamissaṃ, mayaṃ agamissāmhā, gamissāmhā, agamissāmha, gamissāmha.</paragraph>
    <paragraph line="821">‘Gama vada dānaṃ ghammavajjadajjā’ti sabbavibhattīsu gamissa ghammo, ghammati, ghammanti.</paragraph>
    <paragraph line="822">Kamme-ghammīyati, ghammīyanti.</paragraph>
    <paragraph line="823">Mahāvuttinā gagghādeso vā, tvaṃ yena yeneva gagghasi, phāsuṃyeva gagghasi <note>a. ni. 8.63</note>.</paragraph>
    <paragraph line="824">‘Gamayamisāsadisānaṃ <pageBreak edition="Myanmar" number="0.0418" /> vācchaṅa’ iti suttena sabbavibhattīsu gamissa massa ccho, gacchati, gacchanti, gacchare.</paragraph>
    <paragraph line="825">Kamme-gacchīyati, gacchīyanti, gacchiyyati, gacchiyyanti, gacchiyyare.</paragraph>
    <paragraph line="826">Kārite-gacchāpeti, gacchāpayati. Gacchatu, gacchantu, gaccheyya, gaccheyyuṃ.</paragraph>
    <paragraph line="827">‘Eyyuṃssuṃ’iti uṃttaṃ, gacchuṃ.</paragraph>
    <paragraph line="828">‘Eyyeyyāseyyaṃnaṃ ṭe’iti suttena eyya, eyyāsi, eyyaṃvibhattīnaṃ ettaṃ, so gacche, tvaṃ gacche, ahaṃ gacche.</paragraph>
    <paragraph line="829">‘Eyyāthasse’ iccādinā eyyāthassa ottaṃ, tumhe gaccheyyātho.</paragraph>
    <paragraph line="830">Āādimhi-agacchā, gacchā, agaccha, gaccha vā.</paragraph>
    <paragraph line="831">Īādimhi-agacchi, gacchi, agacchuṃ, gacchuṃ, agacchiṃsu, gacchiṃsu.</paragraph>
    <paragraph line="832" number="645"><bold>Ḍaṃsassa ca ñchaṅa</bold><note>ka. 517; rū. 488; nī. 1105; ‘chaṅa’ (bahūsu)</note>.</paragraph>
    <paragraph line="833">Āādīsu īādīsu ca ḍaṃsassa ca anto byañjano ñchaṅa hoti.</paragraph>
    <paragraph line="834">So agañchā, gañchā. Tathā agañchū, gacchū.</paragraph>
    <paragraph line="835">Īādimhi-so agañchi, gañchi.</paragraph>
    <paragraph line="836">Tasmiṃ paṭipaviṭṭhamhi, añño āgañchi brāhmaṇo <note>su. ni. 985</note>. Khippameva upāgañchi, yattha sammati temiyo <note>jā. 2.22.73</note>. Te agañchuṃ, gañchuṃ.</paragraph>
    <paragraph line="837">Ssatyādimhi-gacchissati, gacchissanti, gacchissare.</paragraph>
    <paragraph line="838" number="646"><bold>Labha vasa chida gama bhida rudānaṃ cchaṅa</bold><note>ka. 481; rū. 524; nī. 966, 968</note>.</paragraph>
    <paragraph line="839">Ssena <pageBreak edition="Myanmar" number="0.0419" /> saha etesaṃ cchaṅa hoti vā ssayuttāsu vibhattīsu, suttavibhattena susassa ca, ‘‘nadīva avasucchatī’’ti <note>jā. 2.22.2140</note> pāḷi.</paragraph>
    <paragraph line="840">Lacchati, labhissati, alacchā, alabhissā, vacchati, vasissati, avacchā, avasissā, checchati, chindissati, acchecchā, acchindissā, bhecchati, bhindissati, abhecchā, abhindissā, rucchati, rodissati, arucchā, arodissāti.</paragraph>
    <paragraph line="841">Iminā ssayuttāsu dvīsu vibhattīsu ssena saha gamissa massa ccho, gacchati, gacchissati, gacchanti, gacchissanti, ahaṃ gacchaṃ, gacchissaṃ.</paragraph>
    <paragraph line="842">Atrimā pāḷī-gacchaṃ pāraṃ samuddassa, kassaṃ purisakāriyaṃ <note>jā. 2.22.131</note>, tassāhaṃ santikaṃ gacchaṃ, so me satthā bhavissati, sabbāni abhisambhossaṃ, gacchaññeva rathesabha <note>jā. 2.22.1832</note>, vedhabyaṃ kaṭukaṃ loke, gacchaññeva rathesabha <note>jā. 2.22.1835</note>.</paragraph>
    <paragraph line="843">Ssādimhi-agacchā, agacchissā, agacchaṃsu, agacchissaṃsu.</paragraph>
    <paragraph line="844">Jara-vayohānimhi –</paragraph>
    <paragraph line="845" number="647"><bold>Jarasadānamīma vā</bold><note>ka. 505, 609; rū. 482, 484; nī. 1018, 1213</note>.</paragraph>
    <paragraph line="846">Jara, sadānaṃ saramhā īmaāgamo hoti vāti īmaāgamo.</paragraph>
    <paragraph line="847">Jīrati, jīranti.</paragraph>
    <paragraph line="848">Kārite-jīrāpeti, jīrāpayati.</paragraph>
    <paragraph line="849" number="648"><bold>Jaramarānamiyaṅa</bold><note>ka. 505; rū. 482; nī. 1018; ‘…mīyaṅa’ (bahūsu)</note>.</paragraph>
    <paragraph line="850">Etesaṃ <pageBreak edition="Myanmar" number="0.0420" /> iyaṅa hoti vā nta, māna, tyādīsu.</paragraph>
    <paragraph line="851">Jiyati, jiyanti.</paragraph>
    <paragraph line="852">Dīghatte-jīyati, jīyanti.</paragraph>
    <paragraph line="853">Dvitte-jiyyati, jiyyanti.</paragraph>
    <paragraph line="854">Kārite-jiyāpeti, jiyāpayati.</paragraph>
    <paragraph line="855">Janī-pātubhāve, mahāvuttinā sabbavibhattīsu nassa yādeso ādidīgho ca, jāyati, upajāyati, vijāyati, jāyanti, jāyare, pajāyanti, pajāyare, upajāyanti, upajāyare.</paragraph>
    <paragraph line="856">Kārite vuddhi natthi, janeti, janenti, janayati, janayanti.</paragraph>
    <paragraph line="857">Kamme-janīyati, janīyanti, jāyatu, jāyantu, jāyeyya, jāyeyyuṃ.</paragraph>
    <paragraph line="858">Kārite-janeyya, janeyyuṃ, janayeyya, janayeyyuṃ.</paragraph>
    <paragraph line="859">Īādimhi-ajāyi, ajāyiṃsu, vijāyi, vijāyiṃsu, ajani, jani vā.</paragraph>
    <paragraph line="860">Kārite-ajanesi, janesi, ajanayi, janayi, ajanesuṃ, janesuṃ, ajanayuṃ, janayuṃ, ajanayiṃsu, janayiṃsu.</paragraph>
    <paragraph line="861">Ssatyādimhi-jāyissati, vijāyissati.</paragraph>
    <paragraph line="862">Ssādimhi-ajāyissā, jāyissā.</paragraph>
    <paragraph line="863">Ḍaṃsa-ḍaṃsane, ḍaṃsati, ḍaṃsanti.</paragraph>
    <paragraph line="864">Kārite-ḍaṃseti, ḍaṃsayati, ḍaṃsāpeti, ḍaṃsāpayati.</paragraph>
    <paragraph line="865">Ā <pageBreak edition="Myanmar" number="0.0421" />, īādīsu ‘ḍaṃsassa ca ñchaṅa’ iti suttaṃ, niggahītalopo, aḍañchā, ḍañchā, aḍañchi, ḍañchi.</paragraph>
    <paragraph line="866">Daha-dāhe, dahati, dahanti.</paragraph>
    <paragraph line="867">Kamme yamhi ‘hassa vipallāso’ti pubbāparavipallāso, agginā gāmo dayhati, dayhanti.</paragraph>
    <paragraph line="868">Kārite-dāheti, dāhayati, dahāpeti, dahāpayati.</paragraph>
    <paragraph line="869" number="649"><bold>Dahassa dassa ḍo</bold><note>ka. 20; rū. 27; nī. 50; ‘…dasadadakkhā’ (bahūsu)</note>.</paragraph>
    <paragraph line="870">Dahadhātussa dassa ḍo hoti vā.</paragraph>
    <paragraph line="871">Ḍahati, ḍahanti.</paragraph>
    <paragraph line="872">Disa-pekkhane, tyādyuppatti, kattari lo.</paragraph>
    <paragraph line="873" number="650"><bold>Disassa passadassadasadadakkhā</bold><note>ka. 471; rū. 483; nī. 951</note>.</paragraph>
    <paragraph line="874">Disadhātussa passa ca dassa ca dasa ca da ca dakkha cāti ete ādesā honti vā.</paragraph>
    <paragraph line="875">Vipassanā, vipassī bhagavā, sudassī, piyadassī, atthadassī, dhammadassī, sudassaṃ vajjamaññesaṃ <note>dha. pa. 252</note>, sudassananagaraṃ, mahāsudassano nāma rājā <note>dī. ni. 2.242</note>.</paragraph>
    <paragraph line="876">Dasādese-catusaccaddaso nātho <note>vibha. aṭṭha. suttantabhājanīyavaṇṇanā</note>, duddaso dhammo <note>mahāva. 7; dī. ni. 2.64</note>, attano pana duddasaṃ <note>dha. pa. 252</note>, so ve bhikkhu dhammadasoti vuccati <note>gavesitabbaṃ</note>. Passa dhammaṃ durājānaṃ, sammuḷhettha aviddasū. Daṭṭhabbaṃ, daṭṭhā, daṭṭhunti.</paragraph>
    <paragraph line="877">Iminā suttena disassa sabbavibhattīsu yathārahaṃ passa, dassa, dakkhādesā honti, ā, īādīsu dasa, dādesā honti, ‘‘dissati, dissantī’’ti rūpāni pana yassa pubbarūpattena idha <pageBreak edition="Myanmar" number="0.0422" /> kamme sijjhanti, divādigaṇe kattari sijjhanti. Mahāvuttinā addassa, dissādesāpi honti. Atrimā pāḷī-yaṃ vāsavaṃ addassāmaṃ <note>jā. 1.6.112; ‘addasāma’</note>, ye mayaṃ bhagavantaṃ addassāma <note>gavesitabbaṃ</note>, api me mātaraṃ adassatha <note>ma. ni. 2.356</note>, dissanti bālā abyattā <note>mahāva. 82</note>, mayi ime dhammā sandissanti, ahañca imesu dhammesu sandissāmi <note>ma. ni. 3.253</note>, nimittāni padissanti, tāni ajja padissareti <note>bu. vaṃ. 2.82</note>, tasmā tyādīsupi ‘‘adassati, adassanti, adassasi, adassatha, adassāmi, addassāmā’’ti yujjanti.</paragraph>
    <paragraph line="878">Kārite ṇimhi dassādeso, dasseti, dassayati, nidasseti, nidassayati, sandasseti, sandassayati.</paragraph>
    <paragraph line="879">Kamme-dassīyati, dassīyanti, nidassīyati, nidassīyanti, sandassīyati, sandassīyanti, dakkhati, dakkhanti.</paragraph>
    <paragraph line="880">Kamme-dakkhīyati, dakkhīyanti.</paragraph>
    <paragraph line="881">‘Gamayamisāsadisānaṃ cchaṅa’ iti cchādese- dicchati, dicchanti iccādi.</paragraph>
    <paragraph line="882">Passati, passanti, dakkhati, dakkhanti, passīyati, passīyanti, dakkhīyati, dakkhīyanti.</paragraph>
    <paragraph line="883">Yassa pubbarūpatte-dissati, dissanti, dissate, dissante, uddissate, uddissante, niddissate, niddissante, apadissate, apadissante.</paragraph>
    <paragraph line="884">Kārite-passāpeti, passāpayati, dakkhāpeti, dakkhāpayati.</paragraph>
    <paragraph line="885">Kamme-passāpīyati, dassīyati, nidassīyati, sandassīyati, dakkhāpīyati.</paragraph>
    <paragraph line="886">Passatu <pageBreak edition="Myanmar" number="0.0423" />, passantu, dakkhatu, dakkhantu, passeyya, passeyyuṃ, dakkheyya, dakkheyyuṃ.</paragraph>
    <paragraph line="887">Eyyāmassa emu ca antassa u ca honti. ‘‘Kattha passemu khattiyaṃ <note>jā. 2.2.1947</note>, dakkhemu te nivesana’’nti <note>jā. 1.15.254 (…nivesanāni)</note> pāḷi. Passeyyāma, passeyyāmu, dakkheyyāma, dakkheyyāmu.</paragraph>
    <paragraph line="888">Āādimhi-apassā, adakkhā.</paragraph>
    <paragraph line="889">Dasa, dādesesu dakārassa dvittaṃ, addasā kho bhagavā <note>mahāva. 9; dī. ni. 2.69; saṃ. ni. 1.159</note>, addasā kho āyasmā ānando <note>ma. ni. 1.364</note>.</paragraph>
    <paragraph line="890">Rassatte-tamaddasa mahābrahmā, nisinnaṃ samhi vesmani <note>jā. 1.16.148</note>. Te addasū. Rassatte-addasu, āmantayassu vo putte, mā te mātaramaddasu <note>jātake ‘‘āmantayassu te putte, mā te mātara maddasuṃ’’</note>.</paragraph>
    <paragraph line="891">Dādese-so addā.</paragraph>
    <paragraph line="892">Rassatte-adda. Yāyamāno mahārājā, addā sīdantare nage <note>jā. 2.22.2105</note>. Yo dukkhaṃ sukhato adda, dukkhamaddakkhi sallato <note>dī. ni. 2.368</note>.</paragraph>
    <paragraph line="893">Īādimhi-apassi, passi, apassī, passī, apassiṃsu, passiṃsu, apassi, passi, apassittha, passittha, apassiṃ, passiṃ, apassimhā, passimhā.</paragraph>
    <paragraph line="894">Dassādese-addassi, addassuṃ, addassiṃsu, addassaṃsu, addassi, addassittha, addassiṃ, addassimhā.</paragraph>
    <paragraph line="895">Dakkhādese-adakkhi, dakkhi iccādi.</paragraph>
    <paragraph line="896">Dasādese gāthāsu-addasi, addasuṃ, addasiṃsu, addasaṃsu.</paragraph>
    <paragraph line="897">Parachakke-addasā <pageBreak edition="Myanmar" number="0.0424" />, addasū, ahaṃ addasaṃ, mayaṃ addassimhe. Addasaṃ kāma te mūlaṃ, saṅkappā kāma jāyasi <note>jā. 1.8.39</note>.</paragraph>
    <paragraph line="898">Kvaci sāgame ākārāgamo, so addasāsi, te addasāsuṃ, ahaṃ addasāsiṃ, mayaṃ adasāsimha. Yaṃ addasāsiṃ sambuddhaṃ, desentaṃ dhammamuttamaṃ <note>theragā. 287</note>. Athaddasāsiṃ sambuddhaṃ, satthāramakutobhayaṃ <note>theragā. 912</note>.</paragraph>
    <paragraph line="899">Mahāvuttinā iṃssa imhi hoti, pathe addasāsimhi bhojaputte <note>jā. 2.17.146</note>.</paragraph>
    <paragraph line="900">Ssatyādimhi-passissati, passissanti.</paragraph>
    <paragraph line="901">Dakkhādese‘dakkha sakkha hehi’iccādinā ssassalopo, dakkhati, dakkhanti, dakkhiti, dakkhinti, dakkhissati, dakkhissanti.</paragraph>
    <paragraph line="902">Ssādimhi-apassissā, adakkhissā iccādi.</paragraph>
    <paragraph line="903">Mara-pāṇacāge, marati, maranti.</paragraph>
    <paragraph line="904">‘Jaramarānamiyaṅa’iti iyādeso, miyati, miyanti, amhaṃ daharā na miyyare <note>jā. 1.10.97</note>.</paragraph>
    <paragraph line="905">Kārite ‘assā ṇānubandhe’ti āvuddhi, māreti, mārenti, mārayati, mārayanti, mārāpeti, mārāpenti, mārāpayati, mārāpayanti.</paragraph>
    <paragraph line="906">Yamu-uparame, yamati, yamanti. Pare ca na vijānanti, mayamettha yamāmase. Ettha ca ‘yamāmase’ti viramāmase, maraṇaṃ gacchāmaseti attho.</paragraph>
    <paragraph line="907">Saṃpubbo saṃyame, saṃyamati, saṃyamanti.</paragraph>
    <paragraph line="908">Niggahītassa ñādese-saññamati, saññamanti.</paragraph>
    <paragraph line="909">Nipubbo <pageBreak edition="Myanmar" number="0.0425" /> niyame, niyamati, niyamanti.</paragraph>
    <paragraph line="910">‘Gamayamisāsadisānaṃ vā cchaṅa’iti massa cchādeso, niyacchati, niyacchanti.</paragraph>
    <paragraph line="911">Kamme-niyamīyati, niyamīyanti.</paragraph>
    <paragraph line="912">Pubbarūpe-niyammati, niyammanti.</paragraph>
    <paragraph line="913">Kārite-niyāmeti, niyāmayati.</paragraph>
    <paragraph line="914">Ṇāpimhi na vuddhi, niyamāpeti, niyamāpayati, vavatthapetīti attho.</paragraph>
    <paragraph line="915">Ruda-assuvimocane, rodati, rodanti.</paragraph>
    <paragraph line="916">Ssatyādimhi-‘labhavasachidagamabhidānaṃ cchaṅa’iti ssena saha dassa cchādeso, sā nūna kapaṇā ammā, cirarattāya rucchati <note>jā. 2.22.2136</note>. Koñjī samuddatīreva, kapaṇā nūna rucchati <note>jā. 2.21.113</note>. Sā nūna kapaṇā ammā, ciraṃ rucchati assame <note>jā. 2.22.2138</note>, kaṃ nva’jja chātā tasitā, uparucchanti dārakā <note>jā. 2.22.2153</note>. Rodissati, rodissanti, rucchati, rucchanti.</paragraph>
    <paragraph line="917">Ssādīsu-arucchā, arucchaṃsu, arodissā, arodissaṃsu.</paragraph>
    <paragraph line="918">Ruha-pāpuṇane, ruhati, ruhanti, āruhati, āruhanti, ārohati, ārohanti, abhiruhati, abhiruhanti, oruhati, oruhanti, orohati, orohanti.</paragraph>
    <paragraph line="919">Kamme-ārohīyati.</paragraph>
    <paragraph line="920">‘Hassa vipallāso’ti ha, yānaṃ vipariyāyo, āruyhati, oruyhati.</paragraph>
    <paragraph line="921">Īādimhi-ruhi, āruhi, oruhi.</paragraph>
    <paragraph line="922">‘Kusaruhissa cchī’ti suttaṃ, abhirucchi, abhiruhi vā.</paragraph>
    <paragraph line="923">Labha-lābhe <pageBreak edition="Myanmar" number="0.0426" />, labhati, labhanti.</paragraph>
    <paragraph line="924">Yassa pubbarūpatte ‘catutthadutiyesvesaṃ tatiyapaṭhamā’ti saṃyogādissa catutthassa tatiyattaṃ, labbhati, labbhanti, labbhare.</paragraph>
    <paragraph line="925">Īādimhi-alabhi, alabhiṃsu.</paragraph>
    <paragraph line="926" number="651"><bold>Labhā iṃīnaṃ thaṃthā vā</bold><note>ka. 497; rū. 477; nī. 1013</note>.</paragraph>
    <paragraph line="927">Labhamhā paresaṃ iṃ, īnaṃ kamena thaṃ, thā honti vā, dhātvantassa pararūpattaṃ, saṃyogādissa dutiyassa paṭhamattaṃ.</paragraph>
    <paragraph line="928">Ahaṃ alatthaṃ, alabhiṃ vā, so alattha, alabhi vā.</paragraph>
    <paragraph line="929">Mahāvuttinā uṃssa thuṃ, thaṃsu honti, mhāssa ca thamhā, thuṃmhā honti, te bhagavato santike pabbajjañca upasampadañca alatthuṃ <note>dī. ni. 2.77</note>, satiṃ paccalatthuṃ, viparītasaññaṃ paccalatthuṃ, te satiṃ paccalatthaṃsu, agamamhā kho tava gehaṃ, tattha neva dānaṃ alatthamhā <note>ma. ni. 2.300 (thokaṃ visadisaṃ)</note>, akkosameva alatthamhā, mayañca alatthamhā savanāya, alatthumhā vā. Dhātvantassa ccho ca. Tadāhaṃ pāpikaṃ diṭṭhiṃ, paṭilacchiṃ ayoniso <note>jā. 1.16.204</note>.</paragraph>
    <paragraph line="930">Ssatyādimhi-‘labhavasa chida gama bhida rudānaṃ cchaṅa’iti suttena ssena saha dhātvantassa cchādeso, lacchati, labhissati, lacchanti, labhissanti, lacchasi, labhissasi, lacchatha, labhissatha, lacchāmi, labhissāmi, lacchāma, labhissāma. Lacchāma putte jīvantā, arogā ca bhavāmase <note>jā. 2.22.2260</note>.</paragraph>
    <paragraph line="931">Ssādimhi-alacchā, alabhissā, alacchaṃsu, alabhissaṃsu.</paragraph>
    <paragraph line="932">Vaca-viyattiyaṃ vācāyaṃ, vacati, vacanti.</paragraph>
    <paragraph line="933">Kamme-vacīyati, vacīyanti.</paragraph>
    <paragraph line="934">Yassa <pageBreak edition="Myanmar" number="0.0427" /> pubbarūpatte ‘assū’ti suttena ādimhi akārassa uttaṃ, vuccati, vuccanti, vuccare, vuccate, vuccante, vuccare.</paragraph>
    <paragraph line="935">Kārite-vāceti, vācenti, vācayati, vācayanti, vācāpeti, vācāpenti, vācāpayati, vācāpayanti.</paragraph>
    <paragraph line="936">Īādimhi-avaci, vaci.</paragraph>
    <paragraph line="937">Mahāvuttinā ākārena saha sāgamo, avacāsi, vacāsi, avacuṃ, vacuṃ, avaciṃsu, vaciṃsu, tvaṃ avaco, avaca, avaci, avacāsi, avacittha, avacittho, tumhe avacittha.</paragraph>
    <paragraph line="938">‘Mhāthānamuña’iti suttaṃ, tumhe avacuttha, vacuttha, ahaṃ avaciṃ, vaciṃ, avacāsiṃ, vacāsiṃ, mayaṃ avacimhā, vacimhā, avacimha, vacimha vā, mayaṃ avacumhā, vacumhā, so avacā, vacā.</paragraph>
    <paragraph line="939">Rassatte-avaca, avacittha, vacittha vā, ahaṃ avacaṃ, avaca, vaca vā, mayaṃ avacimhe, vacimhe.</paragraph>
    <paragraph line="940" number="652"><bold>Īādo vacassoma</bold><note>ka. 477; rū. 479; nī. 958; caṃ. 6.2.69; pā. 7.4.20</note>.</paragraph>
    <paragraph line="941">Īādīsu vacassa mānubandho o hoti.</paragraph>
    <paragraph line="942">So avoci, te avocuṃ, avociṃsu, tvaṃ avoci, tumhe avocuttha, ahaṃ avociṃ, mayaṃ avocumhā, so avoca, rasso, bhagavā etadavoca <note>udā. 20</note>.</paragraph>
    <paragraph line="943">Ssatyādimhi –</paragraph>
    <paragraph line="944" number="653"><bold><alternatives line="1504" extra="" separator="false"><alternative source-abbr="vri" source="vipassana research institut">Vacabhujamucavisānaṃ kkhaṅa</alternative><alternative source-abbr="bahūsu" source="bahūsu">ka. 481; rū. 524; nī. 963; ‘bhuja muca vaca visānaṃ kkhaṅa</alternative></alternatives></bold>.</paragraph>
    <paragraph line="945">Ssena saha vacādīnaṃ anto byañjano kkhaṅa hoti vā ssayuttāsu vibhattīsu.</paragraph>
    <paragraph line="946">Vakkhati <pageBreak edition="Myanmar" number="0.0428" />, vacissati, vakkhanti, vakkhare, vacissanti, vacissare, vakkhasi, vakkhatha, vakkhāmi, vakkhāma, vakkhate, vakkhante, vakkhase, vakkhavhe, ahaṃ vakkhaṃ, vacissaṃ, mayaṃ vakkhāmhe, vacissāmhe.</paragraph>
    <paragraph line="947">‘Ssenā’ti adhikārena vinā dhātvantassa kkhādesopi labbhati, vakkhissati, vakkhissanti.</paragraph>
    <paragraph line="948">Ssādimhi-avakkhā, avacissā, avakkhaṃsu, avacissaṃsu.</paragraph>
    <paragraph line="949">Vada-viyattiyaṃ vācāyaṃ, vadati, vadanti, ovadati, ovadanti, vadasi, vadatha, vadāmi, vadāma.</paragraph>
    <paragraph line="950">Lassa ette-vadeti, vadenti, vadesi, vadetha, vademi, vadema.</paragraph>
    <paragraph line="951">Kamme-vadīyati, vadiyyati, ovadīyati, ovadiyyati.</paragraph>
    <paragraph line="952">Dassa cavaggatte yassa pubbarūpattaṃ, vajjati, vajjanti, ovajjati, ovajjanti.</paragraph>
    <paragraph line="953">Kārite-bheriṃ vādeti, vādenti, vādayati, vādayanti, guruṃ abhivādeti, abhivādenti, abhivādesi, abhivādetha, abhivādemi, abhivādema.</paragraph>
    <paragraph line="954">Mahāvuttinā assa ittaṃ, abhivādiyāmi, abhivādiyāma, abhivādayāmi, abhivādayāma vā, abhivandāmi, abhivandāmāti attho. Vandanto hi ‘‘sukhī hotū’’ti abhimaṅgalavacanaṃ vadāpeti nāma, tathāvacanañca vandanīyassa vattaṃ.</paragraph>
    <paragraph line="955">Ṇāpimhi na vuddhi, vadāpeti, vadāpayati.</paragraph>
    <paragraph line="956">‘Gamavadadānaṃ ghammavajjadajjā vā’ti vajjādeso, ‘ūlasse’ti lassa ettaṃ, vajjeti, vajjenti.</paragraph>
    <paragraph line="957">Kamme-vajjīyati, vajjīyanti.</paragraph>
    <paragraph line="958">Kārite-vajjāpeti, vajjāpayati.</paragraph>
    <paragraph line="959">Eyyādimhi-‘eyyeyyāseyyaṃnaṃṭe’iti <pageBreak edition="Myanmar" number="0.0429" /> eyyādīnaṃ ekavacanānaṃ ettaṃ, vade, vadeyya, vajje, vajjeyya, vadeyyuṃ, vajjeyyuṃ.</paragraph>
    <paragraph line="960">Vajjādese mahāvuttinā eyyassa āttaṃ, eyyumādīnaṃ eyyasaddassa lopo, so vajjā, te vajjuṃ.</paragraph>
    <paragraph line="961">Eyyādīnaṃ yyāsaddassa lopo vā, tvaṃ vajjāsi, vajjesi, tumhe vajjātha, vajjetha, ahaṃ vajjāmi, vajjemi, mayaṃ vajjāma, vajjema, ahaṃ vajjaṃ, mayaṃ vajjāmhe, vajjeyyāmhe.</paragraph>
    <paragraph line="962">Atrimā pāḷī-vajjuṃ vā te na vā vajjuṃ, natthi nāsāya rūhanā <note>jā. 1.3.33</note>, ammaṃ ārogyaṃ vajjāsi, tvañca tāta sukhī bhava <note>jā. 2.22.2148</note>, ammaṃ ārogyaṃ vajjātha, ayaṃ no neti brāhmaṇo <note>jā. 2.22.2174</note> iccādi.</paragraph>
    <paragraph line="963">Hiyyattaniyaṃ-so avadā, vadā, avajjā, vajjā, te avadū, vadū, avajjū, vajjū.</paragraph>
    <paragraph line="964">Ajjattaniyaṃ-so avadi, vadi, avajji, vajji, te avaduṃ, vaduṃ, avajjuṃ, vajjuṃ, avadiṃsu, vadiṃsu, avajjiṃsu, vajjiṃsu.</paragraph>
    <paragraph line="965">Ssatyādimhi-vadissati, vajjissati.</paragraph>
    <paragraph line="966">Ssādimhi-avadissā, avajjissā iccādi.</paragraph>
    <paragraph line="967">Vida-ñāṇe, vidati.</paragraph>
    <paragraph line="968">‘Yuvaṇṇānamiyaṅauvaṅa sare’ti saramhi iyādeso, te vidiyanti.</paragraph>
    <paragraph line="969">Kārite-nivedeti, paṭivedeti, nivedayati, paṭivedayati, paṭivedayāmi vo bhikkhave <note>ma. ni. 1.416</note>, jānāpemīti attho. Vedayāmahaṃ bhante, vedayatīti maṃ saṅgho dhāretūti <note>cūḷava. aṭṭha. 102</note> jānāpemi, pākaṭaṃ karomīti vā attho.</paragraph>
    <paragraph line="970">‘‘Vediyāmahaṃ <pageBreak edition="Myanmar" number="0.0430" /> bhante, vediyatīti maṃ saṅgho dhāretū’’tipi <note>cūḷava. aṭṭha. 102</note> pāṭho, tattha apaccaye pare iyādeso yujjati.</paragraph>
    <paragraph line="971">Eyyādimhi-videyya, vidiyeyya, videyyuṃ, vidiyeyyuṃ.</paragraph>
    <paragraph line="972">Īādimhi-paccayānaṃ khayaṃ avedi, te viduṃ, vidiṃsu.</paragraph>
    <paragraph line="973">Kārite-nivedesi, nivedayi, paṭivedesi, paṭivedayi, nivedayuṃ, nivedayiṃsu, paṭivedayuṃ, paṭivedayiṃsu.</paragraph>
    <paragraph line="974">Ssatyādimhi-vidissati, vedissati, parisuddhāti vedissāmi <note>mahāva. 134</note> iccādi.</paragraph>
    <paragraph line="975">Vasa-nivāse, vasati, vasanti, nivasati, nivasanti.</paragraph>
    <paragraph line="976">Kamme-adhi, āpubbo, tena gāmo adhivasīyati, āvasīyati, ajjhāvasīyati.</paragraph>
    <paragraph line="977">‘Assū’ti suttena akārassa uttaṃ, vussati, vussanti, vussare, ‘‘bhagavati brahmacariyaṃ vussatī’’ti <note>ma. ni. 1.257</note> pāḷi.</paragraph>
    <paragraph line="978">Kārite-vāseti, adhivāseti, vāsayati, adhivāsayati.</paragraph>
    <paragraph line="979">Ṇāpimhi vuddhi natthi, vasāpeti, vasāpayati.</paragraph>
    <paragraph line="980">Īādimhi-avasi, vasi, avasuṃ, vasuṃ, avasiṃsu, vasiṃsu.</paragraph>
    <paragraph line="981">Ssatyādīsu-‘labha vasa chida gama bhida rudānaṃ cchaṅa’iti ssena saha dhātvantassa cchādeso, vacchati, vasissati, vacchanti, vasissanti, āyasmato nissāya vacchāmi <note>mahāva. 77</note>, na te vacchāmi santike <note>jā. 2.22.1933</note>, avacchā, avasissā, avacchaṃsu, avasissaṃsu.</paragraph>
    <paragraph line="982">Visa-pavisane, pavisati, pavisanti.</paragraph>
    <paragraph line="983">Kamme-pavisīyati <pageBreak edition="Myanmar" number="0.0431" />, pavisīyanti, pavisīyate, pavisīyante.</paragraph>
    <paragraph line="984">Yassa pubbarūpatte-pavissati, pavissanti, pavissare, pavissate, pavissante, pavissare.</paragraph>
    <paragraph line="985">Kārite-paveseti, pavesayati.</paragraph>
    <paragraph line="986">Kamme-pavesīyati, pavesīyanti.</paragraph>
    <paragraph line="987">Īādimhi upasaggassa dīgho vā, pāvisi.</paragraph>
    <paragraph line="988">Mahāvuttinā dhātvantassa kkho hoti, pāvekkhi pathaviṃ cecco <note>jā. 1.19.98</note>, so pāvekkhi kāsirājā <note>jā. 1.15.266</note>, so tassa gehaṃ pāvekkhi <note>jā. 1.15.303</note>, pāvisuṃ, pāvisiṃsu, pāvekkhiṃsu.</paragraph>
    <paragraph line="989">Ssatyādīsu ‘vaca bhuja muca visānaṃ kkhaṅa’iti ssena saha dhātvantassa kkho, pavekkhati, pavisissati, pavekkhanti, pavisissanti, esa bhiyyo pavekkhāmi, vammikaṃ sataporisaṃ <note>jā. 1.4.100</note>, pāvekkhā, pavisissā, pāvekkhaṃsu, pavisissaṃsu.</paragraph>
    <paragraph line="990">Sada-saṃsīdane, ‘jarasadānamīma vā’tiādisaramhā īmaāgamo hoti vā, sīdati, sīdanti, lābūni sīdanti, silā plavanti <note>jā. 1.1.77</note>, saṃsīdati, visīdati, osīdati, avasīdati.</paragraph>
    <paragraph line="991">Nipubbo nisajjāyaṃ, nisīdati, nisīdanti.</paragraph>
    <paragraph line="992">Papubbo pasāde, pasīdati, pasīdanti.</paragraph>
    <paragraph line="993">Kāritepi na vuddhi ādesantarattā, sīdeti, sīdayati, saṃsīdeti, saṃsīdayati, osīdeti, osīdayati, osīdāpeti, osīdāpayati, nisīdāpeti, nisīdāpayati.</paragraph>
    <paragraph line="994">Papubbamhi īma na hoti, pitā puttaṃ buddhe pasādeti, pasādayati, pasādenti, pasādayanti.</paragraph>
    <paragraph line="995">Kamme-pasādīyati <pageBreak edition="Myanmar" number="0.0432" />, pasādīyanti.</paragraph>
    <paragraph line="996">Hana-hiṃsā, gatīsu, hanati, hananti.</paragraph>
    <paragraph line="997">‘Kvaci vikaraṇāna’nti suttena lavikaraṇassa lope hanti, phalaṃ ve kadaliṃ hanti, sakkāro kāpurisaṃ hanti <note>cūḷava. 335</note>, hanti kuddho puthujjano <note>a. ni. 7.64</note>.</paragraph>
    <paragraph line="998">Mahāvuttinā kvaci dhātvantalopo, vikkosamānā tibbāhi, hanti nesaṃ varaṃ varaṃ <note>jā. 2.22.2370</note>, luddakā migaṃ hanti, kevaṭṭā macchaṃ hanti.</paragraph>
    <paragraph line="999">Kamme-hanīyati, hanīyanti.</paragraph>
    <paragraph line="1000">Dhātvantassa cavaggatte yassa pubbarūpattaṃ, haññati, haññanti.</paragraph>
    <paragraph line="1001">Kārite –</paragraph>
    <paragraph line="1002" number="654"><bold>Hanassa ghāto ṇānubandhe</bold><note>ka. 591; rū. 544; nī. 1195</note>.</paragraph>
    <paragraph line="1003">Hanassa ghāto hoti ṇānubandhe paccaye.</paragraph>
    <paragraph line="1004">Ghāteti, ghātayati, ghātāpeti, ghātāpayati.</paragraph>
    <paragraph line="1005">Kamme-ghātīyati, ghātāpīyati.</paragraph>
    <paragraph line="1006">Īādimhi-ahani, hani, ahaniṃsu, haniṃsu.</paragraph>
    <paragraph line="1007">Kamme-ahaññi, haññi, ahaññiṃsu, haññiṃsu.</paragraph>
    <paragraph line="1008">Ssatyādimhi –</paragraph>
    <paragraph line="1009" number="655"><bold>Hanā jekhā</bold><note>ka. 481; rū. 524; nī. 967, 969? ‘…chakhā’ (bahūsu) ‘chekhā’ (katthaci)</note>.</paragraph>
    <paragraph line="1010">Hanamhā parassa ssakārassa je, khādesā honti vā, mahāvuttinā dhātvantassa pararūpattaṃ.</paragraph>
    <paragraph line="1011">Hajjeti <pageBreak edition="Myanmar" number="0.0433" />, hanissati, hajjenti, hajjesi, hajjetha, hajjemi, hanissāmi, hajjema, hanissāma.</paragraph>
    <paragraph line="1012">Khādese mahāvuttinā dhātvantassa vaggantattaṃ, paṭihaṅkhati, paṭihanissati, paṭihaṅkhanti, paṭihaṅkhasi, paṭihaṅkhāmi, paṭihaṅkhāma, paṭihanissāma.</paragraph>
    <paragraph line="1013">Hara-haraṇe, harati, haranti.</paragraph>
    <paragraph line="1014">Kamme-harīyati, harīyanti.</paragraph>
    <paragraph line="1015">Kārite-hāreti, hārayati.</paragraph>
    <paragraph line="1016">Ṇāpimhi na vuddhi, harāpeti, harāpayati.</paragraph>
    <paragraph line="1017">Kamme-hārīyati, harāpīyati.</paragraph>
    <paragraph line="1018">Ā, īādīsu –</paragraph>
    <paragraph line="1019" number="656"><bold>Āīādīsu harassā</bold>.</paragraph>
    <paragraph line="1020">Āādīsu īādīsu ca harassa rakārassa ā hoti vā, so ahā, aharā.</paragraph>
    <paragraph line="1021">Īādimhi-so ahāsi, ajini maṃ ahāsi me <note>dha. pa. 3-4</note>, attānaṃ upasaṃhāsi, āsanaṃ abhihāsi, sāsane vihāsi, vihāsi purisuttamo <note>gavesitabbaṃ</note>, dhammaṃ payirudāhāsi, ahari, hari, vihāsuṃ, āhiṃsu, vihiṃsu vā, ‘‘mā me tato mūlaphalaṃ āhaṃsū’’ti <note>jā. 2.18.22</note> pāḷi, ahāsuṃ, aharuṃ, haruṃ, ahariṃsu, hariṃsu, tvaṃ ahāsi, ahari, tumhe ahāsittha, aharittha, ahaṃ ahāsiṃ, ahariṃ, vihāsiṃ sāsane rato <note>apa. thera 1.2.84</note>, mayaṃ ahāsimhā, aharimhā.</paragraph>
    <paragraph line="1022">Parachakke assa tthattaṃ, so ahāsittha, aharittha.</paragraph>
    <paragraph line="1023">Ssatyādīsu <pageBreak edition="Myanmar" number="0.0434" /> –</paragraph>
    <paragraph line="1024" number="657"><bold><alternatives line="1589" extra="" separator="false"><alternative source-abbr="vri" source="vipassana research institut">Harassa cāhaṅa sse</alternative><alternative source-abbr="bahūsu" source="bahūsu">‘yāssa cāhaṅa ssena’</alternative></alternatives></bold>.</paragraph>
    <paragraph line="1025">Ssakāravatīsu vibhattīsu ssena saha harassa ca karassa ca rakārassa āhaṅa hoti vā.</paragraph>
    <paragraph line="1026">Iu āgame-hāhiti, khārikājañca hāhiti <note>jā. 2.22.1759</note>. Hāhati vā, harissati, hāhinti, hāhanti, harissanti, hāhasi, sukhaṃ bhikkhu vihāhisi <note>dha. pa. 379</note>. Hāhatha, hāhāmi, hāhāma, harissāma.</paragraph>
    <paragraph line="1027">Mahāvuttinā harassa dhātvantassa lopo ca, ‘‘yo imasmiṃ dhammavinaye appamatto vihassati <note>saṃ. ni. 1.185</note>, purakkhatvā vihassāma <note>therīgā. 121</note>, ahaṃ udakamāhissa’’nti <note>jā. 2.22.1931</note> pāḷī.</paragraph>
    <paragraph line="1028">Ssādimhi-ahāhā, aharissā, ahāhaṃsu, aharissaṃsu.</paragraph>
    <paragraph line="1029">Āpubba sīsa-patthanāyaṃ, āsīsati, āsīsanti, paccāsīsati, paccāsīsanti.</paragraph>
    <paragraph line="1030" number="658"><bold>Ādismā sarā</bold><note>caṃ. 5.1.3; pā. 6.1.2</note>.</paragraph>
    <paragraph line="1031">Ādibhūtā saramhā paraṃ paṭhamasaddarūpaṃ ekassaraṃ dverūpaṃ hoti, iminā sarapubbānaṃ dhātupadānaṃ padadvitte āsīsa, sīsa iti rūpadvayaṃ bhavati.</paragraph>
    <paragraph line="1032" number="659"><bold>Loponādibyañjanassa</bold><note>caṃ. 6.2.112; pā. 7.4.60</note>.</paragraph>
    <paragraph line="1033">Dvitte anādibhūtassa ekassa byañjanassa lopo hotīti purime sīsarūpe sakāralopo.</paragraph>
    <paragraph line="1034">Āsīsīsati <pageBreak edition="Myanmar" number="0.0435" />, āsīsīsanti iccādi.</paragraph>
    <paragraph line="1035">Tathā ‘parokkhāyañcā’ti sutte casaddena kamādīnaṃ dhātupadānaṃ padadvitte kate ‘loponādibyañjanassā’ti purime padarūpe anādibyañjanalopo, ‘kavaggahānaṃ cavaggajā’ti sesassa kavaggassa cavaggattaṃ, ‘niggahītañcā’ti niggahītāgamo, caṅkamati, caṅkamanti, caṅkamatu, caṅkamantu, caṅkameyya, caṅkameyyuṃ iccādi.</paragraph>
    <paragraph line="1036">Kuca-saṅkocane, caṅkocati, caṅkocanti.</paragraph>
    <paragraph line="1037">Cala-calane, cañcalati, cañcalanti.</paragraph>
    <paragraph line="1038">Mahāvuttinā niggahītassa pararūpatte jara-bhijjane, jajjarati jajjaranti.</paragraph>
    <paragraph line="1039">Daḷa-dittiyaṃ, daddallati, daddallanti.</paragraph>
    <paragraph line="1040">Muha-vecitte, momuhati, momuhanti, mahāvuttinā ussa ottaṃ.</paragraph>
    <paragraph line="1041">Tathā ru-sadde, roruvati, roruvanti.</paragraph>
    <paragraph line="1042">Lupa-giddhe, loluppati, loluppanti iccādi.</paragraph>
    <paragraph line="1043">Padadvittaṃ nāma padatthānaṃ atisayatādīpanatthaṃ, vicchāyaṃ pana ponopuñña, sambhamādīsu ca dvitte anādibyañjanalopo natthi, gāmo gāmo ramaṇīyo. Tathā kvaci atisayadīpanepi, rūparūpaṃ, dukkhadukkhaṃ, ajjhattajjhattaṃ, devadevo, munimuni, rājarājā, brahmabrahmā, varavaro, aggaaggo, jeṭṭhajeṭṭho, seṭṭhaseṭṭho, pasatthapasattho, uggatauggato, ukkaṭṭhukkaṭṭho, omakomako, dubbaladubbalo, abalaabalo, mahantamahanto iccādi.</paragraph>
    <centered line="1044">Bhūvādigaṇo niṭṭhito.</centered>
    <subhead line="1045">Rudhādigaṇa</subhead>
    <paragraph line="1046">Atha <pageBreak edition="Myanmar" number="0.0436" /> rudhādigaṇo vuccate.</paragraph>
    <paragraph line="1047">‘Kattarī’ti padaṃ vattate, tañca bahulādhikārā vikaraṇānaṃ kattari nibandhaṃ bhāva, kammesu anibandhaṃ vikappena pavattiṃ dīpeti, tasmā bhāva, kammesu ca kāritarūpesu ca vikaraṇānaṃ pavatti veditabbā hotīti.</paragraph>
    <paragraph line="1048"><bold>Chida, bhida, bhuja, muca, yuja, rica, rudha, lipa, vida, sica, subha</bold>.</paragraph>
    <paragraph line="1049" number="660"><bold>Mañca rudhādīnaṃ</bold><note>ka. 446; rū. 509; nī. 926; caṃ. 1.1.93; pā. 3.1.78</note>.</paragraph>
    <paragraph line="1050">Rudhādīhi kriyatthehi kattari lo hoti, tesañca rudhādīnaṃ pubbantasaramhā paraṃ niggahītaṃ āgacchati, mānubandho pubbantadīpanattho, akāro uccāraṇattho, casaddena rudha, subhādīhi i, ī, e, opaccaye saṅgaṇhāti, niggahītassa vaggantattaṃ.</paragraph>
    <paragraph line="1051">Rundhati.</paragraph>
    <paragraph line="1052">Chida-dvidhākaraṇe, chindati, chindanti.</paragraph>
    <paragraph line="1053">Kamme kyo, ‘tavaggavaraṇānaṃ ye cavaggabayañā’ti yamhi dhātvantassa cavaggattaṃ, ‘vaggalasehi te’ti yassa pubbarūpattaṃ. Chijjati, chijjanti.</paragraph>
    <paragraph line="1054">‘Garupubbā rassā re ntentīna’nti catunnaṃ nte, ntīnaṃ rettaṃ, chindate, chijjate, chijjante, chijjare.</paragraph>
    <paragraph line="1055">Iminā niggahītāgamo, chindīyati, chindīyanti, chindīyate, chindīyante.</paragraph>
    <paragraph line="1056">Kārite-chedeti, chedayati, chedāpeti, chedāpayati, chindeti, chindayati, chindāpeti, chindāpayati.</paragraph>
    <paragraph line="1057">Īādimhi-acchindi <pageBreak edition="Myanmar" number="0.0437" />, chindi, acchinduṃ, chinduṃ, acchindiṃsu, chindiṃsu.</paragraph>
    <paragraph line="1058">Mahāvuttinā dhātvantassa ccho pubbassa dvittañca, acchecchi taṇhaṃ, vivattayi saṃyojanaṃ <note>itivu. 53</note>, ‘‘acchejjī’’tipi divādipāṭho dissati, acchecchuṃ vata bho rukkhaṃ <note>jā. 2.22.1788</note>.</paragraph>
    <paragraph line="1059">Kamme-acchijji, chijji, acchindiyi, chindiyi.</paragraph>
    <paragraph line="1060">Kārite-chedesi, kaṇṇanāsañca chedayi <note>jā. 1.4.49</note>, chindesi, chindayi.</paragraph>
    <paragraph line="1061">Ssatyādimhi-‘labhavasachidagamabhidarudānaṃ cchaṅa’iti ssena saha dhātvantassa ccho, checchati, chindissati, checchanti, chindissanti, checchasi, checchata, checchāmi, checchāma, chindissāma.</paragraph>
    <paragraph line="1062">Ssādimhi-acchecchā, acchindissā, acchecchaṃsu, acchindissaṃsu.</paragraph>
    <paragraph line="1063">Bhida-vidāraṇe, bhindati, bhindanti.</paragraph>
    <paragraph line="1064">Kamme-bhijjati, bhijjanti, bhijjare, bhindiyati, bhindiyanti.</paragraph>
    <paragraph line="1065">Kārite-bhikkhū bhikkhūhi bhedeti <note>mahāva. 107</note>, bhedayati, bhedāpeti, bhedāpayati, bhindeti, bhindayati, bhindāpeti, bhindāpayati.</paragraph>
    <paragraph line="1066">Kamme-bhedīyati, bhedāpīyati.</paragraph>
    <paragraph line="1067">Īādimhi-abhindi, bhindi, abhinduṃ, bhinduṃ, abhindiṃsu, bhindiṃsu.</paragraph>
    <paragraph line="1068">Kamme-abhijji, bhijji, abhindiyi, bhindiyi.</paragraph>
    <paragraph line="1069">Kārite-abhedesi, bhedesi, abhedayi, bhedayi, bhedāpesi, bhedāpayi.</paragraph>
    <paragraph line="1070">Ssatyādimhi-‘labhavasa…’iccādinā <pageBreak edition="Myanmar" number="0.0438" /> ssena saha dassa ccho, bhecchati, bhindissati, bhecchanti, bhindissanti, bhecchasi, bhecchatha, bhecchāmi, bhecchāma, bhindissāma, ‘‘taṃ te paññāya bhecchāmī’’ti <note>su. ni. 445</note> pāḷi.</paragraph>
    <paragraph line="1071">Ssādimhi-acchecchā, acchindissāiccādi.</paragraph>
    <paragraph line="1072">Bhuja-pālana, byavaharaṇesu, bhuñjati, bhuñjanti.</paragraph>
    <paragraph line="1073">Kamme-bhujjati, bhujjanti.</paragraph>
    <paragraph line="1074">Kārite-bhojeti, bhojayati, bhojāpeti, bhojāpayati.</paragraph>
    <paragraph line="1075">Kamme-bhojīyati, bhojāpīyati.</paragraph>
    <paragraph line="1076">Ssatyādimhi-‘vacabhujamucavisānaṃ kkhaṅa’iti ssena saha dhātvantassa kkho, ādivuddhi, bhokkhati, bhuñjissati, bhokkhanti, bhokkhasi, bhokkhatha, bhokkhāmi, bhokkhāma, bhuñjissāma.</paragraph>
    <paragraph line="1077">Ssādimhi-abhokkhā, abhuñjissā, abhokkhaṃsu, abhuñjissaṃsu iccādi.</paragraph>
    <paragraph line="1078">Muca-mocane, muñcati, muñcanti, muñcare.</paragraph>
    <paragraph line="1079">Kamme-muccati, muccanti, muñcīyati, muñcīyanti.</paragraph>
    <paragraph line="1080">Kārite-mocāpeti, mocāpayati.</paragraph>
    <paragraph line="1081">Īādimhi-amuñci, muñci, amuñciṃsu, muñciṃsu.</paragraph>
    <paragraph line="1082">Kārite-amocesi, mocesi, amocayi, mocayi, amocesuṃ, mocesuṃ, amocayuṃ, mocayuṃ, amociṃsu, mociṃsu, amocayiṃsu, mocayiṃsu.</paragraph>
    <paragraph line="1083">Ssatyādimhi-ssena saha cassa kkho, mokkhati, muñcissati, mokkhanti mārabandhanā <note>dha. pa. 37</note>. Na me samaṇa mokkhasi <note>saṃ. ni. 1.140</note>. Mokkhatha, mokkhāmi, mokkhāma, muñcissāma.</paragraph>
    <paragraph line="1084">Ssādimhi-amokkhā <pageBreak edition="Myanmar" number="0.0439" />, mokkhā, amuñcissā, muñcissā, amokkhaṃsu, mokkhaṃsu, amuñcissaṃsu, muñcissaṃsu.</paragraph>
    <paragraph line="1085">Yuja-yoge, yuñjati buddhasāsane, ārabhatīti attho, yuñjanti, pamādamanuyuñjanti, bālā dummedhino janā <note>dha. pa. 26</note>. Yuñjasi, yuñjatha buddhasāsane <note>saṃ. ni. 1.185</note>. Yuñjāmi, yuñjāma.</paragraph>
    <paragraph line="1086">Kamme-yuñjīyati, yuñjīyanti.</paragraph>
    <paragraph line="1087">Kārite-yojeti, payojeti, niyojeti, uyyojeti, yojayati, payojayati, niyojayati, uyyojayati.</paragraph>
    <paragraph line="1088">Kamme-yojīyati, payojīyati, niyojīyati, uyyojīyati.</paragraph>
    <paragraph line="1089">Rudha-āvaraṇe, rundhati, rundhiti, rundhīti, rundheti, rundhoti, rundhanti, orundhati, avarundhati, rundhāpeti, rundhāpayati, avarodheti, avarodhayati, uparodheti, uparodhayati, rodhāpeti, rodhāpayati.</paragraph>
    <paragraph line="1090">Kamme-avarodhīyati iccādi.</paragraph>
    <paragraph line="1091">Lipa-limpane, limpati, limpanti.</paragraph>
    <paragraph line="1092">Kamme-limpīyati.</paragraph>
    <paragraph line="1093">Kārite-limpeti, limpayati, limpāpeti, limpāpayati, lepeti, lepayati, lepāpeti, lepāpayati iccādi.</paragraph>
    <paragraph line="1094">Vida-paṭilābhe, vindati, vindanti.</paragraph>
    <paragraph line="1095">Kamme-vindīyati, vindīyanti.</paragraph>
    <paragraph line="1096">Kārite-vindeti, vindayati, vindāpeti, vindāpayahi.</paragraph>
    <paragraph line="1097">Īādimhi-avindi <pageBreak edition="Myanmar" number="0.0440" />, vindi, udaṅgaṇe tattha papaṃ avinduṃ <note>jā. 1.1.2</note>, avindiṃsu, vindiṃsu iccādi.</paragraph>
    <paragraph line="1098">Sica-secane, siñcati, siñcanti.</paragraph>
    <paragraph line="1099">Kamme-siñcīyati, siñcīyanti.</paragraph>
    <paragraph line="1100">Kārite-siñceti, siñcayati, siñcāpeti, siñcāpayati, siñceyya vā siñcāpeyya vā <note>pāci. 140</note> iccādi.</paragraph>
    <paragraph line="1101">Subha-sampahāre, yo no gāvova sumbhati <note>jā. 2.22.2132</note>. Sumbhanti, sumbhasi, sumbhatha, bhūmiṃ sumbhāmi vegasā <note>jā. 1.5.51</note>, sumbhāma, sumbhiti, sumbhīti, sumbheti, sumbhoti iccādi.</paragraph>
    <paragraph line="1102">Gahadhātupi idha saṅgahitā. Gaha-upādāne. ‘Mañca rudhādīna’nti niggahītena saha lapaccayo.</paragraph>
    <paragraph line="1103" number="661"><bold>Ṇo niggahītassa</bold><note>ka. 490; rū. 518; nī. 982</note>.</paragraph>
    <paragraph line="1104">Gahadhātumhi āgatassa niggahītassa ṇo hoti. Mahāvuttinā vikappena lassa dīgho.</paragraph>
    <paragraph line="1105">Gaṇhāti, gaṇhati vā, gaṇhanti, gaṇhasi, gaṇhatha, gaṇhāmi, gaṇhāma.</paragraph>
    <paragraph line="1106">Kamme-gaṇhīyati, gaṇhīyanti.</paragraph>
    <paragraph line="1107">‘Hassa vipallāso’ti ha, yānaṃ vipariyāyo, gayhati, gayhanti, gayhare.</paragraph>
    <paragraph line="1108">Kārite-gāheti, gāhayati, gāhāpeti, gāhāpayati iccādi.</paragraph>
    <paragraph line="1109" number="662"><bold>Gahassa gheppo</bold><note>ka. 489; rū. 519; nī. 901</note>.</paragraph>
    <paragraph line="1110">Nta, māna, tyādīsu gahassa gheppādeso hoti vā.</paragraph>
    <paragraph line="1111">Gheppati <pageBreak edition="Myanmar" number="0.0441" />, gheppanti.</paragraph>
    <paragraph line="1112">Kamme-gheppīyati, gheppīyanti.</paragraph>
    <paragraph line="1113">Īādimhi-agaṇhi, gaṇhi.</paragraph>
    <paragraph line="1114">Mahāvuttinā niggahītalopo, iuāgamassa ettaṃ, aggahesi, paṭiggahesi, anuggahesi, aggaṇhiṃsu, gaṇhiṃsu. Aggahesuṃ, paṭiggahesuṃ, anuggahesuṃ.</paragraph>
    <paragraph line="1115">Ssatyādimhi-gaṇhissati, gahessati, gaṇhissanti, gahessanti iccādi.</paragraph>
    <centered line="1116">Rudhādigaṇo niṭṭhito.</centered>
    <subhead line="1117">Divādigaṇa</subhead>
    <paragraph line="1118">Atha divādigaṇo vuccate.</paragraph>
    <paragraph line="1119">Idha dhātūnaṃ kamo antakkharavasena vattabbo sabbaso sadisarūpattā.</paragraph>
    <paragraph line="1120"><bold>Muca, vica, yuja, luja, vija, gada, pada, mada, vida, idha, kudha, gidha, budha, yudha, vidha, sidha, sudha mana, hana, kupa, dīpa, lupa, vapa, supa, divu, sivu, tasa, tusa, disa, dusa, sisa, susa, daha, naha, muha</bold>.</paragraph>
    <paragraph line="1121" number="663"><bold>Divādīhi yaka</bold><note>ka. 447; rū. 510; nī. 928; caṃ. 1.1.87; pā. 3.1.69</note>.</paragraph>
    <paragraph line="1122">Divādīhi kriyatthehi kattari kānubandho yapaccayo hoti.</paragraph>
    <paragraph line="1123">Dibbati.</paragraph>
    <paragraph line="1124">Muca-muttiyaṃ, yassa pubbarūpattaṃ, muccati, vimuccati. Akammakattā suddhakammarūpaṃ na labbhati.</paragraph>
    <paragraph line="1125">Kārite-moceti <pageBreak edition="Myanmar" number="0.0442" />, mocayati, mocāpeti, mocāpayati.</paragraph>
    <paragraph line="1126">Kamme-mocīyati, mocāpīyati, muccatu, dukkhā muccantu.</paragraph>
    <paragraph line="1127">Ssatyādimhi dhātvantassa kkho, mokkhati, mokkhanti.</paragraph>
    <paragraph line="1128">Vica-viveke, viviccati, viviccanti.</paragraph>
    <paragraph line="1129">Kārite-viveceti, vivecayati, vivecāpeti, vivecāpayati.</paragraph>
    <paragraph line="1130">Kamme-vivecīyati, vivecāpīyati iccādi.</paragraph>
    <paragraph line="1131">Yuja-yuttiyaṃ, yujjati, yujjanti.</paragraph>
    <paragraph line="1132">Luja-vināse, lujjati, lujjanti.</paragraph>
    <paragraph line="1133">Vija-bhaya, calanesu, saṃvijjati, saṃvijjanti.</paragraph>
    <paragraph line="1134">Kārite-saṃvejeti, saṃvejayati, saṃvejenti, saṃvejayanti iccādi.</paragraph>
    <paragraph line="1135">Gada-gajjane, megho gajjati, gajjanti.</paragraph>
    <paragraph line="1136">Pada-gatimhi, uppajjati, uppajjanti, nipajjati, vipajjati, sampajjati, āpajjati, samāpajjati, paṭipajjati.</paragraph>
    <paragraph line="1137">Kamme-tena āpatti āpajjati, jhānaṃ samāpajjati, maggo paṭipajjati.</paragraph>
    <paragraph line="1138">Kyamhi parepi yaka hoti, tena āpatti āpajjīyati. Jhānaṃ samāpajjīyati, maggo paṭipajjīyati.</paragraph>
    <paragraph line="1139">Kārite-uppādeti, uppādayati, nipphādeti, nipphādayati. Sampādeti, sampādayati, āpādeti, āpādayati, paṭipādeti, paṭipādayati, paṭipajjāpeti, paṭipajjāpayati.</paragraph>
    <paragraph line="1140">Kamme-uppādīyati, nipphādīyati, sampādīyati, āpādīyati, paṭipādīyati.</paragraph>
    <paragraph line="1141">Uppajjatu <pageBreak edition="Myanmar" number="0.0443" />, uppajjantu, uppajjeyya, uppajjeyyuṃ, kinti nu kho saddhivihārikassa patto uppajjiyetha, cīvaraṃ uppajjiyetha, parikkhāro uppajjiyethāti <note>mahāva. 67</note> imāni pana kattu, kammarūpāni.</paragraph>
    <paragraph line="1142">Īādimhi-uppajji, nipajji, vipajji, sampajji, āpajji, samāpajji, paṭipajji.</paragraph>
    <paragraph line="1143" number="664"><bold>Kvaci vikaraṇānaṃ</bold><note>ka. 517; rū. 488; nī. 1105</note>.</paragraph>
    <paragraph line="1144">Vikaraṇānaṃ kvaci lopo hoti.</paragraph>
    <paragraph line="1145">Cakkhuṃ udapādi, ñāṇaṃ udapādi, vijjā udapādi, āloko udapādi <note>saṃ. ni. 5.1081</note> iccādi, uppajjiṃsu, nipajjiṃsu.</paragraph>
    <paragraph line="1146">Mada-ummāde, majjati, majjanti.</paragraph>
    <paragraph line="1147">Vida-sattāyaṃ, vijjati, saṃvijjati.</paragraph>
    <paragraph line="1148">Idha-samiddhiyaṃ, ijjhati, samijjhati.</paragraph>
    <paragraph line="1149">Kudha-kope, kujjhati, kujjhanti.</paragraph>
    <paragraph line="1150">Budha-avagamane, bujjhati, sambujjhati.</paragraph>
    <paragraph line="1151">Paṭipubbo niddakkhaye vikasane ca, paṭibujjhati.</paragraph>
    <paragraph line="1152">Kamme-tena dhammo bujjhati, dhammā bujjhanti, bujjhare, bujjhīyati, bujjhīyanti.</paragraph>
    <paragraph line="1153">Kārite-bodheti, bodhayati, bodhāpeti, bodhāpayati, bujjhāpeti, bujjhāpayati.</paragraph>
    <paragraph line="1154">Yudha-sampahāre, mallo mallena saddhiṃ yujjhati, dve senā yujjhanti, dve meṇḍā yujjhanti, dve usabhā yujjhanti, dve hatthino yujjhanti, dve kukkuṭā yujjhanti.</paragraph>
    <paragraph line="1155">Kamme-yujjhīyati, yujjhīyanti.</paragraph>
    <paragraph line="1156">Kārite-yodheti <pageBreak edition="Myanmar" number="0.0444" />, yodhayati, yujjhāpeti, yujjhāpayati, ‘‘yodhetha māraṃ paññāvudhenā’’ti <note>dha. pa. 40</note> pāḷi.</paragraph>
    <paragraph line="1157">Vidha-tāḷane, sarena migaṃ vijjhati, dhammaṃ paṭivijjhati, paṭivijjhanti.</paragraph>
    <paragraph line="1158">Kamme kattusadisampi rūpaṃ hoti, tena dhammo paṭivijjhati, dhammā paṭivijjhanti, paṭivijjhīyati, paṭivijjhīyanti.</paragraph>
    <paragraph line="1159">Kārite-vedheti, vedhayati, paṭivedheti, paṭivedhayati, iccādi.</paragraph>
    <paragraph line="1160">Sidha-saṃsiddhiyaṃ, sijjhati, sijjhanti, sijjhare.</paragraph>
    <paragraph line="1161">Kārite mahāvuttinā issa āttaṃ, sādheti, sādhayati, sādhenti, sādhayanti.</paragraph>
    <paragraph line="1162">Kamme-sādhīyati, sādhīyanti iccādi.</paragraph>
    <paragraph line="1163">Sudha-suddhiyaṃ, sujjhati, sujjhanti, visujjhati, parisujjhati.</paragraph>
    <paragraph line="1164">Kārite-sodheti, sodhayati.</paragraph>
    <paragraph line="1165">Mana-maññanāyaṃ, maññati, avamaññati, atimaññati, maññanti, avamaññanti, atimaññanti iccādi.</paragraph>
    <paragraph line="1166">Hana-vighāta, saṅghātesu, haññati, vihaññati, haññanti, vihaññanti iccādi.</paragraph>
    <paragraph line="1167">Kupa-kope, paro parassa kuppati, kucchivāto kuppati, rogo kuppati, paṭikuppati, tejodhātu pakuppati <note>ma. ni. 1.305</note>.</paragraph>
    <paragraph line="1168">Kārite-kopeti, kopayati iccādi.</paragraph>
    <paragraph line="1169">Dīpa-dittiyaṃ, dippati, dippanti, pure adhammo dippati <note>cūḷava. 437</note>.</paragraph>
    <paragraph line="1170">Kamme-dīpīyati, dīpīyanti.</paragraph>
    <paragraph line="1171">Kārite garupantattā na vuddhi, dīpeti, dīpayati, dīpenti, dīpayanti iccādi.</paragraph>
    <paragraph line="1172">Lupa-adassane <pageBreak edition="Myanmar" number="0.0445" />, luppati, luppanti.</paragraph>
    <paragraph line="1173">Kārite-lopeti, lopayati iccādi.</paragraph>
    <paragraph line="1174">Vapa-bījanikkhepe, vappati, vappanti iccādi.</paragraph>
    <paragraph line="1175">Supa-suppane, suppati, suppanti.</paragraph>
    <paragraph line="1176">Mahāvuttinā ādivuddhi, soppati, soppanti.</paragraph>
    <paragraph line="1177">Samu-upasame nivāse ca, sammati, visammati, upasammati, vūpasammati, assame sammati, yattha sammati temiyo <note>jā. 2.22.73</note>, sammanti. Kārite na vuddhi, sameti, vūpasameti iccādi.</paragraph>
    <paragraph line="1178">Divu-kīḷāyaṃ vijigīsāyaṃ byavahāre thuti, kanti, gati, sattīsu ca, ‘tavaggavaraṇānaṃ ye cavaggabayañā’ti yamhi vassa battaṃ, ‘vaggalasehi te’ti yassa battaṃ, dibbati, dibbanti iccādi.</paragraph>
    <paragraph line="1179">Sivu-saṃsibbane, sibbati, sibbanti, sibbeyya vā sibbāpeyya vā <note>pāci. 176</note> iccādi.</paragraph>
    <paragraph line="1180">Tasa-santāse, tassati.</paragraph>
    <paragraph line="1181">Mahāvuttinā tassa trattaṃ, utrassati, ubbijjatīti attho. Tassati, paritassati, pipāsatīti attho.</paragraph>
    <paragraph line="1182">Kārite-tāseti, tāsayati iccādi.</paragraph>
    <paragraph line="1183">Tusa-pītimhi, tussati, santussati.</paragraph>
    <paragraph line="1184">Kammepi-tussati, santussati, tussīyati.</paragraph>
    <paragraph line="1185">Kārite-toseti, tosayati iccādi.</paragraph>
    <paragraph line="1186">Disa-paññāyane, dissati, padissati, sandissati. Dissanti bālā abyattā <note>mahāva. 76</note>, nimittāni padissanti <note>bu. vaṃ. 2.82</note>, ime dhammā mayi sandissanti, ahañca imesu dhammesu sandissāmi <note>ma. ni. 3.253 (thokaṃ visadisaṃ)</note>.</paragraph>
    <paragraph line="1187">Dusa-paṭighāte <pageBreak edition="Myanmar" number="0.0446" />, dussati. Dosaneyyesu dussati. Padussati, dussanti, padussanti.</paragraph>
    <paragraph line="1188">Kārite dīgho, dūseti, dūsayati.</paragraph>
    <paragraph line="1189">Kamme-dūsīyati iccādi.</paragraph>
    <paragraph line="1190">Sisa-asabbayoge, sissati, avasissati. Sarīrāni avasissanti.</paragraph>
    <paragraph line="1191">Kārite-seseti, sesayati iccādi.</paragraph>
    <paragraph line="1192">Susa-sussane, sussati. Aṭṭhi ca nhāru ca cammañca avasissatu, upasussatu me sarīre maṃsalohitaṃ <note>ma. ni. 2.184 (thokaṃ visadisaṃ)</note> iccādi.</paragraph>
    <paragraph line="1193">Daha-dāhe, ha, yānaṃ vipariyāyo, dayhati, dayhanti, ekacitakamhi dayhare.</paragraph>
    <paragraph line="1194">Kārite-dāheti, dāhayati iccādi.</paragraph>
    <paragraph line="1195">Naha-bandhane, sannayhati, sannayhanti iccādi.</paragraph>
    <paragraph line="1196">Muha-muyhane, muyhati, sammuyhati, sammuyhāmi, pamuyhāmi. Sabbā muyhanti me disā <note>jā. 2.22.2185</note>.</paragraph>
    <paragraph line="1197">Kārite-moheti, mohayati iccādi.</paragraph>
    <centered line="1198">Divādigaṇo niṭṭhito.</centered>
    <subhead line="1199">Svādigaṇa</subhead>
    <paragraph line="1200">Atha svādigaṇo vuccate.</paragraph>
    <paragraph line="1201"><bold>Gi, ci, mi, vu, su, hi, āpa, saka</bold>.</paragraph>
    <paragraph line="1202">‘Kā’ti vattate.</paragraph>
    <paragraph line="1203" number="665"><bold>Svādito kṇo</bold><note>ka. 448; rū. 512; nī. 929; caṃ. 1.1.95; pā. 3.1.74; ‘svādīhi…’ (bahūsu)</note>.</paragraph>
    <paragraph line="1204">Svādīhi <pageBreak edition="Myanmar" number="0.0447" /> kriyatthehi paraṃ kānubandhā ṇā, ṇo iti dve paccayā honti.</paragraph>
    <paragraph line="1205" number="666"><bold>Na te kānubandhanāgamesu</bold>.</paragraph>
    <paragraph line="1206">Ivaṇṇu’vaṇṇānaṃ akārassa ca te e, o, ā na honti kānubandhanāgamesu paresūti vuddhipaṭisedho.</paragraph>
    <paragraph line="1207">Suṇāti, suṇoti.</paragraph>
    <paragraph line="1208">Gi-sadde, giṇāti, giṇoti, anugiṇāti, paṭigiṇāti.</paragraph>
    <paragraph line="1209">Pubbassaralopo, anugiṇanti, paṭigiṇanti.</paragraph>
    <paragraph line="1210">Ci-caye, mahāvuttinā ṇassa nattaṃ, vaḍḍhakī pākāraṃ cināti, cinoti, ācināti, ācinoti, apacināti, apacinoti, viddhaṃsetīti attho.</paragraph>
    <paragraph line="1211">Pubbassaralopo, cinanti, ācinanti, apacinanti.</paragraph>
    <paragraph line="1212">Kamme-cīyati, ācīyati, apacīyati, cinīyati, ācinīyati, apacinīyati.</paragraph>
    <paragraph line="1213">Kārite-cayāpeti, cayāpayati, cināpeti, cināpayati iccādi.</paragraph>
    <paragraph line="1214">Mi-pakkhepe, miṇāti, miṇoti, mināti, minoti vā.</paragraph>
    <paragraph line="1215">Vu-saṃvaraṇe, saṃvuṇāti, saṃvuṇoti, āvuṇāti, āvuṇoti.</paragraph>
    <paragraph line="1216">Su-savane, suṇāti, suṇoti, suṇanti, suṇāsi, suṇosi.</paragraph>
    <paragraph line="1217">Rassatte-suṇasi <pageBreak edition="Myanmar" number="0.0448" /> nāga <note>mahāva. 126</note>. Suṇātha, suṇotha, suṇāmi, suṇomi, suṇāma, suṇoma.</paragraph>
    <paragraph line="1218">Kamme ‘dīgho sarassā’ti kyamhi dīgho, sūyati, suyyati, sūyanti, suyyanti, suṇīyati, suṇīyanti.</paragraph>
    <paragraph line="1219">Kārite-sāveti, anusāveti, sāvayati, anusāvayati, suṇāpeti, suṇāpayati.</paragraph>
    <paragraph line="1220">Kamme-sāvīyati, anusāvīyati.</paragraph>
    <paragraph line="1221">Suṇātu, suṇantu, suyyatu, suyyantu, sāvetu, sāventu, suṇe, suṇeyya, suṇeyyuṃ, sūyeyya, suyyeyya, sūyeyyuṃ, suyyeyuṃ, sāveyya, sāveyyuṃ.</paragraph>
    <paragraph line="1222">Īādimhi-asuṇi, suṇi.</paragraph>
    <paragraph line="1223" number="667"><bold>Tesu suto kṇokṇānaṃ roṭa</bold><note>ka. 517; rū. 488; nī. 1105</note>.</paragraph>
    <paragraph line="1224">Tesu īādīsu ssakāravantesu ca vacanesu sudhātuto paresaṃ kṇo, kṇānaṃ roṭa hoti, rānubandho sabbādesadīpanattho. ‘Rānubandhentasarādissā’ti suttena ādisarassa lopo, dvittaṃ.</paragraph>
    <paragraph line="1225">Assosi, assosuṃ, assosi, assosittha, assosiṃ, assosimhā, assosumhā, assosittha iccādi.</paragraph>
    <paragraph line="1226">Ssatyādimhi-suṇissati, sossati, suṇissanti, sossanti, suṇissasi, sossasi, suṇissatha, sossatha, suṇissāmi, sossāmi, suṇissāma, sossāma. Evaṃ parachakke.</paragraph>
    <paragraph line="1227">Ssādimhi-asuṇissā, asossā, asuṇissaṃsu, sossaṃsu iccādi.</paragraph>
    <paragraph line="1228">Papubbo <pageBreak edition="Myanmar" number="0.0449" /> hi-pesane, pahiṇāti, pahiṇoti, pahiṇanti.</paragraph>
    <paragraph line="1229">Īādimhi-dūtaṃ pahiṇi, pahiṇiṃsu, ‘kvaci vikaraṇāna’nti vikaraṇalopo, mahāvuttinā passa dīgho, dūtaṃ pāhesi <note>pārā. 297; mahāva. 198</note>, pāhesuṃ iccādi.</paragraph>
    <paragraph line="1230">Āpa-pāpuṇane papubbo –</paragraph>
    <paragraph line="1231" number="668"><bold>Sakāpānaṃ kukku kṇe</bold><note>ka. 517; rū. 488; nī. 1105; ‘‘…kukakū ṇe’’ (bahūsu)</note>.</paragraph>
    <paragraph line="1232">Saka, āpadhātūnaṃ kānubandhā kukāra, ukārā kamena āgamā honti kṇamhi paccaye.</paragraph>
    <paragraph line="1233">Pāpuṇoti, pāpuṇanti, sampāpuṇanti.</paragraph>
    <paragraph line="1234">Paripubbo pariyattiyaṃ, pariyāpuṇāti, pariyāpuṇanti.</paragraph>
    <paragraph line="1235">Saṃpubbo-samāpuṇāti, parisamāpuṇāti, niṭṭhānaṃ gacchatīti attho.</paragraph>
    <paragraph line="1236">Kṇeti kiṃ? Pappoti.</paragraph>
    <paragraph line="1237">Kamme-pāpīyati, pāpīyanti.</paragraph>
    <paragraph line="1238">Kārite-pāpeti, pāpayati, pāpenti, pāpayanti.</paragraph>
    <paragraph line="1239">Kamme-pāpīyati, pāpīyanti.</paragraph>
    <paragraph line="1240">Īādimhi-pāpuṇi, pāpuṇiṃsu iccādi.</paragraph>
    <paragraph line="1241">Saka-sattiyaṃ, sakkuṇoti, sakkuṇāti.</paragraph>
    <paragraph line="1242">Kṇeti kiṃ? Sakkoti, sakkuṇanti.</paragraph>
    <paragraph line="1243">Īādimhi-asakkuṇi, sakkuṇi, asakkuṇiṃsu, sakkuṇiṃsu.</paragraph>
    <paragraph line="1244" number="669"><bold>Sakā kṇāssa kho īādo</bold><note>‘…ṇāssa kha…’’ (bahūsu)</note>.</paragraph>
    <paragraph line="1245">Sakamhā <pageBreak edition="Myanmar" number="0.0450" /> parassa kṇāssa kho hoti īādimhi.</paragraph>
    <paragraph line="1246">Asakkhi, sakkhi, asakkhiṃsu, sakkhiṃsu iccādi.</paragraph>
    <paragraph line="1247" number="670"><bold>Sse vā</bold><note>ka. 517; rū. 488; nī. 1105</note>.</paragraph>
    <paragraph line="1248">Sakamhā parassa kṇassa kho hoti vā sse pare.</paragraph>
    <paragraph line="1249">Sakkhissati, sakkuṇissati, sakkhissanti, sakkuṇissanti, sakkhissasi, sakkhissatha, sakkhissāmi, sakkhissāma, sakkuṇissāma.</paragraph>
    <paragraph line="1250">‘Dakkha sakkha hehi hohīhi lopo’ti ssassa vikappena lopo, sakkhiti, sakkhissati, sakkhinti, sakkhissanti.</paragraph>
    <paragraph line="1251">Ssādimhi-asakkhissā, sakkhissā, asakkuṇissā, sakkuṇissā iccādi.</paragraph>
    <centered line="1252">Svādigaṇo niṭṭhito.</centered>
    <subhead line="1253">Kyādigaṇa</subhead>
    <paragraph line="1254">Atha kyādigaṇo vuccate.</paragraph>
    <paragraph line="1255"><bold>Kī, ji, ñā, dhū, pu, bhū, mā, mū, lū</bold>.</paragraph>
    <paragraph line="1256" number="671"><bold>Kyādīhi kṇā</bold><note>ka. 449; rū. 513; nī. 930; caṃ. 1.1.101 …pe… 3.1.81</note>.</paragraph>
    <paragraph line="1257">Kīiccādīhi kriyatthehi paraṃ kattari kānubandho ṇāpaccayo hoti.</paragraph>
    <paragraph line="1258" number="672"><bold>Kṇāknāsu rasso</bold><note>ka. 517; rū. 488; nī. 1105; caṃ. 6.1.108; pā. 7.3.80</note>.</paragraph>
    <paragraph line="1259">Etesu <pageBreak edition="Myanmar" number="0.0451" /> dīghadhātūnaṃ rasso hoti.</paragraph>
    <paragraph line="1260">Kī-dabbavinimaye, kiṇāti, kiṇanti, vikkiṇāti, vikkiṇanti.</paragraph>
    <paragraph line="1261">Kamme-kīyati, kiyyati, vikkīyati, vikkiyyati, vikkiyyanti.</paragraph>
    <paragraph line="1262">Kārite-vikkāyeti, vikkāyayati, kīṇāpeti, kīṇāpayati iccādi.</paragraph>
    <paragraph line="1263" number="673"><bold>Jyādīhi knā</bold><note>ka. 449; rū. 513; nī. 930</note>.</paragraph>
    <paragraph line="1264">Jiiccādīhi kattari kānubandho nāpaccayo hoti.</paragraph>
    <paragraph line="1265">Jināti, jinanti.</paragraph>
    <paragraph line="1266">Kamme-jīyati, jiyyati, jinīyati, jiniyyati.</paragraph>
    <paragraph line="1267">Kārite-jayāpeti, jayāpayati, parājeti, parājayati, parājenti, parājayanti, jināpeti, jināpayati, ajini, jini, ajiniṃsu, jiniṃsu, jinissati, jinissanti iccādi.</paragraph>
    <paragraph line="1268">Ñā-avabodhane.</paragraph>
    <paragraph line="1269" number="674"><bold>Ñāssa ne jā</bold><note>ka. 470; rū. 514; nī. 950; caṃ. 6.1.107; pā. 7.3.70, 79</note>.</paragraph>
    <paragraph line="1270">Nāpaccaye pare ñāssa jā hoti.</paragraph>
    <paragraph line="1271">Jānāti, pajānāti, ājānāti, sañjānāti, vijānāti, abhijānāti, parijānāti, paṭijānāti, jānanti.</paragraph>
    <paragraph line="1272">Kamme-ñāyati, paññāyati, aññāyati, saññāyati, viññāyati, abhiññāyati, pariññāyati, paṭiññāyati, ñāyanti.</paragraph>
    <paragraph line="1273">Kārite-ñāpeti <pageBreak edition="Myanmar" number="0.0452" />, ñāpayati, ñāpenti, ñāpayanti, jānāpeti, jānāpayati, jānāpenti, jānāpayanti.</paragraph>
    <paragraph line="1274">Kamme-ñāpīyati, saññāpīyati, jānāpīyati.</paragraph>
    <paragraph line="1275" number="675"><bold>Ñāssa sanāssa nāyo timhi</bold><note>ka. 509; rū. 516; nī. 1022</note>.</paragraph>
    <paragraph line="1276">Nāsahitassa ñāssa nāyo hoti timhi, suttavibhattiyā anti, antesu ca.</paragraph>
    <paragraph line="1277">Nāyati. Viceyya viceyya atthe panāyatīti kho bhikkhave vipassīti vuccati <note>dī. ni. 2.41-44</note>. Nāyanti. ‘‘Animittā na nāyare’’ti <note>visuddhi 1.174</note> pāḷi.</paragraph>
    <paragraph line="1278">Eyyādimhi-jāneyya, jāneyyuṃ, jāneyyāsi, jāneyyātha, jāneyyāmi, jāneyyāma.</paragraph>
    <paragraph line="1279">Utte-jāneyyāmu.</paragraph>
    <paragraph line="1280">Eyyāmassa emutte ‘‘kathaṃ jānemu taṃ maya’’nti <note>jā. 2.22.7</note> pāḷi.</paragraph>
    <paragraph line="1281" number="676"><bold>Eyyassiyāñā vā</bold><note>ka. 508; rū. 515; nī. 1021</note>.</paragraph>
    <paragraph line="1282">Ñāto eyyassa iyā, ñā honti, vāsaddena eyyumādīnampi ñū, ñāsi, ñātha, ñāmi, ñāmādesā honti, eyyamiccassa ñañca.</paragraph>
    <paragraph line="1283">Jāniyā.</paragraph>
    <paragraph line="1284" number="677"><bold>Ñāmhi jaṃ</bold><note>ka. 470; rū. 514; nī. 950</note>.</paragraph>
    <paragraph line="1285">Ñādese pare sanāssa ñāssa jaṃ hoti.</paragraph>
    <paragraph line="1286">Jaññā, vijaññā.</paragraph>
    <paragraph line="1287">Suttavibhattena <pageBreak edition="Myanmar" number="0.0453" /> ñūādīsupi jaṃ hoti. ‘‘Pāpaṃ katvā mā maṃ jaññūti icchati <note>su. ni. 127; vibha. 894 ‘jaññā’ti</note>, vivekadhammaṃ ahaṃ vijaññaṃ <note>gavesitabbaṃ</note>, jaññāmu ce sīlavantaṃ vadaññu’’nti <note>jā. 2.22.1301</note> pāḷī. ‘Jaññāsi, jaññātha, jaññāmi, jaññāmā’tipi yujjati.</paragraph>
    <paragraph line="1288" number="678"><bold>Īssatyādīsu knālopo</bold><note>ka. 517; rū. 488; nī. 1105</note>.</paragraph>
    <paragraph line="1289">Knāssa lopo hoti vā īādimhi ssatyādimhi ca.</paragraph>
    <paragraph line="1290">Aññāsi, abbhaññāsi, ajāni, aññāsuṃ, aññaṃsu, abbhaññaṃsu, jāniṃsu, aññāsi, abbhaññāsi, ajāni, aññittha, jānittha, aññāsiṃ, abbhaññāsiṃ, ajāniṃ, jāniṃ, aññāsimhā, ajānimhā, jānimhā, ñāssati, jānissati, ñāssanti, jānissanti.</paragraph>
    <paragraph line="1291">Kamme-viññāyissati, viññāyissanti.</paragraph>
    <paragraph line="1292" number="679"><bold>Ssassa hi kamme</bold><note>ka. 517; rū. 488; nī. 1105</note>.</paragraph>
    <paragraph line="1293">Ñāto ssassa hi hoti vā kamme.</paragraph>
    <paragraph line="1294">Paññāyihi. ‘‘Paññāyihinti etā, daharā’’ti <note>jā. 2.17.197</note> pāḷi. Paññāyissati, paññāyissanti iccādi.</paragraph>
    <paragraph line="1295">Dhū-vidhunane, knāmhi rasso, dhunāti, dhunanti.</paragraph>
    <paragraph line="1296">Kamme-dhunīyati, dhunīyanti.</paragraph>
    <paragraph line="1297">Kārite-dhunāpeti, dhunāpayati.</paragraph>
    <paragraph line="1298">Pu-sodhane, punāti, punanti.</paragraph>
    <paragraph line="1299">Bhū-pattiyaṃ, rasso, abhisambhunāti, abhisambhunanti. Nāssa ṇatte-abhisambhuṇāti, abhisambhuṇanti.</paragraph>
    <paragraph line="1300">Mā-parimāṇe <pageBreak edition="Myanmar" number="0.0454" />, mahāvuttinā dhātvantassa ittaṃ, mināti, nimmināti.</paragraph>
    <paragraph line="1301">Kamme-upamīyati, upamīyanti, nimmīyati, nimmīyanti.</paragraph>
    <paragraph line="1302">Kārite-nagaraṃ māpeti, māpayati, māpīyati, māpīyanti, nimmini, nimminiṃsu, māpesi, māpayi, māpesuṃ, māpayuṃ, nimminissati, nimminissanti, māpessati, māpessanti iccādi.</paragraph>
    <paragraph line="1303">Mū-bandhane, munāti.</paragraph>
    <paragraph line="1304">Lū-chedane, rassattaṃ, lunāti, lunanti.</paragraph>
    <paragraph line="1305">Kamme-lūyati, lūyanti.</paragraph>
    <paragraph line="1306">Kārite-lāvayati, lāvayanti.</paragraph>
    <paragraph line="1307">Kamme-lāvīyati iccādi.</paragraph>
    <centered line="1308">Kyādigaṇo niṭṭhito.</centered>
    <subhead line="1309">Tanādigaṇa</subhead>
    <paragraph line="1310">Atha tanādigaṇo vuccate.</paragraph>
    <paragraph line="1311"><bold>Āpa, kara, tana, saka</bold>.</paragraph>
    <paragraph line="1312" number="680"><bold>Tanāditvo</bold><note>ka. 451; rū. 520; nī. 932; caṃ. 1.1.97; pā. 3.1.79</note>.</paragraph>
    <paragraph line="1313">Tanādīhi paraṃ opaccayo hoti.</paragraph>
    <paragraph line="1314">Tanoti.</paragraph>
    <paragraph line="1315">Āpa-pāpuṇane papubbo. Dhātvantassa dvittaṃ rasso ca, pappoti, papponti.</paragraph>
    <paragraph line="1316">Kamme-pāpīyati, pāpīyanti.</paragraph>
    <paragraph line="1317">Kārite-pāpeti, pāpayati.</paragraph>
    <paragraph line="1318">Kamme-pāpīyati <pageBreak edition="Myanmar" number="0.0455" /> pāpīyanti iccādi.</paragraph>
    <paragraph line="1319">Kara-karaṇe, karoti, karonti.</paragraph>
    <paragraph line="1320">Kamme-karīyati, karīyanti.</paragraph>
    <paragraph line="1321">‘Tavaggavaraṇānaṃ ye cavaggabayañā’ti yamhi dhātvantassa yattaṃ, kayyati, kayyanti, kayyare, kayyate, kayyante.</paragraph>
    <paragraph line="1322">Kārite-kāreti, kārayati, kārenti, kārayanti, kārāpeti, kārāpayati, kārāpenti, kārāpayanti.</paragraph>
    <paragraph line="1323" number="681"><bold>Karassa sossa kuṃ</bold><note>ka. 511; rū. 521; nī. 1124</note>.</paragraph>
    <paragraph line="1324">O-kārasahitassa karassa kuṃ hoti mi, mesu paresu.</paragraph>
    <paragraph line="1325">Kummi, kumma, ‘‘bhattu apacitiṃ kummi <note>jā. 1.3.126</note>, dhammassāpacitiṃ kummī’’ti <note>jā. 2.22.1752</note> pāḷī.</paragraph>
    <paragraph line="1326" number="682"><bold>Karotissa kho</bold><note>ka. 594; rū. 582; nī. 1198</note>.</paragraph>
    <paragraph line="1327">Pādito parassa karadhātussa kvaci kho hoti.</paragraph>
    <paragraph line="1328">Saṅkharoti, saṅkharonti, abhisaṅkharoti, abhisaṅkharonti.</paragraph>
    <paragraph line="1329">Kamme-saṅkharīyati, saṅkharīyanti.</paragraph>
    <paragraph line="1330">Kārite-saṅkhāreti, saṅkhārayati.</paragraph>
    <paragraph line="1331">Ṇāpimhi na vuddhi, saṅkharāpeti, saṅkharāpayati.</paragraph>
    <paragraph line="1332">Kamme-saṅkhārīyati, saṅkharāpīyati.</paragraph>
    <paragraph line="1333" number="683"><bold>Karassa sossa kubbakurukayirā</bold><note>ka. 511-2; rū. 521-2; nī. 1077-8-9-10; caṃ. 5.2.103; pā. 6.4.110</note>.</paragraph>
    <paragraph line="1334">O-kārasahitassa karassa kubba, kuru, kayirā honti vā nta, māna, tyādīsu, mahāvuttinā vikappena kussa kruttaṃ.</paragraph>
    <paragraph line="1335">Kubbati <pageBreak edition="Myanmar" number="0.0456" /> kubbanti, krubbati, krubbanti.</paragraph>
    <paragraph line="1336">Parachakke-kubbate, krubbate, kubbante, krubbante, kurute, kayirati, kayiranti, kayirasi, kayiratha, kayirāmi, kayirāma, kayirate, kayirante.</paragraph>
    <paragraph line="1337">Karotu, saṅkharotu, kubbatu, krubbatu, kurutu, agghaṃ kurutu no bhavaṃ <note>dī. ni. 2.318</note>, kayiratu.</paragraph>
    <paragraph line="1338">Kareyya, saṅkhareyya, kubbeyya, krubbeyya, kayireyya.</paragraph>
    <paragraph line="1339" number="684"><bold>Ṭā</bold><note>ka. 517; rū. 488; nī. 1105</note>.</paragraph>
    <paragraph line="1340">Kayirādesato parassa eyyavibhattissa ṭānubandho ā hoti vā.</paragraph>
    <paragraph line="1341">So puññaṃ kayirā, puññaṃ ce puriso kayirā <note>dha. pa. 118</note>, kayirā naṃ punappunaṃ <note>dha. pa. 118</note>.</paragraph>
    <paragraph line="1342" number="685"><bold>Kayireyyasseyyumādīnaṃ</bold><note>ka. 517; rū. 488; nī. 1083-4-5-6-7</note>.</paragraph>
    <paragraph line="1343">Kayirādesato parassa eyyuṃādīnaṃ eyyasaddassa lopo hoti.</paragraph>
    <paragraph line="1344">Kayiruṃ, kayireyyuṃ, kayirāsi, kayireyyāsi, kayirātha, kayireyyātha, kayirāmi, kayireyyāmi, kayirāma, kayireyyāma.</paragraph>
    <paragraph line="1345" number="686"><bold>Ethassā</bold><note>ka. 517; rū. 488; nī. 1082</note>.</paragraph>
    <paragraph line="1346">Kayirādesato parassa ethassa e-kārassa ā hoti vā.</paragraph>
    <paragraph line="1347">So <pageBreak edition="Myanmar" number="0.0457" /> kayirātha, dīpaṃ kayirātha paṇḍito <note>dha. pa. 28</note>, kayirā ce kayirāthenaṃ <note>dha. pa. 313; saṃ. ni. 1.89</note>.</paragraph>
    <paragraph line="1348">Īādimhi-akari, kari, saṅkhari, abhisaṅkhari, akubbi, kubbi, akrubbi, krubbi, akayiri, kayiri, akaruṃ, karuṃ, saṅkharuṃ, abhi, saṅkharuṃ, akariṃsu, kariṃsu, saṅkhariṃsu, abhisaṅkhariṃsu, akubbiṃsu, kubbiṃsu, akrubbiṃsu, krubbiṃsu, akayiriṃsu, kayiriṃsu, akayiruṃ, kayiruṃ.</paragraph>
    <paragraph line="1349" number="687"><bold>Kā īādīsu</bold><note>ka. 491; rū. 523; nī. 983</note>.</paragraph>
    <paragraph line="1350">Īādīsu saokārassa karassa kā hoti vā.</paragraph>
    <paragraph line="1351" number="688"><bold>Dīghā īssa</bold><note>ka. 517; rū. 488; nī. 1105</note>.</paragraph>
    <paragraph line="1352">Ā, e, ūdīghehi parassa īvacanassa si hoti vā.</paragraph>
    <paragraph line="1353">Aṭṭhāsi, adāsi, vadesi, vajjesi, bhāvesi, kāresianubhosi, ahosi iccādi.</paragraph>
    <paragraph line="1354">So akāsi, te akaṃsu, gāthāyaṃ ‘‘akaṃsu satthuvacana’’nti <note>jā. 2.22.564</note> pāḷi. Akāsuṃ, tvaṃ akāsi. Mā tumhe evarūpaṃ akattha <note>gavesitabbaṃ</note>, mākattha pāpakaṃ kammaṃ, āvī vā yadi vā raho <note>udā. 44</note>. Akāsittha, ahaṃ akāsiṃ, mayaṃ akāsimhā, akamhā. Bhogesu vijjamānesu, dīpaṃ nākamha attano <note>jā. 1.4.53</note>. So akā. ‘‘Tato ekasataṃ khatye, anuyante bhavaṃ akā’’ti <note>jā. 2.20.94</note> pāḷi. Akāsittha vā, ahaṃ akaṃ, akaraṃ vā. ‘‘Tassāhaṃ vacanaṃ nākaṃ, pitu vuddhassa bhāsita’’nti <note>jā. 2.17.134</note> pāḷi.</paragraph>
    <paragraph line="1355">Kārite-so kāresi, kārayi, kārāpesi, kārāpayi, te kāresuṃ, kārayuṃ, kārāpesuṃ, kārāpayuṃ iccādi.</paragraph>
    <paragraph line="1356">Karissati <pageBreak edition="Myanmar" number="0.0458" /> saṅkharissati, kubbissati, krubbissati, kayirissati iccādi.</paragraph>
    <paragraph line="1357">‘‘Harassa cāhaṅa sse’ti ssena saha karassa rakārassa āhaṅa hoti, kāhati, kāhanti, kathaṃ kāhanti dārakā <note>jā. 2.22.1849</note>.</paragraph>
    <paragraph line="1358">Iñāgame-kāhiti, kāhinti iccādi. Kāhasi, kāhatha. Kāhāmi kusalaṃ bahuṃ <note>jā. 1.4.56</note>, kāhāma puññasañcayaṃ <note>apa. thera 1.1.401</note>.</paragraph>
    <paragraph line="1359">‘Āīādīsū’ti sutte yogavibhāgena ssatyādīsupi kā hoti, saṃyoge rassattaṃ, kassati, kassanti, kassasi, kassatha, kassāmi, kassāma, kassaṃ purisakāriyaṃ <note>jā. 2.22.131</note>.</paragraph>
    <paragraph line="1360">Ssādimhi-akāhā, akarissā iccādi.</paragraph>
    <paragraph line="1361">Tanu-vitthāre, tanoti.</paragraph>
    <paragraph line="1362">Parassaralopo-tanonti.</paragraph>
    <paragraph line="1363" number="689"><bold>Ovikaraṇassu parachakke</bold><note>ka. 511; rū. 521; nī. 1024</note>.</paragraph>
    <paragraph line="1364">Parachakke pare ovikaraṇassa u hoti.</paragraph>
    <paragraph line="1365">Tanute, tanunte.</paragraph>
    <paragraph line="1366">‘Yavā sare’ti ussa vatte-tanvante.</paragraph>
    <paragraph line="1367" number="690"><bold>Pubbachakke vā kvaci</bold><note>ka. 511; rū. 521; nī. 1024</note>.</paragraph>
    <paragraph line="1368">Pubbachakke ovikaraṇassa kvaci u hoti vā.</paragraph>
    <paragraph line="1369">Tanuti, kurutu.</paragraph>
    <paragraph line="1370">Kvacīti kiṃ? Karoti.</paragraph>
    <paragraph line="1371">Vāti <pageBreak edition="Myanmar" number="0.0459" /> kiṃ? Tanoti.</paragraph>
    <paragraph line="1372">Kamme-tanīyati, taññati.</paragraph>
    <paragraph line="1373" number="691"><bold>Tanassā vā</bold><note>ka. 517; rū. 488; nī. 1105</note>.</paragraph>
    <paragraph line="1374">Tanadhātussa na-kārassa ā hoti vā kyamhi.</paragraph>
    <paragraph line="1375">Tāyati, tāyanti, patāyati, patāyanti. ‘‘Ito’dāni patāyanti, sūciyo balisāni cā’’ti <note>jā. 1.6.84</note> pāḷi. Tāyate, tāyante.</paragraph>
    <paragraph line="1376">Saka-sattiyaṃ, sakkoti, sakkonti, sakkosi, sakkotha, sakkomi, sakkoma.</paragraph>
    <centered line="1377">Tanādigaṇo niṭṭhito.</centered>
    <subhead line="1378">Curādigaṇa</subhead>
    <paragraph line="1379">Atha curādigaṇo vuccate.</paragraph>
    <paragraph line="1380"><bold>Āpa, kamu, gaṇa, ghaṭa, cinta, ceta, cura, dhara, pāla, pūja, manta, māna, vida</bold>.</paragraph>
    <paragraph line="1381" number="692"><bold>Curādīhiṇi</bold><note>ka. 452; rū. 525; nī. 933; caṃ. 1.1.45; pā. 3.1.25; ‘curādito ṇi’ (bahūsu)</note>.</paragraph>
    <paragraph line="1382">Curādīhi kriyatthehi paraṃ sakatthe ṇipaccayo hoti.</paragraph>
    <paragraph line="1383">Coreti, corayati.</paragraph>
    <paragraph line="1384">Vipubbo āpa-byāpane, byāpeti, byāpayati.</paragraph>
    <paragraph line="1385">Kamu-icchāyaṃ, kāmeti, kāmayati, kāmenti, kāmayanti, nikāmeti, nikāmayati, nikāmenti, nikāmayanti.</paragraph>
    <paragraph line="1386">Kamme-kāmīyati, kāmīyanti.</paragraph>
    <paragraph line="1387">Kārite ṇāpi eva, kāmāpeti, kāmāpayati.</paragraph>
    <paragraph line="1388">Kamme-kāmāpīyati <pageBreak edition="Myanmar" number="0.0460" />, kāmāpayīyati.</paragraph>
    <paragraph line="1389">Gaṇa-saṅkhyāne, gaṇa, ghaṭānaṃ tudādittā na vuddhi, gaṇeti, gaṇayati.</paragraph>
    <paragraph line="1390">Ghaṭa-cetāyaṃ, ghaṭeti, ghaṭayati.</paragraph>
    <paragraph line="1391">Cinta-cintāyaṃ, garupantattā na vuddhi, cinteti, cintayati.</paragraph>
    <paragraph line="1392">Kamme-cintīyati, cintīyanti.</paragraph>
    <paragraph line="1393">Kārite-cintāpeti, cintāpayati.</paragraph>
    <paragraph line="1394">Kamme-cintāpīyati, cintāpayīyati.</paragraph>
    <paragraph line="1395">Īādimhi-cintesi, cintayi, cinteyuṃ, cintayuṃ, cintesi, cintayi, cintayittha, cintesiṃ, cintayiṃ, cintesimhā, cintayimhā.</paragraph>
    <paragraph line="1396">Ceta-cetāyaṃ, ceteti, cetayati, cetenti, cetayanti.</paragraph>
    <paragraph line="1397">Cura-theyye, coreti, corayati, corenti, corayanti.</paragraph>
    <paragraph line="1398">Dhara-dhāraṇe, dhāreti, dhārayati, dhārenti, dhārayanti.</paragraph>
    <paragraph line="1399">Pāla-pālane, pāleti, pālayati, pālenti, pālayanti.</paragraph>
    <paragraph line="1400">Pūja-pūjāyaṃ, garupantattā na vuddhi, pūjeti, pūjayati, pūjenti, pūjayanti.</paragraph>
    <paragraph line="1401">Manta-guttabhāsane, manteti, mantayati, mantenti, mantayanti.</paragraph>
    <paragraph line="1402">Āpubbo kathane āmantane ca. Āmantayāmi vo bhikkhave <note>dī. ni. 2.218</note>, bhagavā bhikkhū āmantesi <note>dī. ni. 2.208</note>.</paragraph>
    <paragraph line="1403">Nipubbo-nimantane, nimanteti, nimantayati.</paragraph>
    <paragraph line="1404">Īādimhi-mantesi <pageBreak edition="Myanmar" number="0.0461" />, mantayi, āmantesi, āmantayi, nimantesi, nimantayi, mantesuṃ, mantayuṃ, mantayiṃsu rahogatā <note>jā. 2.22.1918</note>, mantessati, āmantessati, nimantessati, mantayissati, āmantayissati, nimantayissati iccādi.</paragraph>
    <paragraph line="1405">Māna-pūjāyaṃ, māneti, mānayati, mānenti, mānayanti iccādi.</paragraph>
    <paragraph line="1406">Vida-anubhavane, vedeti, vedayati, paṭisaṃvedeti, paṭisaṃvedayati.</paragraph>
    <paragraph line="1407">Paṭi, ni, papubbo ācikkhane, paṭivedeti, paṭivedayati, nivedeti, nivedayati, pavedeti, pavedayati iccādi.</paragraph>
    <centered line="1408">Curādigaṇo niṭṭhito.</centered>
    <centered line="1409">Vikaraṇapaccayarāsi niṭṭhito.</centered>
    <subhead line="1410">Sāmañña kha, cha, sarāsi</subhead>
    <paragraph line="1411">Atha dhātupaccayā vuccante.</paragraph>
    <paragraph line="1412">Kriyāvācībhāvena dhāturūpā paccayā <bold>dhātupaccayā,</bold> kriyatthapaccayāti vuttaṃ hoti, tasmā tehipi sabbesaṃ tyādi, tabbādivibhatti, paccayānaṃ sambhavo.</paragraph>
    <paragraph line="1413"><bold>Tija, māna, kita, gupa, badha</bold>.</paragraph>
    <paragraph line="1414" number="693"><bold>Tijamānehi khasā khamāvīmaṃsāsu</bold><note>ka. 433; rū. 528; nī. 906-9; caṃ. 1.1.17, 28; pā. 3.1.5</note>.</paragraph>
    <paragraph line="1415">Khamāyaṃ vīmaṃsāyañca pavattehi tija, mānadhātūhi paraṃ kamena kha, sapaccayā honti.</paragraph>
    <paragraph line="1416">Tija-khamāyaṃ, iminā khapaccayo.</paragraph>
    <paragraph line="1417" number="694"><bold>Khachasānamekassaraṃ dve</bold><note>ka. 458; rū. 461; nī. 939; caṃ. 5.1.1; pā. 6.1.1, 9; ‘…mekasarodi…’ (bahūsu)</note>.</paragraph>
    <paragraph line="1418">Kha <pageBreak edition="Myanmar" number="0.0462" />, cha, sapaccayantānaṃ dhāturūpānaṃ paṭhamaṃ saddarūpaṃ ekassaraṃ dverūpaṃ hotīti ‘tija, tija’iti dvirūpe kate ‘loponādibyañjanassā’ti anādibyañjanabhūtassa ja-kārassa lopo, ‘pararūpamayakāre byañjane’ti dhātvantajakārassa pararūpattaṃ. ‘Catutthadutiyesvesaṃ tatiyapaṭhamā’ti saṃyogādissa khassa kattaṃ, ‘titikkha’iti dhātupaccayantarūpaṃ, tato tyādyuppatti.</paragraph>
    <paragraph line="1419">Titikkhati, titikkhanti.</paragraph>
    <paragraph line="1420">Kamme-titikkhīyati.</paragraph>
    <paragraph line="1421">Kārite-titikkheti, titikkhayati, titikkhāpeti, titikkhāpayati.</paragraph>
    <paragraph line="1422">Kamme-titikkhāpīyati, titikkhāpīyanti.</paragraph>
    <paragraph line="1423">Titikkhatu, titikkhantu, titikkheyya, titikkheyyuṃ iccādi.</paragraph>
    <paragraph line="1424">Khamāyanti kiṃ? Tija-nisāne, tejeti, tejenti.</paragraph>
    <paragraph line="1425">Kārite-tejeti. ‘‘Samuttejeti sampahaṃsetī’’ti <note>ma. ni. 3.276</note> pāḷi.</paragraph>
    <paragraph line="1426">Māna-vīmaṃsāyaṃ, tato sapaccayo. ‘Khachasānamekassaraṃ dve’ti ‘māna, māna’iti dvirūpe kate –</paragraph>
    <paragraph line="1427" number="695"><bold>Mānassa vī parassa ca maṃ</bold><note>ka. 463-7; rū. 532-3; nī. 944</note>.</paragraph>
    <paragraph line="1428">Dvitte pubbassa mānassa vī hoti, parassa ca sabbassa mānassa maṃ hoti.</paragraph>
    <paragraph line="1429">Vīmaṃsati, vīmaṃsanti.</paragraph>
    <paragraph line="1430">Kamme-vīmaṃsīyati <pageBreak edition="Myanmar" number="0.0463" />, vīmaṃsīyanti.</paragraph>
    <paragraph line="1431">Kārite-vīmaṃseti, vīmaṃsayati, vīmaṃsāpeti, vīmaṃsāpayati.</paragraph>
    <paragraph line="1432">Kamme-vīmaṃsāpīyati, vīmaṃsāpīyanti.</paragraph>
    <paragraph line="1433">Vīmaṃsāyanti kiṃ? Māna-pūjāyaṃ, māneti, sammāneti, abhimāneti, pūjetīti attho.</paragraph>
    <paragraph line="1434">Kita-rogāpanayane saṃsaye ca.</paragraph>
    <paragraph line="1435" number="696"><bold>Kitā tikicchāsaṃsayesu cho</bold><note>ka. 433; rū. 528; nī. 906-9; caṃ. 1.1.18; pā. 3.1.5 kā</note>.</paragraph>
    <paragraph line="1436">Tikicchāyaṃ saṃsaye ca pavattakitadhātuto paraṃ cho hoti.</paragraph>
    <paragraph line="1437">‘Kita, kita’ iti dvirūpe kate –</paragraph>
    <paragraph line="1438" number="697"><bold>Kitassāsaṃsayeti vā</bold><note>ka. 463; rū. 532; nī. 944</note>.</paragraph>
    <paragraph line="1439">Saṃsayamhā aññasmiṃ tikicchatthe pavattassa kitadhātussa dvitte pubbassa kitassati hoti vā. ‘Pararūpamayakāre byañjane’ti pararūpattaṃ, saṃyogādissa cakārattaṃ.</paragraph>
    <paragraph line="1440">Tikicchati, tikicchanti. Devāpi naṃ tikicchanti, mātāpettibharaṃ naraṃ <note>jā. 2.22.408</note>.</paragraph>
    <paragraph line="1441">Kamme-tikicchīyati, tikicchīyanti.</paragraph>
    <paragraph line="1442">Kārite-tikiccheti, tikicchayati, tikicchāpeti, tikicchāpayati.</paragraph>
    <paragraph line="1443">Vāsaddena tikārābhāve ‘kavaggahānaṃ cavaggajā’ti dvitte pubbassa cavaggo, cikicchati, cikicchanti, cikicchīyati, cikicchīyanti.</paragraph>
    <paragraph line="1444">Asaṃsayeti <pageBreak edition="Myanmar" number="0.0464" /> kiṃ? Vicikicchati, vicikicchanti.</paragraph>
    <paragraph line="1445">Tikicchattha, saṃsayatthato aññasmiṃ atthe –</paragraph>
    <paragraph line="1446">Kita-ñāṇe nivāse ca, ketati, saṃketati, niketati.</paragraph>
    <paragraph line="1447">Gupa-nindāyaṃ.</paragraph>
    <paragraph line="1448" number="698"><bold>Nindāyaṃ gupabadhā bassa bho ca</bold><note>ka. 433; rū. 528; caṃ. 1.1.19, 20; pā. 3.1.5, 6 kā</note>.</paragraph>
    <paragraph line="1449">Nindāyaṃ pavattehi gupa, badhehi paraṃ chapaccayo hoti, bassa ca bho hoti. Dvirūpe kate anādibyañjanalopo.</paragraph>
    <paragraph line="1450" number="699"><bold><alternatives line="1931" extra="" separator="false"><alternative source-abbr="vri" source="vipassana research institut">Gupissi</alternative><alternative source-abbr="bahūsu" source="bahūsu">ka. 465; rū. 463; nī. 946; ‘gupissussa’</alternative></alternatives></bold>.</paragraph>
    <paragraph line="1451">Gupissa dvitte pubbassa u-kārassa i hoti. Gassa cavaggattaṃ, dhātvantassa pararūpattaṃ, saṃyogādissa paṭhamattaṃ.</paragraph>
    <paragraph line="1452">Jigucchati, jigucchanti.</paragraph>
    <paragraph line="1453">Kamme-jigucchīyati, jigucchīyanti.</paragraph>
    <paragraph line="1454">Kārite-jiguccheti, jigucchayati, jigucchāpeti, jigucchāpayati. Jigucchatu, jigucchantu iccādi.</paragraph>
    <paragraph line="1455">Nindāyanti kiṃ? Gupa-saṃvaraṇe, gopeti, gopayati.</paragraph>
    <paragraph line="1456">Badha-nindāyaṃ, dvirūpādimhi kate –</paragraph>
    <paragraph line="1457" number="700"><bold><alternatives line="1939" extra="" separator="false"><alternative source-abbr="vri" source="vipassana research institut">Khachasessi</alternative><alternative source-abbr="bahūsu" source="bahūsu">ka. 465; rū. 463; nī. 946; ‘khachasesvassi’</alternative></alternatives></bold>.</paragraph>
    <paragraph line="1458">Dvitte pubbassa assa i hoti kha, cha, sesūti assa ittaṃ, parabakārassa ca bhattaṃ, dhātvantassa pararūpādi.</paragraph>
    <paragraph line="1459">Bibhacchati, virūpo hotīti attho. Bibhacchanti.</paragraph>
    <paragraph line="1460">Nindāyanti <pageBreak edition="Myanmar" number="0.0465" /> kiṃ? Badha-bandhana, hiṃsāsu, bādheti, bādhayati. Vātaṃ jālena bādhesi <note>jā. 1.12.8</note>.</paragraph>
    <paragraph line="1461">Kamme-bādhīyati, bādhīyanti, bajjhati, bajjhanti.</paragraph>
    <centered line="1462">Iti sāmañña kha, cha, sarāsi.</centered>
    <subhead line="1463">Tumicchatthe khachasarāsi</subhead>
    <paragraph line="1464" number="701"><bold>Tuṃsmā lopo cicchāyaṃ te</bold><note>ka. 434; rū. 534; nī. 910; caṃ. 1.1.22; pā. 3.1.7</note>.</paragraph>
    <paragraph line="1465">Tumantehi icchatthe te kha, cha, sā honti, tuṃpaccayassa ca lopo hoti. Idañca suttaṃ tumicchatthasambhave sati sabbadhātupadehipi kha, cha, sānaṃ pavattidīpanatthaṃ. Tena tumicchatthe sa, chapaccaye katvā ‘ū byañjanassā’ti sa, chānaṃ ādimhi īāgamaṃ katvā ‘‘aputtaṃ puttamiva ācarituṃ icchati puttīyīsati, pabbato viya attānaṃ ācarituṃ icchati pabbatāyīsati, dātuṃ icchati dicchati’’ iccādīni sijjhanti.</paragraph>
    <paragraph line="1466"><bold>Bhuja, ghasa, hana, ji, hara, pā, su</bold>.</paragraph>
    <paragraph line="1467">Bhuñjituṃ icchatīti atthe-bhujato khapaccayo, tuṃpaccayalopo, dvittaṃ, pubbassa anādilopo, pararūpatte saṃyogādissa paṭhamattaṃ, pubbassa bhassa battaṃ, bubhukkhati, bubhukkhanti, bubhukkhīyati, bubhukkhīyanti, bubhukkheti, bubhukkhayati, bubhukkhāpeti, bubhukkhāpayati, bubhukkhāpīyati, bubhukkhāpīyanti, bubhukkhatu, bubhukkhantu, bubhukkheyya, bubhukkheyyuṃ, bubhukkhi, bubhukkhiṃsu, bubhukkhissati, bubhukkhissanti, bubhukkhissā, bubhukkhissaṃsu.</paragraph>
    <paragraph line="1468">Ghasa-adane, ghasituṃ icchatīti atthe – chapaccayo, dvittādi, pubbassa ghassa gattaṃ, gassa jattaṃ, assa ittaṃ, jighacchati, jighacchanti, jighacchīyati, jighacchīyanti, jighaccheti, jighacchāpeti iccādi.</paragraph>
    <paragraph line="1469">Hana-hiṃ <pageBreak edition="Myanmar" number="0.0466" /> sāyaṃ, hantuṃ icchatīti atthe – chapaccayo, dvittādi, ‘kavaggahānaṃ cavaggajā’ti pubbassa hassa jo, assa ittaṃ.</paragraph>
    <paragraph line="1470" number="702"><bold>Parassa ghaṃ se</bold>.</paragraph>
    <paragraph line="1471">Dvitte parassa hanassa ghaṃ hoti se pare.</paragraph>
    <paragraph line="1472">Jighaṃsati, jighaṃsanti.</paragraph>
    <paragraph line="1473">Ji-jaye, jetuṃ icchatīti atthe – sapaccayo, dvittaṃ.</paragraph>
    <paragraph line="1474" number="703"><bold>Jiharānaṃ gī</bold><note>ka. 462, 474; rū. 467, 535; nī. 943-954</note>.</paragraph>
    <paragraph line="1475">Ji, harānaṃ dvitte parassa jissa harassa ca gī hoti se pare.</paragraph>
    <paragraph line="1476">Jigīsati, jigīsanti, vijigīsati, vijigīsanti.</paragraph>
    <paragraph line="1477">Hara-haraṇe, dvittādi, parassa gī, pubbassa hassa jo, assa ittaṃ, jigīsati, harituṃ icchatīti attho, jigīsanti.</paragraph>
    <paragraph line="1478">Pā-pāne, pivituṃ icchatīti atthe – sapaccayo, dvittaṃ, ‘rasso pubbassā’ti rasso, assa ittaṃ, pipāsati, pipāsanti, pipāsīyati, pipāsīyanti.</paragraph>
    <paragraph line="1479">Su-savane, sotuṃ icchatīti atthe – dvitte parassa dvittaṃ, <alternatives line="1956" extra="" separator="false"><alternative source-abbr="vri" source="vipassana research institut">sussusati</alternative><alternative source-abbr="bahūsu" source="bahūsu">sussūsati</alternative></alternatives> , sussusanti, sussusīyati, sussusīyanti, sussuseti, sussusayati, sussusāpeti, sussusāpayati, sussusāpīyati, sussusāpīyanti, sussusatu, sussusantu iccādi.</paragraph>
    <paragraph line="1480">Titikkhituṃ icchatīti atthe – titikkhato sapaccayo, sapaccayaparattā puna dvittappasaṅge –</paragraph>
    <paragraph line="1481" number="704"><bold>Na puna</bold><note>caṃ. 5.1.6</note>.</paragraph>
    <paragraph line="1482">Sakiṃ <pageBreak edition="Myanmar" number="0.0467" /> dvitte kate puna dvittaṃ na āpajjatīti puna dvittābhāvo, ‘ū byañjanassā’ti ū āgamo.</paragraph>
    <paragraph line="1483">Titikkhisati, titikkhisanti iccādi. Evaṃ tikicchituṃ icchatīti tikicchisati, tikicchisanti, cikicchisati, cikicchisanti iccādi.</paragraph>
    <centered line="1484">Iti tumicchatthe kha, cha, sa rāsi.</centered>
    <subhead line="1485">Nāmadhāturāsi</subhead>
    <paragraph line="1486">Puttaṃ icchatīti atthe –</paragraph>
    <paragraph line="1487" number="705"><bold>Īyo kammā</bold><note>ka. 437; rū. 538; nī. 912; caṃ. 1.1.23, 24; pā. 3.1.8, 9</note>.</paragraph>
    <paragraph line="1488">Kammatthā nāmapadamhā icchatthe īyo hotīti kammabhūtā puttasaddato icchāyaṃ īyo, ‘puttīya’iti dhātupaccayantarūpaṃ, tato tyādyuppatti.</paragraph>
    <paragraph line="1489">Puttīyati, puttīyanti, puttīyeti, puttīyayati, puttīyāpeti, puttīyāpayati, puttīyāpīyati, puttīyāpīyanti. Evaṃ cīvarīyati, cīvarīyanti, pattīyati, pattīyanti, parikkhārīyati, parikkhārīyanti iccādi.</paragraph>
    <paragraph line="1490">Aputtaṃ sissaṃ puttamiva ācaratīti atthe –</paragraph>
    <paragraph line="1491" number="706"><bold>Upamāṇācāre</bold><note>ka. 436; rū. 537; nī. 912; caṃ. 1.1.25; pā. 3.1.10</note>.</paragraph>
    <paragraph line="1492">Upamīyati upametabbo attho etenāti upamānaṃ, upamānabhūtā kammapadato ācāratthe īyo hoti.</paragraph>
    <paragraph line="1493">Puttīyati <pageBreak edition="Myanmar" number="0.0468" />, puttīyanti sissaṃ.</paragraph>
    <paragraph line="1494">Kamme-aputtopi putto viya ācarīyati puttīyīyati, puttīyīyanti, puttīyeti, puttīyayati, puttīyāpeti, puttīyāpayati, puttīyāpīyati, puttīyāpīyanti. Evaṃ sissīyati, sissīyanti.</paragraph>
    <paragraph line="1495">Kuṭiyaṃ viya pāsāde ācaratīti atthe –</paragraph>
    <paragraph line="1496" number="707"><bold>Ādhārā</bold><note>ka. 436; rū. 537; nī. 912; caṃ. 1.1.26; pā. 3.1.10</note>.</paragraph>
    <paragraph line="1497">Upamānabhūtā ādhārabhūtā ca nāmamhā ācāratthe īyo hoti.</paragraph>
    <paragraph line="1498">Kuṭīyati, kuṭīyanti pāsāde, nadiyaṃ viya samudde ācarati nadīyati, nadīyanti iccādi.</paragraph>
    <paragraph line="1499">Araññe viya nagare ācarati araññīyati, araññīyanti nagare. Evaṃ gehīyati vihāre.</paragraph>
    <paragraph line="1500">Lokadhammehi akampanīyaṭṭhena pabbato viya attānaṃ ācaratīti atthe –</paragraph>
    <paragraph line="1501" number="708"><bold>Kattutāyo</bold><note>ka. 435; rū. 536; nī. 911; caṃ. 1.1.27; pā. 3.1.11</note>.</paragraph>
    <paragraph line="1502">Upamānabhūtā kattubhūtā ca nāmamhā ācāratthe āyo hotīti pabbatasaddato āyo. Tato tyādyuppatti.</paragraph>
    <paragraph line="1503">Pabbatāyati saṅgho, pabbatāyanti, cicciṭo viya attānaṃ ācarati cicciṭāyati, saddo. Evaṃ paṭapaṭāyati, kaṭakaṭāyati, dhūmadhūmāyati, dhūpāyati, sandhūpāyati.</paragraph>
    <paragraph line="1504">Abhusampi <pageBreak edition="Myanmar" number="0.0469" /> bhusaṃ bhavatīti atthe –</paragraph>
    <paragraph line="1505" number="709"><bold>Jhatthe</bold><note>ka. 435; rū. 536; nī. 911; caṃ. 1.1.30; pā. 3.1.12, 13</note>.</paragraph>
    <paragraph line="1506">Cīpaccayassa attho abbhūtatabbhāvo <bold>jhattho</bold> nāma. Kattuto jhatthe āyo hoti.</paragraph>
    <paragraph line="1507">Bhusāyati, bhusāyanti, apaṭopi paṭo bhavati paṭāyati, paṭāyanti, alohitampi lohitaṃ bhavati lohitāyati. Evaṃ nīlāyati, kamalāyati, candāyati, candanāyati, kañcanāyati, vajirāyati.</paragraph>
    <paragraph line="1508">Kattutotveva? Bhusaṃ karoti.</paragraph>
    <paragraph line="1509">Saddaṃ karotīti atthe –</paragraph>
    <paragraph line="1510" number="710"><bold>Saddādīhi karoti</bold><note>ka. 435; rū. 536; nī. 911; caṃ. 1.1.36; pā. 3.1.17, 18; ‘saddādīni’ (bahūsu)</note>.</paragraph>
    <paragraph line="1511">Saddādīhi dutiyantehi nāmehi karotyatthe āyo hoti.</paragraph>
    <paragraph line="1512">Saddāyati, saddāyanti, veraṃ karoti verāyati, verāyanti, kalahaṃ karoti kalahāyati, kalahāyanti, mettaṃ karoti mettāyati, mettāyanti, karuṇaṃ karoti karuṇāyati, karuṇāyanti, muditaṃ karoti muditāyati, muditāyanti, upekkhaṃ karoti upekkhāyati, upekkhāyanti, kukkuccaṃ karoti kukkuccāyati, kukkuccāyanti, piyaṃ karoti piyāyati, piyāyanti, paccayaṃ saddahanaṃ karoti pattiyāyati, pattiyāyanti, taṇhaṃ karoti taṇhāyati, taṇhāyanti, taṇhīyati, taṇhīyanti vā, karotyatthe īyo. Mama idanti karoti mamāyati, mamāyanti.</paragraph>
    <paragraph line="1513">Namo <pageBreak edition="Myanmar" number="0.0470" /> karotīti atthe –</paragraph>
    <paragraph line="1514" number="711"><bold>Namotvasso</bold><note>caṃ. 1.1.37; pā. 3.1.19</note>.</paragraph>
    <paragraph line="1515">Namosaddato karotyatthe asso hoti.</paragraph>
    <paragraph line="1516">Namassati, namassanti.</paragraph>
    <paragraph line="1517">Samānaṃ sadisaṃ karotīti atthe –</paragraph>
    <paragraph line="1518" number="712"><bold>Dhātvatthe nāmasmi</bold><note>pā. 3.1.21, 25</note>.</paragraph>
    <paragraph line="1519">Dhātvattho vuccati yā kāci kriyā. Nāmasmā dhātvatthe i hoti. ‘Yuvaṇṇānameo paccaye’ti issa ettaṃ.</paragraph>
    <paragraph line="1520">Samāneti, samānenti.</paragraph>
    <paragraph line="1521">‘Eonamayāvā sare’ti essa ayādeso. ‘Ṇiṇāpyāpīhi vā’ti ettha vāsaddena lapaccayo, samānayati, samānayanti, piṇaṃ karoti piṇeti, piṇayati, kusalaṃ pucchati kusaleti, kusalayati, visuddhaṃ hoti visuddheti, visuddhayati, vīṇāya upagāyati upavīṇeti, upavīṇāyati, paññāya atikkamati atipaññeti, atipaññāyati, vaccaṃ karoti vacceti, vaccayati, muttaṃ karoti mutteti, muttayati, balena pīḷeti baleti, balayati.</paragraph>
    <paragraph line="1522">Assa itte-balīyati, balīyanti. ‘‘Abalānaṃ balīyantī’’ti pāḷi.</paragraph>
    <paragraph line="1523">Saccaṃ karotīti atthe –</paragraph>
    <paragraph line="1524" number="713"><bold>Saccādīhāpi</bold><note>saṃyuttanikāye; rū. 540; nī. 914; pā. 3.1.25</note>.</paragraph>
    <paragraph line="1525">Saccādīhi nāmehi dhātvatthe āpi hoti.</paragraph>
    <paragraph line="1526">Saccāpeti <pageBreak edition="Myanmar" number="0.0471" />, saccāpenti, atthavibhāgaṃ karoti atthāpeti, atthāpenti, bedasatthaṃ karoti bedāpeti, bedāpenti, sukkhaṃ karoti sukkhāpeti, sukkhāpenti, sukhaṃ karoti sukhāpeti, sukhāpenti, dukkhaṃ karoti dukkhāpeti, dukkhāpenti, uṇhaṃ karoti uṇhāpeti, uṇhāpenti iccādi.</paragraph>
    <paragraph line="1527">Aputtaṃ puttamiva ācarati puttīyati, puttīyituṃ icchatīti atthe ‘tuṃsmā lopo cicchāyaṃ te’ti sapaccayo.</paragraph>
    <paragraph line="1528" number="714"><bold>Yathiṭṭhaṃ syādino</bold><note>ka. 458; rū. 461; nī. 939; caṃ. 5.1.8; pā. 6.1.3</note>.</paragraph>
    <paragraph line="1529">Icchīyatīti iṭṭhaṃ, yaṃ yaṃ iṭṭhaṃ yathiṭṭhaṃ. ‘‘Yamiṭṭha’’ntipi pāṭho. Syādyantassa yathiṭṭhaṃ ekassaraṃ ādibhūta’maññaṃ vā dverūpaṃ hoti, na tyādissa viya ādibhūtamevāti attho. ‘Ū byañjanassā’ti ū āgamo.</paragraph>
    <paragraph line="1530">Ādimhi dvitte-pupputtīyisati.</paragraph>
    <paragraph line="1531">Majjhe dvitte-puttittīyisati.</paragraph>
    <paragraph line="1532">Akamalaṃ kamalaṃ bhavati kamalāyati, kamalāyituṃ icchatīti kakamalāyisati, kamamalāyisati, kamalalāyisati iccādi.</paragraph>
    <centered line="1533">Iti nāmadhāturāsi.</centered>
    <centered line="1534">Iti niruttidīpaniyā nāma moggallānadīpaniyā</centered>
    <centered line="1535">Tyādikaṇḍo nāma ākhyātakaṇḍo</centered>
    <centered line="1536">Niṭṭhito.</centered>
  </content>
</document>