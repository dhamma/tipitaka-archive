<?xml version="1.0"?>
<document>
<metadata>
<normativeSource>http://tipitaka.org/romn/cscd/e1207n.nrf.xml</normativeSource>
<archivePath>roman/anya/sihala-gantha-sangaho/jinacaritaya/jinacaritaya.xml</archivePath>
<title>Jinacaritaya  - Jinacaritaya  - Sihaḷa-gantha-saṅgaho - Anya</title>
</metadata>
<body>
<chapter line="1">Jinacaritaya <pageBreak edition="V" number="0.0001" /></chapter>
<centered line="2">Namo tassa bhagavato arahato sammāsambuddhassa</centered>
<hangnum line="3" number="1"></hangnum>
<gatha1 line="4">Uttamaṃ uttamaṅgena namassitvā mahesino;</gatha1>
<gathalast line="5">Nibbāṇamadhudaṃ pādapaṅkajaṃ sajjanālinaṃ.</gathalast>
<hangnum line="6" number="2"></hangnum>
<gatha1 line="7">Mahāmohatamaṃ loke dhaṃsentaṃ dhammabhākaraṃ;</gatha1>
<gathalast line="8">Pātubhūtaṃ mahātejaṃ dhammarājodayācale.</gathalast>
<hangnum line="9" number="3"></hangnum>
<gatha1 line="10">Jantucittasare jātaṃ pasādakumudaṃ sadā;</gatha1>
<gathalast line="11">Bodhentaṃ saṅghavandañca silorukiraṇujjalaṃ.</gathalast>
<hangnum line="12" number="4"></hangnum>
<gatha1 line="13">Tahiṃ, tahiṃ suvitthiṇṇaṃ jinassa caritaṃ hitaṃ;</gatha1>
<gathalast line="14">Pavakkhāmi samāsena sadā’nussaraṇatthiko.</gathalast>
<hangnum line="15" number="5"></hangnum>
<gatha1 line="16">Paṇitaṃ taṃ sarantānaṃ dullabhampi sivaṃpadaṃ;</gatha1>
<gathalast line="17">Adullabhaṃ bhave bhogapaṭilābhamhi kā kathā?</gathalast>
<hangnum line="18" number="6"></hangnum>
<gatha1 line="19">Tasmā taṃ bhaññamānaṃ me cittavuttapadakkamaṃ;</gatha1>
<gathalast line="20">Sundaraṃ madhuraṃ suddhaṃ sotusotarasāyanaṃ.</gathalast>
<hangnum line="21" number="7"></hangnum>
<gatha1 line="22">Sotahatthapuṭā sammā gahetvāna nirantaraṃ;</gatha1>
<gathalast line="23">Ajarāmarami’cchantā sādhavo paribhuñjatha.</gathalast>
<hangnum line="24" number="8"></hangnum>
<gatha1 line="25">Kappasatasahassassa catunnaṃ cā’pi matthake;</gatha1>
<gathalast line="26">Asaṅkheyyānamā’vāsaṃ sabbadā puññakāminaṃ.</gathalast>
<hangnum line="27" number="9"><pageBreak edition="V" number="0.0002" /></hangnum>
<gatha1 line="28">Nānāratanasampannaṃ nānājanasamākulaṃ;</gatha1>
<gathalast line="29">Vicittāpaṇa saṃkiṇṇaṃ toraṇa gghika bhūsitaṃ.</gathalast>
<hangnum line="30" number="10"></hangnum>
<gatha1 line="31">Yuttaṃ dasahi saddehi devindapurasannibhaṃ;</gatha1>
<gathalast line="32">Puraṃ amarasaṅkhātaṃ ahosī ruciraṃ varaṃ.</gathalast>
<hangnum line="33" number="11"></hangnum>
<gatha1 line="34">Tahiṃ brāhmanvaye jāto sabbalokābhipūjito;</gatha1>
<gathalast line="35">Mahādayo mahāpañño abhirūpo manoramo.</gathalast>
<hangnum line="36" number="12"></hangnum>
<gatha1 line="37">Sumedho nāma nāmena vedasāgarapāragū;</gatha1>
<gathalast line="38">Kumāro’si garūnaṃ so avasāne jinaṃkuro.</gathalast>
<hangnum line="39" number="13"></hangnum>
<gatha1 line="40">Rāsivaḍḍhakamaccena dassitaṃ amitaṃ dhanaṃ;</gatha1>
<gathalast line="41">Anekasatagabbhesu nicitaṃ taṃ udikkhiya.</gathalast>
<hangnum line="42" number="14"></hangnum>
<gatha1 line="43">Dhanasannicayaṃ katvā aho mayhaṃ pitādayo;</gatha1>
<gathalast line="44">Gatā māsakame’kampi nevā’dāya divaṃ iti.</gathalast>
<hangnum line="45" number="15"></hangnum>
<gatha1 line="46">Saṃvegamu’payāto’vacīmantesī’ti guṇākaro;</gatha1>
<gathalast line="47">Dhanasāraṃ ihaṃ gayha gantuṃ yuttanti me pana.</gathalast>
<hangnum line="48" number="16"></hangnum>
<gatha1 line="49">Rahogato nisīditvā sundare nijamandire;</gatha1>
<gathalast line="50">Dehe doso udikkhanto ovadanto’pi attano.</gathalast>
<hangnum line="51" number="17"></hangnum>
<gatha1 line="52">Bhedanaṃ tanunodukkhaṃ dukkho tasso’dayo’pi ca;</gatha1>
<gathalast line="53">Jātidhammo jarādhammo vyādhidhammo ahaṃ iti.</gathalast>
<hangnum line="54" number="18"></hangnum>
<gatha1 line="55">Evamā’dīhi dehasmiṃ disvā dose anekadhā;</gatha1>
<gathalast line="56">Pure bheriṃ carāpetvā ārocetvāna rājino.</gathalast>
<hangnum line="57" number="19"></hangnum>
<gatha1 line="58">Bherinādasugandhena yācakālisamāgate;</gatha1>
<gathalast line="59">Dānakiñjakkhaoghena sattāhaṃ pīnayī tato.</gathalast>
<hangnum line="60" number="20"></hangnum>
<gatha1 line="61">Dānaggahimabindūnaṃ nipātenā’pi dhaṃsanaṃ;</gatha1>
<gathalast line="62">Ayātaṃ taṃ viloketvā ratanambujakānanaṃ.</gathalast>
<hangnum line="63" number="21"></hangnum>
<gatha1 line="64">Rudato ñātisaṅghassa jalitānalakānanā;</gatha1>
<gathalast line="65">Gajindo viya gehamhā nikkhamitvā manoramā.</gathalast>
<hangnum line="66" number="22"><pageBreak edition="V" number="0.0003" /></hangnum>
<gatha1 line="67">Mahantaṃ so mahāvīro upagañchi himālayaṃ;</gatha1>
<gathalast line="68">Haricandanakappūrāgarugandhehi vāsitaṃ.</gathalast>
<hangnum line="69" number="23"></hangnum>
<gatha1 line="70">Suphallacampakāsokapāṭalītilakehi ca;</gatha1>
<gathalast line="71">Pūgapunnāganāgādipādapehi ca maṇḍitaṃ.</gathalast>
<hangnum line="72" number="24"></hangnum>
<gatha1 line="73">Sīhavyagghataracchehi ibhadīpikapīhi ca;</gatha1>
<gathalast line="74">Turaṅgamādinekehi migehi ca samākulaṃ.</gathalast>
<hangnum line="75" number="25"></hangnum>
<gatha1 line="76">Sāḷikāravihaṃsehi haṃsakoñcasuvehi ca;</gatha1>
<gathalast line="77">Kapotakaravīkādisakuntehi ca kūjitaṃ.</gathalast>
<hangnum line="78" number="26"></hangnum>
<gatha1 line="79">Yakkharakkhasagandhabbadevadānavakehi ca;</gatha1>
<gathalast line="80">Siddhavijjādharādīhi bhūtehi ca nisevitaṃ.</gathalast>
<hangnum line="81" number="27"></hangnum>
<gatha1 line="82">Manosīlindanīlorucārupabbatapantihi;</gatha1>
<gathalast line="83">Sajjhuhemādinekehi bhūdharehi ca bhāsuraṃ.</gathalast>
<hangnum line="84" number="28"></hangnum>
<gatha1 line="85">Suvaṇṇamaṇisopānanekatitthasarehi ca;</gatha1>
<gathalast line="86">Sobhitaṃ tattha kīḷantanekadevaṅganāhi ca.</gathalast>
<hangnum line="87" number="29"></hangnum>
<gatha1 line="88">Sītasīkarasañchannanijjharānaṃ satehi ca;</gatha1>
<gathalast line="89">Kiṇṇaroragaraṅgehi rammehi virājitaṃ.</gathalast>
<hangnum line="90" number="30"></hangnum>
<gatha1 line="91">Sikhaṇḍisaṇḍanaccehi latānaṃ maṇḍapehi ca;</gatha1>
<gathalast line="92">Setavālukasañchannamālakehi ca maṇḍitaṃ.</gathalast>
<hangnum line="93" number="31"></hangnum>
<gatha1 line="94">Suvaṇṇamaṇimuttādi anekaratanākaraṃ;</gatha1>
<gathalast line="95">Icchantānaṃ janālīnaṃ puññakiñjakkhamā’layaṃ.</gathalast>
<hangnum line="96" number="32"></hangnum>
<gatha1 line="97">Tama’jjhogayha so dhīro sahassakkhena māpite;</gatha1>
<gathalast line="98">Disvā isiparikkhāre paṇṇasālavare tahiṃ.</gathalast>
<hangnum line="99" number="33"></hangnum>
<gatha1 line="100">Isivesaṃ gahetvāna viharanto samāhito;</gatha1>
<gathalast line="101">Sattāha’bbhantare pañca abhiñña’ṭṭhavidhā’pi ca.</gathalast>
<hangnum line="102" number="34"></hangnum>
<gatha1 line="103">Uppādetvā samāpattisukhene’ca tapodhano;</gatha1>
<gathalast line="104">Nabhasā divase’kasmiṃ gacchanto janataṃ isi.</gathalast>
<hangnum line="105" number="35"><pageBreak edition="V" number="0.0004" /></hangnum>
<gatha1 line="106">Sodhentama’ñjasaṃ disvā otaritvā nabhā tahiṃ;</gatha1>
<gathalast line="107">Iti taṃ janataṃ pucchi kasmā sodhetha añjasaṃ.</gathalast>
<hangnum line="108" number="36"></hangnum>
<gatha1 line="109">Sumedha tvaṃ najānāsi dīpaṅkaratathāgato;</gatha1>
<gathalast line="110">Sambodhimu’ttamaṃ patvā dhammacakkama’nuttaraṃ.</gathalast>
<hangnum line="111" number="37"></hangnum>
<gatha1 line="112">Pavattetvāna lokassa karonto dhammasaṅgahaṃ;</gatha1>
<gathalast line="113">Rammaṃ rammapuraṃ patvā vasatī’ha sudassane.</gathalast>
<hangnum line="114" number="38"></hangnum>
<gatha1 line="115">Bhikkhusatasahassehi catūhi vimalehi taṃ;</gatha1>
<gathalast line="116">Nimantayimha dānena mayaṃ lokekanāyaka.</gathalast>
<hangnum line="117" number="39"></hangnum>
<gatha1 line="118">Tassa āgamanatthāya maggaṃ sodhema cakkhuma;</gatha1>
<gathalast line="119">Iti sotassa so tassa sukhaṃ dento jano’braviṃ.</gathalast>
<hangnum line="120" number="40"></hangnum>
<gatha1 line="121">Buddho’ti vacanaṃ sutvā pītiyo’daggamānaso;</gatha1>
<gathalast line="122">Sakabhāvena saṇṭhātuṃ nevasakkhi guṇākaro.</gathalast>
<hangnum line="123" number="41"></hangnum>
<gatha1 line="124">Tenā’raddhañjasā dhīro yācitvāna padesakaṃ;</gatha1>
<gathalast line="125">Labhitvā visamaṃ ṭhānaṃ samaṃ kātuṃ samārabhi.</gathalast>
<hangnum line="126" number="42"></hangnum>
<gatha1 line="127">Nā’laṅkateyeva tahiṃ padese,</gatha1>
<gatha2 line="128">Lokekanātho sanarāmarehi;</gatha2>
<gatha3 line="129">Sampūjito lokahito mahesi,</gatha3>
<gathalast line="130">Vasīhi saddhiṃ paṭipajji maggaṃ.</gathalast>
<hangnum line="131" number="43"></hangnum>
<gatha1 line="132">Chabbaṇṇaraṃsijālehi pajjalantaṃ tathāgataṃ;</gatha1>
<gathalast line="133">Āgacchantaṃ tahi disvā modamāno vicintayi.</gathalast>
<hangnum line="134" number="44"></hangnum>
<gatha1 line="135">Yannūni’massa dhīrassa setuṃ katvāna kaddame;</gatha1>
<gathalast line="136">Sakattānaṃ nipajjaye sasaṅghassa mahesino.</gathalast>
<hangnum line="137" number="45"></hangnum>
<gatha1 line="138">Dīgharattāma’laṃ taṃ me hitāya ca sukhāya ca;</gatha1>
<gathalast line="139">Icce’vaṃ cintayitvāna nipanno’so jinaṅkuro.</gathalast>
<hangnum line="140" number="46"></hangnum>
<gatha1 line="141">Pabodhetvāna disvāna cārulocanapaṅkaje;</gatha1>
<gathalast line="142">Puna’pe’vaṃ vicintesi nipanno dhitimā tahiṃ.</gathalast>
<hangnum line="143" number="47"><pageBreak edition="V" number="0.0005" /></hangnum>
<gatha1 line="144">Iccheyyaṃ ce’hama’jje’va hantvā’nantaraṇe bhave;</gatha1>
<gathalast line="145">Saṅghassa navako hutvā paviseyyaṃ puraṃ varaṃ.</gathalast>
<hangnum line="146" number="48"></hangnum>
<gatha1 line="147">Kima’ññātakavesena klesanibbāpaṇena me;</gatha1>
<gathalast line="148">Ayaṃ buddho’va’haṃ buddho hutvā loke anuttaro.</gathalast>
<hangnum line="149" number="49"></hangnum>
<gatha1 line="150">Janataṃ dhammanāvāya tāretvāna bhavaṇṇavāva;</gatha1>
<gathalast line="151">Nibbāṇapuramā’netvā seyyaṃ me parinibbutaṃ.</gathalast>
<hangnum line="152" number="50"></hangnum>
<gatha1 line="153">Icce’vaṃ cintayitvāna nipanno kaddame tahiṃ;</gatha1>
<gathalast line="154">Suvaṇṇakadalikkhandhasannibho so’ti sobhati.</gathalast>
<hangnum line="155" number="51"></hangnum>
<gatha1 line="156">Chabbaṇṇaraṃsīhi virājamānaṃ,</gatha1>
<gatha2 line="157">Disvā manuññaṃ sugatattabhāvaṃ;</gatha2>
<gatha3 line="158">Sañjātapītīhi udaggacitto,</gatha3>
<gathalast line="159">Sambodhiyā chandama’kāsi dhīro.</gathalast>
<hangnum line="160" number="52"></hangnum>
<gatha1 line="161">Āgantvāna tahiṃ ṭhānaṃ isiṃ paṅke nipannakaṃ;</gatha1>
<gathalast line="162">Lokassa setubhūto’pi setubhūtaṃ tama’ttano.</gathalast>
<hangnum line="163" number="53"></hangnum>
<gatha1 line="164">Disvā ussīsake tassa ṭhatvā lokekasetuno;</gatha1>
<gathalast line="165">Lokekalocano dhīro dīpaṅkaratathāgato.</gathalast>
<hangnum line="166" number="54"></hangnum>
<gatha1 line="167">Gotamo nāma nāmena sambuddho’yaṃ anāgate;</gatha1>
<gathalast line="168">Bhavissatīti vyākāsi sāvake ca purādike.</gathalast>
<hangnum line="169" number="55"></hangnum>
<gatha1 line="170">Idaṃ vatvāna katvāna sasaṅgho taṃ padakkhiṇaṃ;</gatha1>
<gathalast line="171">Pūjesi aṭṭhamuṭṭhihi kusumehi guṇappiyo.</gathalast>
<hangnum line="172" number="56"></hangnum>
<gatha1 line="173">Iti kātūna pāyāsi sasaṅgho lokanāyakova;</gatha1>
<gathalast line="174">Rammakaṃ nāma nagaraṃ rammārāmālayālayaṃ</gathalast>
<hangnum line="175" number="57"></hangnum>
<gatha1 line="176">Jinassa vacanaṃ sutvā uṭṭhahitvāna paṅkato;</gatha1>
<gathalast line="177">Mudito devasaṅghehi kusumādīhi pūjito.</gathalast>
<hangnum line="178" number="58"></hangnum>
<gatha1 line="179">Pallaṅkamā’bhujitvāna nisīdi kusumāsane;</gatha1>
<gathalast line="180">Mahātapo mahāpañño sumedho damitindriyo.</gathalast>
<hangnum line="181" number="59"><pageBreak edition="V" number="0.0006" /></hangnum>
<gatha1 line="182">Devā dasasahassesu cakkavāḷesu moditā;</gatha1>
<gathalast line="183">Abhitvaviṃsu taṃ dhīraṃ nisinnaṃ kusumāsane.</gathalast>
<hangnum line="184" number="60"></hangnum>
<gatha1 line="185">Nisinno upadhāresi dhamme buddhakare tadā;</gatha1>
<gathalast line="186">Kimuddhaṃ vā adho vā’pi disāsu vidisāsu ca.</gathalast>
<hangnum line="187" number="61"></hangnum>
<gatha1 line="188">Icce’vaṃ vicinanto so sakalaṃ dhammadhātukaṃ;</gatha1>
<gathalast line="189">Addakkhi sakasantāne paṭhamaṃ dānapāramiṃ.</gathalast>
<hangnum line="190" number="62"></hangnum>
<gatha1 line="191">Evame’vaṃ gavesanto uttariṃ pāramī vidū;</gatha1>
<gathalast line="192">Sabbā pāramiyo disvā attano ñāṇacakkhunā.</gathalast>
<hangnum line="193" number="63"></hangnum>
<gatha1 line="194">Saṃsāre saṃsaranto so bahuṃ dukkhaṃ titikkhiya;</gatha1>
<gathalast line="195">Gavesanto’mataṃ santo pūretvā dānapāramiṃ.</gathalast>
<hangnum line="196" number="64"></hangnum>
<gatha1 line="197">Sattanaṃ kapparukkho’va cintāmaṇi’va kāmado;</gatha1>
<gathalast line="198">Icchiticchitamannādiṃ dadanto dadataṃ varo.</gathalast>
<hangnum line="199" number="65"></hangnum>
<gatha1 line="200">Tārakāhi bahuṃ katvā nabhe cāruvilocane;</gatha1>
<gathalast line="201">Uppāṭetvā dadaṃ dhīro yācakānaṃ pamodito.</gathalast>
<hangnum line="202" number="66"></hangnum>
<gatha1 line="203">Mahiyā paṃsuto cā’pi samuddodakato’dhikaṃ;</gatha1>
<gathalast line="204">Dadaṃ sarīramaṃsañca lohitampi ca attano.</gathalast>
<hangnum line="205" number="67"></hangnum>
<gatha1 line="206">Molinā’laṅkate sīse’dhikaṃ katvā sineruto;</gatha1>
<gathalast line="207">Kampayitvā mahiṃ dento sute cā’pi sakaṅgatāva.</gathalast>
<hangnum line="208" number="68"></hangnum>
<gatha1 line="209">Sīlanekkammapaññādī pūretvā sabbapāramī;</gatha1>
<gathalast line="210">Vessantarattabhāve’ vampatvā tambhā cuto pana.</gathalast>
<hangnum line="211" number="69"></hangnum>
<gatha1 line="212">Uppajjitvā surāvāse sundare tusite pure;</gatha1>
<gathalast line="213">Vasanto suciraṃ kālaṃ bhutvānā’tantasampadaṃ.</gathalast>
<hangnum line="214" number="70"></hangnum>
<gatha1 line="215">Katañjalīhi devehi yācito dipaduttamo;</gatha1>
<gathalast line="216">Sambodhāya mahāvīra kālo tuyhantiādinā.</gathalast>
<hangnum line="217" number="71"></hangnum>
<gatha1 line="218">Viloketvāna kālādiṃ ñatvā kālanti bodhiyā;</gatha1>
<gathalast line="219">Paṭiññaṃ devasaṅghassa datvā nandanakānanaṃ.</gathalast>
<hangnum line="220" number="72"><pageBreak edition="V" number="0.0007" /></hangnum>
<gatha1 line="221">Gantvāna devasaṅghehi sugatiṃ gacchi’to cuto;</gatha1>
<gathalast line="222">Abhitthuto mahāpañño cavitvāna tato idha.</gathalast>
<hangnum line="223" number="73"></hangnum>
<gatha1 line="224">Susajjitaṅgoruturaṅgamākule,</gatha1>
<gatha2 line="225">Vicittanānāpaṇapaṇyasampade;</gatha2>
<gatha3 line="226">Manoramuttuṅgajindarājite,</gatha3>
<gathalast line="227">Vibhūsite toraṇaketurāsihi.</gathalast>
<hangnum line="228" number="74"></hangnum>
<gatha1 line="229">Alaṅkataṭṭālavisālamālaye,</gatha1>
<gatha2 line="230">Sugopure sundarasundarālaye;</gatha2>
<gatha3 line="231">Sudassanīye kapiḷavhaye pure,</gatha3>
<gathalast line="232">Purindadassā’pi purassa hāsake.</gathalast>
<hangnum line="233" number="75"></hangnum>
<gatha1 line="234">Bhūpālamoḷiratanālinisevitaṅghi,</gatha1>
<gatha2 line="235">Paṅkeruhaṃ vimalanekaguṇādhivāsaṃ;</gatha2>
<gatha3 line="236">Okkākarājakulaketumanāthanāthaṃ,</gatha3>
<gathalast line="237">Suddhodanaṃ narapatiṃ pavaraṃ paṭicca.</gathalast>
<hangnum line="238" number="76"></hangnum>
<gatha1 line="239">So sajjhudāmadhavalāmaladassanīya,</gatha1>
<gatha2 line="240">Soṇḍāya saṃgahitasetavarāracindaṃ;</gatha2>
<gatha3 line="241">Candāvadātavaravāraṇarājavaṇṇaṃ,</gatha3>
<gathalast line="242">Sandassayitva supinena visālapañño.</gathalast>
<hangnum line="243" number="77"></hangnum>
<gatha1 line="244">Bimbādharāya vikacuppalalocanāya,</gatha1>
<gatha2 line="245">Devindacāparaticaḍḍhanabhūlatāya;</gatha2>
<gatha3 line="246">Sampuṇṇasommavimalinduvarānanāya,</gatha3>
<gathalast line="247">Sovaṇṇahaṃsayugacārupayodharāya.</gathalast>
<hangnum line="248" number="78"></hangnum>
<gatha1 line="249">Pādāravindakarapallavasundarāya,</gatha1>
<gatha2 line="250">Sovaṇṇavaṇṇatanuvaṇṇavirājitāya;</gatha2>
<gatha3 line="251">Sīlādineka guṇabhūsanabhūsitāya,</gatha3>
<gathalast line="252">Māyāya rājavanitāyu’pagañchi kucchiṃ.</gathalast>
<hangnum line="253" number="79"></hangnum>
<gatha1 line="254">Paṭisandhikkhaṇe tassa jātā’nekavidhabbhutā;</gatha1>
<gathalast line="255">Athā’yaṃ gahitārakkho narehi amarehi ca.</gathalast>
<hangnum line="256" number="80"><pageBreak edition="V" number="0.0008" /></hangnum>
<gatha1 line="257">Manuññarattambujakaṇṇikāya,</gatha1>
<gatha2 line="258">Mā’sīnasiṅgīpaṭimā’va rammā;</gatha2>
<gatha3 line="259">Suvaṇṇavaṇṇo dipadānamindo,</gatha3>
<gathalast line="260">Pallaṅkamā’bhuñchiya mātugabbhe.</gathalast>
<hangnum line="261" number="81"></hangnum>
<gatha1 line="262">Maṇimhi vippasannamhi rattasuttami’vā’vutaṃ;</gatha1>
<gathalast line="263">Mātucittambujaṃ dhīro bodhayanto padissati.</gathalast>
<hangnum line="264" number="82"></hangnum>
<gatha1 line="265">Dasamāsāvasānamhi devī rañño kathesi’daṃ;</gatha1>
<gathalast line="266">Mayhaṃ ñātigharaṃ deva gantumi’cchāma’haṃ iti.</gathalast>
<hangnum line="267" number="83"></hangnum>
<gatha1 line="268">Rañño’tha samanuññatā gacchanti kulama’ttano;</gatha1>
<gathalast line="269">Mahatā parihārena dibbañjasa samañjase.</gathalast>
<hangnum line="270" number="84"></hangnum>
<gatha1 line="271">Surabhikusumasaṇḍālaṅkatassālasaṇḍaṃ,</gatha1>
<gatha2 line="272">Samadahamaramālāgīyamānagganādaṃ;</gatha2>
<gatha3 line="273">Nayanavihagasaṅghe avhayantaṃ’va disvā,</gatha3>
<gathalast line="274">Vipularatinivāsaṃ lumbinīkānanaṃ taṃ.</gathalast>
<hangnum line="275" number="85"></hangnum>
<gatha1 line="276">Vipulatararatiṃ sā tamhi kātūna ramme,</gatha1>
<gatha2 line="277">Amarayuvatilīlācārulīlābhirāmā;</gatha2>
<gatha3 line="278">Vikasitavarasālasso’pagantvāna mūlaṃ,</gatha3>
<gathalast line="279">Sayama’tinamite kaṃ sālasākhaṃ agaṇhi.</gathalast>
<hangnum line="280" number="86"></hangnum>
<gatha1 line="281">Tasmiṃ khaṇe kammajamāluta’ssā,</gatha1>
<gatha2 line="282">Caliṃsu sānīhi parikkhipitvā;</gatha2>
<gatha3 line="283">Deviṃ jano taṃ abhipālayanto,</gatha3>
<gathalast line="284">Tamhā paṭikkamma susaṇṭhitā’tha.</gathalast>
<hangnum line="285" number="87"></hangnum>
<gatha1 line="286">Sagacāruhemavalayādivibhūsitena,</gatha1>
<gatha2 line="287">Accantatambanakharaṃsisamujjalena;</gatha2>
<gatha3 line="288">Tulātikomalasurattakarena sākhaṃ,</gatha3>
<gathalast line="289">Olamba tattha majanesi ṭṭhitā’va dhīraṃ.</gathalast>
<hangnum line="290" number="88"><pageBreak edition="V" number="0.0009" /></hangnum>
<gatha1 line="291">Sovaṇṇavaṇṇatanuvaṇṇavirājamānaṃ,</gatha1>
<gatha2 line="292">Nettābhirāmamatulaṃ atulāya gabbhā;</gatha2>
<gatha3 line="293">Sammā pasāritakaraṅghīyugābhirāmaṃ,</gatha3>
<gathalast line="294">Paṅkeruhā kaṇakahaṃsami’vo’tarantaṃ.</gathalast>
<hangnum line="295" number="89"></hangnum>
<gatha1 line="296">Brahmā managgharativaḍḍhanahemajāla,</gatha1>
<gatha2 line="297">Mā’dāya tena upagamma paṭiggahetvā;</gatha2>
<gatha3 line="298">‘‘Sammoda devi aya ma’ggataro suto te,</gatha3>
<gathalast line="299">Jāto’’ti tāya purato kathayiṃsu ṭhatvā.</gathalast>
<hangnum line="300" number="90"></hangnum>
<gatha1 line="301">Jāyanti sesamanujā malamakkhitaṅgā,</gatha1>
<gatha2 line="302">Jāto pane’sa pavaro dipadānamindo;</gatha2>
<gatha3 line="303">Accanta saṇhamalakāsikavatthakamhi,</gatha3>
<gathalast line="304">Nikkhittanagghataracārumaṇī’va suddho.</gathalast>
<hangnum line="305" number="91"></hangnum>
<gatha1 line="306">Eva’mpi sante sabhato’pagantvā,</gatha1>
<gatha2 line="307">Dve vāridhārā subhagassa dehe;</gatha2>
<gatha3 line="308">Janettidehe’pi utuṃ manuññaṃ,</gatha3>
<gathalast line="309">Gāhāpayuṃ maṅgalakiccatāya.</gathalast>
<hangnum line="310" number="92"></hangnum>
<gatha1 line="311">Tesaṃ karaṃ ratikarā ajinappaveṇī,</gatha1>
<gatha2 line="312">Mā’dāya tena upagamma paṭiggahesuṃ;</gatha2>
<gatha3 line="313">Devā dukūlamayacumbaṭakena vīraṃ,</gatha3>
<gathalast line="314">Tesaṃ karaṃ naravarā narasīharājaṃ.</gathalast>
<hangnum line="315" number="93"></hangnum>
<gatha1 line="316">Tesaṃ karā ratikaro vimalo’va cando,</gatha1>
<gatha2 line="317">Cakkaṅkitorucaraṇehi mahītalasmiṃ;</gatha2>
<gatha3 line="318">Sammā patiṭṭhiya puratthimakaṃ disaṃ so,</gatha3>
<gathalast line="319">Olokayittha kamalāyatalocanehi.</gathalast>
<hangnum line="320" number="94"></hangnum>
<gatha1 line="321">Ekaṅganā nekasatāni cakka,</gatha1>
<gatha2 line="322">Vāḷāna’hesuṃ sanarāmarā’tha;</gatha2>
<gatha3 line="323">Dhīraṃ sugandhappabhūtīhi tesu,</gatha3>
<gathalast line="324">Sampūjayantā idama’braviṃsu.</gathalast>
<hangnum line="325" number="95"><pageBreak edition="V" number="0.0010" /></hangnum>
<gatha1 line="326">Natthe’ttha tumhehi samo sudhīsa,</gatha1>
<gatha2 line="327">Eko pumā’pa’ggataro kuto’ti;</gatha2>
<gatha3 line="328">Evaṃ disā lokiya lokanātho,</gatha3>
<gathalast line="329">Tapekkhamāno sadisa’mpi ekaṃ.</gathalast>
<hangnum line="330" number="96"></hangnum>
<gatha1 line="331">Uttarā’bhimukho sattapadaṃ gantvā kathesi’daṃ,</gatha1>
<gathalast line="332">‘‘Aggo’hamasmi lokassa jeṭṭho seṭṭho’’tiādikaṃ.</gathalast>
<hangnum line="333" number="97"></hangnum>
<gatha1 line="334">Anaññasādhāraṇanādamu’ttamaṃ,</gatha1>
<gatha2 line="335">Surāsurabrahmanarindapūjitaṃ;</gatha2>
<gatha3 line="336">Narinda’mādāya gato mahājano,</gatha3>
<gathalast line="337">Susajjitaṃ taṃ kapiḷavhayaṃ puraṃ.</gathalast>
<hangnum line="338" number="98"></hangnum>
<gatha1 line="339">Bhārātibhāranagapādapamerurājaṃ,</gatha1>
<gatha2 line="340">Sabba’mpi sāgarajalaṃ vahituṃ samatthā;</gatha2>
<gatha3 line="341">Jātakkhaṇe,pi guṇabhārama’sayhamānā,</gatha3>
<gathalast line="342">Saṅkampayī’va pathavī pavarassa tassa.</gathalast>
<hangnum line="343" number="99"></hangnum>
<gatha1 line="344">Ramiṃsu soṇā hariṇehi saddhiṃ,</gatha1>
<gatha2 line="345">Kākā ulūkehi mudaggudaggā;</gatha2>
<gatha3 line="346">Supaṇṇarājūhi mahoragā ca,</gatha3>
<gathalast line="347">Majjārasaṅghā’pi ca undurehi.</gathalast>
<hangnum line="348" number="100"></hangnum>
<gatha1 line="349">Migā migindehi samāgamiṃsu,</gatha1>
<gatha2 line="350">Puttehi mātāpitaro yathe’va;</gatha2>
<gatha3 line="351">Nāvā videsa’mpi gatā sadesaṃ,</gatha3>
<gathalast line="352">Gatā’ca kaṇḍaṃ sarabhaṅgasatthu.</gathalast>
<hangnum line="353" number="101"></hangnum>
<gatha1 line="354">Nānāvirāgujjalapaṅkajehi,</gatha1>
<gatha2 line="355">Vibhūsito santataraṅgamālo;</gatha2>
<gatha3 line="356">Mahaṇṇavo āsi tahiṃ jala’mpi,</gatha3>
<gathalast line="357">Accantasātattamu’pāgamāsi.</gathalast>
<hangnum line="358" number="102"></hangnum>
<gatha1 line="359">Suphullaolambakapaṅkajehi,</gatha1>
<gatha2 line="360">Samākulattaṃ gaganaṃ agañchi;</gatha2>
<gatha3 line="361">Jahiṃsu pakkhī gamanaṃ nabhamhi,</gatha3>
<gathalast line="362">Ṭhitā’ca sindhū’pi asandamānā.</gathalast>
<hangnum line="363" number="103"><pageBreak edition="V" number="0.0011" /></hangnum>
<gatha1 line="364">Akālameghappiyasaṅgamena,</gatha1>
<gatha2 line="365">Mahīvadhū sommatamā ahosi;</gatha2>
<gatha3 line="366">Marūhi vassāpitanekapuppha,</gatha3>
<gathalast line="367">Vibhūsitenā’tivibhūsitāva.</gathalast>
<hangnum line="368" number="104"></hangnum>
<gatha1 line="369">Suphullamālābharaṇābhirāmā,</gatha1>
<gatha2 line="370">Lataṅganā’liṃgitapādapindā;</gatha2>
<gatha3 line="371">Sugandhakiñjakkhavarambarehi,</gatha3>
<gathalast line="372">Disaṅganāyo atisobhayiṃsu.</gathalast>
<hangnum line="373" number="105"></hangnum>
<gatha1 line="374">Sugandhadhūpehi nabhaṃ asesaṃ,</gatha1>
<gatha2 line="375">Pavāsitaṃ rammataraṃ ahosi;</gatha2>
<gatha3 line="376">Surāsurindā chanavesadhārī,</gatha3>
<gathalast line="377">Saṃgītiyuttā vicariṃsu sabbe.</gathalast>
<hangnum line="378" number="106"></hangnum>
<gatha1 line="379">Piyaṃvadā sabbajanā ahesuṃ,</gatha1>
<gatha2 line="380">Disā asesā’pi ca vippasannā;</gatha2>
<gatha3 line="381">Gajā’tigajjiṃsu nadiṃsu sīhā,</gatha3>
<gathalast line="382">Hesāravo cā’si turaṅgamānaṃ.</gathalast>
<hangnum line="383" number="107"></hangnum>
<gatha1 line="384">Saveṇuvīṇā suradundubhī nabhe,</gatha1>
<gatha2 line="385">Sakaṃ sakaṃ cārusarampamocayuṃ;</gatha2>
<gatha3 line="386">Sapabbatindapputhulokadhātuyā,</gatha3>
<gathalast line="387">Uḷāraobhāsavayo manoramo.</gathalast>
<hangnum line="388" number="108"></hangnum>
<gatha1 line="389">Manuññagandho mudusītalānilo,</gatha1>
<gatha2 line="390">Sukhappadaṃ vāyi asesajantuno;</gatha2>
<gatha3 line="391">Anekarogādupapīḷitaṃgino,</gatha3>
<gathalast line="392">Tato pamuttā sukhino siyuṃ janā.</gathalast>
<hangnum line="393" number="109"></hangnum>
<gatha1 line="394">Vijambhamānāmitavāḷavījanippa,</gatha1>
<gatha2 line="395" number="-">Bhābhirāmaṃ bhuvanaṃ ahosi.</gatha2>
<gatha3 line="396">Mahiṃhi bhetvā cu’dakāni sandayuṃ,</gatha3>
<gathalast line="397">Gamiṃsu bujjā ujugattataṃ janā.</gathalast>
<hangnum line="398" number="110"><pageBreak edition="V" number="0.0012" /></hangnum>
<gatha1 line="399">Andhā paṅgulanaccāni līlopetāni pekkhayuṃ;</gatha1>
<gathalast line="400">Suṇiṃsu badhirā mūga gītiyo’pi manoramā.</gathalast>
<hangnum line="401" number="111"></hangnum>
<gatha1 line="402">Sitalattamu’pāgañchi avīcaggi’pi tāvade;</gatha1>
<gathalast line="403">Modiṃsu jalajā tasmiṃ jantavo pahasiṃsu ca.</gathalast>
<hangnum line="404" number="112"></hangnum>
<gatha1 line="405">Khuppipāsābhi bhūtānaṃ petānaṃ āsi bhojanaṃ;</gatha1>
<gathalast line="406">Lokantare’pi āloko andhakāranirantare.</gathalast>
<hangnum line="407" number="113"></hangnum>
<gatha1 line="408">Atirekatarā tārāvaḷicandadivākarā;</gatha1>
<gathalast line="409">Virociṃsu nabhe bhūmigatāni ratanāni ca.</gathalast>
<hangnum line="410" number="114"></hangnum>
<gatha1 line="411">Mahītalādayo bhetvā nikkhamma uparūpari;</gatha1>
<gathalast line="412">Vicittapañcavaṇṇā’suṃ suphullavipulambujā.</gathalast>
<hangnum line="413" number="115"></hangnum>
<gatha1 line="414">Dundubhādī ca’laṅkārā avādita aghaṭṭitā;</gatha1>
<gathalast line="415">Accantamadhuraṃ nādaṃ pamuñcaṃsu mahītale.</gathalast>
<hangnum line="416" number="116"></hangnum>
<gatha1 line="417">Baddhā saṅkhalikādīhi muñciṃsu manujā tato;</gatha1>
<gathalast line="418">Bhuvane bhavanadvārakavāṭā vivaṭā sayaṃ.</gathalast>
<hangnum line="419" number="117"></hangnum>
<gatha1 line="420">‘‘Pure kapiḷavatthumhi jāto suddhodanatrajo;</gatha1>
<gathalast line="421">Nisajja bodhimaṇḍe’ti ayaṃ buddho bhavissati.’’</gathalast>
<hangnum line="422" number="118"></hangnum>
<gatha1 line="423">Celukkhepādayo cā’pī pavattentā pamoditā;</gatha1>
<gathalast line="424">Kīḷiṃsu devasaṅghā te tāvatiṃsālaye tadā.</gathalast>
<hangnum line="425" number="119"></hangnum>
<gatha1 line="426">Iddhimanto mahāpañño kāladevalatāpaso;</gatha1>
<gathalast line="427">Suddhodananarindassa dhīmato so kulūpago.</gathalast>
<hangnum line="428" number="120"></hangnum>
<gatha1 line="429">Bhojanassāvasānamhi tāvatiṃsālayaṃ gato;</gatha1>
<gathalast line="430">Gantvā divāvihārāya nisinno bhavane tahiṃ.</gathalast>
<hangnum line="431" number="121"></hangnum>
<gatha1 line="432">Chanavesaṃ gahetvāna kīḷante te udikkhiya;</gatha1>
<gathalast line="433">Santosakāraṇaṃ pucchi tesaṃ te’pi na’mabravuṃ.</gathalast>
<hangnum line="434" number="122"></hangnum>
<gatha1 line="435">Sutvā taṃ tattato tamhā pītiyo’daggamānaso;</gatha1>
<gathalast line="436">Tāvadevo’pagantvāna suddhodananivesanaṃ.</gathalast>
<hangnum line="437" number="123"><pageBreak edition="V" number="0.0013" /></hangnum>
<gatha1 line="438">Pavisitvā supaññatte nisisso āsane isi;</gatha1>
<gathalast line="439">‘‘Jāto kira mahārāja putto te nuttaro sudhi.</gathalast>
<hangnum line="440" number="124"></hangnum>
<gatha1 line="441">Daṭṭṭhu’micchāma’haṃ taṃ’’ti āha rājā alaṅkataṃ;</gatha1>
<gathalast line="442">Ānāpetvā kumāraṃ taṃ vandāpetu’mupāgamī.</gathalast>
<hangnum line="443" number="125"></hangnum>
<gatha1 line="444">Kumārabhūtassa’pi tāvadeva guṇānubhāvena manoramāni;</gatha1>
<gathalast line="445">Pādāravindā parivattiya’ggā patiṭṭhitā muddhani tāpasassa.</gathalast>
<hangnum line="446" number="126"></hangnum>
<gatha1 line="447">Tenattabhāvena naruttamassa,</gatha1>
<gatha2 line="448">Na vanditabbo tibhavepi koci;</gatha2>
<gatha3 line="449">Tilokanāthassa sace hi sīsaṃ,</gatha3>
<gathalast line="450">Tapassino pādatale ṭhapeyyaṃ.</gathalast>
<hangnum line="451" number="127"></hangnum>
<gatha1 line="452">Phāleyyamuddhā khalu tāpasassa paggayha so añjalimuttamassa;</gatha1>
<gathalast line="453">Aṭṭhāsi dhīrassa guṇaṇṇavassa nāsetu’mattāna’mayuttakanti.</gathalast>
<hangnum line="454" number="128"></hangnum>
<gatha1 line="455">Disvāna taṃ acchariyaṃ narindo devātidevassa sakatrajassa;</gatha1>
<gathalast line="456">Pādāravindāna’bhivandi tuṭṭho vicittacakkaṅkitakomalāni.</gathalast>
<hangnum line="457" number="129"></hangnum>
<gatha1 line="458">Yadā’si rañño puthuvappamaṅgalaṃ tadā puraṃ devapuraṃ’va sajjitaṃ;</gatha1>
<gathalast line="459">Vibhūsitā tā janatā manoramā samāgatā tassa niketamuttamaṃ.</gathalast>
<hangnum line="460" number="130"></hangnum>
<gatha1 line="461">Vibhūsitaṅgo janatāhi tāhi so purakkhato bhūsanabhūsitatrajaṃ;</gatha1>
<gathalast line="462">Tamā’dayitvā’tulavappamaṅgalaṃ surindalīlāya gato narissaro.</gathalast>
<hangnum line="463" number="131"></hangnum>
<gatha1 line="464">Nānāvirāgujjalacārusāni parikkhite kamhi ca jambumūle;</gatha1>
<gathalast line="465">Sayāpayitvā bahimaṅgalaṃ taṃ udikkhituṃ dhātigaṇā gamiṃsu.</gathalast>
<hangnum line="466" number="132"><pageBreak edition="V" number="0.0014" /></hangnum>
<gatha1 line="467">Suvaṇṇatārādivirājamāna’vitānajotujjalajambumūle;</gatha1>
<gathalast line="468">Nisajja dhīro sayane manuññe’jhānaṃ samāpajji katāvakāso.</gathalast>
<hangnum line="469" number="133"></hangnum>
<gatha1 line="470">Suvaṇṇabimbaṃ viya taṃ nisinnaṃ chāyañca tassā ṭhitame’va disvā;</gatha1>
<gathalast line="471">Tamabravī dhātijano’pagantvā ‘‘puttassa te abbhutamī’disanti.’’</gathalast>
<hangnum line="472" number="134"></hangnum>
<gatha1 line="473">Visuddhacandānanabhāsurassa sutvāna taṃ paṅkajalocanassa;</gatha1>
<gathalast line="474">Savandanaṃ me dutiya’nti vatvā puttassa pāde sirasā’bhivandi.</gathalast>
<hangnum line="475" number="135"></hangnum>
<gatha1 line="476">Tadaññānipi lokasmiṃ jātā’nekavidhabbhutā;</gatha1>
<gathalast line="477">Dassitā me samāsena ganthavitthārabhīrunā.</gathalast>
<hangnum line="478" number="136"></hangnum>
<gatha1 line="479">Yasmiṃ vicittamaṇimaṇḍitamandirānaṃ,</gatha1>
<gatha2 line="480">Nānāvitānasayanāsanamaṇḍitānaṃ;</gatha2>
<gatha3 line="481">Nisseṇi seṇi puthubhūmikabhūsitānaṃ,</gatha3>
<gathalast line="482">Tiṇṇaṃ utūnama’nurūpama’laṅkatānaṃ.</gathalast>
<hangnum line="483" number="137"></hangnum>
<gatha1 line="484">Siṅgesu raṃsinikarā suramandirānaṃ,</gatha1>
<gatha2 line="485">Siṅgesu raṃsimapahāsakarā’va niccaṃ;</gatha2>
<gatha3 line="486">Ādiccaraṃsi viya paṅkajakānanāni,</gatha3>
<gathalast line="487">Lokānanambujavanāni vikāsayanti.</gathalast>
<hangnum line="488" number="138"></hangnum>
<gatha1 line="489">Nānā maṇivicittāhi bhittīti vanitā sadā;</gatha1>
<gathalast line="490">Vinā’pi dappaṇacchāyaṃ pasādhenti sakaṃ tanuṃ.</gathalast>
<hangnum line="491" number="139"></hangnum>
<gatha1 line="492">Telāsanagasaṅkāsaṃ vilocanarasāyanaṃ;</gatha1>
<gathalast line="493">Sudhālaṅkatapākāravalayaṃ yattha dissate.</gathalast>
<hangnum line="494" number="140"></hangnum>
<gatha1 line="495">Indanīloruvalayaṃ nānā ratanabhūsitaṃ;</gatha1>
<gathalast line="496">Dissate’va sadā yasmiṃ parikhānekapaṅkajā.</gathalast>
<hangnum line="497" number="141"><pageBreak edition="V" number="0.0015" /></hangnum>
<gatha1 line="498">Patvāna vuddhiṃ vipule manuññe,</gatha1>
<gatha2 line="499">Bhutvāna kāme ca tahiṃ vasanto;</gatha2>
<gatha3 line="500">Gacchaṃ tilokekavilocano so,</gatha3>
<gathalast line="501">Uyyānakīḷāya mahāpathamhi.</gathalast>
<hangnum line="502" number="142"></hangnum>
<gatha1 line="503">Kamena jiṇṇaṃ byadhitaṃ matañca,</gatha1>
<gatha2 line="504">Disvāna rūpaṃ tibhave viratto;</gatha2>
<gatha3 line="505">Manoramaṃ pabbajitañca rūpaṃ,</gatha3>
<gathalast line="506">Katvā ratiṃ tamhi catutthavāre.</gathalast>
<hangnum line="507" number="143"></hangnum>
<gatha1 line="508">Suphullanānātarusaṇḍamaṇḍitaṃ sikhaṇḍisaṇḍādidijūpakūjitaṃ;</gatha1>
<gathalast line="509">Sudassanīyaṃ viya nandanaṃ vanaṃ manoramuyyānama’gā mahāyaso.</gathalast>
<hangnum line="510" number="144"></hangnum>
<gatha1 line="511">Suraṅganā sundarasundarīnaṃ manorame vāditanaccagīte surindalīlāya;</gatha1>
<gathalast line="512">Tahiṃ narindo ramitva kāmaṃ dipadāna’mindo.</gathalast>
<hangnum line="513" number="145"></hangnum>
<gatha1 line="514">Ābhujitvāna pallaṅkaṃ nisinno rucirāsane;</gatha1>
<gathalast line="515">Kārāpetuma’cintesi dehabhūsana’mattano.</gathalast>
<hangnum line="516" number="146"></hangnum>
<gatha1 line="517">Tassa cittaṃ viditvāna vissakammassi’daṃbravī;</gatha1>
<gathalast line="518">Alaṅkarohi siddhattha’miti devānamissaro.</gathalast>
<hangnum line="519" number="147"></hangnum>
<gatha1 line="520">Tenā’ṇatto’pagantvāna vissakammo yasassino;</gatha1>
<gathalast line="521">Dasadussasahassehi sīsaṃ veṭhesi sobhanaṃ.</gathalast>
<hangnum line="522" number="148"></hangnum>
<gatha1 line="523">Tanuṃ manuññampi akāsi sobhanaṃ,</gatha1>
<gatha2 line="524">Anaññasādhāraṇalakkhaṇujjalaṃ;</gatha2>
<gatha3 line="525">Vicittanānuttamabhūsanehi so,</gatha3>
<gathalast line="526">Sugandhigandhuppalacandanādinā.</gathalast>
<hangnum line="527" number="149"></hangnum>
<gatha1 line="528">Vibhūsito tena vibhūsitaṅginā,</gatha1>
<gatha2 line="529">Tahiṃ nisinno vimale silātale;</gatha2>
<gatha3 line="530">Suraṅganāsannibhasundarīhi so,</gatha3>
<gathalast line="531">Purakkhato devapatīva sobhati.</gathalast>
<hangnum line="532" number="150"><pageBreak edition="V" number="0.0016" /></hangnum>
<gatha1 line="533">Suddhodananarindena pesitaṃ sāsanuttamaṃ;</gatha1>
<gathalast line="534">‘‘Putto te putta jāto’’ti sutvāna dīpaduttamo.</gathalast>
<hangnum line="535" number="151"></hangnum>
<gatha1 line="536">‘‘Mama’jja bandhanaṃ jātaṃ’’iti vatvāna tāvade;</gatha1>
<gathalast line="537">Samiddhaṃ sabbakāmehi agamā sundaraṃ puraṃ.</gathalast>
<hangnum line="538" number="152"></hangnum>
<gatha1 line="539">Ṭhitā uparipāsāde kisāgotami taṃ tadā;</gatha1>
<gathalast line="540">Rājentaṃ sataraṃsi’ṃva rājaṃ disvā kathe si’daṃ.</gathalast>
<hangnum line="541" number="153"></hangnum>
<gatha1 line="542">‘‘Yesaṃ sūnu ayaṃ dhīro yā ca jāyā imassa tu;</gatha1>
<gathalast line="543">Te sabbe nibbutā nūna sadā’nūnaguṇassa ve’’.</gathalast>
<hangnum line="544" number="154"></hangnum>
<gatha1 line="545">Itī’disaṃ giraṃ sutvā manuññaṃ tāya bhāsitaṃ;</gatha1>
<gathalast line="546">Sañjātapītiyā pīno gacchamāno sakālayaṃ.</gathalast>
<hangnum line="547" number="155"></hangnum>
<gatha1 line="548">Sītalaṃ vimalaṃ hāriṃ hāraṃ taṃ rativaḍḍhanaṃ;</gatha1>
<gathalast line="549">Pesetvā santikaṃ tassā omuñcitvāna kaṇṭhato.</gathalast>
<hangnum line="550" number="156"></hangnum>
<gatha1 line="551">Pāsādama’bhirūhitvā vejayantaṃ’va sundaraṃva;</gatha1>
<gathalast line="552">Nipajji devarājā’va sayane so mahārahe.</gathalast>
<hangnum line="553" number="157"></hangnum>
<gatha1 line="554">Sundarī taṃ purakkhatvā surasundarisannibhā;</gatha1>
<gathalast line="555">Payojayiṃsu naccāni gītāni vividhāni’pi.</gathalast>
<hangnum line="556" number="158"></hangnum>
<gatha1 line="557">Pabbajjābhirato dhīro pañcakāme nirālayo;</gatha1>
<gathalast line="558">Tādise naccagīte’pi na ramitvā manorame.</gathalast>
<hangnum line="559" number="159"></hangnum>
<gatha1 line="560">Nipanno vissamitvāna īsakaṃ sayane tahiṃ;</gatha1>
<gathalast line="561">Pallaṅkamā’bhujitvāna mahāvīro mahīpati.</gathalast>
<hangnum line="562" number="160"></hangnum>
<gatha1 line="563">Nisinno’va’nekappakāraṃ vikāraṃ,</gatha1>
<gatha2 line="564">Padisvāna niddupagānaṃ vadhūnaṃ;</gatha2>
<gatha3 line="565">Gamissāmi’dānī’ti ubbiggacitto,</gatha3>
<gathalast line="566">Bhave dvāramūlaṃ’pagantvāna rammaṃ.</gathalast>
<hangnum line="567" number="161"></hangnum>
<gatha1 line="568">Ṭhapetvāna sīsaṃ subhummārakasmiṃ,</gatha1>
<gatha2 line="569">Suṇissāmi dhīrassa saddanti tasmiṃ;</gatha2>
<gatha3 line="570">Nipannaṃ sudantaṃ pasādāvahantaṃ,</gatha3>
<gathalast line="571">Sahāyaṃ amaccaṃ mahāpuññavantaṃ.</gathalast>
<hangnum line="572" number="162"><pageBreak edition="V" number="0.0017" /></hangnum>
<gatha1 line="573">Acchannasavanaṃ channaṃ āmantetvā kathesi’daṃ;</gatha1>
<gathalast line="574">‘‘Ānehi iti kappetvā kanthakaṃ nāma sindhavaṃ.’’</gathalast>
<hangnum line="575" number="163"></hangnum>
<gatha1 line="576">So channo patigaṇhitvā taṃ giraṃ tena bhāsitaṃ;</gatha1>
<gathalast line="577">Tato gantvāna kappetvā sīghamā’nesi sindhavaṃ.</gathalast>
<hangnum line="578" number="164"></hangnum>
<gatha1 line="579">Abhinikkhamanaṃ tassa ñatvā varaturaṅgamo;</gatha1>
<gathalast line="580">Tena sajjiyamāno so hesāravamu’dīrayi.</gathalast>
<hangnum line="581" number="165"></hangnum>
<gatha1 line="582">Pattharitvāna gacchantaṃ saddaṃ taṃ sakalaṃ puraṃ;</gatha1>
<gathalast line="583">Sabbe suragaṇā tasmiṃ sotuṃ nā’daṃsu kassaci.</gathalast>
<hangnum line="584" number="166"></hangnum>
<gatha1 line="585">Atha so sajjanānando uttamaṃ puttama’ttano;</gatha1>
<gathalast line="586">Passitvā paṭhamaṃ gantvā pacchā buddho bhavāma’haṃ.</gathalast>
<hangnum line="587" number="167"></hangnum>
<gatha1 line="588">Cintayitvāna eva’mpi gantvā jāyānivesanaṃ;</gatha1>
<gathalast line="589">Ṭhapetvā pādadu’mmāre gīvaṃ anto pavesiya.</gathalast>
<hangnum line="590" number="168"></hangnum>
<gatha1 line="591">Kusumehi samākiṇṇe devindasayanūpame;</gatha1>
<gathalast line="592">Nipannaṃ mātuyā saddhiṃ sayane sakama’trajaṃ.</gathalast>
<hangnum line="593" number="169"></hangnum>
<gatha1 line="594">Viloketvāna cintesi iti lokekanāyako;</gatha1>
<gathalast line="595">Sacā’haṃ deviyā bāhuma’panetvā mama’trajaṃ.</gathalast>
<hangnum line="596" number="170"></hangnum>
<gatha1 line="597">Gaṇhissāma’ntarāya’mpi kareyya gamanassa me;</gatha1>
<gathalast line="598">Pabujjhitvā mahantena pemene’sā yasodharā.</gathalast>
<hangnum line="599" number="171"></hangnum>
<gatha1 line="600">Buddho hutvā punā’gamma passissāmī’ti atrajaṃ;</gatha1>
<gathalast line="601">Narādhipo tadā tamhā pāsādatalato’tari.</gathalast>
<hangnum line="602" number="172"></hangnum>
<gatha1 line="603">Pesalānanakaraṅghipaṅkajā hāsaphenabhamuvīcibhāsurā;</gatha1>
<gathalast line="604">Nettanīlakamalā yasodharākomudī’va nayanālipatthitā.</gathalast>
<hangnum line="605" number="173"></hangnum>
<gatha1 line="606">Samattho assa ko tassā jahituṃ dehasampadaṃ;</gatha1>
<gathalast line="607">Vindamāno vinā dhīraṃ ṭhitaṃ paramimuddhani.</gathalast>
<hangnum line="608" number="174"></hangnum>
<gatha1 line="609">‘‘Asso sāmi mayānīto kālaṃ jāna rathesabha’’;</gatha1>
<gathalast line="610">Iti abravi channo so bhūpālassa yasassino.</gathalast>
<hangnum line="611" number="175"><pageBreak edition="V" number="0.0018" /></hangnum>
<gatha1 line="612">Mahīpati tadā sutvā channeno’dīritaṃ giraṃ;</gatha1>
<gathalast line="613">Pāsādā otaritvāna gantvā kanthakasantikaṃ.</gathalast>
<hangnum line="614" number="176"></hangnum>
<gatha1 line="615">Tassi’daṃ vacanaṃ bhāsi sabbasattahite rato;</gatha1>
<gathalast line="616">‘‘Kanthaka’jje’karattiṃ mā tārehi’’ sanarāmaraṃ.</gathalast>
<hangnum line="617" number="177"></hangnum>
<gatha1 line="618">Lokamu’ttārayissāmi buddho hutvā anuttaro;</gatha1>
<gathalast line="619">Bhavasāgarato ghorajarādimakarākarā.’’</gathalast>
<hangnum line="620" number="178"></hangnum>
<gatha1 line="621">Idaṃ vatvā tamā’ruyha sindhavaṃ saṅkhasannibhaṃ;</gatha1>
<gathalast line="622">Gāhāpetvāna channena sudaḷhaṃ tassa vāladhiṃ.</gathalast>
<hangnum line="623" number="179"></hangnum>
<gatha1 line="624">Patvāna so mahādvārasamīpaṃ samacintayi;</gatha1>
<gathalast line="625">Bhaveyya vivaṭaṃ dvāraṃ yena kenaci no sace.</gathalast>
<hangnum line="626" number="180"></hangnum>
<gatha1 line="627">Vāladhiṃ gahiteneva saddhiṃ channena kanthakaṃ,</gatha1>
<gatha2 line="628">Nippīḷayitvā satthīhi imamaccuggataṃ subhaṃ;</gatha2>
<gathalast line="629">Ullaṅghitvāna pākāraṃ gacchāmī’ti mahabbalo.</gathalast>
<hangnum line="630" number="181"></hangnum>
<gatha1 line="631">Tathā thāmabalūpeto channo’pi turaguttamo;</gatha1>
<gathalast line="632">Visuṃ visuṃ vicintesuṃ pākāraṃ samatikkamaṃ.</gathalast>
<hangnum line="633" number="182"></hangnum>
<gatha1 line="634">Tassa cittaṃ viditvāna moditā gamane subhe;</gatha1>
<gathalast line="635">Vivariṃsu tadā dvāraṃ dvāre’dhiggahitā surā.</gathalast>
<hangnum line="636" number="183"></hangnum>
<gatha1 line="637">Taṃ siddhatthama’siddhatthaṃ karissāmī’ti cintiya;</gatha1>
<gathalast line="638">Āgantvā tassi’daṃ bhāsi antalikkhe ṭṭhitantiko.</gathalast>
<hangnum line="639" number="184"></hangnum>
<gatha1 line="640">‘‘Mā nikkhami mahāvīra ito te sattame dine;</gatha1>
<gathalast line="641">Dibbaṃ tu cakkaratanaṃ addhā pātubhavissati.’’</gathalast>
<hangnum line="642" number="185"></hangnum>
<gatha1 line="643">Iccevaṃ vuccamāno so antakena mahāyaso;</gatha1>
<gathalast line="644">‘‘Ko’si tvami’ti’’taṃ bhāsi māro ca’ttānamā’disi.</gathalast>
<hangnum line="645" number="186"></hangnum>
<gatha1 line="646">‘‘Mārajānāma’haṃ mayhaṃ dibbacakkassa sambhavaṃ;</gatha1>
<gathalast line="647">Gaccha tvami’dha mā tiṭṭha na’mhi rajjenamatthiko.</gathalast>
<hangnum line="648" number="187"></hangnum>
<gatha1 line="649">Sabbaṃ dasasahassimpi lokadhātuma’haṃ pana;</gatha1>
<gathalast line="650">Unnādetvā bhavissāmi buddho lokekanāyako.’’</gathalast>
<hangnum line="651" number="188"><pageBreak edition="V" number="0.0019" /></hangnum>
<gatha1 line="652">Evaṃ vutte mahāsatte attano giramu’ttariṃ;</gatha1>
<gathalast line="653">Gāhāpetuma’sakkonto tatthe’va’ntaradhāyi’so.</gathalast>
<hangnum line="654" number="189"></hangnum>
<gatha1 line="655">Pāpimassa idaṃ vatvā cakkavattisirimpi ca;</gatha1>
<gathalast line="656">Pahāya khepiṇḍaṃ’va paccusasamaye vasiṃ.</gathalast>
<hangnum line="657" number="190"></hangnum>
<gatha1 line="658">Gacchantama’bhipūjetuṃ samāgantvāna tāvade;</gatha1>
<gathalast line="659">Ratanukkāsahassāni dhārayantā marū tahiṃ.</gathalast>
<hangnum line="660" number="191"></hangnum>
<gatha1 line="661">Pacchato purato tassa ubhopassesu gacchare;</gatha1>
<gathalast line="662">Tathe’va abhipūjentā supaṇṇā ca mahoragā.</gathalast>
<hangnum line="663" number="192"></hangnum>
<gatha1 line="664">Suvipulasurasenā cārulīlābhirāmā,</gatha1>
<gatha2 line="665">Kusumasaliladhārā vassayantā nabhamhā;</gatha2>
<gatha3 line="666">Ihahi dasasahassī cakkavāḷā gatā tā,</gatha3>
<gathalast line="667">Sukhumatanutametodaggudaggā caranti.</gathalast>
<hangnum line="668" number="193"></hangnum>
<gatha1 line="669">Yasmiṃ sugandhavarapupphasudhūpa cuṇṇa,</gatha1>
<gatha2 line="670">Hemaddhajappabhutibhāsuracārumagge;</gatha2>
<gatha3 line="671">Gacchaṃ mahājavavaraṅga turaṃga rājā,</gatha3>
<gathalast line="672">Gantuṃ na sakkhi javato kusumādilaggo.</gathalast>
<hangnum line="673" number="194"></hangnum>
<gatha1 line="674">Itthaṃ tamhi pathe ramme vattamāne mahāmahe;</gatha1>
<gathalast line="675">Gacchanto rattisesena tiṃsayojanamañjase.</gathalast>
<hangnum line="676" number="195"></hangnum>
<gatha1 line="677">Patvā’nomānadītīraṃ piṭṭhito turagassa so;</gatha1>
<gathalast line="678">Otaritvāna vimale sītale sikatātale.</gathalast>
<hangnum line="679" number="196"></hangnum>
<gatha1 line="680">Vissamitvā idaṃ vatvā ‘‘gacchāhī’ti sakaṃ puraṃ;</gatha1>
<gathalast line="681">Ābharaṇāni ādiya channe’maṃ guragampi ca.’’</gathalast>
<hangnum line="682" number="197"></hangnum>
<gatha1 line="683">Ṭhito tasmiṃ mahāvīro accanta nisitā’sinā;</gatha1>
<gathalast line="684">Sugandhavāsitaṃ moḷiṃ chetvā’nukkhipi ambare.</gathalast>
<hangnum line="685" number="198"></hangnum>
<gatha1 line="686">Cāruhemasumuggena kesadhātuṃ nabhuggataṃ;</gatha1>
<gathalast line="687">Pūjanatthaṃ sahassakkho sirasā sampaṭicchiya.</gathalast>
<hangnum line="688" number="199"><pageBreak edition="V" number="0.0020" /></hangnum>
<gatha1 line="689">Vilocanānandakarindanīlamayehi cūḷāmaṇi cetiyaṃ so;</gatha1>
<gathalast line="690">Patiṭṭhapesā’malatāvatiṃse ubbedhato yojanamattamaggā.</gathalast>
<hangnum line="691" number="200"></hangnum>
<gatha1 line="692">Uttamaṭṭhaparikkhāraṃ dhāretvā brahmunābhataṃ;</gatha1>
<gathalast line="693">Ambare’ca pavijjhittha varaṃ dussayugampi ca.</gathalast>
<hangnum line="694" number="201"></hangnum>
<gatha1 line="695">Tamā’dāya mahābrahmā brahmaloke manoramaṃ;</gatha1>
<gathalast line="696">Dvādasayojanubbedhaṃ dussathūpaṃ akārayi.</gathalast>
<hangnum line="697" number="202"></hangnum>
<gatha1 line="698">Nāmenā’nupiyaṃ nāma gantvā ambavanaṃ tahiṃ;</gatha1>
<gathalast line="699">Sattāhaṃ vītināmetvā pabbajjāsukhato tato.</gathalast>
<hangnum line="700" number="203"></hangnum>
<gatha1 line="701">Gantvāne’kadinene’va tiṃsayojanamañjasaṃ;</gatha1>
<gathalast line="702">Patvā rājagahaṃ dhīro piṇḍāya cari subbato.</gathalast>
<hangnum line="703" number="204"></hangnum>
<gatha1 line="704">Indanīlasilāyā’pi katā pākāragopurā;</gatha1>
<gathalast line="705">Hemacalā’va dissanti tassā’bhāgi tahiṃ tadā.</gathalast>
<hangnum line="706" number="205"></hangnum>
<gatha1 line="707">Ko’yaṃ sakko nukho brahmā māro nāgo’tiādinā;</gatha1>
<gathalast line="708">Bhiyyo kotuhaḷappatto padisvā taṃ mahājano.</gathalast>
<hangnum line="709" number="206"></hangnum>
<gatha1 line="710">Pavisitvā garahetūna bhattaṃ yāpanamattakaṃ;</gatha1>
<gathalast line="711">Yugamattaṃ’va pekkhanto gacchanto rājavīthiyaṃ.</gathalast>
<hangnum line="712" number="207"></hangnum>
<gatha1 line="713">Mathitaṃ merumanthena samudda’va mahājanaṃ;</gatha1>
<gathalast line="714">Tamhā so ākulī katvā gantvā paṇḍavapabbataṃ.</gathalast>
<hangnum line="715" number="208"></hangnum>
<gatha1 line="716">Tato tasse’va chāyāya bhūmibhāge manorame;</gatha1>
<gathalast line="717">Nisinno missakaṃ bhattaṃ paribhuñjitumā’rabhi.</gathalast>
<hangnum line="718" number="209"></hangnum>
<gatha1 line="719">Paccavekkhaṇamattena antasappaṃ nivārisa;</gatha1>
<gathalast line="720">Dehavammikato dhīro nikkhamantaṃ mahabbalo.</gathalast>
<hangnum line="721" number="210"></hangnum>
<gatha1 line="722">Bhutvāna bimbisārena narindena narāsabho;</gatha1>
<gathalast line="723">Nimantino’pi rajjena upagantvāna’nekadhā.</gathalast>
<hangnum line="724" number="211"><pageBreak edition="V" number="0.0021" /></hangnum>
<gatha1 line="725">Paṭikkhipiya taṃ rajjaṃ atha tenā’bhiyācito;</gatha1>
<gathalast line="726">Dhammaṃ desehi mayhanti buddho hutvā anuttaro.</gathalast>
<hangnum line="727" number="212"></hangnum>
<gatha1 line="728">Datvā paṭiññaṃ manujādhipassa dhīro’pagantvāna padhānabhūmiṃ;</gatha1>
<gathalast line="729">Anaññasādhāraṇadukkarāni katvā tato kiñci apassamāno.</gathalast>
<hangnum line="730" number="213"></hangnum>
<gatha1 line="731">Oḷārikannapānāni bhuñjitvā dehasampadaṃ;</gatha1>
<gathalast line="732">Patvā’japālanigrodhamūlaṃ patto suro viya.</gathalast>
<hangnum line="733" number="214"></hangnum>
<gatha1 line="734">Puratthā’bhimukho hutvā nisinno’si jutindharo;</gatha1>
<gathalast line="735">Dehavaṇṇehi nigrodho hemavaṇṇo’si tassa so.</gathalast>
<hangnum line="736" number="215"></hangnum>
<gatha1 line="737">Samiddhapatthanā ekā sujātā nāma sundarī;</gatha1>
<gathalast line="738">Hemapātiṃ sapāyāsaṃ sīsenā’dāya onatā.</gathalast>
<hangnum line="739" number="216"></hangnum>
<gatha1 line="740">Tasmiṃ adhiggahītassa rukkhadevassa tāvade;</gatha1>
<gathalast line="741">Baliṃ dammī’ti gantvāna disvā tā dīpaduttamaṃ.</gathalast>
<hangnum line="742" number="217"></hangnum>
<gatha1 line="743">Dovo’ti saññāya udaggacittā pāyāsapātiṃ pavarassa datvā;</gatha1>
<gathalast line="744">‘‘Āsiṃsanā ijjhiyathā hi mayhaṃ tuyhampi sā sāmi samijjhitū’ti.’’</gathalast>
<hangnum line="745" number="218"></hangnum>
<gatha1 line="746">Icce’vaṃ vacanaṃ vatvā gatā tamhā varaṅganā;</gatha1>
<gathalast line="747">Atha pāyāsapātiṃ taṃ gahetvā munipuṅgavo.</gathalast>
<hangnum line="748" number="219"></hangnum>
<gatha1 line="749">Gantvā nerañjarātīraṃ bhūtvā taṃ varabhojanaṃ;</gatha1>
<gathalast line="750">Paṭisotaṃ pavissajji tassā pātiṃ manoramaṃ.</gathalast>
<hangnum line="751" number="220"></hangnum>
<gatha1 line="752">Jantālipālimananettavilumpamānaṃ,</gatha1>
<gatha2 line="753">Samphullasālavanarājivirājamānaṃ;</gatha2>
<gatha3 line="754">Devindanandanavanaṃ’va’bhinandanīya,</gatha3>
<gathalast line="755">Mu’yyānamu’ttamataraṃ pavaro’pagantvā.</gathalast>
<hangnum line="756" number="221"></hangnum>
<gatha1 line="757">Katvā divāvihāraṃ so sāyaṇhasamaye tahiṃ;</gatha1>
<gathalast line="758">Gacchaṃ kesaralīlāya bodhipādapasantikaṃ.</gathalast>
<hangnum line="759" number="222"><pageBreak edition="V" number="0.0022" /></hangnum>
<gatha1 line="760">Brahmasurāsuramahoragapakkhirāja,</gatha1>
<gatha2 line="761">Saṃsajjitoruvaṭume dipadānamindo;</gatha2>
<gatha3 line="762">Pāyāsi sotthiyadvijo tiṇahārako taṃ,</gatha3>
<gathalast line="763">Disvāna tassa adadā tiṇamuṭṭhiyo so.</gathalast>
<hangnum line="764" number="223"></hangnum>
<gatha1 line="765">Indivarāravindādikusumāna’mbarā tahiṃ;</gatha1>
<gathalast line="766">Patantī vuṭṭhidhārā’va gacchante dīpaduttame.</gathalast>
<hangnum line="767" number="224"></hangnum>
<gatha1 line="768">Cārucandanacuṇṇādi’dhupagandhehi nekadhā;</gatha1>
<gathalast line="769">Anokāso’si ākāso gacchante dīpaduttame.</gathalast>
<hangnum line="770" number="225"></hangnum>
<gatha1 line="771">Ratanujjalachattehi cāruhemaddhajehi ca;</gatha1>
<gathalast line="772">Anokāso’si ākāso gacchante dipaduttame.</gathalast>
<hangnum line="773" number="226"></hangnum>
<gatha1 line="774">Velukkhepasahassehi kīḷantehi marūhi’pi;</gatha1>
<gathalast line="775">Anokāso’si ākāso gacchante dipaduttame.</gathalast>
<hangnum line="776" number="227"></hangnum>
<gatha1 line="777">Suradundubhivajjāni karontehi marūhipi;</gatha1>
<gathalast line="778">Anokāso’si ākāso gacchante dipaduttame.</gathalast>
<hangnum line="779" number="228"></hangnum>
<gatha1 line="780">Suraṅganāhi saṅgitiṃ gāyantihi’pi’nekadhā;</gatha1>
<gathalast line="781">Anokāso’si ākāso gacchante dipaduttame.</gathalast>
<hangnum line="782" number="229"></hangnum>
<gatha1 line="783">Manoramā kiṇṇarakiṇṇaraṅganā,</gatha1>
<gatha2 line="784">Manoramaṅgā uragoragaṅkanā;</gatha2>
<gatha3 line="785">Manoramā tamhi ca naccagītiyo,</gatha3>
<gathalast line="786">Manoramā’nekavidhā pavattayuṃ.</gathalast>
<hangnum line="787" number="230"></hangnum>
<gatha1 line="788">Tadā mahoghe’va mahāmagehi,</gatha1>
<gatha2 line="789">Pavattamāne iti so mahāyaso;</gatha2>
<gatha3 line="790">Tiṇe gahetvā tibhavekanāyako,</gatha3>
<gathalast line="791">Upāgato bodhidumindasantikaṃ.</gathalast>
<hangnum line="792" number="231"></hangnum>
<gatha1 line="793">Viddumāsitaselaggarajatācalasannibhaṃ;</gatha1>
<gathalast line="794">Katvā padakkhiṇaṃ bodhipādapaṃ dipaduttamo.</gathalast>
<hangnum line="795" number="232"></hangnum>
<gatha1 line="796">Puratthimadisābhāge acale raṇadhaṃsake;</gatha1>
<gathalast line="797">Mahītale ṭhito dhīro cālesi tiṇamuṭṭhiyo.</gathalast>
<hangnum line="798" number="233"><pageBreak edition="V" number="0.0023" /></hangnum>
<gatha1 line="799">Viddasahatthamatto so pallaṅko āsi tāvade;</gatha1>
<gathalast line="800">Atha naṃ abbhutaṃ disvā mahāpañño vicintayi.</gathalast>
<hangnum line="801" number="234"></hangnum>
<gatha1 line="802">‘‘Maṃsalohitamaṭṭhi ca nahārū ca taco ca me;</gatha1>
<gathalast line="803">Kāmaṃ sussatu nevā’haṃ jahāmi vīriyaṃ’’iti.</gathalast>
<hangnum line="804" number="235"></hangnum>
<gatha1 line="805">Ābhujitvā mahāvīro pallaṅkama’parājitaṃ;</gatha1>
<gathalast line="806">Pācinābhimukho tasmiṃ nisīdi dīpaduttamo.</gathalast>
<hangnum line="807" number="236"></hangnum>
<gatha1 line="808">Devadevassa devindo saṅkhamā’dāya tāvade;</gatha1>
<gathalast line="809">Vīsuttarasatubbedhaṃ dhamayanto tahiṃ ṭhito.</gathalast>
<hangnum line="810" number="237"></hangnum>
<gatha1 line="811">Dutiyaṃ puṇṇacandaṃ’va setacchattaṃ tiyojanaṃ;</gatha1>
<gathalast line="812">Dhārayanto ṭhito sammā mahābrahmā sahampati.</gathalast>
<hangnum line="813" number="238"></hangnum>
<gatha1 line="814">Cārucāmaramā’dāya suyāmo’pi surādhipo;</gatha1>
<gathalast line="815">Vījayanto ṭhito tattha mandaṃ mandaṃ tigāvutaṃ.</gathalast>
<hangnum line="816" number="239"></hangnum>
<gatha1 line="817">Beluvaṃ vīṇamā’dāya suropañcasikhavhayo;</gatha1>
<gathalast line="818">Nānāvidhalayopetaṃ vādayanto tathā ṭhito.</gathalast>
<hangnum line="819" number="240"></hangnum>
<gatha1 line="820">Thutigītāni gāyanto nāṭakīhi purakkhato;</gatha1>
<gathalast line="821">Tathe’va’ṭṭhāsi so nāgarājā kālavhayo’pi ca.</gathalast>
<hangnum line="822" number="241"></hangnum>
<gatha1 line="823">Gahetvā hemamañjusā surapupphehi pūritā;</gatha1>
<gathalast line="824">Pūjayantā’va aṭṭhaṃsu battiṃsā’pi kumārikā.</gathalast>
<hangnum line="825" number="242"></hangnum>
<gatha1 line="826">Sendadevasaṅghehi tehi itthaṃ mahāmahe;</gatha1>
<gathalast line="827">Vattamāne tadā māro pāpimā iti cintayi.</gathalast>
<hangnum line="828" number="243"></hangnum>
<gatha1 line="829">‘‘Atikkamitukāmo’yaṃ kumāro visayaṃ mama;</gatha1>
<gathalast line="830">Siddhattho atha siddhatthaṃ karissāmī’’ti tāvade.</gathalast>
<hangnum line="831" number="244"></hangnum>
<gatha1 line="832">Māpetva bhiṃsanatarorusahassabāhuṃ,</gatha1>
<gatha2 line="833">Saṅgayha tehi jalitā vividhāyudhāni;</gatha2>
<gatha3 line="834">Āruyha cāru diradaṃ girimekhalākkhyaṃ,</gatha3>
<gathalast line="835">Caṇḍaṃ diyaḍḍhasatayojanamāyataṃ taṃ.</gathalast>
<hangnum line="836" number="245"><pageBreak edition="V" number="0.0024" /></hangnum>
<gatha1 line="837">Nānānanāya’nalavaṇṇasiroruhāya,</gatha1>
<gatha2 line="838">Rattoruvaṭṭabahiniggatalocanāya;</gatha2>
<gatha3 line="839">Daṭṭhoṭṭhabhiṃsanamukhāyu’ragabbhujāya,</gatha3>
<gathalast line="840">Senāya so parivuto vividhāyudhāya.</gathalast>
<hangnum line="841" number="246"></hangnum>
<gatha1 line="842">Tattho’pagamma atibhīmaramaṃ ravanto,</gatha1>
<gatha2 line="843">Siddhatthame’tha iti gaṇhatha bandhathe’maṃ;</gatha2>
<gatha3 line="844">Āṇāpayaṃ suragaṇaṃ sahadassanena,</gatha3>
<gathalast line="845">Caṇḍānīluggatapicuṃ’va palāpayittha.</gathalast>
<hangnum line="846" number="247"></hangnum>
<gatha1 line="847">Gambhīramegharavasantibhavaṇḍanādaṃ,</gatha1>
<gatha2 line="848">Vātaṃca māpiya tato subhagassa tassa;</gatha2>
<gatha3 line="849">Kaṇṇampi vīvaravarassa manoramassa,</gatha3>
<gathalast line="850">No āsiyeva calituṃ pabhu antakotha.</gathalast>
<hangnum line="851" number="248"></hangnum>
<gatha1 line="852">Saṃvaṭṭavuṭṭhijavasannibhabhīmaghora,</gatha1>
<gatha2 line="853">Vassaṃ pavassiya tato’dakabindukampi;</gatha2>
<gatha3 line="854">Nāsakkhi netuma’tulassa samīpakampi,</gatha3>
<gathalast line="855">Disvā tama’bbhutama’tho’pi sudummukho so.</gathalast>
<hangnum line="856" number="249"></hangnum>
<gatha1 line="857">Accantabhīmanaḷaaccisamujjaloru,</gatha1>
<gatha2 line="858">Pāsānabhasmakalalāyudhavassadhārā;</gatha2>
<gatha3 line="859">Aṅgārapajjalitavālukavassadhārā,</gatha3>
<gathalast line="860">Vassāpayittha sakalāni imāni tāni.</gathalast>
<hangnum line="861" number="250"></hangnum>
<gatha1 line="862">Mārānubhāvabalato nabhato’pagantvā,</gatha1>
<gatha2 line="863">Patvāna puññasikharuggatasantikaṃ tu;</gatha2>
<gatha3 line="864">Mālāguḷappabhūtibhāvagatāni’thāpi,</gatha3>
<gathalast line="865">Lokantare’va timiraṃ timiraṃ sughoraṃ.</gathalast>
<hangnum line="866" number="251"></hangnum>
<gatha1 line="867">Māpetva mohatimirampi hatassa tassa,</gatha1>
<gatha2 line="868">Dehappabhāgi sataraṃsisatoditaṃ’va;</gatha2>
<gatha3 line="869">Jātaṃ manoramataraṃ atidassanīya,</gatha3>
<gathalast line="870">Mā’lokapuñjama’valokiya pāpadhammo.</gathalast>
<hangnum line="871" number="252"><pageBreak edition="V" number="0.0025" /></hangnum>
<gatha1 line="872">Kopoparattavadano bhukuṭippavārā,</gatha1>
<gatha2 line="873">Accantabhiṃsanavirūpakavesadhārī;</gatha2>
<gatha3 line="874">Accantatiṇhataradhāramasaṅgame’va,</gatha3>
<gathalast line="875">Cakkāyudhaṃ carataraṃ api merurājaṃ.</gathalast>
<hangnum line="876" number="253"></hangnum>
<gatha1 line="877">Saṅkhaṇḍayantami’va thūlakalīrakaṇḍaṃ,</gatha1>
<gatha2 line="878">Vissajji tena’pi na kiñci guṇākarassa;</gatha2>
<gatha3 line="879">Kātuṃ pahuttamu’pagañchi tato tame’taṃ,</gatha3>
<gathalast line="880">Gantvā nabhā kusumachattatamā’ga sīsaṃ.</gathalast>
<hangnum line="881" number="254"></hangnum>
<gatha1 line="882">Vissajjitā’pi senāya selakūṭānalākulā;</gatha1>
<gathalast line="883">Pagantvā nabhasā mālāgulattaṃ samupāgatā.</gathalast>
<hangnum line="884" number="255"></hangnum>
<gatha1 line="885">Tampi disvā sasoko so gantvā dhīrassa santikaṃ;</gatha1>
<gathalast line="886">Pāpuṇāti mamevā’yaṃ pallaṅko aparājito.</gathalast>
<hangnum line="887" number="256"></hangnum>
<gatha1 line="888">Ito uṭṭhaha pallaṅkā iti’bhāsittha dhīmato;</gatha1>
<gathalast line="889">Katakalyāṇakammassa pallaṅkatthāya māra te.</gathalast>
<hangnum line="890" number="257"></hangnum>
<gatha1 line="891">Ko sakkhī’ti pavutto so ime sabbe’ti sakkhino;</gatha1>
<gathalast line="892">Senāyā’bhimukhaṃ hatthaṃ pasāretvāna pāpimā.</gathalast>
<hangnum line="893" number="258"></hangnum>
<gatha1 line="894">Ghoranādena’haṃ sakkhi ahaṃ sakkhī’ti tāya’pi;</gatha1>
<gathalast line="895">Sakkhibhāvaṃ vadāpetvā tasse’vaṃ samudīrayi.</gathalast>
<hangnum line="896" number="259"></hangnum>
<gatha1 line="897">Ko te siddhattha sakkhī’ti atha tenā’tulena’pi;</gatha1>
<gathalast line="898">Mame’ttha sakkhino māra nasanti’ti sacetanā.</gathalast>
<hangnum line="899" number="260"></hangnum>
<gatha1 line="900">Rattameghopanikkhantahemavijjuvabhāsuraṃ;</gatha1>
<gathalast line="901">Nīharitvā surattambhā cīvarā dakkhiṇaṃ karaṃ.</gathalast>
<hangnum line="902" number="261"></hangnum>
<gatha1 line="903">Bhūmiyā’bhimukhaṃ katvā kasmā pāramibhūmiyaṃ;</gatha1>
<gathalast line="904">Unnādetvā ni’dāne’vaṃ nissaddāsī’ti bhūmiyā.</gathalast>
<hangnum line="905" number="262"></hangnum>
<gatha1 line="906">Muñcāpite rave nekasate megharave yathā;</gatha1>
<gathalast line="907">Buddhanāgabalā nāgaṃ jānūhi supapatiṭṭhitaṃ.</gathalast>
<hangnum line="908" number="263"><pageBreak edition="V" number="0.0026" /></hangnum>
<gatha1 line="909">Disvāni’dāni gaṇhāti’dāni gaṇhāti cintiya;</gatha1>
<gathalast line="910">Sambhinnadāṭhasappo’va hatadappo sudummukho.</gathalast>
<hangnum line="911" number="264"></hangnum>
<gatha1 line="912">Pahāyā’yudhavatthāni’laṅkārāni anekadhā;</gatha1>
<gathalast line="913">Cakkavāḷāvalā yāva sasenāya palāyi so.</gathalast>
<hangnum line="914" number="265"></hangnum>
<gatha1 line="915">Taṃ mārasenaṃ sabhayaṃ sasokaṃ palāyamānaṃ iti devasaṅghā;</gatha1>
<gathalast line="916">Disvāna mārassa parājayo’yaṃ jayo’ti siddhattha kumārakassa.</gathalast>
<hangnum line="917" number="266"></hangnum>
<gatha1 line="918">Sammodamānaṃ abhipūjayantā dhīraṃ sugandhappabhūtihi tasmiṃ;</gatha1>
<gathalast line="919">Punā’gatā nekathutīhi sammā ugghosamānā chanavesadhāri.</gathalast>
<hangnum line="920" number="267"></hangnum>
<gatha1 line="921">Evaṃ mārabalaṃ dhīro viddhaṃsetvā mahabbalo;</gatha1>
<gathalast line="922">Ādicce dharamāne’va nisinno acalāsane.</gathalast>
<hangnum line="923" number="268"></hangnum>
<gatha1 line="924">Yāmasmiṃ paṭhame pubbenivāsaṃ ñāṇa’muttamo;</gatha1>
<gathalast line="925">Visodhetvāna yāmasmiṃ majjhime dibbalocanaṃ.</gathalast>
<hangnum line="926" number="269"></hangnum>
<gatha1 line="927">So paṭiccasamuppāde atha pacchimayāmake;</gatha1>
<gathalast line="928">Otāretvāna ñāṇaṃsaṃ sammasanno anekadhā.</gathalast>
<hangnum line="929" number="270"></hangnum>
<gatha1 line="930">Lokadhātusataṃ sammā unnādetvā’ruṇodaye;</gatha1>
<gathalast line="931">Buddho hutvāna sambuddhosambuddhajalocano.</gathalast>
<hangnum line="932" number="271"></hangnum>
<gatha1 line="933">‘‘Anekajātisaṃsāraṃ sandhāvissa’’ntiādinā;</gatha1>
<gathalast line="934">Udāne’daṃ udānesi pītivegena sādiso.</gathalast>
<hangnum line="935" number="272"></hangnum>
<gatha1 line="936">Sallakkhetvāguṇe tassa pallaṅkassa anekadhā;</gatha1>
<gathalast line="937">Nā tāva’uṭṭhahissāmi ito pallaṅkato iti.</gathalast>
<hangnum line="938" number="273"></hangnum>
<gatha1 line="939">Samāpattī samāpajjī anekasatakoṭiyo;</gatha1>
<gathalast line="940">Satthā tatthe’va sattāhaṃ nisinno acalāsane.</gathalast>
<hangnum line="941" number="274"></hangnum>
<gatha1 line="942">Ajjā’pi nūna dhīrassa siddhatthassa yasassino;</gatha1>
<gathalast line="943">Atthi kattabbakiccañhi tasmā āsanamālayaṃ.</gathalast>
<hangnum line="944" number="275"><pageBreak edition="V" number="0.0027" /></hangnum>
<gatha1 line="945">Najahāsī’ti ekaccadevatānā’si saṃsayaṃ;</gatha1>
<gathalast line="946">Ñatvā tāsaṃ vitakkaṃ taṃ sametuṃ santamānaso.</gathalast>
<hangnum line="947" number="276"></hangnum>
<gatha1 line="948">Uṭṭhāya hemahaṃso’va hemavaṇṇo pabhaṅkaro;</gatha1>
<gathalast line="949">Abbhuggantvā nabhaṃ nātho akāsi pāṭihāriyaṃ.</gathalast>
<hangnum line="950" number="277"></hangnum>
<gatha1 line="951">Vitakkame’vaṃ iminā marūnaṃ sammu’pasammā’nimisesi bodhiṃ;</gatha1>
<gathalast line="952">Sampūjayanto nayanambujehi sattāhama’ṭṭhāsi jayāsanañca.</gathalast>
<hangnum line="953" number="278"></hangnum>
<gatha1 line="954">Subhāsurasmiṃ ratanehi tasmiṃ savaṅkamanto varacaṅkamasmiṃ;</gatha1>
<gathalast line="955">Manoramasmiṃ ratanālayehi’pi visuddhadhammaṃ vicinaṃ visuddho.</gathalast>
<hangnum line="956" number="279"></hangnum>
<gatha1 line="957">Mūlejapālatarurājavarassa tassa,</gatha1>
<gatha2 line="958">Māraṅganānama’malānanapaṅkajāni;</gatha2>
<gatha3 line="959">Sammā milāpiya tato mucalindamūle,</gatha3>
<gathalast line="960">Bhogindacittakumudāni pabodhayanto.</gathalast>
<hangnum line="961" number="280"></hangnum>
<gatha1 line="962">Mūle’pi rājayatanassa tassa tasmiṃ samāpattisukhampi vindaṃ;</gatha1>
<gathalast line="963">Saṃvītināmesi manuññavaṇṇo ekūnapaññāsadināni dhīmā.</gathalast>
<hangnum line="964" number="281"></hangnum>
<gatha1 line="965">Anotattodakaṃ dantakaṭṭhanāgalatāmayaṃ;</gatha1>
<gathalast line="966">Harīṭakāgadaṃ bhutvā devindenābhatuttamaṃ.</gathalast>
<hangnum line="967" number="282"></hangnum>
<gatha1 line="968">Vānijehi samānītaṃ samatthamadhupiṇḍikaṃ;</gatha1>
<gathalast line="969">Mahārājūpanītamhi pattamhi patigaṇhiya.</gathalast>
<hangnum line="970" number="283"></hangnum>
<gatha1 line="971">Bhojanassāvasānamhi japālatarumūlakaṃ;</gatha1>
<gathalast line="972">Gantvādhigatadhammassa gambhīrattamanussari.</gathalast>
<hangnum line="973" number="284"></hangnum>
<gatha1 line="974">Mahīsandhārako vārikkhandhasannibhako ayaṃ;</gatha1>
<gathalast line="975">Gambhīrodhigato dhammo mayā santo’tiādinā.</gathalast>
<hangnum line="976" number="285"><pageBreak edition="V" number="0.0028" /></hangnum>
<gatha1 line="977">Dhammagambhīrataṃ dhammarājassa sarato sato;</gatha1>
<gathalast line="978">Āsevaṃ takkaṇaṃ dhammaṃ imaṃ me paṭivijjhituṃ.</gathalast>
<hangnum line="979" number="286"></hangnum>
<gatha1 line="980">Vāyamanto sampattayācakānaṃ manoramaṃ;</gatha1>
<gathalast line="981">Kantetvā uttamaṅgañca moḷibhūsanabhūsitaṃ.</gathalast>
<hangnum line="982" number="287"></hangnum>
<gatha1 line="983">Suvañjitāni akkhini uppāṭetvāna lohitaṃ;</gatha1>
<gathalast line="984">Gaḷato nīhiritvāna bhariyaṃ lāvaṇṇabhāsuraṃ.</gathalast>
<hangnum line="985" number="288"></hangnum>
<gatha1 line="986">Atrajañca dadantena kulavaṃsappadīpakaṃ;</gatha1>
<gathalast line="987">Dānaṃ nāma na dinnañca natthi sīlaṃ arakkhitaṃ.</gathalast>
<hangnum line="988" number="289"></hangnum>
<gatha1 line="989">Tathāhi saṅkhapālādiattabhāvesu jīvitaṃ;</gatha1>
<gathalast line="990">Mayā pariccajantena sīlabhedabhayena ca.</gathalast>
<hangnum line="991" number="290"></hangnum>
<gatha1 line="992">Khantivādādike nekaattabhāve apūritā;</gatha1>
<gathalast line="993">Chejjādiṃ pāpunattena pāramī natthi kāci me.</gathalast>
<hangnum line="994" number="291"></hangnum>
<gatha1 line="995">Tassa me vidhamantassa mārasenaṃ vasundharā;</gatha1>
<gathalast line="996">Na kampittha ayaṃ pubbenivāsaṃ sarato’pi ca.</gathalast>
<hangnum line="997" number="292"></hangnum>
<gatha1 line="998">Visodhentassa me yāme majjhime dibbalocanaṃ;</gatha1>
<gathalast line="999">Na kampittha pakampittha pacchime pana yāmake.</gathalast>
<hangnum line="1000" number="293"></hangnum>
<gatha1 line="1001">Paccayākārañāṇaṃ me tāvade paṭivijjhato;</gatha1>
<gathalast line="1002">Sādhukāraṃ dadantī’ca muñcamānā mahāravaṃ.</gathalast>
<hangnum line="1003" number="294"></hangnum>
<gatha1 line="1004">Sampuṇṇalāpū viya kañjikāhi,</gatha1>
<gatha2 line="1005">Takkehi puṇṇaṃ viya vāṭikā’va;</gatha2>
<gatha3 line="1006">Sammakkhito’va’ñjanakehi hattho,</gatha3>
<gathalast line="1007">Vasāhi sampīta pilotikā’va.</gathalast>
<hangnum line="1008" number="295"></hangnum>
<gatha1 line="1009">Kilesapuñjabbharito kiliṭṭho,</gatha1>
<gatha2 line="1010">Rāgena ratto api desaduṭṭho;</gatha2>
<gatha3 line="1011">Mohena mūḷho’ti mahabbalena,</gatha3>
<gathalast line="1012">Loko avijjānikarākaro’yaṃ.</gathalast>
<hangnum line="1013" number="296"><pageBreak edition="V" number="0.0029" /></hangnum>
<gatha1 line="1014">Kinnāma dhammaṃ paṭivijjhate’taṃ,</gatha1>
<gatha2 line="1015">Attho hi ko tassi’ti desanāya;</gatha2>
<gatha3 line="1016">Evaṃ nirussāhama’gañchi nātho,</gatha3>
<gathalast line="1017">Pajāya dhammāmatapānadāne.</gathalast>
<hangnum line="1018" number="297"></hangnum>
<gatha1 line="1019">Nicchāretvā mahānādaṃ tato brahmā sahampatī;</gatha1>
<gathalast line="1020">Nassati vata bho loko iti loko vinassati.</gathalast>
<hangnum line="1021" number="298"></hangnum>
<gatha1 line="1022">Brahmasaṅghaṃ samādāya devasaṅghañca tāvade;</gatha1>
<gathalast line="1023">Lokadhātusate satthu samīpaṃ samupāgato.</gathalast>
<hangnum line="1024" number="299"></hangnum>
<gatha1 line="1025">Gantvā mahītale jānuṃ nihacca sirasañjaliṃ;</gatha1>
<gathalast line="1026">Paggayha ‘‘bhagavā dhammaṃ desetu’’ itiādinā.</gathalast>
<hangnum line="1027" number="300"></hangnum>
<gatha1 line="1028">Yācito tena sambuddharavindavadano jino;</gatha1>
<gathalast line="1029">Lokadhātusataṃ buddhacakkhunā’lokayaṃ tadā.</gathalast>
<hangnum line="1030" number="301"></hangnum>
<gatha1 line="1031">Tasmiṃ apparajakkhādimaccā disvā’ti ettakā;</gatha1>
<gathalast line="1032">Vibhajitvā’tha te satte bhabbābhabbavasena so.</gathalast>
<hangnum line="1033" number="302"></hangnum>
<gatha1 line="1034">Abhabbe parivajjetvā bhabbe’vā’dāya buddhiyā;</gatha1>
<gathalast line="1035">Upanetu jano’dāni saddhābhājanama’ttano.</gathalast>
<hangnum line="1036" number="303"></hangnum>
<gatha1 line="1037">Pūressāmī’ti taṃ tassa saddhammāmatadānato;</gatha1>
<gathalast line="1038">Vissajji brahmasaṅghassa vacanāmataraṃsiyo.</gathalast>
<hangnum line="1039" number="304"></hangnum>
<gatha1 line="1040">Tatojapālodayapabbatodito,</gatha1>
<gatha2 line="1041">Mahappabho buddhadivākaro nabhe;</gatha2>
<gatha3 line="1042">Maṇippabhāsannibhabhāsurappabho,</gatha3>
<gathalast line="1043">Pamocayaṃ bhāsurabuddharaṃsiyo.</gathalast>
<hangnum line="1044" number="305"></hangnum>
<gatha1 line="1045">Pamodayanto upakādayo tadā,</gatha1>
<gatha2 line="1046">Kamena aṭṭhārasayojanañjasaṃ;</gatha2>
<gatha3 line="1047">Atikkamitvāna suphullapādape,</gatha3>
<gathalast line="1048">Vijambhamānāligaṇābhikūjitaṃ.</gathalast>
<hangnum line="1049" number="306"><pageBreak edition="V" number="0.0030" /></hangnum>
<gatha1 line="1050">Nirantaraṃ nekadijupakūjitaṃ suphrallapaṅkeruha gandhavāsitaṃ gato;</gatha1>
<gathalast line="1051">Yasassī migadāyamuttamaṃ tahiṃ tapassī atha pañcavaggiyā.</gathalast>
<hangnum line="1052" number="307"></hangnum>
<gatha1 line="1053">Devātidevaṃ tibhavekanāthaṃ,</gatha1>
<gatha2 line="1054">Lokantadassiṃ sugataṃ sugattaṃ;</gatha2>
<gatha3 line="1055">Disvāna dhīraṃ munisīharājaṃ,</gatha3>
<gathalast line="1056">Kumantaṇaṃ te iti mantayiṃsu.</gathalast>
<hangnum line="1057" number="308"></hangnum>
<gatha1 line="1058">‘‘Bhutvāna oḷārikaannapānaṃ,</gatha1>
<gatha2 line="1059">Suvaṇṇavaṇṇo paripuṇṇakāyo;</gatha2>
<gatha3 line="1060">Etā’vuso’yaṃ samaṇo imassa,</gatha3>
<gathalast line="1061">Karoma nā’mhe abhivādanādiṃ.</gathalast>
<hangnum line="1062" number="309"></hangnum>
<gatha1 line="1063">Ayaṃ visālanvayato sasūto,</gatha1>
<gatha2 line="1064">Sambhāvanīyo bhuvi ketubhūto;</gatha2>
<gatha3 line="1065">Paṭiggahetuṃ’rahatā’sanaṃ tu,</gatha3>
<gathalast line="1066">Tasmā’sanaṃ’yevi’ti paññapema.’’</gathalast>
<hangnum line="1067" number="310"></hangnum>
<gatha1 line="1068">Ñatvā’tha bhagavā tesaṃ vitakkaṃ tikkhabuddhiyā;</gatha1>
<gathalast line="1069">Mettānilakadambehi mānaketuṃ padhaṃsayī.</gathalast>
<hangnum line="1070" number="311"></hangnum>
<gatha1 line="1071">Samatthā nahi saṇṭhātuṃ sakāya katikāya te;</gatha1>
<gathalast line="1072">Akaṃsu lokanāthassa vandanādīni dhīmato.</gathalast>
<hangnum line="1073" number="312"></hangnum>
<gatha1 line="1074">Buddhabhāvaṃ ajānantā munayo munirājino;</gatha1>
<gathalast line="1075">Āvuso vādato tassa kevalaṃ samudīrayuṃ.</gathalast>
<hangnum line="1076" number="313"></hangnum>
<gatha1 line="1077">Atha lokavidū lokanātho tesamu‘‘dīratha;</gatha1>
<gathalast line="1078">Āvusovādato neva satthuno’’ samudīrayi.</gathalast>
<hangnum line="1079" number="314"></hangnum>
<gatha1 line="1080">‘‘Bhikkhave arahaṃ sammā sambuddho’ti tathāgato’’;</gatha1>
<gathalast line="1081">Buddhabhāvaṃ pakāsetvā attano tesamu’ttamo.</gathalast>
<hangnum line="1082" number="315"></hangnum>
<gatha1 line="1083">Nisinno tehi paññatte dassaneyyuttamāsane;</gatha1>
<gathalast line="1084">Brahmanādena te there sīlabhūsanabhūsite.</gathalast>
<hangnum line="1085" number="316"><pageBreak edition="V" number="0.0031" /></hangnum>
<gatha1 line="1086">Āmantetvāna brahmānaṃ nekakoṭipurakkhato;</gatha1>
<gathalast line="1087">Dhammacakkaṃ pavattento desanāraṃsinā tadā.</gathalast>
<hangnum line="1088" number="317"></hangnum>
<gatha1 line="1089">Mohandhakārarāsimpi hantvā loke manoramaṃ;</gatha1>
<gathalast line="1090">Dhammālokaṃ padassetvā veneyyambujabuddhiyā.</gathalast>
<hangnum line="1091" number="318"></hangnum>
<gatha1 line="1092">Migakānanasaṅkhāto raṇabhūmitale iti;</gatha1>
<gathalast line="1093">Rājā mahānubhāvo’vadhammarājā visārado.</gathalast>
<hangnum line="1094" number="319"></hangnum>
<gatha1 line="1095">Desanāsiṃ samādāya dhībhujena manoramaṃ;</gatha1>
<gathalast line="1096">Veneyyajanabandhunaṃ mahānatthakaraṃ sadā.</gathalast>
<hangnum line="1097" number="320"></hangnum>
<gatha1 line="1098">Kilesārī padāḷetvā saddhammajayadundubhiṃ;</gatha1>
<gathalast line="1099">Paharitvāna saddhammajayaketuṃ sudujjayaṃ.</gathalast>
<hangnum line="1100" number="321"></hangnum>
<gatha1 line="1101">Ussāpetvāna saddhammajayatthuṇuttamaṃ subhaṃ;</gatha1>
<gathalast line="1102">Patiṭṭhāpiya lokekarājā hutvā sivaṅkaro.</gathalast>
<hangnum line="1103" number="322"></hangnum>
<gatha1 line="1104">Pamocetvāna janataṃ brahāsaṃsārabandhanā;</gatha1>
<gathalast line="1105">Nibbāṇanagaraṃ netukāmo lokahite rato.</gathalast>
<hangnum line="1106" number="323"></hangnum>
<gatha1 line="1107">Suvaṇṇācalakūṭaṃ’va jaṅgamaṃ cārudassanaṃ;</gatha1>
<gathalast line="1108">Patvo’ruvelagāmiṃ taṃ añjasaṃ’va surañjasaṃ.</gathalast>
<hangnum line="1109" number="324"></hangnum>
<gatha1 line="1110">Bhaddavaggiyabhūpālakumāre tiṃsamattake;</gatha1>
<gathalast line="1111">Maggattayāmatarasaṃ pāyenvā rasamu’ttamaṃ.</gathalast>
<hangnum line="1112" number="325"></hangnum>
<gatha1 line="1113">Pabbajjamu’ttamaṃ datvā lokassa’tthāya bhikkhavo;</gatha1>
<gathalast line="1114">Uyyojetvāna sambuddho cārikaṃ carathā’ti te.</gathalast>
<hangnum line="1115" number="326"></hangnum>
<gatha1 line="1116">Gantvo’ruvelaṃ jaṭilānama’nto-</gatha1>
<gatha2 line="1117">Jaṭā ca chetvāna jaṭā bahiddhā;</gatha2>
<gatha3 line="1118">Pāpetva aggañjasamu’ttamo te,</gatha3>
<gathalast line="1119">Purakkhato indu’va tārakābhi.</gathalast>
<hangnum line="1120" number="327"></hangnum>
<gatha1 line="1121">Purakkhato tehi anāsavehi,</gatha1>
<gatha2 line="1122">Chabbaṇṇaraṃsābharanuttamehi;</gatha2>
<gatha3 line="1123">Disaṅganāyo atisobhayanto,</gatha3>
<gathalast line="1124">Pakkhīnamakkhīni’pi pīṇayanto.</gathalast>
<hangnum line="1125" number="328"><pageBreak edition="V" number="0.0032" /></hangnum>
<gatha1 line="1126">Dinnaṃ paṭiññaṃ samanussaranto,</gatha1>
<gatha2 line="1127">Taṃ bimbisārassa mahāyasassa;</gatha2>
<gatha3 line="1128">Mocetukāmo vararājavaṃsaṃ,</gatha3>
<gathalast line="1129">Dhajūpamānassa guṇālayassa.</gathalast>
<hangnum line="1130" number="329"></hangnum>
<gatha1 line="1131">Sikhaṇḍimaṇḍalāraddhanaccaṃ laṭṭhivanavhayaṃ;</gatha1>
<gathalast line="1132">Uyyānama’gamā nekatarusaṇḍābhimaṇḍitaṃ.</gathalast>
<hangnum line="1133" number="330"></hangnum>
<gatha1 line="1134">Bimbisāranarindo so’gatabhāvaṃ mahesino;</gatha1>
<gathalast line="1135">Suṇitvā pītipāmojjabhūsanena vibhūsito.</gathalast>
<hangnum line="1136" number="331"></hangnum>
<gatha1 line="1137">Tamu’yyānu’pagantvāna mahāmaccapurakkhato;</gatha1>
<gathalast line="1138">Satthupādāravindehi sobhayanto siroruhe.</gathalast>
<hangnum line="1139" number="332"></hangnum>
<gatha1 line="1140">Nisinno bimbisāraṃ taṃ saddhammaamatambunā;</gatha1>
<gathalast line="1141">Devindagīyamānaggavaṇṇo vaṇṇābhirājito.</gathalast>
<hangnum line="1142" number="333"></hangnum>
<gatha1 line="1143">Devadānavabhogindapūjito so mahāyaso;</gatha1>
<gathalast line="1144">Rammaṃ rājagahaṃ gantvā devindapurasannibhaṃ.</gathalast>
<hangnum line="1145" number="334"></hangnum>
<gatha1 line="1146">Narindagehaṃ ānīto narindena sarāsabho;</gatha1>
<gathalast line="1147">Bhojanassā’vasānamhi cālayanto mahāmahiṃ.</gathalast>
<hangnum line="1148" number="335"></hangnum>
<gatha1 line="1149">Patigaṇhiya samphullatarurājavirājitaṃ;</gatha1>
<gathalast line="1150">Rammaṃ veluvanārāmaṃ vilocana rasāyanaṃ.</gathalast>
<hangnum line="1151" number="336"></hangnum>
<gatha1 line="1152">Sitapulinasamūhacchannabhālaṅkatasmiṃ,</gatha1>
<gatha2 line="1153">Surabhikusumagandhākiṇṇamandānilasmiṃ;</gatha2>
<gatha3 line="1154">Vividhakamalamālālaṅkatambāsayasmiṃ,</gatha3>
<gathalast line="1155">Vipulavimalatasmiṃ valliyāmaṇḍapasmiṃ.</gathalast>
<hangnum line="1156" number="337"></hangnum>
<gatha1 line="1157">Suranaramahanīyo cārupādāravindo,</gatha1>
<gatha2 line="1158">Vimalakamalanetto kundadantābhirāmo;</gatha2>
<gatha3 line="1159">Guṇaratanasamuddo nāthanātho munindo,</gatha3>
<gathalast line="1160">Kaṇakakiraṇasobho somasommānano so.</gathalast>
<hangnum line="1161" number="338"><pageBreak edition="V" number="0.0033" /></hangnum>
<gatha1 line="1162">Vimalapavarasīlakkhandhavārañca katvā,</gatha1>
<gatha2 line="1163">Ruciravarasamādhīkuntamu‘‘ssāpayitvā;</gatha2>
<gatha3 line="1164">Tikhiṇatarasubhaggaṃ buddhañāṇorukaṇḍaṃ,</gatha3>
<gathalast line="1165">Viharati bhamayanto kāmama’ggā vihārā.</gathalast>
<hangnum line="1166" number="339"></hangnum>
<gatha1 line="1167">Tadā suddhodano rājā‘‘putto sambodhimuttamaṃ;</gatha1>
<gathalast line="1168">Patvā pavattasaddhammacakko lokahitāya me.</gathalast>
<hangnum line="1169" number="340"></hangnum>
<gatha1 line="1170">Rājagahaṃ’ca nissāya ramme veluvane’dhunā;</gatha1>
<gathalast line="1171">Vasatī‘‘ti suṇitvāna buddhabhūtaṃ sakatrajaṃ.</gathalast>
<hangnum line="1172" number="341"></hangnum>
<gatha1 line="1173">Daṭṭhukāmo navakkhattuṃ navāmacce mahesino;</gatha1>
<gathalast line="1174">Navayodhasahassehi saddhiṃ pesesi santikaṃ.</gathalast>
<hangnum line="1175" number="342"></hangnum>
<gatha1 line="1176">Gantvā te dhammarājassa sutvā’nopamadesanaṃ;</gatha1>
<gathalast line="1177">Uttamatthaṃ labhitvāna sāsanampi napesayuṃ.</gathalast>
<hangnum line="1178" number="343"></hangnum>
<gatha1 line="1179">Tesve’kampi apassanto kāludāyiṃ subhāratiṃ;</gatha1>
<gathalast line="1180">Āmantetvā mahāmaccaṃ pabbajjābhirataṃ sadā.</gathalast>
<hangnum line="1181" number="344"></hangnum>
<gatha1 line="1182">‘‘Sugattaratanaṃ netvā mama nettarasāyanaṃ;</gatha1>
<gathalast line="1183">Yena kenacu’pāyena karohī’’ti tama’bravī.</gathalast>
<hangnum line="1184" number="345"></hangnum>
<gatha1 line="1185">Atha yodhasahassena tampi pesesi so’pi ca;</gatha1>
<gathalast line="1186">Gantvā sapariso satthu sutvā sundaradesanaṃ.</gathalast>
<hangnum line="1187" number="346"></hangnum>
<gatha1 line="1188">Arahattañjasaṃ patvā pabbajitvā narāsabhaṃ;</gatha1>
<gathalast line="1189">Namassanto sa sambuddhaṃ paggayha sirasañjaliṃ.</gathalast>
<hangnum line="1190" number="347"></hangnum>
<gatha1 line="1191">‘‘Vasantakālajjanītātirattavaṇṇābhirāmaṅkurapallavāni;</gatha1>
<gathalast line="1192">Sunīlavaṇṇujjalapattayuttā sākhāsahassāni manoramāni.</gathalast>
<hangnum line="1193" number="348"></hangnum>
<gatha1 line="1194">Visiṭṭhagandhākulaphāliphullanānāvicittāni mahīruhāni;</gatha1>
<gathalast line="1195">Sucittanānāmigapakkhisaṅghasaṅgīyamānuttamakānanāni.</gathalast>
<hangnum line="1196" number="349"><pageBreak edition="V" number="0.0034" /></hangnum>
<gatha1 line="1197">Sunīlasātodakapūritāni sunādikādambakadambakāni;</gatha1>
<gathalast line="1198">Sugandhendīvarakallahārā ravindarattambujabhūsitāni.</gathalast>
<hangnum line="1199" number="350"></hangnum>
<gatha1 line="1200">Tīrantare jātadumesu pupphakiñjakkharājīhi virājitāni;</gatha1>
<gathalast line="1201">Muttātisetāmalasekatāni rammāni nekāni jalāsayāni.</gathalast>
<hangnum line="1202" number="351"></hangnum>
<gatha1 line="1203">Manuññaveḷuriyakañcukānivaguṇṭhitāni’ca susaddalehi;</gatha1>
<gathalast line="1204">Sunīlabhūtāni mahītalāni nabhāni mandānila saṅkulāni.</gathalast>
<hangnum line="1205" number="352"></hangnum>
<gatha1 line="1206">Anantabhogehi janehi phītaṃ,</gatha1>
<gatha2 line="1207">Surājadhāniṃ kapiḷābhidhāniṃ;</gatha2>
<gatha3 line="1208">Gantuṃ bhadante samayo’’tiādiṃ,</gatha3>
<gathalast line="1209">Saṃvaṇṇi vaṇṇaṃ gamanañjasassa.</gathalast>
<hangnum line="1210" number="353"></hangnum>
<gatha1 line="1211">Suvaṇṇanaṃ taṃ sugato suṇitvā,</gatha1>
<gatha2 line="1212">‘‘Vaṇṇesi vaṇṇaṃ gamanassu’dāyi;</gatha2>
<gatha3 line="1213">Kinnū‘‘ti bhāsittha tato udāyi,</gatha3>
<gathalast line="1214">Kathesi’daṃ tassa sivaṅkarassa.</gathalast>
<hangnum line="1215" number="354"></hangnum>
<gatha1 line="1216">‘‘Bhante pitā dassanami’cchate te,</gatha1>
<gatha2 line="1217">Suddhodano rājavaro yasassī;</gatha2>
<gatha3 line="1218">Tathāgato lokahitekanātho,</gatha3>
<gathalast line="1219">Karotu saññātakasaṅgahanti.’’</gathalast>
<hangnum line="1220" number="355"></hangnum>
<gatha1 line="1221">Suṇitvā madhuraṃ tassa giraṃ lokahite rato;</gatha1>
<gathalast line="1222">‘‘Sādhu’dāyi karissāmi ñātakānanti saṅgahaṃ.’’</gathalast>
<hangnum line="1223" number="356"></hangnum>
<gatha1 line="1224">Jaṅgamo hemamerū’va rattakambalalaṅkato;</gatha1>
<gathalast line="1225">Vimalo puṇṇacando’va tārakāparivārito.</gathalast>
<hangnum line="1226" number="357"></hangnum>
<gatha1 line="1227">Saddhiṃ vīsasahassehi santacittehi tādihi;</gatha1>
<gathalast line="1228">Gacchanto sirisampanno añjase saṭṭhiyojane.</gathalast>
<hangnum line="1229" number="358"><pageBreak edition="V" number="0.0035" /></hangnum>
<gatha1 line="1230">Dine dine vasitvāna yojane yojane jino;</gatha1>
<gathalast line="1231">Dvīhi māsehi sampatto buddho jātapuraṃ varaṃ.</gathalast>
<hangnum line="1232" number="359"></hangnum>
<gatha1 line="1233">Buddhaṃ visuddhakamalānanasobhamānaṃ,</gatha1>
<gatha2 line="1234">Bālaṃsumālisatabhānusamānabhānuṃ;</gatha2>
<gatha3 line="1235">Cakkaṅkitorucaraṇaṃ caraṇādhivāsaṃ,</gatha3>
<gathalast line="1236">Lokattayekasaraṇaṃ araṇaggakāyaṃ.</gathalast>
<hangnum line="1237" number="360"></hangnum>
<gatha1 line="1238">Sampuṇṇahemaghaṭatoraṇadhūmagandha,</gatha1>
<gatha2 line="1239">Mālehi veṇupaṇavādihi dundubhīhi;</gatha2>
<gatha3 line="1240">Cittehi chattadhajacāmaravījanīhi,</gatha3>
<gathalast line="1241">Suddhodanādivanipā abhipūjayiṃsū.</gathalast>
<hangnum line="1242" number="361"></hangnum>
<gatha1 line="1243">Susajjitaṃ puraṃ patvā munindo taṃ manoramaṃ;</gatha1>
<gathalast line="1244">Sugandhipupphakiñjakkhālaṅkatorutalākulaṃ.</gathalast>
<hangnum line="1245" number="362"></hangnum>
<gatha1 line="1246">Suphullajalajākiṇṇa acchodakajalālayaṃ;</gatha1>
<gathalast line="1247">Mayūramaṇḍalāraddha raṅgehi ca virājitaṃ.</gathalast>
<hangnum line="1248" number="363"></hangnum>
<gatha1 line="1249">Cārucaṅkamapāsāda latāmaṇḍapamaṇḍitaṃ;</gatha1>
<gathalast line="1250">Pāvekkhi pavaro rammaṃ nigrodhārāmamuttamaṃ.</gathalast>
<hangnum line="1251" number="364"></hangnum>
<gatha1 line="1252">‘‘Amhākame’sasiddhattho putto natto’ti’’ādinā;</gatha1>
<gathalast line="1253">Cintayitvāna sañjātamānasatthaddhasākiyā.</gathalast>
<hangnum line="1254" number="365"></hangnum>
<gatha1 line="1255">Dahare dahare rāja kumāre idama’bravuṃ;</gatha1>
<gathalast line="1256">‘‘Tumhe vandatha siddhatthaṃ navandāma mayanti taṃ.’’</gathalast>
<hangnum line="1257" number="366"></hangnum>
<gatha1 line="1258">Idaṃ vatvā nisīdiṃsu katvā te purato tato;</gatha1>
<gathalast line="1259">Adantadamako danto tilokekavilocano.</gathalast>
<hangnum line="1260" number="367"></hangnum>
<gatha1 line="1261">Tesaṃ ajjhāsayaṃ ñatvā ‘‘na maṃ vandanti ñātayo;</gatha1>
<gathalast line="1262">Handa vandāpayissāmi’dāni nesanti’’ tāvade.</gathalast>
<hangnum line="1263" number="368"></hangnum>
<gatha1 line="1264">Abhiññā pādakajjhānaṃ samāpajjitvā jhānato;</gatha1>
<gathalast line="1265">Vuṭṭhāya hemahaṃso’va hemavaṇṇo pabhaṅkaro.</gathalast>
<hangnum line="1266" number="369"><pageBreak edition="V" number="0.0036" /></hangnum>
<gatha1 line="1267">Abbhuggantvā nabhaṃ sabbasattanettarasāyanaṃ;</gatha1>
<gathalast line="1268">Gaṇḍambarukkhamūlasmiṃ pāṭihāriyasannibhaṃ.</gathalast>
<hangnum line="1269" number="370"></hangnum>
<gatha1 line="1270">Asādhāraṇama’ññesaṃ pāṭihāriyamu’ttamaṃ;</gatha1>
<gathalast line="1271">Ramanīyatare tasmiṃ akāsi munipuṅgavo.</gathalast>
<hangnum line="1272" number="371"></hangnum>
<gatha1 line="1273">Disvā tama’bbhutaṃ rājā suddhodanonarāsabho;</gatha1>
<gathalast line="1274">Sañjātapītipāmojjo sakyavaṃsekanāyako.</gathalast>
<hangnum line="1275" number="372"></hangnum>
<gatha1 line="1276">Satthupādāravindehi sake cārusiroruhe;</gatha1>
<gathalast line="1277">Bhūsite’kāsi te sabbe sākiya’ akaruṃ tathā.</gathalast>
<hangnum line="1278" number="373"></hangnum>
<gatha1 line="1279">Dhīro pokkharavassassa avasāne manoramaṃ;</gatha1>
<gathalast line="1280">Dhammavassaṃ pavassetvā sattacittāvanuggataṃ.</gathalast>
<hangnum line="1281" number="374"></hangnum>
<gatha1 line="1282">Mahāmoharajaṃ hantvā sasaṅgho dutiye dine;</gatha1>
<gathalast line="1283">Pavekkhi sapadānena piṇḍāya puramu’ttamaṃ.</gathalast>
<hangnum line="1284" number="375"></hangnum>
<gatha1 line="1285">Tassa pādāravindāni’ravindāni anekadhā;</gatha1>
<gathalast line="1286">Uggantvā patigaṇhiṃsu akkantakkantaṭhānato.</gathalast>
<hangnum line="1287" number="376"></hangnum>
<gatha1 line="1288">Dehajotikadambehi gopuraṭṭālamandirā;</gatha1>
<gathalast line="1289">Piñjarattaṃ gatā tasmiṃ pākārappabhūti tadā.</gathalast>
<hangnum line="1290" number="377"></hangnum>
<gatha1 line="1291">Carantaṃ pavisitvāna piṇḍāya puravīthiyaṃ;</gatha1>
<gathalast line="1292">Lokālokakaraṃ vīraṃ santaṃ dantaṃ pabhaṅkaraṃ.</gathalast>
<hangnum line="1293" number="378"></hangnum>
<gatha1 line="1294">Pasādajanake ramme pāsāde sā yasodharā;</gatha1>
<gathalast line="1295">Sīhapañjarato disvā ṭhitā pemaparāyaṇā.</gathalast>
<hangnum line="1296" number="379"></hangnum>
<gatha1 line="1297">Bhūsane maṇiraṃsīhi bhāsuraṃ rāhulaṃ varaṃ;</gatha1>
<gathalast line="1298">Āmantetvā padassetvā ‘‘tuyhame’so pitā’’ti taṃ.</gathalast>
<hangnum line="1299" number="380"></hangnum>
<gatha1 line="1300">Niketamu’pasaṅkamma suddhodanayasassino;</gatha1>
<gathalast line="1301">Vanditvā tama’nekāhi itthīhi parivāritā.</gathalast>
<hangnum line="1302" number="381"></hangnum>
<gatha1 line="1303">‘‘Deva devindalīlāya putto te’dha pure pure;</gatha1>
<gathalast line="1304">Caritvā carate’dāni piṇḍāyā’ti ghare ghare’’.</gathalast>
<hangnum line="1305" number="382"><pageBreak edition="V" number="0.0037" /></hangnum>
<gatha1 line="1306">Pavedesi pavedetvā’gamā mandirama’ttano;</gatha1>
<gathalast line="1307">Ānandajalasandoha pūrito’rucilocanā.</gathalast>
<hangnum line="1308" number="383"></hangnum>
<gatha1 line="1309">Tato sesanarindānaṃ indo indova laṅkato;</gatha1>
<gathalast line="1310">Kampamāno pagantvāna vegena jinasantikaṃ.</gathalast>
<hangnum line="1311" number="384"></hangnum>
<gatha1 line="1312">‘‘Sakyapuṅgava te ne’sa vaṃso mā cara mā cara;</gatha1>
<gathalast line="1313">Vaṃse putte’karājā’pi na piṇḍāya carī pure.’’</gathalast>
<hangnum line="1314" number="385"></hangnum>
<gatha1 line="1315">Iti vutte narindena munindo guṇasekharo;</gatha1>
<gathalast line="1316">‘‘Tuyhame’so mahārāja vaṃso mayhaṃ pana’nvayo.</gathalast>
<hangnum line="1317" number="386"></hangnum>
<gatha1 line="1318">Buddhavaṃso’’ti sambuddhavaṃsaṃ tassa pakāsayī;</gatha1>
<gathalast line="1319">Atho tasmiṃ ṭhitoyeva desento dhammamu’ttariṃ.</gathalast>
<hangnum line="1320" number="387"></hangnum>
<gatha1 line="1321">‘‘Uttiṭṭhe nappamajjeyya dhammami’’ccādimu’ttamaṃ;</gatha1>
<gathalast line="1322">Gāthaṃ manoramaṃ vatvā sotūnaṃ sivamā’vahaṃ.</gathalast>
<hangnum line="1323" number="388"></hangnum>
<gatha1 line="1324">Dassanaggarasaṃ datvā santappetvā tamu’ttamo;</gatha1>
<gathalast line="1325">Tenā’bhiyācito tassa niketaṃ samupāgato.</gathalast>
<hangnum line="1326" number="389"></hangnum>
<gatha1 line="1327">Saddhiṃ visasahassehi tādīhi dipaduttamaṃ;</gatha1>
<gathalast line="1328">Madhurodanapānena santappetvā mahīpati.</gathalast>
<hangnum line="1329" number="390"></hangnum>
<gatha1 line="1330">Cuḷāmaṇīmarīcīhi piñjarañjalikehi taṃ;</gatha1>
<gathalast line="1331">Rājuhi saha vanditvā nisīdi jinasantike.</gathalast>
<hangnum line="1332" number="391"></hangnum>
<gatha1 line="1333">Tā’pi nekasatā gantvā sundarā rājasundarī;</gatha1>
<gathalast line="1334">Narindena anuññātā nisidiṃsu tahiṃ tadā.</gathalast>
<hangnum line="1335" number="392"></hangnum>
<gatha1 line="1336">Desetvā madhuraṃ dhammaṃ tilokatilako jino;</gatha1>
<gathalast line="1337">Ahampa’jja na gaccheyyaṃ save bimbāya mandiraṃ.</gathalast>
<hangnum line="1338" number="393"></hangnum>
<gatha1 line="1339">Dayāya hadayaṃ tassā phāleyyā’ti dayālayo;</gatha1>
<gathalast line="1340">Sāvakaggayugaṃ gayha mandiraṃ pitarā gato.</gathalast>
<hangnum line="1341" number="394"></hangnum>
<gatha1 line="1342">Nisīdi pavisitvāna buddho buddhāsane tahiṃ;</gatha1>
<gathalast line="1343">Chabbaṇṇaraṃsijālehi bhāsuranto’va bhānumā.</gathalast>
<hangnum line="1344" number="395"><pageBreak edition="V" number="0.0038" /></hangnum>
<gatha1 line="1345">Manosilācuṇṇasamānadehamarīvijālehi virājamānā;</gatha1>
<gathalast line="1346">Pakampitā hemalatā’va bimbā bimbadharā satthu samīpa’māga.</gathalast>
<hangnum line="1347" number="396"></hangnum>
<gatha1 line="1348">Satthu pādesu samphassasītaluttamavārinā;</gatha1>
<gathalast line="1349">Nibbāpesi mahāsokapāvakaṃ hadayindhane.</gathalast>
<hangnum line="1350" number="397"></hangnum>
<gatha1 line="1351">Rājā satthu pavedesi bimbāyā’ti bahuṃ guṇaṃ;</gatha1>
<gathalast line="1352">Munindo’pi pakāsesi candakiṇṇarajātakaṃ.</gathalast>
<hangnum line="1353" number="398"></hangnum>
<gatha1 line="1354">Tadā nandakumārassa sampatte maṅgalattaye;</gatha1>
<gathalast line="1355">Vivāho abhiseko ca iti gehappavesanaṃ.</gathalast>
<hangnum line="1356" number="399"></hangnum>
<gatha1 line="1357">Maṅgalānaṃ pureyeva pabbājesi pabhaṅkaro;</gatha1>
<gathalast line="1358">Anicchantaṃ’va netvā taṃ ārāmaṃ rammamuttamaṃ.</gathalast>
<hangnum line="1359" number="400"></hangnum>
<gatha1 line="1360">Attānama’nugacchantaṃ dāyajjatthaṃ sakatrajaṃ;</gatha1>
<gathalast line="1361">Kumāraṃ rāhulaṃ cā’pi kumārābharaṇujjalaṃ.</gathalast>
<hangnum line="1362" number="401"></hangnum>
<gatha1 line="1363">‘‘Sukhā’va chāyā te me’’ti uggirantaṃ giraṃ piyaṃ;</gatha1>
<gathalast line="1364">‘‘Dāyajjaṃ me dadāhī’ti dāyajjaṃ me dadāhi ca’’.</gathalast>
<hangnum line="1365" number="402"></hangnum>
<gatha1 line="1366">Ārāmameva netvāna pabbājesi niruttaraṃ;</gatha1>
<gathalast line="1367">Saddhammaratanaṃ datvā dāyajjaṃ tassa dhīmato.</gathalast>
<hangnum line="1368" number="403"></hangnum>
<gatha1 line="1369">Nikkhamma tamhā sugataṃsumāli tahiṃ jantusaroruhāni;</gatha1>
<gathalast line="1370">Saddhammaraṃsīhi vikāsayanto upāgato rājagahaṃ punā’pi.</gathalast>
<hangnum line="1371" number="404"></hangnum>
<gatha1 line="1372">Kusumākula sundaratarupavane padumuppala bhāsurasaranikare;</gatha1>
<gathalast line="1373">Puthucaṅkamamaṇḍitasitasikate subhasītavane viharati sugato.</gathalast>
<hangnum line="1374" number="405"></hangnum>
<gatha1 line="1375">Tadā sudattavhayaseṭṭhiseṭṭho,</gatha1>
<gatha2 line="1376">Bahūhi bhaṇḍaṃ sakaṭehi gayha;</gatha2>
<gatha3 line="1377">Sāvatthito rājagahe manuññe,</gatha3>
<gathalast line="1378">Sahāyaseṭṭhissa gharū’pagantvā.</gathalast>
<hangnum line="1379" number="406"><pageBreak edition="V" number="0.0039" /></hangnum>
<gatha1 line="1380">Tene’va vutto subhagena buddho,</gatha1>
<gatha2 line="1381">Jāto’ti loke dipadānamindo;</gatha2>
<gatha3 line="1382">Sañjātapītīhi udaggacitto,</gatha3>
<gathalast line="1383">Rattiṃ pabhātaṃ iti maññamāno.</gathalast>
<hangnum line="1384" number="407"></hangnum>
<gatha1 line="1385">Nikkhamma tamhā vigatandhakāre,</gatha1>
<gatha2 line="1386">Devānubhāvena mahāpathamhi;</gatha2>
<gatha3 line="1387">Gantvāna taṃ sītavanaṃ surammaṃ,</gatha3>
<gathalast line="1388">Sampuṇṇa candaṃ’va virājamānaṃ.</gathalast>
<hangnum line="1389" number="408"></hangnum>
<gatha1 line="1390">Taṃ dīparukkhaṃ viya pajjalantaṃ,</gatha1>
<gatha2 line="1391">Vilocanānandakaraṃ mahesiṃ;</gatha2>
<gatha3 line="1392">Disvāna tassu’ttamapādarāgaṃ,</gatha3>
<gathalast line="1393">Paṭiggahetvā sirasā sudhīmā.</gathalast>
<hangnum line="1394" number="409"></hangnum>
<gatha1 line="1395">Gambhīraṃ nipuṇaṃ dhammaṃ suṇitvā vimalaṃ varaṃ;</gatha1>
<gathalast line="1396">Sotāpattiphala’mpatvā sahassanaya maṇḍitaṃ.</gathalast>
<hangnum line="1397" number="410"></hangnum>
<gatha1 line="1398">Nimantetvāna sambuddhaṃ sasaṅghaṃ lokanāyakaṃ;</gatha1>
<gathalast line="1399">Vaṇṇagandharasūpetaṃ datvā dānaṃ sukhāvahaṃ.</gathalast>
<hangnum line="1400" number="411"></hangnum>
<gatha1 line="1401">Satthu āgamanatthāya sāvatthinagaraṃ varaṃ;</gatha1>
<gathalast line="1402">Paṭiññaṃ so gahetvāna gacchanto antarāpathe.</gathalast>
<hangnum line="1403" number="412"></hangnum>
<gatha1 line="1404">Yojane yojane vāru cittakammasamujjale;</gatha1>
<gathalast line="1405">Vihāre pavare datvā kārāpetvā bahuṃ dhanaṃ.</gathalast>
<hangnum line="1406" number="413"></hangnum>
<gatha1 line="1407">Sāvatthiṃ puna’rāgantvā pāsādasatamaṇḍitaṃ;</gatha1>
<gathalast line="1408">Toraṇaṅghikapākāragopurādivirājitaṃ.</gathalast>
<hangnum line="1409" number="414"></hangnum>
<gatha1 line="1410">Puraṃ apahasantaṃ’va devindassā’pi sabbadā;</gatha1>
<gathalast line="1411">Sabbasampattisampannaṃ naccagītādisobhitaṃ.</gathalast>
<hangnum line="1412" number="415"></hangnum>
<gatha1 line="1413">Kasmiṃ so vihareyyā’ti bhagavā lokanāyako;</gatha1>
<gathalast line="1414">Samantānuvilokento vihārārahabhūmikaṃ.</gathalast>
<hangnum line="1415" number="416"><pageBreak edition="V" number="0.0040" /></hangnum>
<gatha1 line="1416">Jetarājakumārassa uyyānaṃ nandanopamaṃ;</gatha1>
<gathalast line="1417">Chāyūdakādisampannaṃ bhūmibhāgaṃ udikkhiya.</gathalast>
<hangnum line="1418" number="417"></hangnum>
<gatha1 line="1419">Hiraññakoṭisanthāravasene’va mahāyaso;</gatha1>
<gathalast line="1420">Kiṇitvā pavare tamhi narāmaramanohare.</gathalast>
<hangnum line="1421" number="418"></hangnum>
<gatha1 line="1422">Niccaṃ kiṅkiṇijālanādaruciraṃ siṅgīva siṅgākulaṃ,</gatha1>
<gatha2 line="1423">Rammaṃnekamaṇīhi channachadanaṃ āmuttamuttāvaliṃ;</gatha2>
<gatha3 line="1424">Nānārāgavitāna bhāsurataraṃ pupphādinā’laṅkata,</gatha3>
<gathalast line="1425">Citraṃ gandhakuṭiṃ varaṃ suvipulaṃ kāresi bhūsekharaṃ.</gathalast>
<hangnum line="1426" number="419"></hangnum>
<gatha1 line="1427">Jinatrajānampi visālamālayaṃ,</gatha1>
<gatha2 line="1428">Vitānanānāsayanāsanujjalaṃ;</gatha2>
<gatha3 line="1429">Sumaṇḍitaṃ maṇḍapavaṅkamādinā,</gatha3>
<gathalast line="1430">Vilumpamānaṃ manalocanaṃ sadā.</gathalast>
<hangnum line="1431" number="420"></hangnum>
<gatha1 line="1432">Athāpi saṇhāmalasetavālukaṃ,</gatha1>
<gatha2 line="1433">Savedikācāruvisālamālakaṃ;</gatha2>
<gatha3 line="1434">Jalāsayaṃ sāta’tisītalodakaṃ,</gatha3>
<gathalast line="1435">Sugandhisogandhikapaṅkajākulaṃ.</gathalast>
<hangnum line="1436" number="421"></hangnum>
<gatha1 line="1437">Suphullasālāsanasoganāga,</gatha1>
<gatha2 line="1438">Punnāgapūgādivirājamānaṃ;</gatha2>
<gatha3 line="1439">Manoramaṃ jetavanābhidhānaṃ,</gatha3>
<gathalast line="1440">Kārāpayī seṭṭhi vihāraseṭṭhaṃ.</gathalast>
<hangnum line="1441" number="422"></hangnum>
<gatha1 line="1442">Visālakelāsadharādharuttamā-</gatha1>
<gatha2 line="1443">Bhirāmapākāraphanindagopito;</gatha2>
<gatha3 line="1444">Janassa sabbābhimanatthasādhako,</gatha3>
<gathalast line="1445">Vihāracintāmaṇi so virājite.</gathalast>
<hangnum line="1446" number="423"></hangnum>
<gatha1 line="1447">Tato āgamanatthāya munindaṃ nāthapiṇḍiko;</gatha1>
<gathalast line="1448">Dūtaṃ pāhesi so satthā sutvā dūtassa sāsanaṃ.</gathalast>
<hangnum line="1449" number="424"></hangnum>
<gatha1 line="1450">Mahatā bhikkhusaṅghena tadā tamhā purakkhato;</gatha1>
<gathalast line="1451">Nikkhamitvā’nupubbena patto sāvatthimuttamaṃ.</gathalast>
<hangnum line="1452" number="425"><pageBreak edition="V" number="0.0041" /></hangnum>
<gatha1 line="1453">Samujjalāni nekāni dhajānādāya sundarā;</gatha1>
<gathalast line="1454">Kumārā purato satthu nikkhamiṃsu surā yathā.</gathalast>
<hangnum line="1455" number="426"></hangnum>
<gatha1 line="1456">Nikkhamiṃsu tato tesaṃ pacchato taruṇaṅganā;</gatha1>
<gathalast line="1457">Cārupuṇṇaghaṭādāya devakaññā yathā tathā.</gathalast>
<hangnum line="1458" number="427"></hangnum>
<gatha1 line="1459">Puṇṇapātiṃ gahetvāna seṭṭhino bhariyā tathā;</gatha1>
<gathalast line="1460">Saddhiṃ nekasatitthihi nekālaṅkāralaṅkatā.</gathalast>
<hangnum line="1461" number="428"></hangnum>
<gatha1 line="1462">Mahāseṭṭhi mahāseṭṭhisatehi saha nāyakaṃ;</gatha1>
<gathalast line="1463">Abbhuggañchi mahāvīraṃ pūjito tehi nekadhā.</gathalast>
<hangnum line="1464" number="429"></hangnum>
<gatha1 line="1465">Chabbaṇṇaraṃsīhi manoramehi,</gatha1>
<gatha2 line="1466">Puraṃ varaṃ piñjaravaṇṇabhāvaṃ;</gatha2>
<gatha3 line="1467">Nento munindo sugato sugatto,</gatha3>
<gathalast line="1468">Upāvisī jetavanaṃ vihāraṃ.</gathalast>
<hangnum line="1469" number="430"></hangnum>
<gatha1 line="1470">Cātuddisassa saṅghassa sambuddhapamukhassa’haṃ;</gatha1>
<gathalast line="1471">Imaṃ dammi vihāranti satthu cārukarambuje.</gathalast>
<hangnum line="1472" number="431"></hangnum>
<gatha1 line="1473">Sugandhavāsitaṃ vāriṃ hemabhiṅkārato varaṃ;</gatha1>
<gathalast line="1474">Ākiritvā adā rammaṃ vihāraṃ cārudassanaṃ.</gathalast>
<hangnum line="1475" number="432"></hangnum>
<gatha1 line="1476">Surammaṃ vihāraṃ paṭiggayaha seṭṭhaṃ,</gatha1>
<gatha2 line="1477">Anagghe vicittāsanasmiṃ nisinno;</gatha2>
<gatha3 line="1478">Janindānamindo tilokekanetto,</gatha3>
<gathalast line="1479">Tilokappasādāvahaṃ taṃ manuññaṃ.</gathalast>
<hangnum line="1480" number="433"></hangnum>
<gatha1 line="1481">Udārānisaṃsaṃ vihārappadāne,</gatha1>
<gatha2 line="1482">Anāthappadānena nāthassa tassa;</gatha2>
<gatha3 line="1483">Sudattābhidhānassa seṭṭhissa satthā,</gatha3>
<gathalast line="1484">Yasassī hitesī mahesī adesī.</gathalast>
<hangnum line="1485" number="434"></hangnum>
<gatha1 line="1486">Udārānisaṃsaṃ vihārappadāne,</gatha1>
<gatha2 line="1487">Kathetuṃ samattho vinā bhūripaññaṃ;</gatha2>
<gatha3 line="1488">Tilokekanāthaṃ naro kosi yutto,</gatha3>
<gathalast line="1489">Mukhānaṃ sahassehi nekehi cā’pi.</gathalast>
<hangnum line="1490" number="435"><pageBreak edition="V" number="0.0042" /></hangnum>
<gatha1 line="1491">Iti vipulayaso so tassa dhammaṃ kathetvā,</gatha1>
<gatha2 line="1492">Api sakalajanānaṃ mānase tosayanto;</gatha2>
<gatha3 line="1493">Paramamadhuranādaṃ dhammabheriṃ mahantaṃ,</gatha3>
<gathalast line="1494">Viharati paharanto tattha tatthūpagantvā.</gathalast>
<hangnum line="1495" number="436"></hangnum>
<gatha1 line="1496">Evaṃ tilokahitadena mahādayena,</gatha1>
<gatha2 line="1497">Lokuttamena paribhuttapadesapantiṃ;</gatha2>
<gatha3 line="1498">Niccaṃsurāsuramahoragarakkhasādi,</gatha3>
<gathalast line="1499">Sampūjitaṃ ahami’dāni nidassasissaṃ.</gathalast>
<hangnum line="1500" number="437"></hangnum>
<gatha1 line="1501">Saddhammaraṃsinikarehi jinaṃsumāli,</gatha1>
<gatha2 line="1502">Veneyyapaṅkajavanāni vikāsayanto;</gatha2>
<gatha3 line="1503">Vāsaṃ akāsi pavaro paṭhamamhi vasse,</gatha3>
<gathalast line="1504">Bārāṇasimhi nagare migakānanamhi.</gathalast>
<hangnum line="1505" number="438"></hangnum>
<gatha1 line="1506">Nānāppakāraratanāpaṇapantivīthi,</gatha1>
<gatha2 line="1507">Ramme pure pavararājagahābhidhāne;</gatha2>
<gatha3 line="1508">Vāsaṃ akāsi dutiye tatiye catutthe,</gatha3>
<gathalast line="1509">Vassepi kantataraveluvaneva nātho.</gathalast>
<hangnum line="1510" number="439"></hangnum>
<gatha1 line="1511">Bhūpālamoḷimaṇiraṃsivirājamānaṃ,</gatha1>
<gatha2 line="1512">Vesālināmaviditaṃ nagaraṃ surammaṃ;</gatha2>
<gatha3 line="1513">Nissāya sakyamunikesari pañcamamhī,</gatha3>
<gathalast line="1514">Vassamhi vāsamakarittha mahāvanasmiṃ.</gathalast>
<hangnum line="1515" number="440"></hangnum>
<gatha1 line="1516">Phullātinīlavimaluppalacārunetto,</gatha1>
<gatha2 line="1517">Siṃgīsamānatanujotihi jotamāno;</gatha2>
<gatha3 line="1518">Buddho anantaguṇasannidhi chaṭṭhavasse,</gatha3>
<gathalast line="1519">Vāsaṃ akā vipulamaṅkula pabbatasmiṃ.</gathalast>
<hangnum line="1520" number="441"></hangnum>
<gatha1 line="1521">Gambhīraduddasataraṃ madhuraṃ marūnaṃ,</gatha1>
<gatha2 line="1522">Desetva dhammamatulo sirisannivāso;</gatha2>
<gatha3 line="1523">Devindasītalavisālasilāsanasmiṃ,</gatha3>
<gathalast line="1524">Vassamhi vāsama’karī muni sattamamhi.</gathalast>
<hangnum line="1525" number="442"><pageBreak edition="V" number="0.0043" /></hangnum>
<gatha1 line="1526">Phullāravindacaraṇo caraṇādhivāso,</gatha1>
<gatha2 line="1527">So suṃsumāragirināmadharādharamhi;</gatha2>
<gatha3 line="1528">Vāsaṃ akā paramamāraji aṭṭhamasmiṃ,</gatha3>
<gathalast line="1529">Vassamhi kantarabhesakalāvanamhi.</gathalast>
<hangnum line="1530" number="443"></hangnum>
<gatha1 line="1531">Nānāmatātibahutitthiyasappadappaṃ,</gatha1>
<gatha2 line="1532">Hantvā tilokatilako navamamhi vasse;</gatha2>
<gatha3 line="1533">Vāsaṃ akāsi rucire atidassanīye,</gatha3>
<gathalast line="1534">Kosambisimbalivane jinapakkhirājā.</gathalast>
<hangnum line="1535" number="444"></hangnum>
<gatha1 line="1536">Tesaṃ mahantakalahaṃ samituṃ yatīnaṃ,</gatha1>
<gatha2 line="1537">Nissāya vāraṇavaraṃ dasamamhi vasse;</gatha2>
<gatha3 line="1538">Pupphābhikiṇṇavipulāmalakānanasmiṃ,</gatha3>
<gathalast line="1539">Vāsaṃ akā munivaro varapāraleyyo.</gathalast>
<hangnum line="1540" number="445"></hangnum>
<gatha1 line="1541">Dhammāmatena janataṃ ajarāmarattaṃ,</gatha1>
<gatha2 line="1542">Nento vilocanamanoharasuddhadanto;</gatha2>
<gatha3 line="1543">Nālābhidhānadijagāmavare munindo,</gatha3>
<gathalast line="1544">Vāsaṃ akā amitabuddhi dasekavasse.</gathalast>
<hangnum line="1545" number="446"></hangnum>
<gatha1 line="1546">Verañja cārudijagāmasamīpabhūte,</gatha1>
<gatha2 line="1547">Ārāmake surabhipupphaphalābhirāme;</gatha2>
<gatha3 line="1548">Sabbaññu sakyamuni bārasamamhi vasse,</gatha3>
<gathalast line="1549">Vāsaṃ akāsi pucimandadumindamūle.</gathalast>
<hangnum line="1550" number="447"></hangnum>
<gatha1 line="1551">Phullāravindavadano racicārusobho,</gatha1>
<gatha2 line="1552">Lokassa atthacariyāya dayādhivāso;</gatha2>
<gatha3 line="1553">Vāsaṃ akā ruciracāliyapabbatasmiṃ,</gatha3>
<gathalast line="1554">Vīro tilokagaru terasamamhi vasse.</gathalast>
<hangnum line="1555" number="448"></hangnum>
<gatha1 line="1556">Bandhūkapupphasamapādakarābhirāmo,</gatha1>
<gatha2 line="1557">Dhammissaro pavarajetavane suramme;</gatha2>
<gatha3 line="1558">Dhīro mahiddhi muni cuddasamamhi vasse,</gatha3>
<gathalast line="1559">Vāsaṃ akā sakalasattahitesu yutto.</gathalast>
<hangnum line="1560" number="449"><pageBreak edition="V" number="0.0044" /></hangnum>
<gatha1 line="1561">Veneyyabandhuvanarāgagaje vihantvā,</gatha1>
<gatha2 line="1562">Vassamhi pañcadasame munisīharājā;</gatha2>
<gatha3 line="1563">Vāsaṃ akā kapilavatthudharādharoru,</gatha3>
<gathalast line="1564">Nigrodharāmaramaṇīyamaṇigguhāyaṃ.</gathalast>
<hangnum line="1565" number="450"></hangnum>
<gatha1 line="1566">Yakkhampi kakkhalataraṃ suvinītabhāvaṃ,</gatha1>
<gatha2 line="1567">Netvā pure varatamālavakābhidhāne;</gatha2>
<gatha3 line="1568">Vasmamhi vāsamakarī dasachaṭṭhamamhi,</gatha3>
<gathalast line="1569">Nento janaṃ bahutarampi ca santimaggaṃ.</gathalast>
<hangnum line="1570" number="451"></hangnum>
<gatha1 line="1571">Pākāragopuraniketanatoraṇādi,</gatha1>
<gatha2 line="1572">Nettābhirāmavararājagahe mahesi;</gatha2>
<gatha3 line="1573">Vāsaṃ akānadhivaro dasasattamamhi,</gatha3>
<gathalast line="1574">Vassamhi patthayaso bhuvanattayasmiṃ.</gathalast>
<hangnum line="1575" number="452"></hangnum>
<gatha1 line="1576">Dhammosadhena madhurena sukhāvahena,</gatha1>
<gatha2 line="1577">Lokassa ghoratararāgarajaṃ vihantvā;</gatha2>
<gatha3 line="1578">Vassamhi vāsamakarī dasaaṭṭhamasmiṃ,</gatha3>
<gathalast line="1579">Aṅgīraso pavaracāliyapabbatasmiṃ.</gathalast>
<hangnum line="1580" number="453"></hangnum>
<gatha1 line="1581">Venayyabandhujanamoharipuṃ uḷāraṃ,</gatha1>
<gatha2 line="1582">Hantvāna dhammaasinā varadhammarājā;</gatha2>
<gatha3 line="1583">Ekūnavīsatimake puna tattha vasse,</gatha3>
<gathalast line="1584">Vāsaṃ akā madhurabhārati lokanātho.</gathalast>
<hangnum line="1585" number="454"></hangnum>
<gatha1 line="1586">Suddhāsayo pavararājagahe vicitte,</gatha1>
<gatha2 line="1587">Vāsaṃ akāsi samavīsatimamhi vasse;</gatha2>
<gatha3 line="1588">Lokassa atthacaraṇe subhakapparukkho,</gatha3>
<gathalast line="1589">Cintāmaṇippavarabhaddaghaṭo munindo.</gathalast>
<hangnum line="1590" number="455"></hangnum>
<gatha1 line="1591">Evaṃ tilokamahito anibaddhavāsaṃ,</gatha1>
<gatha2 line="1592">Katvā carampaṭhamabodhiyudārapañño;</gatha2>
<gatha3 line="1593">Chabbaṇṇaraṃsisamupetavicittadeho,</gatha3>
<gathalast line="1594">Lokekabandhu bhagavā avasesakāle.</gathalast>
<hangnum line="1595" number="456"><pageBreak edition="V" number="0.0045" /></hangnum>
<gatha1 line="1596">Sāvatthiyaṃ pavarajetavane ca ramme,</gatha1>
<gatha2 line="1597">Dibbālaye ca samalaṅkatapubbarāme;</gatha2>
<gatha3 line="1598">Vāsaṃ akāsi muni vīsatipañcavasse,</gatha3>
<gathalast line="1599">Lokābhivuddhinirato sukhasannivāso.</gathalast>
<hangnum line="1600" number="457"></hangnum>
<gatha1 line="1601">Iti amitadayo yo pañcatāḷīsavasse,</gatha1>
<gatha2 line="1602">Manujamanavanasmiṃ jātarāgaggirāsiṃ;</gatha2>
<gatha3 line="1603">Paramamadhuradhammambuhi nibbāpayanto,</gatha3>
<gathalast line="1604">Avasi samunimegho lokasantiṃ karotu!</gathalast>
<hangnum line="1605" number="458"></hangnum>
<gatha1 line="1606">Paññāvaraṅganā mayhaṃ sañjātā manamandire;</gatha1>
<gathalast line="1607">Tosayantī sabbajanaṃ vuddhiṃ gacchatu sabbadā.</gathalast>
<hangnum line="1608" number="459"></hangnum>
<gatha1 line="1609">Citaṃ yaṃ racayantena jinassa caritaṃ mayā;</gatha1>
<gathalast line="1610">Puññaṃ tassānubhāvena sampatto tusitālayaṃ.</gathalast>
<hangnum line="1611" number="460"></hangnum>
<gatha1 line="1612">Metteyyalokanāthassa suṇanto dhammadesanaṃ;</gatha1>
<gathalast line="1613">Tena saddhiṃ ciraṃ kālaṃ vindanto mahatiṃ siriṃ.</gathalast>
<hangnum line="1614" number="461"></hangnum>
<gatha1 line="1615">Buddhe jāte mahāsattoramme ketumanīpure;</gatha1>
<gathalast line="1616">Rājavaṃse janītvāna tihetupaṭisandhiko.</gathalast>
<hangnum line="1617" number="462"></hangnum>
<gatha1 line="1618">Civaraṃ piṇḍapātañca anagghaṃ vipulaṃ varaṃ;</gatha1>
<gathalast line="1619">Senāsanañca bhesajjaṃ datvā tassa mahesino.</gathalast>
<hangnum line="1620" number="463"></hangnum>
<gatha1 line="1621">Sāsane pabbajitvāna jotento tamanuttaraṃ;</gatha1>
<gathalast line="1622">Iddhimā satimā sammā dhārento piṭakattayaṃ.</gathalast>
<hangnum line="1623" number="464"></hangnum>
<gatha1 line="1624">Vyākato tena buddho yaṃ hessatīti anāgate;</gatha1>
<gathalast line="1625">Uppannuppannabuddhānaṃ dānaṃ datvā sukhāvahaṃ.</gathalast>
<hangnum line="1626" number="465"></hangnum>
<gatha1 line="1627">Saṃsāre saṃsaranto hi kapparukkho ca pāṇinaṃ;</gatha1>
<gathalast line="1628">Icchiticchitamannādiṃ dadanto madhuraṃ caraṃ.</gathalast>
<hangnum line="1629" number="466"></hangnum>
<gatha1 line="1630">Maṃsalohitanettādiṃ dadaṃ cittasamāhito;</gatha1>
<gathalast line="1631">Sīlanekkhammapaññādiṃ pūrento sabbapāramiṃ.</gathalast>
<hangnum line="1632" number="467"><pageBreak edition="V" number="0.0046" /></hangnum>
<gatha1 line="1633">Pāramisikharaṃ patvā buddho hutvā anuttaro;</gatha1>
<gathalast line="1634">Desetvā madhuraṃ dhammaṃ jantūnaṃ sivamāvahaṃ.</gathalast>
<hangnum line="1635" number="468"></hangnum>
<gatha1 line="1636">Sabbaṃ sadevakaṃ lokaṃ brahāsaṃsārabandhanā;</gatha1>
<gathalast line="1637">Mocayitvā varaṃ khemaṃ pāpuṇyeṃ sivaṃ puraṃ.</gathalast>
<hangnum line="1638" number="469"></hangnum>
<gatha1 line="1639">Laṅkālaṅkāra bhūtena bhūpālanvayaketunā;</gatha1>
<gathalast line="1640">Vijayabāhunā raññā sakanāmena kārite.</gathalast>
<hangnum line="1641" number="470"></hangnum>
<gatha1 line="1642">Satoyāsayapākāra gopurādivirājite;</gatha1>
<gathalast line="1643">Pariveṇavare ramme vasatā santavuttinā.</gathalast>
<hangnum line="1644" number="471"></hangnum>
<gatha1 line="1645">Medhaṅkarābhidhānena dayāvāsena dhīmatā;</gatha1>
<gathalast line="1646">Therena racitaṃ etaṃ sabbha saṃsevitaṃ sadā.</gathalast>
<hangnum line="1647" number="472"></hangnum>
<gatha1 line="1648">Bhave bhave’dha gāthānaṃ tesattati catussataṃ;</gatha1>
<gathalast line="1649">Ganthato pañcapaññāsā-dhikaṃ pañcasataṃ iti.</gathalast>
</body>
</document>