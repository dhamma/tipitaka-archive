<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/e1215n.nrf.xml</normativeSource>
    <archivePath>roman/anya/sihala-gantha-sangaho/samantakutavannana/samantakutavannana.xml</archivePath>
    <baseFileName>samantakutavannana</baseFileName>
    <titlePath>Samantakūṭavaṇṇanā  - Samantakūṭavaṇṇanā  - Sihaḷa-gantha-saṅgaho - Anya</titlePath>
    <versions>
    </versions>
  </metadata>
  <content>
    <chapter line="1">Samantakūṭavaṇṇanā <pageBreak edition="V" number="0.0001" /></chapter>
    <centered line="2">Namo tassa bhagavato arahato sammāsambuddhassa</centered>
    <hangnum line="3" number="1"></hangnum>
    <gatha1 line="4"> Satatavitata kittiṃ dhastakandappadappaṃ</gatha1>
    <gatha2 line="5">Tibhavahitavidhānaṃ sabbalokekaketuṃ,</gatha2>
    <gatha3 line="6">Amitamatimanagghaṃ santidaṃ merusāraṃ</gatha3>
    <gathalast line="7">Sugatamahamudāraṃ rūpasāraṃ namāmi;</gathalast>
    <hangnum line="8" number="2"></hangnum>
    <gatha1 line="9"> Hataduritatusāraṃ mohapaṅkopatāpaṃ</gatha1>
    <gatha2 line="10">Manakamalavikāsaṃ jantunaṃ sesakānaṃ,</gatha2>
    <gatha3 line="11">Kumatikumudanāsaṃ buddhapubbācalaggā</gatha3>
    <gathalast line="12">Uditamahamudāraṃ dhammabhānuṃ namāmi;</gathalast>
    <hangnum line="13" number="3"></hangnum>
    <gatha1 line="14"> Sakalavimalasīlaṃ dhutapāpārijālaṃ</gatha1>
    <gatha2 line="15">Suranaramahanīyaṃ pāhuneyyāhuneyyaṃ,</gatha2>
    <gatha3 line="16">Ujupathapaṭipannaṃ puññakhettaṃ janānaṃ</gatha3>
    <gathalast line="17">Gaṇamahamabhivande sāradaṃ sādarena;</gathalast>
    <hangnum line="18" number="4"></hangnum>
    <gatha1 line="19"> Iti kaḷita paṇāmā hantva sabbopasagge</gatha1>
    <gatha2 line="20">Sugatavimala pādambhojasampāta pūtaṃ,</gatha2>
    <gatha3 line="21">Sumanasikharirājaṃ vaṇṇayissaṃ surānaṃ</gatha3>
    <gathalast line="22">Vasati matulametaṃ sādhujantu suṇantu;</gathalast>
    <hangnum line="23" number="5"></hangnum>
    <gatha1 line="24"> Savaṇā lapanā ceva satiyā cāpi vandanā,</gatha1>
    <gathalast line="25">Yassa sammā sukhī hotī nibbāṇañcādhigacchati;</gathalast>
    <hangnum line="26" number="6"><pageBreak edition="V" number="0.0002" /></hangnum>
    <gatha1 line="27"> Tasmā sappurisehe’daṃ patthentehi tisampadaṃ,</gatha1>
    <gathalast line="28">Savaṇīyañhi sādhūhi acikkhittena cetasā;</gathalast>
    <hangnum line="29" number="7"></hangnum>
    <gatha1 line="30"> Yo lokatilako nātho pūretvā dasa pāramī,</gatha1>
    <gathalast line="31">Jātosi tusite kāye santusito’ti vissuto;</gathalast>
    <hangnum line="32" number="8"></hangnum>
    <gatha1 line="33"> Ārādhito surādīhi kālo mārisa te ayaṃ,</gatha1>
    <gathalast line="34">Tiṇṇo tārayimaṃ lokaṃ bahū apparajakkhakā;</gathalast>
    <hangnum line="35" number="9"></hangnum>
    <gatha1 line="36"> Etadatthāya te vīra pūritā dasa pāramī,</gatha1>
    <gathalast line="37">Bāhuṃ pitussa putto’va loko ālambate tuvaṃ;</gathalast>
    <hangnum line="38" number="10"></hangnum>
    <gatha1 line="39"> Tesaṃ taṃ vacanaṃ sutvā mahāsatto mahāmatī,</gatha1>
    <gathalast line="40">Vilokane viloketvā pañcāmala vilocano;</gathalast>
    <hangnum line="41" number="11"></hangnum>
    <gatha1 line="42"> Jambudīpaggakamale kaṇṇikā’va manoramā,</gatha1>
    <gathalast line="43">Purī kapiḷavatthū’si visāṇā’va sudhāsinaṃ;</gathalast>
    <hangnum line="44" number="12"></hangnum>
    <gatha1 line="45"> Siṅgīnikkhamayābhāsa tuṅgasiṅgasamaṅgitā,</gatha1>
    <gathalast line="46">Maṇisīhapañjarākiṇṇa pāsādā yattha bhāsare;</gathalast>
    <hangnum line="47" number="13"></hangnum>
    <gatha1 line="48"> Saghane gagane niccaṃ sateratasatāni’va,</gatha1>
    <gathalast line="49">Anileritapajjota soṇṇaketu ahū yahiṃ;</gathalast>
    <hangnum line="50" number="14"></hangnum>
    <gatha1 line="51"> Janānaṃ nīlanettehi vadanehi tu yā purī,</gatha1>
    <gathalast line="52">Madhupālisamonaddha kañjinī sirimāvahe;</gathalast>
    <hangnum line="53" number="15"></hangnum>
    <gatha1 line="54"> Raṅgatuṅgaturaṅgehi gajjitehi ca yā purī,</gatha1>
    <gathalast line="55">Saghosuttuṅgakallola lolasāgarasantibhā;</gathalast>
    <hangnum line="56" number="16"></hangnum>
    <gatha1 line="57"> Avhamānā’va devānaṃ puralakhyā bhujā iva,</gatha1>
    <gathalast line="58">Mandānileritā tuṅga nānārāgaddhajā yahiṃ;</gathalast>
    <hangnum line="59" number="17"></hangnum>
    <gatha1 line="60"> Nānāvesadharā yasmiṃ nānābhūsaṇa bhūsitā,</gatha1>
    <gathalast line="61">Nānāsampattisaṃyuttā nānāvijjāsu pāragā;</gathalast>
    <hangnum line="62" number="18"><pageBreak edition="V" number="0.0003" /></hangnum>
    <gatha1 line="63"> Navayobbana uddāmā rūpena ca manoharā,</gatha1>
    <gathalast line="64">Saccesu niratā niccaṃ anakkuṭṭhakulā siyuṃ;</gathalast>
    <hangnum line="65" number="19"></hangnum>
    <gatha1 line="66"> Niccaṃ kīḷā vidaddhāhi naranārīhi sevitā,</gatha1>
    <gatha2 line="67">Yā purī sādhurūpā’si madhurālāpinīhi ca;</gatha2>
    <hangnum line="68" number="20"></hangnum>
    <gatha1 line="69"> Tasmiṃ saddhādayopeta okkākakulaketuko,</gatha1>
    <gathalast line="70">Suddhodanavhayo āsī vissuto bhuvanattaye;</gathalast>
    <hangnum line="71" number="21"></hangnum>
    <gatha1 line="72"> Yassaṅghikamale sabba bhubhujānaṃ mahītale,</gatha1>
    <gathalast line="73">Kirīṭamaṇihiṅgāli kīḷantī’va nirantaraṃ;</gathalast>
    <hangnum line="74" number="22"></hangnum>
    <gatha1 line="75"> Yassa patthaṭatejena puranetāpi divākaro,</gatha1>
    <gathalast line="76">Vahanīca’mbare līlaṃ osadhīpatino divā;</gathalast>
    <hangnum line="77" number="23"></hangnum>
    <gatha1 line="78"> Yassa dānappavāho tu nānāyācaka jantunaṃ,</gatha1>
    <gathalast line="79">Manodadhīsu velantetikkamantova sattataṃ;</gathalast>
    <hangnum line="80" number="24"></hangnum>
    <gatha1 line="81"> Matiyā suramantīva dhanena dhanado viya,</gatha1>
    <gathalast line="82">Rūpena kusumesu’va yo jumhati mahītale;</gathalast>
    <hangnum line="83" number="25"></hangnum>
    <gatha1 line="84"> Tassābhisittā rajjena mahāmāyāti vissutā,</gatha1>
    <gathalast line="85">Candikā viya candassa girirājā’va kapālito;</gathalast>
    <hangnum line="86" number="26"></hangnum>
    <gatha1 line="87"> Lakkhī’va vāsudevassa sītā’va rāmarājino,</gatha1>
    <gathalast line="88">Mahesīsi varārohā sundarī sundarādharā;</gathalast>
    <hangnum line="89" number="27"></hangnum>
    <gatha1 line="90"> Tassā kucchikaraṇḍamhi anaggharatanaṃ viya,</gatha1>
    <gathalast line="91">Khattiṃsāhi nimittehi vimhāpento sadevakaṃ;</gathalast>
    <hangnum line="92" number="28"></hangnum>
    <gatha1 line="93"> Sitambujakaro santo sitebhacchāpako viya,</gatha1>
    <gathalast line="94">Katvā padakkhiṇaṃ mātu paṭisandhimagaṇhi so;</gathalast>
    <hangnum line="95" number="29"></hangnum>
    <gatha1 line="96"> Dasekādasamāsena tassevaṃ āsi cetanā,</gatha1>
    <gathalast line="97">Passituṃ sakañātīnaṃ gantvāna nagaraṃ tadā;</gathalast>
    <hangnum line="98" number="30"><pageBreak edition="V" number="0.0004" /></hangnum>
    <gatha1 line="99"> Nivedetvā tamatthaṃ sā rañño tena susajjite,</gatha1>
    <gathalast line="100">Saparicchadā tadā magge gacchanti antarāpathe;</gathalast>
    <hangnum line="101" number="31"></hangnum>
    <gatha1 line="102"> Devatānaṃ manonandakara nandana sannibhaṃ,</gatha1>
    <gathalast line="103">Disvāna lumbiniṃ nāma uyyānaṃ mananandanaṃ;</gathalast>
    <hangnum line="104" number="32"></hangnum>
    <gatha1 line="105"> Tasmiṃ kīḷitumussāhā pavisitvāna taṃ vanaṃ,</gatha1>
    <gathalast line="106">Kīḷanti upagantvāna maṅgalaṃ sālapādapaṃ;</gathalast>
    <hangnum line="107" number="33"></hangnum>
    <gatha1 line="108"> Vilola pallavākiṇṇaṃ suphullakusumonataṃ,</gatha1>
    <gathalast line="109">Gahetvā sālasākhaṃ sā surattakara pallavā;</gathalast>
    <hangnum line="110" number="34"></hangnum>
    <gatha1 line="111"> Devehi gahitā’rakkhā mahamāne sadevake,</gatha1>
    <gathalast line="112">Janesi tanayaṃ māyā tatraṭṭhā lokalocanaṃ;</gathalast>
    <hangnum line="113" number="35"></hangnum>
    <gatha1 line="114"> Brahmāno lokapālā ca manussā kamato tadā,</gatha1>
    <gathalast line="115">Soṇṇajālājinādīhi gaṇhiṃsu jananandanaṃ;</gathalast>
    <hangnum line="116" number="36"></hangnum>
    <gatha1 line="117"> Mahiṃ patiṭṭhito dhīro passitvāna tato disā,</gatha1>
    <gathalast line="118">Uttarābhimukho sattapadaṃ gaṇtvā’mbuje ṭhito;</gathalast>
    <hangnum line="119" number="37"></hangnum>
    <gatha1 line="120"> Disantamavaloketvā suphullambujalocano,</gatha1>
    <gathalast line="121">Nicchāresāsabhiṃ vācaṃ aggo seṭṭho’tiādinā;</gathalast>
    <hangnum line="122" number="38"></hangnum>
    <gatha1 line="123"> Brahmāmaranarādīhi pūjito ca namassito,</gatha1>
    <gathalast line="124">Kamena abhivaḍḍhanto juṇhapakkhe sasī yathā;</gathalast>
    <hangnum line="125" number="39"></hangnum>
    <gatha1 line="126"> Brahmūnaṃ chattachāyāya mandārakusumantare,</gatha1>
    <gathalast line="127">Sānandāmandadevehi dhutacāmaramajjhago;</gathalast>
    <hangnum line="128" number="40"></hangnum>
    <gatha1 line="129"> Dibbehi rūpasaddehi gandhehi ca rasehi ca,</gatha1>
    <gathalast line="130">Phoṭṭhabbehi ca dibbehi modamāno anekadhā;</gathalast>
    <hangnum line="131" number="41"></hangnum>
    <gatha1 line="132"> Dibbehi ramaṇīyehi naccehi vāditehi ca,</gatha1>
    <gathalast line="133">Padānekasahassehi thūyamānaguṇākaro;</gathalast>
    <hangnum line="134" number="42"><pageBreak edition="V" number="0.0005" /></hangnum>
    <gatha1 line="135"> Patvā soḷasamaṃ vassaṃ ñātisaṅghassa majjhago,</gatha1>
    <gathalast line="136">Dassetvā’sesasippaṃ taṃ loke vijjati yaṃ tadā;</gathalast>
    <hangnum line="137" number="43"></hangnum>
    <gatha1 line="138"> Ñātisaṅghaṃ pamodento deve ca manuje’pi ca,</gatha1>
    <gathalast line="139">Laddhā yasodharaṃ deviṃ’nukūlaṃ jātijātiyaṃ;</gathalast>
    <hangnum line="140" number="44"></hangnum>
    <gatha1 line="141"> Soṇṇadappaṇasaṅkāsa sommānana vibhusitaṃ,</gatha1>
    <gathalast line="142">Nīlanīrajasaṅkāsa visālāyata locanaṃ;</gathalast>
    <hangnum line="143" number="45"></hangnum>
    <gatha1 line="144"> Siṅgāramandiradvāre dhajopamabhamudvayaṃ,</gatha1>
    <gathalast line="145">Hemakāhalasaṅkāsa nāsikaṃ rūpalakkhiyā</gathalast>
    <hangnum line="146" number="46"></hangnum>
    <gatha1 line="147"> Nīlavellitadhammilla jimutobhaya koṭiyaṃ,</gatha1>
    <gathalast line="148">Niccavijjullatācakka manuññakaṇṇapāsakaṃ;</gathalast>
    <hangnum line="149" number="47"></hangnum>
    <gatha1 line="150"> Sātakumbhanibhābhāsa payodharaghaṭadvaṃ,</gatha1>
    <gathalast line="151">Suvaṇṇadditaṭāyāta nijjharākārahārakaṃ</gathalast>
    <hangnum line="152" number="48"></hangnum>
    <gatha1 line="153"> Dehadevaddumālamba pārohābhabhujadvayaṃ,</gatha1>
    <gathalast line="154">Aṅgulīpallavantambu binducāru nakhāvaliṃ;</gathalast>
    <hangnum line="155" number="49"></hangnum>
    <gatha1 line="156"> Dehamālālimālābha romarājivirājitaṃ,</gatha1>
    <gathalast line="157">Rūpaṇṇavataraṅgāha valittaya vicittakaṃ;</gathalast>
    <hangnum line="158" number="50"></hangnum>
    <gatha1 line="159"> Soṇṇarambhāsamāvaṭṭa piṇorudvaya sundaraṃ,</gatha1>
    <gathalast line="160">Sannirakalikākāra cārujaṅghā vibhūsitaṃ;</gathalast>
    <hangnum line="161" number="51"></hangnum>
    <gatha1 line="162"> Paccakkharūpalakkhiñca līlānicaya sannibhaṃ,</gatha1>
    <gathalast line="163">Guṇānamākaraṃ sādhu velaṃva ratisāgare;</gathalast>
    <hangnum line="164" number="52"></hangnum>
    <gatha1 line="165"> Kanto vasantarājā’va kandappo’va surūpavā,</gatha1>
    <gathalast line="166">Sasī’va dassanīyo ca sūriyo viya tejavā;</gathalast>
    <hangnum line="167" number="53"></hangnum>
    <gatha1 line="168"> Acalattena merūva gambhīrenaṇṇavo viya,</gatha1>
    <gathalast line="169">Brahmassaro piyaṃvādī pañgñāya ca anūpamo;</gathalast>
    <hangnum line="170" number="54"><pageBreak edition="V" number="0.0006" /></hangnum>
    <gatha1 line="171"> Vasanto so mahāvīro purasmiṃ kapilavhaye,</gatha1>
    <gathalast line="172">Disvā nimitte caturo uyyāna gamanañjase;</gathalast>
    <hangnum line="173" number="55"></hangnum>
    <gatha1 line="174"> Pabbajjābhirato nātho gantvā uyyānabhūmiyaṃ,</gatha1>
    <gathalast line="175">Suphullacampakāsoka nāgādā’gehi maṇḍitaṃ;</gathalast>
    <hangnum line="176" number="56"></hangnum>
    <gatha1 line="177"> Phullapaṅkaja kaḷhāra jalājalaya satākulaṃ,</gatha1>
    <gathalast line="178">Mandamandānilāyāta nānāmodehi vāsitaṃ;</gathalast>
    <hangnum line="179" number="57"></hangnum>
    <gatha1 line="180"> Sarā saraṃ samāyāta madhubbata nisevitaṃ,</gatha1>
    <gathalast line="181">Phalapuppharasuddāma dvija saṅgha nikūjitaṃ;</gathalast>
    <hangnum line="182" number="58"></hangnum>
    <gatha1 line="183"> Naccanta mattamorānaṃ niccaṃ maṇḍapasantibhaṃ,</gatha1>
    <gathalast line="184">Dibbanta migasagghānaṃ kīḷāmaṇḍapa sannibhaṃ;</gathalast>
    <hangnum line="185" number="59"></hangnum>
    <gatha1 line="186"> Samīra sisirodāra dhārāsīkara vārihi,</gatha1>
    <gathalast line="187">Dhārāmaṇḍapa pantīhi janānandakaraṃ varaṃ;</gathalast>
    <hangnum line="188" number="60"></hangnum>
    <gatha1 line="189"> Uyyānavanamāgamma devarājāva nandanaṃ,</gatha1>
    <gathalast line="190">Kīḷanto nijaputtassa sutvāna jātasāsanaṃ;</gathalast>
    <hangnum line="191" number="61"></hangnum>
    <gatha1 line="192"> Nivatto vissakammena sahassakkhova bhūsito,</gatha1>
    <gathalast line="193">Puraṃ pavisamānova kisā gotami bhāsitaṃ;</gathalast>
    <hangnum line="194" number="62"></hangnum>
    <gatha1 line="195"> Sutvāna nibbutapadaṃ tadā cittānukūlakaṃ,</gatha1>
    <gathalast line="196">Santuṭṭho sānurāgo ca lakkhagghaṃ tārabhāsuraṃ;</gathalast>
    <hangnum line="197" number="63"></hangnum>
    <gatha1 line="198"> Hāraṃ tissāya pesetvā gantvāna sakamandiraṃ,</gatha1>
    <gathalast line="199">Devarājavilāsena nisīdi pavarāsane;</gathalast>
    <hangnum line="200" number="64"></hangnum>
    <gatha1 line="201"> Athāgamma tadā nekanāṭikā parivārayuṃ,</gatha1>
    <gathalast line="202">Vajjanti bheriyo tāsu paggayha kāci nāriyo;</gathalast>
    <hangnum line="203" number="65"></hangnum>
    <gatha1 line="204"> Nānālayasamākiṇṇaṃ gītaṃ gāyanti kāci’pi,</gatha1>
    <gathalast line="205">Dhamanti susiraṃ kāci kāci vādenti tantiyo;</gathalast>
    <hangnum line="206" number="66"><pageBreak edition="V" number="0.0007" /></hangnum>
    <gatha1 line="207"> Cāru bimbādharāramma payodharabharā subhā,</gatha1>
    <gathalast line="208">Visālāyata nīlakkhā somasommānanā tadā;</gathalast>
    <hangnum line="209" number="67"></hangnum>
    <gatha1 line="210"> Naccanti purato tassa bherimaṇḍala majjhagā,</gatha1>
    <gathalast line="211">Devakaññāva raṅgamhī rasabhāvanirantaraṃ;</gathalast>
    <hangnum line="212" number="68"></hangnum>
    <gatha1 line="213"> Disvāna so tamacchariyaṃ viratto visaye tadā,</gatha1>
    <gathalast line="214">Urattāḷañca addakkhi sabbantaṃ bheritāḷanaṃ;</gathalast>
    <hangnum line="215" number="69"></hangnum>
    <gatha1 line="216"> Paridevaṃ’cupaṭṭhāsi gītaṃ saṃsārasāgare,</gatha1>
    <gathalast line="217">Vāyuvega vikāraṃ’va naccaṃ cintesi nāyako;</gathalast>
    <hangnum line="218" number="70"></hangnum>
    <gatha1 line="219">’Kadāhaṃ gharamossajja pabbajjāsiri mubbahe?’</gatha1>
    <gathalast line="220">Iccevaṃ cintayanto so supantova sayī tahiṃ;</gathalast>
    <hangnum line="221" number="71"></hangnum>
    <gatha1 line="222">’Yaṃ nissāya mayaṃ ettha naccagītesu vyāvaṭā,</gatha1>
    <gathalast line="223">So’yaṃ’dāni supī’ amhe kassadāni karoma taṃ?;</gathalast>
    <hangnum line="224" number="72"></hangnum>
    <gatha1 line="225"> Iti cintiya te tattha turiyesu sake sake,</gatha1>
    <gathalast line="226">Ālambā sayitā kaññā susaññāññamanissitā;</gathalast>
    <hangnum line="227" number="73"></hangnum>
    <gatha1 line="228"> Khādanti kāci dantāni kāci lālā vahantiyo,</gatha1>
    <gathalast line="229">Kāci rudantiyo tattha vilapanti athā’parā;</gathalast>
    <hangnum line="230" number="74"></hangnum>
    <gatha1 line="231"> Kākacchanti’pi semhampi gilanti ca camanti ca,</gatha1>
    <gathalast line="232">Karonti nādaṃ nāsāya gharū’ti ca khipanti ca;</gathalast>
    <hangnum line="233" number="75"></hangnum>
    <gatha1 line="234"> Muttayanti tadā kāci rahassaṃ vicaranti ca,</gatha1>
    <gathalast line="235">Duggandhaṃ vāti taṃ ṭhānaṃ susānaṃ āmakaṃ yathā;</gathalast>
    <hangnum line="236" number="76"></hangnum>
    <gatha1 line="237"> Pabuddho aḍḍharattamhi gate tattha nisīdiya,</gatha1>
    <gathalast line="238">Addakkhi tāsaṃ nekāni vikārāni tahiṃ tadā;</gathalast>
    <hangnum line="239" number="77"></hangnum>
    <gatha1 line="240"> Tassevaṃ pekkhamānassa bhave saṃviggacetaso,</gatha1>
    <gathalast line="241">Ādittaṃva upaṭṭhāsi mane khalu bhavattayaṃ;</gathalast>
    <hangnum line="242" number="78"><pageBreak edition="V" number="0.0008" /></hangnum>
    <gatha1 line="243"> Dāvānala samāditta mahāraññāyathā gajo,</gatha1>
    <gathalast line="244">Tathevāsi narindassa gehato gamane matī;</gathalast>
    <hangnum line="245" number="79"></hangnum>
    <gatha1 line="246"> Tato vuṭṭhāya sayanā karonto abhinikkhamaṃ,</gatha1>
    <gathalast line="247">Vitakkesi mahārājā passituṃ sakamatrajaṃ;</gathalast>
    <hangnum line="248" number="80"></hangnum>
    <gatha1 line="249"> Pavisitvā tato gabbhaṃ sanikaṃ santamānaso,</gatha1>
    <gathalast line="250">Passitvā saha puttena niddāyantiṃ yasodharaṃ;</gathalast>
    <hangnum line="251" number="81"></hangnum>
    <gatha1 line="252"> Cirāgataṃ mahāpemaṃ dhārayaṃ sakamānase,</gatha1>
    <gathalast line="253">Buddho hutvāpi’maṃ sakkā passituṃ iti cintiya;</gathalast>
    <hangnum line="254" number="82"></hangnum>
    <gatha1 line="255"> Gato nātho tato ṭhānā bodhiyā baddhamānaso</gatha1>
    <gathalast line="256">Tadahevāsi buddhoti kāmuko ko na cintaye;</gathalast>
    <hangnum line="257" number="83"></hangnum>
    <gatha1 line="258"> Sineru muddharantova pāduddhariya nikkhamaṃ,</gatha1>
    <gathalast line="259">Channamāhūya ānītaṃ kanthakaṃ turagādhipaṃ;</gathalast>
    <hangnum line="260" number="84"></hangnum>
    <gatha1 line="261"> Assarājaṃ tamāruyha saha channena rattiyaṃ,</gatha1>
    <gathalast line="262">Devehi vivaṭadvarā paṭipajji mahāpathaṃ;</gathalast>
    <hangnum line="263" number="85"></hangnum>
    <gatha1 line="264"> Cakkavāḷesu nekesu devatā susamāgatā,</gatha1>
    <gathalast line="265">Dīpadhūpaddhajehe ca gandhamālehi pūjayuṃ;</gathalast>
    <hangnum line="266" number="86"></hangnum>
    <gatha1 line="267"> Purato saṭṭhīsahassāni daṇḍadīpāni dhārayuṃ,</gatha1>
    <gathalast line="268">Tathā dakkhiṇapassamhi vāmapasse ca pacchato;</gathalast>
    <hangnum line="269" number="87"></hangnum>
    <gatha1 line="270"> Gaganā pupphavassāni vassāpesuṃ cha devatā,</gatha1>
    <gathalast line="271">Mandāravaṃ kokanadaṃ sugandhaṃ cittapāṭa liṃ;</gathalast>
    <hangnum line="272" number="88"></hangnum>
    <gatha1 line="273"> Campakā soka punnāga nāgapūgāga sambhavaṃ,</gatha1>
    <gathalast line="274">Mālatīvassikīyādī nānāvallīhi sambhavaṃ;</gathalast>
    <hangnum line="275" number="89"></hangnum>
    <gatha1 line="276"> Padumuppala kalahāra kumudādyāmbu sambhavaṃ,</gatha1>
    <gathalast line="277">Sugandhamadhu mattāhi chappadālīhi kūjitaṃ;</gathalast>
    <hangnum line="278" number="90"><pageBreak edition="V" number="0.0009" /></hangnum>
    <gatha1 line="279"> Pupphavassaṃ pavassittha tiṃsayojanamañjase,</gatha1>
    <gathalast line="280">Pasatto tattha turago dukkhato agamī tadā;</gathalast>
    <hangnum line="281" number="91"></hangnum>
    <gatha1 line="282"> Evaṃ pūjāvidhānehi gantvā’nomaṃ mahānadiṃ,</gatha1>
    <gathalast line="283">Sitasekata saṅkiṇṇaṃ bahumīnakulākulaṃ;</gathalast>
    <hangnum line="284" number="92"></hangnum>
    <gatha1 line="285"> Tīraṭṭho passi so dhīro gaṅgānāriṃ rasāvahaṃ,</gatha1>
    <gathalast line="286">Karontiṃ vīcibābhāti eṇepupphopahārakaṃ;</gathalast>
    <hangnum line="287" number="93"></hangnum>
    <gatha1 line="288"> Assena taṃ mahānomaṃ laṅghāpetvā mahāmatī,</gatha1>
    <gathalast line="289">Paratīre patiṭṭhāsi vimale vālukā tale;</gathalast>
    <hangnum line="290" number="94"></hangnum>
    <gatha1 line="291"> Pabbajituṃ mayettheva yuttaṃ no me papañcituṃ,</gatha1>
    <gathalast line="292">Iti cintiya obhāya dhāritābharaṇāni so;</gathalast>
    <hangnum line="293" number="95"></hangnum>
    <gatha1 line="294"> Channassa paṭiyādetvā kanthakañca hayādhipaṃ,</gatha1>
    <gathalast line="295">Nisitaṃ khaggamuggayha samoliṃ chindi kuntalaṃ;</gathalast>
    <hangnum line="296" number="96"></hangnum>
    <gatha1 line="297"> Evamāvajjayaṃ nātho sace’haṃ sugato bhave,</gatha1>
    <gathalast line="298">Tiṭṭhatu gagane gantvā iti ukkhipi ca’mbaraṃ;</gathalast>
    <hangnum line="299" number="97"></hangnum>
    <gatha1 line="300"> Tato sakko mahagghena maṇicaṅgoṭakena taṃ,</gatha1>
    <gathalast line="301">Paṭiggahetvā sirasaṃ netvā devapuraṃ caraṃ;</gathalast>
    <hangnum line="302" number="98"></hangnum>
    <gatha1 line="303"> Kāretvā maṇithūpaṃ so nīdhetvā taṃ siroruhaṃ,</gatha1>
    <gathalast line="304">Atthāhaṃ patimāneti sahadevehi nekadhā;</gathalast>
    <hangnum line="305" number="99"></hangnum>
    <gatha1 line="306"> Mahābrahmopanītaṭṭhaparikkhāraṃ mahāmatī,</gatha1>
    <gathalast line="307">Paṭiggahetvā kāsāvaṃ nivattho pāruto tadā;</gathalast>
    <hangnum line="308" number="100"></hangnum>
    <gatha1 line="309"> Pubbe viyambaraṃ gayha ambare khipi nāyako,</gatha1>
    <gathalast line="310">Paṭiggahetvā taṃ brahmā netvā brahmapuraṃ caraṃ;</gathalast>
    <hangnum line="311" number="101"></hangnum>
    <gatha1 line="312"> Dvādasayojanubbedhaṃ katvā thūpavaraṃ subhaṃ,</gatha1>
    <gathalast line="313">Tattha taṃ nidahitvāna paṇipāteti sabbadā;</gathalast>
    <hangnum line="314" number="102"><pageBreak edition="V" number="0.0010" /></hangnum>
    <gatha1 line="315"> Sampuṇṇa manasaṅkappo pabbajjāsiri mubbahaṃ,</gatha1>
    <gathalast line="316">Chādento kāmaleneva maruṃ caṅakkami nāyako;</gathalast>
    <hangnum line="317" number="103"></hangnum>
    <gatha1 line="318"> Tato ambavanaṃ gantvā vindanto pītijaṃ sukhaṃ,</gatha1>
    <gathalast line="319">Vītināmayi sattāhaṃ ramme pādapamaṇḍape;</gathalast>
    <hangnum line="320" number="104"></hangnum>
    <gatha1 line="321"> Tato rājagahaṃ gantvā pārupitvā cīvaraṃ,</gatha1>
    <gathalast line="322">Gahetvā maṇivaṇṇaṃ so pattaṃ karatalambujā;</gathalast>
    <hangnum line="323" number="105"></hangnum>
    <gatha1 line="324"> Battiṃsa lakkhaṇūpeto anubyañjana maṇḍito,</gatha1>
    <gathalast line="325">Brahmujjugatto bhagavā puraseṭṭhamupāgami;</gathalast>
    <hangnum line="326" number="106"></hangnum>
    <gatha1 line="327"> Visikhantarena gacchantaṃ lokekanayanaṃ janā,</gatha1>
    <gathalast line="328">Disvā evaṃ vicintesuṃ nāyaṃ yo so janādhipo;</gathalast>
    <hangnum line="329" number="107"></hangnum>
    <gatha1 line="330"> Kāmaṃ puravadhusomma vattasambandhakāraṇā,</gatha1>
    <gathalast line="331">Cando’yamāgato ajja sakavesena no mati;</gathalast>
    <hangnum line="332" number="108"></hangnum>
    <gatha1 line="333"> Sutvāna taṃ tadā keci hasantā vacanantaraṃ,</gatha1>
    <gathalast line="334">Nāyaṃ sasī sasaṅekā so bhānumeso’ti no mati;</gathalast>
    <hangnum line="335" number="109"></hangnum>
    <gatha1 line="336"> Bodhetumāgato kāmaṃ porīnaṃ vadanambuje,</gatha1>
    <gathalast line="337">Sakīyeneva rūpena vimhayaṃ porimānuse;</gathalast>
    <hangnum line="338" number="110"></hangnum>
    <gatha1 line="339"> Kiṃ bho ummattakā attha evaṃ mā vadathā’dhunā,</gatha1>
    <gathalast line="340">Sataraṃsī uṇharaṃsī na so eso aviggaho;</gathalast>
    <hangnum line="341" number="111"></hangnum>
    <gatha1 line="342"> Kāmenālasajantuhi kīḷituṃ puramāgato,</gatha1>
    <gathalast line="343">Sarūpena na no atthi saṃsayo balu mānase;</gathalast>
    <hangnum line="344" number="112"></hangnum>
    <gatha1 line="345"> Tesaṃ taṃ vacanaṃ sutvā hasantā keci jantuno,</gatha1>
    <gathalast line="346">Tumhe khalū na jānātha sabāṇe sadhanū hi so;</gathalast>
    <hangnum line="347" number="113"></hangnum>
    <gatha1 line="348"> Issaro kantarūpena tuṅgamandiratā puraṃ,</gatha1>
    <gathalast line="349">Kelāso iti sampatto jahātha vimatiṃ idha;</gathalast>
    <hangnum line="350" number="114"><pageBreak edition="V" number="0.0011" /></hangnum>
    <gatha1 line="351"> Tesampi vacanaṃ sutvā hasanteke janā tadā,</gatha1>
    <gathalast line="352">Nāyaṃ haro tinetto so kesaveso idhāgato;</gathalast>
    <hangnum line="353" number="115"></hangnum>
    <gatha1 line="354"> Viciṇanto siriṃ ajja puraseṭṭhamupāgataṃ,</gatha1>
    <gathalast line="355">Vesenaññena maññāma ettha no natthi saṃsayo;</gathalast>
    <hangnum line="356" number="116"></hangnum>
    <gatha1 line="357"> Paharitvā karaṃ keci sutvā taṃ vacanaṃ narā,</gatha1>
    <gathalast line="358">Hasantevaṃ tadāvocuṃ vāsudevo na ve ayaṃ;</gathalast>
    <hangnum line="359" number="117"></hangnum>
    <gatha1 line="360"> Kāmaṃ sarojanābho so vāmano kaṇhaviggaho,</gatha1>
    <gathalast line="361">Ayamaññataracaṇṇena āgato pākasāsano;</gathalast>
    <hangnum line="362" number="118"></hangnum>
    <gatha1 line="363"> Puraṃ devapurantetaṃ maññamāno mahājutiṃ,</gatha1>
    <gathalast line="364">Passitunti paṭiññāto mā bhonto vilapantu ve;</gathalast>
    <hangnum line="365" number="119"></hangnum>
    <gatha1 line="366"> Sutvā tesaṃ giraṃ keci keḷiṃ katvāna nekadhā,</gatha1>
    <gathalast line="367">Tumhe sakkaṃ na jānātha so hi bho vajirāyudho;</gathalast>
    <hangnum line="368" number="120"></hangnum>
    <gatha1 line="369"> Eso hi bho mahābrahmā brahmalokā idhāgato,</gatha1>
    <gathalast line="370">Pamattā kinnu vedamhī brahmabandhu pure idha;</gathalast>
    <hangnum line="371" number="121"></hangnum>
    <gatha1 line="372"> Athesaṃ vacanaṃ sutvā keci paṇḍitajātikā,</gatha1>
    <gathalast line="373">Nete candādayo kāmaṃ mā mohaṃ bho pakāsatha;</gathalast>
    <hangnum line="374" number="122"></hangnum>
    <gatha1 line="375"> Caturānano mahābrahmā somasommānano ayaṃ,</gatha1>
    <gathalast line="376">Samantapotthako brahmā pattahattho’yamabbhuto;</gathalast>
    <hangnum line="377" number="123"></hangnum>
    <gatha1 line="378"> Kāmaṃ pāramitāpuṇṇa pasattho puriso ayaṃ,</gatha1>
    <gathalast line="379">Niccaṃ vandatha pūjetha thomethetaṃ mahājutiṃ;</gathalast>
    <hangnum line="380" number="124"></hangnum>
    <gatha1 line="381"> Evaṃ vadantā sabbe te nāgarā purisuttamaṃ,</gatha1>
    <gathalast line="382">Gandhapupphehi pujentā namassantā tamanvaguṃ;</gathalast>
    <hangnum line="383" number="125"></hangnum>
    <gatha1 line="384"> Nettārittehi pājentā munino rūpasāgare,</gatha1>
    <gathalast line="385">Jantavo mananāvāyo pāraṃ passiṃsu no tadā;</gathalast>
    <hangnum line="386" number="126"><pageBreak edition="V" number="0.0012" /></hangnum>
    <gatha1 line="387"> Tadā lokekanayano sapadānena vīthiyaṃ,</gatha1>
    <gathalast line="388">Caraṃ yāpanamattaṃva laddhāgamma purā bahi;</gathalast>
    <hangnum line="389" number="127"></hangnum>
    <gatha1 line="390"> Paṇḍavaṃ girimāsajja tassacchāyāya so muni;</gatha1>
    <gathalast line="391">Saṅghāṭiṃ paññapetvāna nisajja purisāsabho;</gathalast>
    <hangnum line="392" number="128"></hangnum>
    <gatha1 line="393"> Adiṭṭhapubbaṃ disvāna patte missakabhojanaṃ,</gatha1>
    <gathalast line="394">Sañjātapaṭikūlo taṃ nuditvā paccavekkhaṇā;</gathalast>
    <hangnum line="395" number="129"></hangnum>
    <gatha1 line="396"> Amataṃ viya taṃ bhutvā vikkhāletvā mukhaṃ dakā,</gatha1>
    <gathalast line="397">Patte vattaṃ caritvāna muhuttaṃ tattha vissami;</gathalast>
    <hangnum line="398" number="130"></hangnum>
    <gatha1 line="399"> Pavattiṃ taṃ nisāmetvā bimbisāro narissaro,</gatha1>
    <gathalast line="400">Sīghaṃ tamupagantvāna katānuñño nisīdiya;</gathalast>
    <hangnum line="401" number="131"></hangnum>
    <gatha1 line="402"> Nimantayitvā rajjena anicchante yatissare,</gatha1>
    <gathalast line="403">Anuggahāya me yuttaṃ buddhabhūtenidhāgamaṃ;</gathalast>
    <hangnum line="404" number="132"></hangnum>
    <gatha1 line="405"> Evaṃ nimantito tenādhivāsetvā mahāmatī,</gatha1>
    <gathalast line="406">Agamāsuruvelāya matuloru parakkamo;</gathalast>
    <hangnum line="407" number="133"></hangnum>
    <gatha1 line="408"> Padhānaṃ padahitvāna chabbassamatidukkaraṃ,</gatha1>
    <gathalast line="409">Pakāsetvāna lokassa mokkhaṃ natthiti tena so;</gathalast>
    <hangnum line="410" number="134"></hangnum>
    <gatha1 line="411"> Tatoppabhuti vattanto majjhimappaṭi pattiyaṃ,</gatha1>
    <gathalast line="412">Kāyassānuggahaṃ katvā tato sampiṇiti’ndriyo;</gathalast>
    <hangnum line="413" number="135"></hangnum>
    <gatha1 line="414"> Mūle’japālanigrodhapādapassa mahāmuni,</gatha1>
    <gathalast line="415">Nisīdi nijasobhāhi obhāsento disodisaṃ;</gathalast>
    <hangnum line="416" number="136"></hangnum>
    <gatha1 line="417"> Tadā senāni nigame sujātā khīra dāyikā,</gatha1>
    <gathalast line="418">Sampuṇṇamanasaṅkappā yācitvā vaṭadevataṃ;</gathalast>
    <hangnum line="419" number="137"></hangnum>
    <gatha1 line="420"> Dhīraṃ devoti maññanti tuṭṭhahaṭṭhā pamoditā,</gatha1>
    <gathalast line="421">Hemapātiṃ sapāyāsaṃ datvāna idama’bruvi;</gathalast>
    <hangnum line="422" number="138"><pageBreak edition="V" number="0.0013" /></hangnum>
    <gatha1 line="423"> Yathā mayhaṃ mahādeva iddhā patthita patthanā,</gatha1>
    <gathalast line="424">Tatheva tava saṅkappo khippameva samijjhatu;</gathalast>
    <hangnum line="425" number="139"></hangnum>
    <gatha1 line="426"> Iti vatvāna vanditvā katvā ca naṃ padakkhiṇaṃ,</gatha1>
    <gathalast line="427">Pakkantāya sujātāya dhīro pātiṃ samādiya;</gathalast>
    <hangnum line="428" number="140"></hangnum>
    <gatha1 line="429"> Upagantvānātirammaṃ nadiṃ so nīlavāhiniṃ,</gatha1>
    <gathalast line="430">Suppatiṭṭhitanāmamhi nadītitthe nisīdiya;</gathalast>
    <hangnum line="431" number="141"></hangnum>
    <gatha1 line="432"> Bhuñjitvā ūnapaṇṇāsa piṇḍaṃ katvāna bhojanaṃ,</gatha1>
    <gathalast line="433">Vissajjetvā tato pātiṃ paṭisotaṃ narāsabho;</gathalast>
    <hangnum line="434" number="142"></hangnum>
    <gatha1 line="435"> Tato sālavanuyyāne vissamanto divādine,</gatha1>
    <gathalast line="436">Disvāna supine pañca atthaṃ tesaṃ vicintiya;</gathalast>
    <hangnum line="437" number="143"></hangnum>
    <gatha1 line="438"> Ābodhimūlato magge devehi samalaṅkate,</gatha1>
    <gathalast line="439">Maṇitoraṇapālīhi puṇṇakumbhaddhājādihi;</gathalast>
    <hangnum line="440" number="144"></hangnum>
    <gatha1 line="441"> Sāyaṇhasamaye nātho gacchanto bodhi santikaṃ,</gatha1>
    <gathalast line="442">Disvāna sotthiyaṃ nāma thūyamānaṃ dijuttamaṃ;</gathalast>
    <hangnum line="443" number="145"></hangnum>
    <gatha1 line="444"> Tena dinnaṭṭha muṭṭhintu gahetvā nīlasaddalaṃ,</gatha1>
    <gathalast line="445">Bodhimūlamupāgamma katvāna taṃ padakkhiṇaṃ;</gathalast>
    <hangnum line="446" number="146"></hangnum>
    <gatha1 line="447"> Akāsi tīṇasanthāraṃ pācīnābhimukhaṃ tadā,</gatha1>
    <gathalast line="448">Tato mahiṃ dvidhā katvā samuṭṭhāsi mahāsanaṃ;</gathalast>
    <hangnum line="449" number="147"></hangnum>
    <gatha1 line="450"> Uccaṃ cuddasahatthena nānā citta vicittitaṃ,</gatha1>
    <gathalast line="451">Abhaṭṭhanahittha tatraṭṭho iccevaṃ daḷhamānaso;</gathalast>
    <hangnum line="452" number="148"></hangnum>
    <gatha1 line="453"> Kāmaṃ taco nahārū ca aṭṭhi ca avasissatu,</gatha1>
    <gathalast line="454">Upasussatu me gatte sabbantaṃ maṃsalohitaṃ;</gathalast>
    <hangnum line="455" number="149"></hangnum>
    <gatha1 line="456"> Na uṭṭhahāmabujjhitvā na jahe vīriyaṃ mama,</gatha1>
    <gathalast line="457">Adhiṭṭhahitvā evaṃ so nisīdi vajirāsane;</gathalast>
    <hangnum line="458" number="150"><pageBreak edition="V" number="0.0014" /></hangnum>
    <gatha1 line="459"> Anatikkamaṃ ṭhapetvāna caraṇaṃ caraṇupari,</gatha1>
    <gathalast line="460">Kamalaṃ kamaleneva maṇibandhaṃ vidhāya so;</gathalast>
    <hangnum line="461" number="151"></hangnum>
    <gatha1 line="462"> Bālāsokadalāsatta paraṃ vā’sokapallavaṃ,</gatha1>
    <gathalast line="463">Nidhāya nayanānatda pāṇiṃ pāṇitale jino;</gathalast>
    <hangnum line="464" number="152"></hangnum>
    <gatha1 line="465"> Yathā sañjhāghanālīḍha tuṅgakañcana pabbato,</gatha1>
    <gathalast line="466">Surattacīvaracchanna cārigatta virājito;</gathalast>
    <hangnum line="467" number="153"></hangnum>
    <gatha1 line="468"> Udayāvalakoṭimhi dippantova divākaro</gatha1>
    <gathalast line="469">Kandharopari dippanta mukhamaṇḍalamaṇḍito;</gathalast>
    <hangnum line="470" number="154"></hangnum>
    <gatha1 line="471"> Yathā cāmikarabyamhe sunīlaṃ sīhapañjaraṃ,</gatha1>
    <gathalast line="472">Asampakampapamhehi pihitaddhasulocano;</gathalast>
    <hangnum line="473" number="155"></hangnum>
    <gatha1 line="474"> Nīluppalakalāpaṃca jananettālipātanaṃ,</gatha1>
    <gathalast line="475">Sajjhudaṇḍasamābaddha bodhikkhandhamaphassi so;</gathalast>
    <hangnum line="476" number="156"></hangnum>
    <gatha1 line="477"> Nisinno bodhito chejja pavāḷataruṇaṅkurā,</gatha1>
    <gathalast line="478">Patamānā samantāsuṃ tejaṃ viya kubuddhīnaṃ;</gathalast>
    <hangnum line="479" number="157"></hangnum>
    <gatha1 line="480"> Devā tattha samāgañjuṃ khippaṃ dasasahassiyaṃ,</gatha1>
    <gathalast line="481">Kamalāsanoragā ceva siddhavijjādharādayo</gathalast>
    <hangnum line="482" number="158"></hangnum>
    <gatha1 line="483"> Sahampati mahābrahmā brahmasenāpurakkhato,</gatha1>
    <gathalast line="484">Sitātapattaṃ dhārento ṭhīto sambuddha santike;</gathalast>
    <hangnum line="485" number="159"></hangnum>
    <gatha1 line="486"> Vīsaṃ ratana satāyāmaṃ vijayuttara nāmakaṃ,</gatha1>
    <gathalast line="487">Saṅkhaṃ dhamento aṭṭhāsi sādaro pākasāsano;</gathalast>
    <hangnum line="488" number="160"></hangnum>
    <gatha1 line="489"> Suyāmo saha senāya thomayanto narādhipaṃ,</gatha1>
    <gathalast line="490">Maṇitālavaṇṭaṃ paggayha mandamandena vījati;</gathalast>
    <hangnum line="491" number="161"></hangnum>
    <gatha1 line="492"> Jitakitti lataggamhi sassa pupphaṃca pupphītaṃ,</gatha1>
    <gathalast line="493">Vāḷavijanimuggayha aṭṭhā santusito tahiṃ;</gathalast>
    <hangnum line="494" number="162"><pageBreak edition="V" number="0.0015" /></hangnum>
    <gatha1 line="495"> Beluvaṃ vīṇamādāya gītaṃ nānālayānugaṃ,</gatha1>
    <gathalast line="496">Pañcasikho ṭhito tattha gāyamāno anekadhā;</gathalast>
    <hangnum line="497" number="163"></hangnum>
    <gatha1 line="498"> Mahākālo’pi nāgindo nāgasaṅghapurakkhato,</gatha1>
    <gathalast line="499">Thomento tattha aṭṭhāsi navārahaguṇādihi;</gathalast>
    <hangnum line="500" number="164"></hangnum>
    <gatha1 line="501"> Raṅgabhumiṃ māpayitvā gahetvāna varaṅganā,</gatha1>
    <gathalast line="502">Upahāraṃ karontaṭṭhā timbarū sūriyavaccasā;</gathalast>
    <hangnum line="503" number="165"></hangnum>
    <gatha1 line="504"> Āgantvā saha senāya sitaṅgo sitabhusano,</gatha1>
    <gathalast line="505">Dhataraṭṭho ṭhito pubbe ārakkhaṃ kurumānako;</gathalast>
    <hangnum line="506" number="166"></hangnum>
    <gatha1 line="507"> Pūrento sakasenāya dakkhiṇassaṃ virūḷhako,</gatha1>
    <gathalast line="508">Ārakkhaṃ kurumānaṭṭhā nīlaṅgo nīlabhusano;</gathalast>
    <hangnum line="509" number="167"></hangnum>
    <gatha1 line="510"> Virūpakkho’pi aṭṭhāsi pālayaṃ pacchimaṃ disaṃ,</gatha1>
    <gathalast line="511">Rattaṅgābharaṇo vammī nijasenāpurakkhato;</gathalast>
    <hangnum line="512" number="168"></hangnum>
    <gatha1 line="513"> Uttarassaṃ sasenāya ārakkhaṃ kurumānako,</gatha1>
    <gathalast line="514">Soṇṇavaṇṇaṅgābharaṇo aṭṭhāsi naravāhano;</gathalast>
    <hangnum line="515" number="169"></hangnum>
    <gatha1 line="516"> Kimettha bahulāpena jātikkhettamhi devatā,</gatha1>
    <gathalast line="517">Nāgatā neva vāhesuṃ sabbe etthe’va osaṭā;</gathalast>
    <hangnum line="518" number="170"></hangnum>
    <gatha1 line="519"> Gaganātotiṇṇaketu pādehi pathavītale,</gatha1>
    <gathalast line="520">Nāgādayo na dhutāsuṃ ketunaṃ bahu kā kathā;</gathalast>
    <hangnum line="521" number="171"></hangnum>
    <gatha1 line="522"> Na dhūtā dhajapādehi vāyutuddāmavuttihi,</gatha1>
    <gathalast line="523">Tārakā gagane brūmo kinnu tattha dhajālutā;</gathalast>
    <hangnum line="524" number="172"></hangnum>
    <gatha1 line="525"> Pubbadisā cakkavāḷa silāyuggataketunaṃ,</gatha1>
    <gathalast line="526">Pādāni parabhāgādi cakkavāḷasilanvaguṃ;</gathalast>
    <hangnum line="527" number="173"></hangnum>
    <gatha1 line="528"> Cakkavāḷa mahāmeru yugandhara nagādayo,</gatha1>
    <gathalast line="529">Pupphāvataṃsakā’vāsuṃ nānāvaṇṇehi saṅkhatā;</gathalast>
    <hangnum line="530" number="174"><pageBreak edition="V" number="0.0016" /></hangnum>
    <gatha1 line="531"> Vāmāmandamakaranda bindusandoha sundaraṃ,</gatha1>
    <gathalast line="532">Ullola padumākiṇṇa vitānaṃ vāsi ambaraṃ;</gathalast>
    <hangnum line="533" number="175"></hangnum>
    <gatha1 line="534"> Khittasogandhacuṇṇāni devabrahmādinā tahiṃ,</gatha1>
    <gathalast line="535">Vitānaṃ viya khāyanti cakkavāḷaggamaṇḍape;</gathalast>
    <hangnum line="536" number="176"></hangnum>
    <gatha1 line="537"> Kappūrāgarudhūpehī tattha tatthuggatehi mā,</gatha1>
    <gathalast line="538">Kālabbhakūṭacchannova āsi maññaṃ kathemu kiṃ;</gathalast>
    <hangnum line="539" number="177"></hangnum>
    <gatha1 line="540"> Jātikkhettesu devehi katagghikusumādinā,</gatha1>
    <gathalast line="541">Nosīnā dharaṇī bhārā disebhānaṃ balaṃ aho;</gathalast>
    <hangnum line="542" number="178"></hangnum>
    <gatha1 line="543"> Ambarālambamānānī pupphadāmāni bhūtalaṃ,</gatha1>
    <gathalast line="544">Ākaḍḍhanāya devehi baddharajjuva bhāsare</gathalast>
    <hangnum line="545" number="179"></hangnum>
    <gatha1 line="546"> Aññoññakaramuggayha gagane surasutdarī,</gatha1>
    <gathalast line="547">Paribbhamantā gāyanti tattha tattha manoramaṃ;</gathalast>
    <hangnum line="548" number="180"></hangnum>
    <gatha1 line="549"> Ubho bhuje vikāsetvā maṇḍitaṃ surasutdarī,</gatha1>
    <gathalast line="550">Bhamanti bhantabheṇḍuva tattha tatthambare yugā;</gathalast>
    <hangnum line="551" number="181"></hangnum>
    <gatha1 line="552"> Nīluppalakalāpādī gahetvāna suraṅganā,</gatha1>
    <gathalast line="553">Ṭhītāsuṃ parivāretvā pūjamānā narissaraṃ;</gathalast>
    <hangnum line="554" number="182"></hangnum>
    <gatha1 line="555"> Ratnapallavakalahāra kamaluppala saṅgate,</gatha1>
    <gathalast line="556">Sannīrakusumākiṇṇe puṇṇesogandhavārihī;</gathalast>
    <hangnum line="557" number="183"></hangnum>
    <gatha1 line="558"> Kañcanādighaṭe gayha ambare surasundarī,</gatha1>
    <gathalast line="559">Katvāna sugataṃ majjhe pūjayiṃsu samantato</gathalast>
    <hangnum line="560" number="184"></hangnum>
    <gatha1 line="561"> Kañcanādāsahatthā ca kācī kaññā tathā ṭhitā,</gatha1>
    <gathalast line="562">Tālavaṇṭe gahetvāna ṭhītāsuṃ kāci devatā;</gathalast>
    <hangnum line="563" number="185"></hangnum>
    <gatha1 line="564"> Kāci maṅgala saṃyutta vacanā tava patthanā,</gatha1>
    <gathalast line="565">Samijjhatuti ghosentī parivāretvā ṭhitā jinaṃ;</gathalast>
    <hangnum line="566" number="186"><pageBreak edition="V" number="0.0017" /></hangnum>
    <gatha1 line="567"> Sirivacchādi paggayha aṭṭhamaṅgalamuttamaṃ,</gatha1>
    <gathalast line="568">Ṭhitāsuṃ gagane nārī parivāretvā munissaraṃ;</gathalast>
    <hangnum line="569" number="187"></hangnum>
    <gatha1 line="570"> Naccanti keci kīḷanti selenti ca lalanti ca,</gatha1>
    <gathalast line="571">Vādenti keci gāyanti velukkhepaṃ karonti ca;</gathalast>
    <hangnum line="572" number="188"></hangnum>
    <gatha1 line="573"> Nekapupphagghipantī ca tathā dīpagghipanti ca,</gatha1>
    <gathalast line="574">Maṇicāmīkarāsajjhu agghikā pantiyo tathā;</gathalast>
    <hangnum line="575" number="189"></hangnum>
    <gatha1 line="576"> Ābrahmabhavanuggamma cakkavāḷasamantato,</gatha1>
    <gathalast line="577">Tiṭṭhanti jalamānāyo buddhassa maṅgalussave;</gathalast>
    <hangnum line="578" number="190"></hangnum>
    <gatha1 line="579"> Sattaratanasambhutā nānā toraṇapantīyo,</gatha1>
    <gathalast line="580">Hemarambhāmayā cāpi tathā dussamayā siyuṃ;</gathalast>
    <hangnum line="581" number="191"></hangnum>
    <gatha1 line="582"> Nānāvaṇṇehi nekehi chattehi ca nirantaraṃ,</gatha1>
    <gathalast line="583">Cakkavāḷodaraṃ āsi saraṃca kamalākulaṃ;</gathalast>
    <hangnum line="584" number="192"></hangnum>
    <gatha1 line="585"> Tattha tatthujjalāneka yantadīpāvalī mahī,</gatha1>
    <gathalast line="586">Tārakājālakākiṇṇa gaganaṅganasantibhā;</gathalast>
    <hangnum line="587" number="193"></hangnum>
    <gatha1 line="588"> Dhajantarita chattā’suṃ cakkavāḷagirūpari,</gatha1>
    <gathalast line="589">Nirantarā’suṃ tattheva ghaṭadīpā ca toraṇa;</gathalast>
    <hangnum line="590" number="194"></hangnum>
    <gatha1 line="591"> Nānāturiyanādehi nānāsaṅgītitāhi ca,</gatha1>
    <gathalast line="592">Sādhuvādehi nekehi cakkavāḷo phuṭo ahū;</gathalast>
    <hangnum line="593" number="195"></hangnum>
    <gatha1 line="594"> Aho mahantatā tassa buddhassa katamaṅgale,</gatha1>
    <gathalast line="595">Pūjāvisesaṃ taṃ ko hi mukhenekena bhāsatī;</gathalast>
    <hangnum line="596" number="196"></hangnum>
    <gatha1 line="597"> Catummukho sahassakkho dvisahassanayano phaṇī,</gatha1>
    <gathalast line="598">Dasakaṇṭho’pi taṃ sabbaṃ neva sakkonti bhāsituṃ;</gathalast>
    <hangnum line="599" number="197"></hangnum>
    <gatha1 line="600"> Evaṃ surāsurabrahma venateyyoragādihi,</gatha1>
    <gathalast line="601">Nirantaraṃ katāneka mahāmaha samākule;</gathalast>
    <hangnum line="602" number="198"><pageBreak edition="V" number="0.0018" /></hangnum>
    <gatha1 line="603"> Tasmintu vāsare māro passitvā bhuvanaṃ idaṃ,</gatha1>
    <gathalast line="604">Āmantetvā sānuvare āhevaṃ sakutūhalo;</gathalast>
    <hangnum line="605" number="199"></hangnum>
    <gatha1 line="606"> Sabbe dibbavimānā bho suññā dissanti chaḍḍitā,</gatha1>
    <gathalast line="607">Purapālampahāpetvā kva gatā’suṃ sadevakā;</gathalast>
    <hangnum line="608" number="200"></hangnum>
    <gatha1 line="609"> Kimbho māra na jānāsi matto sutto’si ajja kiṃ,</gatha1>
    <gathalast line="610">Suddhodaniya siddhattho māyāya tanayo ayaṃ;</gathalast>
    <hangnum line="611" number="201"></hangnum>
    <gatha1 line="612"> Puretvā pāramī sabbā katvāna abhinikkhamaṃ,</gatha1>
    <gathalast line="613">Bodhimule nisinno si ajja buddho bhavāmīti;</gathalast>
    <hangnum line="614" number="202"></hangnum>
    <gatha1 line="615"> Tassa pūjāvidhānatthaṃ dasasahassīsu devatā,</gatha1>
    <gathalast line="616">Samāgatā haṭṭhatuṭṭhā karontajja mahāmahaṃ;</gathalast>
    <hangnum line="617" number="203"></hangnum>
    <gatha1 line="618"> Kinnu te badhiraṃ sotaṃ kinnu parihāyi locanaṃ,</gatha1>
    <gathalast line="619">Dhajaggā te na dissanti ullolaṃ te na sūyati;</gathalast>
    <hangnum line="620" number="204"></hangnum>
    <gatha1 line="621"> Tesaṃ taṃ vacanaṃ sutvā antako khalu pāpimā,</gatha1>
    <gathalast line="622">Dukkhito dummano tesaṃ socanto idambruvi;</gathalast>
    <hangnum line="623" number="205"></hangnum>
    <gatha1 line="624"> Aho vatā’tiparihāni saṃsārassa mahā ayaṃ,</gatha1>
    <gathalast line="625">Asāro khalu saṃsāro siddhatthe vibhavaṃ gate;</gathalast>
    <hangnum line="626" number="206"></hangnum>
    <gatha1 line="627"> Aho vatā’ti naṭṭhamhā tivaṭṭaṃ paripuritaṃ,</gatha1>
    <gathalast line="628">Hoti bho dahanā daḍḍhavanaṃvāti alakkhikaṃ;</gathalast>
    <hangnum line="629" number="207"></hangnum>
    <gatha1 line="630"> Nirālokaṃ tilokaṃ bho asuraṃ vāsaraṃ yathā,</gatha1>
    <gathalast line="631">Parimosaratanaṃ hoti rajjaṃ vedaṃ jagattayaṃ;</gathalast>
    <hangnum line="632" number="208"></hangnum>
    <gatha1 line="633"> Mamesa visayaṃ hitvā yāti siddhatthadārako,</gatha1>
    <gathalast line="634">Tena yātena maggena nikkhamanti bahujjanā;</gathalast>
    <hangnum line="635" number="209"></hangnum>
    <gatha1 line="636"> Bhavantaṃ na karoteso yāva suddhodanatrajo,</gatha1>
    <gathalast line="637">Etha gacchāma siddhatthamasiddhatthaṃ karoma bho;</gathalast>
    <hangnum line="638" number="210"></hangnum>
    <gatha1 line="639"> Māpetha bheravaṃ vaṇṇaṃ bībhacchaṃ duddasaṃ kharaṃ,</gatha1>
    <gathalast line="640">Saddeneva palāpetha tūlabhaṭṭaṃva vāyunā;</gathalast>
    <hangnum line="641" number="211"><pageBreak edition="V" number="0.0019" /></hangnum>
    <gatha1 line="642"> Tassa taṃ vacanaṃ sutvā mārasenā samāgamuṃ,</gatha1>
    <gathalast line="643">Nānāvesadharā hutvā nānāyudha samaṅgino;</gathalast>
    <hangnum line="644" number="212"></hangnum>
    <gatha1 line="645"> Yojanānaṃ tadā māro diyaḍḍhasatamuccato,</gatha1>
    <gathalast line="646">Girimekhalamāruyha senāya sahasā’gamī;</gathalast>
    <hangnum line="647" number="213"></hangnum>
    <gatha1 line="648"> Disvāna durato ettaṃ devā māraṃ savāhiniṃ,</gatha1>
    <gathalast line="649">Bhayaṭṭāpagamuṃ khippaṃ dhāvamānā disodisaṃ;</gathalast>
    <hangnum line="650" number="214"></hangnum>
    <gatha1 line="651"> Saṃkhippa khippaṃ sacchattaṃ brahmā dhāvi parammukho,</gatha1>
    <gathalast line="652">Katvāna piṭṭhiyaṃ saṅkhaṃ sakko dhāvi visaṅkito;</gathalast>
    <hangnum line="653" number="215"></hangnum>
    <gatha1 line="654"> Mahākālo’pi nāgindo nimujja mahiyaṃ tadā,</gatha1>
    <gathalast line="655">Vattadattakaro bhīru sake nipati mañcake;</gathalast>
    <hangnum line="656" number="216"></hangnum>
    <gatha1 line="657"> Saṃ saṃ pūjāvidhānantu chaḍḍetvāna sadevakā,</gatha1>
    <gathalast line="658">Gatāsuṃ suññakaṃ āsi cakkavāḷamidaṃ tadā;</gathalast>
    <hangnum line="659" number="217"></hangnum>
    <gatha1 line="660"> Nissirīkaṃ padesaṃ taṃ asobhaṃ asamañjasaṃ,</gatha1>
    <gathalast line="661">Ahosi patitāneka pūjābhaṇḍasamākulaṃ;</gathalast>
    <hangnum line="662" number="218"></hangnum>
    <gatha1 line="663"> Ekova tattha sugato nisīdi vajirāsane,</gatha1>
    <gathalast line="664">Pajjalaṃ nijasiriyā sūriyova yugandhare;</gathalast>
    <hangnum line="665" number="219"></hangnum>
    <gatha1 line="666"> Akampo ca asantrāsī lomahaṃsa vivajjito,</gatha1>
    <gathalast line="667">Abhīto sīharājāva migacchāpānamaggato;</gathalast>
    <hangnum line="668" number="220"></hangnum>
    <gatha1 line="669"> Tato dhammissarassagge dunnimittāni jāyaruṃ,</gatha1>
    <gathalast line="670">Andhakāraṃ disā āsuṃ dhūmaketu ca ambare;</gathalast>
    <hangnum line="671" number="221"></hangnum>
    <gatha1 line="672"> Dinaṃ duddinakaṃ āsi hataraṃsi divākaro,</gatha1>
    <gathalast line="673">Ukkāpato’pi paññāyi disāḍāhopapajjatha;</gathalast>
    <hangnum line="674" number="222"></hangnum>
    <gatha1 line="675"> Aghane gagane āsuṃ indacāpavirajjutī,</gatha1>
    <gathalast line="676">Analāsaniyo’dittā tattha tattha patantī ca</gathalast>
    <hangnum line="677" number="223"></hangnum>
    <gatha1 line="678"> Kākolasaṅghā vassiṃsu uṇṇa sakuṇakosiyā,</gatha1>
    <gathalast line="679">Cariṃsu ambare’petā kabandhā ca bhayāvahā;</gathalast>
    <hangnum line="680" number="224"><pageBreak edition="V" number="0.0020" /></hangnum>
    <gatha1 line="681"> Senaṃ saṃvidahitvāna tato māro abhiddavi,</gatha1>
    <gathalast line="682">Āgantvā cakkavāḷamhi ṭhito jinamudikkhiya;</gathalast>
    <hangnum line="683" number="225"></hangnum>
    <gatha1 line="684"> Ekakassa manussassa santikopagamaṃ mama,</gatha1>
    <gathalast line="685">Na yuttañhi gajo yāti gajaṃ no yāti kotthukaṃ;</gathalast>
    <hangnum line="686" number="226"></hangnum>
    <gatha1 line="687"> Netaṃ garu palāpetuṃ kālo iti vicintiya,</gatha1>
    <gathalast line="688">Māpesi kupito khippaṃ kappanila samānilaṃ;</gathalast>
    <hangnum line="689" number="227"></hangnum>
    <gatha1 line="690"> Khipanto gagane khippaṃ uddharitvā vanaspatī,</gatha1>
    <gathalast line="691">Katvāna vanamummūlaṃ viddhaṃsento asesakaṃ;</gathalast>
    <hangnum line="692" number="228"></hangnum>
    <gatha1 line="693"> Cāletvā tālasālādiṃ luñcitvā gagane khipaṃ,</gatha1>
    <gathalast line="694">Pātento cakkavāḷante vājisīha gajādayo;</gathalast>
    <hangnum line="695" number="229"></hangnum>
    <gatha1 line="696"> Paharitvā vivattetvā girikūṭāni ukkhipaṃ,</gatha1>
    <gathalast line="697">Bhamayanto nabhomajjhe dhāvateva tato tato;</gathalast>
    <hangnum line="698" number="230"></hangnum>
    <gatha1 line="699"> Silāhi silāsaṅghaṭṭa mahānādaṃ pavattayaṃ,</gatha1>
    <gathalast line="700">Pātento dahanañcāpi dhūmamambara mukkhipaṃ;</gathalast>
    <hangnum line="701" number="231"></hangnum>
    <gatha1 line="702"> Bhamayanto gahetvāna ambare chadaniṭṭhikā,</gatha1>
    <gathalast line="703">Pāsāde parivattetvā paharanto nagādisu;</gathalast>
    <hangnum line="704" number="232"></hangnum>
    <gatha1 line="705"> Khananto pathaviṃ paṃsuṃ gahetvāmbaramaṇḍale,</gatha1>
    <gathalast line="706">Bandhantova paraṃ bhumiṃ bhindanto tuṅgapabbate;</gathalast>
    <hangnum line="707" number="233"></hangnum>
    <gatha1 line="708"> Bhayānakena saddena upagamma mahāmuniṃ,</gatha1>
    <gathalast line="709">Cāletuṃ neva so sakkhi aṃsumattampi cīvare;</gathalast>
    <hangnum line="710" number="234"></hangnum>
    <gatha1 line="711"> Tadāsi vijayo tassa sambuddhassa sirīmato,</gatha1>
    <gathalast line="712">Paṭhame mārayuddhamhi mārassāsi parājayo;</gathalast>
    <hangnum line="713" number="235"></hangnum>
    <gatha1 line="714"> Evaṃ mahānubhāvoti mantvāna narasārathiṃ,</gatha1>
    <gathalast line="715">Niccaṃ vandatha pūjetha so hi vo saraṇaṃ sadā;</gathalast>
    <centered line="716">Iti paṭhamo vijayo.</centered>
    <hangnum line="717" number="236"><pageBreak edition="V" number="0.0021" /></hangnum>
    <gatha1 line="718"> Disvā namuci dhīrassa mālutenānupaddavaṃ,</gatha1>
    <gathalast line="719">Dukkhī ca dummano āsi kodhenāturamānaso;</gathalast>
    <hangnum line="720" number="237"></hangnum>
    <gatha1 line="721"> Hotu dāni mahoghena pavāhemi imaṃ yatiṃ,</gatha1>
    <gathalast line="722">Māpetvāna mahāmeghaṃ socanāya alaṃ mama;</gathalast>
    <hangnum line="723" number="238"></hangnum>
    <gatha1 line="724"> Iti cintiya so māro mahāmeghamamāpayi,</gatha1>
    <gathalast line="725">Disāsumpihitā sabbā andhakāro avatthari;</gathalast>
    <hangnum line="726" number="239"></hangnum>
    <gatha1 line="727"> Uparūpari guṇā hutvā sahassāni satāni’pi,</gatha1>
    <gathalast line="728">Dhārādharā mahādhārā vattayiṃsu samantato;</gathalast>
    <hangnum line="729" number="240"></hangnum>
    <gatha1 line="730"> Sodāminīsahassehi vinaddhaṃva nabhaṃ ahū,</gatha1>
    <gathalast line="731">Tattha tattha disābhāge indacāpā avattatha;</gathalast>
    <hangnum line="732" number="241"></hangnum>
    <gatha1 line="733"> Mahārajatarajjūhi sibbitāva nabhāvanī,</gatha1>
    <gathalast line="734">Dharādharorudhārāhi nirantarapavattihi;</gathalast>
    <hangnum line="735" number="242"></hangnum>
    <gatha1 line="736"> Tattha tattha patantāni ghorāsanisatā ahuṃ,</gatha1>
    <gathalast line="737">Mahābhīma nabho bherissanā āsuṃ tahiṃ tahiṃ;</gathalast>
    <hangnum line="738" number="243"></hangnum>
    <gatha1 line="739"> Uddharanto mahāsele mahogho ca tadubbhave,</gatha1>
    <gathalast line="740">Kelāsa sikharākāra eṇepuñje samubbahaṃ;</gathalast>
    <hangnum line="741" number="244"></hangnum>
    <gatha1 line="742"> Mahāthūpappamāṇādi mahābubbulamubbahaṃ,</gatha1>
    <gathalast line="743">Gambhīro puthulo caṇḍo upagamma jinantikaṃ;</gathalast>
    <hangnum line="744" number="245"></hangnum>
    <gatha1 line="745"> Sarīre lomamattampi temetumasamatthako,</gatha1>
    <gathalast line="746">Gato mahogho buddhassa’bho’nubhāvamahantatā;</gathalast>
    <hangnum line="747" number="246"></hangnum>
    <gatha1 line="748"> Tadāsi vijayo tassa sambuddhassa sirīmato,</gatha1>
    <gathalast line="749">Dutiye mārayuddhamhi mārassāsī parājayo;</gathalast>
    <hangnum line="750" number="247"></hangnum>
    <gatha1 line="751"> Evaṃ mahānubhāvoti mantvāna nara sārathiṃ,</gatha1>
    <gathalast line="752">Niccaṃ vandatha pūjetha so hi vo saraṇaṃ sadā;</gathalast>
    <centered line="753">Dutiyo vijayo.</centered>
    <hangnum line="754" number="248"><pageBreak edition="V" number="0.0022" /></hangnum>
    <gatha1 line="755"> Tato māro asakkonto vassoghena upaddavaṃ,</gatha1>
    <gathalast line="756">Kātuṃ tassa usūyādi kopākulamano tadā;</gathalast>
    <hangnum line="757" number="249"></hangnum>
    <gatha1 line="758"> Bhavatajja kimetena māraṇe tassa kiṃ garu,</gatha1>
    <gathalast line="759">Idānaṅgāravuṭṭhīhi jhāpemi sahasā imaṃ;</gathalast>
    <hangnum line="760" number="250"></hangnum>
    <gatha1 line="761"> Iti cintiya so māro māpetvāṅgāra vuṭṭhiyo,</gatha1>
    <gathalast line="762">Pesesi nabhasā tassa sambuddhassa upantikaṃ;</gathalast>
    <hangnum line="763" number="251"></hangnum>
    <gatha1 line="764"> Mahāpabbatasaṅkāsa jalitaṅgāra rāsayo,</gatha1>
    <gathalast line="765">Dhāviṃsu nahasā tattha accimanto mahabbhayā;</gathalast>
    <hangnum line="766" number="252"></hangnum>
    <gatha1 line="767"> Cicciṭāyana saddehi pūrayanto disantaraṃ,</gatha1>
    <gathalast line="768">Dhūpāyanto phuliṅgehi mārassāpi bhayāvahā;</gathalast>
    <hangnum line="769" number="253"></hangnum>
    <gatha1 line="770"> Ujjālentā mahārukkhe pabbate’pi ca sammukhe,</gatha1>
    <gathalast line="771">Narakodaruggatā aggī rāsīvāti bhayāvahā;</gathalast>
    <hangnum line="772" number="254"></hangnum>
    <gatha1 line="773"> Upagantvā muhuttena nisinnaṃ munipuṅgavaṃ,</gatha1>
    <gathalast line="774">Madhumattālijhaṅkāra nādākuladisāmukhā;</gathalast>
    <hangnum line="775" number="255"></hangnum>
    <gatha1 line="776"> Pātenti satatāmanda makarandaja bindavo,</gatha1>
    <gathalast line="777">Mālāvataṃsakā hutvā pādamule patiṃsu tā;</gathalast>
    <hangnum line="778" number="256"></hangnum>
    <gatha1 line="779"> Tadāsi vijayo tassa sambuddhassa sirīmato,</gatha1>
    <gathalast line="780">Tatiye māra yuddhamhi mārassāsi parājayo;</gathalast>
    <hangnum line="781" number="257"></hangnum>
    <gatha1 line="782"> Evaṃ mahānubhāvoti mantvāna narasārathiṃ,</gatha1>
    <gathalast line="783">Niccaṃ vandatha pūjetha so hi vo saraṇaṃ sadā;</gathalast>
    <centered line="784">Tatiyo vijayo.</centered>
    <hangnum line="785" number="258"></hangnum>
    <gatha1 line="786"> Tenānupaddutaṃ buddhaṃ passitvāna pajāpati,</gatha1>
    <gathalast line="787">Dukkhito dummano hutvā evaṃ cintesi dummati;</gathalast>
    <hangnum line="788" number="259"></hangnum>
    <gatha1 line="789"> Pāsāṇavassaṃ māpetvā cuṇṇetvā panimaṃ yatiṃ,</gatha1>
    <gathalast line="790">Viddhaṃsemīti cintetvā māpesūpalavassakaṃ;</gathalast>
    <hangnum line="791" number="260"><pageBreak edition="V" number="0.0023" /></hangnum>
    <gatha1 line="792"> Tasmiṃ vasse’ti bībhacchā dhūmāyantā sajotikā,</gatha1>
    <gathalast line="793">Jalitaṅgārasaṅkāsā pāsāṇuccāvacā bahū;</gathalast>
    <hangnum line="794" number="261"></hangnum>
    <gatha1 line="795"> Karānaññoññasaṅghaṭṭā mahantaṃ bheravaṃ ravaṃ,</gatha1>
    <gathalast line="796">Duddinaṃ dhūmajālāhi kurumānā samantato;</gathalast>
    <hangnum line="797" number="262"></hangnum>
    <gatha1 line="798"> Satthūpagantvābhimukhaṃ santamālāgulā viya,</gatha1>
    <gathalast line="799">Patiṃsu siripāde te amandāmodavāhino;</gathalast>
    <hangnum line="800" number="263"></hangnum>
    <gatha1 line="801"> Tadāsi vijayo tassa sambuddhassa sirīmato,</gatha1>
    <gathalast line="802">Catutthe mārayuddhamhi mārassāsi parājayo;</gathalast>
    <hangnum line="803" number="264"></hangnum>
    <gatha1 line="804"> Evaṃ mahānubhāvoti mantvāna narasārathiṃ,</gatha1>
    <gathalast line="805">Niccaṃ vandatha pūjetha so hi vo saraṇaṃ sadā;</gathalast>
    <centered line="806">Catuttho vijayo.</centered>
    <hangnum line="807" number="265"></hangnum>
    <gatha1 line="808"> Disvānattamano māro ditto kodhagginā tadā,</gatha1>
    <gathalast line="809">Māpetvā’yudhavassaṃ so pesesi tadupantikaṃ;</gathalast>
    <hangnum line="810" number="266"></hangnum>
    <gatha1 line="811"> Nettiṃsacchūrikā satti heṇḍivāla gadādayo,</gatha1>
    <gathalast line="812">Tiṇgadhārā pajjalitā acirajjuti sannibhā;</gathalast>
    <hangnum line="813" number="267"></hangnum>
    <gatha1 line="814"> Yathā pupphopahāropagantvāna gaganaṅganā,</gatha1>
    <gathalast line="815">Evaṃ sambuddhapādesu patiṃsu parivattitā;</gathalast>
    <hangnum line="816" number="268"></hangnum>
    <gatha1 line="817"> Tadāsi vijayo tassa sambuddhassa sirīmato,</gatha1>
    <gathalast line="818">Pañcame mārayuddhamhi mārassāsi parājayo;</gathalast>
    <hangnum line="819" number="269"></hangnum>
    <gatha1 line="820"> Evaṃ mahānubhāvoti mantvāna narasārathiṃ,</gatha1>
    <gathalast line="821">Niccaṃ vandatha pūjetha so hi vo saraṇaṃ sadā;</gathalast>
    <centered line="822">Pañcamo vijayo.</centered>
    <hangnum line="823" number="270"></hangnum>
    <gatha1 line="824"> Taṃ disvā pāpimā kuddho yaṃ yaṃ tassa karoma’haṃ,</gatha1>
    <gathalast line="825">Taṃ taṃ’dānī na sakkoti kiñci kākumu’pakkamaṃ;</gathalast>
    <hangnum line="826" number="271"><pageBreak edition="V" number="0.0024" /></hangnum>
    <gatha1 line="827"> Māpesi kukkulaṃ vassaṃ māramīta’dhunā muniṃ,</gatha1>
    <gathalast line="828">So’gā’kāsā sampaditto dhūmāyantova pajjalaṃ;</gathalast>
    <hangnum line="829" number="272"></hangnum>
    <gatha1 line="830"> Jinassābhimukhaṃ gantvā kukkulo parivattiya,</gatha1>
    <gathalast line="831">Candanassa sitabbhassa dhūlī hutvāna pagghari;</gathalast>
    <hangnum line="832" number="273"></hangnum>
    <gatha1 line="833"> Tadāsi vijayo tassa sambuddhassa sirīmato,</gatha1>
    <gathalast line="834">Chaṭṭhe namuci yuddhamhi mārassāsī parājayo;</gathalast>
    <hangnum line="835" number="274"></hangnum>
    <gatha1 line="836"> Evaṃ mahānubhāvoti mantvāna narasārathiṃ,</gatha1>
    <gathalast line="837">Niccaṃ vandatha pūjetha so hi vo saraṇaṃ sadā;</gathalast>
    <centered line="838">Chaṭṭho vijayo.</centered>
    <hangnum line="839" number="275"></hangnum>
    <gatha1 line="840"> Tato disvāna taṃ kaṇho kaṇhasenā purakkhato,</gatha1>
    <gathalast line="841">Saṅkuddho pesayi tattha vassaṃ so sikatāmayaṃ;</gathalast>
    <hangnum line="842" number="276"></hangnum>
    <gatha1 line="843"> Khadīraṅgāra saṅkāsā vālukā gaganāgatā,</gatha1>
    <gathalast line="844">Bhassantā jinapādante vāsacuṇṇattamāgatā;</gathalast>
    <hangnum line="845" number="277"></hangnum>
    <gatha1 line="846"> Tadāsi vijayo tassa sambuddhassa sirīmato,</gatha1>
    <gathalast line="847">Sattame mārayuddhamhi mārassāsi parājayo;</gathalast>
    <hangnum line="848" number="278"></hangnum>
    <gatha1 line="849"> Evaṃ mahānubhāvoti mantvāna nara sārathiṃ,</gatha1>
    <gathalast line="850">Niccaṃ vandatha pūjetha so hi vo saraṇaṃ sadā;</gathalast>
    <centered line="851">Sattamo vijayo.</centered>
    <hangnum line="852" number="279"></hangnum>
    <gatha1 line="853"> Tampi disvā asajjanto ahirī kopaketuko,</gatha1>
    <gathalast line="854">Māpetvā palipandāni tattha osīdayāmi taṃ;</gathalast>
    <hangnum line="855" number="280"></hangnum>
    <gatha1 line="856"> Iti cintiya māpetvā pesesi palipaṃ ghanaṃ,</gatha1>
    <gathalast line="857">Dhūpāyanto pajjalanto gantvā so nabhasā lahuṃ;</gathalast>
    <hangnum line="858" number="281"></hangnum>
    <gatha1 line="859"> Sambuddhasiripādamhi sampatto nibbuto tato,</gatha1>
    <gathalast line="860">Nānāsugandhasambhuta gandhakaddamataṃ gato;</gathalast>
    <hangnum line="861" number="282"><pageBreak edition="V" number="0.0025" /></hangnum>
    <gatha1 line="862"> Tadāsi vijayo tassa sambuddhassa sirīmato,</gatha1>
    <gathalast line="863">Aṭṭhame mārayuddhamhi mārassāsi parājayo;</gathalast>
    <hangnum line="864" number="283"></hangnum>
    <gatha1 line="865"> Evaṃ mahānubhāvoti mantvāna narasārathiṃ,</gatha1>
    <gathalast line="866">Niccaṃ vandatha pūjetha so hi vo saraṇaṃ sadā;</gathalast>
    <hangnum line="867" number="284"></hangnum>
    <gatha1 line="868"> Olokento tato māro mārāriṃ siriyujjalaṃ,</gatha1>
    <gathalast line="869">Disvā cittampasādetumasakkonto’ti kopavā;</gathalast>
    <hangnum line="870" number="285"></hangnum>
    <gatha1 line="871"> Ajjetamandhakārasmiṃ pakkhipitvā pamohituṃ,</gatha1>
    <gathalast line="872">Mayhaṃ bhāroti cintetvā māpesi timiraṃ ghanaṃ;</gathalast>
    <hangnum line="873" number="286"></hangnum>
    <gatha1 line="874"> Lokantaresu sambhuta timiso’va bhayāvaho,</gatha1>
    <gathalast line="875">Gantvāna gaganā so hi patvāna munisantikaṃ;</gathalast>
    <hangnum line="876" number="287"></hangnum>
    <gatha1 line="877"> Yathā timiramāyāti vināsaṃ suriyuggate,</gatha1>
    <gathalast line="878">Evamāsi jinaggamhi andhakāro tathāvidho;</gathalast>
    <hangnum line="879" number="288"></hangnum>
    <gatha1 line="880"> Tadāsi vijayo tassa sambuddhassa sirīmato,</gatha1>
    <gathalast line="881">Navame mārayuddhamhi mārassāsi parājayo;</gathalast>
    <hangnum line="882" number="289"></hangnum>
    <gatha1 line="883"> Evaṃ mahānubhāvoti mantvāna narasārathiṃ,</gatha1>
    <gathalast line="884">Niccaṃ vandatha pūjetha so hi vo saraṇaṃ sadā;</gathalast>
    <centered line="885">Navamo vijayo.</centered>
    <hangnum line="886" number="290"></hangnum>
    <gatha1 line="887"> Evaṃ navahi vuṭṭhihi katvā māro mahā bhavaṃ,</gatha1>
    <gathalast line="888">Na tassopaddavaṃ disvā dittakopānalākulo;</gathalast>
    <hangnum line="889" number="291"></hangnum>
    <gatha1 line="890"> Gahetvāna tato khippaṃ ṭhapitaṃ attaguttiyā,</gatha1>
    <gathalast line="891">Cakkāyudhaṃ mahātejaṃ kupito khipi vegasā;</gathalast>
    <hangnum line="892" number="292"></hangnum>
    <gatha1 line="893"> Dhārādharaṃ tamuggayha kuddho paharate yadī,</gatha1>
    <gathalast line="894">Kalīraṃva asajjanto vikhaṇḍeti pajāpati;</gathalast>
    <hangnum line="895" number="293"></hangnum>
    <gatha1 line="896"> Tatheva so mahiṃ kuddho māro khipati vegavā,</gatha1>
    <gathalast line="897">Na bhavantosadhā pāṇā visussanti sarādayo;</gathalast>
    <hangnum line="898" number="294"><pageBreak edition="V" number="0.0026" /></hangnum>
    <gatha1 line="899"> Tatheva kupito tena khipate so mahambudhiṃ,</gatha1>
    <gathalast line="900">Vilayaṃ jalajā yanti sussate so mahaṇṇavo;</gathalast>
    <hangnum line="901" number="295"></hangnum>
    <gatha1 line="902"> Evaṃ mahānubhāvo so gacchanto jalambare,</gatha1>
    <gathalast line="903">Patvāna patito nāthaṃ hutvāna pupphacumbaṭaṃ;</gathalast>
    <hangnum line="904" number="296"></hangnum>
    <gatha1 line="905"> Tadāsi vijayo tassa sambuddhassa sirīmato,</gatha1>
    <gathalast line="906">Dasame mārayuddhamhi mārassāsi parājayo;</gathalast>
    <hangnum line="907" number="297"></hangnum>
    <gatha1 line="908"> Evaṃ mahānubhāvoti mantvāna narasārathiṃ,</gatha1>
    <gathalast line="909">Niccaṃ vandatha pūjetha so hi vo saraṇaṃ sadā;</gathalast>
    <centered line="910">Dasamo vijayo.</centered>
    <hangnum line="911" number="298"></hangnum>
    <gatha1 line="912"> Iti kopagginā dittamanaṃ māraṃ tadā jino,</gatha1>
    <gathalast line="913">Karuṇājalasekena nibbāpento nisīdi so;</gathalast>
    <hangnum line="914" number="299"></hangnum>
    <gatha1 line="915"> Evaṃ katvāpi so kuddho aladdhavijayo tadā,</gatha1>
    <gathalast line="916">Āmantesi sakaṃ senaṃ palayānalabheravaṃ;</gathalast>
    <hangnum line="917" number="300"></hangnum>
    <gatha1 line="918"> Ethāsu vata’re mayhaṃ assavā mārakiṅkarā,</gatha1>
    <gathalast line="919">Nānāvesadharā hotha dhāretha vividhāyudhe;</gathalast>
    <hangnum line="920" number="301"></hangnum>
    <gatha1 line="921"> Saddehetaṃ palāpetha yātha gaṇhatha bandhatha,</gatha1>
    <gathalast line="922">Pāde gahetvā khipatha cakkavāḷantaraṃ ito;</gathalast>
    <hangnum line="923" number="302"></hangnum>
    <gatha1 line="924"> Athagā saha vācāhi bhiṃsā sā māravāhinī,</gatha1>
    <gathalast line="925">Turaṅga vyaggha mātaṅga sīhādirūpa bhiṃsanā;</gathalast>
    <hangnum line="926" number="303"></hangnum>
    <gatha1 line="927"> Sā mārassubhato passe catuvīsatiyojane,</gatha1>
    <gathalast line="928">Ṭhitā pacchimabhāgamhī cakkavāḷasilāvadhiṃ;</gathalast>
    <hangnum line="929" number="304"></hangnum>
    <gatha1 line="930"> Bahalattena sā āsi sampuṇṇa navayojanā,</gatha1>
    <gathalast line="931">Yakkha peta pisācādi vesehi bhayavāhinī;</gathalast>
    <hangnum line="932" number="305"></hangnum>
    <gatha1 line="933"> Saṃvaṭṭa vātasampāta khubhītambudhino viya,</gatha1>
    <gathalast line="934">Ullola bhimaghoso tu gato brahmapurāvadhiṃ;</gathalast>
    <hangnum line="935" number="306"><pageBreak edition="V" number="0.0027" /></hangnum>
    <gatha1 line="936"> Danta saṅghaṭṭa sañjāta jālāmālā samākulā,</gatha1>
    <gathalast line="937">Tesaṃgārā’va dittāsuṃ kodhummīlita locanā</gathalast>
    <hangnum line="938" number="307"></hangnum>
    <gatha1 line="939"> Vahanti dhūmakkhandhāni mukhakoṭara koṭihī,</gatha1>
    <gathalast line="940">Nīhaṭā nīhaṭā jivhā subhīmoragataṃ gatā;</gathalast>
    <hangnum line="941" number="308"></hangnum>
    <gatha1 line="942"> Uddharitvāna tālādi karitvāna sarāsane,</gatha1>
    <gathalast line="943">Bhujaṅge ca guṇe keci gāḷhamākaḍḍhayanti ca;</gathalast>
    <hangnum line="944" number="309"></hangnum>
    <gatha1 line="945"> Puṇḍarīkaccha sīhādī khipantābhimukhe tadā,</gatha1>
    <gathalast line="946">Dhāvanteke samuggayha purato dittapabbate;</gathalast>
    <hangnum line="947" number="310"></hangnum>
    <gatha1 line="948"> Bhayānakāti nekāni sīsāneka kalebare,</gatha1>
    <gathalast line="949">Māpayitvāna purato dhāvanti keci kiṅkarā;</gathalast>
    <hangnum line="950" number="311"></hangnum>
    <gatha1 line="951"> Sīsena sīhasaṅkāsā gattena manujopamā,</gatha1>
    <gathalast line="952">Buddhassābhimukhaṃ keci dhāvanti māra kiṅkarā;</gathalast>
    <hangnum line="953" number="312"></hangnum>
    <gatha1 line="954"> Kaṇṭhīravākāradehā mukhena khalu rakkhasā,</gatha1>
    <gathalast line="955">Hutvāna abhidhāvanti kecimārassa kiṅkarā;</gathalast>
    <hangnum line="956" number="313"></hangnum>
    <gatha1 line="957"> Daṇḍamānavakā sīsabhāgenā’tibhayāvahā,</gatha1>
    <gathalast line="958">Gattena rakkhasā hutvā keci dhāvanti kiṅakarā;</gathalast>
    <hangnum line="959" number="314"></hangnum>
    <gatha1 line="960"> Dīpacchebha turaṅgānaṃ vyaggha khaggavisāṇinaṃ,</gatha1>
    <gathalast line="961">Varāha mahisādīnaṃ kaṇṇapāvura bhoginaṃ;</gathalast>
    <hangnum line="962" number="315"></hangnum>
    <gatha1 line="963"> Sīsākāra mahāsīse tabbiruddhe kalebare,</gatha1>
    <gathalast line="964">Māpetvā abhidhāvanti keci mārassa kiṅkarā;</gathalast>
    <hangnum line="965" number="316"></hangnum>
    <gatha1 line="966"> Ākaḍḍhentā kapolānaṃ karasākhāhi sammukhe,</gatha1>
    <gathalast line="967">Dassayantā mahādāṭhaṃ kecenti mārakiṅkarā;</gathalast>
    <hangnum line="968" number="317"></hangnum>
    <gatha1 line="969"> Tikhiṇagganakhā keci phālayantā sakodare,</gatha1>
    <gathalast line="970">Ante gale pilandhitvā dhāvanti kiṅkarāpare;</gathalast>
    <hangnum line="971" number="318"></hangnum>
    <gatha1 line="972"> Gilantā keci phaṇino uggirantā tatheva ca,</gatha1>
    <gathalast line="973">Sīsa kandhara kaṇṇanta bāhu aṅguli ādisu;</gathalast>
    <hangnum line="974" number="319"><pageBreak edition="V" number="0.0028" /></hangnum>
    <gatha1 line="975"> Sakalesu sarīresu visadhūmaggi saṅkule,</gatha1>
    <gathalast line="976">Dhārentā’sivise keci dhāvantyagge bhayāvahā;</gathalast>
    <hangnum line="977" number="320"></hangnum>
    <gatha1 line="978"> Padittāyogule gayha khipanteke anekadhā,</gatha1>
    <gatha2 line="979">Dittapabbatamuddhacca keci aggikapālake,</gatha2>
    <gathalast line="980">Khipannā abhidhāvanti daṭṭhoṭṭhā bhīmalocanā;</gathalast>
    <hangnum line="981" number="321"></hangnum>
    <gatha1 line="982"> Lālayantā sakā jivhā khandhe katvāna muggare,</gatha1>
    <gathalast line="983">Mattabhujaṅga vesena dhāvanti apare bhaṭā;</gathalast>
    <hangnum line="984" number="322"></hangnum>
    <gatha1 line="985"> Pibantā lohitāneke khādantā pisite pare,</gatha1>
    <gathalast line="986">Pisācāva’caruṃ keci munirājassa aggato;</gathalast>
    <hangnum line="987" number="323"></hangnum>
    <gatha1 line="988"> Ullaṅghantā ca selentā dhāvantā jalitāyudhā,</gatha1>
    <gathalast line="989">Bhimavesadharā yakkhā kecenti bhakuṭīmukhā;</gathalast>
    <hangnum line="990" number="324"></hangnum>
    <gatha1 line="991"> Paṇuṇṇa saravassehi kuntatomara vuṭṭhihi,</gatha1>
    <gathalast line="992">Bheṇḍivālā’sicakkehi nibbharāsi digantaraṃ;</gathalast>
    <hangnum line="993" number="325"></hangnum>
    <gatha1 line="994"> Yaṃ diṭṭha suta mattena maraṇaṃ citta vibbhamaṃ,</gatha1>
    <gathalast line="995">Yāti loko kathaṃ ko taṃ nissesaṃ bhāsate naro;</gathalast>
    <hangnum line="996" number="326"></hangnum>
    <gatha1 line="997"> Nekadantasahassehi nikkhantaggisikhāyutaṃ,</gatha1>
    <gathalast line="998">Dānanijjharasampātaṃ bhīmagajjanagajjitaṃ;</gathalast>
    <hangnum line="999" number="327"></hangnum>
    <gatha1 line="1000"> Nekasata karaggehi dhatāyolaguḷādikaṃ,</gatha1>
    <gathalast line="1001">Sannaddhaṃ kavacādīhi giriṃca girimekhalaṃ;</gathalast>
    <hangnum line="1002" number="328"></hangnum>
    <gatha1 line="1003"> Ārūḷho pāpimā tattha ussāpetvā jayaddhajaṃ,</gatha1>
    <gathalast line="1004">Visālāvatta dāṭhaggo cipiṭagga bhagga nāsiko;</gathalast>
    <hangnum line="1005" number="329"></hangnum>
    <gatha1 line="1006"> Daṭṭhoṭṭha bhīmavadano bhakuṭī vali lalāṭako,</gatha1>
    <gathalast line="1007">Kodhānalehi sandiddha mahakkho tambadāṭhīko;</gathalast>
    <hangnum line="1008" number="330"></hangnum>
    <gatha1 line="1009"> Nīlapabbata saṅakkāsa visamaṅgo mahodaro,</gatha1>
    <gathalast line="1010">Gonasoraga sappādi aṅgīkata subhiṃsano;</gathalast>
    <hangnum line="1011" number="331"><pageBreak edition="V" number="0.0029" /></hangnum>
    <gatha1 line="1012"> Sahassabāhuṃ māpetvā chūrikā yaṭṭhi satti ca,</gatha1>
    <gathalast line="1013">Kodaṇḍacaṇḍabāṇe ca cakka kuntagadādi ca;</gathalast>
    <hangnum line="1014" number="332"></hangnum>
    <gatha1 line="1015"> Saṅku vetālikā pharasu pāsamuggara aṅkuse,</gatha1>
    <gathalast line="1016">Gahetvā kaṇayañcātha tisūla vajirāyudhe;</gathalast>
    <hangnum line="1017" number="333"></hangnum>
    <gatha1 line="1018"> Parivattesi ākāse tesamaññoñña ghaṭṭanā,</gatha1>
    <gathalast line="1019">Uggatehi phuliṅgehi dhāvantehi samantato;</gathalast>
    <hangnum line="1020" number="334"></hangnum>
    <gatha1 line="1021"> Aggi cakkaparītaṃca kurumāno nijaṃ tanuṃ,</gatha1>
    <gatha2 line="1022">Āvahanto bhayaṃ brahma sura siddhādīnaṃ tadā,</gatha2>
    <gathalast line="1023">Sa māraseno so māro bhagavantamupāgami;</gathalast>
    <hangnum line="1024" number="335"></hangnum>
    <gatha1 line="1025"> Udayāvalakūṭamhi bhāsantova pabhākaro,</gatha1>
    <gathalast line="1026">Suppatiṭṭhitamerū’va tikūṭācala muddhani;</gathalast>
    <hangnum line="1027" number="336"></hangnum>
    <gatha1 line="1028"> Katvāna piṭṭhito bodhiṃ bhūruhaṃ vajirāsane,</gatha1>
    <gathalast line="1029">Nisinno bhagavā’tīva niccalo atirocati;</gathalast>
    <hangnum line="1030" number="337"></hangnum>
    <gatha1 line="1031"> Akampo so munī evamagge’kāsi nijaṃ balaṃ,</gatha1>
    <gathalast line="1032">Sammappadhānasaṃyutto dayāmetto mahesiko;</gathalast>
    <hangnum line="1033" number="338"></hangnum>
    <gatha1 line="1034"> Catubuddhabhumisaṅkhāta jayabhumimudikkhiya,</gatha1>
    <gathalast line="1035">Catussaṅgahavatthūnaṃ yojetvā dvārakoṭṭhake;</gathalast>
    <hangnum line="1036" number="339"></hangnum>
    <gatha1 line="1037"> Yojetvāna thiraṃ tattha saddhādibalakoṭṭhake,</gatha1>
    <gathalast line="1038">Satipaṭṭhānapākāre abhejjindriya gopure;</gathalast>
    <hangnum line="1039" number="340"></hangnum>
    <gatha1 line="1040"> Thirañāṇayudhākiṇṇe mettā sannāha vammito,</gatha1>
    <gathalast line="1041">Abhīta bhāratī bhuri bherisaṅkha purakkhato;</gathalast>
    <hangnum line="1042" number="341"></hangnum>
    <gatha1 line="1043"> Caturaṅgaviriyuttuṅga mātaṅgakkhandhasaṅgato,</gatha1>
    <gathalast line="1044">Puññasambhārabhārena kampayaṃ vasudhātalaṃ;</gathalast>
    <hangnum line="1045" number="342"></hangnum>
    <gatha1 line="1046"> Cariyattaya saṅkhāta’mussāpita jayaddhajo,</gatha1>
    <gathalast line="1047">Evaṃ vidhāya mārāri mārasaṅgāma maṇḍalaṃ;</gathalast>
    <hangnum line="1048" number="343"></hangnum>
    <gatha1 line="1049"> Dānādayo mahāyodhe āhūya sahajātake,</gatha1>
    <gathalast line="1050">Suṇātha bho giraṃ mayhaṃ bhavatajja mahā bhavo;</gathalast>
    <hangnum line="1051" number="344"><pageBreak edition="V" number="0.0030" /></hangnum>
    <gatha1 line="1052"> Etha yātha samaggattha na ossakkatha sujjhatha,</gatha1>
    <gathalast line="1053">Vijetuṃ mārayuddhamhī na sakkā’sesajantuhi;</gathalast>
    <hangnum line="1054" number="345"></hangnum>
    <gatha1 line="1055"> Ajja gacchati niṭṭhānaṃ so bho pāramitābhaṭā,</gatha1>
    <gathalast line="1056">Sahussāhā mamaggamhi dassetha vīriyaṃ sakaṃ;</gathalast>
    <hangnum line="1057" number="346"></hangnum>
    <gatha1 line="1058"> Atha dānabhaṭo āha apphoṭaṃ diguṇaṃ bhujaṃ,</gatha1>
    <gathalast line="1059">Passadāni mahāvīra balaṃ me māradhaṃsane;</gathalast>
    <hangnum line="1060" number="347"></hangnum>
    <gatha1 line="1061"> Paramatthapārami yodhaṃ tathe’va upapāramiṃ,</gatha1>
    <gathalast line="1062">Ubho passe karitvāna saseno dhāvi dappavā;</gathalast>
    <hangnum line="1063" number="348"></hangnum>
    <gatha1 line="1064"> Tatheva sīlanāmavho pāramībhaṭa’muttamo,</gatha1>
    <gathalast line="1065">Nikkhamma saha senāya mārasenamabhiddavī;</gathalast>
    <hangnum line="1066" number="349"></hangnum>
    <gatha1 line="1067"> Tathānekkhammanāmopi sannaddho’sabhaṭo bhaṭo,</gatha1>
    <gathalast line="1068">Mārasenāmige hantuṃ dhāvi dīpī’va sāhaso;</gathalast>
    <hangnum line="1069" number="350"></hangnum>
    <gatha1 line="1070"> Paññāyodho’pi gacchanto sāṭopo dhāvi dappavā,</gatha1>
    <gathalast line="1071">Māramerumahā ajja sasenummūlayāmiti;</gathalast>
    <hangnum line="1072" number="351"></hangnum>
    <gatha1 line="1073"> Vīriyapāramitā yodho daṭṭhoṭṭho bhīmagajjano,</gatha1>
    <gathalast line="1074">Sosemi mama tejena vadaṃ’gā māra sāgaraṃ;</gathalast>
    <hangnum line="1075" number="352"></hangnum>
    <gatha1 line="1076"> Khantisaccavhayā ceva tato’dhiṭṭhānako bhaṭo,</gatha1>
    <gathalast line="1077">Āsu dhāviṃsu pātetuṃ mārassa makaraddhajaṃ;</gathalast>
    <hangnum line="1078" number="353"></hangnum>
    <gatha1 line="1079"> Mettānāmo mahāyodho māro mayhamalanti’gā,</gatha1>
    <gathalast line="1080">Upekkhako’pī so yodho mārasenaṃ padālituṃ;</gathalast>
    <hangnum line="1081" number="354"></hangnum>
    <gatha1 line="1082"> Pesetvevaṃ jino senaṃ’sarīraṃ daḷhavikkamaṃ,</gatha1>
    <gathalast line="1083">Nisidi tassa tejena nirussāhāsi sā camū;</gathalast>
    <hangnum line="1084" number="355"></hangnum>
    <gatha1 line="1085"> Aho bho vimhayaṃ dāni suṇātha munino mama,</gatha1>
    <gathalast line="1086">Jeti eko nisinnova samāraṃ māravāhiniṃ;</gathalast>
    <hangnum line="1087" number="356"></hangnum>
    <gatha1 line="1088"> Kopānalena sandittaṃ duṭṭha ruṭṭhaṃ pajāpatiṃ,</gatha1>
    <gathalast line="1089">Aduṭṭho jeti sambuddho ānubhāvo hi tādiso;</gathalast>
    <hangnum line="1090" number="357"><pageBreak edition="V" number="0.0031" /></hangnum>
    <gatha1 line="1091"> Dittāyudhe khipante’pi vijjhante vasavattinī,</gatha1>
    <gathalast line="1092">Nirāyudho’va taṃ jeti ānubhāvo hi tādiso;</gathalast>
    <hangnum line="1093" number="358"></hangnum>
    <gatha1 line="1094"> Sahāṭopaṃ sahaṅakāraṃ māraṃ sāḍambaraṃ tadā,</gatha1>
    <gathalast line="1095">Niccalo jeti sambuddho ānubhāvo hi tādiso;</gathalast>
    <hangnum line="1096" number="359"></hangnum>
    <gatha1 line="1097"> Hatthassa rathapattīhi dhāvantaṃ tamitocito,</gatha1>
    <gathalast line="1098">Nisinnova jino jeti ānubhāvo hi tādiso;</gathalast>
    <hangnum line="1099" number="360"></hangnum>
    <gatha1 line="1100"> Bhāsantaṃ nekadhā kaṇṇa kaṭhora giramantakaṃ,</gatha1>
    <gathalast line="1101">Nissaddo jeti sambuddho ānubhāvo hi tādiso;</gathalast>
    <hangnum line="1102" number="361"></hangnum>
    <gatha1 line="1103"> Māropāgamma aṭṭhāsi laṅghituṃ asamatthako,</gatha1>
    <gathalast line="1104">Buddhatejaggi pākāraṃ dittamabbhuggataṃ thiraṃ;</gathalast>
    <hangnum line="1105" number="362"></hangnum>
    <gatha1 line="1106"> Tadāha namuci kuddho bhujamukkhippa’mīdisaṃ,</gatha1>
    <gathalast line="1107">Khippaṃ siddhattha he gaccha santakedaṃ mamāsanaṃ;</gathalast>
    <hangnum line="1108" number="363"></hangnum>
    <gatha1 line="1109"> No ce gacchasi te hadayaṃ phālemi nakhasattihi,</gatha1>
    <gathalast line="1110">Vicuṇṇemi tuvaṃ pāde gahetvā pathavītale;</gathalast>
    <hangnum line="1111" number="364"></hangnum>
    <gatha1 line="1112"> Passa me mahatiṃ senaṃ passa āyudhasañcayaṃ,</gatha1>
    <gathalast line="1113">Tena taṃ abhimaddāmi tuvaṭaṃ gacchidaṃ mama;</gathalast>
    <hangnum line="1114" number="365"></hangnum>
    <gatha1 line="1115"> Athassa vacanaṃ sutvā jino’ha madhuraṅgiro,</gatha1>
    <gathalast line="1116">Kadā te pūritā māra pallaṅkatthāya pāramī;</gathalast>
    <hangnum line="1117" number="366"></hangnum>
    <gatha1 line="1118"> Kadā adāsi sīsādī dānaṃ sīlaṃ kathaṃ tava,</gatha1>
    <gathalast line="1119">Tadatthāya kathāpehi ke te paccakkhakārakā;</gathalast>
    <hangnum line="1120" number="367"></hangnum>
    <gatha1 line="1121"> Athā’ha pharuso māro netaṃ garu mune mama,</gatha1>
    <gathalast line="1122">Ayaṃ sā parisā sabbā tassa paccakkhakārakaṃ;</gathalast>
    <hangnum line="1123" number="368"></hangnum>
    <gatha1 line="1124"> Ugghosesi mahāsenā pakkhī’hanti visuṃ visuṃ,</gatha1>
    <gathalast line="1125">Bhumudriyana mattova tato kolāhalo ahu;</gathalast>
    <hangnum line="1126" number="369"></hangnum>
    <gatha1 line="1127"> Athāha māro samaṇa ahaṃ sakkhi kathāpayiṃ,</gatha1>
    <gathalast line="1128">Tava ko sakkhi yajjatthi kathāpehi lahuṃ mama;</gathalast>
    <hangnum line="1129" number="370"><pageBreak edition="V" number="0.0032" /></hangnum>
    <gatha1 line="1130"> Athāha bhagavā tassa gambhīraṃ madhuraṃ giraṃ,</gatha1>
    <gathalast line="1131">Nicchārentā mayūrassa sunādaṃ phaṇino yathā;</gathalast>
    <hangnum line="1132" number="371"></hangnum>
    <gatha1 line="1133"> Taveva me na santīdha paccakkhatthaṃ sacetanā,</gatha1>
    <gathalast line="1134">Acetanāva medāni santi paccakkhavādino;</gathalast>
    <hangnum line="1135" number="372"></hangnum>
    <gatha1 line="1136"> Iti vatvāna mārāri sañtdhā jimūta gabbhato,</gatha1>
    <gathalast line="1137">Nikkhanta vijjusaṅkāsaṃ karaṃ cāmīkarajjutiṃ;</gathalast>
    <hangnum line="1138" number="373"></hangnum>
    <gatha1 line="1139"> Ratta cīvaragabbhamhā nīharitvā jino tadā,</gatha1>
    <gathalast line="1140">Dharaṇyabhimukhaṃ’kāsi uddissa bhumikāminiṃ;</gathalast>
    <hangnum line="1141" number="374"></hangnum>
    <gatha1 line="1142"> Dānamānādikamme me kampantī jātijātiyaṃ,</gatha1>
    <gathalast line="1143">Kimajja nissaṇāsī’ti jino vācamudāharī;</gathalast>
    <hangnum line="1144" number="375"></hangnum>
    <gatha1 line="1145"> Sakkhi’hanti vadantīva tato bhumivaraṅganā,</gatha1>
    <gathalast line="1146">Saḷilāvanipariyantā gajjanti nacci tāvade;</gathalast>
    <hangnum line="1147" number="376"></hangnum>
    <gatha1 line="1148"> Mahī sāgara ūmī’va uṭṭhāpenti mahūmiyo,</gatha1>
    <gathalast line="1149">Chaddhā kampi kulālassa cakkaṃvāti paribbhami;</gathalast>
    <hangnum line="1150" number="377"></hangnum>
    <gatha1 line="1151"> Himavā girirājā ca yugandhara nagādayo,</gatha1>
    <gathalast line="1152">Kūṭabāgā samukkhippa nacciṃsu naṭakā viya;</gathalast>
    <hangnum line="1153" number="378"></hangnum>
    <gatha1 line="1154"> Disvā sutvā tamaccheraṃ gayenubbigga mānasā,</gatha1>
    <gathalast line="1155">Mārasenā pabhinnāsi bhinnavelova sāgaro;</gathalast>
    <hangnum line="1156" number="379"></hangnum>
    <gatha1 line="1157"> Bhayenaṭṭassarā bhantā patantaññoñña ghaṭṭanā,</gatha1>
    <gathalast line="1158">Vikiritvā kace piṭṭhe dhāviṃsu mārakiṅkarā;</gathalast>
    <hangnum line="1159" number="380"></hangnum>
    <gatha1 line="1160"> Gahitāyudhāni chaḍḍentā pidahantānanaṃ karā,</gatha1>
    <gathalast line="1161">Nivatthavatthamatte’pi dhāviṃsu anapekkhakā;</gathalast>
    <hangnum line="1162" number="381"></hangnum>
    <gatha1 line="1163"> Aṅguliyo mukhe keci pakkhipanti rudanti ca,</gatha1>
    <gathalast line="1164">Keci vandanti yāvanti abhayaṃ sāmi dehi no;</gathalast>
    <hangnum line="1165" number="382"></hangnum>
    <gatha1 line="1166"> Siddhattho’yaṃ jito kinnu nissāsā ruddhabhāsanā,</gatha1>
    <gathalast line="1167">Piṭṭhipassamudikkhanti dhāviṃsu cakitā pare;</gathalast>
    <hangnum line="1168" number="383"><pageBreak edition="V" number="0.0033" /></hangnum>
    <gatha1 line="1169"> Girimekhalo’pi nāgindo jannukena patī tadā,</gatha1>
    <gathalast line="1170">Māro’pi patito khippaṃ dhāvitvā’dassanaṃ gato;</gathalast>
    <hangnum line="1171" number="384"></hangnum>
    <gatha1 line="1172"> Taṅkaṇe uggato āsi satthu kitti jayaddhajo,</gatha1>
    <gathalast line="1173">Avahentova surādīnaṃ brahmalokāvadhiṃ gato;</gathalast>
    <hangnum line="1174" number="385"></hangnum>
    <gatha1 line="1175"> Tadāsi vijayo tassa sambuddhassa sirīmato,</gatha1>
    <gathalast line="1176">Carime mārayuddhamhi mārassāsi parājayo;</gathalast>
    <hangnum line="1177" number="386"></hangnum>
    <gatha1 line="1178"> Evaṃ mahānubhāvoti mantvāna narasārathiṃ,</gatha1>
    <gathalast line="1179">Niccaṃ vandatha pūjetha so hi vo saraṇaṃ sadā;</gathalast>
    <centered line="1180">Ekādasamo vijayo.</centered>
    <hangnum line="1181" number="387"></hangnum>
    <gatha1 line="1182"> Laddhābhivijaye buddhe nisinne vajirāsane,</gatha1>
    <gathalast line="1183">Parivārayuṃ gatāgamma pure viya surādayo;</gathalast>
    <hangnum line="1184" number="388"></hangnum>
    <gatha1 line="1185"> Devā te nikhilā netvā nānāpūjāvidhiṃ tato,</gatha1>
    <gathalast line="1186">Santuṭṭhā munino’kāsuṃ mahantaṃ jayamaṅgalaṃ;</gathalast>
    <hangnum line="1187" number="389"></hangnum>
    <gatha1 line="1188"> Sampattātha nisākantā mānetuṃca munissaraṃ,</gatha1>
    <gathalast line="1189">Pubbāparambare lagga sasīṇakkaṇṇa bhusaṇa;</gathalast>
    <hangnum line="1190" number="390"></hangnum>
    <gatha1 line="1191"> Sunīlākāsa dhammille dhatta tārālimālikā,</gatha1>
    <gathalast line="1192">Vījentīva disā bāhā phullacūtaka cāmare;</gathalast>
    <hangnum line="1193" number="391"></hangnum>
    <gatha1 line="1194"> Mallikā mukulāsatta sammattāligaṇā tadā,</gatha1>
    <gathalast line="1195">Dhamentā viya saṅkhāni kūjenti madhuraṃ giraṃ;</gathalast>
    <hangnum line="1196" number="392"></hangnum>
    <gatha1 line="1197"> Sāmoda makarandehi mandamandānilāgatā,</gatha1>
    <gathalast line="1198">Sajuṇhā jinabimbamhi utuṃ gāhenti sītalaṃ;</gathalast>
    <hangnum line="1199" number="393"></hangnum>
    <gatha1 line="1200"> Avijjādi mahāmūlaṃ tivaṭṭatthira khandhakaṃ,</gatha1>
    <gathalast line="1201">Saṃsāra visarukkhaṃ so āraddhummulituṃ tadā;</gathalast>
    <hangnum line="1202" number="394"></hangnum>
    <gatha1 line="1203"> Bhāvento purime yāme saranto khandhasantatiṃ,</gatha1>
    <gathalast line="1204">Pubbenivāsānussati ñāṇaṃ laddhā narissaro;</gathalast>
    <hangnum line="1205" number="395"><pageBreak edition="V" number="0.0034" /></hangnum>
    <gatha1 line="1206"> Tathā majjhima yāmamhi dibbacakkhu visodhanā,</gatha1>
    <gathalast line="1207">Cutupapāta ñāṇañca adhigaṃtvāna sabbaso;</gathalast>
    <hangnum line="1208" number="396"></hangnum>
    <gatha1 line="1209"> Rattiyā pacchime yāme cintayanto jarādayo,</gatha1>
    <gathalast line="1210">Vipassitvā nāmarūpe āropetvā tilakkhaṇaṃ;</gathalast>
    <hangnum line="1211" number="397"></hangnum>
    <gatha1 line="1212"> Sammasanto kilesehi vivecetvā sakaṃ manaṃ,</gatha1>
    <gathalast line="1213">Āsavānaṃ khaye ñāṇā laddhā aggaphalaṃ tadā;</gathalast>
    <hangnum line="1214" number="398"></hangnum>
    <gatha1 line="1215"> Patto nibbāṇanagaraṃ bojjhaṅga ratanissaro,</gatha1>
    <gathalast line="1216">Saddhammarājā hutvāna pītivācamudāharī;</gathalast>
    <hangnum line="1217" number="399"></hangnum>
    <gatha1 line="1218"> Anekajāti saṃsāraṃ sandhāvissaṃ anibbisaṃ,</gatha1>
    <gathalast line="1219">Gahakārakaṃ gavesanto dukkhā jāti punappunaṃ;</gathalast>
    <hangnum line="1220" number="400"></hangnum>
    <gatha1 line="1221"> Gahakāraka diṭṭhosi puna gehaṃ na kāhasi,</gatha1>
    <gatha2 line="1222">Sabbā te phāsukā bhaggā gahakūṭaṃ visaṅkhitaṃ,</gatha2>
    <gathalast line="1223">Visaṅkhāragataṃ cittaṃ taṇhānaṃ khayamajjhagā;</gathalast>
    <hangnum line="1224" number="401"></hangnum>
    <gatha1 line="1225"> Icceva maggamatadānavidhippavīṇa,</gatha1>
    <gatha2 line="1226">Kāruññapuññahadayena mahodayena,</gatha2>
    <gatha3 line="1227">Patvā bhavaṇṇavamapāramanantadukkhaṃ,</gatha3>
    <gathalast line="1228">Yenocitā paramapāramitā jinena;</gathalast>
    <hangnum line="1229" number="402"></hangnum>
    <gatha1 line="1230"> Yoceva sabbavibhavaṃ paṇuditva rajjaṃ</gatha1>
    <gatha2 line="1231">Nikkhamma patva calapattamahīruhassa,</gatha2>
    <gatha3 line="1232">Mūle nisajja sabalaṃ pabalañca māraṃ,</gatha3>
    <gathalast line="1233">Pāpārayo ca vijito sa dadātu santiṃ;</gathalast>
    <centered line="1234">Abhisambodhi kathā.</centered>
    <hangnum line="1235" number="403"></hangnum>
    <gatha1 line="1236"> Tilokanātho sugato tato tadā</gatha1>
    <gatha2 line="1237">Udānavācaṃ samudāharitvā,</gatha2>
    <gatha3 line="1238">Pallaṅkamābhujja dumindamūle</gatha3>
    <gathalast line="1239">Cintesi evaṃ vajirāsanasmiṃ;</gathalast>
    <hangnum line="1240" number="404"><pageBreak edition="V" number="0.0035" /></hangnum>
    <gatha1 line="1241"> Dānādayo pāramitā cinitvā</gatha1>
    <gatha2 line="1242">Asaṅkhakappāni ca khepayitvā,</gatha2>
    <gatha3 line="1243">Asseva pallaṅkavarassa hetu</gatha3>
    <gathalast line="1244">Sandhāvitaṃ taṃ bhajitaṃ vayajja;</gathalast>
    <hangnum line="1245" number="405"></hangnum>
    <gatha1 line="1246"> Yāvassu puṇṇa mama cetanāyo</gatha1>
    <gatha2 line="1247">Tāvettha acchāmi na vuṭṭhahāmi,</gatha2>
    <gatha3 line="1248">Maṃtvāna so nekasahassasaṅkhā</gatha3>
    <gathalast line="1249">Jino samāpatti valañji tattha;</gathalast>
    <hangnum line="1250" number="406"></hangnum>
    <gatha1 line="1251"> Devātidevo tibhavekanātho</gatha1>
    <gatha2 line="1252">Hatāvakāso jitapañcamāro,</gatha2>
    <gatha3 line="1253">Pitāmahādīhi mahīyamāno</gatha3>
    <gathalast line="1254">Khepesi satthā divasāni satta;</gathalast>
    <centered line="1255">Iti paṭhama sattāhaṃ.</centered>
    <hangnum line="1256" number="407"></hangnum>
    <gatha1 line="1257"> Yasmāsanaṃ neva jahāti tasmā</gatha1>
    <gatha2 line="1258">Tisandhiyuttena nisīditeva,</gatha2>
    <gatha3 line="1259">Ajjāpi kattabbamanena atthi</gatha3>
    <gathalast line="1260">Devānamicchāsi manamhi kaṅkhā;</gathalast>
    <hangnum line="1261" number="408"></hangnum>
    <gatha1 line="1262"> Tesaṃ manaṃ so manasā viditvā</gatha1>
    <gatha2 line="1263">Vinodanatthaṃ vimatintu tesaṃ,</gatha2>
    <gatha3 line="1264">Uṭṭhāya tamhā nabhamuppatitvā</gatha3>
    <gathalast line="1265">Dassesi tesaṃ munipāṭiheraṃ;</gathalast>
    <hangnum line="1266" number="409"></hangnum>
    <gatha1 line="1267"> Vinodayitvā sugato tadevaṃ</gatha1>
    <gatha2 line="1268">Sudhāsinaṃ cetasi kaṅkharāsiṃ,</gatha2>
    <gatha3 line="1269">Pallaṅkato uttarapubbakaṇṇaṃ</gatha3>
    <gathalast line="1270">Ākāsatoruyha jalaṃ ravīva;</gathalast>
    <hangnum line="1271" number="410"></hangnum>
    <gatha1 line="1272"> Jino dumindassa ca āsanassa</gatha1>
    <gatha2 line="1273">Bahūpakārattamanussaranto,</gatha2>
    <gatha3 line="1274">Ṭhito padaṃ kiñci akopayanto</gatha3>
    <gathalast line="1275">Ito cito loka na mujjahanto;</gathalast>
    <hangnum line="1276" number="411"><pageBreak edition="V" number="0.0036" /></hangnum>
    <gatha1 line="1277"> Nīlāyatakkhāmalakantitoya</gatha1>
    <gatha2 line="1278">Dhārānipātena dumindarājaṃ,</gatha2>
    <gatha3 line="1279">Nisiñcamāno divasāni satta</gatha3>
    <gathalast line="1280">Pūjesi taṃ’nimisalocanehi;</gathalast>
    <hangnum line="1281" number="412"></hangnum>
    <gatha1 line="1282"> Ajjāpi tasmiṃ dharaṇippadese</gatha1>
    <gatha2 line="1283">Katassa thūpassa tadeva nāmaṃ,</gatha2>
    <gatha3 line="1284">Ahosi devā ca naro’ragā ca</gatha3>
    <gathalast line="1285">Mahenti te tena divaṃ payanti;</gathalast>
    <centered line="1286">Iti dutiya sattāhaṃ.</centered>
    <hangnum line="1287" number="413"></hangnum>
    <gatha1 line="1288"> Devā tato devavarassa tassa</gatha1>
    <gatha2 line="1289">Sucaṅkamaṃ’kaṃsu maṇīhi nānā,</gatha2>
    <gatha3 line="1290">Pallaṅkato ṭhānavarassa majjhe</gatha3>
    <gathalast line="1291">Pubbāparāsāyanamantarāle;</gathalast>
    <hangnum line="1292" number="414"></hangnum>
    <gatha1 line="1293"> Narinda nāginda surinda pūjito</gatha1>
    <gatha2 line="1294">Chabbaṇṇaraṃsīhi samujjalanto,</gatha2>
    <gatha3 line="1295">Nīlambare tārakito sasī’va</gatha3>
    <gathalast line="1296">So caṅkamī satta ahāni tattha;</gathalast>
    <hangnum line="1297" number="415"></hangnum>
    <gatha1 line="1298"> Ajjāpi tasmiṃ dharaṇippadese</gatha1>
    <gatha2 line="1299">Katassa thūpassa tadeva nāmaṃ,</gatha2>
    <gatha3 line="1300">Ahosi devā ca naroragā ca</gatha3>
    <gathalast line="1301">Mahenti te tena divaṃ payanti;</gathalast>
    <centered line="1302">Iti tatiya sattāhaṃ.</centered>
    <hangnum line="1303" number="416"></hangnum>
    <gatha1 line="1304"> Tato dumindassa surāsurindā</gatha1>
    <gatha2 line="1305">Mahītale pacchimottarāyaṃ,</gatha2>
    <gatha3 line="1306">Māpiṃsu nānāratanālayaggaṃ</gatha3>
    <gathalast line="1307">Nisajja pallaṅkavare tahiṃ so;</gathalast>
    <hangnum line="1308" number="417"><pageBreak edition="V" number="0.0037" /></hangnum>
    <gatha1 line="1309"> Sududdasāgādhamapārapāraṃ</gatha1>
    <gatha2 line="1310">Samantapaṭṭhānataraṅgabhaṅgiṃ,</gatha2>
    <gatha3 line="1311">Dhammodadhiṃ ñāṇasumerumatthā</gatha3>
    <gathalast line="1312">Sālolayaṃ khepayahāni satta;</gathalast>
    <hangnum line="1313" number="418"></hangnum>
    <gatha1 line="1314"> Ajjāpi tasmiṃ dharaṇippadese</gatha1>
    <gatha2 line="1315">Katassa thūpassa tadeva nāmaṃ,</gatha2>
    <gatha3 line="1316">Ahosi devā ca naroragā ca</gatha3>
    <gathalast line="1317">Mahenti te tena divaṃ payanti;</gathalast>
    <centered line="1318">Iti catuttha sattāhaṃ.</centered>
    <hangnum line="1319" number="419"></hangnum>
    <gatha1 line="1320"> Tato jino gantva’japālamūle</gatha1>
    <gatha2 line="1321">Vimuttijaṃ sāduphalaṃ’nubhonto,</gatha2>
    <gatha3 line="1322">Sattāhamattaṃ ativattayī so</gatha3>
    <gathalast line="1323">Devātidevo karuṇāguṇaggo;</gathalast>
    <hangnum line="1324" number="420"></hangnum>
    <gatha1 line="1325"> Tadāgatā māravadhū munitdaṃ</gatha1>
    <gatha2 line="1326">Palobhituṃ yā pituno sakāsā,</gatha2>
    <gatha3 line="1327">Tāsaṃ payogampidha bindumattaṃ</gatha3>
    <gathalast line="1328">Kathīyate taṃ samupāgatattā;</gathalast>
    <hangnum line="1329" number="421"></hangnum>
    <gatha1 line="1330"> Tadā sa māro samare jinena</gatha1>
    <gatha2 line="1331">Parājito socanako’pagaṃtvā,</gatha2>
    <gatha3 line="1332">Pajjhāyamāno’tha adhomukho’ca</gatha3>
    <gathalast line="1333">Nisīdi tuṇhī vilikhaṃ chamāyaṃ;</gathalast>
    <hangnum line="1334" number="422"></hangnum>
    <gatha1 line="1335"> Parājayaṃ mayha mameva doso</gatha1>
    <gatha2 line="1336">Na tassa kasmāhamayaṃ’ca nāsiṃ,</gatha2>
    <gatha3 line="1337">Sīsakkhimaṃsādi ca puttadāre</gatha3>
    <gathalast line="1338">Nādanti evaṃ manasī karonto;</gathalast>
    <hangnum line="1339" number="423"></hangnum>
    <gatha1 line="1340"> Pavattimetaṃ makaraddhajassa</gatha1>
    <gatha2 line="1341">Sutvāna taṇhā aratī ragā ca,</gatha2>
    <gatha3 line="1342">Yatthacchi māro parisocayanto</gatha3>
    <gathalast line="1343">Tatthāgamuṃ tā cakitā khaṇena;</gathalast>
    <hangnum line="1344" number="424"><pageBreak edition="V" number="0.0038" /></hangnum>
    <gatha1 line="1345"> Disvāna taṃ tattha tathā nisinnaṃ</gatha1>
    <gatha2 line="1346">Nissāsaruddhaṃ giramuggirantī,</gatha2>
    <gatha3 line="1347">Tusāra bindunivahehi’sāra</gatha3>
    <gathalast line="1348">Paṅkeruhākāra visālanettā;</gathalast>
    <hangnum line="1349" number="425"></hangnum>
    <gatha1 line="1350"> Hā tāta hā tāta kimāsi tedaṃ</gatha1>
    <gatha2 line="1351">Naṭṭhannu te kiṃ vada patthasī kiṃ,</gatha2>
    <gatha3 line="1352">Ko te diso kena parājito’si</gatha3>
    <gathalast line="1353">Kimānayissāma hanāma kaṃ no;</gathalast>
    <hangnum line="1354" number="426"></hangnum>
    <gatha1 line="1355"> Kimhotiyodāni na passathetaṃ</gatha1>
    <gatha2 line="1356">Suddhodanīyaṃ tatakittighosaṃ,</gatha2>
    <gatha3 line="1357">Mukhamhi mayhaṃ masimakkhayantaṃ</gatha3>
    <gathalast line="1358">Aticca yantaṃ visayaṃ pasayha;</gathalast>
    <hangnum line="1359" number="427"></hangnum>
    <gatha1 line="1360"> Na bhāriyā tāta manussabhūtaṃ</gatha1>
    <gatha2 line="1361">Kattuṃ vasaṃ ko vasameti nāmhaṃ,</gatha2>
    <gatha3 line="1362">Taṃ rāgapāsena gajaṃ’va mattaṃ</gatha3>
    <gathalast line="1363">Subandhakaṃ bandhiya ānayema;</gathalast>
    <hangnum line="1364" number="428"></hangnum>
    <gatha1 line="1365"> Na rāgapāsena hi ānanīyo</gatha1>
    <gatha2 line="1366">Mārassa dheyyaṃ samatikkamīva,</gatha2>
    <gatha3 line="1367">Apetarāgo arahā akampo</gatha3>
    <gathalast line="1368">Sovāma tasmā subhagā tanujā;</gathalast>
    <hangnum line="1369" number="429"></hangnum>
    <gatha1 line="1370"> Sacetano so hi manussabhuto</gatha1>
    <gatha2 line="1371">Acetanañce samupāgamāma,</gatha2>
    <gatha3 line="1372">Karoma taṃ no vasagaṃ kimettha</gatha3>
    <gathalast line="1373">Cittaṃ balaṃ passatha no khaṇena;</gathalast>
    <hangnum line="1374" number="430"></hangnum>
    <gatha1 line="1375"> Rūpena nettaṃ sumanoharena</gatha1>
    <gatha2 line="1376">Gandhena ghāṇaṃ savaṇaṃ sarena,</gatha2>
    <gatha3 line="1377">Phassena gattaṃ rasasā rasaññaṃ</gatha3>
    <gathalast line="1378">Manañca pāsena ca kāmajena</gathalast>
    <hangnum line="1379" number="431"><pageBreak edition="V" number="0.0039" /></hangnum>
    <gatha1 line="1380"> Subāhupāsena ca tassa gīvaṃ</gatha1>
    <gatha2 line="1381">Bāhudvayaṃ dhāritamāladāmā,</gatha2>
    <gatha3 line="1382">Bandhitvadāneva tamā’nayāma</gatha3>
    <gathalast line="1383">Balañhi no passatha tāta’dāni;</gathalast>
    <hangnum line="1384" number="432"></hangnum>
    <gatha1 line="1385"> Vatvāna evaṃ vacanaṃ pitussa</gatha1>
    <gatha2 line="1386">Paṇamma pādāni pagabbhitantā,</gatha2>
    <gatha3 line="1387">Yatthacchi mārāri virocamāno</gatha3>
    <gathalast line="1388">Tatthā’gamuṃ khippamudaggacittā;</gathalast>
    <hangnum line="1389" number="433"></hangnum>
    <gatha1 line="1390"> Sāmodamālākulakesabhāra</gatha1>
    <gatha2 line="1391">Payodharā kuṅakkumahārihārā,</gatha2>
    <gatha3 line="1392">Bimbādharā cārusabhā pabhāsā</gatha3>
    <gathalast line="1393">Ummādayantī janamānasāni;</gathalast>
    <hangnum line="1394" number="434"></hangnum>
    <gatha1 line="1395"> Muddhena missaṃ madhure nimuggaṃ</gatha1>
    <gatha2 line="1396">Snehena tintaṃ rasato’nuviddhaṃ,</gatha2>
    <gatha3 line="1397">Bhāsiṃsu vācaṃ hadayaṅgamantā</gatha3>
    <gathalast line="1398">Vilokaneneva dhitiṃ harantī;</gathalast>
    <hangnum line="1399" number="435"></hangnum>
    <gatha1 line="1400"> Vasantakanto navayobbano’si</gatha1>
    <gatha2 line="1401">Suvaṇṇavaṇṇo hadayaṅgamo’si</gatha2>
    <gatha3 line="1402">Eko nisinno’si vaṭassa mūle</gatha3>
    <gathalast line="1403">Simantinī sāmi kuhinnu tuyhaṃ;</gathalast>
    <hangnum line="1404" number="436"></hangnum>
    <gatha1 line="1405"> Taraṅgahīno’pi taraṅgamālī</gatha1>
    <gatha2 line="1406">Sasaṅkahīnā rajanī ca sāmī,</gatha2>
    <gatha3 line="1407">Haṃsā’lihīnā sarasī suphullā</gatha3>
    <gathalast line="1408">Nābhāti kantā virato dhavo’pi;</gathalast>
    <hangnum line="1409" number="437"></hangnum>
    <gatha1 line="1410"> Vasantakālo ca vanaṃ suphullaṃ</gatha1>
    <gatha2 line="1411">Nisākarābhā bhamarāligītaṃ,</gatha2>
    <gatha3 line="1412">Sugandhamandopagatā samīrā</gatha3>
    <gathalast line="1413">Virocasi tvampi ca yobbanena;</gathalast>
    <hangnum line="1414" number="438"><pageBreak edition="V" number="0.0040" /></hangnum>
    <gatha1 line="1415"> Mayampi cettheva samāgatamha</gatha1>
    <gatha2 line="1416">Mano’nukūlā ca manuññarūpā,</gatha2>
    <gatha3 line="1417">Karoti kiṃtva’jja sakāmadāho</gatha3>
    <gathalast line="1418">Kāmākaro’dāni samāgato no;</gathalast>
    <hangnum line="1419" number="439"></hangnum>
    <gatha1 line="1420"> Mā tedisaṃ yobbanarūpasāraṃ</gatha1>
    <gatha2 line="1421">Suviggahaṃ chādaya cīvarena,</gatha2>
    <gatha3 line="1422">Teneva no nettamanamhi sāmi</gatha3>
    <gathalast line="1423">Mā dehi dāhaṃ tava dāsibhute;</gathalast>
    <hangnum line="1424" number="440"></hangnum>
    <gatha1 line="1425"> Nakhaṃsu sutte’ruṇapānipāde</gatha1>
    <gatha2 line="1426">Nettindanīlāni’va āvuṇanto,</gatha2>
    <gatha3 line="1427">Tvamacchi no sāmi mukhambujesu</gatha3>
    <gathalast line="1428">Na enti kinte nayanālimālā;</gathalast>
    <hangnum line="1429" number="441"></hangnum>
    <gatha1 line="1430"> Sudhāsilāgīñjaka lohadāru</gatha1>
    <gatha2 line="1431">Jātehi tvaṃ dhīra na nimmito’si,</gatha2>
    <gatha3 line="1432">Rūpī’si sommo’si tathāpi sāmi</gatha3>
    <gathalast line="1433">Kiṃ kāmarāgaṃ manasā nudesi;</gathalast>
    <hangnum line="1434" number="442"></hangnum>
    <gatha1 line="1435"> Ayañca bālā caturā ratīsu</gatha1>
    <gatha2 line="1436">Bāleti kaṅkhaṃ jaha mānasamhi,</gatha2>
    <gatha3 line="1437">Kiṃ mañjarī bhijjati sampaphullā</gatha3>
    <gathalast line="1438">Mattālirāje paricumbamāne;</gathalast>
    <hangnum line="1439" number="443"></hangnum>
    <gatha1 line="1440"> Ayañca rāmā ramaṇīyarūpā</gatha1>
    <gatha2 line="1441">Pīṇorugaṇḍā kuvamaṇḍalā ca,</gatha2>
    <gatha3 line="1442">Taṃ kāminiṃ kāmaya phullakañje</gatha3>
    <gathalast line="1443">Haṃso yathā kesara sampagiddho;</gathalast>
    <hangnum line="1444" number="444"></hangnum>
    <gatha1 line="1445"> Cintāmaṇiṃ bhaddaghaṭañca kappa</gatha1>
    <gatha2 line="1446">Taruṃ samāpajja daḷiddabhāvā,</gatha2>
    <gatha3 line="1447">Nāpenti sattā khalu dubbhagattā</gatha3>
    <gathalast line="1448">Tatheva no’sī tava pādasevā;</gathalast>
    <hangnum line="1449" number="445"><pageBreak edition="V" number="0.0041" /></hangnum>
    <gatha1 line="1450"> Evañhi tā rañjanamañjubhāsā</gatha1>
    <gatha2 line="1451">Sahassamekañca satāni aṭṭha,</gatha2>
    <gatha3 line="1452">Vesāni sammā abhinimmiṇitvā</gatha3>
    <gathalast line="1453">Palobhayuntaṃ bahūdhā munindaṃ;</gathalast>
    <centered line="1454">Tato taṇhā?.</centered>
    <hangnum line="1455" number="446"></hangnum>
    <gatha1 line="1456"> Yakkhosi mattosi silāmayosi</gatha1>
    <gatha2 line="1457">Acetanosā’tha ayomayosi,</gatha2>
    <gatha3 line="1458">Avītarāgañhi sacetanañce</gatha3>
    <gathalast line="1459">Anenupāyenu’pasaṅkamāma;</gathalast>
    <hangnum line="1460" number="447"></hangnum>
    <gatha1 line="1461"> Phaleyya khīppaṃ hadayañhi tassa</gatha1>
    <gatha2 line="1462">Uṇhaṃva rattaṃ mukhatu’ggameyya,</gatha2>
    <gatha3 line="1463">Siyāva khippaṃ api cittakhepaṃ</gatha3>
    <gathalast line="1464">Ummādabhāvaṃca sa pāpuṇeyya;</gathalast>
    <hangnum line="1465" number="448"></hangnum>
    <gatha1 line="1466"> Yathā palutto haritopalamhi</gatha1>
    <gatha2 line="1467">Khitto naḷo sussati ātapena,</gatha2>
    <gatha3 line="1468">Evaṃ visusseti visādameti</gatha3>
    <gathalast line="1469">So mucchati muyhati dukkhameti;</gathalast>
    <hangnum line="1470" number="449"></hangnum>
    <gatha1 line="1471"> Sokāvakiṇṇe nu vanamhi jhāyasi</gatha1>
    <gatha2 line="1472">Vittannu jito uda patthayāno,</gatha2>
    <gatha3 line="1473">Āgunnū gāmasmiṃ akāsi kiñci</gatha3>
    <gathalast line="1474">Janena kasmā na karosi sakkhiṃ;</gathalast>
    <centered line="1475">Satthā?.</centered>
    <hangnum line="1476" number="450"></hangnum>
    <gatha1 line="1477"> Atthassa pattiṃ hadayassa santiṃ</gatha1>
    <gatha2 line="1478">Chetvāna senaṃ piyasātarūpaṃ</gatha2>
    <gatha3 line="1479">Eko’haṃ jhāyaṃ sukhamanubodhiṃ</gatha3>
    <gathalast line="1480">Janena tasmā na karoma sakkhiṃ;</gathalast>
    <centered line="1481">Imā <pageBreak edition="V" number="0.0042" /> dve pāliyaṃ?.</centered>
    <hangnum line="1482" number="451"></hangnum>
    <gatha1 line="1483"> Paluṭṭhagattaṃ dahanena makkaṭiṃ</gatha1>
    <gatha2 line="1484">Susānapetiñca jigucchanīyaṃ,</gatha2>
    <gatha3 line="1485">Jegucchiyaṃ jaṅgama mīḷharāsiṃ</gatha3>
    <gathalast line="1486">Disvāna ko taṃ varaye sapañño;</gathalast>
    <centered line="1487">Atha arati?.</centered>
    <hangnum line="1488" number="452"></hangnum>
    <gatha1 line="1489"> Kathaṃ vihārī bahulo ca bhikkhu</gatha1>
    <gatha2 line="1490">Pañcoghatiṇṇe atarīdha chaṭṭhaṃ,</gatha2>
    <gatha3 line="1491">Kathaṃ jhāyiṃ bahulaṃ kāmasaññā</gatha3>
    <gathalast line="1492">Paribāhirā honti aladdha yo taṃ;</gathalast>
    <centered line="1493">Satthā?.</centered>
    <hangnum line="1494" number="453"></hangnum>
    <gatha1 line="1495"> Passaddhakāyo suvimuttacitto</gatha1>
    <gatha2 line="1496">Asaṅkharāno satimā anoko,</gatha2>
    <gatha3 line="1497">Aññāya dhammaṃ avitakka jhāyī</gatha3>
    <gathalast line="1498">Na kuppatī nassaratī na thīno;</gathalast>
    <hangnum line="1499" number="454"></hangnum>
    <gatha1 line="1500"> Evaṃ vihārī bahulo ca bhikkhu</gatha1>
    <gatha2 line="1501">Pañcoghatiṇṇe atarīdha chaṭṭhaṃ,</gatha2>
    <gatha3 line="1502">Evaṃ jhāyiṃ bahulaṃ kāmasaññā</gatha3>
    <gathalast line="1503">Paribāhirā honti aladdha yo taṃ;</gathalast>
    <centered line="1504">Atha ragā?.</centered>
    <hangnum line="1505" number="455"></hangnum>
    <gatha1 line="1506"> Acchecchi taṇhaṃ gaṇasaṅghacārī</gatha1>
    <gatha2 line="1507">Addhā tarissantī bahū ca saddhā,</gatha2>
    <gatha3 line="1508">Bahuṃ vatāyaṃ janata’manoko</gatha3>
    <gathalast line="1509">Acchijja nessati maccurājassa pāraṃ;</gathalast>
    <centered line="1510">Satthā? <pageBreak edition="V" number="0.0043" />.</centered>
    <hangnum line="1511" number="456"></hangnum>
    <gatha1 line="1512"> Nayanti ve mahāvīrā saddhammena tathāgatā,</gatha1>
    <gathalast line="1513">Dhammena nayamānānaṃ kā usūyā vijānataṃ;</gathalast>
    <centered line="1514">Imā pañca pāliyaṃ?.</centered>
    <hangnum line="1515" number="457"></hangnum>
    <gatha1 line="1516"> Sutvāna taṃ dhammavaraṃ jinassa</gatha1>
    <gatha2 line="1517">Pamattabandhussa ragādirāmā,</gatha2>
    <gatha3 line="1518">Palobhituṃ ne’va samatthakā taṃ</gatha3>
    <gathalast line="1519">Agaṃsu khippaṃ pituno sakāsaṃ;</gathalast>
    <hangnum line="1520" number="458"></hangnum>
    <gatha1 line="1521"> Māro tadārā’va samekkhamāno</gatha1>
    <gatha2 line="1522">Disvāgatā kevalameva tāyo,</gatha2>
    <gatha3 line="1523">Mā kattha kāmaṃ mama bhāsitāni</gatha3>
    <gathalast line="1524">Kāmattha pātuṃ migataṇhikāpaṃ;</gathalast>
    <hangnum line="1525" number="459"></hangnum>
    <gatha1 line="1526"> Bālā kumudanāḷehi pabbataṃ abhimanthatha,</gatha1>
    <gathalast line="1527">Giriṃ nakhena khaṇatha ayo dantehi khādatha;</gathalast>
    <hangnum line="1528" number="460"></hangnum>
    <gatha1 line="1529"> Selaṃva sirasi ūhacca pātāle gādhamesatha,</gatha1>
    <gathalast line="1530">Khānuṃva urasā’sajja nibbijjāpetha gotamā;</gathalast>
    <centered line="1531">Imā dve pāliyaṃ?.</centered>
    <hangnum line="1532" number="461"></hangnum>
    <gatha1 line="1533"> Vatvāna evaṃ vimano sa māro</gatha1>
    <gatha2 line="1534">Saṭītuko sambhavanaṃ payāsi,</gatha2>
    <gatha3 line="1535">Satthātha rāgā parimuttacitto</gatha3>
    <gathalast line="1536">Jahāsi tasmiṃ divasāni satta;</gathalast>
    <hangnum line="1537" number="462"></hangnum>
    <gatha1 line="1538"> Ajjāpi taṃ sākhivarampitena</gatha1>
    <gatha2 line="1539">’Nubhutamattena mahenti sabbe,</gatha2>
    <gatha3 line="1540">Teneva te saggagatā vimāne</gatha3>
    <gathalast line="1541">Modanti kāmehi anūpamehi;</gathalast>
    <centered line="1542">Iti pañcama sattāhaṃ.</centered>
    <hangnum line="1543" number="463"><pageBreak edition="V" number="0.0044" /></hangnum>
    <gatha1 line="1544"> Tato munindo mucalindamūle</gatha1>
    <gatha2 line="1545">Nisīdi gantvā pavarāsanamhi,</gatha2>
    <gatha3 line="1546">Yugandhare bālaravī’va raṃsi</gatha3>
    <gathalast line="1547">Jālāhi lokaṃ paripūrayanto;</gathalast>
    <hangnum line="1548" number="464"></hangnum>
    <gatha1 line="1549"> Athāna megho jaladā satehi</gatha1>
    <gatha2 line="1550">Papūrayaṃ khaṃ thanayaṃ savijju,</gatha2>
    <gatha3 line="1551">Sasītavāto kiramambudhāraṃ</gatha3>
    <gathalast line="1552">Virocamāno visakaṇṭhikāhi;</gathalast>
    <hangnum line="1553" number="465"></hangnum>
    <gatha1 line="1554"> Amandanaṇdo mucalindabhogī</gatha1>
    <gatha2 line="1555">Disvā munindaṃ mucalindamūle,</gatha2>
    <gatha3 line="1556">Parikkhipitvāna visālabhogā</gatha3>
    <gathalast line="1557">Chādetva sammā saphaṇo phaṇena;</gathalast>
    <hangnum line="1558" number="466"></hangnum>
    <gatha1 line="1559"> Ajjhesi so tassa anuggahāya</gatha1>
    <gatha2 line="1560">Nisīdi gantvā bhujagā’sanamhi,</gatha2>
    <gatha3 line="1561">Satthā tadā rūpiyamandireva</gatha3>
    <gathalast line="1562">Sattāmahattaṃ suvimuttacitto;</gathalast>
    <hangnum line="1563" number="467"></hangnum>
    <gatha1 line="1564"> Ajjāpi taṃ sākhivarampi tena</gatha1>
    <gatha2 line="1565">’Nubhutamattena mahenti sabbe,</gatha2>
    <gatha3 line="1566">Teneva te saggagatā vimāne</gatha3>
    <gathalast line="1567">Modanti kāmehi anūpamehi;</gathalast>
    <centered line="1568">Iti chaṭṭhama sattāhaṃ.</centered>
    <hangnum line="1569" number="468"></hangnum>
    <gatha1 line="1570"> Tato’pagantvā yatirāja rājā</gatha1>
    <gatha2 line="1571">Nisīdi rājāyatanassa mūle,</gatha2>
    <gatha3 line="1572">Vimuttijaṃ pītisukhaṃ’nubhonto</gatha3>
    <gathalast line="1573">Sattāhamattaṃ karuṇāguṇaggo;</gathalast>
    <hangnum line="1574" number="469"></hangnum>
    <gatha1 line="1575"> Ajjāpi taṃ sākhivarampi tena</gatha1>
    <gatha2 line="1576">’Nubhutamattena mahentī sabbe,</gatha2>
    <gatha3 line="1577">Teneva te saggagatā vimāne</gatha3>
    <gathalast line="1578">Modanti kāmehi anūpamehi;</gathalast>
    <centered line="1579">Iti sattama sattāhaṃ.</centered>
    <hangnum line="1580" number="470"><pageBreak edition="V" number="0.0045" /></hangnum>
    <gatha1 line="1581"> Āhāra kiccādi vivajjitassa</gatha1>
    <gatha2 line="1582">Sukhānubhontassa vimuttijāni,</gatha2>
    <gatha3 line="1583">Sampīṇitaṅgassa jinassa tassa</gatha3>
    <gathalast line="1584">Iccaccaguṃ sattadināni satta;</gathalast>
    <hangnum line="1585" number="471"></hangnum>
    <gatha1 line="1586"> Devānamindena tato’panīta</gatha1>
    <gatha2 line="1587">Mukhodakādimparibhuñjiyāna,</gatha2>
    <gatha3 line="1588">Nisinnamatte yatirāja rāje</gatha3>
    <gathalast line="1589">Tatthā’gamuṃ dve vāṇijā khaṇena;</gathalast>
    <hangnum line="1590" number="472"></hangnum>
    <gatha1 line="1591"> Ussāhitā devavarena sammā</gatha1>
    <gatha2 line="1592">Sālohitā tassa tapussa-bhallikā,</gatha2>
    <gatha3 line="1593">Manthañca sāduṃ madhupiṇḍikañca</gatha3>
    <gathalast line="1594">Ādāya nāthaṃ idamabruvunte;</gathalast>
    <hangnum line="1595" number="473"></hangnum>
    <gatha1 line="1596"> Idañhi no dhīra anuggahāya</gatha1>
    <gatha2 line="1597">Paṭiggahetva paribhuñja dānaṃ,</gatha2>
    <gatha3 line="1598">Hitāya taṃ hoti sukhāya ceva</gatha3>
    <gathalast line="1599">Anappakappesu anāgatesu;</gathalast>
    <hangnum line="1600" number="474"></hangnum>
    <gatha1 line="1601"> Paṭiggahetvā muni devadinna</gatha1>
    <gatha2 line="1602">Pattena paccagghasilāmayena,</gatha2>
    <gatha3 line="1603">Bhutvāna tesaṃ anumodanatthaṃ</gatha3>
    <gathalast line="1604">Desesi dhammaṃ varadaṃ pasatthaṃ;</gathalast>
    <hangnum line="1605" number="475"></hangnum>
    <gatha1 line="1606"> Dve bhātikā vāṇījakā jinassa</gatha1>
    <gatha2 line="1607">Dhammaṃ suṇitvāna pasannacittā,</gatha2>
    <gatha3 line="1608">Dve vācikopāsakataṃ gatāsuṃ</gatha3>
    <gathalast line="1609">Yāciṃsu te taṃ puna pūjanīyaṃ;</gathalast>
    <hangnum line="1610" number="476"></hangnum>
    <gatha1 line="1611"> Parāmasitvāna siraṃ tato so</gatha1>
    <gatha2 line="1612">Adā jino kuntala dhātumuṭṭhiṃ,</gatha2>
    <gatha3 line="1613">Te tena tuṭṭhā sumanā patītā</gatha3>
    <gathalast line="1614">Mahiṃsu netvā vibhavānurūpaṃ;</gathalast>
    <hangnum line="1615" number="477"><pageBreak edition="V" number="0.0046" /></hangnum>
    <gatha1 line="1616"> Satthā’tha gantvā ajapālamūle</gatha1>
    <gatha2 line="1617">Sahassa raṃsīva yugandharamhi,</gatha2>
    <gatha3 line="1618">Nisajja lokaṃ anulokayanto</gatha3>
    <gathalast line="1619">Vitakki evaṃ manasā vitakkaṃ;</gathalast>
    <hangnum line="1620" number="478"></hangnum>
    <gatha1 line="1621"> Mayajjhapanno varadhammasāro</gatha1>
    <gatha2 line="1622">Sasassa sindhū’va agādhapāro,</gatha2>
    <gatha3 line="1623">Abuddhasattehi tamajja kassa</gatha3>
    <gathalast line="1624">Pakāsayissañhi jaḷo hi loko;</gathalast>
    <hangnum line="1625" number="479"></hangnum>
    <gatha1 line="1626"> Desemi ce dhammavaraṃ paṇītaṃ</gatha1>
    <gatha2 line="1627">Kilantabhāvova mamassa asmā,</gatha2>
    <gatha3 line="1628">Kimattadukkhe niti cintayanto</gatha3>
    <gathalast line="1629">Nuyyāmamākā muni desanamhi;</gathalast>
    <hangnum line="1630" number="480"></hangnum>
    <gatha1 line="1631"> Sahampatī nāma tato vidhātā</gatha1>
    <gatha2 line="1632">Sacetasā tassa manaṃ viditvā,</gatha2>
    <gatha3 line="1633">Vinassatīdaṃ khalu sabbalokaṃ</gatha3>
    <gathalast line="1634">Adesite teni’ti kampamāno;</gathalast>
    <hangnum line="1635" number="481"></hangnum>
    <gatha1 line="1636"> Sakāsamāgamma jinassa tassa</gatha1>
    <gatha2 line="1637">Sagāravo brahmagaṇena tattha,</gatha2>
    <gatha3 line="1638">Nihacca jānuṃ pathavītalamhi</gatha3>
    <gathalast line="1639">Namassamāno idamabrūvī so;</gathalast>
    <hangnum line="1640" number="482"></hangnum>
    <gatha1 line="1641"> Tvaṃ devadevo sa sumedhakāle</gatha1>
    <gatha2 line="1642">Palokitaṃ lokamudikkhamāno,</gatha2>
    <gatha3 line="1643">Vihāya dīpaṅkarapādamūle</gatha3>
    <gathalast line="1644">Laddhā’mataṃ taṃ karuṇāguṇena;</gathalast>
    <hangnum line="1645" number="483"></hangnum>
    <gatha1 line="1646"> Pavissa saṃsāravanaṃ viduggaṃ</gatha1>
    <gatha2 line="1647">Maṃsakkhisīsādima’dāsi dānaṃ,</gatha2>
    <gatha3 line="1648">Vedesi dukkhaṃ amitaṃ asayhaṃ</gatha3>
    <gathalast line="1649">Taṃ te paratthaṃ’va na attahetuṃ;</gathalast>
    <hangnum line="1650" number="484"><pageBreak edition="V" number="0.0047" /></hangnum>
    <gatha1 line="1651"> Santīdha sattā khalu mandarāgā</gatha1>
    <gatha2 line="1652">Ñātuṃ samatthā sugatassa dhammaṃ,</gatha2>
    <gatha3 line="1653">Ārādhito me karuṇāguṇaggo</gatha3>
    <gathalast line="1654">Desehi dhammaṃ anukampamāno;</gathalast>
    <hangnum line="1655" number="485"></hangnum>
    <gatha1 line="1656"> Kāle vikāsanti kharaṃsu missā</gatha1>
    <gatha2 line="1657">Thalambujātā kusumāni nānā,</gatha2>
    <gatha3 line="1658">Tathe’va te dhammakarābhiphuṭṭhā</gatha3>
    <gathalast line="1659">Vikāsamāyantī janā anekā</gathalast>
    <hangnum line="1660" number="486"></hangnum>
    <gatha1 line="1661"> Sampanna vijjācaraṇo satīmā</gatha1>
    <gatha2 line="1662">Jutindharo antimadehadhārī,</gatha2>
    <gatha3 line="1663">Paṭiggahetvāssa nimantaṇaṃ so</gatha3>
    <gathalast line="1664">Janesi satte karuṇā manasmiṃ;</gathalast>
    <hangnum line="1665" number="487"></hangnum>
    <gatha1 line="1666"> Apārutā tesaṃ amatassa dvārā</gatha1>
    <gatha2 line="1667">Ye sotavanto pamuñcantu saddhaṃ,</gatha2>
    <gatha3 line="1668">Vihiṃsasaññī paguṇaṃ na bhāsiṃ</gatha3>
    <gathalast line="1669">Dhammaṃ paṇītaṃ manujesu brahme;</gathalast>
    <hangnum line="1670" number="488"></hangnum>
    <gatha1 line="1671"> Paṭiggahesīti udaggacitto</gatha1>
    <gatha2 line="1672">Ajjhesanaṃ me caturāṇano so,</gatha2>
    <gatha3 line="1673">Natvāna nāthaṃ sahapārisajjo</gatha3>
    <gathalast line="1674">Pakkāmi tamhā bhavanaṃ khaṇena;</gathalast>
    <hangnum line="1675" number="489"></hangnum>
    <gatha1 line="1676"> Tato jino tena gahitanuñño</gatha1>
    <gatha2 line="1677">Desemi kasseti udikkhamāno,</gatha2>
    <gatha3 line="1678">Āḷāra-udde samudikkha dhīro,</gatha3>
    <gathalast line="1679">Mantvāna tesaṃ aciraccutittaṃ;</gathalast>
    <hangnum line="1680" number="490"></hangnum>
    <gatha1 line="1681"> Kahannukho’haṃ varadhammacakkaṃ</gatha1>
    <gatha2 line="1682">Aññena kenāpi avattanīyaṃ,</gatha2>
    <gatha3 line="1683">Lokassa cintāmaṇisantibhaggaṃ</gatha3>
    <gathalast line="1684">Pavattayissantī vicintayanto;</gathalast>
    <hangnum line="1685" number="491"><pageBreak edition="V" number="0.0048" /></hangnum>
    <gatha1 line="1686"> Disvāna bhikkhū muni pañcavagge</gatha1>
    <gatha2 line="1687">Ādāya pattañca ticīvarañca,</gatha2>
    <gatha3 line="1688">Bārāṇasīyaṃ migadāyamento</gatha3>
    <gathalast line="1689">Addhānamaggaṃ paṭipajji satthā;</gathalast>
    <hangnum line="1690" number="492"></hangnum>
    <gatha1 line="1691"> Tatthāmarabrahmagaṇehi pūta</gatha1>
    <gatha2 line="1692">Pathe phaṇī pakkhi catuppadā ca,</gatha2>
    <gatha3 line="1693">Āraññadevā tarupabbatā ca</gatha3>
    <gathalast line="1694">Mahiṃsu nekehi suvimhayehi;</gathalast>
    <hangnum line="1695" number="493"></hangnum>
    <gatha1 line="1696"> Tatopagā so migadāyamagge</gatha1>
    <gatha2 line="1697">Disvā yatīsaṃ yatayo’pagantvā,</gatha2>
    <gatha3 line="1698">Akaṃsu vattaṃ paṭipattisārā</gatha3>
    <gathalast line="1699">Pavattayī tattha sa dhammacakkaṃ;</gathalast>
    <hangnum line="1700" number="494"></hangnum>
    <gatha1 line="1701"> Aññādikoṇḍaññavasippadhānā</gatha1>
    <gatha2 line="1702">Koṭīnamaṭṭhārasa kañjayonī,</gatha2>
    <gatha3 line="1703">Asītikoṭī’pi sudhāsi saṅghā</gatha3>
    <gathalast line="1704">Aññāsumaggaṃ kamato tadā te;</gathalast>
    <hangnum line="1705" number="495"></hangnum>
    <gatha1 line="1706"> Aticcayātamhi nidāghakāle</gatha1>
    <gatha2 line="1707">Vassānakāle samupāgatasmiṃ,</gatha2>
    <gatha3 line="1708">Tattheva vassaṃ upagamma dhīro</gatha3>
    <gathalast line="1709">Temāsamattaṃ avasī vasīso;</gathalast>
    <hangnum line="1710" number="496"></hangnum>
    <gatha1 line="1711"> Tato yasaṃ tassa sahāyakepi</gatha1>
    <gatha2 line="1712">Patiṭṭhapetvā arahattamagge,</gatha2>
    <gatha3 line="1713">Bhutiṃ janānaṃ anubrūhayanto</gatha3>
    <gathalast line="1714">Vassassa antaṃ akarī tahiṃ so;</gathalast>
    <hangnum line="1715" number="497"></hangnum>
    <gatha1 line="1716"> Vassaccaye lokavidū munindo</gatha1>
    <gatha2 line="1717">Āmantayī te yatayo saputte,</gatha2>
    <gatha3 line="1718">Te’thāgamuṃ nibbaṇathā katañjalī</gatha3>
    <gathalast line="1719">’Damabruvi tesama’nanta pañño;</gathalast>
    <hangnum line="1720" number="498"><pageBreak edition="V" number="0.0049" /></hangnum>
    <gatha1 line="1721"> Ugghosayantā mama dhammaghosaṃ</gatha1>
    <gatha2 line="1722">Samāhanantā mama dhammabheriṃ,</gatha2>
    <gatha3 line="1723">Sādhuṃ dhamentā mama dhammasaṅkhaṃ</gatha3>
    <gathalast line="1724">Carātha tumhe sanarāmarānaṃ;</gathalast>
    <hangnum line="1725" number="499"></hangnum>
    <gatha1 line="1726"> Jayaddhajaṃ me bhuvanukkhipantā</gatha1>
    <gatha2 line="1727">Ussāpayantā mama dhammaketuṃ,</gatha2>
    <gatha3 line="1728">Athukkhipantā mama dhammakuntaṃ</gatha3>
    <gathalast line="1729">Carātha lokesu sadevakesu;</gathalast>
    <hangnum line="1730" number="500"></hangnum>
    <gatha1 line="1731"> Susajjitattaṃ amatassa maggaṃ</gatha1>
    <gatha2 line="1732">Sakaṇṭakattaṃ narakāyanassa,</gatha2>
    <gatha3 line="1733">Mārānanasmiṃ masimakkhitattaṃ</gatha3>
    <gathalast line="1734">Kathetha lokassa sadevakassa;</gathalast>
    <hangnum line="1735" number="501"></hangnum>
    <gatha1 line="1736"> Buddhantaraṃ suppihitaṃ acāraṃ</gatha1>
    <gatha2 line="1737">Purassa mokkhassa visāladvāraṃ,</gatha2>
    <gatha3 line="1738">Avāpurī no bhagavā’dhunā bho</gatha3>
    <gathalast line="1739">Yathajja sabbetī nivedayavho;</gathalast>
    <hangnum line="1740" number="502"></hangnum>
    <gatha1 line="1741"> Uppannabhāvaṃ bhuvane mamajja</gatha1>
    <gatha2 line="1742">Tatheva dhammassa ca pātubhāvaṃ,</gatha2>
    <gatha3 line="1743">Uppannabhāvañca mamorasānaṃ</gatha3>
    <gathalast line="1744">Pakāsayantā jagatiṃ carātha;</gathalast>
    <hangnum line="1745" number="503"></hangnum>
    <gatha1 line="1746"> Vanamhi pante girigabbharāyaṃ</gatha1>
    <gatha2 line="1747">Rukkhassa mūle’pi ca suññā’gāre,</gatha2>
    <gatha3 line="1748">Vasaṃ yatattā mama dhammamaggaṃ</gatha3>
    <gathalast line="1749">Desetha loke sanarāmarānaṃ;</gathalast>
    <hangnum line="1750" number="504"></hangnum>
    <gatha1 line="1751"> Vatvāna evaṃ yatayo disāsu</gatha1>
    <gatha2 line="1752">Pesetva nātho uruvelagāmī,</gatha2>
    <gatha3 line="1753">Paṭipajji maggaṃ atha antarāle</gatha3>
    <gathalast line="1754">Kappāsikavhaṃ vipinaṃ pavissa;</gathalast>
    <hangnum line="1755" number="505"><pageBreak edition="V" number="0.0050" /></hangnum>
    <gatha1 line="1756"> Tasmiṃ ramante samatiṃsamatte</gatha1>
    <gatha2 line="1757">Rājorase so pavaro vinetvā,</gatha2>
    <gatha3 line="1758">Datvā’mataṃ dhammamathuddisitvā</gatha3>
    <gathalast line="1759">Agoruvelaṃ gajarājagāmī;</gathalast>
    <hangnum line="1760" number="506"></hangnum>
    <gatha1 line="1761"> Tatthoruvelādhikakassapoti</gatha1>
    <gatha2 line="1762">Pasiddhanāmassa sasissakassa,</gatha2>
    <gatha3 line="1763">Aggaṃ phalaṃ so paripāvayanto</gatha3>
    <gathalast line="1764">Vasī vasante vasīnaṃ variṭṭho;</gathalast>
    <hangnum line="1765" number="507"></hangnum>
    <gatha1 line="1766"> Tadāharuṃ negama nāgarā ca</gatha1>
    <gatha2 line="1767">Yaññaṃ mahākassapa tāpasassa,</gatha2>
    <gatha3 line="1768">Jino viditvāssa manaṃ manena</gatha3>
    <gathalast line="1769">Vasī visuṃ tassa pasāda hetu;</gathalast>
    <paragraph line="1770">Kathaṃ?</paragraph>
    <hangnum line="1771" number="508"></hangnum>
    <gatha1 line="1772"> Gantvāna uttarakuruṃ bhagavā tadāni</gatha1>
    <gatha2 line="1773">Piṇḍañcaritva ramaṇīya himālayaddiṃ,</gatha2>
    <gatha3 line="1774">Āgamma sādurasa nīra bharābhirāme</gatha3>
    <gathalast line="1775">’Notattake munivaro paribhuñjiyāna;</gathalast>
    <hangnum line="1776" number="509"></hangnum>
    <gatha1 line="1777"> Cintesi evamahamappataraṃva kālaṃ</gatha1>
    <gatha2 line="1778">Ṭhassāmi sāsana mamañhi anāgatesu,</gatha2>
    <gatha3 line="1779">Laṅkātale bhavati tattha idāni yakkha</gatha3>
    <gathalast line="1780">Sambādhamatthi mama tattha gatesu’dāni;</gathalast>
    <hangnum line="1781" number="510"></hangnum>
    <gatha1 line="1782"> Sabbā’manussaja bhayaṃ pavinassatī’ti</gatha1>
    <gatha2 line="1783">Mantvā tato yativaro karuṇāya satte,</gatha2>
    <gatha3 line="1784">Sañjhāghanehi parinaddha ravīva ratta</gatha3>
    <gathalast line="1785">Nigrodhapakka sadisaṃ carapaṃsukūlaṃ;</gathalast>
    <hangnum line="1786" number="511"></hangnum>
    <gatha1 line="1787"> Dhāretva selamaya sundara pattahattho</gatha1>
    <gatha2 line="1788">Chabbaṇṇaraṃsi nivahaṃ disi pūrayanto,</gatha2>
    <gatha3 line="1789">Sambodhito navama phussaja puṇṇamāyaṃ</gatha3>
    <gathalast line="1790">Laṅkātalaṃ vijayituṃ nabhasā’gamāsi;</gathalast>
    <hangnum line="1791" number="512"><pageBreak edition="V" number="0.0051" /></hangnum>
    <gatha1 line="1792"> Brahmāsurāmara phaṇi garuḷā ca siddha</gatha1>
    <gatha2 line="1793">Vijjādharādi janatā sahapārisajjā,</gatha2>
    <gatha3 line="1794">Ketā’tapatta ghaṭa dīpuru toraṇehi</gatha3>
    <gathalast line="1795">Pūjaṃ akaṃsu mahatiṃ gaganāyanamhi;</gathalast>
    <hangnum line="1796" number="513"></hangnum>
    <gatha1 line="1797"> Laṅkaṅganā urasi bhāsura tāra hāra</gatha1>
    <gatha2 line="1798">Saṅkāsa sītala manohara nīra pūrā,</gatha2>
    <gatha3 line="1799">Tasmiṃ mahādipada vāluka nāma gaṅgā</gatha3>
    <gathalast line="1800">Bhumajjhagāsi jana netta harābhirāmā;</gathalast>
    <hangnum line="1801" number="514"></hangnum>
    <gatha1 line="1802"> Tassāvidūra suci rammatare padese</gatha1>
    <gatha2 line="1803">Āyāmato mitatiyojana vitthatena,</gatha2>
    <gatha3 line="1804">Cattāri gāvutamitaṃ nayanābhirāmaṃ</gatha3>
    <gathalast line="1805">Āsāra sītajala nijjhara bhurighosaṃ;</gathalast>
    <hangnum line="1806" number="515"></hangnum>
    <gatha1 line="1807"> Mattālipāli khaga gītija missarāgaṃ</gatha1>
    <gatha2 line="1808">Sammatta citta migasaṅgha nisevitaṃ taṃ,</gatha2>
    <gatha3 line="1809">Naccanta nekasikhi saṅgata pādapiṇḍaṃ</gatha3>
    <gathalast line="1810">Uyyānamāsi urunāgavanābhidhānaṃ;</gathalast>
    <hangnum line="1811" number="516"></hangnum>
    <gatha1 line="1812"> Ramme tadā ratanadīpavaramhi laṅkā</gatha1>
    <gatha2 line="1813">Lokābhidhāna harikaṇḍaka yakkhadāse,</gatha2>
    <gatha3 line="1814">Odumbare sumanakūṭaka taṇḍuleyye</gatha3>
    <gathalast line="1815">Selesu māragiri missakariṭṭhanāme;</gathalast>
    <hangnum line="1816" number="517"></hangnum>
    <gatha1 line="1817"> Ye’ññepi santi girayo vanarāmaṇeyyā</gatha1>
    <gatha2 line="1818">Gaṅgā nadī giriguhā sikatātalā ca,</gatha2>
    <gatha3 line="1819">Tatthāvasanti rahasā pharusāniruddā</gatha3>
    <gathalast line="1820">Pāṇātipāta niratā saṭhakūṭa yakkhā;</gathalast>
    <hangnum line="1821" number="518"></hangnum>
    <gatha1 line="1822"> Saṅgamma te mahati nāgavanamhi tamhi</gatha1>
    <gatha2 line="1823">Sammantayiṃsu sabhaṭā saha pārisajjā,</gatha2>
    <gatha3 line="1824">Tvaṃ ko’si re! Iti paro aparaṃ kharena</gatha3>
    <gathalast line="1825">Tikkhena vādakaṇayena aruntudantā;</gathalast>
    <hangnum line="1826" number="519"><pageBreak edition="V" number="0.0052" /></hangnum>
    <gatha1 line="1827"> Kujjhiṃsu te athitarītara kāraṇena</gatha1>
    <gatha2 line="1828">Vākyena yuddha pariraddha pagabbhitattā,</gatha2>
    <gatha3 line="1829">Saṅkhābhitāpaga patīva’navaṭṭhacittā</gatha3>
    <gathalast line="1830">Sārambhagabbitamanā parirāvayanti;</gathalast>
    <hangnum line="1831" number="520"></hangnum>
    <gatha1 line="1832"> Tasmiṃ khaṇe’bhimatado sugato nabhamhi</gatha1>
    <gatha2 line="1833">Āgamma tesa’manukampita mānasena,</gatha2>
    <gatha3 line="1834">Gopānasī sama manohara raṃsimāli</gatha3>
    <gathalast line="1835">Tatthacchi khe guṇamaṇī maṇikaṇṇikāva;</gathalast>
    <hangnum line="1836" number="521"></hangnum>
    <gatha1 line="1837"> Tesaṃ jino kalahavūpasamāya hetu</gatha1>
    <gatha2 line="1838">Māpesi vuṭṭhi timirā’nilasītabhītiṃ,</gatha2>
    <gatha3 line="1839">Tatthāsi gajjitaghano suracāpakhitta</gatha3>
    <gathalast line="1840">Dhārāsarehi vitudaṃ nisivāra saṅghaṃ;</gathalast>
    <hangnum line="1841" number="522"></hangnum>
    <gatha1 line="1842"> Andhāva te ghanatare timire nimuggā</gatha1>
    <gatha2 line="1843">Muḷhā disañca vidisaṃ na vidiṃsu bhītā,</gatha2>
    <gatha3 line="1844">Caṇḍāniluddhaṭa mahā girikūṭarukkha</gatha3>
    <gathalast line="1845">Sampāta bhīta ruditā gatimesayanti;</gathalast>
    <hangnum line="1846" number="523"></hangnum>
    <gatha1 line="1847"> Sītena te atha dije parikoṭayantā</gatha1>
    <gatha2 line="1848">Aññoññagattamavalamba parodayiṃsu,</gatha2>
    <gatha3 line="1849">Rūpāni nekabhayadāni ca ghosaṇāni</gatha3>
    <gathalast line="1850">Vattiṃsu tena vividhaṃ bhayamāsi tesaṃ;</gathalast>
    <hangnum line="1851" number="524"></hangnum>
    <gatha1 line="1852"> Buddhāpi dukkhitamanā paradukkhakena</gatha1>
    <gatha2 line="1853">Kasmā karonti anayaṃ’ti na cintanīyaṃ,</gatha2>
    <gatha3 line="1854">Loko hanāti viṭapi phaladāna hetu</gatha3>
    <gathalast line="1855">Satthena soma ripugāhaka vāsaramhi;</gathalast>
    <hangnum line="1856" number="525"></hangnum>
    <gatha1 line="1857"> Satthā tato tamanudo sabhaye sasoke</gatha1>
    <gatha2 line="1858">Disvāna guyhaka jane karuṇāyitatto,</gatha2>
    <gatha3 line="1859">Vuṭṭhiṃ tamañca pavanaṃ paṇuditva sabbaṃ</gatha3>
    <gathalast line="1860">Dassesi attamakhilaṃ dumaṇīva khamhi;</gathalast>
    <hangnum line="1861" number="526"><pageBreak edition="V" number="0.0053" /></hangnum>
    <gatha1 line="1862"> Disvāna te munivara’ñjali paṅkajehi</gatha1>
    <gatha2 line="1863">Sajjetva sīsa sarasī idama’bruviṃsu,</gatha2>
    <gatha3 line="1864">Yācāma no’bhayapadaṃ bhavato sakāsā</gatha3>
    <gathalast line="1865">Dāsesu dhīra karuṇaṃ karaṇīyameva;</gathalast>
    <hangnum line="1866" number="527"></hangnum>
    <gatha1 line="1867"> Evaṃ tadā’vaca jino madhurassarena</gatha1>
    <gatha2 line="1868">Āmanta te nisicare’vanate samekkha,</gatha2>
    <gatha3 line="1869">Tumhe dadātha yadi ṭhānamamekadesaṃ</gatha3>
    <gathalast line="1870">Sabbe apentī ghanavātaja sītadukkhā;</gathalast>
    <hangnum line="1871" number="528"></hangnum>
    <gatha1 line="1872"> Yajjevamītima’payāti karoma bho taṃ</gatha1>
    <gatha2 line="1873">Gaṇhāhi dhīra yadi icchasi sabbadīpaṃ,</gatha2>
    <gatha3 line="1874">Vatvāna tehi paridinna chamāya maggo</gatha3>
    <gathalast line="1875">Ogamma tattha puthu patthari camma kaṇḍaṃ;</gathalast>
    <hangnum line="1876" number="529"></hangnum>
    <gatha1 line="1877"> Tasmiṃ nisajja kasiṇaṃ samāpajja tejo</gatha1>
    <gatha2 line="1878">Jālākulaṃ jalita maggīmamāpayī so,</gatha2>
    <gatha3 line="1879">So dhūmaketu gaganuggata tuṅgasiṅgo</gatha3>
    <gathalast line="1880">Sandaḍḍhayaṃ girivanānu’rughosayanto;</gathalast>
    <hangnum line="1881" number="530"></hangnum>
    <gatha1 line="1882"> Rukkhehi rukkhavana pabbata laṅghanena</gatha1>
    <gatha2 line="1883">Sākhāmige ca vihage anubandhayaṃ’va,</gatha2>
    <gatha3 line="1884">Vessānaro vanamarū migasūkare’pi</gatha3>
    <gathalast line="1885">Sandhāvi guyhaka jane iti cintayanto;</gathalast>
    <hangnum line="1886" number="531"></hangnum>
    <gatha1 line="1887"> Disvāna tattha pacurātana vipphuliṅga</gatha1>
    <gatha2 line="1888">Sammissa jāla dahanaṃ guhakā samecca,</gatha2>
    <gatha3 line="1889">Dhāvuṃ vikiṇṇakaca bappajala’ddanettā</gatha3>
    <gathalast line="1890">Dārattajehi sahitā gatimesamānā;</gathalast>
    <hangnum line="1891" number="532"></hangnum>
    <gatha1 line="1892"> Sambuddhateja paridaḍḍha sarīracittā</gatha1>
    <gatha2 line="1893">Āhacca sāgarataṭaṃ paridhāvamānā,</gatha2>
    <gatha3 line="1894">Tasmimpi te pavisituṃ saraṇaṃ na laddhā</gatha3>
    <gathalast line="1895">Chamhi tato sapadi sannipatiṃsu sabbe;</gathalast>
    <hangnum line="1896" number="533"><pageBreak edition="V" number="0.0054" /></hangnum>
    <gatha1 line="1897"> Disvāna te munivaro sahaye sasoke</gatha1>
    <gatha2 line="1898">Rammaṃ tadā jaladhimajjhagataṃ mahantaṃ,</gatha2>
    <gatha3 line="1899">Iddhīhi sehi giridīpami’dhānayitvā</gatha3>
    <gathalast line="1900">Āropayitva nikhile puna tattha’kāsi;</gathalast>
    <hangnum line="1901" number="534"></hangnum>
    <gatha1 line="1902"> Katvevame’samasamo’pasamanta’mītiṃ</gatha1>
    <gatha2 line="1903">Tattheva bhāsurataro bhagavā nisīdi,</gatha2>
    <gatha3 line="1904">Brahmāmarā’suraphaṇī garuḷādi siddhā</gatha3>
    <gathalast line="1905">Saṅgamma’kaṃsu mahatiṃ mahama’ggarūpaṃ;</gathalast>
    <hangnum line="1906" number="535"></hangnum>
    <gatha1 line="1907"> Desesi saṃsadi jino sutisādhu dhammaṃ</gatha1>
    <gatha2 line="1908">Tasmiṃ sadāsavanudaṃ sivadaṃ janānaṃ,</gatha2>
    <gatha3 line="1909">Sutvāna nekasatakoṭi pamāṇa pāṇā</gatha3>
    <gatha3 line="1910">Laddhā tadā samabhavuṃ caradhammacakkhuṃ;</gatha3>
    <hangnum line="1911" number="536"></hangnum>
    <gatha1 line="1912"> Tasmiṃ dine sumanakūṭa varādhivāso</gatha1>
    <gatha2 line="1913">Tejiddhibuddhivibhavo sumanābhidhāno,</gatha2>
    <gatha3 line="1914">Devo pasannahadayo ratanattayamhi</gatha3>
    <gathalast line="1915">Sampāpuṇittha paṭhamaṃ phalamuttamaṃ so;</gathalast>
    <hangnum line="1916" number="537"></hangnum>
    <gatha1 line="1917"> Uṭṭhāya tuṭṭhavadano katapañjalīko</gatha1>
    <gatha2 line="1918">Muggo jinagga nakharaṃsi payodadhimhi</gatha2>
    <gatha3 line="1919">Vanditva evamavacā’tula vīra dhīra</gatha3>
    <gathalast line="1920">Lokagga puggala varaṃ dada sāmi dhīsa;</gathalast>
    <hangnum line="1921" number="538"></hangnum>
    <gatha1 line="1922"> Dāsosmi te caraṇa paṅkaja pūjakohaṃ</gatha1>
    <gatha2 line="1923">Saddhādayādi vibhavo tanayo’hamasmi,</gatha2>
    <gatha3 line="1924">Tumhe vinā khaṇalavaṃ vasituṃ na icche</gatha3>
    <gathalast line="1925">Tasmā dadātu bhagavā mama pūjanīyaṃ;</gathalast>
    <hangnum line="1926" number="539"></hangnum>
    <gatha1 line="1927"> Sutvāna taṃ dhitimatī parimajja sīsaṃ</gatha1>
    <gatha2 line="1928">Saṃsatta chappada saroruha sannibhena,</gatha2>
    <gatha3 line="1929">Hatthena nīla saka kuntala dhātumuṭṭhiṃ</gatha3>
    <gathalast line="1930">Dajjātha so maṇimayena karaṇḍakena;</gathalast>
    <hangnum line="1931" number="540"><pageBreak edition="V" number="0.0055" /></hangnum>
    <gatha1 line="1932"> Paggayha bāhuyugalena ṭhīto namitvā</gatha1>
    <gatha2 line="1933">Muddhā dadhāsi makuṭaṃ viya pīṇitatto,</gatha2>
    <gatha3 line="1934">Katvā’tha so vara mahaṃ tidivehi saddhi</gatha3>
    <gathalast line="1935">’Mappetva dhīra pharibhutta vasundharāyaṃ;</gathalast>
    <hangnum line="1936" number="541"></hangnum>
    <gatha1 line="1937"> So’kāsi nīlaratanehi mahārahehi</gatha1>
    <gatha2 line="1938">Ubbedhato ratana satta pamāṇa thūpaṃ,</gatha2>
    <gatha3 line="1939">Nāthe dharantasamayeva patiṭṭhahī so</gatha3>
    <gathalast line="1940">Thūpo tilokasukhado maṇi kāmado’va;</gathalast>
    <hangnum line="1941" number="542"></hangnum>
    <gatha1 line="1942"> Pacchā tilokasaraṇe parinibbutamhi</gatha1>
    <gatha2 line="1943">Khīṇā savo samahimo sarabhu yatindo,</gatha2>
    <gatha3 line="1944">Ādāya taṃ citakato jinagīvadhātuṃ</gatha3>
    <gathalast line="1945">Tasmiṃ nidhāya’kari bārasa hatthathūpaṃ;</gathalast>
    <hangnum line="1946" number="543"></hangnum>
    <gatha1 line="1947"> Cūḷābhayahvavanipo samaye’parasmiṃ</gatha1>
    <gatha2 line="1948">Battiṃsa hatthama’kariyattha varoruthūpaṃ,</gatha2>
    <gatha3 line="1949">Duṭṭhādigāmaṇi nupo damiḷe hananto</gatha3>
    <gathalast line="1950">Kāresi kañcukamatho catusaṭṭhihatthaṃ;</gathalast>
    <hangnum line="1951" number="544"></hangnum>
    <gatha1 line="1952"> Evaṃ sa sīhalamahāsaramajajharūḷhaṃ</gatha1>
    <gatha2 line="1953">Setambujaṃ’va madhupāvali sevanīyaṃ,</gatha2>
    <gatha3 line="1954">Bhumaṅganā karatale sitavitthalīlo</gatha3>
    <gathalast line="1955">Thūpo dadātu masamopasamaṃ janānaṃ;</gathalast>
    <hangnum line="1956" number="545"></hangnum>
    <gatha1 line="1957"> Laṅkopasaggama’vadhūya vidhāya khemaṃ</gatha1>
    <gatha2 line="1958">Laṅkaṃ nijāya varakuntala dhātuyā taṃ,</gatha2>
    <gatha3 line="1959">Katvāna bhāsurataraṃ muni maṅgalāya</gatha3>
    <gathalast line="1960">Pāyāsi tāraka pathe’nuruvelameva;</gathalast>
    <hangnum line="1961" number="546"></hangnum>
    <gatha1 line="1962"> Tasmiṃ vidhāya bahuvimhita pāṭiheraṃ</gatha1>
    <gatha2 line="1963">Bhetvā sasissaki’sino puna diṭṭhijālaṃ,</gatha2>
    <gatha3 line="1964">Datvāna nibbutipadaṃ sahasissakassa</gatha3>
    <gathalast line="1965">Nibbāṇa sundara puraṃ paripūrayittha;</gathalast>
    <hangnum line="1966" number="547"><pageBreak edition="V" number="0.0056" /></hangnum>
    <gatha1 line="1967"> Tamhā vikāsita kusesaya kānanābha</gatha1>
    <gatha2 line="1968">Vītāsavehi nivuto sugatebhagāmī,</gatha2>
    <gatha3 line="1969">Pāyāsi rājagaha gāmī’mudāramaggaṃ</gatha3>
    <gathalast line="1970">Veneyya jantu kamalākara bhānurūpo;</gathalast>
    <hangnum line="1971" number="548"></hangnum>
    <gatha1 line="1972"> Tasmiṃ gate jinavare vara bimbisāro</gatha1>
    <gatha2 line="1973">Pūjaṃ akāsi mahatiṃ saha devatāhi,</gatha2>
    <gatha3 line="1974">Tasmiñhi saṃsadi labhiṃsu anappapāṇā</gatha3>
    <gathalast line="1975">Magge phale ca saraṇe ca patiṭṭhahiṃsu</gathalast>
    <hangnum line="1976" number="549"></hangnum>
    <gatha1 line="1977"> Rājā tato vipula veluvanābhirāmaṃ</gatha1>
    <gatha2 line="1978">Sālaṅkataṃ vividha pādapa maṇḍapehi,</gatha2>
    <gatha3 line="1979">Pādāsi dakkhiṇakare jalapātanena</gatha3>
    <gathalast line="1980">Katvā dharādharadharaṃ himavañca kampaṃ;</gathalast>
    <hangnum line="1981" number="550"></hangnum>
    <gatha1 line="1982"> Tasmiṃ samantanayano nayanābhirāmo</gatha1>
    <gatha2 line="1983">Bhutiṃ janassa satataṃ abhivaḍḍhayanto,</gatha2>
    <gatha3 line="1984">Dhammambu vuṭṭhi nikaraṃ parivassayanto</gatha3>
    <gathalast line="1985">Vassaṃ vasī adutiyo dutiyamhi vasse;</gathalast>
    <hangnum line="1986" number="551"></hangnum>
    <gatha1 line="1987"> Devinda moli samalaṅkata pādapiṭṭho</gatha1>
    <gatha2 line="1988">Lokassa atthacaraṇe satatābhiyutto,</gatha2>
    <gatha3 line="1989">Tattheva so hi tatiye’pi catutthavasse</gatha3>
    <gathalast line="1990">Vāsaṃ akāsi sugato sirisantivāso;</gathalast>
    <hangnum line="1991" number="552"></hangnum>
    <gatha1 line="1992"> Lokassa dhamma ma’malaṃ satataṃ vahanto</gatha1>
    <gatha2 line="1993">Sāvatthiyaṃ rucira jetavane’bhirāme,</gatha2>
    <gatha3 line="1994">Vāsaṃ akāsi sukhado munipañcamasmiṃ</gatha3>
    <gathalast line="1995">Veneyya sattasamayaṃ samudikkhamāno;</gathalast>
    <centered line="1996">Iti laṅkāya paṭhamā’gamanaṃ.</centered>
    <hangnum line="1997" number="553"></hangnum>
    <gatha1 line="1998"> Atha bhagavati tasmiṃ jetanāme vanasmiṃ</gatha1>
    <gatha2 line="1999">Nivasati satilaṅkā maṅgalā’vāsarūpā,</gatha2>
    <gatha3 line="2000">Upavanamiva nāke nandanaṃ devatānaṃ</gatha3>
    <gathalast line="2001">Amara uragavāsā rammarūpā babhūva;</gathalast>
    <hangnum line="2002" number="554"><pageBreak edition="V" number="0.0057" /></hangnum>
    <gatha1 line="2003"> Tahimati rucirasmiṃ vaḍḍhamānādi sele</gatha1>
    <gatha2 line="2004">Madhura salilavāhe rammakalyāṇikādo,</gatha2>
    <gatha3 line="2005">Udadhi bhujagavāse nāgadīpantike ca</gatha3>
    <gathalast line="2006">Mahati mahima yuttā nāgasaṅghā vasanti;</gathalast>
    <hangnum line="2007" number="555"></hangnum>
    <gatha1 line="2008"> Pacura mahima yutto vaḍḍhamānācalasmiṃ</gatha1>
    <gatha2 line="2009">Adhipati bhujagānaṃ āsi cūlodaravho,</gatha2>
    <gatha3 line="2010">Mahudara iti nāmo nāgadīpodadhimhi</gatha3>
    <gathalast line="2011">Nivasati atha tesaṃ pabbateyyo’ragindo;</gathalast>
    <hangnum line="2012" number="556"></hangnum>
    <gatha1 line="2013"> Itara bhujaga rañño dhītaraṃ nāgakaññaṃ</gatha1>
    <gatha2 line="2014">Piyatarama’bhirūpaṃ’kāsi dāraṃ tadā hi,</gatha2>
    <gatha3 line="2015">Atha ca duhituyā so dīyamānaṃ dadanto</gatha3>
    <gathalast line="2016">Rucira maṇīmayagghaṃ āsanañcāpadāsi;</gathalast>
    <hangnum line="2017" number="557"></hangnum>
    <gatha1 line="2018"> Duhitari matakāle te’tha pallaṅkahetu</gatha1>
    <gatha2 line="2019">Jalaja thalaja nāgā yuddhasajjā ahesuṃ,</gatha2>
    <gatha3 line="2020">Atha thalaja bhujaṅgā bhaṅgakallolamālā</gatha3>
    <gathalast line="2021">Sadisa lūlita cittā gabbitevaṃ ravanti;</gathalast>
    <hangnum line="2022" number="558"></hangnum>
    <gatha1 line="2023"> Kimu’dadhija phaṇīnaṃ kitti sampattiyā no</gatha1>
    <gatha2 line="2024">Api yasaparivārā kiṃ baleniddhiyā kiṃ,</gatha2>
    <gatha3 line="2025">Ahamahamīti gabbā kiṃ kimissāya tesaṃ</gatha3>
    <gathalast line="2026">Bhavati timira’rīnaṃ bhānumaggunnatī kā;</gathalast>
    <hangnum line="2027" number="559"></hangnum>
    <gatha1 line="2028"> Atha jalaja’lagaddā gajjanaṃ gajjayantā</gatha1>
    <gatha2 line="2029">Bhayajanaka pagabbhā phoṭayantā bhūjānaṃ,</gatha2>
    <gatha3 line="2030">Ahamaha pabhū re!Re! Pabbateyyāna’metaṃ</gatha3>
    <gathalast line="2031">Paṭutaraḍasitoṭṭhā kakkha’ḷevaṃ ravanti;</gathalast>
    <hangnum line="2032" number="560"></hangnum>
    <gatha1 line="2033"> Paṭutara garunādā tāva gajjanti dantī</gatha1>
    <gatha2 line="2034">Nayana pathamu’pente yāva kaṇṭhiravānaṃ,</gatha2>
    <gatha3 line="2035">Tathariva thalajātā jumhayantā samaggā</gatha3>
    <gathalast line="2036">Nayana pathagatā no suññadappā bhavanti;</gathalast>
    <hangnum line="2037" number="561"><pageBreak edition="V" number="0.0058" /></hangnum>
    <gatha1 line="2038"> Iti tadubhayasenā ghaṭṭayantā’ññamaññaṃ</gatha1>
    <gatha2 line="2039">Vividha paharaṇho uggirantī giranti,</gatha2>
    <gatha3 line="2040">Satata khubhita velā sāgarūmīva bhantā</gatha3>
    <gathalast line="2041">Lulita lulita cittā yuddhaninnā ṭhitāsuṃ;</gathalast>
    <hangnum line="2042" number="562"></hangnum>
    <gatha1 line="2043"> Atha tadahu munindo yāminīyāma’mante</gatha1>
    <gatha2 line="2044">Patiniya matijālaṃ lokamolokayanto,</gatha2>
    <gatha3 line="2045">Samara vasagatānaṃ bhogīnaṃ bhāvibhutiṃ</gatha3>
    <gathalast line="2046">Tadupari ca’bhivuddhiṃ passi laṅkātalassa;</gathalast>
    <hangnum line="2047" number="563"></hangnum>
    <gatha1 line="2048"> Atha muni madhumāse’posathe kālapakkhe</gatha1>
    <gatha2 line="2049">Kata nikhila vidhāno gayha saṅghāṭikādiṃ,</gatha2>
    <gatha3 line="2050">Anugatikamudikkhaṃ pañcanetto samantā</gatha3>
    <gathalast line="2051">Sumana sumana nāmaṃ passi devaṃ samiddhiṃ;</gathalast>
    <hangnum line="2052" number="564"></hangnum>
    <gatha1 line="2053"> Tadahu sumanadevo jetanāme suramme</gatha1>
    <gatha2 line="2054">Adhivasati vihāre dvārakoṭṭhopakaṭṭhe,</gatha2>
    <gatha3 line="2055">Ṭhita viṭapa samiddhe khīrikāpādapasmiṃ</gatha3>
    <gathalast line="2056">Sugata mabhinamanto anvahaṃ pūjayanto;</gathalast>
    <hangnum line="2057" number="565"></hangnum>
    <gatha1 line="2058"> Tamasammuni disvā’mantayitvā’gate taṃ</gatha1>
    <gatha2 line="2059">Idamavaca mayā bho saddhimāgaccha laṅkaṃ,</gatha2>
    <gatha3 line="2060">Saha tava bhavanamhā pubbavutthappadese</gatha3>
    <gathalast line="2061">Tava bhavati patiṭṭhā bhoginañjā’bhivuddhi;</gathalast>
    <hangnum line="2062" number="566"></hangnum>
    <gatha1 line="2063"> Atha munivacanaṃ so muddhanāma’ggahetvā</gatha1>
    <gatha2 line="2064">Samuditahadayo taṃ rukkhamuddhacca mūlā,</gatha2>
    <gatha3 line="2065">Sugatamupari katvā dhārayanto suphullaṃ</gatha3>
    <gathalast line="2066">Barihi barihi chattākāramāgā nabhamhī;</gathalast>
    <hangnum line="2067" number="567"></hangnum>
    <gatha1 line="2068"> Dasabala tanubhā’bhissaṅgamā so dumando</gatha1>
    <gatha2 line="2069">Tarala maṇīva nānā’bhāhi sambhāvanīyo,</gatha2>
    <gatha3 line="2070">Vilasita iva sabbe rukkhaselādayo’pi</gatha3>
    <gathalast line="2071">Apagata sakavaṇṇāvaṇṇavantā virejuṃ;</gathalast>
    <hangnum line="2072" number="568"><pageBreak edition="V" number="0.0059" /></hangnum>
    <gatha1 line="2073"> Khaga bhujaga surādi massitā chappabhāhi</gatha1>
    <gatha2 line="2074">Nijapati nijajāyā svaññamaññāsu muyhuṃ,</gatha2>
    <gatha3 line="2075">Asita gagana majjhe sobhamāno munindo</gatha3>
    <gathalast line="2076">Vitata vividha raṃsī raṃsimālīva gañchi;</gathalast>
    <hangnum line="2077" number="569"></hangnum>
    <gatha1 line="2078"> Jalada paṭala saṇḍe vajjhamuddāḷayitvā</gatha1>
    <gatha2 line="2079">Bahi vilasitakāyo sommadosākaro,va</gatha2>
    <gatha3 line="2080">Katupari taruchāyo jotamāno samāno</gatha3>
    <gathalast line="2081">Uraga samaraṭhānaṃ ganthvā’kāse nisajja;</gathalast>
    <hangnum line="2082" number="570"></hangnum>
    <gatha1 line="2083"> Ghanatara timiraṃ so iddhiyā saṅgharitvā</gatha1>
    <gatha2 line="2084">Tahimatirava bhīmaṃ ghorasaṃrambhavantaṃ,</gatha2>
    <gatha3 line="2085">Asani sata nipātaṃ vassadhārā karālaṃ</gatha3>
    <gathalast line="2086">Urutara tata meghaṃ māpayī sītavātaṃ;</gathalast>
    <hangnum line="2087" number="571"></hangnum>
    <gatha1 line="2088"> Iti tibhuvananātho dappite nāgasaṅghe</gatha1>
    <gatha2 line="2089">Vimada karaṇa hetu dassayī bheravānī,</gatha2>
    <gatha3 line="2090">Atha’pagata pagabbhe te viditvāna satthā</gatha3>
    <gathalast line="2091">Apanudi bhayajātaṃ taṅkhaṇaṃyeva tattha;</gathalast>
    <hangnum line="2092" number="572"></hangnum>
    <gatha1 line="2093"> Taruṇa taraṇisobhā ketumālāvilāsiṃ</gatha1>
    <gatha2 line="2094">Subharuci mukhavandaṃ lakkhaṇākiṇṇagattaṃ,</gatha2>
    <gatha3 line="2095">Tibhava vibhavadāyiṃ taṃ viditvāna nāgā</gatha3>
    <gathalast line="2096">Cutapaharaṇa hatthā vandamānā mahiṃsu;</gathalast>
    <hangnum line="2097" number="573"></hangnum>
    <gatha1 line="2098"> Sirasī nihitapāṇī rattapaṅkeruhehi</gatha1>
    <gatha2 line="2099">Vikaca vadana nettā’manda kañjuppalehi,</gatha2>
    <gatha3 line="2100">Saka saka dhata nānāvaṇṇa vammādikehi</gatha3>
    <gathalast line="2101">Vividha kusumavatthā’manda dīpaddhajehi;</gathalast>
    <hangnum line="2102" number="574"></hangnum>
    <gatha1 line="2103"> Uraga bhavanavāsā nāgakaññā samecca</gatha1>
    <gatha2 line="2104">Kuca kalasa sahassaṃ dhārayanti salīlaṃ,</gatha2>
    <gatha3 line="2105">Lalita kaṇaka valli līlamādhatta gattā</gatha3>
    <gathalast line="2106">Thuti mukhara mukhā tā sādhu kīḷaṃ akaṃsu;</gathalast>
    <hangnum line="2107" number="575"><pageBreak edition="V" number="0.0060" /></hangnum>
    <gatha1 line="2108"> Atha muni uragānaṃ viggahaṃ taṃ sametuṃ</gatha1>
    <gatha2 line="2109">Sutimana kamanīyaṃ niccharaṃ brahmaghosaṃ,</gatha2>
    <gatha3 line="2110">Ajaramamara maggaṃ suppasatthaṃ sudhihi</gatha3>
    <gathalast line="2111">Varamati varadhammaṃ desayī naṃ phaṇīnaṃ;</gathalast>
    <hangnum line="2112" number="576"></hangnum>
    <gatha1 line="2113"> Na bho bho saṃsāre khalu bhavati sāraṃ lavampi</gatha1>
    <gatha2 line="2114">Visesā taṃ sītaṃ jalita dahane vijjati kadā,</gatha2>
    <gatha3 line="2115">Sadā rāgaṃ rogaṃ byadhati janataṃ nekaduritaṃ</gatha3>
    <gathalast line="2116">Tathāpā’yuṃ pāto ravirabhimukhussāva sadisaṃ;</gathalast>
    <hangnum line="2117" number="577"></hangnum>
    <gatha1 line="2118"> Sarīro’yaṃ battiṃsa vidha kuṇapo sāra rahito</gatha1>
    <gatha2 line="2119">Parittaṃ yobbaññaṃ kusuma sadisaṃ niggatasiri,</gatha2>
    <gatha3 line="2120">Pahantvā gantabbaṃ bhavaja vibhavaṃ sambhatamidaṃ</gatha3>
    <gathalast line="2121">Athevaṃ sante bho varayati bhavaṃ ko nu hi budho;</gathalast>
    <hangnum line="2122" number="578"></hangnum>
    <gatha1 line="2123"> Palāsī makkhī kodhūpaha mato mānavibhavo</gatha1>
    <gatha2 line="2124">Jano’tīto’to bho payati narakaṃ dāruṇataraṃ,</gatha2>
    <gatha3 line="2125">Phaṇī majjāro sā guhaka kapayo bhūya bahuso</gatha3>
    <gathalast line="2126">Vadhentaññoññaṃ te nanubhavamidaṃ dukkhama’nisaṃ;</gathalast>
    <hangnum line="2127" number="579"></hangnum>
    <gatha1 line="2128"> Pure kāko’lukā atha vanabhavā phandana isā</gatha1>
    <gatha2 line="2129">Karitvā’ṭṭhāne’ghaṃ ciramanubhavuṃ dukkhamanisaṃ,</gatha2>
    <gatha3 line="2130">Aho kappaṭṭhantaṃ saratha duritaṃ verajamidaṃ</gatha3>
    <gathalast line="2131">Na hetthassādo bho’ṇumapi kalahe mettima’mataṃ;</gathalast>
    <hangnum line="2132" number="580"></hangnum>
    <gatha1 line="2133"> Balaṃ bālānaṃ bho saka saka vadhāyeva bhavati</gatha1>
    <gatha2 line="2134">Atītekā khuddā laṭukikadijā naṭṭhatanayā,</gatha2>
    <gatha3 line="2135">Gajaṃ bālaṃ mattaṃ pavidhi na balaṃ hoti saraṇaṃ</gatha3>
    <gathalast line="2136">Athaṭṭhāne kiṃ bho kurutha vīriyaṃ bhuti hananaṃ;</gathalast>
    <hangnum line="2137" number="581"></hangnum>
    <gatha1 line="2138"> Na dukkhaṃ tesaṃ ye vigata kalahā ekamanasā</gatha1>
    <gatha2 line="2139">Atīte bho lāpā aghaṭita mānā peyyavacanā,</gatha2>
    <gatha3 line="2140">Sukhaṃ vāsaṃ’kāsuṃ yadahani bhavuṃ te’tha vidhurā</gatha3>
    <gathalast line="2141">Vasaṃ vyādhassāguṃ tadahani aho!Medhaga balaṃ;</gathalast>
    <hangnum line="2142" number="582"><pageBreak edition="V" number="0.0061" /></hangnum>
    <gatha1 line="2143"> Iti tikhiṇa sudhimā kattumete samagge</gatha1>
    <gatha2 line="2144">Avadi pavara dhammaṃ sādhu viññuppasatthaṃ,</gatha2>
    <gatha3 line="2145">Atha muditamanā te pīṇitā tassa nāgā</gatha3>
    <gathalast line="2146">Maṇimayama’tulaṃ taṃ āsanaṃ pūjayiṃsu;</gathalast>
    <hangnum line="2147" number="583"></hangnum>
    <gatha1 line="2148"> Atha muni gaganamboruyha bhumippadesaṃ</gatha1>
    <gatha2 line="2149">Taruṇa raviva tasmiṃ āsane āsi bhāsaṃ,</gatha2>
    <gatha3 line="2150">Atha bhujagagaṇā te dibba khajjādikehi</gatha3>
    <gathalast line="2151">Parivisiya munindaṃ sādhu dhammaṃ suṇiṃsu;</gathalast>
    <hangnum line="2152" number="584"></hangnum>
    <gatha1 line="2153"> Atha jala thalajānaṃ tattha yuddhā’gatānaṃ</gatha1>
    <gatha2 line="2154">Agaṇita bhūjagānaṃ’sītikoṭī bhujaṅgā,</gatha2>
    <gatha3 line="2155">Vimala saraṇasīle suppatiṭṭhā sutuṭṭhā</gatha3>
    <gathalast line="2156">Akaru’matimuḷāraṃ satthu pūjāvidhānaṃ;</gathalast>
    <hangnum line="2157" number="585"></hangnum>
    <gatha1 line="2158"> Atha mahudara rañgño mātulo nāgarājā</gatha1>
    <gatha2 line="2159">Maninayanakanāmo rammakaḷyāṇadesā,</gatha2>
    <gatha3 line="2160">Uraga samara hetū āgato nāgadīpaṃ</gatha3>
    <gathalast line="2161">Sugatavara sarīraṃ disva natvālapevaṃ;</gathalast>
    <hangnum line="2162" number="586"></hangnum>
    <gatha1 line="2163"> Yadi sugata! Imaṃ tvaṃ nāgato assa ṭhānaṃ</gatha1>
    <gatha2 line="2164">Mayamapagata pāṇā homa jhatvā’ññamaññaṃ,</gatha2>
    <gatha3 line="2165">Rudhiravaha vikiṇṇo assa bhumippadeso</gatha3>
    <gathalast line="2166">Pasami dahana dittaṃ ambudeneva taṃ tvaṃ;</gathalast>
    <hangnum line="2167" number="587"></hangnum>
    <gatha1 line="2168"> Mama bhagava! Purāme diṭṭhapubbaṃ tavetaṃ</gatha1>
    <gatha2 line="2169">Rucira sirisarīraṃ raṃsijālā’bhikiṇṇaṃ,</gatha2>
    <gatha3 line="2170">Api sumadhura dhammaṃ desayante surānaṃ</gatha3>
    <gathalast line="2171">Dasabala sutapubbaṃ ānubhāvañca tuyhaṃ;</gathalast>
    <hangnum line="2172" number="588"></hangnum>
    <gatha1 line="2173"> Ahamasama pure te vissutoyeva dāso</gatha1>
    <gatha2 line="2174">Yadi manasi dayā te hoti dāse punā’pi,</gatha2>
    <gatha3 line="2175">Pavara ratanadīpe hoti kaḷyāṇigaṅgā</gatha3>
    <gathalast line="2176">Mama vasati tahiṃ taṃ daṭṭhukāmo’bhiyāce;</gathalast>
    <hangnum line="2177" number="589"><pageBreak edition="V" number="0.0062" /></hangnum>
    <gatha1 line="2178"> Iti yatipati tassā’rādhanaṃ paggahetvā</gatha1>
    <gatha2 line="2179">Saka paricita bhumyā cetiyatthaṃ vidhāya,</gatha2>
    <gatha3 line="2180">Maṇimaya paribhuttaṃ āsanaṃ cā’pi tesaṃ</gatha3>
    <gathalast line="2181">Sa sumana taru rājaṃ pūjanatthaṃ vidhāya;</gathalast>
    <hangnum line="2182" number="590"></hangnum>
    <gatha1 line="2183"> Dasabala paribhuttaṃ sabbametaṃ bhujaṅgā</gatha1>
    <gatha2 line="2184">Maṇiriva rucīdaṃ te dhātuyoyeva tasmā,</gatha2>
    <gatha3 line="2185">Mahatha namatha niccaṃ maṃva saggā’pavaggaṃ</gatha3>
    <gathalast line="2186">Dadati iti ca vatvā ovaditvāna satthā;</gathalast>
    <hangnum line="2187" number="591"></hangnum>
    <gatha1 line="2188"> Nabhatala’mu’pagantvā devanāge mahente</gatha1>
    <gatha2 line="2189">Disi disi visaranto nīlapītādi raṃsi,</gatha2>
    <gatha3 line="2190">Mana nayana haranto jantunaṃ lokasāro</gatha3>
    <gathalast line="2191">Agami ravi’va khamhā jetanāmaṃ vihāraṃ;</gathalast>
    <hangnum line="2192" number="592"></hangnum>
    <gatha1 line="2193"> Atha manujamarānaṃ nattasiddhādikānaṃ</gatha1>
    <gatha2 line="2194">Satata’mamata dhammaṃ desayanto phaṇīnaṃ,</gatha2>
    <gatha3 line="2195">Vanabhavana suramme maṅkulavhe naginde</gatha3>
    <gathalast line="2196">Akari muni nivāsaṃ chaṭṭhame hāyanamhi;</gathalast>
    <hangnum line="2197" number="593"></hangnum>
    <gatha1 line="2198"> Surapurupavane’tho pārijātassa mūle</gatha1>
    <gatha2 line="2199">Aruṇa mudusilāyaṃ bhāsamāno munindo</gatha2>
    <gatha3 line="2200">Sunipuṇa’mabhidhammaṃ desayanto surānaṃ</gatha3>
    <gathalast line="2201">Akari varanivāsaṃ sattame tattha vasse;</gathalast>
    <hangnum line="2202" number="594"></hangnum>
    <gatha1 line="2203"> Atha sukhada munindo jetanāme vihāre</gatha1>
    <gatha2 line="2204">Avasi vimalapañño aṭṭhame sāradasmiṃ,</gatha2>
    <gatha3 line="2205">Ajara’mamara santiṃ phasamāno paresaṃ</gatha3>
    <gathalast line="2206">Vividha naya vicittaṃ desanaṃ desayanto;</gathalast>
    <centered line="2207">Iti laṅkāya dutiyāgamanaṃ.</centered>
    <hangnum line="2208" number="595"></hangnum>
    <gatha1 line="2209"> Evaṃ jino jetavane vasanto</gatha1>
    <gatha2 line="2210">Nīssāya sāvatthipuraṃ vihāsi,</gatha2>
    <gatha3 line="2211">Sā kidisī āsi purī tadānī</gatha3>
    <gathalast line="2212">Taṃ kīdisaṃ jetavanaṃ vihāraṃ;</gathalast>
    <hangnum line="2213" number="596"><pageBreak edition="V" number="0.0063" /></hangnum>
    <gatha1 line="2214"> Bhūmaṅganāyāhita uttamaṅge</gatha1>
    <gatha2 line="2215">Bhāsanta nānāratanābhirāmā,</gatha2>
    <gatha3 line="2216">Visālamolīva visālabhogā</gatha3>
    <gathalast line="2217">Sā jambudīpamhī babhuva rammā;</gathalast>
    <hangnum line="2218" number="597"></hangnum>
    <gatha1 line="2219"> Sirīnikete sirimāvahantī</gatha1>
    <gatha2 line="2220">Virājate yā vasudhā talasmiṃ,</gatha2>
    <gatha3 line="2221">Sā devarājassa’marāvatī’va</gatha3>
    <gathalast line="2222">Rañño kuverassa’lakāva rammā;</gathalast>
    <hangnum line="2223" number="598"></hangnum>
    <gatha1 line="2224"> Sā puññapaññālu janādhivutthā</gatha1>
    <gatha2 line="2225">Soṇṇādi puṇṇāpanākiṇṇavīthī,</gatha2>
    <gatha3 line="2226">Uttuṅga mātaṅga turaṅga raṅgā</gatha3>
    <gathalast line="2227">Sā rājate kañcana mandirālī;</gathalast>
    <hangnum line="2228" number="599"></hangnum>
    <gatha1 line="2229"> Rarāja sā bhāsura rājaputtā</gatha1>
    <gatha2 line="2230">Puññaṅganālāsa vilāsayantī,</gatha2>
    <gatha3 line="2231">Vedaṅgapāraṅgata vippacārā</gatha3>
    <gathalast line="2232">Dvipañca saddehi ca niccaghosā;</gathalast>
    <hangnum line="2233" number="600"></hangnum>
    <gatha1 line="2234"> Anekasippī sata sampakiṇṇā</gatha1>
    <gatha2 line="2235">Nānādisāhā’gata satthavāhā,</gatha2>
    <gatha3 line="2236">Pahutakhīṇāsavapādapūtā</gatha3>
    <gathalast line="2237">Babhāsa sā maṅgala mandiraṃ’va;</gathalast>
    <hangnum line="2238" number="601"></hangnum>
    <gatha1 line="2239"> Bhavantare yo cariyaṃ caranto</gatha1>
    <gatha2 line="2240">Suvo’panissāya vasaṃ guṇena,</gatha2>
    <gatha3 line="2241">Yaññaṅgasākhiṃ matasīnapattaṃ</gatha3>
    <gathalast line="2242">Akā samiddhaṃ phalapallavehi;</gathalast>
    <hangnum line="2243" number="602"></hangnum>
    <gatha1 line="2244"> Idāni patvāna bhavassa antaṃ</gatha1>
    <gatha2 line="2245">Nissāya yaṃ so vasate munindo,</gatha2>
    <gatha3 line="2246">Tassā guṇaṃ ko hi asesayitvā</gatha3>
    <gathalast line="2247">Katheti sā vassū’pamāya tassā;</gathalast>
    <hangnum line="2248" number="603"><pageBreak edition="V" number="0.0064" /></hangnum>
    <gatha1 line="2249"> Tassopakaṭṭhe ratanaṃva’nagghaṃ</gatha1>
    <gatha2 line="2250">Manoharo uttamasattasevi,</gatha2>
    <gatha3 line="2251">Janānamākakhiṅatado vihāro</gatha3>
    <gathalast line="2252">Babhuva jetādi vanavhayena;</gathalast>
    <hangnum line="2253" number="604"></hangnum>
    <gatha1 line="2254"> Samaphulla puppharasa modita chappadālī</gatha1>
    <gatha2 line="2255">Jhaṅkāra nāda parivādita tantinādā,</gatha2>
    <gatha3 line="2256">Sammatta’nanta dija kujita gītavantā</gatha3>
    <gathalast line="2257">Tiṭṭhanti yattha taravo naṭakāva chekā;</gathalast>
    <hangnum line="2258" number="605"></hangnum>
    <gatha1 line="2259"> Khīraṇṇavāhariya dhoviya khīranīrā</gatha1>
    <gatha2 line="2260">Sosetva sajjhumalaye sasikanti massaṃ</gatha2>
    <gatha3 line="2261">Yatthokiritva tanitā viya vālukāyo</gatha3>
    <gathalast line="2262">Sā mālakāvali babhāsa payodadhi’va;</gathalast>
    <hangnum line="2263" number="606"></hangnum>
    <gatha1 line="2264"> Vijjotamāna ratanappamukhānanamhi</gatha1>
    <gatha2 line="2265">Sopāna māla padagaṇṭhidujehi hāsaṃ,</gatha2>
    <gatha3 line="2266">Katveva devabhavanānamahaṃ virāga</gatha3>
    <gathalast line="2267">Vantī’ti gandhakuṭi yattha pahāsayittha;</gathalast>
    <hangnum line="2268" number="607"></hangnum>
    <gatha1 line="2269"> Kammāra gaggari mukho’pari sampapuṇṇā</gatha1>
    <gatha2 line="2270">Aṅgāra kantara viniggata jālakāva,</gatha2>
    <gatha3 line="2271">Sambuddhadeha pariniggata raṃsimālā</gatha3>
    <gathalast line="2272">Dāyagga niggata karā visaranti yasmiṃ;</gathalast>
    <hangnum line="2273" number="608"></hangnum>
    <gatha1 line="2274"> Tumhe sarāga janasaṅgamato’ti gītā</gatha1>
    <gatha2 line="2275">Dhaññā mayantī vimalehī samaṅgitattā,</gatha2>
    <gatha3 line="2276">Tuṭṭhāva hāsa makarā surapādapānaṃ</gatha3>
    <gathalast line="2277">Rājenti yattha yatinissita pādapindā;</gathalast>
    <hangnum line="2278" number="609"></hangnum>
    <gatha1 line="2279"> Punnāga nīpa vakula’jjuna rājarukkha</gatha1>
    <gatha2 line="2280">Nāgā’ga cūta yugapattaka campakānaṃ,</gatha2>
    <gatha3 line="2281">Pupphābhikiṇṇa dharaṇī ratanehi nānā</gatha3>
    <gathalast line="2282">Pacchanna dibbabhavanaṃ viya bhāti yattha;</gathalast>
    <hangnum line="2283" number="610"><pageBreak edition="V" number="0.0065" /></hangnum>
    <gatha1 line="2284"> Brahmāsurāsura naroraga liṅgisiddha</gatha1>
    <gatha2 line="2285">Vijjādharādi janatā katavandanehi,</gatha2>
    <gatha3 line="2286">Teheva ghuṭṭha thutimaṅgala gītikāhi</gatha3>
    <gathalast line="2287">Yatthopagāna mananettagaṇā mudenti;</gathalast>
    <hangnum line="2288" number="611"></hangnum>
    <gatha1 line="2289"> Nigghositāmala susītala nijjharehi</gatha1>
    <gatha2 line="2290">Sammatta nekadija ghuṭṭha jalāsayehi,</gatha2>
    <gatha3 line="2291">Kiñjakkha patta parikiṇṇa silātalehi</gatha3>
    <gathalast line="2292">Tussanti yattha satataṃ yatīnaṃ manāti;</gathalast>
    <hangnum line="2293" number="612"></hangnum>
    <gatha1 line="2294"> Yo neka kappa sata sañcita puññarāsi</gatha1>
    <gatha2 line="2295">Hitvā’mitaṃ kapilavatthu mahāsirimpi,</gatha2>
    <gatha3 line="2296">Āgamma yattha nīrato sugato mahesi</gatha3>
    <gathalast line="2297">Ko tattha bhuti matulaṃ kathiko katheti;</gathalast>
    <hangnum line="2298" number="613"></hangnum>
    <gatha1 line="2299"> Tasmiṃ jino vasati jetavane vihāre</gatha1>
    <gatha2 line="2300">Indo yathā rucira nandana kānanamhi,</gatha2>
    <gatha3 line="2301">Brahmā’va brahmabhavane sapitāmahehi</gatha3>
    <gathalast line="2302">Tārāvalī parivuto gagane’va vando;</gathalast>
    <hangnum line="2303" number="614"></hangnum>
    <gatha1 line="2304"> Tadāgamma mahānāgo maṇi akkhikanāmako,</gatha1>
    <gathalast line="2305">Laṅkāto jinapādasmiṃ phaṇiṃ pacceda’mabruvi;</gathalast>
    <hangnum line="2306" number="615"></hangnum>
    <gatha1 line="2307"> Sambuddhā dhīra lokasmiṃ lokassatthābhivuddhiyā,</gatha1>
    <gathalast line="2308">Jāyanti sāmi tumhākaṃ dayāyanto’gadhā mayaṃ;</gathalast>
    <hangnum line="2309" number="616"></hangnum>
    <gatha1 line="2310"> Tena me dāsabhutassa saṃsārandugharā thirā,</gatha1>
    <gathalast line="2311">Muttiṃ yadicchase mayhaṃ gahaṇīyaṃ nimantaṇaṃ;</gathalast>
    <hangnum line="2312" number="617"></hangnum>
    <gatha1 line="2313"> Sutvāna taṃ mahānāgo mahānāga nimantaṇaṃ,</gatha1>
    <gathalast line="2314">Paṭiggahesi taṃ tuṇhībhāvena karuṇāya so;</gathalast>
    <hangnum line="2315" number="618"></hangnum>
    <gatha1 line="2316"> Ñatvā taṃ sumano nāgo lahumāgamma sīhalaṃ,</gatha1>
    <gathalast line="2317">Kaḷyāṇāpagapassamhi manonandana bhutale;</gathalast>
    <hangnum line="2318" number="619"></hangnum>
    <gatha1 line="2319"> Sajjhu kambumaṇi mutta pavāla vajirāmaye,</gatha1>
    <gathalast line="2320">Vahārahe mahāthūne ghaṭakādiṃ nidhāpiya;</gathalast>
    <hangnum line="2321" number="620"><pageBreak edition="V" number="0.0066" /></hangnum>
    <gatha1 line="2322"> Datvā tulādayo sesa mandiraṅge tatheva ca,</gatha1>
    <gathalast line="2323">Viṭaṅka vyāla sīhādi pantiyo’pi tathevahi;</gathalast>
    <hangnum line="2324" number="621"></hangnum>
    <gatha1 line="2325"> Sātakumhamayā’neka cittehi sādhu cittitaṃ,</gatha1>
    <gathalast line="2326">Nimmāya gopānasiyo pakkhapāse ca kaṇṇikaṃ;</gathalast>
    <hangnum line="2327" number="622"></hangnum>
    <gatha1 line="2328"> Siṅgi nikkhena siṅgañca chadanindamaṇīhi ca,</gatha1>
    <gathalast line="2329">Soṇṇa kiṅkiṇi mālāyo kaṇṇamālā ca māpiya;</gathalast>
    <hangnum line="2330" number="623"></hangnum>
    <gatha1 line="2331"> Cittavitānaṃ bandhitvā muttolambe tahiṃ tahiṃ,</gatha1>
    <gathalast line="2332">Katvāna gandhadāmehi pupphadāmehi saṅkulaṃ;</gathalast>
    <hangnum line="2333" number="624"></hangnum>
    <gatha1 line="2334"> Indanīlamayaṃ bhumi majjhe’naggha mahāsanaṃ,</gatha1>
    <gathalast line="2335">Māpesi parito sesa bhikkhūnañca subhāsane;</gathalast>
    <hangnum line="2336" number="625"></hangnum>
    <gatha1 line="2337"> Ratanehe’vāpassaye vedikā eḷikāmaye,</gatha1>
    <gathalast line="2338">Muttā vāluka saṅkiṇṇaṃ mālakañca manoramaṃ;</gathalast>
    <hangnum line="2339" number="626"></hangnum>
    <gatha1 line="2340"> Satta ratana sambhuta toraṇū’pari toraṇe,</gatha1>
    <gathalast line="2341">Santīra kusumā’kiṇṇa hāṭakādi ghaṭākulaṃ;</gathalast>
    <hangnum line="2342" number="627"></hangnum>
    <gatha1 line="2343"> Neka rāgaddhajākiṇṇa vitāna samalaṅkataṃ,</gatha1>
    <gathalast line="2344">Dīpa dhūpāli saṅkiṇṇa gandhapuppha samākulaṃ;</gathalast>
    <hangnum line="2345" number="628"></hangnum>
    <gatha1 line="2346"> Evamādihi nekehi vaṇṇehi samalaṅkataṃ,</gatha1>
    <gathalast line="2347">Māpetvā maṇḍapaṃ seṭṭhaṃ devamaṇḍapa santibhaṃ;</gathalast>
    <hangnum line="2348" number="629"></hangnum>
    <gatha1 line="2349"> Sīta vāluka sañchannaṃ mudu pādapaṭatthataṃ,</gatha1>
    <gathalast line="2350">Māpetvevaṃ mahāmaggaṃ surañjasa samañjasaṃ;</gathalast>
    <hangnum line="2351" number="630"></hangnum>
    <gatha1 line="2352"> Sañcinitvāna te nāgā khajja bhojja phalāphale,</gatha1>
    <gathalast line="2353">Dibbannapāne pacure paṭimaggaṃ gamuṃ tadā;</gathalast>
    <hangnum line="2354" number="631"></hangnum>
    <gatha1 line="2355"> Tato kāruṇiko nātho bodhito aṭṭhame same,</gatha1>
    <gathalast line="2356">Vesākha puṇṇamāsimhi sannipātiya sāvake;</gathalast>
    <hangnum line="2357" number="632"></hangnum>
    <gatha1 line="2358"> Ethajja bhikkhavo laṅkaṃ nāgānaṃ’nuggahāya bho,</gatha1>
    <gathalast line="2359">Maṇiakkhiko nimantesi pasanno buddhasāsane;</gathalast>
    <hangnum line="2360" number="633"></hangnum>
    <gatha1 line="2361"> Sutvāna vacanaṃ tassa sambuddhassa sirīmato,</gatha1>
    <gathalast line="2362">Assavā pesalā bhikkhū paccassosuṃ samāhitā;</gathalast>
    <hangnum line="2363" number="634"><pageBreak edition="V" number="0.0067" /></hangnum>
    <gatha1 line="2364"> Sāriputto tato thero paññāya’gga dhurandharo,</gatha1>
    <gathalast line="2365">Pattacīvaramā’dāya agamā jinu’pantikaṃ;</gathalast>
    <hangnum line="2366" number="635"></hangnum>
    <gatha1 line="2367"> Moggallāno mahāthero dutiyo aggasāvako,</gatha1>
    <gathalast line="2368">Pattacīvaramādāya sopāga jina santikaṃ;</gathalast>
    <hangnum line="2369" number="636"></hangnum>
    <gatha1 line="2370"> Dhūtapāpo dhutaṅgaggo mahākassapa nāmako,</gatha1>
    <gathalast line="2371">Pattacīvaramādāya āgamā jinasantikaṃ;</gathalast>
    <hangnum line="2372" number="637"></hangnum>
    <gatha1 line="2373"> Sāsane vinayañña namaggo’ pālivhayo yata,</gatha1>
    <gathalast line="2374">Pattacīvaramādāya jinantikamu’pāgami;</gathalast>
    <hangnum line="2375" number="638"></hangnum>
    <gatha1 line="2376"> Dibbacakkhūnamaggo yo ruddhapāpāri dappako,</gatha1>
    <gathalast line="2377">Thero’nuruddho varado sopāga munisantikaṃ;</gathalast>
    <hangnum line="2378" number="639"></hangnum>
    <gatha1 line="2379"> Maṇiva kāmado kāmamu’pavāno’ti vissuto,</gatha1>
    <gathalast line="2380">Ñāṇī gaṇī dakkhiṇeyyo theropāga jinantikaṃ;</gathalast>
    <hangnum line="2381" number="640"></hangnum>
    <gatha1 line="2382"> Bakkulo vimalo sīla samādhādi guṇākaro,</gatha1>
    <gathalast line="2383">Āgato saparikkhāro bhikkhūnaṃ samitiṃ tadā;</gathalast>
    <hangnum line="2384" number="641"></hangnum>
    <gatha1 line="2385"> Buddhasāsana dhorayho thero aṅgulimālako,</gatha1>
    <gathalast line="2386">Sahā’gantuṃ munindena sannaddho sahasā gato;</gathalast>
    <hangnum line="2387" number="642"></hangnum>
    <gatha1 line="2388"> Sāsanodaya selagge sūriyo viya bhāti yo,</gatha1>
    <gathalast line="2389">So’yaṃ rāhulathero’pi lahu’gā pitu santikaṃ;</gathalast>
    <hangnum line="2390" number="643"></hangnum>
    <gatha1 line="2391"> Bhaddācāro bhaddiyavho thero bhaddaghaṭo viya,</gatha1>
    <gathalast line="2392">Pākaṭo bhuvane so’pi gato sambuddha santikaṃ;</gathalast>
    <hangnum line="2393" number="644"></hangnum>
    <gatha1 line="2394"> Devaddumo’va lokassa yo dadāti’cchiti’cchitaṃ,</gatha1>
    <gathalast line="2395">Jinorasopi selavho gato sambuddhasantikaṃ;</gathalast>
    <hangnum line="2396" number="645"></hangnum>
    <gatha1 line="2397"> Yāminī sāmiko’vāti bhāti yo sāsanambare,</gatha1>
    <gathalast line="2398">Mahānāma mahāthero sopāga munisantikaṃ;</gathalast>
    <hangnum line="2399" number="646"></hangnum>
    <gatha1 line="2400"> Manosilātalaggamhi jumhamāno’va kesarī,</gatha1>
    <gathalast line="2401">Subhutivha mahāthero buddhupantika māgato;</gathalast>
    <hangnum line="2402" number="647"></hangnum>
    <gatha1 line="2403"> Buddhasāsana chaddanta sarasī sāraso viya,</gatha1>
    <gathalast line="2404">Vissuto tissathero’pi gato bhikkhusamāgamaṃ;</gathalast>
    <hangnum line="2405" number="648"><pageBreak edition="V" number="0.0068" /></hangnum>
    <gatha1 line="2406"> Jinasāsana samphullasarasīruha majjhago,</gatha1>
    <gathalast line="2407">Madhubbata nibho rādhathero’pi sahasā gato;</gathalast>
    <hangnum line="2408" number="649"></hangnum>
    <gatha1 line="2409"> Bhagu dabbopa’seno ca koṇḍañña’ssaji sīvali,</gatha1>
    <gathalast line="2410">Ete jinatrajā therā gatāsuṃ munisantikaṃ;</gathalast>
    <hangnum line="2411" number="650"></hangnum>
    <gatha1 line="2412"> Kumārakassapo puṇṇosoṇosobhita revatā,</gatha1>
    <gathalast line="2413">Therāpete abhiññātā gatāsuṃ satthusantikaṃ;</gathalast>
    <hangnum line="2414" number="651"></hangnum>
    <gatha1 line="2415"> Vaṅgīso sāgato nando bhāradvājo gavampati,</gatha1>
    <gathalast line="2416">Pattacīvaramādāya gatāsuṃ jinasantikaṃ;</gathalast>
    <hangnum line="2417" number="652"></hangnum>
    <gatha1 line="2418"> Evamādi mahānāgā pañcasata jinorasā,</gatha1>
    <gathalast line="2419">Samāgañchuṃ sahāgantuṃ muninā lokasāminaṃ;</gathalast>
    <hangnum line="2420" number="653"></hangnum>
    <gatha1 line="2421"> Tato so jagadānando karuṇāyābhirādhito,</gatha1>
    <gathalast line="2422">Meruṃ parikkhipantova anekajjuti vijjuyā;</gathalast>
    <hangnum line="2423" number="654"></hangnum>
    <gatha1 line="2424"> Nivāsetvā suddharaṃsi visarantaravāsakaṃ,</gatha1>
    <gathalast line="2425">Tassūpari jino rattaṃ bandhitvā kāyabandhaṃ;</gathalast>
    <hangnum line="2426" number="655"></hangnum>
    <gatha1 line="2427"> Accuggataṃ mahāthūpaṃ cāru cāmīkarajjutiṃ,</gatha1>
    <gathalast line="2428">Paṭicchādayamānova rattakambala kañcunā;</gathalast>
    <hangnum line="2429" number="656"></hangnum>
    <gatha1 line="2430"> Vaṇṇa nigrodhapakkaṃva surattaṃ paṃsukulikaṃ,</gatha1>
    <gathalast line="2431">Saṅghāṭiyā karitvāna saguṇaṃ uttarīyakaṃ;</gathalast>
    <hangnum line="2432" number="657"></hangnum>
    <gatha1 line="2433"> Hutvāna supaṭicchanto pārupitvāna sādhukaṃ,</gatha1>
    <gathalast line="2434">Pattatthāya pasāresi jālākulakarañjino;</gathalast>
    <hangnum line="2435" number="658"></hangnum>
    <gatha1 line="2436"> Lokanāthappabhāvena tato pattamadhubbato,</gatha1>
    <gathalast line="2437">Pāṇi saroruhassanto sampattosi tamaggahi;</gathalast>
    <hangnum line="2438" number="659"></hangnum>
    <gatha1 line="2439"> Tato sasissako nātho uggantvā gaganaṅganaṃ,</gatha1>
    <gathalast line="2440">Nānāvaṇṇambude tattha maddanto gantumārahabhi;</gathalast>
    <hangnum line="2441" number="660"></hangnum>
    <gatha1 line="2442"> Tato sambuddha dehasmā nikkhantāsuṃ cha raṃsiyo,</gatha1>
    <gathalast line="2443">Hemakaṇṇikato yāta maṇigopānasī yathā;</gathalast>
    <hangnum line="2444" number="661"></hangnum>
    <gatha1 line="2445"> Bāṇindīvara pupphehi meva’kindamaṇihi ca,</gatha1>
    <gathalast line="2446">Chādenti viya nakkhattā nīlaṃ’su munidehato;</gathalast>
    <hangnum line="2447" number="662"><pageBreak edition="V" number="0.0069" /></hangnum>
    <gatha1 line="2448"> Campakuddālamālābhī hemacuṇṇambarehi ca,</gatha1>
    <gathalast line="2449">Pūrayanti viyāsaṅga pītaṃsū jinadehato;</gathalast>
    <hangnum line="2450" number="663"></hangnum>
    <gatha1 line="2451"> Bhaṇḍīpupphakadambehi lohitaṅkamaṇihi ca,</gatha1>
    <gathalast line="2452">Lohitābhā papūrenti disā’gā munidehato;</gathalast>
    <hangnum line="2453" number="664"></hangnum>
    <gatha1 line="2454"> Hāra mallika mālāhi somaṃsu phalikādihi,</gatha1>
    <gathalast line="2455">Pūrayanti viyāsaṅga odātā munidehato;</gathalast>
    <hangnum line="2456" number="665"></hangnum>
    <gatha1 line="2457"> Piñjumañjeṭṭharāsīhi padumābhamaṇīhi ca,</gatha1>
    <gathalast line="2458">Disaṃ chādayamānāgā mañjiṭṭhābhā jinaṅgato;</gathalast>
    <hangnum line="2459" number="666"></hangnum>
    <gatha1 line="2460"> Nekindacāpa kiṇṇaṃva divasaṃ ratanutthataṃ,</gatha1>
    <gathalast line="2461">Cittapaṭaṃva muñcantaṃ missābhāgā jinaṅgato;</gathalast>
    <hangnum line="2462" number="667"></hangnum>
    <gatha1 line="2463"> Girikūṭa kūṭāgāra mattā chabbaṇṇa raṃsiyo,</gatha1>
    <gathalast line="2464">Āvelavelā dhāvanti dippamānetaretarā;</gathalast>
    <hangnum line="2465" number="668"></hangnum>
    <gatha1 line="2466"> Gacchamānā’hanitvāna cakkavāḷa siluccaye,</gatha1>
    <gathalast line="2467">Uggantvā parato yantī nīra nijjhara sannībhā;</gathalast>
    <hangnum line="2468" number="669"></hangnum>
    <gatha1 line="2469"> Sammukhe sammukhe tāyo rukkhapabbata ādayo,</gatha1>
    <gathalast line="2470">Kārayantā sakaṃ vaṇṇaṃ dhāvantā’pi ca sindhavo;</gathalast>
    <hangnum line="2471" number="670"></hangnum>
    <gatha1 line="2472"> Uddhamuggataraṃsīhi rañjitā jaladā tadā,</gatha1>
    <gathalast line="2473">Nānāvaṇṇe punevāsi nūtano ravimaṇḍalo;</gathalast>
    <hangnum line="2474" number="671"></hangnum>
    <gatha1 line="2475"> Jinappahā pavāhesu nimuggā devatā gatā,</gatha1>
    <gathalast line="2476">Pūjetuṃva nijattehi nānāvaṇṇā siyuṃ tadā;</gathalast>
    <hangnum line="2477" number="672"></hangnum>
    <gatha1 line="2478"> Paviṭṭhā buddharaṃsīnamantaraṃ devadhītaro,</gatha1>
    <gathalast line="2479">Asañjānīya muyhiṃsu muhuttaṃ attano dhavaṃ;</gathalast>
    <hangnum line="2480" number="673"></hangnum>
    <gatha1 line="2481"> Surā suroraga brahma siddha vijjādharādayo,</gatha1>
    <gathalast line="2482">Cāmaracchattaketuhi pūjayantā jinantvaguṃ;</gathalast>
    <hangnum line="2483" number="674"></hangnum>
    <gatha1 line="2484"> Agghikaṃ pantiyo keci toraṇūpari toraṇe,</gatha1>
    <gathalast line="2485">Ghaṭadīpāliyo tantha karonti abhito’bhito;</gathalast>
    <hangnum line="2486" number="675"></hangnum>
    <gatha1 line="2487"> Pādapaṭe pattharanti vitatvanti vitānake,</gatha1>
    <gathalast line="2488">Tatthūpari anekānī kusumāno’kiranti ca;</gathalast>
    <hangnum line="2489" number="676"><pageBreak edition="V" number="0.0070" /></hangnum>
    <gatha1 line="2490"> Katamaṃ devalokannuyāti lokagganāyako,</gatha1>
    <gathalast line="2491">Yāti kiṃ buhmalokannu amhākaṃ bhavanannu kho;</gathalast>
    <hangnum line="2492" number="677"></hangnum>
    <gatha1 line="2493"> Kattha nu kho devadevo kassanuggahabuddhīyā,</gatha1>
    <gathalast line="2494">Yātī’ti kaṅkhitā keci saṃsaranti itocito;</gathalast>
    <hangnum line="2495" number="678"></hangnum>
    <gatha1 line="2496"> Māpetvā abhito magge maṇḍape ratanāmaye,</gatha1>
    <gathalast line="2497">Sayanāsanaṃ paññapetvā kāci tiṭṭhanti devatā;</gathalast>
    <hangnum line="2498" number="679"></hangnum>
    <gatha1 line="2499"> Tahiṃ tahiṃ paṭṭhapentā sudhanta madhurodakaṃ,</gatha1>
    <gathalast line="2500">Yāvamānā jinaṃ keci tiṭṭhanti ca mahanti ca;</gathalast>
    <hangnum line="2501" number="680"></hangnum>
    <gatha1 line="2502"> Evaṃ mahāmahe nātho vattamāne anūpame,</gatha1>
    <gathalast line="2503">Jalaṃ sambuddhasiriyā nūtano sūriyo viya;</gathalast>
    <hangnum line="2504" number="681"></hangnum>
    <gatha1 line="2505"> Brahmasenābhito yāna brahmāvātha sahampati,</gatha1>
    <gathalast line="2506">Surasenābhito yāna sakkova samalaṅkato;</gathalast>
    <hangnum line="2507" number="682"></hangnum>
    <gatha1 line="2508"> Gagālimabhito yāna gahaṅgā maṇi sannibho,</gatha1>
    <gathalast line="2509">Dhataraṭṭhakhagindova haṃsasenāli pubbago;</gathalast>
    <hangnum line="2510" number="683"></hangnum>
    <gatha1 line="2511"> Apeta rāgadosehi vītamohehi sabbaso,</gatha1>
    <gathalast line="2512">Paṭisambhidatta sampatta sāvakehi anuggato;</gathalast>
    <hangnum line="2513" number="684"></hangnum>
    <gatha1 line="2514"> Yesaṃ yesaṃ manasmiṃ yaṃ yamatthi kiñci saṃsayaṃ,</gatha1>
    <gathalast line="2515">Tesaṃ taṃ taṃ paṇudento desanāya sudhāsinaṃ;</gathalast>
    <hangnum line="2516" number="685"></hangnum>
    <gatha1 line="2517"> Tattha tatthānurūpena pāṭihāriya kambunā,</gatha1>
    <gathalast line="2518">Lokassa nayanālī so tosassusu nimujjayaṃ;</gathalast>
    <hangnum line="2519" number="686"></hangnum>
    <gatha1 line="2520"> Sampatto’laṅkataṃ laṅkamathāgu phaṇino tadā,</gatha1>
    <gathalast line="2521">Paṭimaggaṃ karontā te tattha tattha mahāmahaṃ;</gathalast>
    <hangnum line="2522" number="687"></hangnum>
    <gatha1 line="2523"> Uragānamantare devā brahmāsuṃ tesamantare,</gatha1>
    <gathalast line="2524">Evaṃ sammissako loke brahmalokā papūrayi;</gathalast>
    <hangnum line="2525" number="688"></hangnum>
    <gatha1 line="2526"> Ye passanti jinaṃ tattha sasissaṃ siriyā jalaṃ,</gatha1>
    <gathalast line="2527">Suladdhā tehi nettāni tesamakkhīni locanā;</gathalast>
    <hangnum line="2528" number="689"></hangnum>
    <gatha1 line="2529"> Ye suṇanti tadā dhammaṃ dhammissara pabhāvitaṃ,</gatha1>
    <gathalast line="2530">Suladdhā tehi sotāni tesaṃ sotāni sotakā;</gathalast>
    <hangnum line="2531" number="690"><pageBreak edition="V" number="0.0071" /></hangnum>
    <gatha1 line="2532"> Ye lapanti tadā buddhaguṇañhi guṇabhūsaṇā,</gatha1>
    <gathalast line="2533">Suladdhā tehi ve jivhā tesaṃ jivhā rasaññakā</gathalast>
    <hangnum line="2534" number="691"></hangnum>
    <gatha1 line="2535"> Ye vandanti jinaṃ yantaṃ sasaṅghaṃ gaganaṅgane,</gatha1>
    <gathalast line="2536">Suladdhā tehi hatthāni tesaṃyeva bhujā bhujā;</gathalast>
    <hangnum line="2537" number="692"></hangnum>
    <gatha1 line="2538"> Tadā tathāgataṃ disvā ye santuṭṭhā tathāgataṃ,</gatha1>
    <gathalast line="2539">Tathāgatānaṃ sabbesaṃ yo toso hotu sabbadā;</gathalast>
    <hangnum line="2540" number="693"></hangnum>
    <gatha1 line="2541"> Gato kalyāṇīyaṃ nātho mahentevaṃ sadevake,</gatha1>
    <gathalast line="2542">Tesaṃ pūjāvidhānaṃ ko mukhenekena bhāsati;</gathalast>
    <hangnum line="2543" number="694"></hangnum>
    <gatha1 line="2544"> Tato gaṅgā manuññañhi sampattaṃ taṃ saputtakaṃ,</gatha1>
    <gathalast line="2545">Taraṅga mudu bāhāhi gahetvā caraṇambuje;</gathalast>
    <hangnum line="2546" number="695"></hangnum>
    <gatha1 line="2547"> Pāde pakkhālayi sammā pheṇa pupphupahārikā,</gatha1>
    <gathalast line="2548">Tato tatotuṃ gaṇhitvā akā dehassanuggahaṃ;</gathalast>
    <hangnum line="2549" number="696"></hangnum>
    <gatha1 line="2550"> Tato so yācito satthā nāgasaṅghehi vandiya,</gatha1>
    <gathalast line="2551">Agamā maṇḍapaṃ rammaṃ manonandanamāvahaṃ;</gathalast>
    <hangnum line="2552" number="697"></hangnum>
    <gatha1 line="2553"> Gantvā maṇḍapa majjhamhi buddhāraha mahāsane,</gatha1>
    <gathalast line="2554">Nisīdobhāsayaṃ āsā ravīva udayāvale;</gathalast>
    <hangnum line="2555" number="698"></hangnum>
    <gatha1 line="2556"> Tato bhikkhu nisīdiṃsu patta pattāsane tadā,</gatha1>
    <gathalast line="2557">Babhāsa maṇḍapaṃ’tīva saraṃva padumākulaṃ;</gathalast>
    <hangnum line="2558" number="699"></hangnum>
    <gatha1 line="2559"> Jananettālino’gamma vasī sommamukhambuje,</gatha1>
    <gathalast line="2560">Patantā kusalāmode gaṇhantā tittino gatā;</gathalast>
    <hangnum line="2561" number="700"></hangnum>
    <gatha1 line="2562"> Tathā sabhikkhukā nāgā munino rūpasāgare,</gatha1>
    <gathalast line="2563">Nettinda maṇināvāhi pāraṃ gantuṃ na te pabhu;</gathalast>
    <hangnum line="2564" number="701"></hangnum>
    <gatha1 line="2565"> Tato sasaṅghaṃ sugataṃ sajano maṇi akkhiko,</gatha1>
    <gathalast line="2566">Sakkaccaṃ sakahatthehi annapānena tappayī;</gathalast>
    <hangnum line="2567" number="702"></hangnum>
    <gatha1 line="2568"> Athonīta pattapāṇima’ccayitvā tathāgataṃ,</gatha1>
    <gathalast line="2569">Bhattininno nimantesi desanatthānumodanaṃ;</gathalast>
    <hangnum line="2570" number="703"></hangnum>
    <gatha1 line="2571"> Tato brahmassaro satthā niccharaṃ brahmaghosanaṃ,</gatha1>
    <gathalast line="2572">Viññāpento jane sabbe sakasaddena desanaṃ;</gathalast>
    <hangnum line="2573" number="704"></hangnum>
    <gatha1 line="2574"> Desesvevaṃ jino dhamma’manilāsanakādinaṃ,</gatha1>
    <gathalast line="2575">Pītipāmojja jananaṃ nibbāṇāmata’māvahaṃ;</gathalast>
    <hangnum line="2576" number="705"></hangnum>
    <gatha1 line="2577"> Bho bho suṇātha bhujagā bhavasāgaramhi</gatha1>
    <gatha2 line="2578">Pāpārinakkamakarākula duggamamhi,</gatha2>
    <gatha3 line="2579">Maggā janā khalu labhanti kadā patiṭṭhaṃ,</gatha3>
    <gathalast line="2580">Ohāya buddhathirasāratariṃ visālaṃ;</gathalast>
    <hangnum line="2581" number="706"></hangnum>
    <gatha1 line="2582"> Laddhāna dullabhataraṃ munipātubhūta</gatha1>
    <gatha2 line="2583">Kālaṃ cirena bhujagā na pamādayittha,</gatha2>
    <gatha3 line="2584">Jātī jarā maraṇa dukkha pariddavā ca</gatha3>
    <gathalast line="2585">Saṃsārikassa na tatopa’gatassa hoti;</gathalast>
    <hangnum line="2586" number="707"></hangnum>
    <gatha1 line="2587"> Tāruññamambujasiriṃva parittakālaṃ</gatha1>
    <gatha2 line="2588">Pāṇaṃ tusāralava’sārataraṃ janānaṃ,</gatha2>
    <gatha3 line="2589">Bhogaṃ dadhāti jaladhimhi taraṅgabhaṅgiṃ</gatha3>
    <gathalast line="2590">Niccaṃ mano dahati sokasikhībhi nānā;</gathalast>
    <hangnum line="2591" number="708"></hangnum>
    <gatha1 line="2592"> Katvāna rāgamisayo’pi khagā dupaññā</gatha1>
    <gatha2 line="2593">Thirūpi nārikusumesupi rūpagiddhā,</gatha2>
    <gatha3 line="2594">Pattā’nayaṃ khalu pure parihīna jhānā</gatha3>
    <gathalast line="2595">Rūpe na rajjatha tato khalu sādhupaññā;</gathalast>
    <hangnum line="2596" number="709"></hangnum>
    <gatha1 line="2597"> Saddānurāgamanugopi pure sikhaṇḍī</gatha1>
    <gatha2 line="2598">Sutvāna mori madhuraṃ giramañjitaṅgo,</gatha2>
    <gatha3 line="2599">Vyādhassa hatthamagamāsi bhavesu tasmā</gatha3>
    <gathalast line="2600">Nattheva saddasamadukkhakaraṃ janānaṃ;</gathalast>
    <hangnum line="2601" number="710"></hangnum>
    <gatha1 line="2602"> Ohāya nekakusumesu parāgarāgaṃ</gatha1>
    <gatha2 line="2603">Mattebhakumbha magamā madagandhaluddho,</gatha2>
    <gatha3 line="2604">Bhiṅgo pabhagga tanuko karikaṇṇatālā</gatha3>
    <gathalast line="2605">Nattheva gandhasadisaṃ tibhavesu pāsaṃ;</gathalast>
    <hangnum line="2606" number="711"></hangnum>
    <gatha1 line="2607"> Gambhīra nīradhibhavo pavurāsano’pi</gatha1>
    <gatha2 line="2608">Miccho gilitva balisaṃ rasagedhahetu,</gatha2>
    <gatha3 line="2609">Pappoti dukkhamatulaṃ na rasesu sāta</gatha3>
    <gathalast line="2610">Matthiti mantva pajabhātha rasesu gedhaṃ;</gathalast>
    <hangnum line="2611" number="712"><pageBreak edition="V" number="0.0073" /></hangnum>
    <gatha1 line="2612"> Bho buhmalokā’gata suddhasatto</gatha1>
    <gatha2 line="2613">Buddhattameva niyato api bodhisatto,</gatha2>
    <gatha3 line="2614">Thisaṅgamāya parihāyi sarajjato’pi</gatha3>
    <gathalast line="2615">Tasmā hi phassasadiso anayo navatthi;</gathalast>
    <hangnum line="2616" number="713"></hangnum>
    <gatha1 line="2617"> Bheraṇḍa pelaka kapu’ddaka hetuhīna</gatha1>
    <gatha2 line="2618">Sattāpi dānaruci dānamaṇippabhāvā,</gatha2>
    <gatha3 line="2619">Pattā’pavagga varasārapuraṃ bhujaṅgā</gatha3>
    <gathalast line="2620">Ko nappadāti dhaniko siva’mesamāno;</gathalast>
    <hangnum line="2621" number="714"></hangnum>
    <gatha1 line="2622"> Pāletva sīlama’malaṃ visakaṇṭhikāpi</gatha1>
    <gatha2 line="2623">Indassa nandanavane’si piyā mahesī,</gatha2>
    <gatha3 line="2624">Tasmā pasatthavibhavaṃ yadi patthayavho</gatha3>
    <gathalast line="2625">Pāletha sīlama’malaṃ khalu jivitaṃ’va;</gathalast>
    <hangnum line="2626" number="715"></hangnum>
    <gatha1 line="2627"> Saggo visāla ratanālaya sampakiṇṇo</gatha1>
    <gatha2 line="2628">Sānanda’manda surasundari sundaro so,</gatha2>
    <gatha3 line="2629">Phullambujākara vanādihi nandanīyo</gatha3>
    <gathalast line="2630">Tatthāmarā viya’marā’virataṃ ramanti;</gathalast>
    <hangnum line="2631" number="716"></hangnum>
    <gatha1 line="2632"> Tamhāpi bho rucira brahmanikāya bhuti</gatha1>
    <gatha2 line="2633">Rammā tatopi mahitaṃ amataṃ variṭṭhaṃ,</gatha2>
    <gatha3 line="2634">Tasmāttakāma niratā janatā sapaññā</gatha3>
    <gathalast line="2635">Taṇhakkhayāya satataṃ vīriyaṃ karotha;</gathalast>
    <hangnum line="2636" number="717"></hangnum>
    <gatha1 line="2637"> Evaṃ saddhammamaggaṃ varamati sugato desayi pannagānaṃ</gatha1>
    <gatha2 line="2638">Sutvā te sampahaṭṭhā mahamahamakaruṃ nijjarādīhi saddhiṃ,</gatha2>
    <gatha3 line="2639">Tesaṃ ve desanāyaṃ suraviṭapi samā sātthikā tattha jātā</gatha3>
    <gathalast line="2640">So nātho tañca dhammaṃ bhagavati tanayā te ca vo pālayantu</gathalast>
    <centered line="2641">Kalyāṇi desāgamanaṃ.</centered>
    <hangnum line="2642" number="718"><pageBreak edition="V" number="0.0074" /></hangnum>
    <gatha1 line="2643"> Nagādhirāje sumanābhidhāne</gatha1>
    <gatha2 line="2644">Vasaṃ sumedho sumanābhidhāno,</gatha2>
    <gatha3 line="2645">Devo tadā’gamma sapārisajjo</gatha3>
    <gathalast line="2646">Kalyāṇiyaṃ tattha phaṇīhi saddhiṃ;</gathalast>
    <hangnum line="2647" number="719"></hangnum>
    <gatha1 line="2648"> Datvā’pavaggassa nidānadānaṃ</gatha1>
    <gatha2 line="2649">Sutvāna dhammaṃ sutisītibhutaṃ,</gatha2>
    <gatha3 line="2650">Pahaṭṭhacitto upagamma buddhaṃ</gatha3>
    <gathalast line="2651">Natvāha evaṃ katapañjalīko;</gathalast>
    <hangnum line="2652" number="720"></hangnum>
    <gatha1 line="2653"> Na ve phaṇīnaṃ napi mānusānaṃ</gatha1>
    <gatha2 line="2654">Nānimmisānaṃ na pitāmahānaṃ,</gatha2>
    <gatha3 line="2655">Hitattha mevākhila lokanāthā</gatha3>
    <gathalast line="2656">Jāyantī loke karuṇāguṇaggā;</gathalast>
    <hangnum line="2657" number="721"></hangnum>
    <gatha1 line="2658"> Antogadhā nūna mayampi tuyhaṃ</gatha1>
    <gatha2 line="2659">Dayāya tasmā phaṇīnaṃ vimesaṃ,</gatha2>
    <gatha3 line="2660">Karohi mayhaṃ bhavanamhi dhīra</gatha3>
    <gathalast line="2661">Pādaṃ’sunā’tīva pavittarūpaṃ;</gathalast>
    <hangnum line="2662" number="722"></hangnum>
    <gatha1 line="2663"> Yo’yaṃ nago dissati’to purattha</gatha1>
    <gatha2 line="2664">Bhumaṅganā molisiriṃ vahanto,</gatha2>
    <gatha3 line="2665">Samantakūṭoti samantacakkhu</gatha3>
    <gathalast line="2666">Jānāti loko vasatiṃ mametaṃ;</gathalast>
    <hangnum line="2667" number="723"></hangnum>
    <gatha1 line="2668"> Yo nīla nānā vanarāji rājito</gatha1>
    <gatha2 line="2669">Āsāra dhārā giri nijjharākulo,</gatha2>
    <gatha3 line="2670">Āpīta nīlāruṇa pallavāvalī</gatha3>
    <gathalast line="2671">Jimūtakūṭo viya bhāti uggato;</gathalast>
    <hangnum line="2672" number="724"></hangnum>
    <gatha1 line="2673"> Yo sindhuvāriṃ urasā pabhejja</gatha1>
    <gatha2 line="2674">Āgamma te pādapaṇāma hetu,</gatha2>
    <gatha3 line="2675">Vijjotamāno viyacakkapāṇi</gatha3>
    <gathalast line="2676">Mahāti tuṅgagga dharādharindo;</gathalast>
    <hangnum line="2677" number="725"><pageBreak edition="V" number="0.0075" /></hangnum>
    <gatha1 line="2678"> Gaṅgāvadhū kuṭakirīṭadhārī</gatha1>
    <gatha2 line="2679">Sāmanta selinda camūpatīko,</gatha2>
    <gatha3 line="2680">Yo’yaṃ dharādhāra mahāmahīpo</gatha3>
    <gathalast line="2681">Ra rāja laṅkā nagaraṅgaṇamhi;</gathalast>
    <hangnum line="2682" number="726"></hangnum>
    <gatha1 line="2683"> Pāroha danto citakūṭa kumbho</gatha1>
    <gatha2 line="2684">Aneka soṇḍikkha savanti hattho,</gatha2>
    <gatha3 line="2685">Yo nijjharāsāra madappavāho</gatha3>
    <gathalast line="2686">Gajorivā’bhāti surādhipassa;</gathalast>
    <hangnum line="2687" number="727"></hangnum>
    <gatha1 line="2688"> Samphūlla pupphatthabakā’napattā</gatha1>
    <gatha2 line="2689">Satdhatta rattaṅkuramolimālā,</gatha2>
    <gatha3 line="2690">Kantālatā’liṅgita khandhadehā</gatha3>
    <gathalast line="2691">Tiṭṭhanti bhūpāva yahiṃ kujindā;</gathalast>
    <hangnum line="2692" number="728"></hangnum>
    <gatha1 line="2693"> Siddhaṅganā rattapadambujālī</gatha1>
    <gatha2 line="2694">Samhinna hatthābharaṇāli yuttā,</gatha2>
    <gatha3 line="2695">Kekīkalāpuppala mālamālī</gatha3>
    <gathalast line="2696">Silātalākañja nibhanti yattha;</gathalast>
    <hangnum line="2697" number="729"></hangnum>
    <gatha1 line="2698"> Maṅgura pāṭhīna savaṅka siṅgu</gatha1>
    <gatha2 line="2699">Rohicca muñjā?Mara pāvusehi,</gatha2>
    <gatha3 line="2700">Kulīranakkāda’nimesakehi</gatha3>
    <gathalast line="2701">Nikīḷītaṃ daddara rattapehi;</gathalast>
    <hangnum line="2702" number="730"></hangnum>
    <gatha1 line="2703"> Niccañhi saṃrāva virācitānaṃ</gatha1>
    <gatha2 line="2704">Balāka kādamba kadambakānaṃ,</gatha2>
    <gatha3 line="2705">Āpānasālā viya sārasānaṃ</gatha3>
    <gathalast line="2706">Haṃsālinaṃ maṅgala vāsabhūtaṃ;</gathalast>
    <hangnum line="2707" number="731"></hangnum>
    <gatha1 line="2708"> Nirantarāmoda mudāvagehi</gatha1>
    <gatha2 line="2709">Suphulla kokāsa’ravindakehi,</gatha2>
    <gatha3 line="2710">Sogandhi’kindīvara keravehi</gatha3>
    <gathalast line="2711">Kiñjakkha channaṇṇatalehi cittaṃ;</gathalast>
    <hangnum line="2712" number="732"><pageBreak edition="V" number="0.0076" /></hangnum>
    <gatha1 line="2713"> Sītaccha sātodaka sampapuṇṇa</gatha1>
    <gatha2 line="2714">Sarojinī laṅkata bhumibhāgo,</gatha2>
    <gatha3 line="2715">Yo’yaṃ pure bhāti manuññarūpo</gatha3>
    <gathalast line="2716">Samantakūṭo sa samantakūṭo;</gathalast>
    <hangnum line="2717" number="733"></hangnum>
    <gatha1 line="2718"> Dalita vipinasaṇḍā yattha sele samantā</gatha1>
    <gatha2 line="2719">Samupagata janānaṃ cittamāmodayanti,</gatha2>
    <gatha3 line="2720">Madhuka vaṭa kareri bodhi jambīra bhalli</gatha3>
    <gathalast line="2721">Khadira’bhaya kadambā phulla sellū palāsā;</gathalast>
    <hangnum line="2722" number="734"></hangnum>
    <gatha1 line="2723"> Paṇasa’mata pilakkhā kaṇhavaṇṭa’kkha ciñcā</gatha1>
    <gatha2 line="2724">Labuja badari nīpā phandani’ndīvarāva</gatha2>
    <gatha3 line="2725">Makula’sana piyālā gaddabhaṇḍa’jjunā ca</gatha3>
    <gathalast line="2726">Kamuka salla tindu’dumbarambassa’kaṇṇā;</gathalast>
    <hangnum line="2727" number="735"></hangnum>
    <gatha1 line="2728"> Punnāga campaka dumuppala dāḍimā ca</gatha1>
    <gatha2 line="2729">Khajjūri tāla girimallika’soka tālā,</gatha2>
    <gatha3 line="2730">Hintāla nāga nivulā yugapatta’riṭṭha</gatha3>
    <gathalast line="2731">Setamba eravatakāpi ca ketakā ca</gathalast>
    <hangnum line="2732" number="736"></hangnum>
    <gatha1 line="2733"> Samaphullabhaṇḍi sumana’jjaka yūthikā ca</gatha1>
    <gatha2 line="2734">Vāsanti cittaka japā ravimālatī ca,</gatha2>
    <gatha3 line="2735">Kundassa’māraka kuraṇḍaka bījapūra</gatha3>
    <gathalast line="2736">Sephālikā ca tiṇasūla samīraṇā ca;</gathalast>
    <hangnum line="2737" number="737"></hangnum>
    <gatha1 line="2738"> Vocu’cju kīcaka haliddi viḷaṅgi bimbi</gatha1>
    <gatha2 line="2739">Nīlī vacā’tivisālābu ca nāgavallī,</gatha2>
    <gatha3 line="2740">Vallīha sārada’parājitavāru’sīrā</gatha3>
    <gathalast line="2741">Phalādi neka vanarāji virājito so;</gathalast>
    <hangnum line="2742" number="738"></hangnum>
    <gatha1 line="2743"> Tiṭṭhanti keci taravo surabhiṃ kirantā</gatha1>
    <gatha2 line="2744">Tattheva keci phalitā madhurapphalāni,</gatha2>
    <gatha3 line="2745">Andolitā phalitapallavitā latāyo</gatha3>
    <gathalast line="2746">Sandhārayaṃ viṭapa jattusu bhanti keci;</gathalast>
    <hangnum line="2747" number="739"><pageBreak edition="V" number="0.0077" /></hangnum>
    <gatha1 line="2748"> Sāmantage janagaṇe satataṃ dumindā</gatha1>
    <gatha2 line="2749">Sampīṇayanti dalitā phalino ca yasmiṃ,</gatha2>
    <gatha3 line="2750">Te avhayanti viya locana gocarehi</gatha3>
    <gathalast line="2751">Vāte’ritehi taruṇāruṇa pallavehi;</gathalast>
    <hangnum line="2752" number="740"></hangnum>
    <gatha1 line="2753"> Tasmiṃ vane vanasurā nijavasundarīhi</gatha1>
    <gatha2 line="2754">Ramme silātaladahe sikatātale ca,</gatha2>
    <gatha3 line="2755">Naccanti tanti turiyāni ca vādayanti</gatha3>
    <gathalast line="2756">Gāyanti mālabharino satataṃ patītā;</gathalast>
    <hangnum line="2757" number="741"></hangnum>
    <gatha1 line="2758"> Siddhā ca siddhavanitā hi tahiṃ tahiṃ te</gatha1>
    <gatha2 line="2759">Dibbanti pupphaphala pattarasāhinandi,</gatha2>
    <gatha3 line="2760">Acchanti tattha giripādapa rāmaṇeyye</gatha3>
    <gathalast line="2761">Yogehi saṅgata manā bahitāpasāpi;</gathalast>
    <hangnum line="2762" number="742"></hangnum>
    <gatha1 line="2763"> Tasmiṃ vane hariṇa rohita puṇḍarīka</gatha1>
    <gatha2 line="2764">Gokaṇṇa salla sasa jambuka sūkarā ca,</gatha2>
    <gatha3 line="2765">Sākhāmige’ṇivaga babbu rurū kuruṅga</gatha3>
    <gathalast line="2766">Godhā’khu pampaka kapī gavayā ca’nekā;</gathalast>
    <hangnum line="2767" number="743"></hangnum>
    <gatha1 line="2768"> Te vagga vagga carino hayamārakādī</gatha1>
    <gatha2 line="2769">Nānā catuppadagaṇā muditā vasanti,</gatha2>
    <gatha3 line="2770">Pakkhīpi kosiya kapotaka nīlagīva</gatha3>
    <gathalast line="2771">Dhaṅkā’ṭa lāpa parapuṭṭha madhubbatāva;</gathalast>
    <hangnum line="2772" number="744"></hangnum>
    <gatha1 line="2773"> Nijjivha dindiha cakoraka sāḷikā ca</gatha1>
    <gatha2 line="2774">Cakkavha kīra kurarā kulalā ca kaṅkā,</gatha2>
    <gatha3 line="2775">Citracchadā madhura kūjaka nekapakkhī</gatha3>
    <gathalast line="2776">Saṅgamma yattha nivasanti manuññarūpā;</gathalast>
    <hangnum line="2777" number="745"></hangnum>
    <gatha1 line="2778"> Tesaṃ vanantamatha nāṭakamaṇḍalā’ca</gatha1>
    <gatha2 line="2779">Gītālayaṃ viya ahosi ca gāyakānaṃ,</gatha2>
    <gatha3 line="2780">Āpānabhumi sadisaṃ migapakkhikānaṃ</gatha3>
    <gathalast line="2781">Niccussavaṃ ratikaraṃ nayanābhirāmaṃ;</gathalast>
    <hangnum line="2782" number="746"><pageBreak edition="V" number="0.0078" /></hangnum>
    <gatha1 line="2783"> Evaṃ vidho vipinarāji virājitehi</gatha1>
    <gatha2 line="2784">Kūṭehi nekasura sundari maṇḍitehi,</gatha2>
    <gatha3 line="2785">Atyucca nīlasikhigīva samāna vaṇṇo</gatha3>
    <gathalast line="2786">Eso samantagiri me vasatī muninda;</gathalast>
    <hangnum line="2787" number="747"></hangnum>
    <gatha1 line="2788"> Evaṃ patīta manaso sumanābhidhāno</gatha1>
    <gatha2 line="2789">Vatvāna natvamasamaṃ gamanopayuttaṃ,</gatha2>
    <gatha3 line="2790">Kāsātha sopi muni tassa vacaṃ paṭicca</gatha3>
    <gathalast line="2791">Sabbhikkhu nikkhami jino gaganāyanamhi;</gathalast>
    <hangnum line="2792" number="748"></hangnum>
    <gatha1 line="2793"> Niccetanāpi giripādapa ādayopi</gatha1>
    <gatha2 line="2794">Nāgā supaṇṇa miga pakkhika hetukāpi,</gatha2>
    <gatha3 line="2795">Vijjādharāmara’surā caturāṇanāpi</gatha3>
    <gathalast line="2796">Saṅgamma’kaṃsu sumanā mahamabbhutaṃ te;</gathalast>
    <hangnum line="2797" number="749"></hangnum>
    <gatha1 line="2798"> Muninde payante samiddhaṃ tilokaṃ</gatha1>
    <gatha2 line="2799">Girindābhinandā dumindā pabuddhā,</gatha2>
    <gatha3 line="2800">Migindā sutuṭṭhā khagindā sughuṭṭhā</gatha3>
    <gathalast line="2801">Pavuṭṭho mahindo paṇaṭṭho nidāgho;</gathalast>
    <hangnum line="2802" number="750"></hangnum>
    <gatha1 line="2803"> Gacchante gaganāyanena sugate bhānu’si santo tadā</gatha1>
    <gatha2 line="2804">Vāresuṃ sūriyātapañca jaladā siñjiṃsu bhumyā jalaṃ,</gatha2>
    <gatha3 line="2805">Mandāmanda sugandha muddha pavano pāpeti sitaṃ sukhaṃ,</gatha3>
    <gathalast line="2806">Devādi dhaja chatta cāmarakarā pūjenti mānenti ca;</gathalast>
    <hangnum line="2807" number="751"></hangnum>
    <gatha1 line="2808"> Sannīra hintāla’ga sindi pūga</gatha1>
    <gatha2 line="2809">Tālambasālādi mahīruhitdā,</gatha2>
    <gatha3 line="2810">Tiṭṭhanti te cāmarahatthakā’va</gatha3>
    <gathalast line="2811">Pupphehi channo gaganaṅganopi;</gathalast>
    <hangnum line="2812" number="752"></hangnum>
    <gatha1 line="2813"> Anena vidhinā jagadeka nātho</gatha1>
    <gatha2 line="2814">Pavattamānesu mahāmahesu,</gatha2>
    <gatha3 line="2815">Disañca vidisaṃ paripūrayanto</gatha3>
    <gathalast line="2816">Jabbaṇṇaraṃsīhi agā nagindaṃ;</gathalast>
    <hangnum line="2817" number="753"><pageBreak edition="V" number="0.0079" /></hangnum>
    <gatha1 line="2818"> Tasmiṃ samantanagamuddhani lokanātho</gatha1>
    <gatha2 line="2819">Chabbaṇṇaraṃsi nikaraṃ disi pattharanto,</gatha2>
    <gatha3 line="2820">Bhikkhūhi so parivuto parasāgarantaṃ</gatha3>
    <gathalast line="2821">Olokayaṃ ṭhitimakāsi aanomavaṇṇo;</gathalast>
    <hangnum line="2822" number="754"></hangnum>
    <gatha1 line="2823"> Laṅkāvadhū sumanakūṭa kirīṭa kūṭaṃ</gatha1>
    <gatha2 line="2824">Sajjesi’naggha jana rāja maṇī mahanto,</gatha2>
    <gatha3 line="2825">Icchatthadaṃ sivadamappaṭimaṃ tiloke</gatha3>
    <gathalast line="2826">Taṃ’dāni bho bhajatha sevatha sabbakālaṃ;</gathalast>
    <hangnum line="2827" number="755"></hangnum>
    <gatha1 line="2828"> Kāsuṃ tadā suravarā surasundarīhi</gatha1>
    <gatha2 line="2829">Laṅkāya selasikharesu mahāsamajjaṃ,</gatha2>
    <gatha3 line="2830">Vajjiṃsu bheri vikatī sayameva sabbā</gatha3>
    <gathalast line="2831">Bhassiṃsu dibbakusumābharaṇā nabhamhā;</gathalast>
    <hangnum line="2832" number="756"></hangnum>
    <gatha1 line="2833"> Laṅkambaraṃ nikhilamāsi ca chattachattaṃ</gatha1>
    <gatha2 line="2834">Nānā virāga dhaja ketu samākulañca,</gatha2>
    <gatha3 line="2835">Nānāsugandha kusumādi disantarālaṃ,</gatha3>
    <gathalast line="2836">Nānagghikāvali virājita mantaḷikkhaṃ;</gathalast>
    <hangnum line="2837" number="757"></hangnum>
    <gatha1 line="2838"> Tasmiṃ dine’si ratanaṃ maṇitoraṇehi</gatha1>
    <gatha2 line="2839">Dīpāli puṇṇaghaṭapantīhi dassanīyaṃ,</gatha2>
    <gatha3 line="2840">Sambuddha dehaparitogata chappabhāhi</gatha3>
    <gathalast line="2841">Rattaṃ nabhāvani carācara sabbadabbaṃ;</gathalast>
    <hangnum line="2842" number="758"></hangnum>
    <gatha1 line="2843"> Mālāvataṃsa samakā girayo samantā</gatha1>
    <gatha2 line="2844">Hutvā namanti ca bhamanti sacetanā’va,</gatha2>
    <gatha3 line="2845">Sabbepi tattha taravoca latādayo ca</gatha3>
    <gathalast line="2846">Naccanti dibbanaṭakā viya onataggā;</gathalast>
    <hangnum line="2847" number="759"></hangnum>
    <gatha1 line="2848"> Evaṃ tadā mahata vimhaya pāṭihere</gatha1>
    <gatha2 line="2849">Buddhānubhāva janite idha vattamāne,</gatha2>
    <gatha3 line="2850">Tatvāna dhīracaraṇaṃ samano sudhāsī</gatha3>
    <gathalast line="2851">Evaṃ vadī parama pitimano udaggo;</gathalast>
    <hangnum line="2852" number="760"><pageBreak edition="V" number="0.0080" /></hangnum>
    <gatha1 line="2853"> Ye te mudu komala rattapādā</gatha1>
    <gatha2 line="2854">Suratta phullamburuhopamānā,</gatha2>
    <gatha3 line="2855">Vaṭṭānupubbāyata aṅgulikā</gatha3>
    <gathalast line="2856">Sutambatuṅgagga nakhāvalīkā;</gathalast>
    <hangnum line="2857" number="761"></hangnum>
    <gatha1 line="2858"> Suvaṇṇakummu’nnata pādapiṭṭhi</gatha1>
    <gatha2 line="2859">Niguḷha gopphāyata paṇhibhāgā</gatha2>
    <gatha3 line="2860">Samacchamāyaṃ sakalaṃ patiṭṭhitā</gatha3>
    <gathalast line="2861">Na limpate succhavitā rajādi;</gathalast>
    <hangnum line="2862" number="762"></hangnum>
    <gatha1 line="2863"> Sammatta hatthosabha haṃsa sīha</gatha1>
    <gatha2 line="2864">Samāna līlāya yahiṃ payāti,</gatha2>
    <gatha3 line="2865">Ninnunnatā bheritalā’va bhumi</gatha3>
    <gathalast line="2866">Hotātha pupphādi sumaṇḍitā ca;</gathalast>
    <hangnum line="2867" number="763"></hangnum>
    <gatha1 line="2868"> Apenti maggā sayameva khāṇu</gatha1>
    <gatha2 line="2869">Sakaṇṭamūlā kaṭhalā ca sabbe,</gatha2>
    <gatha3 line="2870">Gambhīra nīrāpaga paṅkaduggā</gatha3>
    <gathalast line="2871">Hitvā sabhāvaṃ ramaṇīyamenti;</gathalast>
    <hangnum line="2872" number="764"></hangnum>
    <gatha1 line="2873"> Vajanti bhumiṃ girayo purattha</gatha1>
    <gatha2 line="2874">Pasārite pādavare jinassa,</gatha2>
    <gatha3 line="2875">Nibbāti aggī narakodarepi</gatha3>
    <gathalast line="2876">Gaṇhanti pāde padumādayo ca;</gathalast>
    <hangnum line="2877" number="765"></hangnum>
    <gatha1 line="2878"> Idañhi te pādatale yatīsa</gatha1>
    <gatha2 line="2879">Sanābhi nemi ghaṭikāvalīhi,</gatha2>
    <gatha3 line="2880">Susaṇṭhitaṃ cā’rasahassavantaṃ</gatha3>
    <gathalast line="2881">Sandissate cakkavaraṃ mahantaṃ;</gathalast>
    <hangnum line="2882" number="766"></hangnum>
    <gatha1 line="2883"> Tameva cakkaṃ parivārayitvā</gatha1>
    <gatha2 line="2884">Sirivaccha sovatthi’vataṃsakā ca,</gatha2>
    <gatha3 line="2885">Pāsāda bhadrāsana puṇṇapāti</gatha3>
    <gathalast line="2886">Sitātapattāsi mayūrahatthā;</gathalast>
    <hangnum line="2887" number="767"><pageBreak edition="V" number="0.0081" /></hangnum>
    <gatha1 line="2888"> Nīlādibhedā kamaluppalā ca</gatha1>
    <gatha2 line="2889">Sameru sattaddi mahāsamuddā,</gatha2>
    <gatha3 line="2890">Sattāpagā satta mahāsarā ca</gatha3>
    <gathalast line="2891">Himālayo cakkavāḷaddiko ca;</gathalast>
    <hangnum line="2892" number="768"></hangnum>
    <gatha1 line="2893"> Candakkatārā ca chadevalokā</gatha1>
    <gatha2 line="2894">Pitāmahāvāsa manussalokaṃ,</gatha2>
    <gatha3 line="2895">Suvaṇṇa nāvā sivikā ca saṅkhaṃ</gatha3>
    <gathalast line="2896">Kelāsaselaṃ dhajatoraṇā ca;</gathalast>
    <hangnum line="2897" number="769"></hangnum>
    <gatha1 line="2898"> Cintāmaṇuṇhīsa savaccha dhenū</gatha1>
    <gatha2 line="2899">Mīnadvayaṃ cakkavatti saseno,</gatha2>
    <gatha3 line="2900">Sīha’ssa mātaṅga viyaggharājā</gatha3>
    <gathalast line="2901">Haṃsosabho kimpuriso mayūro;</gathalast>
    <hangnum line="2902" number="770"></hangnum>
    <gatha1 line="2903"> Koñcā ca erāvaṇa hatthirājā</gatha1>
    <gatha2 line="2904">Sacakkavākā makarādayo ca,</gatha2>
    <gatha3 line="2905">Nānā mahāmaṅgala lakkhaṇā te</gatha3>
    <gathalast line="2906">Virocamānā vilasanti niccaṃ;</gathalast>
    <hangnum line="2907" number="771"></hangnum>
    <gatha1 line="2908"> Jātakkhaṇe yassa mahiṃ pabhejja</gatha1>
    <gatha2 line="2909">Visāla sattuddaya paṅkajāni,</gatha2>
    <gatha3 line="2910">Paṭiggahesuṃ caraṇāni yāni</gatha3>
    <gathalast line="2911">Te tānimānacchariyāni loke;</gathalast>
    <hangnum line="2912" number="772"></hangnum>
    <gatha1 line="2913"> Vandāpanatthāyu’panītakāle</gatha1>
    <gatha2 line="2914">Pitūhi te devala tāpasindaṃ,</gatha2>
    <gatha3 line="2915">Pādāni gantvāna jaṭāsu tassa</gatha3>
    <gathalast line="2916">Āsuṃ tave’taṅghiyugaṃ aho bho;</gathalast>
    <hangnum line="2917" number="773"></hangnum>
    <gatha1 line="2918"> Suddhodanavhassa narādhipassa</gatha1>
    <gatha2 line="2919">Santosa toyehi papūritassa,</gatha2>
    <gatha3 line="2920">Siro visuddhambu ruhākarassa</gatha3>
    <gathalast line="2921">Saroru hāsuṃ caraṇāni tuyhaṃ;</gathalast>
    <hangnum line="2922" number="774"><pageBreak edition="V" number="0.0082" /></hangnum>
    <gatha1 line="2923"> Ye caṅkame caṅkamaṇāvasāne</gatha1>
    <gatha2 line="2924">Onamma merūdaya pabbaniṇdā,</gatha2>
    <gatha3 line="2925">Paṭiggahesuṃ caraṇāni yāni</gatha3>
    <gathalast line="2926">Te tānimā’nacchariyāni loke;</gathalast>
    <hangnum line="2927" number="775"></hangnum>
    <gatha1 line="2928"> Yaṃ vandamāno tidivādhipo so</gatha1>
    <gatha2 line="2929">Yassānubhāvena gatāyukopi,</gatha2>
    <gatha3 line="2930">Sakiyaṭhāne’sinapunāpi te’vaṃ</gatha3>
    <gathalast line="2931">Pādambujaṃ dhīra!Mahānubhāvaṃ;</gathalast>
    <hangnum line="2932" number="776"></hangnum>
    <gatha1 line="2933"> Dehīnamaggopi nisākarāri</gatha1>
    <gatha2 line="2934">Mānunnato so sayitassa tuyhaṃ,</gatha2>
    <gatha3 line="2935">Pādassa antampi na sakkhi daṭṭhuṃ</gatha3>
    <gathalast line="2936">Acchera rūpaṃ idamaṅghikañjaṃ;</gathalast>
    <hangnum line="2937" number="777"></hangnum>
    <gatha1 line="2938"> Gaṅgāya gaṅgāpati sannidhāne</gatha1>
    <gatha2 line="2939">Tīre tadā nammada jimhagassa,</gatha2>
    <gatha3 line="2940">Pādassa lañchaṃ akarī muninda</gatha3>
    <gathalast line="2941">Mayhaṃ’pi hotaṃ karuṇā tavesā;</gathalast>
    <hangnum line="2942" number="778"></hangnum>
    <gatha1 line="2943"> Ārādhito saccaka tāpasena</gatha1>
    <gatha2 line="2944">Akā tuvaṃ saccaka baddhasele,</gatha2>
    <gatha3 line="2945">Pādassa lañchaṃ jagato hitāya</gatha3>
    <gathalast line="2946">Mayhampi hotaṃ tamanuggahante;</gathalast>
    <hangnum line="2947" number="779"></hangnum>
    <gatha1 line="2948"> Sutvāna nātho girametamassa</gatha1>
    <gatha2 line="2949">Passaṃ mahābhuti’manāgatesu,</gatha2>
    <gatha3 line="2950">Lokassa lokehi mahīya māno</gatha3>
    <gathalast line="2951">Akāsi vāmena padena lañchaṃ;</gathalast>
    <hangnum line="2952" number="780"></hangnum>
    <gatha1 line="2953"> Sambodhito aṭṭhama sāradasmiṃ</gatha1>
    <gatha2 line="2954">Vesākhamāse muṇi puṇṇamāyaṃ,</gatha2>
    <gatha3 line="2955">Pādassa’bhiññāṇamakā’paraṇhe</gatha3>
    <gathalast line="2956">Sadevake sassamaṇe mahente;</gathalast>
    <hangnum line="2957" number="781"><pageBreak edition="V" number="0.0083" /></hangnum>
    <gatha1 line="2958"> Pataṅakgikā sitthaka matthakamhi</gatha1>
    <gatha2 line="2959">Yathaṅkitā khattiya muddikāya,</gatha2>
    <gatha3 line="2960">Āseva’mevaṃ jinapādalañchaṃ</gatha3>
    <gathalast line="2961">Samantakūṭamhi namassanīyaṃ;</gathalast>
    <hangnum line="2962" number="782"></hangnum>
    <gatha1 line="2963"> Akālamegho ca tato pavassi</gatha1>
    <gatha2 line="2964">Vassiṃsu nānāratanāni khamhā,</gatha2>
    <gatha3 line="2965">Tathā parito kusumambarāni</gatha3>
    <gathalast line="2966">Suvaṇṇacuṇṇāni jinekavaṇṇā;</gathalast>
    <hangnum line="2967" number="783"></hangnum>
    <gatha1 line="2968"> Tato’pagantvā sugatebhagāmī</gatha1>
    <gatha2 line="2969">Tasmiṃ nitambe girigabbharāyaṃ,</gatha2>
    <gatha3 line="2970">Divāvihārāya nisīdi yattha</gatha3>
    <gathalast line="2971">Supākaṭaṃ taṃ bhagavāguhā’ti;</gathalast>
    <hangnum line="2972" number="784"></hangnum>
    <gatha1 line="2973"> Tatorahantā sugatorasā te</gatha1>
    <gatha2 line="2974">Gandhādinā sādhu mahetva sabbe,</gatha2>
    <gatha3 line="2975">Vanditva katvāna padakkhiṇantaṃ</gatha3>
    <gathalast line="2976">Tahaṃ tahaṃ’kaṃsu divāvihāraṃ;</gathalast>
    <hangnum line="2977" number="785"></hangnum>
    <gatha1 line="2978"> Lataṅganāyo viṭapīdhavāna</gatha1>
    <gatha2 line="2979">Mālamba sākhāputhulaṃ’sapasse,</gatha2>
    <gatha3 line="2980">Suphulla namañjūkara mañjarīhi</gatha3>
    <gathalast line="2981">Namassamānā’va sadonataggā;</gathalast>
    <hangnum line="2982" number="786"></hangnum>
    <gatha1 line="2983"> Tiṭṭhanti rukkhā naṭakā’va tattha</gatha1>
    <gatha2 line="2984">Suphulla sākhākara’mukkhipitvā,</gatha2>
    <gatha3 line="2985">Namassamānā viya onataggā</gatha3>
    <gathalast line="2986">Vattanti mānacchariyāni niccaṃ;</gathalast>
    <hangnum line="2987" number="787"></hangnum>
    <gatha1 line="2988"> Tatheva uccāvaca pabbatā ca</gatha1>
    <gatha2 line="2989">Namassamānā viya pādalañchaṃ,</gatha2>
    <gatha3 line="2990">Tiṭṭhanti ninnagga sikhā samantā</gatha3>
    <gathalast line="2991">Idampi niccababhutameva tattha;</gathalast>
    <hangnum line="2992" number="788"><pageBreak edition="V" number="0.0084" /></hangnum>
    <gatha1 line="2993"> Tasmiṃ nage pādavaraṅkitasmiṃ</gatha1>
    <gatha2 line="2994">Khalamaṇḍalokāsa padesamatte,</gatha2>
    <gatha3 line="2995">Samosarante bahuke janepi</gatha3>
    <gathalast line="2996">Hoteva okāsama,ho padaṅkaṃ;</gathalast>
    <hangnum line="2997" number="789"></hangnum>
    <gatha1 line="2998"> Samosaritvāna mahetva satte</gatha1>
    <gatha2 line="2999">Nikkhantamatte jaladā samecca,</gatha2>
    <gatha3 line="3000">Sodhenti māla’mbuvahehi sādhu</gatha3>
    <gathalast line="3001">Idampi niccabbhutameva tattha;</gathalast>
    <hangnum line="3002" number="790"></hangnum>
    <gatha1 line="3003"> Pādena phuṭṭhassa silātalassa</gatha1>
    <gatha2 line="3004">Etādisānacchariyāni honti,</gatha2>
    <gatha3 line="3005">Lokekanāthassa anāsavassa</gatha3>
    <gathalast line="3006">Mahabbhutaṃ konu kathaṃ bhaṇeyya;</gathalast>
    <hangnum line="3007" number="791"></hangnum>
    <gatha1 line="3008"> Divāvihāraṃ bhagavā sasaṅgho</gatha1>
    <gatha2 line="3009">Katvāna tasmiṃ pana kiñcikālaṃ,</gatha2>
    <gatha3 line="3010">Mahīyamānesu sadevakesu</gatha3>
    <gathalast line="3011">Tato gato rohaṇamambaramhā;</gathalast>
    <hangnum line="3012" number="792"></hangnum>
    <gatha1 line="3013"> Tasmiṃ sasaṅgho muni dīghavāpiyaṃ</gatha1>
    <gatha2 line="3014">Thūpassa ṭhāne paramāya bhumiyā,</gatha2>
    <gatha3 line="3015">Garuṃ karonto pana taṃ mahītalaṃ</gatha3>
    <gathalast line="3016">Nirodhabhāvena nisīdi satrajo;</gathalast>
    <hangnum line="3017" number="793"></hangnum>
    <gatha1 line="3018"> Tato’nurādhaṃ bhagavā nabhamhā</gatha1>
    <gatha2 line="3019">Gantvāna bodhiṭṭhitabhumiyā ca,</gatha2>
    <gatha3 line="3020">Ṭhāne mahāmaṅgalacetiyassa</gatha3>
    <gathalast line="3021">Tatheva akkhantinahitassa ṭhāne;</gathalast>
    <hangnum line="3022" number="794"></hangnum>
    <gatha1 line="3023"> Nisīdi patvāna nirādhapītiṃ</gatha1>
    <gatha2 line="3024">Sasāvako pekkhama’nāgataddhaṃ,</gatha2>
    <gatha3 line="3025">Patiṭṭhitā me pana bodhidhātu</gatha3>
    <gathalast line="3026">Karonti loke’ti janassa vuddhiṃ;</gathalast>
    <hangnum line="3027" number="795"><pageBreak edition="V" number="0.0085" /></hangnum>
    <gatha1 line="3028"> Vuṭṭhāya tuṭṭho bhagavā nirodhā</gatha1>
    <gatha2 line="3029">Gato silāthūpavarassa ṭhānaṃ,</gatha2>
    <gatha3 line="3030">Ṭhito tahiṃ dhammamathuddisitvā</gatha3>
    <gathalast line="3031">Gato nabhā jetavanaṃ surammaṃ;</gathalast>
    <hangnum line="3032" number="796"></hangnum>
    <gatha1 line="3033"> Evaṃ so dhammarājā janahitavihito vīta dosārivaggo</gatha1>
    <gatha2 line="3034">Laṅkārāmāya ramme sumanagirisire’kāsi yaṃ pādalañchaṃ</gatha2>
    <gatha3 line="3035">Taṃ vo saggā’pavaggaṃ dadati munisamaṃ citta matte pasanne</gatha3>
    <gathalast line="3036">Tasmā bho!Bho! Pahaṭṭhā namatha mahatha taṃ sādhu sādhuppasatthaṃ;</gathalast>
    <centered line="3037">Iti samantakūṭa vaṇṇanā niṭṭhitā.</centered>
    <centered line="3038">Grantha samāptiya.</centered>
    <hangnum line="3039" number="1"></hangnum>
    <gatha1 line="3040"> Anantarā samattāyaṃ sumaṇaddisu vaṇṇanā,</gatha1>
    <gathalast line="3041">Tatheva sādhū saṅakappā khippaṃ pappontu pāṇinaṃ;</gathalast>
    <hangnum line="3042" number="2"></hangnum>
    <gatha1 line="3043"> Yo yācito’raññavāsī guṇādhāra sudhīmatā,</gatha1>
    <gathalast line="3044">Rāhulattheranāmena vissutena mahītale;</gathalast>
    <hangnum line="3045" number="3"></hangnum>
    <gatha1 line="3046"> Bhuvanodaramhi paññāto ravīvambara maṇḍale,</gatha1>
    <gathalast line="3047">Araññaratanānanda mahāthero mahāgaṇī;</gathalast>
    <hangnum line="3048" number="4"></hangnum>
    <gatha1 line="3049"> Jīvitaṃ viya yo satthusāsanassa mahākavī,</gatha1>
    <gathalast line="3050">Sāro suppaṭipattīsu satthasāgara pārago;</gathalast>
    <hangnum line="3051" number="5"></hangnum>
    <gatha1 line="3052"> Tassa sisso’si yo vippagāma vaṃseka ketuko</gatha1>
    <gathalast line="3053">Ñātāgamo’raññavāsī sīlādi guṇabhūsaṇo;</gathalast>
    <hangnum line="3054" number="6"></hangnum>
    <gatha1 line="3055"> Yo’kā sīhalabhāsāya sīhalaṃ saddalakkhaṇaṃ,</gatha1>
    <gathalast line="3056">Tena vedehatherena katāyampiyasīlinā;</gathalast>
    <centered line="3057">Siddhiratthu.</centered>
  </content>
</document>