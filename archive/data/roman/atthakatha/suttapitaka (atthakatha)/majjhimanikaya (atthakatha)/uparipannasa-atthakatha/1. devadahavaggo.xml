<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0203a.att0.xml</normativeSource>
    <archivePath>roman/atthakatha/suttapitaka (atthakatha)/majjhimanikaya (atthakatha)/uparipannasa-atthakatha/1. devadahavaggo.xml</archivePath>
    <baseFileName>1. devadahavaggo</baseFileName>
    <titlePath>1. Devadahavaggo - Uparipaṇṇāsa-aṭṭhakathā - Majjhimanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <centered line="1"> Namo tassa bhagavato arahato sammāsambuddhassa</centered>
    <nikaya line="2">Majjhimanikāye</nikaya>
    <book line="3">Uparipaṇṇāsa-aṭṭhakathā</book>
    <chapter line="4">1. Devadahavaggo</chapter>
    <subhead line="5">1. Devadahasuttavaṇṇanā</subhead>
    <paragraph line="6" number="1"><bold>Evaṃ</bold><pageBreak edition="Vipassana Research Institut" number="4.0001" /><pageBreak edition="Pali Text Society" number="4.0001" /><pageBreak edition="Myanmar" number="4.0001" /><bold>me suta</bold>nti devadahasuttaṃ. Tattha <bold>devadahaṃ nāmā</bold>ti devā vuccanti rājāno, tattha ca sakyarājūnaṃ maṅgalapokkharaṇī ahosi pāsādikā ārakkhasampannā, sā devānaṃ dahattā ‘‘devadaha’’nti paññāyittha. Tadupādāya sopi nigamo devadahantveva saṅkhaṃ gato. Bhagavā taṃ nigamaṃ nissāya lumbinivane viharati. <bold>Sabbaṃ taṃ pubbekatahetū</bold>ti pubbe katakammapaccayā. Iminā kammavedanañca kiriyavedanañca paṭikkhipitvā ekaṃ vipākavedanameva sampaṭicchantīti dasseti. <bold>Evaṃ vādino, bhikkhave, nigaṇṭhā</bold>ti iminā pubbe aniyametvā vuttaṃ niyametvā dasseti.</paragraph>
    <paragraph line="7"><bold>Ahuvamheva</bold><pageBreak edition="Pali Text Society" number="4.0002" /><bold>maya</bold>nti idaṃ bhagavā tesaṃ ajānanabhāvaṃ jānantova kevalaṃ kalisāsanaṃ āropetukāmo <pageBreak edition="Vipassana Research Institut" number="4.0002" /> pucchati. Ye hi ‘‘mayaṃ ahuvamhā’’tipi na jānanti, te kathaṃ kammassa katabhāvaṃ vā akatabhāvaṃ vā jānissanti. Uttaripucchāyapi eseva nayo.</paragraph>
    <paragraph line="8" number="2"><bold>Evaṃ sante</bold>ti cūḷadukkhakkhandhe (ma. ni. 1.179-180) mahānigaṇṭhassa vacane sacce santeti attho, idha pana ettakassa ṭhānassa tumhākaṃ ajānanabhāve santeti attho. <bold>Na kalla</bold>nti na yuttaṃ.</paragraph>
    <paragraph line="9" number="3"><bold>Gāḷhūpalepanenā</bold>ti <pageBreak edition="Myanmar" number="4.0002" /> bahalūpalepanena, punappunaṃ visarañjitena, na pana khaliyā littena viya. <bold>Esaniyā</bold>ti esanisalākāya antamaso nantakavaṭṭiyāpi. <bold>Eseyyā</bold>ti gambhīraṃ vā uttānaṃ vāti vīmaṃseyya. <bold>Agadaṅgāra</bold>nti jhāmaharītakassa vā āmalakassa vā cuṇṇaṃ. <bold>Odaheyyā</bold>ti pakkhipeyya. <bold>Arogo</bold>tiādi māgaṇḍiyasutte (ma. ni. 2.213) vuttameva.</paragraph>
    <paragraph line="10"><bold>Evameva kho</bold>ti ettha idaṃ opammasaṃsandanaṃ, sallena viddhassa hi viddhakāle vedanāya pākaṭakālo viya imesaṃ ‘‘mayaṃ pubbe ahuvamhā vā no vā, pāpakammaṃ akaramhā <pageBreak edition="Pali Text Society" number="4.0003" /> vā no vā, evarūpaṃ vā pāpaṃ karamhā’’ti jānanakālo siyā. Vaṇamukhassa parikantanādīsu catūsu kālesu vedanāya pākaṭakālo viya ‘‘ettakaṃ vā no dukkhaṃ nijjiṇṇaṃ, ettake vā nijjiṇṇe sabbameva dukkhaṃ nijjiṇṇaṃ bhavissati, suddhante patiṭṭhitā nāma bhavissāmā’’ti jānanakālo siyā. Aparabhāge phāsubhāvajānanakālo viya diṭṭheva dhamme akusalānaṃ dhammānaṃ pahānāya kusalānaṃ dhammānaṃ upasampadāya jānanakālo siyā. Evamettha ekāya upamāya tayo atthā, catūhi upamāhi eko attho paridīpito.</paragraph>
    <paragraph line="11" number="4"> Ime pana tato ekampi na jānanti, virajjhitvā gate salle aviddhova ‘‘viddhosi mayā’’ti paccatthikassa vacanappamāṇeneva ‘‘viddhosmī’’ti saññaṃ uppādetvā dukkhappattapuriso viya kevalaṃ mahānigaṇṭhassa vacanappamāṇena sabbametaṃ saddahantā evaṃ sallopamāya bhagavatā niggahitā paccāharituṃ asakkontā yathā nāma dubbalo sunakho migaṃ uṭṭhāpetvā sāmikassa abhimukhaṃ karitvā attanā osakkati, evaṃ mahānigaṇṭhassa matthake vādaṃ pakkhipantā <bold>nigaṇṭho, āvuso</bold>tiādīmāhaṃsu.</paragraph>
    <paragraph line="12" number="5"> Atha ne <pageBreak edition="Vipassana Research Institut" number="4.0003" /> bhagavā sācariyake niggaṇhanto <bold>pañca kho ime</bold>tiādimāha. <bold>Tatrāyasmantāna</bold>nti <pageBreak edition="Pali Text Society" number="4.0004" /> tesu pañcasu dhammesu āyasmantānaṃ. <bold>Kā atītaṃse satthari saddhā</bold>ti atītaṃsavādimhi satthari kā saddhā. Yā atītavādaṃ saddahantānaṃ tumhākaṃ mahānigaṇṭhassa saddhā, sā katamā? Kiṃ <pageBreak edition="Myanmar" number="4.0003" /> bhūtatthā abhūtatthā, bhūtavipākā abhūtavipākāti pucchati. Sesapadesupi eseva nayo. <bold>Sahadhammika</bold>nti sahetukaṃ sakāraṇaṃ. <bold>Vādapaṭihāra</bold>nti paccāgamanakavādaṃ. Ettāvatā tesaṃ ‘‘apanetha saddhaṃ, sabbadubbalā esā’’ti saddhāchedakavādaṃ nāma dasseti.</paragraph>
    <paragraph line="13" number="6"><bold>Avijjā aññāṇā</bold>ti avijjāya aññāṇena. <bold>Sammohā</bold>ti sammohena. <bold>Vipaccethā</bold>ti viparītato saddahatha, vipallāsaggāhaṃ vā gaṇhathāti attho.</paragraph>
    <paragraph line="14" number="7"><bold>Diṭṭhadhammavedanīya</bold>nti imasmiṃyeva attabhāve vipākadāyakaṃ. <bold>Upakkamenā</bold>ti payogena. <bold>Padhānenā</bold>ti vīriyena. <bold>Samparāyavedanīya</bold>nti dutiye vā tatiye vā attabhāve vipākadāyakaṃ. <bold>Sukhavedanīya</bold>nti iṭṭhārammaṇavipākadāyakaṃ kusalakammaṃ. Viparītaṃ <bold>dukkhavedanīyaṃ. Paripakkavedanīya</bold>nti paripakke nipphanne attabhāve vedanīyaṃ, diṭṭhadhammavedanīyassevetaṃ adhivacanaṃ. <bold>Aparipakkavedanīya</bold>nti <pageBreak edition="Pali Text Society" number="4.0005" /> aparipakke attabhāve vedanīyaṃ, samparāyavedanīyassevetaṃ adhivacanaṃ. Evaṃ santepi ayamettha viseso – yaṃ paṭhamavaye kataṃ paṭhamavaye vā majjhimavaye vā pacchimavaye vā vipākaṃ deti, majjhimavaye kataṃ majjhimavaye vā pacchimavaye vā vipākaṃ deti, pacchimavaye kataṃ tattheva vipākaṃ deti, taṃ diṭṭhadhammavedanīyaṃ nāma. Yaṃ pana sattadivasabbhantare vipākaṃ deti, taṃ paripakkavedanīyaṃ nāma. Taṃ kusalampi hoti akusalampi.</paragraph>
    <paragraph line="15">Tatrimāni vatthūni – <bold>puṇṇo</bold> nāma kira duggatamanusso rājagahe sumanaseṭṭhiṃ nissāya vasati. Tamenaṃ ekadivasaṃ nagaramhi nakkhatte saṅghuṭṭhe seṭṭhi āha – ‘‘sace ajja kasissasi, dve ca goṇe naṅgalañca labhissasi. Kiṃ nakkhattaṃ kīḷissasi, kasissasī’’ti. Kiṃ me nakkhattena, kasissāmīti? Tena hi ye goṇe icchasi, te gahetvā kasāhīti. So kasituṃ gato. Taṃ divasaṃ sāriputtatthero nirodhā vuṭṭhāya ‘‘kassa saṅgahaṃ karomī’’ti? Āvajjanto puṇṇaṃ disvā pattacīvaraṃ ādāya tassa kasanaṭṭhānaṃ gato. Puṇṇo kasiṃ ṭhapetvā therassa dantakaṭṭhaṃ datvā mukhodakaṃ <pageBreak edition="Vipassana Research Institut" number="4.0004" /> adāsi. Thero sarīraṃ paṭijaggitvā kammantassa avidūre <pageBreak edition="Myanmar" number="4.0004" /> nisīdi bhattābhihāraṃ olokento. Athassa bhariyaṃ bhattaṃ āharantiṃ disvā antarāmaggeyeva attānaṃ dassesi.</paragraph>
    <paragraph line="16">Sā sāmikassa āhaṭabhattaṃ therassa patte pakkhipitvā puna gantvā aññaṃ bhattaṃ sampādetvā divā agamāsi. Puṇṇo ekavāraṃ kasitvā nisīdi. Sāpi bhattaṃ gahetvā āgacchantī āha – ‘‘sāmi pātova te bhattaṃ āhariyittha, antarāmagge pana <pageBreak edition="Pali Text Society" number="4.0006" /> sāriputtattheraṃ disvā taṃ tassa datvā aññaṃ pacitvā āharantiyā me ussūro jāto, mā kujjhi sāmī’’ti. Bhaddakaṃ te bhadde kataṃ, mayā therassa pātova dantakaṭṭhañca mukhodakañca dinnaṃ, amhākaṃyevānena piṇḍapātopi paribhutto, ajja therena katasamaṇadhammassa mayaṃ bhāgino jātāti cittaṃ pasādesi. Ekavāraṃ kasitaṭṭhānaṃ suvaṇṇameva ahosi. So bhuñjitvā kasitaṭṭhānaṃ olokento vijjotamānaṃ disvā uṭṭhāya yaṭṭhiyā paharitvā rattasuvaṇṇabhāvaṃ jānitvā ‘‘rañño akathetvā paribhuñjituṃ na sakkā’’ti gantvā rañño ārocesi. Rājā taṃ sabbaṃ sakaṭehi āharāpetvā rājaṅgaṇe rāsiṃ kāretvā ‘‘kassimasmiṃ nagare ettakaṃ suvaṇṇaṃ atthī’’ti pucchi. Kassaci natthīti ca vutte seṭṭhiṭṭhānamassa adāsi. So <bold>puṇṇaseṭṭhi</bold> nāma jāto.</paragraph>
    <paragraph line="17">Aparampi vatthu – tasmiṃyeva rājagahe <bold>kāḷaveḷiyo</bold> nāma duggato atthi. Tassa bhariyā paṇṇambilayāguṃ paci. Mahākassapatthero nirodhā vuṭṭhāya ‘‘kassa saṅgahaṃ karomī’’ti āvajjanto taṃ disvā gantvā gehadvāre aṭṭhāsi. Sā pattaṃ gahetvā sabbaṃ tattha pakkhipitvā therassa adāsi, thero vihāraṃ gantvā satthu upanāmesi. Satthā attano yāpanamattaṃ gaṇhi, sesaṃ pañcannaṃ bhikkhusatānaṃ pahosi. Kāḷavaḷiyopi taṃ ṭhānaṃ patto cūḷakaṃ labhi. Mahākassapo satthāraṃ kāḷavaḷiyassa vipākaṃ pucchi. Satthā ‘‘ito sattame divase seṭṭhicchattaṃ labhissatī’’ti āha. Kāḷavaḷiyo taṃ kathaṃ sutvā gantvā bhariyāya ārocesi.</paragraph>
    <paragraph line="18">Tadā ca rājā nagaraṃ anusañcaranto bahinagare jīvasūle nisinnaṃ <pageBreak edition="Pali Text Society" number="4.0007" /> purisaṃ addasa. Puriso rājānaṃ disvā uccāsaddaṃ akāsi ‘‘tumhākaṃ me <pageBreak edition="Myanmar" number="4.0005" /> bhuñjanabhattaṃ pahiṇatha devā’’ti. Rājā ‘‘pesessāmī’’ti vatvā sāyamāsabhatte upanīte saritvā ‘‘imaṃ harituṃ samatthaṃ jānāthā’’ti āha, nagare sahassabhaṇḍikaṃ cāresuṃ. Tatiyavāre kāḷavaḷiyassa bhariyā aggahesi <pageBreak edition="Vipassana Research Institut" number="4.0005" />. Atha naṃ rañño dassesuṃ, sā purisavesaṃ gahetvā pañcāvudhasannaddhā bhattapātiṃ gahetvā nagarā nikkhami. Bahinagare tāle adhivattho <bold>dīghatālo</bold> nāma yakkho taṃ rukkhamūlena gacchantiṃ disvā ‘‘tiṭṭha tiṭṭha bhakkhosi me’’ti āha. Nāhaṃ tava bhakkho, rājadūto ahanti. Kattha gacchasīti. Jīvasūle nisinnassa purisassa santikanti. Mamapi ekaṃ sāsanaṃ harituṃ sakkhissasīti. Āma sakkhissāmīti. ‘‘Dīghatālassa bhariyā sumanadevarājadhītā kāḷī puttaṃ vijātā’’ti āroceyyāsi. Imasmiṃ tālamūle satta nidhikumbhiyo atthi, tā tvaṃ gaṇheyyāsīti. Sā ‘‘dīghatālassa bhariyā sumanadevarājadhītā kāḷī puttaṃ vijātā’’ti ugghosentī agamāsi.</paragraph>
    <paragraph line="19">Sumanadevo yakkhasamāgame nisinno sutvā ‘‘eko manusso amhākaṃ piyapavattiṃ āharati, pakkosatha na’’nti sāsanaṃ sutvā pasanno ‘‘imassa rukkhassa parimaṇḍalacchāyāya pharaṇaṭṭhāne nidhikumbhiyo tuyhaṃ dammī’’ti āha. Jīvasūle nisinnapuriso bhattaṃ bhuñjitvā mukhapuñchanakāle itthiphassoti ñatvā cūḷāya ḍaṃsi, sā asinā attano cūḷaṃ <pageBreak edition="Pali Text Society" number="4.0008" /> chinditvā rañño santikaṃyeva gatā. Rājā bhattabhojitabhāvo kathaṃ jānitabboti? Cūḷasaññāyāti vatvā rañño ācikkhitvā taṃ dhanaṃ āharāpesi. Rājā aññassa ettakaṃ dhanaṃ nāma atthīti. Natthi devāti. Rājā tassā patiṃ tasmiṃ nagare dhanaseṭṭhiṃ akāsi. <bold>Mallikāyapi</bold> deviyā vatthu kathetabbaṃ. Imāni tāva <bold>kusalakamme vatthūni</bold>.</paragraph>
    <paragraph line="20"><bold>Nandamāṇavako</bold> pana uppalavaṇṇāya theriyā vippaṭipajji, tassa mañcato uṭṭhāya nikkhamitvā gacchantassa mahāpathavī bhijjitvā okāsamadāsi, tattheva mahānarakaṃ paviṭṭho. <bold>Nando</bold>pi goghātako paṇṇāsa vassāni goghātakakammaṃ katvā ekadivasaṃ bhojanakāle maṃsaṃ alabhanto ekassa jīvamānakagoṇassa jivhaṃ chinditvā aṅgāresu pacāpetvā khādituṃ āraddho. Athassa jivhā mūle chijjitvā bhattapātiyaṃyeva patitā, so viravanto kālaṃ katvā niraye nibbatti. <bold>Nandopi yakkho</bold> aññena yakkhena <pageBreak edition="Myanmar" number="4.0006" /> saddhiṃ ākāsena gacchanto sāriputtattheraṃ navoropitehi kesehi rattibhāge abbhokāse nisinnaṃ disvā sīse paharitukāmo itarassa yakkhassa ārocetvā tena vāriyamānopi pahāraṃ datvā ḍayhāmi ḍayhāmīti viravanto tasmiṃyeva ṭhāne bhūmiṃ pavisitvā mahāniraye nibbattoti imāni <bold>akusalakamme vatthūni</bold>.</paragraph>
    <paragraph line="21">Yaṃ <pageBreak edition="Vipassana Research Institut" number="4.0006" /> pana antamaso maraṇasantikepi kataṃ kammaṃ bhavantare vipākaṃ deti, taṃ sabbaṃ <bold>samparāyavedanīyaṃ</bold><pageBreak edition="Pali Text Society" number="4.0009" /> nāma. Tattha yo aparihīnassa jhānassa vipāko nibbattissati, so idha nibbattitavipākoti vutto. Tassa mūlabhūtaṃ kammaṃ neva diṭṭhadhammavedanīyaṃ na samparāyavedanīyanti, na vicāritaṃ, kiñcāpi na vicāritaṃ, samparāyavedanīyameva panetanti veditabbaṃ. Yo paṭhamamaggādīnaṃ bhavantare phalasamāpattivipāko, so idha nibbattitaguṇotveva vutto. Kiñcāpi evaṃ vutto, maggakammaṃ pana <bold>paripakkavedanīya</bold>nti veditabbaṃ. Maggacetanāyeva hi sabbalahuṃ phaladāyikā anantaraphalattāti.</paragraph>
    <paragraph line="22" number="8"><bold>Bahuvedanīya</bold>nti saññābhavūpagaṃ. <bold>Appavedanīya</bold>nti asaññābhavūpagaṃ. <bold>Savedanīya</bold>nti savipākaṃ kammaṃ. <bold>Avedanīya</bold>nti avipākaṃ kammaṃ. <bold>Evaṃ sante</bold>ti imesaṃ diṭṭhadhammavedanīyādīnaṃ kammānaṃ upakkamena samparāyavedanīyādi bhāvakāraṇassa alābhe sati. <bold>Aphalo</bold>ti nipphalo niratthakoti. Ettāvatā aniyyānikasāsane payogassa aphalataṃ dassetvā padhānacchedakavādo nāma dassitoti veditabbo. <bold>Sahadhammikā vādānuvādā</bold>ti parehi vuttakāraṇena sakāraṇā hutvā nigaṇṭhānaṃ vādā ca anuvādā ca. <bold>Gārayhaṃ ṭhānaṃ āgacchantī</bold>ti viññūhi garahitabbaṃ kāraṇaṃ āgacchanti. ‘‘Vādānuppattā gārayhaṭṭhānā’’tipi pāṭho. Tassattho – parehi vuttena kāraṇena sakāraṇā <pageBreak edition="Pali Text Society" number="4.0010" /> nigaṇṭhānaṃ vādaṃ anuppattā taṃ vādaṃ sosentā milāpentā dukkaṭakammakārinotiādayo dasa gārayhaṭṭhānā āgacchanti.</paragraph>
    <paragraph line="23" number="9"><bold>Saṅgatibhāvahetū</bold>ti niyatibhāvakāraṇā. <bold>Pāpasaṅgatikā</bold>ti pāpaniyatino. <bold>Abhijātihetū</bold>ti chaḷabhijātihetu.</paragraph>
    <paragraph line="24" number="10"> Evaṃ <pageBreak edition="Myanmar" number="4.0007" /> nigaṇṭhānaṃ upakkamassa aphalataṃ dassetvā idāni niyyānikasāsane upakkamassa vīriyassa ca saphalataṃ dassetuṃ <bold>kathañca, bhikkhave</bold>tiādimāha. Tattha <bold>anaddhabhūta</bold>nti anadhibhūtaṃ. Dukkhena anadhibhūto nāma manussattabhāvo vuccati, na taṃ addhabhāveti nābhibhavatīti attho. Tampi nānappakārāya dukkarakārikāya payojento dukkhena addhabhāveti nāma. Ye pana sāsane pabbajitvā āraññakā vā honti rukkhamūlikādayo vā, te dukkhena na addhabhāventi nāma. Niyyānikasāsanasmiñhi vīriyaṃ sammāvāyāmo nāma hoti.</paragraph>
    <paragraph line="25">Thero <pageBreak edition="Vipassana Research Institut" number="4.0007" /> panāha – yo issarakule nibbatto sattavassiko hutvā alaṅkatappaṭiyatto pituaṅke nisinno ghare bhattakiccaṃ katvā nisinnena bhikkhusaṅghena anumodanāya kariyamānāya tisso sampattiyo dassetvā saccesu pakāsitesu arahattaṃ pāpuṇāti, mātāpitūhi vā ‘‘pabbajissasi tātā’’ti vutto ‘‘āma pabbajissāmī’’ti vatvā <pageBreak edition="Pali Text Society" number="4.0011" /> nhāpetvā alaṅkaritvā vihāraṃ nīto tacapañcakaṃ uggaṇhitvā nisinno kesesu ohāriyamānesu khuraggeyeva arahattaṃ pāpuṇāti, navapabbajito vā pana manosilātelamakkhitena sīsena punadivase mātāpitūhi pesitaṃ kājabhattaṃ bhuñjitvā vihāre nisinnova arahattaṃ pāpuṇāti, ayaṃ na dukkhena attānaṃ addhabhāveti nāma. Ayaṃ pana ukkaṭṭhasakkāro. Yo dāsikucchiyaṃ nibbatto antamaso rajatamuddikampi piḷandhitvā gorakapiyaṅgumattenāpi sarīraṃ vilimpetvā ‘‘pabbājetha na’’nti nīto khuragge vā punadivase vā arahattaṃ pāpuṇāti, ayampi na anaddhabhūtaṃ attānaṃ dukkhena addhabhāveti nāma.</paragraph>
    <paragraph line="26"><bold>Dhammikaṃ sukhaṃ</bold> nāma saṅghato vā gaṇato vā uppannaṃ catupaccayasukhaṃ. <bold>Anadhimucchito</bold>ti taṇhāmucchanāya amucchito. Dhammikañhi sukhaṃ na pariccajāmīti na tattha gedho kātabbo. Saṅghato hi uppannaṃ salākabhattaṃ vā vassāvāsikaṃ vā ‘‘idamatthaṃ eta’’nti paricchinditvā saṅghamajjhe bhikkhūnaṃ antare paribhuñjanto pattantare padumaṃ viya sīlasamādhivipassanāmaggaphalehi vaḍḍhati. <bold>Imassā</bold>ti paccuppannānaṃ pañcannaṃ khandhānaṃ mūlabhūtassa. <bold>Dukkhanidānassā</bold>ti taṇhāya. Sā hi pañcakkhandhadukkhassa nidānaṃ. <bold>Saṅkhāraṃ padahato</bold>ti sampayogavīriyaṃ <pageBreak edition="Myanmar" number="4.0008" /> karontassa. <bold>Virāgo</bold><pageBreak edition="Pali Text Society" number="4.0012" /><bold>hotī</bold>ti maggena virāgo hoti. Idaṃ vuttaṃ hoti ‘‘saṅkhārapadhānena me imassa dukkhanidānassa virāgo hotī’’ti <bold>evaṃ pajānātī</bold>ti iminā sukhāpaṭipadā khippābhiññā kathitā. Dutiyavārena tassa sampayogavīriyassa majjhattatākāro kathito. <bold>So yassa hi khvāssā</bold>ti ettha ayaṃ saṅkhepattho – so puggalo yassa dukkhanidānassa saṅkhārapadhānena virāgo hoti, saṅkhāraṃ tattha padahati, maggapadhānena padahati. Yassa pana dukkhanidānassa ajjhupekkhato upekkhaṃ bhāventassa virāgo hoti, upekkhaṃ tattha bhāveti, maggabhāvanāya bhāveti. <bold>Tassā</bold>ti tassa puggalassa.</paragraph>
    <paragraph line="27" number="11"><bold>Paṭibaddhacitto</bold>ti chandarāgena baddhacitto. <bold>Tibbacchando</bold>ti bahalacchando. <bold>Tibbāpekkho</bold>ti <pageBreak edition="Vipassana Research Institut" number="4.0008" /> bahalapatthano. <bold>Santiṭṭhanti</bold>nti ekato tiṭṭhantiṃ. <bold>Sañjagghanti</bold>nti mahāhasitaṃ hasamānaṃ. <bold>Saṃhasanti</bold>nti sitaṃ kurumānaṃ.</paragraph>
    <paragraph line="28"><bold>Evameva kho, bhikkhave</bold>ti ettha idaṃ opammavibhāvanaṃ – eko hi puriso ekissā itthiyā sāratto ghāsacchādanamālālaṅkārādīni datvā ghare vāseti. Sā taṃ aticaritvā aññaṃ sevati. So ‘‘nūna ahaṃ assā anurūpaṃ sakkāraṃ na karomī’’ti sakkāraṃ vaḍḍhesi. Sā bhiyyosomattāya aticaratiyeva. So – ‘‘ayaṃ sakkariyamānāpi aticarateva, ghare me vasamānā anatthampi kareyya, nīharāmi na’’nti parisamajjhe alaṃvacanīyaṃ katvā ‘‘mā puna gehaṃ pāvisī’’ti vissajjesi. Sā kenaci <pageBreak edition="Pali Text Society" number="4.0013" /> upāyena tena saddhiṃ santhavaṃ kātuṃ asakkontī naṭanaccakādīhi saddhiṃ vicarati. Tassa purisassa taṃ disvā neva uppajjati domanassaṃ, somanassaṃ pana uppajjati.</paragraph>
    <paragraph line="29">Tattha purisassa itthiyā sārattakālo viya imassa bhikkhuno attabhāve ālayo. Ghāsacchādanādīni datvā ghare vasāpanakālo viya attabhāvassa paṭijagganakālo. Tassā aticaraṇakālo viya jaggiyamānasseva attabhāvassa pittapakopādīnaṃ vasena sābādhatā. ‘‘Attano anurūpaṃ sakkāraṃ alabhantī aticaratī’’ti sallakkhetvā sakkāravaḍḍhanaṃ viya ‘‘bhesajjaṃ alabhanto evaṃ hotī’’ti sallakkhetvā <pageBreak edition="Myanmar" number="4.0009" /> bhesajjakaraṇakālo. Sakkāre vaḍḍhitepi puna aticaraṇaṃ viya pittādīsu ekassa bhesajje kariyamāne sesānaṃ pakopavasena puna sābādhatā. Parisamajjhe alaṃvacanīyaṃ katvā gehā nikkaḍḍhanaṃ viya ‘‘idāni te nāhaṃ dāso na kammakaro, anamatagge saṃsāre taṃyeva upaṭṭhahanto vicariṃ, ko me tayā attho, chijja vā bhijja vā’’ti tasmiṃ anapekkhataṃ āpajjitvā vīriyaṃ thiraṃ katvā maggena kilesasamugghātanaṃ. Naṭanaccakādīhi naccamānaṃ vicarantiṃ disvā yathā tassa purisassa domanassaṃ na uppajjati, somanassameva uppajjati, evameva imassa bhikkhuno arahattaṃ pattassa pittapakopādīnaṃ vasena ābādhikaṃ attabhāvaṃ disvā domanassaṃ na uppajjati, ‘‘muccissāmi vata khandhaparihāradukkhato’’ti somanassameva uppajjatīti. Ayaṃ pana upamā ‘‘paṭibaddhacittassa domanassaṃ uppajjati, appaṭibaddhacittassa natthetanti ñatvā <pageBreak edition="Pali Text Society" number="4.0014" /> itthiyā chandarāgaṃ pajahati, evamayaṃ bhikkhu saṅkhāraṃ vā padahantassa upekkhaṃ vā bhāventassa dukkhanidānaṃ <pageBreak edition="Vipassana Research Institut" number="4.0009" /> pahīyati, no aññathāti ñatvā tadubhayaṃ sampādento dukkhanidānaṃ pajahatī’’ti etamatthaṃ vibhāvetuṃ āgatāti veditabbā.</paragraph>
    <paragraph line="30" number="12"><bold>Yathā sukhaṃ kho me viharato</bold>ti yena sukhena viharituṃ icchāmi tena, me viharato. <bold>Padahato</bold>ti pesentassa. Ettha ca yassa sukhā paṭipadā asappāyā, sukhumacīvarāni dhārentassa pāsādike senāsane vasantassa cittaṃ vikkhipati, dukkhā paṭipadā sappāyā, chinnabhinnāni thūlacīvarāni dhārentassa susānarukkhamūlādīsu vasantassa cittaṃ ekaggaṃ hoti, taṃ sandhāyetaṃ vuttaṃ.</paragraph>
    <paragraph line="31"><bold>Evameva kho</bold>ti ettha idaṃ opammasaṃsandanaṃ, usukāro viya hi jātijarāmaraṇabhīto yogī daṭṭhabbo, vaṅkakuṭilajimhatejanaṃ viya vaṅkakuṭilajimhacittaṃ, dve alātā viya kāyikacetasikavīriyaṃ, tejanaṃ ujuṃ karontassa kañjikatelaṃ viya saddhā, namanadaṇḍako viya lokuttaramaggo, ussukārassa vaṅkakuṭilajimhatejanaṃ kañjikatelena sinehetvā alātesu tāpetvā namanadaṇḍakena ujukaraṇaṃ viya imassa bhikkhuno vaṅkakuṭilajimhacittaṃ saddhāya sinehetvā kāyikacetasikavīriyena tāpetvā <pageBreak edition="Myanmar" number="4.0010" /> lokuttaramaggena ujukaraṇaṃ, usukārasseva evaṃ ujukatena tejanena sapattaṃ vijjhitvā sampattianubhavanaṃ viya imassa yogino tathā ujukatena <pageBreak edition="Pali Text Society" number="4.0015" /> cittena kilesagaṇaṃ vijjhitvā pāsādike senāsane nirodhavaratalagatassa phalasamāpattisukhānubhavanaṃ daṭṭhabbaṃ. Idha tathāgato sukhāpaṭipadākhippābhiññabhikkhuno, dukkhāpaṭipadādandhābhiññabhikkhuno ca paṭipattiyo kathitā, itaresaṃ dvinnaṃ na kathitā, tā kathetuṃ imaṃ desanaṃ ārabhi. Imāsu vā dvīsu kathitāsu itarāpi kathitāva honti, āgamanīyapaṭipadā pana na kathitā, taṃ kathetuṃ imaṃ desanaṃ ārabhi. Sahāgamanīyāpi vā paṭipadā kathitāva, adassitaṃ pana ekaṃ buddhuppādaṃ dassetvā ekassa kulaputtassa nikkhamanadesanaṃ arahattena vinivaṭṭessāmīti dassetuṃ imaṃ desanaṃ ārabhi. Sesaṃ sabbattha uttānamevāti.</paragraph>
    <centered line="32">Papañcasūdaniyā majjhimanikāyaṭṭhakathāya</centered>
    <centered line="33">Devadahasuttavaṇṇanā niṭṭhitā.</centered>
    <subhead line="34">2. Pañcattayasuttavaṇṇanā</subhead>
    <paragraph line="35" number="21"><bold>Evaṃ</bold><pageBreak edition="Vipassana Research Institut" number="4.0010" /><bold>me suta</bold>nti pañcattayasuttaṃ. Tattha <bold>eke</bold>ti ekacce. <bold>Samaṇabrāhmaṇā</bold>ti paribbajupagatabhāvena samaṇā jātiyā brāhmaṇā, lokena vā samaṇāti ca brāhmaṇāti ca evaṃ sammatā. Aparantaṃ kappetvā vikappetvā gaṇhantīti <bold>aparantakappikā</bold>. Aparantakappo vā etesaṃ atthītipi aparantakappikā. Ettha <pageBreak edition="Pali Text Society" number="4.0016" /> ca <bold>anto</bold>ti ‘‘sakkāyo kho, āvuso, eko anto’’tiādīsu (a. ni. 6.61) viya idha koṭṭhāso adhippeto. <bold>Kappo</bold>ti taṇhādiṭṭhiyo. Vuttampi cetaṃ ‘‘kappoti uddānato dve kappā taṇhākappo ca diṭṭhikappo cā’’ti. Tasmā taṇhādiṭṭhivasena anāgataṃ khandhakoṭṭhāsaṃ kappetvā ṭhitāti aparantakappikāti evamettha attho daṭṭhabbo. Tesaṃ evaṃ aparantaṃ kappetvā ṭhitānaṃ punappunaṃ uppajjanavasena aparantameva anugatā diṭṭhīti <bold>aparantānudiṭṭhino</bold>. Te evaṃdiṭṭhino taṃ aparantaṃ ārabbha āgamma paṭicca aññampi janaṃ diṭṭhigatikaṃ karontā <pageBreak edition="Myanmar" number="4.0011" /> anekavihitāni adhivuttipadāni abhivadanti. <bold>Anekavihitānī</bold>ti anekavidhāni. <bold>Adhivuttipadānī</bold>ti adhivacanapadāni. Atha vā bhūtamatthaṃ adhibhavitvā yathāsabhāvato aggahetvā vattanato <bold>adhivuttiyo</bold>ti diṭṭhiyo vuccanti, adhivuttīnaṃ padāni <bold>adhivuttipadāni,</bold> diṭṭhidīpakāni vacanānīti attho.</paragraph>
    <paragraph line="36"><bold>Saññī</bold>ti saññāsamaṅgī. <bold>Arogo</bold>ti nicco. <bold>Ittheke</bold>ti itthaṃ eke, evameketi attho. Iminā soḷasa saññīvādā kathitā, <bold>asaññī</bold>ti iminā aṭṭha asaññīvādā, <bold>nevasaññīnāsaññī</bold>ti iminā aṭṭha nevasaññīnāsaññīvādā, <bold>sato vā pana sattassā</bold>ti iminā satta ucchedavādā. Tattha <bold>sato</bold>ti vijjamānassa. <bold>Uccheda</bold>nti upacchedaṃ. <bold>Vināsa</bold>nti adassanaṃ. <bold>Vibhava</bold>nti bhavavigamaṃ. Sabbānetāni aññamaññavevacanāneva. <bold>Diṭṭhadhammanibbānaṃ</bold><pageBreak edition="Pali Text Society" number="4.0017" /><bold>vā</bold>ti iminā pañca diṭṭhadhammanibbānavādā kathitā. Tattha <bold>diṭṭhadhammo</bold>ti paccakkhadhammo vuccati, tattha tattha paṭiladdhaattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti attho. <bold>Santaṃ vā</bold>ti saññītiādivasena tīhākārehi santaṃ. <bold>Tīṇi hontī</bold>ti saññī attātiādīni santaattavasena ekaṃ, itarāni dveti evaṃ tīṇi.</paragraph>
    <paragraph line="37" number="22"><bold>Rūpiṃ</bold><pageBreak edition="Vipassana Research Institut" number="4.0011" /><bold>vā</bold>ti karajarūpena vā kasiṇarūpena vā rūpiṃ. Tattha lābhī kasiṇarūpaṃ attāti gaṇhāti, takkī ubhopi rūpāni gaṇhātiyeva. <bold>Arūpi</bold>nti arūpasamāpattinimittaṃ vā, ṭhapetvā saññākkhandhaṃ sesaarūpadhamme vā attāti paññapentā lābhinopi takkikāpi evaṃ paññapenti. Tatiyadiṭṭhi pana missakagāhavasena pavattā, catutthā takkagāheneva. Dutiyacatukke paṭhamadiṭṭhi samāpannakavārena kathitā, dutiyadiṭṭhi asamāpannakavārena, tatiyadiṭṭhi suppamattena vā sarāvamattena vā kasiṇaparikammavasena, catutthadiṭṭhi vipulakasiṇavasena kathitāti veditabbā.</paragraph>
    <paragraph line="38"><bold>Etaṃ vā panekesaṃ upātivattata</bold>nti saññītipadena saṅkhepato vuttaṃ saññāsattakaṃ atikkantānanti attho. Apare aṭṭhakanti vadanti. Tadubhayaṃ parato āvibhavissati. Ayaṃ panettha saṅkhepattho – keci hi etā satta <pageBreak edition="Myanmar" number="4.0012" /> vā aṭṭha vā saññā <pageBreak edition="Pali Text Society" number="4.0018" /> samatikkamituṃ sakkonti, keci pana na sakkonti. Tattha ye sakkonti, teva gahitā. Tesaṃ pana ekesaṃ upātivattataṃ atikkamituṃ sakkontānaṃ yathāpi nāma gaṅgaṃ uttiṇṇesu manussesu eko dīghavāpiṃ gantvā tiṭṭheyya, eko tato paraṃ mahāgāmaṃ; evameva eke viññāṇañcāyatanaṃ appamāṇaṃ āneñjanti vatvā tiṭṭhanti, eke ākiñcaññāyatanaṃ. Tattha viññāṇañcāyatanaṃ tāva dassetuṃ <bold>viññāṇakasiṇameke</bold>ti vuttaṃ. Parato ‘‘ākiñcaññāyatanameke’’ti vakkhati. <bold>Tayida</bold>nti taṃ idaṃ diṭṭhigatañca diṭṭhipaccayañca diṭṭhārammaṇañca. <bold>Tathāgato abhijānātī</bold>ti. Iminā paccayena idaṃ nāma dassanaṃ gahitanti abhivisiṭṭhena ñāṇena jānāti.</paragraph>
    <paragraph line="39">Idāni tadeva vitthārento <bold>ye kho te bhonto</bold>tiādimāha. <bold>Yā vā pana etāsaṃ saññāna</bold>nti yā vā pana etāsaṃ ‘‘yadi rūpasaññāna’’nti evaṃ vuttasaññānaṃ. <bold>Parisuddhā</bold>ti nirupakkilesā. <bold>Paramā</bold>ti uttamā. <bold>Aggā</bold>ti seṭṭhā. <bold>Anuttariyā akkhāyatī</bold>ti asadisā kathīyati. <bold>Yadi rūpasaññāna</bold>nti iminā catasso rūpāvacarasaññā kathitā. <bold>Yadi arūpasaññāna</bold>nti iminā ākāsānañcāyatanaviññāṇañcāyatanasaññā. Itarehi pana dvīhi padehi samāpannakavāro ca asamāpannakavāro ca kathitoti evametā <pageBreak edition="Pali Text Society" number="4.0019" /> koṭṭhāsato aṭṭha, atthato pana satta saññā honti. Samāpannakavāro hi purimāhi chahisaṅgahitoyeva. <bold>Tayidaṃ saṅkhata</bold>nti taṃ idaṃ sabbampi saññāgataṃ saddhiṃ diṭṭhigatena saṅkhataṃ paccayehi samāgantvā kataṃ. <bold>Oḷārika</bold>nti <pageBreak edition="Vipassana Research Institut" number="4.0012" /> saṅkhatattāva oḷārikaṃ. <bold>Atthi kho pana saṅkhārānaṃ nirodho</bold>ti etesaṃ pana saṅkhatanti vuttānaṃ saṅkhārānaṃ nirodhasaṅkhātaṃ nibbānaṃ nāma atthi. <bold>Atthetanti iti viditvā</bold>ti taṃ kho pana nibbānaṃ ‘‘atthi eta’’nti evaṃ jānitvā. <bold>Tassa nissaraṇadassāvī</bold>ti tassa saṅkhatassa nissaraṇadassī nibbānadassī. <bold>Tathāgato tadupātivatto</bold>ti taṃ saṅkhataṃ atikkanto samatikkantoti attho.</paragraph>
    <paragraph line="40" number="23"><bold>Tatrā</bold>ti tesu aṭṭhasu asaññīvādesu. <bold>Rūpiṃ vā</bold>tiādīni saññīvāde vuttanayeneva veditabbāni. Ayañca yasmā asaññīvādo, tasmā idha dutiyacatukkaṃ na vuttaṃ. <bold>Paṭikkosantī</bold>ti paṭibāhanti paṭisedhenti. <bold>Saññā</bold><pageBreak edition="Myanmar" number="4.0013" /><bold>rogo</bold>tiādīsu ābādhaṭṭhena <bold>rogo,</bold> sadosaṭṭhena <bold>gaṇḍo,</bold> anupaviṭṭhaṭṭhena <bold>sallaṃ. Āgatiṃ vā gatiṃ vā</bold>tiādīsu paṭisandhivasena <bold>āgatiṃ,</bold> cutivasena <bold>gatiṃ,</bold> cavanavasena <bold>cutiṃ,</bold> upapajjanavasena <bold>upapattiṃ,</bold> punappunaṃ uppajjitvā aparāparaṃ vaḍḍhanavasena <bold>vuḍḍhiṃ virūḷhiṃ vepullaṃ</bold>. Kāmañca <pageBreak edition="Pali Text Society" number="4.0020" /> catuvokārabhave rūpaṃ vināpi viññāṇassa pavatti atthi, sese pana tayo khandhe vinā natthi. Ayaṃ pana pañho pañcavokārabhavavasena kathito. Pañcavokāre hi ettake khandhe vinā viññāṇassa pavatti nāma natthi. Vitaṇḍavādī panettha ‘‘aññatra rūpātiādivacanato arūpabhavepi rūpaṃ, asaññābhave ca viññāṇaṃ atthi, tathā nirodhasamāpannassā’’ti vadati. So vattabbo – byañjanacchāyāya ce atthaṃ paṭibāhasi, āgatiṃ vātiādivacanato taṃ viññāṇaṃ pakkhidvipadacatuppadā viya uppatitvāpi gacchati, padasāpi gacchati, govisāṇavalliādīni viya ca vaḍḍhatīti āpajjati. Ye ca bhagavatā anekasatesu suttesu tayo bhavā vuttā, te arūpabhavassa abhāvā dveva āpajjanti. Tasmā mā evaṃ avaca, yathā vuttamatthaṃ dhārehīti.</paragraph>
    <paragraph line="41" number="24"><bold>Tatrā</bold>ti aṭṭhasu nevasaññīnāsaññīvādesu bhummaṃ. Idhāpi <bold>rūpiṃ vā</bold>tiādīni vuttanayeneva veditabbāni. <bold>Asaññā sammoho</bold>ti nissaññabhāvo nāmesa sammohaṭṭhānaṃ. Yo hi kiñci na jānāti, taṃ asaññī esoti vadanti. <bold>Diṭṭhasutamutaviññātabbasaṅkhāramattenā</bold>ti diṭṭhaviññātabbamattena sutaviññātabbamattena mutaviññātabbamattena. Ettha ca vijānātīti viññātabbaṃ, diṭṭhasutamutaviññātabbamattena pañcadvārikasaññāpavattimattenāti ayañhi ettha attho. <bold>Saṅkhāramattenā</bold>ti oḷārikasaṅkhārapavattimattenāti attho. <bold>Etassa</bold><pageBreak edition="Pali Text Society" number="4.0021" /><bold>āyatanassā</bold>ti etassa nevasaññānāsaññāyatanassa <pageBreak edition="Vipassana Research Institut" number="4.0013" />. <bold>Upasampada</bold>nti paṭilābhaṃ. <bold>Byasanaṃ heta</bold>nti vināso hesa, vuṭṭhānaṃ hetanti attho. Pañcadvārikasaññāpavattañhi oḷārikasaṅkhārapavattaṃ vā appavattaṃ katvā taṃ samāpajjitabbaṃ. Tassa pana pavattena tato vuṭṭhānaṃ hotīti dasseti. <bold>Saṅkhārasamāpattipattabbamakkhāyatī</bold>ti oḷārikasaṅkhārapavattiyā pattabbanti na akkhāyati. <bold>Saṅkhārāvasesasamāpattipattabba</bold>nti saṅkhārānaṃyeva avasesā bhāvanāvasena sabbasukhumabhāvaṃ pattā saṅkhārā, tesaṃ pavattiyā etaṃ pattabbanti attho. Evarūpesu hi saṅkhāresu pavattesu etaṃ <pageBreak edition="Myanmar" number="4.0014" /> pattabbaṃ nāma hoti. <bold>Tayida</bold>nti taṃ idaṃ etaṃ sukhumampi samānaṃ saṅkhataṃ saṅkhatattā ca oḷārikaṃ.</paragraph>
    <paragraph line="42" number="25"><bold>Tatrā</bold>ti sattasu ucchedavādesu bhummaṃ. <bold>Uddhaṃ sara</bold>nti uddhaṃ vuccati anāgatasaṃsāravādo, anāgataṃ saṃsāravādaṃ sarantīti attho. <bold>Āsattiṃyeva abhivadanti</bold> lagganakaṃyeva vadanti. ‘‘Āsatta’’ntipi pāṭho, taṇhaṃyeva vadantīti attho. <bold>Iti pecca bhavissāmā</bold>ti evaṃ pecca bhavissāma. Khattiyā bhavissāma, brāhmaṇā bhavissāmāti evamettha nayo netabbo. <bold>Vāṇijūpamā</bold><pageBreak edition="Pali Text Society" number="4.0022" /><bold>maññe</bold>ti vāṇijūpamā viya vāṇijapaṭibhāgā vāṇijasadisā mayhaṃ upaṭṭhahanti. <bold>Sakkāyabhayā</bold>ti sakkāyassa bhayā. Te hi yatheva ‘‘cattāro kho, mahārāja, abhayassa bhāyanti. Katame cattāro? Gaṇḍuppādo kho, mahārāja, bhayā pathaviṃ na khādati ‘mā pathavī khiyī’ti, konto kho, mahārāja, ekapādena tiṭṭhati ‘mā pathavī osīdī’ti, kikī kho, mahārāja, uttānā seti ‘mā ambhā undriyī’ti, brāhmaṇadhammiko kho, mahārāja, brahmacariyaṃ na carati ‘mā loko ucchijjī’ti ime cattāro abhayassa bhāyanti, evaṃ sakkāyassa bhāyanti’’. <bold>Sakkāyaparijegucchā</bold>ti tameva tebhūmakasaṅkhātaṃ sakkāyaṃ parijigucchamānā. <bold>Sā gaddulabaddho</bold>ti daṇḍake rajjuṃ pavesetvā baddhasunakho. <bold>Evamevime</bold>ti ettha daḷhatthambho viya khīlo viya ca tebhūmakadhammasaṅkhāto sakkāyo daṭṭhabbo, sā viya diṭṭhigatiko, daṇḍako viya diṭṭhi, rajju viya taṇhā, gaddulena bandhitvā thambhe vā khīle vā upanibaddhasunakhassa attano dhammatāya chinditvā gantuṃ asamatthassa anuparidhāvanaṃ viya diṭṭhigatikassa diṭṭhidaṇḍake pavesitāya taṇhārajjuyā bandhitvā sakkāye upanibaddhassa anuparidhāvanaṃ veditabbaṃ.</paragraph>
    <paragraph line="43" number="26"><bold>Imāneva pañcāyatanānī</bold>ti imāneva pañca kāraṇāni. Iti mātikaṃ ṭhapentenapi pañceva <pageBreak edition="Vipassana Research Institut" number="4.0014" /> ṭhapitāni, nigamentenapi pañceva nigamitāni, bhājentena pana cattāri <pageBreak edition="Pali Text Society" number="4.0023" /> bhājitāni. Diṭṭhadhammanibbānaṃ kuhiṃ paviṭṭhanti. Ekattanānattavasena dvīsu padesu paviṭṭhanti veditabbaṃ.</paragraph>
    <paragraph line="44" number="27"> Evañca catucattālīsa aparantakappike dassetvā idāni aṭṭhārasa pubbantakappike dassetuṃ <bold>santi, bhikkhave</bold>tiādimāha. Tattha atītakoṭṭhāsasaṅkhātaṃ pubbantaṃ kappetvā vikappetvā gaṇhantīti <bold>pubbantakappikā</bold>. Pubbantakappo <pageBreak edition="Myanmar" number="4.0015" /> vā etesaṃ atthīti pubbantakappikā. Evaṃ sesampi pubbe vuttappakāraṃ vuttanayeneva veditabbaṃ. <bold>Sassato attā ca loko cā</bold>ti rūpādīsu aññataraṃ attāti ca lokoti ca gahetvā sassato amaro nicco dhuvoti abhivadanti. Yathāha ‘‘rūpaṃ attā ceva loko ca sassato cāti attānañca lokañca paññapentī’’ti vitthāro. Asassatādīsupi eseva nayo. Ettha ca paṭhamavādena cattāro sassatavādā vuttā, dutiyavādena satta ucchedavādā.</paragraph>
    <paragraph line="45">Nanu cete heṭṭhā āgatā, idha kasmā puna gahitāti. Heṭṭhā tattha tattha mato tattha tattheva ucchijjatīti dassanatthaṃ āgatā. Idha pana pubbenivāsalābhī diṭṭhigatiko atītaṃ passati, na anāgataṃ, tassa evaṃ hoti ‘‘pubbantato āgato attā idheva ucchijjati, ito paraṃ na gacchatī’’ti imassatthassa dassanatthaṃ gahitā. Tatiyavādena cattāro ekaccasassatavādā vuttā, catutthavādena cattāro amarāvikkhepikā vuttā. <bold>Antavā</bold>ti sapariyanto paricchinno parivaṭumo. Avaḍḍhitakasiṇassa <pageBreak edition="Pali Text Society" number="4.0024" /> taṃ kasiṇaṃ attāti ca lokoti ca gahetvā evaṃ hoti. Dutiyavādo vaḍḍhitakasiṇassa vasena vutto, tatiyavādo tiriyaṃ vaḍḍhetvā uddhamadho avaḍḍhitakasiṇassa, catutthavādo takkivasena vutto. Anantaracatukkaṃ heṭṭhā vuttanayameva.</paragraph>
    <paragraph line="46"><bold>Ekantasukhī</bold>ti nirantarasukhī. Ayaṃ diṭṭhi lābhījātissaratakkīnaṃ vasena uppajjati. Lābhino hi pubbenivāsañāṇena khattiyādikule ekantasukhameva attano jātiṃ anussarantassa evaṃ diṭṭhi uppajjati. Tathā jātissarassa paccuppannaṃ sukhamanubhavato atītāsu sattasu jātīsu tādisameva attabhāvaṃ anussarantassa. Takkissa pana idha sukhasamaṅgino ‘‘atītepāhaṃ evameva ahosi’’nti takkeneva uppajjati.</paragraph>
    <paragraph line="47"><bold>Ekantadukkhī</bold>ti <pageBreak edition="Vipassana Research Institut" number="4.0015" /> ayaṃ diṭṭhi lābhino nuppajjati. So hi ekanteneva idha jhānasukhena sukhī hoti. Idha dukkhena phuṭṭhassa pana jātissarassa takkisseva ca sā uppajjati. Tatiyā idha vokiṇṇasukhadukkhānaṃ sabbesampi tesaṃ uppajjati, tathā catutthā diṭṭhi. Lābhino hi idāni catutthajjhānavasena adukkhamasukhassa, pubbe catutthajjhānikameva brahmalokaṃ anussarantassa <pageBreak edition="Myanmar" number="4.0016" />. Jātissarassāpi paccuppanne majjhattassa, anussarantassāpi majjhattabhūtaṭṭhānameva anussarantassa, takkinopi paccuppanne majjhattassa, atītepi evaṃ bhavissatīti takkeneva gaṇhantassa esā diṭṭhi uppajjati. Ettāvatā cattāro sassatavādā, cattāro ekaccasassatikā, cattāro antānantikā, cattāro amarāvikkhepikā <pageBreak edition="Pali Text Society" number="4.0025" />, dve adhicca-samuppannikāti aṭṭhārasapi pubbantakappikā kathitā honti.</paragraph>
    <paragraph line="48" number="28"> Idāni diṭṭhuddhāraṃ uddharanto <bold>tatra, bhikkhave</bold>tiādimāha. Tattha <bold>paccattaṃyeva ñāṇa</bold>nti paccakkhañāṇaṃ. <bold>Parisuddha</bold>nti nirupakkilesaṃ. <bold>Pariyodāta</bold>nti pabhassaraṃ. Sabbapadehi vipassanāñāṇaṃyeva kathitaṃ. Saddhādayo hi pañca dhammā bāhirasamayasmimpi honti, vipassanāñāṇaṃ sāsanasmiṃyeva. <bold>Tattha ñāṇabhāgamattameva pariyodapentī</bold>ti mayamidaṃ jānāmāti evaṃ tattha ñāṇakoṭṭhāsaṃ otārentiyeva. <bold>Upādānamakkhāyatī</bold>ti na taṃ ñāṇaṃ, micchādassanaṃ nāmetaṃ, tasmā tadapi tesaṃ bhavantānaṃ diṭṭhupādānaṃ akkhāyatīti attho. Athāpi taṃ jānanamattalakkhaṇattā ñāṇabhāgamattameva, tathāpi tassa dassanassa anupātivattanato upādānapaccayato ca upādānameva. <bold>Tadupātivatto</bold>ti taṃ diṭṭhiṃ atikkanto. Ettāvatā cattāro sassatavādā, cattāro ekaccasassatikā, cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti brahmajāle āgatā dvāsaṭṭhipi diṭṭhiyo kathitā honti. Brahmajāle pana kathite idaṃ suttaṃ akathitameva hoti. Kasmā? Idha tato atirekāya sakkāyadiṭṭhiyā āgatattā. Imasmiṃ pana kathite brahmajālaṃ kathitameva hoti.</paragraph>
    <paragraph line="49" number="30"> Idāni imā dvāsaṭṭhi diṭṭhiyo uppajjamānā sakkāyadiṭṭhipamukheneva uppajjantīti dassetuṃ <bold>idha, bhikkhave, ekacco</bold>tiādimāha. Tattha <pageBreak edition="Pali Text Society" number="4.0026" /><bold>paṭinissaggā</bold>ti pariccāgena. <bold>Kāmasaṃyojanānaṃ</bold><pageBreak edition="Vipassana Research Institut" number="4.0016" /><bold>anadhiṭṭhānā</bold>ti pañcakāmaguṇataṇhānaṃ nissaṭṭhattā. <bold>Pavivekaṃ pīti</bold>nti sappītikajjhānadvayapītiṃ. <bold>Nirujjhatī</bold>ti jhānanirodhena nirujjhati. Samāpattito pana vuṭṭhitassa niruddhā nāma hoti. Yatheva <pageBreak edition="Myanmar" number="4.0017" /> hi ‘‘adukkhamasukhāya vedanāya nirodhā uppajjati nirāmisaṃ sukhaṃ, nirāmisasukhassa nirodhā uppajjati adukkhamasukhā vedanā’’ti ettha na ayamattho hoti – catutthajjhānanirodhā tatiyajjhānaṃ upasampajja viharatīti. Ayaṃ panettha attho – catutthajjhānā vuṭṭhāya tatiyaṃ jhānaṃ samāpajjati, tatiyajjhānā vuṭṭhāya catutthaṃ jhānaṃ samāpajjatīti, evaṃsampadamidaṃ veditabbaṃ. <bold>Uppajjati domanassa</bold>nti hīnajjhānapariyādānakadomanassaṃ. Samāpattito vuṭṭhitacittassa pana kammanīyabhāvo kathito.</paragraph>
    <paragraph line="50"><bold>Pavivekā pītī</bold>ti sā eva jhānadvayapīti. <bold>Yaṃ chāyā jahatī</bold>ti yaṃ ṭhānaṃ chāyā jahati. Kiṃ vuttaṃ hoti? Yasmiṃ ṭhāne chāyā atthi, tasmiṃ ātapo natthi. Yasmiṃ ātapo atthi, tasmiṃ chāyā natthīti.</paragraph>
    <paragraph line="51" number="31"><bold>Nirāmisaṃ sukha</bold>nti tatiyajjhānasukhaṃ.</paragraph>
    <paragraph line="52" number="32"><bold>Adukkhamasukha</bold>nti catutthajjhānavedanaṃ.</paragraph>
    <paragraph line="53" number="33"><bold>Anupādānohamasmī</bold>ti niggahaṇo ahamasmi. <bold>Nibbānasappāya</bold>nti nibbānassa sappāyaṃ upakārabhūtaṃ <pageBreak edition="Pali Text Society" number="4.0027" />. Nanu ca maggadassanaṃ nāma sabbattha nikantiyā sukkhāpitāya uppajjati, kathametaṃ nibbānassa upakārapaṭipadā nāma jātanti, sabbattha anupādiyanavasena aggaṇhanavasena upakārapaṭipadā nāma jātaṃ. <bold>Abhivadatī</bold>ti abhimānena upavadati. <bold>Pubbantānudiṭṭhi</bold>nti aṭṭhārasavidhampi pubbantānudiṭṭhiṃ. <bold>Aparantānudiṭṭhi</bold>nti catucattārīsavidhampi aparantānudiṭṭhiṃ. <bold>Upādānamakkhāyatī</bold>ti ahamasmīti gahaṇassa sakkāyadiṭṭhipariyāpannattā diṭṭhupādānaṃ akkhāyati.</paragraph>
    <paragraph line="54"><bold>Santivarapada</bold>nti vūpasantakilesattā santaṃ uttamapadaṃ. <bold>Channaṃ phassāyatanāna</bold>nti bhagavatā ‘‘yattha <pageBreak edition="Vipassana Research Institut" number="4.0017" /> cakkhu ca nirujjhati rūpasaññā ca nirujjhati so āyatano veditabbo’’ti ettha dvinnaṃ āyatanānaṃ paṭikkhepena nibbānaṃ dassitaṃ.</paragraph>
    <gatha1 line="55">‘‘Yattha āpo ca pathavī, tejo vāyo na gādhati;</gatha1>
    <gatha2 line="56">Ato sarā nivattanti, ettha vaṭṭaṃ na vattati;</gatha2>
    <gathalast line="57">Ettha nāmañca rūpañca, asesaṃ uparujjhatī’’ti. (saṃ. ni. 1.27) –</gathalast>
    <unindented line="58">Ettha pana saṅkhārapaṭikkhepena nibbānaṃ dassitaṃ.</unindented>
    <gatha1 line="59">‘‘Kattha <pageBreak edition="Myanmar" number="4.0018" /><pageBreak edition="Pali Text Society" number="4.0028" /> āpo ca pathavī, tejo vāyo na gādhati;</gatha1>
    <gatha2 line="60">Kattha dīghañca rassañca, aṇuṃ thūlaṃ subhāsubhaṃ;</gatha2>
    <gathalast line="61">Kattha nāmañca rūpañca, asesaṃ uparujjhatī’’ti. (dī. ni. 1.498);</gathalast>
    <paragraph line="62">Tatra veyyākaraṇaṃ bhavati –</paragraph>
    <gathalast line="63">‘‘Viññāṇaṃ anidassanaṃ, anantaṃ sabbato pabha’’nti –</gathalast>
    <paragraph line="64">Ettha saṅkhārapaṭikkhepena nibbānaṃ dassitaṃ. Imasmiṃ pana sutte chaāyatanapaṭikkhepena dassitaṃ. Aññattha ca <bold>anupādāvimokkho</bold>ti nibbānameva dassitaṃ, idha pana arahattaphalasamāpatti. Sesaṃ sabbattha uttānamevāti.</paragraph>
    <centered line="65">Papañcasūdaniyā majjhimanikāyaṭṭhakathāya</centered>
    <centered line="66">Pañcattayasuttavaṇṇanā niṭṭhitā.</centered>
    <subhead line="67">3. Kintisuttavaṇṇanā</subhead>
    <paragraph line="68" number="34"><bold>Evaṃ</bold><pageBreak edition="Vipassana Research Institut" number="4.0018" /><bold>me suta</bold>nti kintisuttaṃ. Tattha <bold>pisinārāya</bold>nti evaṃnāmake maṇḍalapadese. <bold>Baliharaṇe</bold>ti tasmiṃ vanasaṇḍe bhūtānaṃ baliṃ āharanti, tasmā so baliharaṇanti vutto. <bold>Cīvarahetū</bold>ti cīvarakāraṇā, cīvaraṃ paccāsīsamānoti attho. <bold>Itibhavābhavahetū</bold>ti evaṃ imaṃ desanāmayaṃ puññakiriyavatthuṃ nissāya tasmiṃ tasmiṃ bhave sukhaṃ vedissāmīti dhammaṃ desetīti kiṃ tumhākaṃ evaṃ hotīti attho.</paragraph>
    <paragraph line="69" number="35"><bold>Cattāro satipaṭṭhānā</bold>tiādayo sattatiṃsa bodhipakkhiyadhammā lokiyalokuttarāva kathitā. <bold>Tatthā</bold>ti <pageBreak edition="Pali Text Society" number="4.0029" /> tesu sattatiṃsāya dhammesu. <bold>Siyaṃsū</bold>ti bhaveyyuṃ. <bold>Abhidhamme</bold>ti visiṭṭhe dhamme, imesu sattatiṃsabodhipakkhiyadhammesūti attho. <bold>Tatra ce</bold>ti idampi bodhipakkhiyadhammesveva bhummaṃ. <bold>Atthato ceva nānaṃ byañjanato cā</bold>ti ettha ‘‘kāyova satipaṭṭhānaṃ vedanāva satipaṭṭhāna’’nti vutte atthato nānaṃ hoti <pageBreak edition="Myanmar" number="4.0019" />, ‘‘satipaṭṭhānā’’ti vutte pana byañjanato nānaṃ nāma hoti. <bold>Tadamināpī</bold>ti taṃ tumhe imināpi kāraṇena jānāthāti atthañca byañjanañca samānetvā athassa ca aññathā gahitabhāvo byañjanassa ca micchā ropitabhāvo dassetabbo. <bold>Yo dhammo yo vinayo</bold>ti ettha atthañca byañjanañca viññāpanakāraṇameva dhammo ca vinayo ca.</paragraph>
    <paragraph line="70" number="37"><bold>Atthato hi kho sametī</bold>ti satiyeva satipaṭṭhānanti gahitā. <bold>Byañjanato nāna</bold>nti kevalaṃ byañjanameva satipaṭṭhānoti vā satipaṭṭhānāti vā micchā ropetha. <bold>Appamattakaṃ kho</bold>ti suttantaṃ patvā byañjanaṃ appamattakaṃ nāma hoti. Parittamattaṃ dhanitaṃ katvā ropitepi hi nibbutiṃ pattuṃ sakkā hoti.</paragraph>
    <paragraph line="71">Tatridaṃ vatthu – vijayārāmavihāravāsī kireko khīṇāsavatthero dvinnaṃ bhikkhūnaṃ suttaṃ āharitvā kammaṭṭhānaṃ kathento – ‘‘samuddho samuddhoti, bhikkhave, assutavā puthujjano bhāsatī’’ti dhanitaṃ katvā āha. Eko bhikkhu ‘‘samuddho nāma, bhante’’ti <pageBreak edition="Pali Text Society" number="4.0030" /> āha. Āvuso, samuddhoti <pageBreak edition="Vipassana Research Institut" number="4.0019" /> vuttepi samuddoti vuttepi mayaṃ loṇasāgarameva jānāma, tumhe pana no atthagavesakā, byañjanagavesakā, gacchatha mahāvihāre paguṇabyañjanānaṃ bhikkhūnaṃ santike byañjanaṃ sodhāpethāti kammaṭṭhānaṃ akathetvāva uṭṭhāpesi. So aparabhāge mahāvihāre bheriṃ paharāpetvā bhikkhusaṅghassa catūsu maggesu pañhaṃ kathetvāva parinibbuto. Evaṃ suttantaṃ patvā byañjanaṃ appamattakaṃ nāma hoti.</paragraph>
    <paragraph line="72">Vinayaṃ pana patvā no appamattakaṃ. Sāmaṇerapabbajjāpi hi ubhatosuddhito vaṭṭati, upasampadādikammānipi sithilādīnaṃ dhanitādikaraṇamatteneva kuppanti. Idha pana suttantabyañjanaṃ sandhāyetaṃ vuttaṃ.</paragraph>
    <paragraph line="73" number="38"> Atha catutthavāre vivādo kasmā? Saññāya vivādo. ‘‘Ahaṃ satimeva satipaṭṭhānaṃ vadāmi, ayaṃ ‘kāyo satipaṭṭhāna’nti vadatī’’ti hi nesaṃ saññā hoti. Byañjanepi eseva nayo.</paragraph>
    <paragraph line="74" number="39"><bold>Na</bold><pageBreak edition="Myanmar" number="4.0020" /><bold>codanāya taritabba</bold>nti na codanatthāya vegāyitabbaṃ. Ekacco hi puggalo ‘‘nalāṭe te sāsapamattā piḷakā’’ti vutto ‘‘mayhaṃ nalāṭe sāsapamattaṃ piḷakaṃ passasi, attano nalāṭe tālapakkamattaṃ mahāgaṇḍaṃ na passasī’’ti vadati. Tasmā puggalo upaparikkhitabbo. <bold>Adaḷhadiṭṭhī</bold>ti anādānadiṭṭhī suṃsumāraṃ hadaye pakkhipanto viya daḷhaṃ na gaṇhāti.</paragraph>
    <paragraph line="75"><bold>Upaghāto</bold>ti caṇḍabhāvena vaṇaghaṭṭitassa viya dukkhuppatti. <bold>Suppaṭinissaggī</bold>ti <pageBreak edition="Pali Text Society" number="4.0031" /> ‘‘kiṃ nāma ahaṃ āpanno, kadā āpanno’’ti vā ‘‘tvaṃ āpanno, tava upajjhāyo āpanno’’ti vā ekaṃ dve vāre vatvāpi ‘‘asukaṃ nāma asukadivase nāma, bhante, āpannattha, saṇikaṃ anussarathā’’ti saritvā tāvadeva vissajjeti. <bold>Vihesā</bold>ti bahuṃ atthañca kāraṇañca āharantassa kāyacittakilamatho. <bold>Sakkomī</bold>ti evarūpo hi puggalo okāsaṃ kāretvā ‘‘āpattiṃ āpannattha, bhante’’ti vutto ‘‘kadā kismiṃ vatthusmi’’nti vatvā ‘‘asukadivase asukasmiṃ vatthusmi’’nti vutte ‘‘na sarāmi, āvuso’’ti vadati, tato ‘‘saṇikaṃ, bhante, sarathā’’ti <pageBreak edition="Vipassana Research Institut" number="4.0020" /> bahuṃ vatvā sārito saritvā vissajjeti. Tenāha ‘‘sakkomī’’ti. Iminā nayena sabbattha attho veditabbo.</paragraph>
    <paragraph line="76"><bold>Upekkhā nātimaññitabbā</bold>ti upekkhā na atikkamitabbā, kattabbā janetabbāti attho. Yo hi evarūpaṃ puggalaṃ ṭhitakaṃyeva passāvaṃ karontaṃ disvāpi ‘‘nanu, āvuso, nisīditabba’’nti vadati, so upekkhaṃ atimaññati nāma.</paragraph>
    <paragraph line="77" number="40"><bold>Vacīsaṃhāro</bold>ti vacanasañcāro. Imehi kathitaṃ amūsaṃ antaraṃ paveseyya, tumhe imehi idañcidañca vuttāti amūhi kathitaṃ imesaṃ antaraṃ paveseyyāti attho. <bold>Diṭṭhipaḷāso</bold>tiādīhi cittassa anārādhaniyabhāvo kathito. <bold>Taṃ jānamāno samāno garaheyyā</bold>ti taṃ satthā jānamāno samāno nindeyya amheti. <bold>Etaṃ</bold><pageBreak edition="Pali Text Society" number="4.0032" /><bold>panāvuso, dhamma</bold>nti etaṃ kalahabhaṇḍanadhammaṃ.</paragraph>
    <paragraph line="78"><bold>Tañce</bold>ti <pageBreak edition="Myanmar" number="4.0021" /> taṃ saññattikārakaṃ bhikkhuṃ. <bold>Evaṃ byākareyyā</bold>ti mayā ete suddhante patiṭṭhāpitāti avatvā yena kāraṇena saññatti katā, tadeva dassento evaṃ byākareyya. <bold>Tāhaṃ dhammaṃ sutvā</bold>ti ettha <bold>dhammo</bold>ti sāraṇīyadhammo adhippeto. <bold>Na ceva attāna</bold>ntiādīsu ‘‘brahmalokappamāṇo hesa aggi uṭṭhāsi, ko etamaññatra mayā nibbāpetuṃ samattho’’ti hi vadanto attānaṃ ukkaṃseti nāma. ‘‘Ettakā janā vicaranti, okāso laddhuṃ na sakkā, ekopi ettakamattaṃ nibbāpetuṃ samattho nāma natthī’’ti vadamāno paraṃ vambheti nāma. Tadubhayampesa na karoti. <bold>Dhammo</bold> panettha sammāsambuddhassa byākaraṇaṃ, tesaṃ bhikkhūnaṃ saññattikaraṇaṃ <bold>anudhammo,</bold> tadeva <bold>byākaroti nāma. Na ca koci sahadhammiko</bold>ti añño cassa koci sahetuko parehi vutto vādo vā anuvādo vā garahitabbabhāvaṃ āgacchanto nāma natthi. Sesaṃ sabbattha uttānamevāti.</paragraph>
    <centered line="79">Papañcasūdaniyā majjhimanikāyaṭṭhakathāya</centered>
    <centered line="80">Kintisuttavaṇṇanā niṭṭhitā.</centered>
    <subhead line="81">4. Sāmagāmasuttavaṇṇanā</subhead>
    <paragraph line="82" number="41"><bold>Evaṃ</bold><pageBreak edition="Vipassana Research Institut" number="4.0021" /><bold>me suta</bold>nti sāmagāmasuttaṃ. Tattha <bold>sāmagāme</bold>ti sāmākānaṃ ussannattā evaṃladdhanāme gāme. <bold>Adhunā kālaṅkato</bold>ti sampati kālaṃ kato. <bold>Dvedhikajātā</bold>ti <pageBreak edition="Pali Text Society" number="4.0033" /> dvejjhajātā dvebhāgajātā. Bhaṇḍanādīsu <bold>bhaṇḍanaṃ</bold> pubbabhāgakalaho, taṃ daṇḍādānādivasena paṇṇattivītikkamavasena ca vaddhitaṃ <bold>kalaho,</bold> ‘‘na tvaṃ imaṃ dhammavinayaṃ ājānāsī’’tiādikaṃ viruddhavacanaṃ <bold>vivādo. Vitudantā</bold>ti vitujjantā. <bold>Sahitaṃ me</bold>ti mama vacanaṃ atthasaṃhitaṃ. <bold>Adhiciṇṇaṃ te viparāvatta</bold>nti yaṃ tava adhiciṇṇaṃ cirakālasevanavasena paguṇaṃ, taṃ mama vādaṃ āgamma nivattaṃ. <bold>Āropito te vādo</bold>ti tuyhaṃ upari mayā doso āropito. <bold>Cara vādappamokkhāyā</bold>ti bhattapuṭaṃ ādāya taṃ taṃ upasaṅkamitvā vādappamokkhatthāya uttari <pageBreak edition="Myanmar" number="4.0022" /> pariyesamāno cara. <bold>Nibbeṭhehi vā</bold>ti atha mayā āropitavādato attānaṃ mocehi. <bold>Sace pahosī</bold>ti sace sakkosi. <bold>Vadhoyevā</bold>ti maraṇameva.</paragraph>
    <paragraph line="83"><bold>Nāṭaputtiyesū</bold>ti nāṭaputtassa antevāsikesu. <bold>Nibbinnarūpā</bold>ti <pageBreak edition="Pali Text Society" number="4.0034" /> ukkaṇṭhitasabhāvā, abhivādanādīni na karonti. <bold>Virattarūpā</bold>ti vigatapemā. <bold>Paṭivānarūpā</bold>ti tesaṃ nipaccakiriyato nivattasabhāvā. <bold>Yathā ta</bold>nti yathā ca durakkhātādisabhāve dhammavinaye nibbinnavirattapaṭivānarūpehi bhavitabbaṃ, tatheva jātāti attho. <bold>Durakkhāte</bold>ti dukkathite. <bold>Duppavedite</bold>ti duviññāpite. <bold>Anupasamasaṃvattanike</bold>ti rāgādīnaṃ upasamaṃ kātuṃ asamattho. <bold>Bhinnathūpe</bold>ti bhinnapatiṭṭhe. Ettha hi nāṭaputtova nesaṃ patiṭṭhena thūpo, so pana bhinno mato. Tena vuttaṃ ‘‘bhinnathūpe’’ti. <bold>Appaṭisaraṇe</bold>ti tasseva abhāvena paṭisaraṇavirahite.</paragraph>
    <paragraph line="84">Nanu cāyaṃ nāṭaputto nāḷandavāsiko, so kasmā pāvāyaṃ kālaṃkatoti. So kira upālinā gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ chaḍḍesi. Atha naṃ aphāsukaṃ gahetvā pāvaṃ agamaṃsu, so tattha kālamakāsi. Kālaṃ kurumāno ca ‘‘mama laddhi aniyyānikā sārarahitā, mayaṃ tāva naṭṭhā, avasesajano mā apāyapūrako ahosi <pageBreak edition="Vipassana Research Institut" number="4.0022" />. Sace panāhaṃ ‘mama sāsanaṃ aniyyānika’nti vakkhāmi, na saddahissanti. Yaṃnūnāhaṃ dvepi jane na ekanīhārena uggaṇhāpeyyaṃ, te mamaccayena aññamaññaṃ vivadissanti. Satthā taṃ vivādaṃ paṭicca ekaṃ dhammakathaṃ kathessati, tato te sāsanassa mahantabhāvaṃ jātissantī’’ti.</paragraph>
    <paragraph line="85">Atha naṃ eko antevāsiko upasaṅkamitvā āha <pageBreak edition="Pali Text Society" number="4.0035" /> ‘‘bhante, tumhe dubbalā, mayhaṃ imasmiṃ dhamme sāraṃ ācikkhatha ācariyappamāṇa’’nti. Āvuso, tvaṃ mamaccayena sassatanti gaṇheyyāsīti. Aparopi taṃ upasaṅkami, taṃ ucchedaṃ gaṇhāpesi. Evaṃ dvepi jane ekaladdhike akatvā bahū nānānīhārena uggaṇhāpetvā kālamakāsi. Te tassa sarīrakiccaṃ katvā sannipatitvā aññamaññaṃ pucchiṃsu ‘‘kassāvuso, ācariyo sāramācikkhī’’ti? Eko uṭṭhahitvā mayhanti āha. Kiṃ ācikkhīti? Sassatanti. Aparo taṃ paṭibāhitvā mayhaṃ sāraṃ ācikkhīti āha. Evaṃ sabbe ‘‘mayhaṃ sāraṃ ācikkhi, ahaṃ jeṭṭhako’’ti aññamaññaṃ vivādaṃ vaḍḍhetvā akkose <pageBreak edition="Myanmar" number="4.0023" /> ceva paribhāse ca hatthapādapahārādīni ca pavattetvā ekamaggena dve agacchantā nānādisāsu pakkamiṃsu, ekacce gihī ahesuṃ.</paragraph>
    <paragraph line="86">Bhagavato pana dharamānakālepi bhikkhusaṅghe vivādo na uppajji. Satthā hi tesaṃ vivādakāraṇe uppannamatteyeva sayaṃ vā gantvā te vā bhikkhū pakkosāpetvā khanti mettā paṭisaṅkhā avihiṃsā sāraṇīyadhammesu ekaṃ kāraṇaṃ kathetvā vivādaṃ vūpasameti. Evaṃ dharamānopi saṅghassa patiṭṭhāva ahosi. Parinibbāyamānopi avivādakāraṇaṃ katvāva parinibbāyi. Bhagavatā hi sutte desitā cattāro mahāpadesā (a. ni. 4.180; dī. ni. 2.187) yāvajjadivasā bhikkhūnaṃ patiṭṭhā ca avassayo ca. Tathā khandhake desitā cattāro mahāpadesā (mahāva. 305) sutte vuttāni cattāri pañhabyākaraṇāni (a. ni. 4.42) ca. Tenevāha – ‘‘yo vo mayā, ānanda, dhammo ca vinayo ca desito paññatto, so vo mamaccayena satthā’’ti (dī. ni. 2.216).</paragraph>
    <paragraph line="87" number="42"><bold>Atha</bold><pageBreak edition="Pali Text Society" number="4.0036" /><bold>kho cundo samaṇuddeso</bold>ti ayaṃ thero dhammasenāpatissa kaniṭṭhabhātiko. Taṃ bhikkhū anupasampannakāle cundo samaṇuddesoti samudācaritvā therakālepi tatheva samudācariṃsu. Tena <pageBreak edition="Vipassana Research Institut" number="4.0023" /> vuttaṃ ‘‘cundo samaṇuddeso’’ti. <bold>Upasaṅkamī</bold>ti kasmā upasaṅkami? Nāṭaputte kira kālaṃkate jambudīpe manussā tattha tattha kathaṃ pavattayiṃsu – ‘‘nigaṇṭho nāṭaputto eko satthāti paññāyittha, tassa kālakiriyāya sāvakānaṃ evarūpo vivādo jāto, samaṇo pana gotamo jambudīpe cando viya sūriyo viya ca pākaṭoyeva, kīdiso nu kho samaṇe gotame parinibbute sāvakānaṃ vivādo bhavissatī’’ti. Thero taṃ kathaṃ sutvā cintesi – ‘‘imaṃ kathaṃ gahetvā dasabalassa ārocessāmi, satthā ca etaṃ atthuppattiṃ katvā ekaṃ desanaṃ kathessatī’’ti. So nikkhamitvā yena sāmagāmo, yenāyasmā ānando tenupasaṅkami. Ujumeva bhagavato santikaṃ agantvā yenassa upajjhāyo āyasmā ānando tenupasaṅkamīti attho. Evaṃ kirassa ahosi – ‘‘upajjhāyo me mahāpañño, so imaṃ sāsanaṃ <pageBreak edition="Myanmar" number="4.0024" /> satthu ārocessati, atha satthā tadanurūpaṃ dhammaṃ desessatī’’ti. <bold>Kathāpābhata</bold>nti kathāmūlaṃ, mūlañhi pābhatanti vuccati. Yathāha –</paragraph>
    <gatha1 line="88">‘‘Appakenapi medhāvī, pābhatena vicakkhaṇo;</gatha1>
    <gathalast line="89">Samuṭṭhāpeti attānaṃ, aṇuṃ aggiṃva sandhama’’nti. (jā. 2.1.4);</gathalast>
    <paragraph line="90"><bold>Dassanāyā</bold>ti dassanatthāya. Kiṃ paniminā bhagavā na diṭṭhapubboti? No na diṭṭhapubbo, ayañhi āyasmā divā nava vāre rattiṃ nava vāreti ekāhaṃ <pageBreak edition="Pali Text Society" number="4.0037" /> aṭṭhārasa vāre upaṭṭhānameva gacchati. Divasassa pana satakkhattuṃ vā sahassakkhattuṃ vā gantukāmo samānopi na akāraṇā gacchati, ekaṃ pañhuddhāraṃ gahetvāva gacchati. So taṃdivasaṃ tena gantukāmo evamāha.</paragraph>
    <paragraph line="91"><bold>Ahitāya dukkhāya devamanussāna</bold>nti ekasmiṃ vihāre saṅghamajjhe uppanno vivādo kathaṃ devamanussānaṃ ahitāya dukkhāya saṃvattati? Kosambakakkhandhake (mahāva. 451) viya hi dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ gaṇhanto bhikkhunisaṅgho vivadati, tato tesaṃ upaṭṭhākā vivadanti, atha manussānaṃ ārakkhadevatā dve koṭṭhāsā honti. Tattha dhammavādīnaṃ ārakkhadevatā dhammavādiniyo honti, adhammavādīnaṃ adhammavādiniyo honti. Tato tāsaṃ ārakkhadevatānaṃ mittā bhummadevatā bhijjanti. Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā <pageBreak edition="Vipassana Research Institut" number="4.0024" /> honti. Dhammavādīhi pana adhammavādinova bahutarā honti, tato yaṃ bahūhi gahitaṃ, taṃ gaṇhanti. Dhammaṃ vissajjetvā bahutarāva adhammaṃ gaṇhanti. Te adhammaṃ pūretvā viharantā apāye nibbattanti. Evaṃ ekasmiṃ vihāre saṅghamajjhe uppanno vivādo bahūnaṃ ahitāya dukkhāya hoti.</paragraph>
    <paragraph line="92" number="43"><bold>Abhiññā desitā</bold>ti mahābodhimūle nisinnena paccakkhaṃ katvā paveditā. <bold>Patissayamānarūpā viharantī</bold>ti upanissāya viharanti. <bold>Bhagavato</bold><pageBreak edition="Pali Text Society" number="4.0038" /><bold>accayenā</bold>ti etarahi bhagavantaṃ jeṭṭhakaṃ katvā sagāravā viharanti, tumhākaṃ, bhante, uggatejatāya durāsadatāya vivādaṃ janetuṃ na <pageBreak edition="Myanmar" number="4.0025" /> sakkonti, bhagavato pana accayena vivādaṃ janeyyunti vadati. Yattha pana taṃ vivādaṃ janeyyuṃ, taṃ dassento <bold>ajjhājīve vā adhipātimokkhe vā</bold>ti āha. Tattha <bold>ajjhājīve</bold>ti ājīvahetu ājīvakāraṇā – ‘‘bhikkhu uttarimanussadhammaṃ ullapati āpatti pārājikassā’’tiādinā (pari. 287) nayena parivāre paññattāni cha sikkhāpadāni, tāni ṭhapetvā sesāni sabbasikkhāpadāni <bold>adhipātimokkhaṃ</bold> nāma. <bold>Appamattako so ānandā</bold>ti ajjhājīvaṃ adhipātimokkhañca ārabbha uppannavivādo nāma yasmā parassa kathāyapi attano dhammatāyapi sallakkhetvā suppajaho hoti, tasmā ‘‘appamattako’’ti vutto.</paragraph>
    <paragraph line="93">Tatrāyaṃ nayo – idhekacco ‘‘na sakkā uttarimanussadhammaṃ anullapantena kiñci laddhu’’ntiādīni cintetvā ājīvahetu uttarimanussadhammaṃ vā ullapati sañcarittaṃ vā āpajjati, yo te vihāre vasati, so bhikkhu arahātiādinā nayena sāmantajappanaṃ vā karoti, agilāno vā attano atthāya paṇītabhojanāni viññāpetvā bhuñjati, bhikkhunī vā pana tāni viññāpetvā pāṭidesanīyaṃ āpajjati, yo koci dukkaṭavatthukaṃ yaṃkiñci sūpodanaviññattimeva vā karoti, aññataraṃ vā pana paṇṇattivītikkamaṃ karonto viharati, tamenaṃ sabrahmacārī evaṃ sañjānanti – ‘‘kiṃ imassa iminā lābhena laddhena, yo sāsane pabbajitvā micchājīvena jīvikaṃ kappeti, paṇṇattivītikkamaṃ karotī’’ti. Attano dhammatāyapissa evaṃ hoti – ‘‘kissa mayhaṃ iminā lābhena, yvāhaṃ evaṃ <pageBreak edition="Pali Text Society" number="4.0039" /> svākkhāte dhammavinaye pabbajitvā micchājīvena jīvikaṃ kappemi, paṇṇattivītikkamaṃ karomī’’ti sallakkhetvā <pageBreak edition="Vipassana Research Institut" number="4.0025" /> tato oramati. Evaṃ parassa kathāyapi attano dhammatāyapi sallakkhetvā suppajaho hoti. Tena bhagavā ‘‘appamattako’’ti āha.</paragraph>
    <paragraph line="94"><bold>Magge vā hi, ānanda, paṭipadāya vā</bold>ti lokuttaramaggaṃ patvā vivādo nāma sabbaso vūpasammati, natthi adhigatamaggānaṃ vivādo. Pubbabhāgamaggaṃ pana pubbabhāgapaṭipadañca sandhāyetaṃ vuttaṃ.</paragraph>
    <paragraph line="95">Tatrāyaṃ nayo – evaṃ bhikkhuṃ manussā lokuttaradhamme sambhāventi. So saddhivihārikādayo āgantvā vanditvā ṭhite pucchati ‘‘kiṃ āgatatthā’’ti. Manasikātabbakammaṭṭhānaṃ pucchituṃ, bhanteti. Nisīdatha, khaṇeneva <pageBreak edition="Myanmar" number="4.0026" /> arahattaṃ pāpetuṃ samatthakammaṭṭhānakathaṃ ācikkhissāmīti vatvā vadati – ‘‘idha bhikkhu attano vasanaṭṭhānaṃ pavisitvā nisinno mūlakammaṭṭhānaṃ manasi karoti, tassa taṃ manasikaroto obhāso uppajjati. Ayaṃ paṭhamamaggo nāma. So dutiyaṃ obhāsañāṇaṃ nibbatteti, dutiyamaggo adhigato hoti, evaṃ tatiyañca catutthañca. Ettāvatā maggappatto ceva phalappatto ca hotī’’ti. Atha te bhikkhū ‘‘akhīṇāsavo nāma evaṃ kammaṭṭhānaṃ kathetuṃ na sakkoti, addhāyaṃ khīṇāsavo’’ti niṭṭhaṃ gacchanti.</paragraph>
    <paragraph line="96">So aparena samayena kālaṃ karoti. Samantā bhikkhācāragāmehi manussā āgantvā pucchanti ‘‘kenaci, bhante, thero pañhaṃ pucchito’’ti. Upāsakā pubbeva therena pañho kathito amhākanti. Te pupphamaṇḍapaṃ pupphakūṭāgāraṃ sajjetvā suvaṇṇena akkhipidhānamukhapidhānādiṃ karitvā gandhamālādīhi pūjetvā sattāhaṃ sādhukīḷikaṃ <pageBreak edition="Pali Text Society" number="4.0040" /> kīḷetvā jhāpetvā aṭṭhīni ādāya cetiyaṃ karonti. Aññe āgantukā vihāraṃ āgantvā pāde dhovitvā ‘‘mahātheraṃ passissāma, kahaṃ, āvuso, mahāthero’’ti pucchanti. Parinibbuto, bhanteti. Dukkaraṃ, āvuso, therena kataṃ maggaphalāni nibbattentena, pañhaṃ pucchittha, āvusoti. Bhikkhūnaṃ kammaṭṭhānaṃ kathento iminā niyāmena kathesi, bhanteti. Na eso, āvuso, maggo, vipassanupakkileso nāmesa, na tumhe jānittha, puthujjano, āvuso, theroti. Te kalahaṃ karontā uṭṭhahitvā ‘‘sakalavihāre bhikkhū ca bhikkhācāragāmesu manussā ca na jānanti, tumheyeva jānātha. Kataramaggena tumhe āgatā, kiṃ <pageBreak edition="Vipassana Research Institut" number="4.0026" /> vo vihāradvāre cetiyaṃ na diṭṭha’’nti. Evaṃvādīnaṃ pana bhikkhūnaṃ sataṃ vā, hotu sahassaṃ vā, yāva taṃ laddhiṃ nappajahanti, saggopi maggopi vāritoyeva.</paragraph>
    <paragraph line="97">Aparopi tādisova kammaṭṭhānaṃ kathento evaṃ katheti – citteneva tīsu uddhanesu tīṇi kapallāni āropetvā heṭṭhā aggiṃ katvā citteneva attano dvattiṃsākāraṃ uppāṭetvā kapallesu pakkhipitvā citteneva daṇḍakena parivattetvā parivattetvā bhajjitabbaṃ, yā jhāyamāne chārikā hoti, sā mukhavātena palāsetabbā. Ettakena dhūtapāpo nāmesa samaṇo hoti. Sesaṃ purimanayeneva vitthāretabbaṃ.</paragraph>
    <paragraph line="98">Aparo <pageBreak edition="Myanmar" number="4.0027" /> evaṃ katheti – citteneva mahācāṭiṃ ṭhapetvā matthuṃ yojetvā citteneva attano dvattiṃsākāraṃ uppāṭetvā tattha pakkhipitvā matthuṃ otāretvā manthitabbaṃ. Mathiyamānaṃ vilīyati, vilīne upari pheṇo uggacchati. So pheṇo paribhuñjitabbo. Ettāvatā vo amataṃ paribhuttaṃ nāma bhavissati <pageBreak edition="Pali Text Society" number="4.0041" />. Ito paraṃ ‘‘atha te bhikkhū’’tiādi sabbaṃ purimanayeneva vitthāretabbaṃ.</paragraph>
    <paragraph line="99" number="44"> Idāni yo evaṃ vivādo uppajjeyya, tassa mūlaṃ dassento <bold>chayimānī</bold>tiādimāha. Tattha <bold>agāravo</bold>ti gāravavirahito. <bold>Appatisso</bold>ti appatissayo anīcavutti. Ettha pana yo bhikkhu satthari dharamāne tīsu kālesu upaṭṭhānaṃ na yāti, satthari anupāhane caṅkamante saupāhano caṅkamati, nīce caṅkame caṅkamante ucce caṅkame caṅkamati, heṭṭhā vasante upari vasati, satthu dassanaṭṭhāne ubho aṃse pārupati, chattaṃ dhāreti, upāhanaṃ dhāreti, nhānatitthe uccāraṃ vā passāvaṃ vā karoti, parinibbute vā pana cetiyaṃ vandituṃ na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti, aññehi ca bhikkhūhi ‘‘kasmā evaṃ karosi, na idaṃ vaṭṭati, sammāsabuddhassa nāma lajjituṃ vaṭṭatī’’ti vutte ‘‘tūṇhī hoti, kiṃ buddho buddhoti vadasī’’ti bhaṇati, ayaṃ <bold>satthari agāravo</bold> nāma.</paragraph>
    <paragraph line="100">Yo pana dhammassavane saṅghuṭṭhe sakkaccaṃ na gacchati, sakkaccaṃ dhammaṃ na suṇāti, niddāyati vā sallapento vā nisīdati, sakkaccaṃ na gaṇhāti na dhāreti, ‘‘kiṃ dhamme agāravaṃ <pageBreak edition="Vipassana Research Institut" number="4.0027" /> karosī’’ti vutte ‘‘tuṇhī hoti, dhammo dhammoti vadasi, kiṃ dhammo nāmā’’ti vadati, ayaṃ <bold>dhamme agāravo</bold> nāma.</paragraph>
    <paragraph line="101">Yo pana therena bhikkhunā anajjhiṭṭho dhammaṃ deseti, nisīdati pañhaṃ katheti, vuḍḍhe bhikkhū ghaṭṭento gacchati, tiṭṭhati nisīdati, dussapallatthikaṃ vā hatthapallatthikaṃ vā karoti, saṅghamajjhe ubho aṃse pārupati, chattupāhanaṃ dhāreti, ‘‘bhikkhusaṅghassa lajjituṃ vaṭṭatī’’ti vuttepi ‘‘tuṇhī hoti, saṅgho saṅghoti vadasi, kiṃ saṅgho, migasaṅgho ajasaṅgho’’tiādīni vadati, ayaṃ <bold>saṅghe agāravo</bold> nāma. Ekabhikkhusmimpi hi agārave <pageBreak edition="Pali Text Society" number="4.0042" /> kate saṅghe <pageBreak edition="Myanmar" number="4.0028" /> katoyeva hoti. Tisso sikkhā pana aparipūrayamānova <bold>sikkhāya na paripūrakārī</bold> nāma.</paragraph>
    <paragraph line="102"><bold>Ajjhattaṃ vā</bold>ti attani vā attano parisāya vā. <bold>Bāhiddhā</bold>ti parasmiṃ vā parassa parisāya vā.</paragraph>
    <paragraph line="103" number="46"> Idāni ayaṃ cha ṭhānāni nissāya uppannavivādo vaḍḍhanto yāni adhikaraṇāni pāpuṇāti, tāni dassetuṃ <bold>cattārimānī</bold>tiādimāha. Tattha vūpasamanatthāya pavattamānehi samathehi adhikātabbānīti <bold>adhikaraṇāni</bold>. Vivādova adhikaraṇaṃ <bold>vivādādhikaraṇaṃ</bold>. Itaresupi eseva nayo.</paragraph>
    <paragraph line="104">Idāni imānipi cattāri adhikaraṇāni patvā upari vaḍḍhento so vivādo yehi samathehi vūpasammati, tesaṃ dassanatthaṃ <bold>satta kho panime</bold>tiādimāha. Tattha adhikaraṇāni samenti vūpasamentīti <bold>adhikaraṇasamathā. Uppannuppannāna</bold>nti uppannānaṃ uppannānaṃ. <bold>Adhikaraṇāna</bold>nti etesaṃ vivādādhikaraṇādīnaṃ catunnaṃ. <bold>Samathāya vūpasamāyā</bold>ti samanatthañceva vūpasamanatthañca. <bold>Sammukhāvinayo dātabbo…pe… tiṇavatthārako</bold>ti ime satta samathā dātabbā.</paragraph>
    <paragraph line="105">Tatrāyaṃ vinicchayakathā – adhikaraṇesu tāva dhammoti <pageBreak edition="Pali Text Society" number="4.0043" /> vā adhammoti vāti aṭṭhārasahi vatthūhi vivadantānaṃ bhikkhūnaṃ yo vivādo, idaṃ <bold>vivādādhikaraṇaṃ</bold> nāma. Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca, idaṃ <pageBreak edition="Vipassana Research Institut" number="4.0028" /><bold>anuvādādhikaraṇaṃ</bold> nāma. Mātikāyaṃ āgatā pañca vibhaṅge dveti satta āpattikkhandhā <bold>āpattādhikaraṇaṃ</bold> nāma. Yaṃ saṅghassa apalokanādīnaṃ catunnaṃ kammānaṃ karaṇaṃ, idaṃ <bold>kiccādhikaraṇaṃ</bold> nāma.</paragraph>
    <paragraph line="106">Tattha <bold>vivādādhikaraṇaṃ</bold> dvīhi samathehi sammati sammukhāvinayena ca yebhuyyasikāya ca. Sammukhāvinayeneva sammamānaṃ yasmiṃ vihāre uppannaṃ, tasmiṃyeva vā, aññattha vūpasametuṃ gacchantānaṃ antarāmagge vā, yattha gantvā saṅghassa niyyātitaṃ, tattha saṅghena vā gaṇena vā vūpasametuṃ asakkonte tattheva ubbāhikāya sammatapuggalehi vā vinicchitaṃ sammati. Evaṃ sammamāne pana <pageBreak edition="Myanmar" number="4.0029" /> tasmiṃ yā saṅghasammukhatā dhammasammukhatā, vinayasammukhatā, puggalasammukhatā, ayaṃ <bold>sammukhāvinayo</bold> nāma.</paragraph>
    <paragraph line="107">Tattha ca kārakasaṅghassa sāmaggivasena sammukhībhāvo saṅghasammukhatā. Sametabbassa vatthuno bhūtatā dhammasammukhatā. Yathā taṃ sametabbaṃ, tatheva samanaṃ vinayasammukhatā. Yo ca vivadati, yena ca vivadati, tesaṃ ubhinnaṃ attapaccatthikānaṃ sammukhībhāvo puggalasammukhatā. Ubbāhikāya vūpasame panettha saṅghasammukhatā parihāyati. Evaṃ tāva sammukhāvinayeneva sammati.</paragraph>
    <paragraph line="108">Sace panevampi na sammati, atha naṃ <pageBreak edition="Pali Text Society" number="4.0044" /> ubbāhikāya sammatā bhikkhū ‘‘na mayaṃ sakkoma vūpasametu’’nti saṅghasseva niyyātenti. Tato saṅgho pañcaṅgasamannāgataṃ bhikkhuṃ salākaggāhakaṃ sammannitvā tena guḷhakavivaṭakasakaṇṇajappakesu tīsu salākaggāhesu aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti. Tattha sammukhāvinayo vuttanayo eva. Yaṃ pana yebhuyyasikāya kammassa karaṇaṃ, ayaṃ <bold>yebhuyyasikā</bold> nāma. Evaṃ vivādādhikaraṇaṃ dvīhi samathehi sammati.</paragraph>
    <paragraph line="109"><bold>Anuvādādhikaraṇaṃ</bold> catūhi samathehi sammati sammukhāvinayena ca sativinayena ca amūḷhavinayena ca tassapāpiyasikāya ca. Sammukhāvinayeneva sammamānaṃ yo ca anuvadati, yañca <pageBreak edition="Vipassana Research Institut" number="4.0029" /> anuvadati, tesaṃ vacanaṃ sutvā, sace kāci āpatti natthi, ubho khamāpetvā, sace atthi, ayaṃ nāmettha āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.</paragraph>
    <paragraph line="110">Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ yācamānassa saṅgho ñatticatutthena kammena sativinayaṃ deti, tadā sammukhāvinayena ca sativinayena ca vūpasantaṃ hoti. Dinne pana sativinaye puna tasmiṃ puggale kassaci anuvādo na ruhati.</paragraph>
    <paragraph line="111">Yadā ummattako bhikkhu ummādavasena kate assāmaṇake ajjhācāre ‘‘saratāyasmā evarūpiṃ āpatti’’nti bhikkhūhi vuccamāno – ‘‘ummattakena me, āvuso, etaṃ kataṃ, nāhaṃ <pageBreak edition="Pali Text Society" number="4.0045" /> taṃ sarāmī’’ti bhaṇantopi bhikkhūhi <pageBreak edition="Myanmar" number="4.0030" /> codiyamānova puna acodanatthāya amūḷhavinayaṃ yācati, saṅgho cassa ñatticatutthena kammena amūḷhavinayaṃ deti, tadā sammukhāvinayena ca amūḷhavinayena ca vūpasantaṃ hoti. Dinne pana amūḷhavinaye puna tasmiṃ puggale kassaci tappaccayā anuvādo na ruhati.</paragraph>
    <paragraph line="112">Yadā pana pārājikena vā pārājikasāmantena vā codiyamānassa aññenāññaṃ paṭicarato pāpussannatāya pāpiyassa puggalassa – ‘‘sacāyaṃ acchinnamūlo bhavissati, sammā vattitvā osāraṇaṃ labhissati, sace chinnamūlo, ayamevassa nāsanā bhavissatī’’ti maññamāno saṅgho ñatticatutthena kammena tassapāpiyasikaṃ karoti, tadā sammukhāvinayena ca tassa pāpiyasikāya ca vūpasantaṃ hoti. Evaṃ anuvādādhikaraṇaṃ catūhi samathehi sammati.</paragraph>
    <paragraph line="113"><bold>Āpattādhikaraṇaṃ</bold> tīhi samathehi sammati sammukhāvinayena ca paṭiññātakaraṇena ca tiṇavatthārakena ca. Tassa sammukhāvinayeneva vūpasamo natthi. Yadā pana ekassa vā bhikkhuno santike saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ sammukhāvinayena ca paṭiññātakaraṇena ca vūpasammati. Tattha sammukhāvinayo tāva yo ca deseti, yassa ca deseti, tesaṃ sammukhatā. Sesaṃ vuttanayameva. Puggalassa ca gaṇassa ca desanākāle <pageBreak edition="Vipassana Research Institut" number="4.0030" /> saṅghasammukhatā parihāyati. Yaṃ panettha ‘‘ahaṃ, bhante, itthannāmaṃ āpattiṃ apanno’’ti ca, āma ‘‘passāmī’’ti ca paṭiññātāya <pageBreak edition="Pali Text Society" number="4.0046" /> ‘‘āyatiṃ saṃvareyyāsī’’ti karaṇaṃ, taṃ paṭiññātakaraṇaṃ nāma. Saṅghādisese parivāsādiyācanā paṭiññā, parivāsādīnaṃ dānaṃ paṭiññātakaraṇaṃ nāma.</paragraph>
    <paragraph line="114">Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna lajjidhamme uppanne ‘‘sace mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya saṃvatteyyā’’ti aññamaññaṃ āpattiyā kārāpane dosaṃ disvā yadā tiṇavatthārakakammaṃ karonti, tadā āpattādhikaraṇaṃ sammukhāvinayena ca tiṇavatthārakena ca sammati. Tatra hi yattakā hatthapāsupagatā ‘‘na me taṃ khamatī’’ti evaṃ diṭṭhāvikammaṃ akatvā ‘‘dukkaṭaṃ kammaṃ puna kātabbaṃ kamma’’nti na ukkoṭenti, niddampi <pageBreak edition="Myanmar" number="4.0031" /> okkantā honti, sabbesampi ṭhapetvā thullavajjañca gihipaṭisaṃyuttañca sabbāpattiyo vuṭṭhahanti. Evaṃ āpattādhikaraṇaṃ tīhi samathehi sammati. <bold>Kiccādhikaraṇaṃ</bold> ekena samathena sammati sammukhāvinayeneva.</paragraph>
    <paragraph line="115">Imāni cattāri adhikaraṇāni yathānurūpaṃ imehi sattahi samathehi sammanti. Tena vuttaṃ ‘‘uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe… tiṇavatthārako’’ti. Ayamettha vinicchayanayo, vitthāro pana samathakkhandhake (cūḷava. 185) āgatoyeva. Vinicchayopissa <bold>samantapāsādikāya</bold> vutto.</paragraph>
    <paragraph line="116" number="47"> Yo panāyaṃ imasmiṃ sutte ‘‘idhānanda, bhikkhū vivadantī’’tiādiko vitthāro vutto, so etena nayena saṅkhepatova vuttoti veditabbo. Tattha <bold>dhammo</bold>tiādīsu suttantapariyāyena tāva <pageBreak edition="Pali Text Society" number="4.0047" /> dasa kusalakammapathā <bold>dhammo,</bold> akusalakammapathā <bold>adhammo</bold>. Tathā ‘‘cattāro satipaṭṭhānā’’ti heṭṭhā āgatā sattatiṃsa bodhipakkhiyadhammā, tayo satipaṭṭhānā tayo sammappadhānā tayo iddhipādā cha indriyāni cha balāni aṭṭha bojjhaṅgā navaṅgiko maggo cāti, cattāro upādānā pañca nīvaraṇānītiādayo saṅkaliṭṭhadhammā cāti ayaṃ adhammo.</paragraph>
    <paragraph line="117">Tattha <pageBreak edition="Vipassana Research Institut" number="4.0031" /> yaṃkiñci ekaṃ adhammakoṭṭhāsaṃ gahetvā ‘‘imaṃ adhammaṃ dhammoti karissāma, evaṃ amhākaṃ ācariyakulaṃ niyyānikaṃ bhavissati, mayañca loke pākaṭā bhavissāmā’’ti taṃ adhammaṃ ‘‘dhammo aya’’nti kathentā dhammoti vivadanti. Tattheva dhammakoṭṭhāsesu ekaṃ gahetvā ‘‘adhammo aya’’nti kathentā adhammoti vivadanti.</paragraph>
    <paragraph line="118">Vinayapariyāyena pana bhūtena vatthunā codetvā sāretvā yathāpaṭiññāya kātabbakammaṃ <bold>dhammo</bold> nāma, abhūtena pana vatthunā acodetvā asāretvā apaṭiññāya katabbakammaṃ <bold>adhammo</bold> nāma. Tesupi adhammaṃ ‘‘dhammo aya’’nti kathentā dhammoti vivadanti, ‘‘adhammo aya’’nti kathentā adhammoti vivadanti.</paragraph>
    <paragraph line="119">Suttantapariyāyena pana rāgavinayo dosavinayo mohavinayo saṃvaro pahānaṃ paṭisaṅkhāti ayaṃ <bold>vinayo</bold> nāma, rāgādīnaṃ avinayo asaṃvaro <pageBreak edition="Myanmar" number="4.0032" /> appahānaṃ appaṭisaṅkhāti ayaṃ <bold>avinayo</bold> nāma. Vinayapariyāyena vatthusampatti ñattisampatti anusāvanasampatti sīmasampati parisasampattīti ayaṃ <bold>vinayo</bold> nāma, vatthuvipatti…pe… parisavipattīti <pageBreak edition="Pali Text Society" number="4.0048" /> ayaṃ <bold>avinayo</bold> nāma. Tesupi yaṃkiñci avinayaṃ ‘‘vinayo aya’’nti kathentā vinayoti vivadanti, vinayaṃ avinayoti kathentā avinayoti vivadanti.</paragraph>
    <paragraph line="120"><bold>Dhammanetti samanumajjitabbā</bold>ti dhammarajju anumajjitabbā ñāṇena ghaṃsitabbā upaparikkhitabbā. Sā panesā dhammanetti ‘‘iti kho vaccha ime dasa dhammā akusalā dasa dhammā kusalā’’ti evaṃ mahāvacchagottasutte (ma. ni. 2.194) āgatāti vuttā. Sā eva vā hotu, yo vā idha dhammoti ca vinayo ca vutto. <bold>Yathā tattha sametī</bold>ti yathā tāya dhammanettiyā sameti, ‘‘dhammo dhammova hoti, adhammo adhammova, vinayo vinayova hoti, avinayo avinayova’’. <bold>Tathā ta</bold>nti evaṃ taṃ adhikaraṇaṃ vūpasametabbaṃ. <bold>Ekaccānaṃ adhikaraṇāna</bold>nti idha vivādādhikaraṇameva dassitaṃ, sammukhāvinayo pana na kismiñci adhikaraṇe na labbhati.</paragraph>
    <paragraph line="121" number="48"> Taṃ panetaṃ yasmā dvīhi samathehi sammati sammukhāvinayena ca yebhuyyasikāya ca, tasmā <pageBreak edition="Vipassana Research Institut" number="4.0032" /> heṭṭhā mātikāya ṭhapitānukkamena idāni sativinayassa vāre pattepi taṃ avatvā vivādādhikaraṇayeva tāva dutiyasamathaṃ dassento <bold>kathañcānanda, yebhuyyasikā</bold>tiādimāha. Tattha <bold>bahutarā</bold>ti antamaso dvīhi tīhipi atirekatarā. Sesamettha heṭṭhā vuttanayeneva veditabbaṃ.</paragraph>
    <paragraph line="122" number="49"> Idāni heṭṭhā avitthāritaṃ sativinayaṃ ādiṃ katvā vitthāritāvasesasamathe <pageBreak edition="Pali Text Society" number="4.0049" /> paṭipāṭiyā vitthāretuṃ <bold>kathañcānanda, sativinayo</bold>tiādimāha. Tattha <bold>pārājikasāmantena vā</bold>ti dve sāmantāni khandhasāmantañca āpattisāmantañca. Tattha pārājikāpattikkhandho saṅghādisesāpattikkhandho thullaccaya-pācittiya-pāṭidesanīya-dukkaṭa-dubbhāsitāpattikkhandhoti evaṃ purimassa pacchimakhandhaṃ khandhasāmantaṃ nāma hoti. Paṭhamapārājikassa pana pubbabhāge dukkaṭaṃ, sesānaṃ thullaccayanti idaṃ āpattisāmantaṃ nāma. Tattha <pageBreak edition="Myanmar" number="4.0033" /> khandhasāmante pārājikasāmantaṃ garukāpatti nāma hoti. <bold>Saratāyasmā</bold>ti saratu āyasmā. <bold>Ekaccānaṃ adhikaraṇāna</bold>nti idha anuvādādhikaraṇameva dassitaṃ.</paragraph>
    <paragraph line="123" number="50"><bold>Bhāsitaparikkanta</bold>nti vācāya bhāsitaṃ kāyena ca parikkantaṃ, parakkamitvā katanti attho. <bold>Ekaccāna</bold>nti idhāpi anuvādādhikaraṇameva adhippetaṃ. Paṭiññātakaraṇe ‘‘ekaccāna’’nti āpattādhikaraṇaṃ dassitaṃ.</paragraph>
    <paragraph line="124" number="52"><bold>Davā</bold>ti sahasā. <bold>Ravā</bold>ti aññaṃ bhaṇitukāmena aññaṃ vuttaṃ. <bold>Evaṃ kho, ānanda, tassapāpiyasikā hotī</bold>ti tassapuggalassa pāpussannatā pāpiyasikā hoti. Iminā kammassa vatthu dassitaṃ. Evarūpassa hi puggalassa kammaṃ kāttabbaṃ. Kammena hi adhikaraṇassa vūpasamo hoti, na puggalassa pāpussannatāya. Idhāpi ca anuvādādhikaraṇameva adhikaraṇanti veditabbaṃ.</paragraph>
    <paragraph line="125" number="53"><bold>Kathañcānanda</bold><pageBreak edition="Pali Text Society" number="4.0050" />, <bold>tiṇavatthārako</bold>ti ettha idaṃ kammaṃ tiṇavatthārakasadisattā tiṇavatthārakoti vuttaṃ. Yathā hi gūthaṃ vā muttaṃ vā ghaṭṭiyamānaṃ duggandhatāya bādhati, tiṇehi avattharitvā suppaṭicchāditassa panassa so gandho na bādhati, evameva yaṃ adhikaraṇaṃ mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati, taṃ iminā kammena vūpasantaṃ gūthaṃ viya tiṇavatthārakena paṭicchannaṃ vūpasantaṃ hotīti idaṃ kammaṃ tiṇavatthārakasadisattā <pageBreak edition="Vipassana Research Institut" number="4.0033" /> tiṇavatthārakoti vuttaṃ. Tassa <bold>idhānanda, bhikkhūnaṃ bhaṇḍanajātāna</bold>ntiādivacanena ākāramattameva dassitaṃ, khandhake āgatāyeva panettha kammavācā pamāṇaṃ. <bold>Ṭhapetvā thullavajjaṃ ṭhapetvā gihipaṭisaṃyutta</bold>nti. Ettha pana <bold>thullavajja</bold>nti thūllavajjaṃ pārājikañceva saṅghādisesañca. <bold>Gihipaṭisaṃyutta</bold>nti gihīnaṃ hīnena khuṃsanavambhanadhammikapaṭissavesu āpannā āpatti. <bold>Adhikaraṇāna</bold>nti idha āpattādhikaraṇameva veditabbaṃ. Kiccādhikaraṇassa pana vasena idha na kiñci vuttaṃ. Kiñcāpi na vuttaṃ, sammukhāvinayeneva panassa vūpasamo hotīti veditabbo.</paragraph>
    <paragraph line="126" number="54"><bold>Chayime</bold><pageBreak edition="Myanmar" number="4.0034" />, <bold>ānanda, dhammā sāraṇīyā</bold>ti heṭṭhā kalahavasena suttaṃ āraddhaṃ, upari sāraṇīyadhammā āgatā. Iti yathānusandhināva desanā gatā hoti. Heṭṭhā kosambiyasutte (ma. ni. 1.498-500) pana sotāpattimaggasammādiṭṭhi kathitā, imasmiṃ <pageBreak edition="Pali Text Society" number="4.0051" /> sutte sotāpattiphalasammādiṭṭhi vuttāti veditabbā. <bold>Aṇu</bold>nti appasāvajjaṃ. <bold>Thūla</bold>nti mahāsāvajjaṃ. Sesamettha uttānamevāti.</paragraph>
    <centered line="127">Papañcasūdaniyā majjhimanikāyaṭṭhakathāya</centered>
    <centered line="128">Sāmagāmasuttavaṇṇanā niṭṭhitā.</centered>
    <subhead line="129">5. Sunakkhattasuttavaṇṇanā</subhead>
    <paragraph line="130" number="55"><bold>Evaṃ</bold><pageBreak edition="Vipassana Research Institut" number="4.0034" /><bold>me suta</bold>nti sunakkhattasuttaṃ. Tattha <bold>aññā</bold>ti arahattaṃ. <bold>Byākatā</bold>ti khīṇā jātītiādīhi catūhi padehi kathitā. <bold>Adhimānenā</bold>ti appatte pattasaññino, anadhigate adhigatasaññino hutvā adhigataṃ amhehīti mānena byākariṃsu.</paragraph>
    <paragraph line="131" number="56"><bold>Evañcettha sunakkhatta tathāgatassa hotī</bold>ti sunakkhatta ettha etesaṃ bhikkhūnaṃ pañhabyākaraṇe – ‘‘idaṃ ṭhānaṃ etesaṃ avibhūtaṃ andhakāraṃ, tenime anadhigate adhigatasaññino, handa nesaṃ visodhetvā pākaṭaṃ katvā dhammaṃ desemī’’ti, evañca tathāgatassa hoti. <bold>Atha ca panidhekacce…pe… tassapi hoti aññathatta</bold>nti bhagavā paṭipannakānaṃ dhammaṃ deseti. Yattha pana icchācāre ṭhitā ekacce moghapurisā honti, tatra bhagavā passati – ‘‘ime imaṃ pañhaṃ uggahetvā ajānitvāva jānantā viya appatte pattasaññino hutvā gāmanigamādīsu visevamānā vicarissanti, taṃ nesaṃ bhavissati dīgharattaṃ ahitāya dukkhāyā’’ti evamassāyaṃ icchācāre <pageBreak edition="Pali Text Society" number="4.0052" /> ṭhitānaṃ kāraṇā paṭipannakānampi atthāya ‘‘dhammaṃ desissāmī’’ti uppannassa cittassa aññathābhāvo hoti. Taṃ sandhāyetaṃ vuttaṃ.</paragraph>
    <paragraph line="132" number="58"><bold>Lokāmisādhimutto</bold>ti vaṭṭāmisa-kāmāmisa-lokāmisabhūtesu pañcasu kāmaguṇesu adhimutto tanninno taggaruko tappabbhāro. <bold>Tappatirūpī</bold>ti <pageBreak edition="Myanmar" number="4.0035" /> kāmaguṇasabhāgā. <bold>Āneñjapaṭisaṃyuttāyā</bold>ti āneñjasamāpattipaṭisaṃyuttāya. <bold>Saṃseyyā</bold>ti katheyya. <bold>Āneñjasaṃyojanena hi kho visaṃyutto</bold>ti āneñjasamāpattisaṃyojanena visaṃsaṭṭho. <bold>Lokāmisādhimutto</bold>ti evarūpo hi lūkhacīvaradharo mattikāpattaṃ ādāya attano sadisehi katipayehi saddhiṃ paccantajanapadaṃ gacchati, gāmaṃ piṇḍāya paviṭṭhakāle manussā disvā ‘‘mahāpaṃsukulikā āgatā’’ti yāgubhattādīni sampādetvā sakkaccaṃ dānaṃ denti, bhattakicce niṭṭhite anumodanaṃ sutvā – ‘‘svepi, bhante, idheva piṇḍāya pavisathā’’ti vadanti. Alaṃ upāsakā, ajjāpi vo bahūnaṃ dinnanti. Tena hi, bhante, antovassaṃ idha vaseyyāthāti adhivāsetvā vihāramaggaṃ pucchitvā vihāraṃ <pageBreak edition="Vipassana Research Institut" number="4.0035" /> gacchanti. Tattha senāsanaṃ gahetvā pattacīvaraṃ paṭisāmenti. Sāyaṃ eko āvāsiko te bhikkhū pucchati ‘‘kattha piṇḍāya caritthā’’ti? Asukagāmeti. Bhikkhāsampannāti? Āma evarūpā nāma manussānaṃ saddhā hoti. ‘‘Ajjeva nu kho ete edisā, niccampi edisā’’ti? Saddhā te manussā niccampi edisā, te nissāyeva ayaṃ vihāro vaḍḍhatīti. Tato te paṃsukulikā punappunaṃ tesaṃ vaṇṇaṃ kathenti <pageBreak edition="Pali Text Society" number="4.0053" />, divasāvasesaṃ kathetvā rattimpi kathenti. Ettāvatā icchācāre ṭhitassa sīsaṃ nikkhantaṃ hoti udaraṃ phālitaṃ. Evaṃ lokāmisādhimutto veditabbo.</paragraph>
    <paragraph line="133" number="59"> Idāni āneñjasamāpattilābhiṃ adhimānikaṃ dassento <bold>ṭhānaṃ kho paneta</bold>ntiādimāha. <bold>Āneñjādhimuttassā</bold>ti kilesasiñcanavirahitāsu heṭṭhimāsu chasu samāpattīsu adhimuttassa tanninnassa taggaruno tappabbhārassa. <bold>Se pavutte</bold>ti taṃ pavuttaṃ. Cha samāpattilābhino hi adhimānikassa pañcakāmaguṇāmisabandhanā patitapaṇḍupalāso viya upaṭṭhāti. Tenetaṃ vuttaṃ.</paragraph>
    <paragraph line="134" number="60"> Idāni ākiñcaññāyatanasamāpatti lābhino adhimānikassa nighaṃsaṃ dassetuṃ <bold>ṭhānaṃ kho panā</bold>tiādimāha. Tattha <bold>dvedhā bhinnā</bold>ti majjhe bhinnā. <bold>Appaṭisandhikā</bold>ti khuddakā muṭṭhipāsāṇamattā jatunā vā silesena vā allīyāpetvā paṭisandhātuṃ sakkā. Mahantaṃ pana kuṭāgārappamāṇaṃ sandhāyetaṃ vuttaṃ. <bold>Se bhinne</bold>ti taṃ bhinnaṃ. Upari <pageBreak edition="Myanmar" number="4.0036" /> samāpattilābhino hi heṭṭhāsamāpatti dvedhābhinnā selā viya hoti, taṃ samāpajjissāmīti cittaṃ na uppajjati. Tenetaṃ vuttaṃ.</paragraph>
    <paragraph line="135" number="61"> Idāni nevasaññānāsaññāyatanalābhino adhimānikassa ca nighaṃsaṃ dassento <bold>ṭhānaṃ kho panā</bold>tiādimāha. Tattha <bold>se vante</bold>ti taṃ vantaṃ. Aṭṭhasamāpattilābhino <pageBreak edition="Pali Text Society" number="4.0054" /> hi heṭṭhāsamāpattiyo vantasadisā hutvā upaṭṭhahanti, puna samāpajjissāmīti cittaṃ na uppajjati. Tenetaṃ vuttaṃ.</paragraph>
    <paragraph line="136" number="62"> Idāni khīṇāsavassa nighaṃsaṃ dassento <bold>ṭhānaṃ kho panā</bold>tiādimāha. Tattha <bold>se ucchinnamūle</bold>ti so ucchinnamūlo. Upari samāpattilābhino hi heṭṭhāsamāpatti mūlacchinnatālo viya upaṭṭhāti, taṃ samāpajjissāmīti cittaṃ na uppajjati. Tenetaṃ vuttaṃ.</paragraph>
    <paragraph line="137" number="63"><bold>Ṭhānaṃ</bold><pageBreak edition="Vipassana Research Institut" number="4.0036" /><bold>kho panā</bold>ti pāṭiyekko anusandhi. Heṭṭhā hi samāpattilābhino adhimānikassapi khīṇāsavassapi nighaṃso kathito, sukkhavipassakassa pana adhimānikassapi khīṇāsavassapi na kathito. Tesaṃ dvinnampi nighaṃsaṃ dassetuṃ imaṃ desanaṃ ārabhi. Taṃ pana paṭikkhittaṃ. Samāpattilābhino hi adhimānikassa nighaṃse kathite sukkhavipassakassapi adhimānikassa kathitova hoti, samāpattilābhino ca khīṇāsavassa kathite sukkhavipassakakhīṇāsavassa kathitova hoti. Etesaṃ pana dvinnaṃ bhikkhūnaṃ sappāyāsappāyaṃ kathetuṃ imaṃ desanaṃ ārabhi.</paragraph>
    <paragraph line="138">Tattha siyā – puthujjanassa tāva ārammaṇaṃ asappāyaṃ hotu, khīṇāsavassa kathaṃ asappāyanti. Yadaggena puthujjanassa asappāyaṃ, tadaggena khīṇāsavassāpi asappāyameva. Visaṃ nāma jānitvā khāditampi ajānitvā khāditampi visameva. Na hi khīṇāsavenapi ‘‘ahaṃ khīṇāsavo’’ti asaṃvutena bhavitabbaṃ. Khīṇāsavenapi yuttapayutteneva bhavituṃ vaṭṭati.</paragraph>
    <paragraph line="139" number="64"> Tattha <pageBreak edition="Pali Text Society" number="4.0055" /><bold>samaṇenā</bold>ti buddhasamaṇena. <bold>Chandarāgabyāpādenā</bold>ti so avijjāsaṅkhāto visadoso chandarāgena ca byāpādena ca ruppati kuppati. <bold>Asappāyānī</bold>ti avaḍḍhikarāni ārammaṇāni. <bold>Anuddhaṃseyyā</bold>ti soseyya <pageBreak edition="Myanmar" number="4.0037" /> milāpeyya. <bold>Saupādisesa</bold>nti sagahaṇasesaṃ, upāditabbaṃ gaṇhitabbaṃ idha upādīti vuttaṃ. <bold>Analañca te antarāyāyā</bold>ti jīvitantarāyaṃ te kātuṃ asamatthaṃ. <bold>Rajosūka</bold>nti rajo ca vīhisukādi ca sūkaṃ. <bold>Asu ca visadoso</bold>ti so ca visadoso. <bold>Tadubhayenā</bold>ti yā sā asappāyakiriyā ca yo visadoso ca, tena ubhayena. <bold>Puthutta</bold>nti mahantabhāvaṃ.</paragraph>
    <paragraph line="140"><bold>Evameva kho</bold>ti ettha saupādānasalluddhāro viya appahīno avijjāvisadoso daṭṭhabbo, asappāyakiriyāya ṭhitabhāvo viya chasu dvāresu asaṃvutakālo, tadubhayena vaṇe puthuttaṃ gate maraṇaṃ viya sikkhaṃ paccakkhāya hīnāyāvattanaṃ, maraṇamattaṃ dukkhaṃ viya aññatarāya garukāya saṃkiliṭṭhāya āpattiyā āpajjanaṃ daṭṭhabbaṃ. Sukkapakkhepi imināva nayena opammasaṃsandanaṃ veditabbaṃ.</paragraph>
    <paragraph line="141" number="65"><bold>Satiyāyetaṃ</bold><pageBreak edition="Vipassana Research Institut" number="4.0037" /><bold>adhivacana</bold>nti ettha sati paññāgatikā. Lokikāya paññāya lokikā hoti, lokuttarāya lokuttarā. <bold>Ariyāyetaṃ paññāyā</bold>ti parisuddhāya vipassanāpaññāya.</paragraph>
    <paragraph line="142">Idāni khīṇāsavassa balaṃ dassento <bold>so vatā</bold>tiādimāha. Tattha <bold>saṃvutakārī</bold>ti pihitakārī. <bold>Iti</bold><pageBreak edition="Pali Text Society" number="4.0056" /><bold>viditvā nirupadhī</bold>ti evaṃ jānitvā kilesupadhipahānā nirupadhi hoti, nirupādānoti attho. <bold>Upadhisaṅkhaye vimutto</bold>ti upadhīnaṃ saṅkhayabhūte nibbāne ārammaṇato vimutto. <bold>Upadhismi</bold>nti kāmupadhismiṃ. <bold>Kāyaṃ upasaṃharissatī</bold>ti kāyaṃ allīyāpessati. Idaṃ vuttaṃ hoti – taṇhakkhaye nibbāne ārammaṇato vimutto khīṇāsavo pañca kāmaguṇe sevituṃ, kāyaṃ vā upasaṃharissati cittaṃ vā uppādessatīti netaṃ ṭhānaṃ vijjati. Sesaṃ sabbattha uttānatthamevāti.</paragraph>
    <centered line="143">Papañcasūdaniyā majjhimanikāyaṭṭhakathāya</centered>
    <centered line="144">Sunakkhattasuttavaṇṇanā niṭṭhitā.</centered>
    <subhead line="145">6. Āneñjasappāyasuttavaṇṇanā</subhead>
    <paragraph line="146" number="66"><bold>Evaṃ</bold><pageBreak edition="Vipassana Research Institut" number="4.0038" /><pageBreak edition="Myanmar" number="4.0038" /><bold>me suta</bold>nti āneñjasappāyasuttaṃ. Tattha <bold>aniccā</bold>ti hutvā abhāvaṭṭhena aniccā. <bold>Kāmā</bold>ti vatthukāmāpi kilesakāmāpi. <bold>Tucchā</bold>ti niccasāradhuvasāraattasāravirahitattā rittā, na pana natthīti gahetabbā. Na hi tucchamuṭṭhīti vutte muṭṭhi nāma natthīti vuttaṃ hoti. Yassa pana abbhantare kiñci natthi, so vuccati tuccho. <bold>Musā</bold>ti nāsanakā. <bold>Mosadhammā</bold>ti nassanasabhāvā, khettaṃ viya vatthu viya hiraññasuvaṇṇaṃ viya ca na paññāyittha, katipāheneva <pageBreak edition="Pali Text Society" number="4.0057" /> supinake diṭṭhā viya nassanti na paññāyanti. Tena vuttaṃ ‘‘mosadhammā’’ti, <bold>māyākatameta</bold>nti yathā māyāya udakaṃ maṇīti katvā dassitaṃ, badaripaṇṇaṃ kahāpaṇoti katvā dassitaṃ, aññaṃ vā pana evarūpaṃ dassanūpacāre ṭhitasseva tathā paññāyati, upacārātikkamato paṭṭhāya pākatikameva paññāyati. Evaṃ kāmāpi ittarapaccupaṭṭhānaṭṭhena ‘‘māyākata’’nti vuttā. Yathā ca māyākāro udakādīni maṇiādīnaṃ vasena dassento vañceti, evaṃ kāmāpi aniccādīni niccādisabhāvaṃ dassentā vañcentīti vañcanakaṭṭhenapi ‘‘māyākata’’nti vuttā. <bold>Bālalāpana</bold>nti mayhaṃ putto, mayhaṃ dhītā, mayhaṃ hiraññaṃ mayhaṃ suvaṇṇanti evaṃ bālānaṃ lāpanato bālalāpanaṃ. <bold>Diṭṭhadhammikā kāmā</bold>ti mānusakā pañca kāmaguṇā. <bold>Samparāyikā</bold>ti te ṭhapetvā avasesā. <bold>Diṭṭhadhammikā. Kāmasaññā</bold>ti mānusake kāme ārabbha uppannasaññā. <bold>Ubhayametaṃ māradheyya</bold>nti ete kāmā ca kāmasaññā ca ubhayampi māradheyyaṃ. Yehi ubhayametaṃ gahitaṃ, tesañhi upari māro vasaṃ vatteti. Taṃ sandhāya ‘‘ubhayametaṃ māradheyya’’nti vuttaṃ.</paragraph>
    <paragraph line="147"><bold>Mārassesa visayo</bold>tiādīsupi yathā coḷassa visayo coḷavisayo, paṇḍassa visayo paṇḍavisayo, saṃvarānaṃ visayo saṃvaravisayoti pavattanaṭṭhānaṃ visayoti vuccati, evaṃ yehi ete kāmā gahitā, tesaṃ upari māro vasaṃ vatteti. Taṃ sandhāya <bold>mārassesa visayo</bold>ti vuttaṃ. Pañca pana kāmaguṇe nivāpabījaṃ viya vippakiranto <pageBreak edition="Pali Text Society" number="4.0058" /> māro gacchati. Yehi pana te gahitā, tesaṃ upari māro vasaṃ vatteti. Taṃ sandhāya <bold>mārassesa nivāpo</bold>ti vuttaṃ. Yathā ca yattha hatthiādayo <pageBreak edition="Vipassana Research Institut" number="4.0039" /> vasaṃ vattenti, so hatthigocaro assagocaro ajagocaroti vuccati, evaṃ <pageBreak edition="Myanmar" number="4.0039" /> yehi ete kāmā gahitā, tesu māro vasaṃ vatteti. Taṃ sandhāya <bold>mārassesa gocaro</bold>ti vuttaṃ.</paragraph>
    <paragraph line="148"><bold>Etthā</bold>ti etesu kāmesu. <bold>Mānasā</bold>ti cittasambhūtā. Tattha siyā – duvidhe tāva kāme ārabbha abhijjhānalakkhaṇā abhijjhā, karaṇuttariyalakkhaṇo sārambho ca uppajjatu, byāpādo kathaṃ uppajjatīti? Mamāyite vatthusmiṃ acchinnepi socanti, acchijjantepi socanti, acchinnasaṅkinopi socanti, yo evarūpo cittassa āghātoti evaṃ uppajjati. <bold>Teva ariyasāvakassā</bold>ti te ariyasāvakassa. Vakāro āgamasandhimattaṃ hoti. <bold>Idha manusikkhato</bold>ti imasmiṃ sāsane sikkhantassa te tayopi kilesā antarāyakarā honti. <bold>Abhibhuyya loka</bold>nti kāmalokaṃ abhibhavitvā. <bold>Adhiṭṭhāya manasā</bold>ti jhānārammaṇacittena adhiṭṭhahitvā. <bold>Aparitta</bold>nti kāmāvacaracittaṃ parittaṃ nāma, tassa paṭikkhepena mahaggataṃ aparittaṃ nāma. <bold>Pamāṇa</bold>ntipi kāmāvacarameva, rūpāvacaraṃ arūpāvacaraṃ <bold>appamāṇaṃ. Subhāvita</bold>nti pana etaṃ kāmāvacarādīnaṃ nāmaṃ na <pageBreak edition="Pali Text Society" number="4.0059" /> hoti, lokuttarassevetaṃ nāmaṃ. Tasmā etassa vasena aparittaṃ appamāṇaṃ subhāvitanti sabbaṃ lokuttarameva vaṭṭati.</paragraph>
    <paragraph line="149"><bold>Tabbahulavihārino</bold>ti kāmapaṭibāhanena tameva paṭipadaṃ bahulaṃ katvā viharantassa. <bold>Āyatane cittaṃ pasīdatī</bold>ti kāraṇe cittaṃ pasīdati. Kiṃ panettha kāraṇaṃ? Arahattaṃ vā, arahattassa vipassanaṃ vā, catutthajjhānaṃ vā, catutthajjhānassa upacāraṃ vā. <bold>Sampasāde satī</bold>ti ettha duvidho sampasādo adhimokkhasampasādo ca paṭilābhasampasādo ca. Arahattassa hi vipassanaṃ paṭṭhapetvā viharato mahābhūtādīsu upaṭṭhahantesu yenime nīhārena mahābhūtā upaṭṭhahanti, upādārūpā upaṭṭhahanti nāmarūpā upaṭṭhahanti, paccayā sabbathā upaṭṭhahanti, lakkhaṇārammaṇā vipassanā upaṭṭhahati, ajjeva arahattaṃ gaṇhissāmīti appaṭiladdheyeva āsā santiṭṭhati, adhimokkhaṃ paṭilabhati. Tatiyajjhānaṃ vā pādakaṃ katvā catutthajjhānatthāya kasiṇaparikammaṃ karontassa nīvaraṇavikkhambhanādīni samanupassato yenime nīhārena nīvaraṇā vikkhambhanti, kilesā sannisīdanti, sati santiṭṭhati, saṅkhāragataṃ vā vibhūtaṃ pākaṭaṃ hutvā dibbacakkhukassa paraloko viya upaṭṭhāti <pageBreak edition="Myanmar" number="4.0040" />, cittuppādo lepapiṇḍe laggamāno viya upacārena samādhiyati, ajjeva catutthajjhānaṃ nibbattessāmīti apaṭiladdheyeva āsā santiṭṭhati, adhimokkhaṃ paṭilabhati <pageBreak edition="Vipassana Research Institut" number="4.0040" />. Ayaṃ <bold>adhimokkhasampasādo</bold><pageBreak edition="Pali Text Society" number="4.0060" /> nāma. Tasmiṃ sampasāde sati. Yo pana arahattaṃ vā paṭilabhati catutthajjhānaṃ vā, tassa cittaṃ vippasannaṃ hotiyeva. Idha pana ‘‘āyatane cittaṃ pasīdatī’’ti vacanato arahattavipassanāya ceva catutthajjhānūpacārassa ca paṭilābho <bold>paṭilābhasampasādo</bold>ti veditabbo. Vipassanā hi paññāya adhimuccanassa kāraṇaṃ, upacāraṃ āneñjasamāpattiyā.</paragraph>
    <paragraph line="150"><bold>Etarahi vā āneñjaṃ samāpajjati. Paññāya vā adhimuccatī</bold>ti ettha etarahi vā paññāya adhimuccati, āneñjaṃ vā samāpajjatīti evaṃ padaparivattanaṃ katvā attho veditabbo. Idañhi vuttaṃ hoti – tasmiṃ sampasāde sati etarahi vā paññāya adhimuccati, arahattaṃ sacchikarotīti attho. Taṃ anabhisambhuṇanto āneñjaṃ vā samāpajjati, atha vā <bold>paññāya vā adhimuccatī</bold>ti arahattamaggaṃ bhāveti, taṃ anabhisambhuṇanto āneñjaṃ vā samāpajjati. Arahattamaggaṃ bhāvetuṃ asakkonto etarahi catusaccaṃ vā sacchikaroti. Taṃ anabhisambhuṇanto āneñjaṃ vā samāpajjatīti.</paragraph>
    <paragraph line="151">Tatrāyaṃ nayo – idha bhikkhu tatiyajjhānaṃ pādakaṃ katvā catutthajjhānassa kasiṇaparikammaṃ karoti. Tassa nīvaraṇā vikkhambhanti, sati santiṭṭhati, upacārena cittaṃ samādhiyati. So rūpārūpaṃ parigaṇhāti, paccayaṃ pariggaṇhāti, lakkhaṇārammaṇikaṃ vipassanaṃ vavatthapeti, tassa evaṃ hoti – ‘‘upacārena me jhānaṃ visesabhāgiyaṃ bhaveyya, tiṭṭhatu visesabhāgiyatā, nibbedhabhāgiyaṃ naṃ karissāmī’’ti vipassanaṃ vaḍḍhetvā arahattaṃ sacchikaroti. Ettakenassa kiccaṃ kataṃ nāma hoti. Arahattaṃ sacchikātuṃ asakkonto pana tato osakkitamānaso antarā na tiṭṭhati, catutthajjhānaṃ samāpajjatiyeva. Yathā kiṃ? Yathā puriso ‘‘vanamahiṃsaṃ ghātessāmī’’ti sattiṃ gahetvā anubandhanto <pageBreak edition="Pali Text Society" number="4.0061" /> sace taṃ ghāteti, sakalagāmavāsino tosessati, asakkonto pana antarāmagge sasagodhādayo khuddakamige ghātetvā kājaṃ pūretvā etiyeva.</paragraph>
    <paragraph line="152">Tattha <pageBreak edition="Myanmar" number="4.0041" /> purisassa sattiṃ gahetvā vanamahiṃsānubandhanaṃ viya imassa bhikkhuno tatiyajjhānaṃ pādakaṃ katvā catutthajjhānassa parikammakaraṇaṃ, vanamahiṃsaghātanaṃ viya – ‘‘nīvaraṇavikkhambhanādīni samanupassato visesabhāgiyaṃ bhaveyya, tiṭṭhatu visesabhāgiyatā, nibbedhabhāgiyaṃ <pageBreak edition="Vipassana Research Institut" number="4.0041" /> naṃ karissāmī’’ti vipassanaṃ vaḍḍhetvā arahattassa sacchikaraṇaṃ, mahiṃsaṃ ghātetuṃ asakkontassa antarāmagge sasagodhādayo khuddakamige ghātetvā kājaṃ pūretvā gamanaṃ viya arahattaṃ sacchikātuṃ asakkontassa, tato osakkitvā catutthajjhānasamāpajjanaṃ veditabbaṃ. Maggabhāvanā catusaccasacchikiriyāyojanāsupi eseva nayo.</paragraph>
    <paragraph line="153">Idāni arahattaṃ sacchikātuṃ asakkontassa nibbattaṭṭhānaṃ dassento <bold>kāyassa bhedā</bold>tiādimāha. Tattha <bold>ya</bold>nti yena kāraṇena taṃ saṃvattanikaṃ viññāṇaṃ assa āneñjūpagaṃ, taṃ kāraṇaṃ vijjatīti attho. Ettha ca <bold>taṃsaṃvattanika</bold>nti tassa bhikkhuno saṃvattanikaṃ. Yena vipākaviññāṇena so bhikkhu saṃvattati nibbattati, taṃ viññāṇaṃ. <bold>Āneñjūpaga</bold>nti kusalāneñjasabhāvūpagataṃ assa, tādisameva bhaveyyāti <pageBreak edition="Pali Text Society" number="4.0062" /> attho. Keci kusalaviññāṇaṃ vadanti. Yaṃ tassa bhikkhuno saṃvattanikaṃ upapattihetubhūtaṃ kusalaviññāṇaṃ āneñjūpagataṃ assa, vipākakālepi tannāmakameva assāti attho. So panāyamattho – ‘‘puññaṃ ce saṅkhāraṃ abhisaṅkharoti, puññūpagaṃ hoti viññāṇaṃ. Apuññaṃ ce saṅkhāraṃ abhisaṅkhāroti, apuññupagaṃ hoti viññāṇaṃ. Āneñjaṃ ce saṅkhāraṃ abhisaṅkharoti, āneñjūpagaṃ hoti viññāṇa’’nti (saṃ. ni. 2.51) iminā nayena veditabbo. <bold>Āneñjasappāyā</bold>ti āneñjassa catutthajjhānassa sappāyā. Na kevalañca sā āneñjasseva, upari arahattassāpi sappāyāva upakārabhūtāyevāti veditabbā. Iti imasmiṃ paṭhamakaāneñje samādhivasena osakkanā kathitā.</paragraph>
    <paragraph line="154" number="67"><bold>Iti paṭisañcikkhatī</bold>ti catutthajjhānaṃ patvā evaṃ paṭisañcikkhati. Ayañhi bhikkhu heṭṭhimena bhikkhunā paññavantataro tassa ca bhikkhuno attano cāti dvinnampi kammaṭṭhānaṃ ekato katvā sammasati. <bold>Tabbahulavihārino</bold>ti rūpapaṭibāhanena tameva paṭipadaṃ bahulaṃ katvā viharantassa. <bold>Āneñjaṃ samāpajjatī</bold>ti <pageBreak edition="Myanmar" number="4.0042" /> ākāsānañcāyatānāneñjaṃ samāpajjati. Sesaṃ purimasadisameva. Yathā ca idha, evaṃ sabbattha visesamattameva pana vakkhāma. Iti imasmiṃ dutiyaāneñje vipassanāvasena osakkanā kathitā, ‘‘yaṃkiñci <pageBreak edition="Pali Text Society" number="4.0063" /> rūpa’’nti evaṃ vipassanāmaggaṃ dassentena kathitāti attho.</paragraph>
    <paragraph line="155"><bold>Iti</bold><pageBreak edition="Vipassana Research Institut" number="4.0042" /><bold>paṭisañcikkhatī</bold>ti ākāsānañcāyatanaṃ patvā evaṃ paṭisañcikkhati. Ayañhi heṭṭhā dvīhi bhikkhūhi paññavantataro tesañca bhikkhūnaṃ attano cāti tiṇṇampi kammaṭṭhānaṃ ekato katvā sammasati. <bold>Ubhayametaṃ anicca</bold>nti ettha aṭṭha ekekakoṭṭhāsā diṭṭhadhammikasamparāyikavasena pana saṅkhipitvā ubhayanti vuttaṃ. <bold>Nālaṃ abhinanditu</bold>nti taṇhādiṭṭhivasena abhinandituṃ na yuttaṃ. Sesapadadvayepi eseva nayo. <bold>Tabbahulavihārino</bold>ti kāmapaṭibāhanena ca rūpapaṭibāhanena ca tameva paṭipadaṃ bahulaṃ katvā viharantassa. <bold>Āneñjaṃ samāpajjatī</bold>ti viññāṇañcāyatanāneñjaṃ samāpajjati. Imasmiṃ tatiyaāneñje vipassanāvasena osakkanā kathitā.</paragraph>
    <paragraph line="156" number="68"><bold>Iti paṭisañcikkhatī</bold>ti viññāṇañcāyatanaṃ patvā evaṃ paṭisañcikkhati. Ayañhi heṭṭhā tīhi bhikkhūhi paññavantataro tesañca bhikkhūnaṃ attano cāti catunnampi kammaṭṭhānaṃ ekato katvā sammasati. <bold>Yatthetā aparisesā nirujjhantī</bold>ti yaṃ ākiñcaññāyatanaṃ patvā etā heṭṭhā vuttā sabbasaññā nirujjhanti. <bold>Etaṃ santaṃ etaṃ paṇīta</bold>nti etaṃ aṅgasantatāya ārammaṇasantatāya ca <bold>santaṃ,</bold> atappakaṭṭhena <bold>paṇītaṃ. Tabbahulavihārino</bold>ti tāsaṃ saññānaṃ paṭibāhanena tameva paṭipadaṃ bahulaṃ katvā viharantassa. Imasmiṃ paṭhamākiñcaññāyatane samādhivasena osakkanā kathitā.</paragraph>
    <paragraph line="157"><bold>Iti paṭisañcikkhatī</bold>ti viññāṇañcāyatanameva patvā evaṃ <pageBreak edition="Pali Text Society" number="4.0064" /> paṭisañcikkhati. Ayañhi heṭṭhā catūhi bhikkhūhi paññavantataro tesañca bhikkhūnaṃ attano cāti pañcannampi kammaṭṭhānaṃ ekato katvā sammasati. <bold>Attena vā attaniyena vā</bold>ti ahaṃ mamāti gahetabbena suññaṃ tucchaṃ rittaṃ. Evamettha dvikoṭikā suññatā dassitā. <bold>Tabbahulavihārino</bold>ti heṭṭhā vuttapaṭipadañca imañca suññatapaṭipadaṃ bahulaṃ katvā viharantassa. Imasmiṃ dutiyākiñcaññāyatane vipassanāvasena osakkanā kathitā.</paragraph>
    <paragraph line="158" number="70"><bold>Iti</bold><pageBreak edition="Myanmar" number="4.0043" /><bold>paṭisañcikkhatī</bold>ti viññāṇañcāyatanameva patvā evaṃ paṭisañcikkhati. Ayañhi heṭṭhā pañcahi bhikkhūhi paññavantataro tesañca bhikkhūnaṃ attano cāti channampi kammaṭṭhānaṃ ekato katvā sammasati. <bold>Nāhaṃ kvacani kassaci kiñcanatasmiṃ, na ca mama kvacani kismiñci</bold><pageBreak edition="Vipassana Research Institut" number="4.0043" /><bold>kiñcanaṃ natthī</bold>ti ettha pana catukoṭikā suññatā kathitā. Kathaṃ? Ayañhi <bold>nāhaṃ kvacanī</bold>ti kvaci attānaṃ na passati, <bold>kassaci kiñcanatasmi</bold>nti attano attānaṃ kassaci parassa kiñcanabhāve upanetabbaṃ na passati, attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā parikkhāraṃ maññitvā upagantvā upanetabbaṃ na passatīti attho. <bold>Na ca mama kvacanī</bold>ti ettha mama – saddaṃ tāva ṭhapetvā na ca kvacani parassa ca attānaṃ kvaci na passatīti ayamattho. Idāni mama – saddaṃ āharitvā <bold>mama kismiñci kiñcanaṃ natthī</bold>ti so parassa attā mama kismiñci kiñcanabhāve atthīti na passati. Attano bhātiṭṭhāne bhātaraṃ sahāyaṭṭhāne sahāyaṃ parikkhāraṭṭhāne vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho. Evamayaṃ yasmā neva katthaci attānaṃ passati, na taṃ parassa kiñcanabhāve <pageBreak edition="Pali Text Society" number="4.0065" /> upanetabbaṃ passati, na parassa attānaṃ passati, na parassa attānaṃ attano kiñcanabhāve upanetabbaṃ passati, tasmā ayaṃ suññatā catukoṭikāti veditabbā. <bold>Tabbahulavihārino</bold>ti heṭṭhā vuttappaṭipadaṃ imaṃ catukoṭisuññatañca bahulaṃ katvā viharantassa. Imasmiṃ tatiyākiñcaññāyatanepi vipassanāvaseneva osakkanā kathitā.</paragraph>
    <paragraph line="159"><bold>Iti paṭisañcikkhatī</bold>ti ākiñcaññāyatanaṃ patvā evaṃ paṭisañcikkhati. Ayañhi heṭṭhā chahi bhikkhūhi paññavantataro tesañca bhikkhūnaṃ attano cāti sattannampi kammaṭṭhānaṃ ekato katvā sammasati. <bold>Yatthetā aparisesā nirujjhantī</bold>ti yaṃ nevasaññānāsaññāyatanaṃ patvā ettha etā heṭṭhā vuttā sabbasaññā nirujjhanti. <bold>Tabbahulavihārino</bold>ti tāsaṃ saññānaṃ paṭibāhanena tameva paṭipadaṃ bahulaṃ katvā viharantassa. Imasmiṃ nevasaññānāsaññāyatane samādhivasena osakkanā kathitā.</paragraph>
    <paragraph line="160" number="71"><bold>No cassa no ca me siyā</bold>ti sace mayhaṃ pubbe pañcavidhaṃ kammavaṭṭaṃ na āyūhitaṃ assa, yaṃ me idaṃ etarahi evaṃ pañcavidhaṃ vipākavaṭṭaṃ etaṃ me na <pageBreak edition="Myanmar" number="4.0044" /> siyā nappavatteyyāti attho. <bold>Na bhavissatī</bold>ti sace etarahi pañcavidhaṃ kammavaṭṭaṃ āyūhitaṃ na bhavissati. <bold>Na me bhavissatī</bold>ti tasmiṃ asati anāgate me pañcavidhaṃ vipākavaṭṭaṃ na bhavissati. <bold>Yadatthi yaṃ bhūtaṃ <pageBreak edition="Vipassana Research Institut" number="4.0044" /> taṃ pajahāmī</bold>ti yaṃ atthi yaṃ bhūtaṃ etarahi khandhapañcakaṃ, taṃ pajahāmi. <bold>Evaṃ</bold><pageBreak edition="Pali Text Society" number="4.0066" /><bold>upekkhaṃ paṭilabhatī</bold>ti so bhikkhu evaṃ vipassanupekkhaṃ labhatīti attho.</paragraph>
    <paragraph line="161"><bold>Parinibbāyeyya nu kho so, bhante, bhikkhu na vā parinibbāyeyyā</bold>ti kiṃ pucchāmīti pucchati, tatiyajjhānaṃ pādakaṃ katvā ṭhitassa arahattampi osakkanāpi paṭipadāpi paṭisandhipi kathitā, tathā catutthajjhānādīni pādakāni katvā ṭhitānaṃ, nevasaññānāsaññāyatanaṃ pādakaṃ katvā ṭhitassa na kiñci kathitaṃ, taṃ pucchāmīti pucchati. <bold>Apetthā</bold>ti api ettha. <bold>So taṃ upekkhaṃ abhinandatī</bold>ti so taṃ vipassanupekkhaṃ taṇhādiṭṭhiabhinandanāhi abhinandati. Sesapadadvayepi eseva nayo. <bold>Tannissitaṃ hoti viññāṇa</bold>nti viññāṇaṃ vipassanānissitaṃ hoti. <bold>Tadupādāna</bold>nti yaṃ nikantiviññāṇaṃ, taṃ tassa upādānaṃ nāma gahaṇaṃ nāma hoti. <bold>Saupādāno</bold>ti sagahaṇo. <bold>Na parinibbāyatī</bold>ti vipassanāya sālayo bhikkhu mama sāsane na parinibbāyati. Yo pana vihārapariveṇaupaṭṭhākādīsu sālayo, tasmiṃ vattabbameva natthīti dasseti. <bold>Kahaṃ panā</bold>ti? Kattha pana? <bold>Upādiyamāno</bold><pageBreak edition="Pali Text Society" number="4.0067" /><bold>upādiyatī</bold>ti paṭisandhiṃ gaṇhamāno gaṇhāti. <bold>Upādānaseṭṭhaṃ kira so, bhante</bold>ti, bhante, so kira bhikkhu gahetabbaṭṭhānaṃ seṭṭhaṃ uttamaṃ bhavaṃ upādiyati, seṭṭhabhave paṭisandhiṃ gaṇhātīti attho. Iminā tassa bhikkhuno paṭisandhi kathitā. Idānissa arahattaṃ kathetuṃ <bold>idhānandā</bold>tiādimāha.</paragraph>
    <paragraph line="162" number="73"><bold>Nissāya nissāyā</bold>ti taṃ taṃ samāpattiṃ nissāya. <bold>Oghassa nittharaṇā akkhātā</bold>ti oghataraṇaṃ kathitaṃ, tatiyajjhānaṃ pādakaṃ katvā ṭhitabhikkhuno oghanittharaṇā kathitā…pe… nevasaññānāsaññāyatanaṃ pādakaṃ katvā ṭhitabhikkhuno oghanittharaṇā kathitāti vadati.</paragraph>
    <paragraph line="163"><bold>Katamo pana, bhante, ariyo vimokkho</bold>ti idha kiṃ pucchati? Samāpattiṃ tāva padaṭṭhānaṃ katvā vipassanaṃ vaḍḍhetvā arahattaṃ gaṇhanto bhikkhu nāvaṃ vā uḷumpādīni vā nissāya mahoghaṃ taritvā pāraṃ gacchanto viya <pageBreak edition="Myanmar" number="4.0045" /> na kilamati. Sukkhavipassako pana pakiṇṇakasaṅkhāre sammasitvā arahattaṃ gaṇhanto bāhubalena sotaṃ chinditvā pāraṃ gacchanto viya kilamati. Iti imassa sukkhavipassakassa arahattaṃ pucchāmīti pucchati. <bold>Ariyasāvako</bold>ti sukkhavipassako ariyasāvako. Ayañhi heṭṭhā aṭṭhahi bhikkhūhi paññavantataro tesañca bhikkhūnaṃ <pageBreak edition="Vipassana Research Institut" number="4.0045" /> attano cāti navannampi kammaṭṭhānaṃ ekato katvā sammasati. <bold>Esa sakkāyo yāvatā sakkāyo</bold>ti yattako tebhūmakavaṭṭasaṅkhāto sakkāyo nāma atthi, sabbopi so esa sakkāyo, na ito paraṃ sakkāyo atthīti paṭisañcikkhati.</paragraph>
    <paragraph line="164"><bold>Etaṃ</bold><pageBreak edition="Pali Text Society" number="4.0068" /><bold>amataṃ yadidaṃ anupādā cittassa vimokkho</bold>ti yo panesa cittassa anupādāvimokkho nāma, etaṃ amataṃ etaṃ santaṃ etaṃ paṇītanti paṭisañcikkhati. Aññattha ca ‘‘anupādā cittassa vimokkho’’ti nibbānaṃ vuccati. Imasmiṃ pana sutte sukkhavipassakassa arahattaṃ kathitaṃ. Sesaṃ sabbattha uttānameva.</paragraph>
    <paragraph line="165">Kevalaṃ pana imasmiṃ sutte sattasu ṭhānesu osakkanā kathitā, aṭṭhasu ṭhānesu paṭisandhi, navasu ṭhānesu arahattaṃ kathitanti veditabbaṃ. Kathaṃ? Tatiyaṃ jhānaṃ tāva pādakaṃ katvā ṭhitassa bhikkhuno osakkanā kathitā, paṭisandhi kathitā, arahattaṃ kathitaṃ, tathā catutthajjhānaṃ, tathā ākāsānañcāyatanaṃ. Viññāṇañcāyatanaṃ pana padaṭṭhānaṃ katvā ṭhitānaṃ tiṇṇaṃ bhikkhūnaṃ osakkanā kathitā, paṭisandhi kathitā, arahattaṃ kathitaṃ. Tathā ākiñcaññāyatanaṃ pādakaṃ katvā ṭhitassa bhikkhuno. Nevasaññānāsaññāyatanaṃ pādakaṃ katvā ṭhitassa pana osakkanā natthi, paṭisandhi pana arahattañca kathitaṃ. Sukkhavipassakassa arahattameva kathitanti. Evaṃ sattasu ṭhānesu osakkanā kathitā, aṭṭhasu ṭhānesu paṭisandhi, navasu ṭhānesu arahattaṃ kathitanti veditabbaṃ. Imañca pana sattasu ṭhānesu osakkanaṃ aṭṭhasu paṭisandhiṃ navasu arahattaṃ samodhānetvā kathentena imaṃ āneñjasappāyasuttaṃ sukathitaṃ nāma hotīti.</paragraph>
    <centered line="166">Papañcasūdaniyā majjhimanikāyaṭṭhakathāya</centered>
    <centered line="167">Āneñjasappāyasuttavaṇṇanā niṭṭhitā.</centered>
    <subhead line="168">7. Gaṇakamoggallānasuttavaṇṇanā</subhead>
    <paragraph line="169" number="74"><bold>Evaṃ</bold><pageBreak edition="Vipassana Research Institut" number="4.0046" /><pageBreak edition="Pali Text Society" number="4.0069" /><pageBreak edition="Myanmar" number="4.0046" /><bold>me suta</bold>nti gaṇakamoggallānasuttaṃ. Tattha <bold>yāva pacchimasopānakaḷevarā</bold>ti yāva paṭhamasopānaphalakā ekadivaseneva sattabhūmiko pāsādo na sakkā kātuṃ, vatthuṃ sodhetvā thambhussāpanato paṭṭhāya pana yāva cittakammakaraṇā anupubbakiriyā cettha paññāyatīti dasseti. <bold>Yadidaṃ ajjhene</bold>ti tayopi vedā na sakkā ekadivaseneva adhīyituṃ, etesaṃ ajjhenepi pana anupubbakiriyāva paññāyatīti dasseti. <bold>Issatthe</bold>ti āvudhavijjāyapi ekadivaseneva vālavedhi nāma na sakkā kātuṃ, ṭhānasampādanamuṭṭhikaraṇādīhi pana etthāpi anupubbakiriyā paññāyatīti dasseti. <bold>Saṅkhāne</bold>ti gaṇanāya. Tattha anupubbakiriyaṃ attanāva dassento <bold>evaṃ gaṇāpemā</bold>tiādimāha.</paragraph>
    <paragraph line="170" number="75"><bold>Seyyathāpi brāhmaṇā</bold>ti idha bhagavā yasmā bāhirasamaye yathā yathā sippaṃ uggaṇhanti, tathā tathā kerāṭikā honti, tasmā attano sāsanaṃ bāhirasamayena anupametvā bhadraassājānīyena upamento <bold>seyyathāpī</bold>tiādimāha. Bhadro hi assājānīyo yasmiṃ kāraṇe damito hoti, taṃ jīvitahetupi nātikkamati. Evameva sāsane sammāpaṭipanno kulaputto sīlavelaṃ nātikkamati. <bold>Mukhādhāne</bold>ti mukhaṭṭhapane.</paragraph>
    <paragraph line="171" number="76"><bold>Satisampajaññāya cā</bold>ti satisampajaññāhi samaṅgibhāvatthāya <pageBreak edition="Pali Text Society" number="4.0070" />. Dve hi khīṇāsavā satatavihārī ca nosatatavihārī ca. Tattha <bold>satatavihārī</bold> yaṃkiñci kammaṃ katvāpi phalasamāpattiṃ samāpajjituṃ sakkoti, no <bold>satatavihārī</bold> pana appamattakepi kicce kiccappasuto hutvā phalasamāpattiṃ appetuṃ na sakkoti.</paragraph>
    <paragraph line="172">Tatridaṃ vatthu – eko kira khīṇāsavatthero khīṇāsavasāmaṇeraṃ gahetvā araññavāsaṃ gato, tattha mahātherassa senāsanaṃ pattaṃ, sāmaṇerassa na pāpuṇāti, taṃ vitakkento thero ekadivasampi phalasamāpattiṃ appetuṃ nāsakkhi. Sāmaṇero pana temāsaṃ phalasamāpattiratiyā vītināmetvā ‘‘sappāyo <pageBreak edition="Vipassana Research Institut" number="4.0047" />, bhante, araññavāso jāto’’ti <pageBreak edition="Myanmar" number="4.0047" /> theraṃ pucchi. Thero ‘‘na jāto, āvuso’’ti āha. Iti yo evarūpo khīṇāsavo, so ime dhamme ādito paṭṭhāya āvajjitvāva samāpajjituṃ sakkhissatīti dassento ‘‘satisampajaññāya cā’’ti āha.</paragraph>
    <paragraph line="173" number="78"><bold>Yeme, bho gotamā</bold>ti tathāgate kira kathayanteva brāhmaṇassa ‘‘ime puggalā na ārādhenti, ime ārādhentī’’ti nayo udapādi, taṃ dassento evaṃ vattumāraddho.</paragraph>
    <paragraph line="174"><bold>Paramajjadhammesū</bold>ti ajjadhammā nāma chasatthāradhammā, tesu gotamavādova, paramo uttamoti attho. Sesaṃ sabbattha uttānamevāti.</paragraph>
    <centered line="175">Papañcasūdaniyā majjhimanikāyaṭṭhakathāya</centered>
    <centered line="176">Gaṇakamoggallānasuttavaṇṇanā niṭṭhitā.</centered>
    <subhead line="177">8. Gopakamoggallānasuttavaṇṇanā</subhead>
    <paragraph line="178" number="79"><bold>Evaṃ</bold><pageBreak edition="Vipassana Research Institut" number="4.0048" /><bold>me suta</bold>nti gopakamoggallānasuttaṃ. Tattha <bold>aciraparinibbute bhagavatī</bold>ti bhagavati aciraparinibbute, dhātubhājanīyaṃ katvā dhammasaṅgītiṃ kātuṃ rājagahaṃ āgatakāle <pageBreak edition="Pali Text Society" number="4.0071" />. <bold>Rañño pajjotassa āsaṅkamāno</bold>ti caṇḍapajjoto nāmesa rājā bimbisāramahārājassa sahāyo ahosi, jīvakaṃ pesetvā bhesajjakāritakālato paṭṭhāya pana daḷhamittova jāto, so ‘‘ajātasattunā devadattassa vacanaṃ gahetvā pitā ghātito’’ti sutvā ‘‘mama piyamittaṃ ghātetvā esa rajjaṃ karissāmīti maññati, mayhaṃ sahāyassa sahāyānaṃ atthikabhāvaṃ jānāpessāmī’’ti parisati vācaṃ abhāsi. Taṃ sutvā tassa āsaṅkā uppannā. Tena vuttaṃ ‘‘rañño pajjotassa āsaṅkamāno’’ti. <bold>Kammanto</bold>ti bahinagare nagarapaṭisaṅkhārāpanatthāya kammantaṭṭhānaṃ.</paragraph>
    <paragraph line="179"><bold>Upasaṅkamī</bold>ti mayaṃ dhammavinayasaṅgītiṃ kāressāmāti vicarāma, ayañca mahesakkho rājavallabho saṅgahe kate veḷuvanassa ārakkhaṃ kareyyāti maññamāno upasaṅkami. <bold>Tehi dhammehī</bold>ti tehi sabbaññutaññāṇadhammehi. <bold>Sabbena sabba</bold>nti sabbākārena sabbaṃ. <bold>Sabbathā sabba</bold>nti sabbakoṭṭhāsehi <pageBreak edition="Myanmar" number="4.0048" /> sabbaṃ. Kiṃ pucchāmīti pucchati? Cha hi satthāro paṭhamataraṃ appaññātakulehi nikkhamitvā pabbajitā, te tathāgate dharamāneyeva kālaṃkatā, sāvakāpi nesaṃ appaññātakuleheva pabbajitā. Te tesaṃ accayena mahāvivādaṃ akaṃsu. Samaṇo pana gotamo mahākulā pabbajito, tassa accayena sāvakānaṃ mahāvivādo bhavissatīti ayaṃ kathā sakalajambudīpaṃ pattharamānā udapādi. Sammāsambuddhe ca dharante bhikkhūnaṃ vivādo nāhosi. Yopi ahosi, sopi tattheva vūpasamito. Parinibbutakāle panassa – ‘‘aṭṭhasaṭṭhiyojanasatasahassubbedhaṃ <pageBreak edition="Pali Text Society" number="4.0072" /> sineruṃ apavāhituṃ samatthassa vātassa purato purāṇapaṇṇaṃ kiṃ ṭhassati, dasa pāramiyo pūretvā sabbaññutaññāṇaṃ pattassa satthu alajjamāno maccurājā kassa lajjissatī’’ti mahāsaṃvegaṃ janetvā bhiyyosomattāya bhikkhū samaggā jātā ativiya upasantupasantā, kiṃ nu kho etanti idaṃ pucchāmīti pucchati. <bold>Anusaññāyamāno</bold>ti anusañjāyamāno, katākataṃ janantoti attho. Anuvicaramāno vā.</paragraph>
    <paragraph line="180" number="80"><bold>Atthi</bold><pageBreak edition="Vipassana Research Institut" number="4.0049" /><bold>nu kho</bold>ti ayampi heṭṭhimapucchameva pucchati. <bold>Appaṭisaraṇe</bold>ti appaṭisaraṇe dhammavinaye. <bold>Ko hetu sāmaggiyā</bold>ti tumhākaṃ samaggabhāvassa ko hetu ko paccayo. <bold>Dhammappaṭisaraṇā</bold>ti dhammo amhākaṃ paṭisaraṇaṃ, dhammo avassayoti dīpeti.</paragraph>
    <paragraph line="181" number="81"><bold>Pavattatī</bold>ti paguṇaṃ hutvā āgacchati. <bold>Āpatti hoti vītikkamo</bold>ti ubhayametaṃ buddhassa āṇātikkamanameva. <bold>Yathādhammaṃ yathānusiṭṭhaṃ kāremā</bold>ti yathā dhammo ca anusiṭṭhi ca ṭhitā, evaṃ kāremāti attho.</paragraph>
    <paragraph line="182"><bold>Na kira no bhavanto kārenti dhammo no kāretī</bold>ti padadvayepi no kāro nipātamattaṃ. Evaṃ sante na kira bhavanto kārenti, dhammova kāretīti ayamettha attho.</paragraph>
    <paragraph line="183" number="83"><bold>Tagghā</bold>ti <pageBreak edition="Pali Text Society" number="4.0073" /> ekaṃse nipāto. <bold>Kahaṃ pana bhavaṃ ānando</bold>ti kiṃ therassa veḷuvane vasanabhāvaṃ na jānātīti? Jānāti. Veḷuvanassa pana <pageBreak edition="Myanmar" number="4.0049" /> anena ārakkhā dinnā, tasmā attānaṃ ukkaṃsāpetukāmo pucchati. Kasmā pana tena tattha ārakkhā dinnā? So kira ekadivasaṃ mahākaccāyanattheraṃ gijjhakūṭā otarantaṃ disvā – ‘‘makkaṭo viya eso’’ti āha. Bhagavā taṃ kathaṃ sutvā – ‘‘sace khamāpeti, iccetaṃ kusalaṃ. No ce khamāpeti, imasmiṃ veḷuvane gonaṅgalamakkaṭo bhavissatī’’ti āha. So taṃ kathaṃ sutvā – ‘‘samaṇassa gotamassa kathāya dvedhābhāvo nāma natthi, pacchā me makkaṭabhūtakāle gocaraṭṭhānaṃ bhavissatī’’ti veḷuvane nānāvidhe rukkhe ropetvā ārakkhaṃ adāsi. Aparabhāge kālaṃ katvā makkaṭo hutvā nibbatti. ‘‘Vassakārā’’ti vutte āgantvā samīpe aṭṭhāsi. <bold>Tagghā</bold>ti sabbavāresu ekaṃsavacaneyeva nipāto. <bold>Taggha, bho ānandā</bold>ti evaṃ therena parisamajjhe attano ukkaṃsitabhāvaṃ ñatvā ahampi theraṃ ukkaṃsissāmīti evamāha.</paragraph>
    <paragraph line="184" number="84"><bold>Na ca kho, brāhmaṇā</bold>ti thero kira cintesi ‘‘sammāsambuddhena vaṇṇitajjhānampi atthi, avaṇṇitajjhānampi atthi, ayaṃ pana brāhmaṇo sabbameva vaṇṇetīti pañhaṃ visaṃvādeti, na kho pana sakkā imassa mukhaṃ ulloketuṃ na piṇḍapātaṃ rakkhituṃ, pañhaṃ ujuṃ katvā kathessāmī’’ti <pageBreak edition="Vipassana Research Institut" number="4.0050" /> idaṃ vattuṃ āraddhaṃ. <bold>Antaraṃ karitvā</bold>ti abbhantaraṃ karitvā. <bold>Evarūpaṃ kho, brāhmaṇa, so bhagavā jhānaṃ vaṇṇesī</bold>ti idha sabbasaṅgāhakajjhānaṃ nāma kathitaṃ.</paragraph>
    <paragraph line="185"><bold>Yaṃ</bold><pageBreak edition="Pali Text Society" number="4.0074" /><bold>no maya</bold>nti ayaṃ kira brāhmaṇo vassakārabrāhmaṇaṃ usūyati, tena pucchitapañhassa akathanaṃ paccāsīsamāno kathitabhāvaṃ ñatvā ‘‘vassakārena pucchitaṃ pañhaṃ punappunaṃ tassa nāmaṃ gaṇhanto vitthāretvā kathesi, mayā pucchitapañhaṃ pana yaṭṭhikoṭiyā uppīḷento viya ekadesameva kathesī’’ti anattamano ahosi, tasmā evamāha. Sesaṃ sabbattha uttānamevāti.</paragraph>
    <centered line="186">Papañcasūdaniyā majjhimanikāyaṭṭhakathāya</centered>
    <centered line="187">Gopakamoggallānasuttavaṇṇanā niṭṭhitā.</centered>
    <subhead line="188">9. Mahāpuṇṇamasuttavaṇṇanā</subhead>
    <paragraph line="189" number="85"><bold>Evaṃ</bold><pageBreak edition="Vipassana Research Institut" number="4.0051" /><pageBreak edition="Myanmar" number="4.0050" /><bold>me suta</bold>nti mahāpuṇṇamasuttaṃ. Tattha <bold>tadahū</bold>ti tasmiṃ ahu, tasmiṃ divaseti attho. Upavasanti etthāti <bold>uposatho</bold>. Upavasantīti sīlena vā anasanena vā upetā hutvā vasantīti attho. Ayaṃ panettha atthuddhāro – ‘‘āyāma, āvuso, kappina, uposathaṃ gamissāmā’’tiādīsu hi pātimokkhuddeso uposatho. ‘‘Aṭṭhaṅgasamannāgato kho visākhe uposatho upavuttho’’tiādīsu (a. ni. 8.53) sīlaṃ. ‘‘Suddhassa ve sadā phaggu, suddhassuposatho sadā’’tiādīsu (ma. ni. 1.79) upavāso. ‘‘Uposatho nāma nāgarājā’’tiādīsu (dī. ni. 2.246) paññatti. ‘‘Na, bhikkhave, tadahuposathe sabhikkhukā āvāsā’’tiādīsu (mahāva. 181) upavasitabbadivaso. Idhāpi soyeva adhippeto <pageBreak edition="Pali Text Society" number="4.0075" />. So panesa aṭṭhamīcātuddasīpannarasībhedena tividho. Tasmā sesadvayanivāraṇatthaṃ <bold>pannarase</bold>ti vuttaṃ. Tena vuttaṃ ‘‘upavasanti etthāti uposatho’’ti. Māsapuṇṇatāya puṇṇā saṃpuṇṇāti <bold>puṇṇā. Mā</bold>-iti cando vuccati, so ettha puṇṇoti <bold>puṇṇamā</bold>. Evaṃ puṇṇāya puṇṇamāyāti imasmiṃ padadvaye attho veditabbo.</paragraph>
    <paragraph line="190"><bold>Desa</bold>nti kāraṇaṃ. <bold>Tena hi tvaṃ bhikkhu sake āsane nisīditvā pucchā</bold>ti kasmā bhagavā ṭhitassa akathetvā nisīdāpesīti. Ayaṃ kira bhikkhu saṭṭhimattānaṃ padhāniyabhikkhūnaṃ saṅghatthero saṭṭhi bhikkhū gahetvā araññe vasati, te tassa santike kammaṭṭhānaṃ gahetvā ghaṭenti vāyamanti. Mahābhūtāni pariggaṇhanti upādārūpāni, nāmarūpapaccayalakkhaṇārammaṇikavipassanaṃ pariggaṇhanti. Atha ne ācariyupaṭṭhānaṃ āgantvā vanditvā nisinne thero mahābhūtapariggahādīni pucchati. Te sabbaṃ kathenti, maggaphalapañhaṃ pucchitā pana kathetuṃ na sakkonti. Atha thero cintesi – ‘‘mama santike etesaṃ ovādassa parihāni natthi, ime ca āraddhavīriyā viharanti. Kukkuṭassa pānīyapivanakālamattampi nesaṃ pamādakiriyā natthi. Evaṃ santepi maggaphalāni nibbattetuṃ na sakkonti. Ahaṃ imesaṃ ajjhāsayaṃ na jānāmi, buddhaveneyyā ete bhavissanti <pageBreak edition="Vipassana Research Institut" number="4.0052" />, gahetvā ne satthu santikaṃ gacchāmi, atha nesaṃ satthā cariyavasena dhammaṃ desessatī’’ti, te bhikkhū gahetvā <pageBreak edition="Pali Text Society" number="4.0076" /> satthu santikaṃ āgato.</paragraph>
    <paragraph line="191">Satthāpi <pageBreak edition="Myanmar" number="4.0051" /> sāyanhasamaye ānandattherena upanītaṃ udakaṃ ādāya sarīraṃ utuṃ gaṇhāpetvā migāramātupāsādapariveṇe paññattavarabuddhāsane nisīdi, bhikkhusaṅghopi naṃ parivāretvā nisīdi.</paragraph>
    <paragraph line="192">Tasmiṃ samaye sūriyo atthaṅgameti, cando uggacchati, majjhaṭṭhāne ca bhagavā nisinno. Candassa pabhā natthi, sūriyassa pabhā natthi, candimasūriyānaṃ pabhaṃ makkhetvā chabbaṇṇā yamakabuddharasmiyo vijjotamānā puñjā puñjā hutvā disāvidisāsu dhāvantīti sabbaṃ heṭṭhā vuttanayena vitthāretabbaṃ. Vaṇṇabhūmi nāmesā, dhammakathikassevettha thāmo pamāṇaṃ, yattakaṃ sakkoti, tattakaṃ kathetabbaṃ. Dukkathitanti na vattabbaṃ. Evaṃ sannisinnāya parisāya thero uṭṭhahitvā satthāraṃ pañhassa okāsaṃ kāresi. Tato bhagavā – ‘‘sace imasmiṃ ṭhitake pucchante ‘ācariyo no uṭṭhito’ti sesabhikkhū uṭṭhahissanti, evaṃ tathāgate agāravo kato bhavissati. Atha nisinnāva pucchissanti, ācariye agāravo kato bhavissati, ekaggā hutvā dhammadesanaṃ paṭicchituṃ na sakkuṇissanti. Ācariye pana nisinne tepi nisīdissanti. Tato ekaggā dhammadesanaṃ paṭicchituṃ sakkuṇissantī’’ti iminā kāraṇena bhagavā ṭhitassa akathetvā nisīdāpetīti.</paragraph>
    <paragraph line="193"><bold>Ime nu kho, bhante</bold>ti vimatipucchā viya kathitā. Thero pana pañcakkhandhānaṃ udayabbayaṃ pariggaṇhitvā arahattaṃ <pageBreak edition="Pali Text Society" number="4.0077" /> patto mahākhīṇāsavo, natthi etassa vimati. Jānantenapi pana ajānantena viya hutvā pucchituṃ vaṭṭati. Sace hi jānanto viya pucchati, ‘‘jānāti aya’’nti tassa tassa vissajjento ekadesameva katheti. Ajānantena viya pucchite pana kathento ito ca etto ca kāraṇaṃ āharitvā pākaṭaṃ katvā katheti. Koci pana ajānantopi jānanto viya pucchati. Thero evarūpaṃ vacanaṃ kiṃ karissati, jānantoyeva pana ajānanto viya pucchatīti veditabbo.</paragraph>
    <paragraph line="194"><bold>Chandamūlakā</bold>ti <pageBreak edition="Vipassana Research Institut" number="4.0053" /> taṇhāmūlakā. <bold>Evaṃrūpo siya</bold>nti sace odāto hotukāmo, haritālavaṇṇo vā manosilāvaṇṇo vā siyanti pattheti <pageBreak edition="Myanmar" number="4.0052" />. Sace kāḷo hotukāmo, nīluppalavaṇṇo vā añjanavaṇṇo vā atasīpupphavaṇṇo vā siyanti pattheti. <bold>Evaṃvedano</bold>ti kusalavedano vā sukhavedano vā siyanti pattheti. Saññādīsupi eseva nayo. Yasmā pana atīte patthanā nāma natthi, patthentenāpi ca na sakkā taṃ laddhuṃ, paccuppannepi na hoti, na hi odāto kāḷabhāvaṃ patthetvā paccuppanne kāḷo hoti, na kāḷo vā odāto, dīgho vā rasso, rasso vā dīgho, dānaṃ pana datvā sīlaṃ vā samādiyitvā ‘‘anāgate khattiyo vā homi brāhmaṇo vā’’ti patthentassa patthanā samijjhati. Tasmā anāgatameva gahitaṃ.</paragraph>
    <paragraph line="195"><bold>Khandhādhivacana</bold>nti khandhānaṃ khandhapaṇṇatti kittakena hotīti pucchati.</paragraph>
    <paragraph line="196"><bold>Mahābhūtā hetū</bold>ti ‘‘tayo kusalahetū’’tiādīsu (dha. sa. 1441) hi hetuhetu vutto. Avijjā puññābhisaṅkhārādīnaṃ sādhāraṇattā sādhāraṇahetu. Kusalākusalaṃ attano attano vipākadāne uttamahetu. Idha paccayahetu adhippeto. Tattha pathavīdhātu mahābhūtaṃ itaresaṃ tiṇṇaṃ bhūtānaṃ upādārūpassa ca <pageBreak edition="Pali Text Society" number="4.0078" /> paññāpanāya dassanatthāya hetu ceva paccayo ca. Evaṃ sesesupi yojanā veditabbā.</paragraph>
    <paragraph line="197"><bold>Phasso</bold>ti ‘‘phuṭṭho, bhikkhave, vedeti, phuṭṭho sañjānāti, phuṭṭho cetetī’’ti (saṃ. ni. 4.93) vacanato phasso tiṇṇaṃ khandhānaṃ paññāpanāya hetu ceva paccayo ca. <bold>Viññāṇakkhandhassā</bold>ti ettha paṭisandhiviññāṇena tāva saddhiṃ gabbhaseyyakānaṃ uparimaparicchedena samatiṃsa rūpāni sampayuttā ca tayo khandhā uppajjanti, taṃ nāmarūpaṃ paṭisandhiviññāṇassa paññāpanāya hetu ceva paccayo ca. Cakkhudvāre cakkhupasādo ceva rūpārammaṇañca rūpaṃ, sampayuttā tayo khandhā nāmaṃ. Taṃ nāmarūpaṃ cakkhuviññāṇassa paññāpanāya hetu ceva paccayo ca. Eseva nayo sesaviññāṇesu.</paragraph>
    <paragraph line="198" number="87"><bold>Kathaṃ pana, bhante</bold>ti idaṃ kittakena nu khoti vaṭṭaṃ pucchanto evamāha. <bold>Sakkāyadiṭṭhi na hotī</bold>ti idaṃ vivaṭṭaṃ pucchanto evamāha.</paragraph>
    <paragraph line="199" number="88"><bold>Ayaṃ</bold><pageBreak edition="Vipassana Research Institut" number="4.0054" /><pageBreak edition="Myanmar" number="4.0053" /><bold>rūpe assādo</bold>ti iminā pariññāpaṭivedho ceva dukkhasaccañca kathitaṃ. <bold>Ayaṃ rūpe ādīnavo</bold>ti iminā pahānapaṭivedho ceva samudayasaccañca. <bold>Idaṃ rūpe nissaraṇa</bold>nti iminā sacchikiriyāpaṭivedho ceva nirodhasaccañca. Ye imesu tīsu ṭhānesu sammādiṭṭhiādayo dhammā, ayaṃ bhāvanāpaṭivedho maggasaccaṃ. Sesapadesupi eseva nayo.</paragraph>
    <paragraph line="200" number="89"><bold>Bahiddhā</bold>ti parassa saviññāṇake kāye. <bold>Sabbanimittesū</bold>ti iminā pana anindriyabaddhampi saṅgaṇhāti. ‘‘Saviññāṇake kāye’’ti vacanena vā attano ca parassa ca kāyo gahitova, bahiddhā ca sabbanimittaggahaṇena anindriyabaddhaṃ gaṇhāti.</paragraph>
    <paragraph line="201" number="90"><bold>Anattakatānī</bold>ti <pageBreak edition="Pali Text Society" number="4.0079" /> anattani ṭhatvā katāni. <bold>Kamattānaṃ phusissantī</bold>ti katarasmiṃ attani ṭhatvā vipākaṃ dassentīti sassatadassanaṃ okkamanto evamāha. <bold>Taṇhādhipateyyenā</bold>ti taṇhājeṭṭhakena. <bold>Tatra tatrā</bold>ti tesu tesu dhammesu. <bold>Saṭṭhimattāna</bold>nti ime bhikkhū pakatikammaṭṭhānaṃ jahitvā aññaṃ navakammaṭṭhānaṃ sammasantā pallaṅkaṃ abhinditvā tasmiṃyeva āsane arahattaṃ pāpuṇiṃsu. Sesaṃ sabbattha uttānamevāti.</paragraph>
    <centered line="202">Papañcasūdaniyā majjhimanikāyaṭṭhakathāya</centered>
    <centered line="203">Mahāpuṇṇamasuttavaṇṇanā niṭṭhitā.</centered>
    <subhead line="204">10. Cūḷapuṇṇamasuttavaṇṇanā</subhead>
    <paragraph line="205" number="91"><bold>Evaṃ</bold><pageBreak edition="Vipassana Research Institut" number="4.0055" /><bold>me suta</bold>nti cūḷapuṇṇamasuttaṃ. Tattha <bold>tuṇhībhūtaṃ tuṇhībhūta</bold>nti yaṃ yaṃ disaṃ anuviloketi, tattha tattha tuṇhībhūtameva. <bold>Anuviloketvā</bold>ti pañcapasādapaṭimaṇḍitāni akkhīni ummīletvā tato tato viloketvā antamaso hatthakukkuccapādakukkuccānampi abhāvaṃ disvā. <bold>Asappuriso</bold>ti pāpapuriso. <bold>No hetaṃ, bhante</bold>ti yasmā andho andhaṃ viya so taṃ jānituṃ na sakkoti, tasmā evamāhaṃsu. Eteneva nayena ito paresupi vāresu attho veditabbo. <bold>Assaddhasamannāgato</bold>ti pāpadhammasamannāgato. <bold>Asappurisabhattī</bold>ti asappurisasevano. <bold>Asappurisacintī</bold>ti <pageBreak edition="Myanmar" number="4.0054" /><pageBreak edition="Pali Text Society" number="4.0080" /> asappurisacintāya cintako. <bold>Asappurisamantī</bold>ti asappurisamantanaṃ mantetā. <bold>Asappurisavāco</bold>ti asappurisavācaṃ bhāsitā. <bold>Asappurisakammanto</bold>ti asappurisakammānaṃ kattā. <bold>Asappurisadiṭṭhī</bold>ti asappurisadiṭṭhiyā samannāgato. <bold>Asappurisadāna</bold>nti asappurisehi dātabbaṃ dānaṃ. <bold>Tyāssa mittā</bold>ti te assa mittā. <bold>Attabyābādhāyapi cetetī</bold>ti pāṇaṃ hanissāmi, adinnaṃ ādiyissāmi, micchā carissāmi, dasa akusalakammapathe samādāya vattissāmīti evaṃ attano dukkhatthāya cinteti. <bold>Parabyābādhāyā</bold>ti yathā asuko asukaṃ pāṇaṃ hanti, asukassa santakaṃ adinnaṃ ādiyati, dasa akusalakammapathe samādāya vattati, evaṃ naṃ āṇāpessāmīti evaṃ parassa dukkhatthāya cinteti. <bold>Ubhayabyābādhāyā</bold>ti ahaṃ asukañca asukañca gahetvā dasa akusalakammapathe samādāya vattissāmīti evaṃ ubhayadukkhatthāya cintetīti.</paragraph>
    <paragraph line="206"><bold>Attabyābādhāyapi mantetī</bold>tiādīsu ahaṃ dasa akusalakammapathe samādāya vattissāmīti mantento attabyābādhāya manteti nāma. Asukaṃ dasa akusalakammapathe samādapessāmīti mantento parabyābādhāya manteti nāma. Aññena saddhiṃ – ‘‘mayaṃ ubhopi ekato hutvā dasa akusalakammapathe samādāya vattissāmā’’ti mantento ubhayabyābādhāya manteti nāma.</paragraph>
    <paragraph line="207"><bold>Asakkaccaṃ dānaṃ detī</bold>ti deyyadhammampi puggalampi <pageBreak edition="Pali Text Society" number="4.0081" /> na sakkaroti. Deyyadhammaṃ na sakkaroti <pageBreak edition="Vipassana Research Institut" number="4.0056" /> nāma uttaṇḍulādidosasamannāgataṃ āhāraṃ deti, na pasannaṃ karoti. Puggalaṃ na sakkaroti nāma nisīdanaṭṭhānaṃ asammajjitvā yattha vā tattha vā nisīdāpetvā yaṃ vā taṃ vā ādhārakaṃ ṭhapetvā dānaṃ deti. <bold>Asahatthā</bold>ti attano hatthena, na deti, dāsakammakārādīhi dāpeti. <bold>Acittikatvā</bold>ti heṭṭhā vuttanayena deyyadhammepi puggalepi na cittīkāraṃ katvā deti. <bold>Apaviddha</bold>nti chaḍḍetukāmo hutvā vammike uragaṃ pakkhipanto viya deti. <bold>Anāgamanadiṭṭhiko</bold>ti no phalapāṭikaṅkhī hutvā deti.</paragraph>
    <paragraph line="208"><bold>Tattha</bold><pageBreak edition="Myanmar" number="4.0055" /><bold>upapajjatī</bold>ti na dānaṃ datvā niraye upapajjati. Yaṃ pana tena pāpaladdhikāya micchādassanaṃ gahitaṃ, tāya micchādiṭṭhiyā niraye upapajjati. Sukkapakkho vuttapaṭipakkhanayena veditabbo. <bold>Devamahattatā</bold>ti chakāmāvacaradevā. <bold>Manussamahattatā</bold>ti tiṇṇaṃ kulānaṃ sampatti. Sesaṃ sabbattha uttānameva. Idaṃ pana suttaṃ suddhavaṭṭavaseneva kathitanti.</paragraph>
    <centered line="209">Papañcasūdaniyā majjhimanikāyaṭṭhakathāya</centered>
    <centered line="210">Cūḷapuṇṇamasuttavaṇṇanā niṭṭhitā.</centered>
    <centered line="211">Paṭhamavaggavaṇṇanā niṭṭhitā.</centered>
  </content>
</document>