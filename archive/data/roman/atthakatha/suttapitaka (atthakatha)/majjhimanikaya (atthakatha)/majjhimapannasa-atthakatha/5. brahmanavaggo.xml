<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0202a.att4.xml</normativeSource>
    <archivePath>roman/atthakatha/suttapitaka (atthakatha)/majjhimanikaya (atthakatha)/majjhimapannasa-atthakatha/5. brahmanavaggo.xml</archivePath>
    <baseFileName>5. brahmanavaggo</baseFileName>
    <titlePath>5. Brāhmaṇavaggo - Majjhimapaṇṇāsa-aṭṭhakathā - Majjhimanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">5. Brāhmaṇavaggo</chapter>
    <subhead line="2">1. Brahmāyusuttavaṇṇanā</subhead>
    <paragraph line="3" number="383"><bold>Evaṃ</bold><pageBreak edition="Vipassana Research Institut" number="3.0258" /><pageBreak edition="Myanmar" number="3.0249" /><bold>me suta</bold>nti brahmāyusuttaṃ. Tattha <bold>mahatā bhikkhusaṅghena saddhi</bold>nti <bold>mahatā</bold>ti guṇamahattenapi mahatā, saṅkhyāmahattenapi. So hi bhikkhusaṅghe guṇehipi mahā ahosi appicchatādiguṇasamannāgatattā, saṅkhyāyapi mahā pañcasatasaṅkhyattā. Bhikkhūnaṃ saṅghena <bold>bhikkhusaṅghena,</bold> diṭṭhisīlasāmaññasaṅghātasaṅkhātena samaṇagaṇenāti attho. <bold>Saddhi</bold>nti ekato. <bold>Pañcamattehi bhikkhusatehī</bold>ti pañca mattā etesanti pañcamattāni. Mattāti pamāṇaṃ vuccati, tasmā yathā bhojane <pageBreak edition="Pali Text Society" number="3.0362" /> mattaññūti vutte bhojane mattaṃ jānāti pamāṇaṃ jānātīti attho hoti, evamidhāpi tesaṃ bhikkhusatānaṃ pañcamattā pañcapamāṇanti evamattho daṭṭhabbo. Bhikkhūnaṃ satāni bhikkhusatāni. Tehi <bold>pañcamattehi bhikkhusatehi</bold>.</paragraph>
    <paragraph line="4"><bold>Vīsavassasatiko</bold>ti vīsādhikavassasatiko. <bold>Tiṇṇaṃ vedāna</bold>nti iruvedayajuvedasāmavedānaṃ. Oṭṭhapahatakaraṇavasena pāraṃ gatoti <bold>pāragū</bold>. Saha nighaṇḍunā ca keṭubhena ca <bold>sanighaṇḍukeṭubhānaṃ, nighaṇḍū</bold>ti nāmanighaṇṭurukkhādīnaṃ vevacanappakāsakaṃ satthaṃ. <bold>Keṭubha</bold>nti kiriyākappavikappo kavīnaṃ upakārāya satthaṃ. Saha akkharappabhedena <bold>sakkharappabhedānaṃ. Akkharappabhedo</bold>ti sikkhā ca nirutti ca. <bold>Itihāsapañcamāna</bold>nti āthabbaṇavedaṃ catutthaṃ katvā ‘‘itiha āsa itiha āsā’’ti īdisavacanappaṭisaṃyutto purāṇakathāsaṅkhāto itihāso pañcamo etesanti itihāsapañcamā, tesaṃ <bold>itihāsapañcamānaṃ</bold>. Padañca tadavasesañca byākaraṇaṃ adhīyati pavedeti cāti <bold>padako veyyākaraṇo. Lokāyataṃ</bold> vuccati vitaṇḍavādasatthaṃ. <bold>Mahāpurisalakkhaṇa</bold>nti <pageBreak edition="Pali Text Society" number="3.0363" /> mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ, yattha soḷasasahassagāthāparimāṇāya <pageBreak edition="Vipassana Research Institut" number="3.0259" /><bold>buddhamantā</bold> nāma ahesuṃ, yesaṃ vasena ‘‘iminā lakkhaṇena samannāgatā buddhā nāma honti, iminā paccekabuddhā nāma honti, iminā dve aggasāvakā, asītimahāsāvakā, buddhamātā, buddhapitā, aggupaṭṭhāko, aggupaṭṭhāyikā, rājā cakkavattī’’ti ayaṃ viseso <pageBreak edition="Myanmar" number="3.0250" /> ñāyati. <bold>Anavayo</bold>ti imesu lokāyatamahāpurisalakkhaṇesu anūno paripūrakārī, avayo na hotīti vuttaṃ hoti. Avayo nāma yo tāni atthato ca ganthato ca sandhāretuṃ na sakkoti. <bold>Assosi kho</bold>tiādīsu yaṃ vattabbaṃ siyā, taṃ sāleyyakasutte (ma. ni. 1.439 ādayo) vuttameva.</paragraph>
    <paragraph line="5" number="384"><bold>Ayaṃ tātā</bold>ti ayaṃ mahallakatāya gantuṃ asakkonto māṇavaṃ āmantetvā evamāha. Apica esa brāhmaṇo cintesi ‘‘imasmiṃ loke ‘ahaṃ buddho ahaṃ buddho’ti uggatassa nāmaṃ gahetvā bahū janā vicaranti, tasmā na me anussavamatteneva upasaṅkamituṃ yuttaṃ. Ekaccañhi upasaṅkamantassa apakkamanampi garu hoti, anatthopi uppajjati. Yaṃnūnāhaṃ mama antevāsikaṃ pesetvā ‘buddho vā no vā’ti jānitvā upasaṅkameyya’’nti tasmā māṇavaṃ āmantetvā ‘‘ayaṃ tātā’’tiādimāha. <bold>Taṃ bhavanta</bold>nti tassa bhavato. <bold>Tathā santaṃyevā</bold>ti tathā satoyeva. Idañhi itthambhūtākhyānatthe upayogavacanaṃ. <bold>Yathā</bold><pageBreak edition="Pali Text Society" number="3.0364" /><bold>kathaṃ panāhaṃ, bho</bold>ti ettha kathaṃ panāhaṃ, bho, taṃ bhavantaṃ gotamaṃ jānissāmi, yathā sakkā so ñātuṃ, tathā me ācikkhāti attho. <bold>Yathā</bold>ti vā nipātamattamevetaṃ. <bold>Katha</bold>nti ayaṃ ākārapucchā, kenākārenāhaṃ bhavantaṃ gotamaṃ jānissāmīti attho.</paragraph>
    <paragraph line="6">Evaṃ vutte kira naṃ upajjhāyo – ‘‘kiṃ tvaṃ, tāta, pathaviyaṃ ṭhito pathaviṃ na passāmīti viya candimasūriyānaṃ obhāse ṭhito candimasūriye na passāmīti viya vadasī’’tiādīni vatvā jānanākāraṃ dassento <bold>āgatāni kho tātā</bold>tiādimāha. Tattha <bold>mantesū</bold>ti vedesu. Tathāgato kira uppajjissatīti paṭikacceva suddhāvāsā devā vedesu lakkhaṇāni pakkhipitvā ‘‘buddhamantā nāma ete’’ti brāhmaṇavesena vede vācenti ‘‘tadanusārena mahesakkhā sattā tathāgataṃ jānissantī’’ti. Tena pubbe vedesu mahāpurisalakkhaṇāni āgacchanti. Parinibbute pana tathāgate anukkamena antaradhāyanti, tena etarahi natthi. <bold>Mahāpurisassā</bold>ti paṇidhisamādānañāṇakaruṇādiguṇamahato purisassa. <bold>Dveyeva gatiyo</bold>ti dve eva niṭṭhā <pageBreak edition="Vipassana Research Institut" number="3.0260" />. Kāmañcāyaṃ gatisaddo – ‘‘pañca kho imā <pageBreak edition="Myanmar" number="3.0251" />, sāriputta, gatiyo’’tiādīsu (ma. ni. 1.153) bhavabhede vattati, ‘‘gati migānaṃ pavana’’ntiādīsu (pari. 339) nivāsaṭṭhāne, ‘‘evaṃ adhimattagatimanto’’tiādīsu (ma. ni. 1.161) paññāya, ‘‘gatigata’’ntiādīsu visaṭabhāve, idha pana niṭṭhāyaṃ vattatīti veditabbo. Tattha kiñcāpi yehi samannāgato <pageBreak edition="Pali Text Society" number="3.0365" /> rājā hoti, na teheva buddho hoti, jātisāmaññato pana tāniyeva tānīti vuccanti. Tena vuttaṃ – ‘‘yehi samannāgatassā’’ti. <bold>Sace agāraṃ ajjhāvasatī</bold>ti yadi agāre vasati, rājā hoti cakkavattī. Catūhi acchariyadhammehi saṅgahavatthūhi ca lokaṃ rañjanato <bold>rājā</bold>. Cakkaratanaṃ vatteti, catūhi sampatticakkehi vatteti, tehi ca paraṃ vatteti, parahitāya ca iriyāpathacakkānaṃ vatto etasmiṃ atthīti <bold>cakkavattī</bold>. Ettha ca rājāti sāmaññaṃ, cakkavattīti visesanaṃ. Dhammena caratīti <bold>dhammiko,</bold> ñāyena samena vattatīti attho. Dhammena rajjaṃ labhitvā rājā jātoti <bold>dhammarājā</bold>. Parahitadhammakaraṇena vā <bold>dhammiko,</bold> attahitadhammakaraṇena <bold>dhammarājā</bold>. Caturantāya issaroti <bold>cāturanto,</bold> catusamuddantāya catubbidhadīpabhūsitāya ca pathaviyā issaroti attho. Ajjhattaṃ kopādipaccatthike bahiddhā ca sabbarājāno vijesīti <bold>vijitāvī. Janapadatthāvariyappatto</bold>ti janapade thāvarabhāvaṃ dhuvabhāvaṃ patto, na sakkā kenaci cāletuṃ, janapado vā tamhi thāvariyappatto anussukko sakammanirato acalo asampavedhīti janapadatthāvariyappatto. <bold>Seyyathida</bold>nti nipāto, tassa tāni katamānīti attho. <bold>Cakkaratana</bold>ntiādīsu cakkañca taṃ ratijananatthena ratanañcāti <bold>cakkaratanaṃ</bold>. Eseva nayo sabbattha.</paragraph>
    <paragraph line="7">Imesu <pageBreak edition="Pali Text Society" number="3.0366" /> pana ratanesu ayaṃ cakkavattirājā cakkaratanena ajitaṃ jināti, hatthiassaratanehi vijite yathāsukhaṃ anuvicarati, pariṇāyakaratanena vijitamanurakkhati, sesehi upabhogasukhamanubhavati. Paṭhamena cassa ussāhasattiyogo, hatthiassagahapatiratanehi pabhusattiyogo, pacchimena mantasattiyogo suparipuṇṇo hoti, itthimaṇiratanehi tividhasattiyogaphalaṃ. So itthimaṇiratanehi bhogasukhamanubhavati, sesehi <pageBreak edition="Myanmar" number="3.0252" /> issariyasukhaṃ. Visesato cassa purimāni tīṇi adosakusalamūlajanitakammānubhāvena sampajjanti, majjhimāni alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti veditabbaṃ. Ayamettha saṅkhepo, vitthāro pana bojjhaṅgasaṃyutte <pageBreak edition="Vipassana Research Institut" number="3.0261" /> ratanasuttassa (saṃ. ni. 5.222-223) upadesato gahetabbo. Apica bālapaṇḍitasuttepi (ma. ni. 3.255) imesaṃ ratanānaṃ uppattikkamena saddhiṃ vaṇṇanā āgamissati.</paragraph>
    <paragraph line="8"><bold>Parosahassa</bold>nti atirekasahassaṃ. <bold>Sūrā</bold>ti abhīrukajātikā. <bold>Vīraṅgarūpā</bold>ti devaputtasadisakāyā, evaṃ tāva eke vaṇṇayanti, ayaṃ panettha sabhāvo – <bold>vīrā</bold>ti uttamasūrā vuccanti. Vīrānaṃ aṅgaṃ vīraṅgaṃ, vīrakāraṇaṃ vīriyanti vuttaṃ hoti. Vīraṅgaṃ rūpaṃ etesanti <bold>vīraṅgarūpā,</bold> vīriyamayasarīrā viyāti vuttaṃ hoti. <bold>Parasenappamaddanā</bold>ti <pageBreak edition="Pali Text Society" number="3.0367" /> sace paṭimukhaṃ tiṭṭheyya parasenā, taṃ maddituṃ samatthāti adhippāyo. <bold>Dhammenā</bold>ti ‘‘pāṇo na hantabbo’’tiādinā pañcasīladhammena.</paragraph>
    <paragraph line="9"><bold>Arahaṃ hoti sammāsambuddho loke vivaṭṭacchado</bold>ti ettha rāgadosamohamānadiṭṭhiavijjāduccaritachadanehi sattahi paṭicchanne kilesandhakāraloke taṃ chadanaṃ vivaṭṭetvā samantato sañjātāloko hutvā ṭhitoti <bold>vivaṭṭacchado</bold>. Tattha paṭhamena padena pūjārahatā, dutiyena tassā hetu yasmā sammāsambuddhoti, tatiyena buddhattahetubhūtā vivaṭṭacchadatā vuttāti veditabbā. Atha vā vivaṭṭo ca vicchado cāti <bold>vivaṭṭacchado,</bold> vaṭṭarahito chadanarahito cāti vuttaṃ hoti. Tena arahaṃ vaṭṭābhāvena, sammāsambuddho chadanābhāvenāti evaṃ purimapadadvayasseva hetudvayaṃ vuttaṃ hoti. Dutiyavesārajjena cettha purimasiddhi, paṭhamena dutiyasiddhi, tatiyacatutthehi tatiyasiddhi hoti. Purimañca dhammacakkhuṃ, dutiyaṃ buddhacakkhuṃ, tatiyaṃ samantacakkhuṃ sādhetītipi veditabbaṃ. <bold>Tvaṃ mantānaṃ paṭiggahetā</bold>ti imināssa sūrabhāvaṃ janeti.</paragraph>
    <paragraph line="10" number="385"> Sopi tāya ācariyakathāya lakkhaṇesu vigatasammoho ekobhāsajāto viya buddhamante sampassamāno <bold>evaṃ, bho</bold>ti āha. Tassattho – yathā, bho, maṃ tvaṃ vadasi, evaṃ karissāmīti. <bold>Samannesī</bold>ti <pageBreak edition="Pali Text Society" number="3.0368" /> gavesi, ekaṃ dveti vā gaṇayanto samānayi. <bold>Addasā kho</bold>ti <pageBreak edition="Myanmar" number="3.0253" /> kathaṃ addasa? Buddhānañhi nisinnānaṃ vā nipannānaṃ vā koci lakkhaṇaṃ pariyesituṃ na sakkoti, ṭhitānaṃ pana caṅkamantānaṃ vā sakkoti. Tasmā lakkhaṇapariyesanatthaṃ āgataṃ disvā buddhā uṭṭhāyāsanā tiṭṭhanti vā caṅkamaṃ vā adhiṭṭhahanti. Iti lakkhaṇadassanānurūpe iriyāpathe vattamānassa <pageBreak edition="Vipassana Research Institut" number="3.0262" /> addasa. <bold>Yebhuyyenā</bold>ti pāyena, bahukāni addasa, appāni na addasāti attho. Tato yāni na addasa, tesaṃ dīpanatthaṃ vuttaṃ <bold>ṭhapetvā dve</bold>ti. <bold>Kaṅkhatī</bold>ti ‘‘aho vata passeyya’’nti patthanaṃ uppādeti. <bold>Vicikicchatī</bold>ti tato tato tāni vicinanto kicchati na sakkoti daṭṭhuṃ. <bold>Nādhimuccatī</bold>ti tāya vicikicchāya sanniṭṭhānaṃ na gacchati. <bold>Na sampasīdatī</bold>ti tato ‘‘paripuṇṇalakkhaṇo aya’’nti bhagavati pasādaṃ nāpajjati. Kaṅkhāya vā dubbalā vimati vuttā, vicikicchāya majjhimā, anadhimuccanatāya balavatī, asampasādena tehi tīhi dhammehi cittassa kālussiyabhāvo. <bold>Kosohite</bold>ti vatthikosena paṭicchanne. <bold>Vatthaguyhe</bold>ti aṅgajāte. Bhagavato hi vāraṇasseva kosohitavatthaguyhaṃ suvaṇṇavaṇṇaṃ padumagabbhasamānaṃ, taṃ so vatthapaṭicchannattā, antomukhagatāya <pageBreak edition="Pali Text Society" number="3.0369" /> ca jivhāya pahūtabhāvaṃ asallakkhento tesu dvīsu lakkhaṇesu kaṅkhī ahosi vicikicchī.</paragraph>
    <paragraph line="11"><bold>Atha kho bhagavā</bold>ti atha bhagavā cintesi – ‘‘sacāhaṃ imassa etāni dve lakkhaṇāni na dassessāmi, nikkaṅkho na bhavissati. Etassa kaṅkhāya sati ācariyopissa nikkaṅkho na bhavissati, atha maṃ dassanāya na āgamissati, anāgato dhammaṃ na sossati, dhammaṃ asuṇanto tīṇi sāmaññaphalāni na sacchikarissati. Etasmiṃ pana nikkaṅkhe ācariyopissa nikkaṅkho maṃ upasaṅkamitvā dhammaṃ sutvā tīṇi sāmaññaphalāni sacchikarissati. Etadatthaṃyeva ca mayā pāramiyo pūritā. Dassessāmissa tāni lakkhaṇānī’’ti.</paragraph>
    <paragraph line="12"><bold>Tathārūpaṃ iddhābhisaṅkhāramakāsi</bold>. Kathaṃrūpaṃ? Kimettha aññena vattabbaṃ? Vuttametaṃ nāgasenatthereneva milindaraññā puṭṭhena –</paragraph>
    <paragraph line="13">Āha ca dukkaraṃ, bhante nāgasena, bhagavatā katanti. Kiṃ mahārājāti? Mahājanena hirikaraṇokāsaṃ brahmāyubrāhmaṇassa ca antevāsiuttarassa ca bāvariyassa antevāsīnaṃ soḷasabrāhmaṇānañca selassa ca brāhmaṇassa antevāsīnaṃ tisatamāṇavānañca dassesi, bhanteti. Na, mahārāja, bhagavā guyhaṃ <pageBreak edition="Myanmar" number="3.0254" /> dasseti, chāyaṃ bhagavā dasseti, iddhiyā abhisaṅkharitvā nivāsananivatthaṃ kāyabandhanabaddhaṃ cīvarapārutaṃ chāyārūpakamattaṃ dassesi mahārājāti. Chāyaṃ diṭṭhe sati <pageBreak edition="Vipassana Research Institut" number="3.0263" /> diṭṭhoyeva. Nanu, bhanteti? Tiṭṭhatetaṃ, mahārāja, hadayarūpaṃ disvā bujjhanakasatto bhaveyya, hadayamaṃsaṃ <pageBreak edition="Pali Text Society" number="3.0370" /> nīharitvā dasseyya sammāsambuddhoti. Kallosi, bhante nāgasenāti.</paragraph>
    <paragraph line="14"><bold>Ninnāmetvā</bold>ti nīharitvā. <bold>Anumasī</bold>ti kathinasūciṃ viya katvā anumajji. Tathā karaṇena cettha mudubhāvo, kaṇṇasotānumasanena dīghabhāvo, nāsikasotānumasanena tanubhāvo, nalāṭacchādanena puthulabhāvo pakāsitoti veditabbo. <bold>Ubhopi kaṇṇasotānī</bold>tiādīsu cettha buddhānaṃ kaṇṇasotesu malaṃ vā jallikā vā natthi, dhovitvā ṭhapitarajatapanāḷikā viya honti, tathā nāsikasotesu, tānipi hi suparikammakatakañcanapanāḷikā viya ca maṇipanāḷikā viya ca honti. Tasmā jivhaṃ nīharitvā kathinasūciṃ viya katvā mukhapariyante upasaṃharanto dakkhiṇakaṇṇasotaṃ pavesetvā tato nīharitvā vāmakaṇṇasotaṃ pavesesi, tato nīharitvā dakkhiṇanāsikasotaṃ pavesetvā tato nīharitvā vāmanāsikasotaṃ pavesesi, tato nīharitvā puthulabhāvaṃ dassento rattavalāhakena aḍḍhacandaṃ viya ca suvaṇṇapattaṃ viya ca rattakambalapaṭalena vijjujotasadisāya jivhāya kevalakappaṃ nalāṭamaṇḍalaṃ paṭicchādesi.</paragraph>
    <paragraph line="15"><bold>Yaṃnūnāha</bold>nti kasmā cintesi? Ahañhi mahāpurisalakkhaṇāni samannesitvā gato ‘‘diṭṭhāni te, tāta, mahāpurisalakkhaṇānī’’ti ācariyena pucchito ‘‘āma, ācariyā’’ti vattuṃ sakkhissāmi. Sace pana maṃ ‘‘kiriyākaraṇamassa kīdisa’’nti pucchissati <pageBreak edition="Pali Text Society" number="3.0371" />, taṃ vattuṃ na sakkhissāmi, na jānāmīti vutte pana ācariyo kujjhissati ‘‘nanu tvaṃ mayā sabbampetaṃ jānanatthāya pesito, kasmā ajānitvā āgatosī’’ti, tasmā yannūnāhanti cintetvā anubandhi. Bhagavā nhānaṭṭhānaṃ mukhadhovanaṭṭhānaṃ sarīrapaṭijagganaṭṭhānaṃ rājarājamahāmattādīnaṃ orodhehi saddhiṃ parivāretvā nisinnaṭṭhānanti imāni cattāri ṭhānāni ṭhapetvā sesaṭṭhānesu antamaso ekagandhakuṭiyampi okāsamakāsi.</paragraph>
    <paragraph line="16">Gacchante <pageBreak edition="Myanmar" number="3.0255" /> gacchante kāle – ‘‘ayaṃ kira brahmāyubrāhmaṇassa māṇavo uttaro nāma ‘buddho vā no vā’ti tathāgatassa buddhabhāvaṃ vīmaṃsanto carati, buddhavīmaṃsako nāmāya’’nti pākaṭo jāto. Yamhi yamhi ṭhāne buddhā vasanti, pañca kiccāni katāneva honti, tāni heṭṭhā dassitāneva <pageBreak edition="Vipassana Research Institut" number="3.0264" />. Tattha pacchābhattaṃ alaṅkatadhammāsane nisīditvā dantakhacitaṃ cittabījaniṃ gahetvā mahājanassa dhammaṃ desente bhagavati uttaropi avidūre nisīdati. Dhammassavanapariyosāne saddhā manussā svātanāya bhagavantaṃ nimantetvā māṇavampi upasaṅkamitvā evaṃ vadanti – ‘‘tāta, amhehi bhagavā nimantito, tvampi bhagavatā saddhiṃ āgantvā amhākaṃ gehe bhattaṃ gaṇheyyāsī’’ti. Punadivase tathāgato bhikkhusaṅghaparivuto gāmaṃ pavisati, uttaropi padavāre padavāre pariggaṇhanto padānupadiko anubandhati. Kulagehaṃ paviṭṭhakāle dakkhiṇodakaggahaṇaṃ ādiṃ katvā sabbaṃ olokento nisīdati. Bhattakiccāvasāne tathāgatassa pattaṃ bhūmiyaṃ ṭhapetvā nisinnakāle māṇavakassa pātarāsabhattaṃ sajjenti. So ekamante nisinno bhuñjitvā puna āgantvā satthu santike ṭhatvā bhattānumodanaṃ sutvā bhagavatā saddhiṃyeva vihāraṃ gacchati.</paragraph>
    <paragraph line="17">Tattha bhagavā bhikkhūnaṃ bhattakiccapariyosānaṃ āgamento gandhamaṇḍalamāḷe nisīdati. Bhikkhūhi bhattakiccaṃ <pageBreak edition="Pali Text Society" number="3.0372" /> katvā pattacīvaraṃ paṭisāmetvā āgamma vanditvā kāle ārocite bhagavā gandhakuṭiṃ pavisati, māṇavopi bhagavatā saddhiṃyeva gacchati. Bhagavā parivāretvā āgataṃ bhikkhusaṅghaṃ gandhakuṭippamukhe ṭhito ovaditvā uyyojetvā gandhakuṭiṃ pavisati, māṇavopi pavisati. Bhagavā khuddakamañce appamattakaṃ kālaṃ nisīdati, māṇavopi avidūre olokento nisīdati. Bhagavā muhuttaṃ nisīditvā sīsokkamanaṃ dasseti, – ‘‘bhoto gotamassa vihāravelā bhavissatī’’ti māṇavo gandhakuṭidvāraṃ pidahanto nikkhamitvā ekamantaṃ nisīdati. Manussā purebhattaṃ dānaṃ datvā bhuttapātarāsā samādinnauposathaṅgā suddhuttarāsaṅgā mālāgandhādihatthā dhammaṃ suṇissāmāti vihāraṃ āgacchanti, cakkavattino khandhāvāraṭṭhānaṃ viya hoti.</paragraph>
    <paragraph line="18">Bhagavā muhuttaṃ sīhaseyyaṃ kappetvā vuṭṭhāya pubbabhāgena paricchinditvā samāpattiṃ samāpajjati. Samāpattito vuṭṭhāya mahājanassa āgatabhāvaṃ ñatvā <pageBreak edition="Myanmar" number="3.0256" /> gandhakuṭito nikkhamma mahājanaparivuto gandhamaṇḍalamāḷaṃ gantvā paññattavarabuddhāsanagato parisāya dhammaṃ deseti. Māṇavopi avidūre nisīditvā – ‘‘kiṃ nu kho samaṇo gotamo gehassitavasena parisaṃ ussādento vā apasādento vā dhammaṃ deseti, udāhu no’’ti akkharakkharaṃ padaṃ padaṃ pariggaṇhāti. Bhagavā tathāvidhaṃ kathaṃ akathetvāva kālaṃ ñatvā desanaṃ niṭṭhāpesi. Māṇavo iminā <pageBreak edition="Vipassana Research Institut" number="3.0265" /> niyāmena pariggaṇhanto satta māse ekato vicaritvā bhagavato kāyadvārādīsu aṇumattampi avakkhalitaṃ na addasa. Anacchariyañcetaṃ, yaṃ buddhabhūtassa <pageBreak edition="Pali Text Society" number="3.0373" /> manussabhūto māṇavo na passeyya, yassa bodhisattabhūtassa chabbassāni padhānabhūmiyaṃ amanussabhūto māro devaputto gehassitavitakkamattampi adisvā buddhabhūtaṃ ekasaṃvaccharaṃ anubandhitvā kiñci apassanto –</paragraph>
    <gatha1 line="19">‘‘Satta vassāni bhagavantaṃ, anubandhiṃ padāpadaṃ;</gatha1>
    <gathalast line="20">Otāraṃ nādhigacchissaṃ, sambuddhassa satīmato’’ti. (su. ni. 448) –</gathalast>
    <unindented line="21">Ādigāthāyo vatvā pakkāmi. Tato māṇavo cintesi – ‘‘ahaṃ bhavantaṃ gotamaṃ satta māse anubandhamāno kiñci vajjaṃ na passāmi. Sace panāhaṃ aññepi satta māse satta vā vassāni vassasataṃ vā vassasahassaṃ vā anubandheyyaṃ, nevassa vajjaṃ passeyyaṃ. Ācariyo kho panassa me mahallako, yogakkhemaṃ nāma na sakkā jānituṃ. Samaṇassa gotamassa sabhāvaguṇeneva buddhabhāvaṃ vatvā mayhaṃ ācariyassa ārocessāmī’’ti bhagavantaṃ āpucchitvā bhikkhusaṅghaṃ vanditvā nikkhami.</unindented>
    <paragraph line="22">Ācariyassa santikañca pana gantvā – ‘‘kacci, tāta uttara, taṃ bhavantaṃ gotamaṃ tathāsantaṃyeva saddo abbhuggato’’ti pucchito, ‘‘ācariya, kiṃ vadesi? Cakkavāḷaṃ atisambādhaṃ, bhavaggaṃ atinīcaṃ, tassa hi, bhoto gotamassa ākāsaṃ viya apariyanto guṇagaṇo. Tathāsantaṃyeva, bho, taṃ bhavantaṃ gotama’’ntiādīni vatvā yathādiṭṭhāni dvattiṃsamahāpurisalakkhaṇāni paṭipāṭiyā ācikkhitvā kiriyasamācāraṃ ācikkhi. Tena vuttaṃ – ‘‘atha kho uttaro māṇavo…pe… ediso ca ediso ca bhavaṃ gotamo tato ca bhiyyo’’ti.</paragraph>
    <paragraph line="23" number="386"> Tattha <pageBreak edition="Myanmar" number="3.0257" /><pageBreak edition="Pali Text Society" number="3.0374" /><bold>suppatiṭṭhitapādo</bold>ti yathā hi aññesaṃ bhūmiyaṃ pādaṃ ṭhapentānaṃ aggatalaṃ vā paṇhi vā passaṃ vā paṭhamaṃ phusati, vemajjhaṃ vā pana chiddaṃ hoti, ukkhipantānampi aggatalādīsu ekakoṭṭhāsova paṭhamaṃ uṭṭhahati, na evaṃ tassa. Tassa pana suvaṇṇapādukatalaṃ viya ekappahāreneva sakalaṃ pādatalaṃ bhūmiṃ phusati, bhūmito uṭṭhahati. Tasmā ‘‘suppatiṭṭhitapādo kho pana so bhavaṃ gotamo’’ti vadati.</paragraph>
    <paragraph line="24">Tatridaṃ <pageBreak edition="Vipassana Research Institut" number="3.0266" /> bhagavato suppatiṭṭhitapādatāya – sacepi hi bhagavā anekasataporisaṃ narakaṃ akkamissāmīti pādaṃ nīharati, tāvadeva ninnaṭṭhānaṃ vātapūritaṃ viya kammārabhastaṃ unnamitvā pathavīsamaṃ hoti, unnataṭṭhānampi anto pavisati. Dūre akkamissāmīti abhinīharantassa sineruppamāṇopi pabbato seditavettaṅkuro viya namitvā pādasamīpaṃ āgacchati. Tathā hissa yamakapāṭihāriyaṃ katvā yugandharapabbataṃ akkamissāmīti pāde abhinīharato pabbato namitvā pādasamīpaṃ āgato, so taṃ akkamitvā dutiyapādena tāvatiṃsabhavanaṃ akkami. Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti. Khāṇu vā kaṇḍako vā sakkharakathalā vā uccārapassāvo vā kheḷasiṅghāṇikādīni vā purimatarāva apagacchanti, tattha tattheva ca pathaviṃ pavisanti. Tathāgatassa hi sīlatejena paññātejena dhammatejena dasannaṃ pāramīnaṃ ānubhāvena ayaṃ <pageBreak edition="Pali Text Society" number="3.0375" /> mahāpathavī samā mudu pupphābhikiṇṇā hoti. Tatra tathāgato samaṃ pādaṃ nikkhipati, samaṃ uddharati, sabbāvantehi pādatalehi bhūmiṃ phusati.</paragraph>
    <paragraph line="25"><bold>Cakkānī</bold>ti dvīsu pādesu dve cakkāni. Tesaṃ arā ca nemi ca nābhi ca pāḷiyaṃ vuttāva. <bold>Sabbākāraparipūrānī</bold>ti iminā pana ayaṃ viseso veditabbo – tesaṃ kira cakkānaṃ pādatalassa majjhe nābhi dissati, nābhiparicchinnā vaṭṭalekhā dissati, nābhimukhaparikkhepapaṭṭo dissati, panāḷimukhaṃ dissati, arā dissanti, aresu vaṭṭalekhā dissanti, nemī dissanti, nemimaṇikā dissanti. Idaṃ tāva pāḷiāgatameva.</paragraph>
    <paragraph line="26">Sambahulavāro pana anāgato, so evaṃ daṭṭhabbo – satti siri vaccho nandi sovattiko vaṭaṃsako vaḍḍhamānakaṃ macchayugalaṃ bhaddapīṭhaṃ aṅkusaṃ <pageBreak edition="Myanmar" number="3.0258" /> tomaro pāsādo toraṇaṃ setacchattaṃ khaggo tālavaṇṭaṃ morahatthako vāḷabījanī uṇhīsaṃ patto maṇi kusumadāmaṃ nīluppalaṃ rattuppalaṃ setuppalaṃ padumaṃ puṇḍarīkaṃ puṇṇaghaṭo puṇṇapāti samuddo cakkavāḷo himavā sineru candimasūriyā nakkhattāni cattāro mahādīpā dveparittadīpasahassāni, antamaso cakkavattirañño parisaṃ upādāya sabbo cakkalakkhaṇasseva parivāro.</paragraph>
    <paragraph line="27"><bold>Āyatapaṇhī</bold>ti <pageBreak edition="Pali Text Society" number="3.0376" /> dīghapaṇhi, paripuṇṇapaṇhīti attho. Yathā hi aññesaṃ aggapādo dīgho hoti, paṇhimatthake jaṅghā patiṭṭhāti, paṇhi tacchetvā ṭhapitā viya hoti, na evaṃ tathāgatassa <pageBreak edition="Vipassana Research Institut" number="3.0267" />. Tathāgatassa pana catūsu koṭṭhāsesu dve koṭṭhāsā aggapādo hoti, tatiye koṭṭhāse jaṅghā patiṭṭhāti, catutthe koṭṭhāse āraggena vaṭṭetvā ṭhapitā viya rattakambale geṇḍukasadisā paṇhi hoti.</paragraph>
    <paragraph line="28"><bold>Dīghaṅgulī</bold>ti yathā aññesaṃ kāci aṅguli dīghā hoti, kāci rassā, na evaṃ tathāgatassa. Tathāgatassa pana makkaṭasseva dīghahatthapādaṅguliyo mūle thūlā anupubbena gantvā agge tanukā niyyāsatelena madditvā vaṭṭitaharitālavaṭṭisadisā honti. Tena vuttaṃ ‘‘dīghaṅgulī’’ti.</paragraph>
    <paragraph line="29"><bold>Mudutalunahatthapādo</bold>ti sappimaṇḍe osādetvā ṭhapitaṃ satavāravihatakappāsapaṭalaṃ viya mudū, jātamattakumārassa viya ca niccakālaṃ talunā ca hatthapādā assāti mudutalunahatthapādo.</paragraph>
    <paragraph line="30"><bold>Jālahatthapādo</bold>ti na cammena paṭibaddhaaṅgulantaro. Ediso hi phaṇahatthako purisadosena upahato pabbajjampi na labhati. Tathāgatassa pana catasso hatthaṅguliyo pañcapi pādaṅguliyo ekappamāṇā honti, tāsaṃ ekappamāṇattāya yavalakkhaṇaṃ aññamaññaṃ paṭivijjhitvā tiṭṭhati. Athassa hatthapādā kusalena vaḍḍhakinā yojitajālavātapānasadisā honti. Tena vuttaṃ ‘‘jālahatthapādo’’ti.</paragraph>
    <paragraph line="31">Uddhaṃ patiṭṭhitagopphakattā ussaṅkhā pādā assāti <pageBreak edition="Pali Text Society" number="3.0377" /><bold>ussaṅkhapādo</bold>. Aññesañhi piṭṭhipāde gopphakā honti. Tena tesaṃ pādā āṇibaddhā viya thaddhā honti, na yathāsukhaṃ parivattanti, gacchantānaṃ pādatalāni na dissanti <pageBreak edition="Myanmar" number="3.0259" />. Tathāgatassa pana abhiruhitvā upari gopphakā patiṭṭhahanti. Tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya niccalo hoti, adhokāyova iñjati. Sukhena pādā parivattanti. Puratopi pacchatopi ubhayapassesupi ṭhatvā passantānaṃ pādatalāni paññāyanti, na hatthīnaṃ viya pacchatoyeva.</paragraph>
    <paragraph line="32"><bold>Eṇijaṅgho</bold>ti eṇimigasadisajaṅgho maṃsussadena paripuṇṇajaṅgho, na ekato baddhapiṇḍikamaṃso <pageBreak edition="Vipassana Research Institut" number="3.0268" />, samantato samasaṇṭhitena maṃsena parikkhittāhi suvaṭṭitāhi sāligabbhasadisāhi jaṅghāhi samannāgatoti attho.</paragraph>
    <paragraph line="33"><bold>Anonamanto</bold>ti anamanto. Etenassa akhujjaavāmanabhāvo dīpito. Avasesajanā hi khujjā vā honti vāmanā vā, khujjānaṃ uparimakāyo aparipuṇṇo hoti, vāmanānaṃ heṭṭhimakāyo. Te aparipuṇṇakāyattā na sakkonti anonamantā jaṇṇukāni parimajjituṃ. Tathāgato pana paripuṇṇaubhayakāyattā sakkoti.</paragraph>
    <paragraph line="34">Usabhavāraṇādīnaṃ viya suvaṇṇapadumakaṇṇikasadise kose ohitaṃ paṭicchannaṃ vatthaguyhaṃ assāti <bold>kosohitavatthaguyho. Vatthaguyha</bold>nti vatthena gūhitabbaṃ aṅgajātaṃ vuccati.</paragraph>
    <paragraph line="35"><bold>Suvaṇṇavaṇṇo</bold>ti jātihiṅgulakena majjitvā dīpidāṭhāya ghaṃsitvā gerukaparikammaṃ katvā ṭhapitaghanasuvaṇṇarūpakasadisoti attho. Etenassa ghanasiniddhasaṇhasarīrataṃ dassetvā chavivaṇṇadassanatthaṃ <bold>kañcanasannibhattaco</bold>ti vuttaṃ, purimassa vā vevacanameva etaṃ.</paragraph>
    <paragraph line="36"><bold>Rajojalla</bold>nti <pageBreak edition="Pali Text Society" number="3.0378" /> rajo vā malaṃ vā. <bold>Na upalimpatī</bold>ti na laggati, padumapalāsato udakabindu viya vivaṭṭati. Hatthadhovanapādadhovanādīni pana utuggahaṇatthāya ceva dāyakānaṃ puññaphalatthāya ca buddhā karonti, vattasīsenāpi ca karontiyeva. Senāsanaṃ pavisantena hi bhikkhunā pāde dhovitvā pavisitabbanti vuttametaṃ.</paragraph>
    <paragraph line="37"><bold>Uddhaggalomo</bold>ti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.</paragraph>
    <paragraph line="38"><bold>Brahmujugatto</bold>ti <pageBreak edition="Myanmar" number="3.0260" /> brahmā viya ujugatto, ujumeva uggatadīghasarīro. Yebhuyyena hi sattā khandhe kaṭiyaṃ jāṇūsūti tīsu ṭhānesu namanti. Te kaṭiyaṃ namantā pacchato namanti, itaresu dvīsu ṭhānesu purato. Dīghasarīrā paneke passavaṅkā honti, eke mukhaṃ unnāmetvā nakkhattāni gaṇayantā <pageBreak edition="Vipassana Research Institut" number="3.0269" /> viya caranti, eke appamaṃsalohitā sūlasadisā honti, pavedhamānā gacchanti. Tathāgato pana ujumeva uggantvā dīghappamāṇo devanagare ussitasuvaṇṇatoraṇaṃ viya hoti.</paragraph>
    <paragraph line="39"><bold>Sattussado</bold>ti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu ṭhānesu paripuṇṇamaṃsussado assāti sattussado. Aññesaṃ pana hatthapādapiṭṭhīsu nhārujālā paññāyanti, aṃsakūṭakhandhesu <pageBreak edition="Pali Text Society" number="3.0379" /> aṭṭhikoṭiyo, te manussapetā viya khāyanti, na tathāgato. Tathāgato pana sattasu ṭhānesu paripuṇṇamaṃsussadattā nigūḷhanhārujālehi hatthapiṭṭhādīhi vaṭṭetvā ṭhapitasuvaṇṇavaṇṇāliṅgasadisena khandhena silārūpakaṃ viya cittakammarūpakaṃ viya ca khāyati.</paragraph>
    <paragraph line="40">Sīhassa pubbaddhaṃ viya kāyo assāti <bold>sīhapubbaddhakāyo</bold>. Sīhassa hi puratthimakāyova paripuṇṇo hoti, pacchimakāyo aparipuṇṇo. Tathāgatassa pana sīhassa pubbaddhakāyova sabbo kāyo paripuṇṇo. Sopi sīhasseva na tattha tattha vinatunnatādivasena dussaṇṭhitavisaṇṭhito, dīghayuttaṭhāne pana dīgho, rassakisathūlaanuvaṭṭitayuttaṭṭhānesu tathāvidhova hoti. Vuttañhetaṃ –</paragraph>
    <paragraph line="41">‘‘Manāpiye ca kho, bhikkhave, kammavipāke paccupaṭṭhite yehi aṅgehi dīghehi sobhati, tāni aṅgāni dīghāni saṇṭhahanti. Yehi aṅgehi rassehi sobhati, tāni aṅgāni rassāni saṇṭhahanti. Yehi aṅgehi thūlehi sobhati, tāni aṅgāni thūlāni saṇṭhahanti. Yehi aṅgehi kisehi sobhati, tāni aṅgāni kisāni saṇṭhahanti. Yehi aṅgehi vaṭṭehi sobhati, tāni aṅgāni vaṭṭāni saṇṭhahantī’’ti.</paragraph>
    <paragraph line="42">Iti <pageBreak edition="Myanmar" number="3.0261" /> nānācittena puññacittena cittito dasahi pāramīhi sajjito tathāgatassa attabhāvo, tassa loke sabbasippino vā iddhimanto vā paṭirūpakampi kātuṃ na sakkonti.</paragraph>
    <paragraph line="43"><bold>Citantaraṃso</bold>ti <pageBreak edition="Pali Text Society" number="3.0380" /> antaraṃsaṃ vuccati dvinnaṃ koṭṭānamantaraṃ, taṃ citaṃ paripuṇṇamassāti citantaraṃso. Aññesañhi taṃ ṭhānaṃ ninnaṃ hoti, dve piṭṭhikoṭṭā pāṭiyekkaṃ paññāyanti. Tathāgatassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ.</paragraph>
    <paragraph line="44"><bold>Nigrodhaparimaṇḍalo</bold>ti <pageBreak edition="Vipassana Research Institut" number="3.0270" /> nigrodho viya parimaṇḍalo. Yathā paṇṇāsahatthatāya vā satahatthatāya vā samakkhandhasākho nigrodho dīghatopi vitthāratopi ekappamāṇova hoti, evaṃ kāyatopi byāmatopi ekappamāṇo. Yathā aññesaṃ kāyo vā dīgho hoti byāmo vā, na evaṃ visamappamāṇoti attho. Teneva ‘‘yāvatakvassa kāyo’’tiādi vuttaṃ. Tattha yāvatako assāti <bold>yāvatakvassa</bold>.</paragraph>
    <paragraph line="45"><bold>Samavaṭṭakkhandho</bold>ti samavaṭṭitakkhandho. Yathā eke koñcā viya bakā viya varāhā viya ca dīghagalā vaṅkagalā puthulagalā ca honti, kathanakāle sirājālaṃ paññāyati, mando saro nikkhamati, na evaṃ tassa. Tathāgatassa pana suvaṭṭitasuvaṇṇāliṅgasadiso khandho hoti, kathanakāle sirājālaṃ na paññāyati, meghassa viya gajjato saro mahā hoti.</paragraph>
    <paragraph line="46"><bold>Rasaggasaggī</bold>ti ettha rasaṃ gasantīti rasaggasā <pageBreak edition="Pali Text Society" number="3.0381" />, rasaharaṇīnametaṃ adhivacanaṃ, tā aggā assāti rasaggasaggī. Tathāgatassa hi satta rasaharaṇisahassāni uddhaggāni hutvā gīvāyameva paṭimukkāni. Tilaphalamattopi āhāro jivhagge ṭhapito sabbaṃ kāyaṃ anupharati, teneva mahāpadhānaṃ padahantassa ekataṇḍulādīhipi kāḷāyayūsapasatenāpi kāyassa yāpanaṃ ahosi. Aññesaṃ pana tathā abhāvā na sakalakāyaṃ ojā pharati, tena te bahvābādhā honti. Idaṃ lakkhaṇaṃ appābādhatāsaṅkhātassa nissandaphalassa vasena pākaṭaṃ hoti.</paragraph>
    <paragraph line="47">Sīhasseva <pageBreak edition="Myanmar" number="3.0262" /> hanu assāti <bold>sīhahanu</bold>. Tattha sīhassa heṭṭhimahanumeva paripuṇṇaṃ hoti, na uparimaṃ. Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ pakkhassa candasadisāni honti.</paragraph>
    <paragraph line="48"><bold>Cattālīsadanto</bold>tiādīsu uparimahanuke patiṭṭhitā vīsati, heṭṭhime vīsatīti cattālīsa dantā assāti cattālīsadanto. Aññesañhi paripuṇṇadantānampi dvattiṃsa dantā honti, tathāgatassa cattālīsaṃ.</paragraph>
    <paragraph line="49">Aññesañca <pageBreak edition="Vipassana Research Institut" number="3.0271" /> keci dantā uccā keci nīcāti visamā honti, tathāgatassa pana ayapaṭṭachinnasaṅkhapaṭalaṃ viya samā.</paragraph>
    <paragraph line="50">Aññesaṃ kumbhīlānaṃ viya dantā viraḷā honti, macchamaṃsādīni khādantānaṃ dantantaraṃ pūrati. Tathāgatassa pana kanakalatāya samussāpitavajirapanti viya aviraḷā tulikāya dassitaparicchedā viya dantā honti.</paragraph>
    <paragraph line="51"><bold>Susukkadāṭho</bold>ti aññesañca pūtidantā uṭṭhahanti, tena kāci dāṭhā kāḷāpi vivaṇṇāpi honti. Tathāgato susukkadāṭho <pageBreak edition="Pali Text Society" number="3.0382" /> osadhitārakampi atikkamma virocamānāya pabhāya samannāgatadāṭho, tena vuttaṃ ‘‘susukkadāṭho’’ti.</paragraph>
    <paragraph line="52"><bold>Pahūtajivho</bold>ti aññesaṃ jivhā thūlāpi hoti kisāpi rassāpi thaddhāpi visamāpi, tathāgatassa pana mudu dīghā puthulā vaṇṇasampannā hoti. So taṃ lakkhaṇaṃ pariyesituṃ āgatānaṃ kaṅkhāvinodanatthaṃ mudukattā taṃ jivhaṃ kathinasūciṃ viya vaṭṭetvā ubho nāsikasotāni parāmasati, dīghattā ubho kaṇṇasotāni parāmasati, puthulattā kesantapariyosānaṃ kevalampi nalāṭaṃ paṭicchādeti. Evaṃ tassā mududīghaputhulabhāvaṃ pakāsento kaṅkhaṃ vinodeti. Evaṃ tilakkhaṇasampannaṃ jivhaṃ sandhāya ‘‘pahūtajivho’’ti vuttaṃ.</paragraph>
    <paragraph line="53"><bold>Brahmassaro</bold>ti aññe chinnassarāpi bhinnassarāpi kākassarāpi honti, tathāgato pana mahābrahmuno sarasadisena sarena samannāgato. Mahābrahmuno hi pittasemhehi apalibuddhattā saro visuddho hoti. Tathāgatenāpi katakammaṃ vatthuṃ sodheti, vatthussa suddhattā nābhito paṭṭhāya samuṭṭhahanto saro visuddho aṭṭhaṅgasamannāgatova samuṭṭhāti. Karaviko viya bhaṇatīti <bold>karavikabhāṇī,</bold> mattakaravikarutamañjughosoti attho.</paragraph>
    <paragraph line="54">Tatridaṃ <pageBreak edition="Myanmar" number="3.0263" /> karavikarutassa mañjutāya – karavikasakuṇe kira madhurarasaṃ ambapakkaṃ mukhatuṇḍakena paharitvā paggharitaṃ rasaṃ sāyitvā <pageBreak edition="Pali Text Society" number="3.0383" /> pakkhena tālaṃ datvā vikūjamāne catuppadādīni mattāni viya laḷituṃ ārabhanti. Gocarappasutāpi catuppadā mukhagatānipi tiṇāni <pageBreak edition="Vipassana Research Institut" number="3.0272" /> chaḍḍetvā taṃ saddaṃ suṇanti, vāḷamigā khuddakamige anubandhamānā ukkhittapādaṃ anukkhipitvāva tiṭṭhanti, anubaddhamigāpi maraṇabhayaṃ hitvāpi tiṭṭhanti, ākāse pakkhandapakkhinopi pakkhe pasāretvā tiṭṭhanti, udake macchāpi kaṇṇapaṭalaṃ apphoṭentā taṃ saddaṃ suṇamānāva tiṭṭhanti. Evaṃ mañjurutā karavikā.</paragraph>
    <paragraph line="55">Asandhimittāpi dhammāsokassa devī – ‘‘atthi nu kho, bhante, buddhasaddena sadiso kassaci saddo’’ti saṅghaṃ pucchi. Atthi karavikasakuṇassāti. Kuhiṃ, bhante, sakuṇāti? Himavanteti. Sā rājānaṃ āha, – ‘‘deva, karavikasakuṇaṃ daṭṭhukāmā’’ti. Rājā ‘‘imasmiṃ pañjare nisīditvā karaviko āgacchatū’’ti suvaṇṇapañjaraṃ vissajjesi. Pañjaro gantvā ekassa karavikassa purato aṭṭhāsi. So ‘‘rājāṇāya āgato pañjaro, na sakkā agantu’’nti tattha nisīdi. Pañjaro āgantvā rañño puratova aṭṭhāsi. Karavikaṃ saddaṃ kārāpetuṃ na sakkonti. Atha rājā ‘‘kathaṃ bhaṇe ime saddaṃ karontī’’ti āha? Ñātake disvā devāti. Atha naṃ rājā ādāsehi parikkhipāpesi. So attanova chāyaṃ disvā ‘‘ñātakā me āgatā’’ti maññamāno pakkhena tāḷaṃ datvā mañjussarena maṇivaṃsaṃ dhamamāno viya viravi. Sakalanagare manussā mattā viya laḷiṃsu. Asandhimittā cintesi – ‘‘imassa tāva tiracchānassa evaṃ madhuro saddo, kīdiso nu kho sabbaññutaññāṇasirippattassa bhagavato <pageBreak edition="Pali Text Society" number="3.0384" /> ahosī’’ti pītiṃ uppādetvā taṃ pītiṃ avijahitvā sattahi jaṅghasatehi saddhiṃ sotāpattiphale patiṭṭhāsi. Evaṃ madhuro karavikasaddo. Tato satabhāgena sahassabhāgena ca madhurataro tathāgatassa saddo, loke pana karavikato aññassa madhurarassa abhāvato ‘‘karavikabhāṇī’’ti vuttaṃ.</paragraph>
    <paragraph line="56"><bold>Abhinīlanetto</bold>ti na sakalanīlanettova, nīlayuttaṭṭhāne panassa umāpupphasadisena ativisuddhena nīlavaṇṇena samannāgatāni akkhīni honti. Pītayuttaṭṭhāne kaṇikārapupphasadisena pītavaṇṇena, lohitayuttaṭṭhāne <pageBreak edition="Myanmar" number="3.0264" /> bandhujīvakapupphasadisena lohitavaṇṇena, setayuttaṭṭhāne osadhitārakasadisena setavaṇṇena, kāḷayuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne ugghāṭitamaṇisīhapañjarasadisāni khāyanti.</paragraph>
    <paragraph line="57"><bold>Gopakhumo</bold>ti ettha <bold>pakhuma</bold>nti sakalaṃ cakkhubhaṇḍaṃ adhippetaṃ. Taṃ kāḷavacchakassa bahaladhātukaṃ <pageBreak edition="Vipassana Research Institut" number="3.0273" /> hoti, rattavacchakassa vippasannaṃ, taṃmuhuttajātarattavacchasadisacakkhubhaṇḍoti attho. Aññesañhi akkhibhaṇḍā aparipuṇṇā honti, hatthimūsikakākādīnaṃ akkhisadisehi viniggatehi gambhīrehipi akkhīhi samannāgatā honti. Tathāgatassa pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni akkhīni.</paragraph>
    <paragraph line="58"><bold>Uṇṇā</bold>ti uṇṇalomaṃ. <bold>Bhamukantare</bold>ti <pageBreak edition="Pali Text Society" number="3.0385" /> dvinnaṃ bhamukānaṃ vemajjhe nāsikamatthakeyeva jātā. Uggantvā pana nalāṭamajjhajātā. <bold>Odātā</bold>ti parisuddhā osadhitārakavaṇṇā. <bold>Mudū</bold>ti sappimaṇḍe osādetvā ṭhapitasatavāravihatakappāsapaṭalasadisā. <bold>Tūlasannibhā</bold>ti simbalitūlalatātūlasamānā, ayamassā odātatāya upamā. Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā hoti, vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati, suvaṇṇaphalakamajjhe ṭhapitarajatapupphuḷakā viya suvaṇṇaghaṭato nikkhamamānā khīradhārā viya aruṇappabhārañjite gamanatale osadhitārakā viya ca atimanoharāya siriyā virocati.</paragraph>
    <paragraph line="59"><bold>Uṇhīsasīso</bold>ti idaṃ paripuṇṇanalāṭatañceva paripuṇṇasīsatañcāti dve atthavase paṭicca vuttaṃ. Tathāgatassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalaṃ nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ, rañño baddhauṇhīsapaṭṭo viya virocati. Pacchimabhavikabodhisattānaṃ kira imaṃ lakkhaṇaṃ viditvā rājūnaṃ uṇhīsapaṭṭaṃ akaṃsu, ayaṃ tāva eko attho. Aññe pana janā aparipuṇṇasīsā honti, keci <pageBreak edition="Pali Text Society" number="3.0386" /> kappasīsā, keci phalasīsā, keci aṭṭhisīsā, keci tumbasīsā, keci pabbhārasīsā. Tathāgatassa pana āraggena vaṭṭetvā ṭhapitaṃ viya suparipuṇṇaṃ udakapupphuḷasadisaṃ sīsaṃ hoti. Tattha purimanayena uṇhīsaveṭhitasīso <pageBreak edition="Myanmar" number="3.0265" /> viyāti uṇhīsasīso. Dutiyanayena uṇhīsaṃ viya sabbattha parimaṇḍalasīsoti uṇhīsasīso.</paragraph>
    <paragraph line="60">Imāni pana mahāpurisalakkhaṇāni kammaṃ kammasarikkhakaṃ lakkhaṇaṃ lakkhaṇānisaṃsanti ime cattāro koṭṭhāse ekekasmiṃ lakkhaṇe dassetvā kathitāni sukathitāni honti. Tasmā bhagavatā lakkhaṇasutte (dī. ni. 3.200-202) vuttāni imāni kammādīni dassetvā kathetabbāni <pageBreak edition="Vipassana Research Institut" number="3.0274" />. Suttavasena vinicchituṃ asakkontena <bold>sumaṅgalavilāsiniyā dīghanikāyaṭṭhakathāya</bold> tasseva suttassa vaṇṇanāya vuttanayena gahetabbāni.</paragraph>
    <paragraph line="61"><bold>Imehi kho, bho, so bhavaṃ gotamo</bold>ti, bho ācariya, imehi dvattiṃsamahāpurisalakkhaṇehi so bhavaṃ gotamo samannāgato devanagare samussitaratanavicittaṃ suvaṇṇatoraṇaṃ viya yojanasatubbedho sabbapāliphullo pāricchattako viya selantaramhi supupphitasālarukkho viya tārāgaṇapaṭimaṇḍitagaganatalamiva ca attano sirivibhavena lokaṃ ālokaṃ kurumāno viya caratīti imatthampi dīpetvā kiriyācāraṃ ācikkhituṃ <bold>gacchanto kho panā</bold>tiādimāha.</paragraph>
    <paragraph line="62" number="387"><bold>Dakkhiṇenā</bold>ti buddhānañhi ṭhatvā vā nisīditvā vā nipajjitvā vā gamanaṃ abhinīharantānaṃ dakkhiṇapādova purato hoti. Satatapāṭihāriyaṃ kiretaṃ. <bold>Nātidūre</bold><pageBreak edition="Pali Text Society" number="3.0387" /><bold>pādaṃ uddharatī</bold>ti taṃ dakkhiṇapādaṃ na atidūre ṭhapessāmīti uddharati. Atidūrañhi abhihariyamāne dakkhiṇapādena vāmapādo ākaḍḍhiyamāno gaccheyya, dakkhiṇapādopi dūraṃ gantuṃ na sakkuṇeyya, āsanneyeva patiṭṭhaheyya, evaṃ sati padavicchedo nāma hoti. Dakkhiṇapāde pana pamāṇeneva uddhate vāmapādopi pamāṇeneva uddhariyati, pamāṇena uddhato patiṭṭhahantopi pamāṇeyeva patiṭṭhāti. Evamanena tathāgatassa dakkhiṇapādakiccaṃ vāmapādena niyamitaṃ, vāmapādakiccaṃ dakkhiṇapādena niyamitanti veditabbaṃ.</paragraph>
    <paragraph line="63"><bold>Nātisīgha</bold>nti divā vihārabhattatthāya gacchanto bhikkhu viya na atisīghaṃ gacchati. <bold>Nātisaṇika</bold>nti yathā pacchato āgacchanto okāsaṃ na labhati, evaṃ na atisaṇikaṃ gacchati. <bold>Adduvena adduva</bold>nti jaṇṇukena jaṇṇukaṃ, <bold>na</bold><pageBreak edition="Myanmar" number="3.0266" /><bold>satthiṃ unnāmetī</bold>ti gambhīre udake gacchanto viya na ūruṃ unnāmeti. <bold>Na onāmetī</bold>ti rukkhasākhāchedanadaṇḍaṅkusapādo viya na pacchato osakkāpeti. <bold>Na sannāmetī</bold>ti obaddhānābaddhaṭṭhānehi pādaṃ koṭṭento viya na thaddhaṃ karoti. <bold>Na</bold><pageBreak edition="Pali Text Society" number="3.0388" /><bold>vināmetī</bold>ti yantarūpakaṃ kīḷāpento viya na ito cito ca cāleti. <bold>Adharakāyovā</bold>ti heṭṭhimakāyova iñjati, uparimakāyo nāvāya ṭhapitasuvaṇṇapaṭimā viya niccalo hoti. Dūre ṭhatvā olokento hi buddhānaṃ ṭhitabhāvaṃ vā gamanabhāvaṃ vā na jānāti <pageBreak edition="Vipassana Research Institut" number="3.0275" />. <bold>Kāyabalenā</bold>ti bāhā khipanto sarīrato sedehi muccantehi na kāyabalena gacchati. <bold>Sabbakāyenevā</bold>ti gīvaṃ aparivattetvā rāhulovāde vuttanāgāpalokitavaseneva apaloketi.</paragraph>
    <paragraph line="64"><bold>Na uddha</bold>ntiādīsu nakkhattāni gaṇento viya na uddhaṃ ulloketi, naṭṭhaṃ kākaṇikaṃ vā māsakaṃ vā pariyesanto viya na adho oloketi, na hatthiassādayo passanto viya ito cito ca vipekkhamāno gacchati. <bold>Yugamatta</bold>nti navavidatthimatte cakkhūni ṭhapetvā gacchanto yugamattaṃ pekkhati nāma, bhagavāpi yuge yutto sudantaājānīyo viya ettakaṃ passanto gacchati. <bold>Tato cassa uttarī</bold>ti yugamattato paraṃ na passatīti na vattabbo. Na hi kuṭṭaṃ vā kavāṭaṃ vā gaccho vā latā vā āvarituṃ sakkoti, atha khvassa anāvaraṇañāṇassa anekāni cakkavāḷasahassāni ekaṅgaṇāneva honti. <bold>Antaraghara</bold>nti heṭṭhā mahāsakuludāyisutte indakhīlato paṭṭhāya antaragharaṃ, idha gharaummārato paṭṭhāya veditabbaṃ. <bold>Na</bold><pageBreak edition="Pali Text Society" number="3.0389" /><bold>kāya</bold>ntiādi pakatiiriyapatheneva pavisatīti dassanatthaṃ vuttaṃ. Daliddamanussānaṃ nīcagharakaṃ pavisantepi hi tathāgate chadanaṃ vā uggacchati, pathavī vā ogacchati, bhagavā pana pakatigamaneneva gacchati. <bold>Nātidūre</bold>ti atidūre parivattantena hi ekaṃ dve padavāre piṭṭhibhāgena gantvā nisīditabbaṃ hoti. <bold>Nāccāsanne</bold>ti accāsanne parivattantena ekaṃ dve padavāre purato gantvā nisīditabbaṃ hoti. Tasmā yasmiṃ padavāre ṭhitena purato vā pacchato vā agantvā nisīditabbaṃ hoti, tattha parivattati.</paragraph>
    <paragraph line="65"><bold>Pāṇinā</bold>ti kaṭivātābādhiko viya na āsanaṃ hatthehi gahetvā nisīdati. <bold>Pakkhipatī</bold>ti yo kiñci kammaṃ katvā kīḷanto ṭhitakova patati, yopi orimaṃ aṅgaṃ nissāya nisinno ghaṃsanto yāva pārimaṅgā gacchati, pārimaṅgaṃ <pageBreak edition="Myanmar" number="3.0267" /> vā nissāya nisinno tatheva yāva orimaṅgā āgacchati, sabbo so āsane kāyaṃ pakkhipati nāma. Bhagavā pana evaṃ akatvā āsanassa majjhe olambakaṃ dhārento viya tūlapicuṃ ṭhapento viya saṇikaṃ nisīdati. <bold>Hatthakukkucca</bold>nti pattamukhavaṭṭiyaṃ udakabinduṭhapanaṃ makkhikabījaniyā paṇṇacchedanaphālanādi hatthena asaṃyatakaraṇaṃ. <bold>Pādakukkucca</bold>nti pādena bhūmighaṃsanādi asaṃyatakaraṇaṃ.</paragraph>
    <paragraph line="66"><bold>Na chambhatī</bold>ti na bhāyati. <bold>Na kampatī</bold>ti na osīdati. <bold>Na vedhatī</bold>ti na calati. <bold>Na</bold><pageBreak edition="Pali Text Society" number="3.0390" /><bold>paritassatī</bold>ti bhayaparitassanāyapi taṇhāparitassanāyapi na paritassati. Ekacco hi dhammakathādīnaṃ atthāya <pageBreak edition="Vipassana Research Institut" number="3.0276" /> āgantvā manussesu vanditvā ṭhitesu ‘‘sakkhissāmi nu kho tesaṃ cittaṃ gaṇhanto dhammaṃ vā kathetuṃ, pañhaṃ vā pucchito vissajjetuṃ, bhattānumodanaṃ vā kātu’’nti bhayaparitassanāya paritassati. Ekacco ‘‘manāpā nu kho me yāgu āgacchissati, manāpaṃ antarakhajjaka’’nti vā taṇhāparitassanāya paritassati. Tadubhayampi tassa natthīti na paritassati. <bold>Vivekāvaṭṭo</bold>ti viveke nibbāne āvaṭṭamānaso hutvā. Vivekavattotipi pāṭho, vivekavattayutto hutvāti attho. Vivekavattaṃ nāma katabhattakiccassa bhikkhuno divāvihāre samathavipassanāvasena mūlakammaṭṭhānaṃ gahetvā pallaṅkaṃ ābhujitvā nisīdanaṃ. Evaṃ nisinnassa hi iriyāpatho upasanto hoti.</paragraph>
    <paragraph line="67"><bold>Na pattaṃ unnāmetī</bold>tiādīsu ekacco pattamukhavaṭṭiyā udakadānaṃ āharanto viya pattaṃ unnāmeti, eko pādapiṭṭhiyaṃ ṭhapento viya onāmeti, eko baddhaṃ katvā gaṇhāti, eko ito cito ca phandāpeti, evaṃ akatvā ubhohi hatthehi gahetvā īsakaṃ nāmetvā udakaṃ paṭiggaṇhātīti attho. <bold>Na samparivattaka</bold>nti parivattetvā paṭhamameva pattapiṭṭhiṃ na dhovati. <bold>Nātidūre</bold>ti yathā nisinnāsanato dūre patati, na evaṃ chaḍḍeti. <bold>Nāccāsanne</bold>ti pādamūleyeva na chaḍḍeti. <bold>Vicchaḍḍayamāno</bold>ti <pageBreak edition="Pali Text Society" number="3.0391" /> vikiranto, yathā paṭiggāhako temati, na evaṃ chaḍḍeti.</paragraph>
    <paragraph line="68"><bold>Nātithoka</bold>nti <pageBreak edition="Myanmar" number="3.0268" /> yathā ekacco pāpiccho appicchataṃ dassento muṭṭhimattameva gaṇhāti, na evaṃ. <bold>Atibahu</bold>nti yāpanamattato atirekaṃ. <bold>Byañjanamattāyā</bold>ti byañjanassa mattā nāma odanato catuttho bhāgo. Ekacco hi bhatte manāpe bhattaṃ bahuṃ gaṇhāti, byañjane manāpe byañjanaṃ bahuṃ. Satthā pana tathā na gaṇhāti. <bold>Na ca byañjanenā</bold>ti amanāpañhi byañjanaṃ ṭhapetvā bhattameva bhuñjanto, bhattaṃ vā ṭhapetvā byañjanameva khādanto byañjanena ālopaṃ atināmeti nāma. Satthā ekantarikaṃ byañjanaṃ gaṇhāti, bhattampi byañjanampi ekatova niṭṭhanti. <bold>Dvattikkhattu</bold>nti tathāgatassa hi puthujivhāya dantānaṃ upanītabhojanaṃ dvattikkhattuṃ dantehi phuṭṭhamattameva saṇhakaraṇīyapiṭṭhavilepanaṃ viya hoti, tasmā evamāha. <bold>Na mukhe avasiṭṭhā</bold>ti pokkharapatte patitaudakabindu viya vinivattitvā paragalameva yāti, tasmā avasiṭṭhā na hoti. <bold>Rasapaṭisaṃvedī</bold>ti madhuratittakadukādirasaṃ jānāti. Buddhānañhi antamaso pānīyepi dibbojā pakkhittāva hoti, tena nesaṃ sabbattheva raso pākaṭo hoti, rasagedho pana natthi.</paragraph>
    <paragraph line="69"><bold>Aṭṭhaṅgasamannāgata</bold>nti <pageBreak edition="Pali Text Society" number="3.0392" /> ‘‘neva davāyā’’ti vuttehi aṭṭhahi aṅgehi samannāgataṃ. <bold>Visuddhimagge</bold> panassa <pageBreak edition="Vipassana Research Institut" number="3.0277" /> vinicchayo āgatoti sabbāsavasutte vuttametaṃ. <bold>Hatthesu dhotesū</bold>ti satthā kiṃ karoti? Paṭhamaṃ pattassa gahaṇaṭṭhānaṃ dhovati. Tattha pattaṃ gahetvā sukhumajālahatthaṃ pesetvā dve vāre sañcāreti. Ettāvatā pokkharapatte patitaudakaṃ viya vinivattitvā gacchati. <bold>Na ca anatthiko</bold>ti yathā ekacco pattaṃ ādhārake ṭhapetvā patte udakaṃ na puñchati, raje patante ajjhupekkhati, na evaṃ karoti. <bold>Na ca ativelānurakkhī</bold>ti yathā ekacco pamāṇātikkantaṃ ārakkhaṃ ṭhapeti, bhuñjitvā vā patte udakaṃ puñchitvā cīvarabhogantaraṃ pavesetvā pattaṃ udarena akkamitvā gaṇhāti, na evaṃ karoti.</paragraph>
    <paragraph line="70"><bold>Na ca anumodanassā</bold>ti yo hi bhuttamattova dārakesu bhattatthāya rodantesu chātajjhattesu manussesu bhuñjitvā anāgatesveva anumodanaṃ ārabhati, tato sabbakammāni chaḍḍetvā ekacce āgacchanti, ekacce anāgatāva honti, ayaṃ kālaṃ atināmeti. Yopi manussesu <pageBreak edition="Myanmar" number="3.0269" /> āgantvā anumodanatthāya vanditvā nisinnesu anumodanaṃ akatvāva ‘‘kathaṃ tissa, kathaṃ phussa, kathaṃ sumana, kathaṃ tisse, kathaṃ phusse, kathaṃ sumane, kaccittha arogā, sassaṃ sampanna’’ntiādiṃ pāṭiyekkaṃ kathaṃ samuṭṭhāpeti, ayaṃ anumodanassa kālaṃ atināmeti, manussānaṃ pana okāsaṃ ñatvā āyācitakāle karonto nātināmeti nāma, satthā tathā karoti.</paragraph>
    <paragraph line="71"><bold>Na taṃ bhatta</bold>nti kiṃ bhattaṃ nāmetaṃ uttaṇḍulaṃ atikilinnantiādīni vatvā na garahati. <bold>Na</bold><pageBreak edition="Pali Text Society" number="3.0393" /><bold>aññaṃ bhatta</bold>nti svātanāya vā punadivasāya vā bhattaṃ uppādessāmīti hi anumodanaṃ karonto aññaṃ bhattaṃ paṭikaṅkhati. Yo vā – ‘‘yāva mātugāmānaṃ bhattaṃ paccati, tāva anumodanaṃ karissāmi, atha me anumodanāvasāne attano pakkabhattatopi thokaṃ dassantī’’ti anumodanaṃ vaḍḍheti, ayampi paṭikaṅkhati nāma. Satthā na evaṃ karoti. <bold>Na ca muccitukāmo</bold>ti ekacco hi paṭisaṃmuñcitvā gacchati, vegena anubandhitabbo hoti. Satthā pana na evaṃ gacchati, parisāya majjhe ṭhitova gacchati. <bold>Accukkaṭṭha</bold>nti yo hi yāva hanukaṭṭhito ukkhipitvā pārupati, tassa accukkaṭṭhaṃ nāma hoti. Yo yāva gopphakā otāretvāva pārupati, tassa accukkaṭṭhaṃ hoti. Yopi ubhato ukkhipitvā udaraṃ vivaritvā yāti, tassapi accukkaṭṭhaṃ hoti. Yo ekaṃsaṃ katvā thanaṃ vivaritvā yāti, tassapi accukkaṭṭhaṃ. Satthā taṃ sabbaṃ na karoti.</paragraph>
    <paragraph line="72"><bold>Allīna</bold>nti <pageBreak edition="Vipassana Research Institut" number="3.0278" /> yathā aññesaṃ sedena tintaṃ allīyati, na evaṃ satthu. <bold>Apakaṭṭha</bold>nti khalisāṭako viya kāyato muccitvāpi na tiṭṭhati. <bold>Vāto</bold>ti verambhavātopi uṭṭhahitvā cāletuṃ na sakkoti. <bold>Pādamaṇḍanānuyoga</bold>nti iṭṭhakāya ghaṃsanādīhi pādasobhānuyogaṃ. <bold>Pakkhāletvā</bold>ti pādeneva pādaṃ dhovitvā. <bold>So neva attabyābādhāyā</bold>tiādīni na pubbenivāsacetopariyañāṇānaṃ atthitāya vadati, iriyāpathasantataṃ pana disvā anumānena vadati. <bold>Dhamma</bold>nti pariyattidhammaṃ. <bold>Na ussādetī</bold>ti <pageBreak edition="Pali Text Society" number="3.0394" /> kiṃ mahāraṭṭhika, kiṃ mahākuṭumbikātiādīni vatvā gehassitavasena na ussādeti. <bold>Na apasādetī</bold>ti ‘‘kiṃ, upāsaka, kathaṃ te vihāramaggo ñāto? Kiṃ bhayena nāgacchasi? Na hi bhikkhū kiñci acchinditvā gaṇhanti, mā bhāyī’’ti <pageBreak edition="Myanmar" number="3.0270" /> vā ‘‘kiṃ tuyhaṃ evaṃ macchariyajīvitaṃ nāmā’’ti vā ādīni vatvā gehassitapemena na apasādeti.</paragraph>
    <paragraph line="73"><bold>Vissaṭṭho</bold>ti siniddho apalibuddho. <bold>Viññeyyo</bold>ti viññāpanīyo pākaṭo, vissaṭṭhattāyeva cesa viññeyyo hoti. <bold>Mañjū</bold>ti madhuro. <bold>Savanīyo</bold>ti sotasukho, madhurattāyeva cesa savanīyo hoti. <bold>Bindū</bold>ti sampiṇḍito. <bold>Avisārī</bold>ti avisaṭo, binduttāyeva cesa avisārī hoti. <bold>Gambhīro</bold>ti gambhīrasamuṭṭhito. <bold>Ninnādī</bold>ti ninnādavā, gambhīrattāyeva cesa ninnādī hoti. <bold>Yathāparisa</bold>nti cakkavāḷapariyantampi ekābaddhaparisaṃ viññāpeti. <bold>Bahiddhā</bold>ti aṅgulimattampi parisato bahiddhā na gacchati. Tasmā? So evarūpo madhurassaro akāraṇā mā nassīti. Iti bhagavato ghoso parisāya matthakeneva carati.</paragraph>
    <paragraph line="74"><bold>Avalokayamānā</bold>ti <pageBreak edition="Pali Text Society" number="3.0395" /> sirasmiṃ añjaliṃ ṭhapetvā bhagavantaṃ olokentāva paccosakkitvā dassanavijahanaṭṭhāne vanditvā gacchanti. <bold>Avijahitattā</bold>ti yo hi kathaṃ sutvā vuṭṭhito aññaṃ diṭṭhasutādikaṃ kathaṃ kathento gacchati, esa sabhāvena vijahati nāma. Yo pana sutadhammakathāya vaṇṇaṃ kathentova gacchati, ayaṃ na vijahati nāma, evaṃ avijahantabhāvena pakkamanti. <bold>Gacchanta</bold>nti rajjuyantavasena ratanasattubbedhaṃ suvaṇṇagghikaṃ viya gacchantaṃ. <bold>Addasāma ṭhita</bold>nti samussitakañcanapabbataṃ viya ṭhitaṃ <bold>addasāma. Tato ca bhiyyo</bold>ti vitthāretvā guṇe kathetuṃ asakkonto avasese guṇe saṃkhipitvā kalāpaṃ viya suttakabaddhaṃ viya ca katvā vissajjento evamāha. Ayamettha adhippāyo – mayā kathitaguṇehi akathitāva bahutarā. Mahāpathavimahāsamuddādayo viya hi tassa bhoto anantā appameyyā guṇā ākāsamiva vitthāritāti.</paragraph>
    <paragraph line="75" number="390"><bold>Appaṭisaṃvidito</bold>ti <pageBreak edition="Vipassana Research Institut" number="3.0279" /> aviññātaāgamano. Pabbajite upasaṅkamantena hi cīvaraparikammādisamaye vā ekaṃ nivāsetvā sarīrabhañjanasamaye vā upasaṅkamitvā tatova paṭinivattitabbaṃ hoti, paṭisanthāramattampi na jāyati. Puretaraṃ pana okāse kārite divāṭṭhānaṃ sammajjitvā cīvaraṃ pārupitvā bhikkhu vivitte ṭhāne nisīdati, taṃ āgantvā passantā dassanenapi <pageBreak edition="Myanmar" number="3.0271" /> pasīdanti, paṭisanthāro jāyati, pañhabyākaraṇaṃ <pageBreak edition="Pali Text Society" number="3.0396" /> vā dhammakathā vā labbhati. Tasmā paṇḍitā okāsaṃ kārenti. So ca nesaṃ aññataro, tenassa etadahosi. <bold>Jiṇṇo vuḍḍho</bold>ti attano uggatabhāvaṃ akathetvā kasmā evamāha? Buddhā nāma anuddayasampannā honti, mahallakabhāvaṃ ñatvā sīghaṃ okāsaṃ karissatīti evamāha.</paragraph>
    <paragraph line="76" number="391"><bold>Oramiya okāsamakāsī</bold>ti vegena uṭṭhāya dvidhā bhijjitvā okāsamakāsi.</paragraph>
    <paragraph line="77"><bold>Ye me</bold>ti ye mayā. <bold>Nārīsamānasavhayā</bold>ti nārīsamānanāmaṃ itthiliṅgaṃ, tena avhātabbāti nārīsamānasavhayā, itthiliṅgena vattabbāti vohārakusalatāya evaṃ vadati. <bold>Pahūtajivho</bold>ti puthulajivho. <bold>Ninnāmayeta</bold>nti nīhara etaṃ.</paragraph>
    <paragraph line="78" number="393"><bold>Kevalī</bold>ti sakalaguṇasampanno.</paragraph>
    <paragraph line="79" number="394"><bold>Paccabhāsī</bold>ti ekappahārena pucchite aṭṭha pañhe byākaronto patiabhāsi. <bold>Yo vedī</bold>ti yo vidati jānāti, yassa pubbenivāso pākaṭo. <bold>Saggāpāyañca passatī</bold>ti dibbacakkhuñāṇaṃ kathitaṃ. <bold>Jātikkhayaṃ</bold><pageBreak edition="Pali Text Society" number="3.0397" /><bold>patto</bold>ti arahattaṃ patto.<bold> Abhiññā vosito</bold>ti taṃ arahattaṃ abhijānitvā vosito vosānappatto.<bold> Munī</bold>ti arahattañāṇamoneyyena samannāgato.</paragraph>
    <paragraph line="80"><bold>Visuddha</bold>nti paṇḍaraṃ. <bold>Muttaṃ rāgehī</bold>ti kilesarāgehi muttaṃ. <bold>Pahīnajātimaraṇo</bold>ti jātikkhayappattattā pahīnajātiko, jātipahāneneva pahīnamaraṇo. <bold>Brahmacariyassa kevalī</bold>ti yaṃ brahmacariyassa kevalī sakalabhāvo, tena samannāgato, sakalacatumaggabrahmacariyavāsoti attho. <bold>Pāragū sabbadhammāna</bold>nti sabbesaṃ lokiyalokuttaradhammānaṃ abhiññāya pāraṃ gato, sabbadhamme abhijānitvā ṭhitoti attho. <bold>Pāragū</bold>ti vā ettāvatā pariññāpāragū pañcannaṃ khandhānaṃ, pahānapāragū sabbakilesānaṃ <pageBreak edition="Vipassana Research Institut" number="3.0280" />, bhāvanāpāragū catunnaṃ maggānaṃ, sacchikiriyāpāragū nirodhassa, samāpattipāragū sabbasamāpattīnanti ayamattho vutto. Puna <bold>sabbadhammāna</bold>nti iminā abhiññāpāragū vuttoti. <bold>Buddho tādī pavuccatī</bold>ti tādiso chahi <pageBreak edition="Myanmar" number="3.0272" /> ākārehi pāraṃ gato sabbākārena catunnaṃ saccānaṃ buddhattā buddhoti pavuccatīti.</paragraph>
    <paragraph line="81">Kiṃ pana ettāvatā sabbe pañhā vissajjitā hontīti? Āma vissajjitā, cittaṃ visuddhaṃ jānāti, muttaṃ rāgehīti iminā tāva bāhitapāpattā brāhmaṇoti paṭhamapañho vissajjito hoti. Pāragūti iminā vedehi gatattā vedagūti dutiyapañho vissajjito hoti. Pubbenivāsantiādīhi imāsaṃ tissannaṃ vijjānaṃ <pageBreak edition="Pali Text Society" number="3.0398" /> atthitāya tevijjoti tatiyapañho vissajjito hoti. Muttaṃ rāgehi sabbasoti imināva nissaṭattā pāpadhammānaṃ sottiyoti catutthapañho vissajjito hoti. Jātikkhayaṃ pattoti iminā pana arahattasseva vuttattā pañcamapañho vissajjito hoti. Vositoti ca brahmacariyassa kevalīti ca imehi chaṭṭhapañho vissajjito hoti. Abhiññā vosito munīti iminā sattamapañho vissajjito hoti. Pāragū sabbadhammānaṃ, buddho tādī pavuccatīti iminā aṭṭhamapañho vissajjito hoti.</paragraph>
    <paragraph line="82" number="395"><bold>Dānakatha</bold>ntiādīni heṭṭhā sutte vitthāritāneva. <bold>Paccapādī</bold>ti paṭipajji. <bold>Dhammassānudhamma</bold>nti imasmiṃ sutte dhammo nāma arahattamaggo, anudhammo nāma heṭṭhimā tayo maggā tīṇi ca sāmaññaphalāni, tāni paṭipāṭiyā paṭilabhīti attho. <bold>Na ca maṃ dhammādhikaraṇaṃ vihesesī</bold>ti mañca dhammakāraṇā na kilamesi, na punappunaṃ kathāpesīti vuttaṃ hoti. Sesaṃ sabbattha uttānameva. <bold>Tattha parinibbāyī</bold>ti pana padena desanāya arahatteneva kūṭaṃ gahitanti.</paragraph>
    <centered line="83">Papañcasūdaniyā majjhimanikāyaṭṭhakathāya</centered>
    <centered line="84">Brahmāyusuttavaṇṇanā niṭṭhitā.</centered>
    <subhead line="85">2. Selasuttavaṇṇanā</subhead>
    <paragraph line="86" number="396"><bold>Evaṃ</bold><pageBreak edition="Vipassana Research Institut" number="3.0281" /><bold>me suta</bold>nti selasuttaṃ. Tattha <bold>aṅguttarāpesū</bold>tiādi potaliyasutte vitthāritameva. <bold>Aḍḍhateḷasehī</bold>ti aḍḍhena teḷasehi, dvādasahi <pageBreak edition="Myanmar" number="3.0273" /> satehi <pageBreak edition="Pali Text Society" number="3.0399" /> paññāsāya ca bhikkhūhi saddhinti vuttaṃ hoti. Te pana sāvakasannipāte sannipatitā bhikkhūyeva sabbe ehibhikkhupabbajjāya pabbajitā khīṇāsavā. <bold>Keṇiyo</bold>ti tassa nāmaṃ, <bold>jaṭilo</bold>ti tāpaso. So kira brāhmaṇamahāsālo, dhanarakkhaṇatthāya pana tāpasapabbajjaṃ samādāya rañño paṇṇākāraṃ datvā bhūmibhāgaṃ gahetvā tattha assamaṃ kāretvā vasati pañcahi sakaṭasatehi vaṇijjaṃ payojetvā kulasahassassa nissayo hutvā, assamepi cassa eko tālarukkho divase divase ekaṃ sovaṇṇamayaṃ tālaphalaṃ muñcatīti vadanti. So divā kāsāyāni dhāreti, jaṭā ca bandhati, rattiṃ kāmasampattiṃ anubhavati. <bold>Dhammiyā kathāyā</bold>ti pānakānisaṃsapaṭisaṃyuttāya dhammiyā kathāya. Ayañhi keṇiyo tucchahattho bhagavato dassanāya gantuṃ lajjāyamāno – ‘‘vikālabhojanā viratānampi pānakaṃ kappatī’’ti cintetvā susaṅkhatabadarapānaṃ pañcahi kājasatehi gāhāpetvā agamāsi. Evaṃ gatabhāvo cassa – ‘‘atha kho keṇiyassa jaṭilassa etadahosi kiṃ nu kho ahaṃ samaṇassa gotamassa harāpeyya’’nti bhesajjakkhandhake (mahāva. 300) pāḷiāruḷhoyeva.</paragraph>
    <paragraph line="87"><bold>Dutiyampi kho bhagavā</bold>ti kasmā punappunaṃ paṭikkhipi? Titthiyānaṃ paṭikkhepapasannatāya, akāraṇametaṃ, natthi buddhānaṃ paccayahetu evarūpaṃ kohaññaṃ. Ayaṃ pana aḍḍhateḷasāni bhikkhusatāni disvā ettakānaṃyeva <pageBreak edition="Pali Text Society" number="3.0400" /> bhikkhaṃ paṭiyādessati, sveva selo tīhi purisasatehi saddhiṃ pabbajissati. Ayuttaṃ kho pana navake aññato pesetvā imeheva saddhiṃ gantuṃ, ime vā aññato pesetvā navakehi saddhiṃ gantuṃ. Athāpi sabbe gahetvā gamissāmi, bhikkhāhāro nappahossati. Tato bhikkhūsu piṇḍāya carantesu manussā ujjhāyissanti – ‘‘cirassāpi keṇiyo samaṇaṃ gotamaṃ nimantetvā yāpanamattaṃ dātuṃ nāsakkhī’’ti, sayampi vippaṭisārī bhavissati. Paṭikkhepe pana kate ‘‘samaṇo gotamo punappunaṃ ‘tvañca brāhmaṇesu abhippasanno’ti <pageBreak edition="Vipassana Research Institut" number="3.0282" /> brāhmaṇānaṃ nāmaṃ gaṇhātī’’ti cintetvā brāhmaṇepi nimantetukāmo bhavissati, tato brāhmaṇe pāṭiyekkaṃ nimantessati <pageBreak edition="Myanmar" number="3.0274" />, te tena nimantitā bhikkhū hutvā bhuñjissanti. Evamassa saddhā anurakkhitā bhavissatīti punappunaṃ paṭikkhipi. <bold>Kiñcāpi kho, bho</bold>ti iminā idaṃ dīpeti, – ‘‘bho gotama, kiṃ jātaṃ yadi ahaṃ brāhmaṇesu abhippasanno, adhivāsetu bhavaṃ gotamo, ahaṃ brāhmaṇānampi dātuṃ sakkomi tumhākampī’’ti.</paragraph>
    <paragraph line="88"><bold>Kāyaveyyāvaṭika</bold>nti kāyaveyyāvaccaṃ. <bold>Maṇḍalamāḷa</bold>nti dussamaṇḍapaṃ.</paragraph>
    <paragraph line="89" number="397"><bold>Āvāho</bold>ti kaññāgahaṇaṃ. <bold>Vivāho</bold>ti kaññādānaṃ. <bold>So me nimantito</bold>ti so mayā nimantito. Atha brāhmaṇo paripakkopanissayattā buddhasaddaṃ sutvāva amatenevābhisitto pasādaṃ āvikaronto <bold>buddhoti</bold><pageBreak edition="Pali Text Society" number="3.0401" />, <bold>bho keṇiya, vadesī</bold>ti āha. Keṇiyo yathābhūtaṃ ācikkhanto <bold>buddhoti, bho sela, vadāmī</bold>ti āha. Tato naṃ punapi daḷhīkaraṇatthaṃ pucchi, itaropi tatheva ārocesi.</paragraph>
    <paragraph line="90" number="398"> Athassa kappasatasahassehipi buddhasaddasseva dullabhabhāvaṃ sampassato. <bold>Etadahosī</bold>ti. Etaṃ ‘‘ghosopi kho’’tiādi ahosi. <bold>Nīlavanarājī</bold>ti nīlavaṇṇarukkhapanti. <bold>Pade pada</bold>nti padappamāṇe padaṃ. Accāsanne hi atidūre vā pāde nikkhipamāne saddo uṭṭhāti, taṃ paṭisedhento evamāha. <bold>Sīhāva ekacarā</bold>ti gaṇavāsī sīho sīhapotakādīhi saddhiṃ pamādaṃ āpajjati, ekacaro appamatto hoti. Iti appamādavihāraṃ dassento ekacarasīhena opammaṃ karoti. <bold>Mā me bhonto</bold>ti ācāraṃ sikkhāpento āha. Ayañhettha adhippāyo – sace tumhe kathāvāraṃ alabhitvā mama kathāya antare kathaṃ pavesessatha, ‘‘antevāsike sikkhāpetuṃ nāsakkhī’’ti mayhaṃ garahā uppajjissati, tasmā okāsaṃ passitvā manteyyāthāti. <bold>No ca kho naṃ jānāmī</bold>ti vipassīpi bodhisatto caturāsītisahassattherapabbajitaparivāro satta māsāni bodhisattacārikaṃ cari, buddhuppādakālo viya ahosi. Amhākampi bodhisatto chabbassāni bodhisattacārikaṃ cari. Evaṃ paripuṇṇasarīralakkhaṇehi <pageBreak edition="Pali Text Society" number="3.0402" /> samannāgatāpi buddhā na honti. Tasmā brāhmaṇo ‘‘no ca kho naṃ jānāmī’’ti āha.</paragraph>
    <paragraph line="91" number="399"><bold>Paripuṇṇakāyo</bold>ti <pageBreak edition="Vipassana Research Institut" number="3.0283" /><pageBreak edition="Myanmar" number="3.0275" /> lakkhaṇehi paripuṇṇatāya ahīnaṅgatāya ca paripuṇṇasarīro. <bold>Surucī</bold>ti sundarasarīrappabho. <bold>Sujāto</bold>ti ārohapariṇāhasampattiyā saṇṭhānasampattiyā ca sunibbatto. <bold>Cārudassano</bold>ti sucirampi passantānaṃ atittijanako manoharadassano. <bold>Suvaṇṇavaṇṇo</bold>ti suvaṇṇasadisavaṇṇo. <bold>Susukkadāṭho</bold>ti suṭṭhu sukkadāṭho. <bold>Mahāpurisalakkhaṇā</bold>ti paṭhamaṃ vuttabyañjanāneva vacanantarena nigamento āha.</paragraph>
    <paragraph line="92">Idāni tesu lakkhaṇesu attano cittarucitāni gahetvā thomento <bold>pasannanetto</bold>tiādimāha. Bhagavā hi pañcavaṇṇapasādasampattiyā <bold>pasannanetto,</bold> puṇṇacandasadisamukhatāya <bold>sumukho,</bold> ārohapariṇāhasampattiyā <bold>brahā,</bold> brahmujugattatāya <bold>uju,</bold> jutimantatāya <bold>patāpavā</bold>. Yampi cettha pubbe vuttaṃ, taṃ ‘‘majjhe samaṇasaṅghassā’’ti iminā pariyāyena thomayatā puna vuttaṃ. Ediso hi evaṃ virocati. Uttaragāthāyapi eseva nayo. <bold>Uttamavaṇṇīno</bold>ti uttamavaṇṇasampannassa. <bold>Rathesabho</bold>ti uttamasārathi. <bold>Jambusaṇḍassā</bold>ti jambudīpassa. Pākaṭena issariyaṃ <pageBreak edition="Pali Text Society" number="3.0403" /> issaro hoti.</paragraph>
    <paragraph line="93"><bold>Khattiyā</bold>ti jātikhattiyā. <bold>Bhogī</bold>ti bhogiyā. <bold>Rājāno</bold>ti ye keci rajjaṃ kārentā. <bold>Rājābhirājā</bold>ti rājūnaṃ pūjanīyo, adhirājā hutvā, cakkavattīti adhippāyo. <bold>Manujindo</bold>ti manussādhipati paramissaro hutvā.</paragraph>
    <paragraph line="94">Evaṃ vutte bhagavā – ‘‘ye te bhavanti arahanto sammāsambuddhā, te sakavaṇṇe bhaññamāne attānaṃ pātukarontī’’ti imaṃ selassa manorathaṃ pūrento <bold>rājāhamasmī</bold>tiādimāha. Tatrāyamadhippāyo – yaṃ maṃ tvaṃ sela ‘‘rājā arahasi bhavitu’’nti yācasi, ettha appossukko hoti <bold>rājāhamasmi</bold>. Sati ca rājatte yathā añño rājā yojanasataṃ vā anusāsati yojanasahassaṃ vā, cakkavattī hutvāpi catudīpapariyantamattaṃ vā, nāhamevaṃ paricchinnavisayo, ahañhi <bold>dhammarājā anuttaro</bold> bhavaggato avīcipariyantaṃ katvā tiriyaṃ appamāṇalokadhātuyo anusāsāmi. Yāvatā <pageBreak edition="Myanmar" number="3.0276" /> hi apadadvipadādibhedā sattā, ahaṃ tesaṃ aggo. Na hi me koci sīlena vā…pe… vimuttiñāṇadassanena vā paṭibhāgo atthi, svāhaṃ evaṃ dhammarājā anuttaro anuttareneva catusatipaṭṭhānādibhedena <bold>dhammena cakkaṃ vattemi</bold>. Idaṃ pajahatha, idaṃ upasampajja viharathāti āṇācakkaṃ, idaṃ kho pana, bhikkhave, dukkhaṃ ariyasaccantiādinā pariyattidhammena <pageBreak edition="Vipassana Research Institut" number="3.0284" /> dhammacakkameva vā. <bold>Cakkaṃ appaṭivattiya</bold>nti <pageBreak edition="Pali Text Society" number="3.0404" /> yaṃ cakkaṃ appaṭivattiyaṃ hoti samaṇena vā…pe… kenaci vā lokasminti.</paragraph>
    <paragraph line="95">Evaṃ attānaṃ āvikarontaṃ bhagavantaṃ disvā pītisomanassajāto selo puna daḷhīkaraṇatthaṃ <bold>sambuddho paṭijānāsī</bold>ti gāthādvayamāha. Tattha <bold>ko nu senāpatī</bold>ti rañño bhoto dhammena pavattitassa cakkassa anupavattako senāpati ko nūti pucchi.</paragraph>
    <paragraph line="96">Tena ca samayena bhagavato dakkhiṇapasse āyasmā sāriputto nisinno hoti suvaṇṇapuñjo viya siriyā sobhamāno, taṃ dassento bhagavā <bold>mayā pavattita</bold>nti gāthamāha. Tattha <bold>anujāto tathāgata</bold>nti tathāgataṃ hetuṃ anujāto, tathāgatena hetunā jātoti attho. Apica avajāto anujāto atijātoti tayo vuttā. Tesu avajāto dussīlo, so tathāgatassa putto nāma na hoti. Atijāto nāma pitarā uttaritaro, tādisopi tathāgatassa putto natthi. Tathāgatassa pana eko anujātova putto hoti, taṃ dassento evamāha.</paragraph>
    <paragraph line="97">Evaṃ ‘‘ko nu senāpatī’’ti pañhaṃ byākaritvā yaṃ selo āha ‘‘sambuddho paṭijānāsī’’ti, tatra naṃ nikkaṅkhaṃ kātukāmo ‘‘nāhaṃ paṭiññāmatteneva paṭijānāmi, apicāhaṃ iminā kāraṇena buddho’’ti ñāpetuṃ <bold>abhiññeyya</bold>nti gāthamāha. Tatra <bold>abhiññeyya</bold>nti vijjā ca vimutti ca. <bold>Bhāvetabbaṃ</bold> maggasaccaṃ. <bold>Pahātabbaṃ</bold> samudayasaccaṃ. Hetuvacanena pana phalasiddhito tesaṃ phalāni nirodhasaccadukkhasaccānipi vuttāneva honti. Evaṃ sacchikātabbaṃ sacchikataṃ pariññātabbaṃ pariññātanti idampettha saṅgahitanti catusaccabhāvanāphalañca vimuttiñca <pageBreak edition="Pali Text Society" number="3.0405" /> dassento ‘‘bujjhitabbaṃ bujjhitvā buddho jātosmī’’ti yuttahetunā buddhabhāvaṃ sādheti.</paragraph>
    <paragraph line="98">Evaṃ <pageBreak edition="Myanmar" number="3.0277" /> nippariyāyena attānaṃ āvikatvā attani kaṅkhāvitaraṇatthaṃ brāhmaṇaṃ aticāriyamāno <bold>vinayassū</bold>ti gāthattayamāha. Tattha <bold>sallakatto</bold>ti rāgādisallakantano. <bold>Anuttaro</bold>ti yathā bāhiravejjena vūpasamitarogo imasmiññevattabhāve kuppati, na evaṃ. Mayā vūpasamitassa <pageBreak edition="Vipassana Research Institut" number="3.0285" /> pana rogassa bhavantarepi uppatti natthi, tasmā ahaṃ anuttaroti attho. <bold>Brahmabhūto</bold>ti seṭṭhabhūto. <bold>Atitulo</bold>ti tulaṃ atīto, nirupamoti attho. <bold>Mārasenappamaddano</bold>ti kāmā te paṭhamā senāti evaṃ āgatāya mārasenāya pamaddano. <bold>Sabbāmitte</bold>ti khandhakilesābhisaṅkhāramaccudevaputtamārasaṅkhāte sabbapaccatthike. <bold>Vasīkatvā</bold>ti attano vase vattetvā. <bold>Akutobhayo</bold>ti kutoci abhayo.</paragraph>
    <paragraph line="99">Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā <bold>imaṃ bhonto</bold>ti gāthattayamāha. Tattha <bold>kaṇhābhijātiko</bold>ti caṇḍālādinīcakule jāto. Tato tepi māṇavakā pabbajjāpekkhā hutvā <bold>evañce ruccati, bhoto</bold>ti gāthamāhaṃsu. Atha selo tesu māṇavakesu tuṭṭhacitto te ca dassento pabbajjaṃ yācanto <bold>‘‘brāhmaṇā’’</bold>ti gāthamāha.</paragraph>
    <paragraph line="100">Tato <pageBreak edition="Pali Text Society" number="3.0406" /> bhagavā yasmā selo atīte padumuttarassa bhagavato sāsane tesaṃyeva tiṇṇaṃ purisasatānaṃ gaṇaseṭṭho hutvā tehi saddhiṃ pariveṇaṃ kāretvā dānādīni puññāni katvā tena kammena devamanussasampattiṃ anubhavamāno pacchime bhave tesaṃyeva ācariyo hutvā nibbatto, tañca tesaṃ kammaṃ vimuttiparipākāya paripakkaṃ ehibhikkhubhāvassa ca upanissayabhūtaṃ, tasmā te sabbeva ehibhikkhupabbajjaṃ pabbājento <bold>svākkhāta</bold>nti gāthamāha. Tattha <bold>sandiṭṭhika</bold>nti sayameva daṭṭhabbaṃ paccakkhaṃ. <bold>Akālika</bold>nti maggānantaraphaluppattiyā na kālantaraṃ pattabbaphalaṃ. <bold>Yattha amoghā</bold>ti yasmiṃ maggabrahmacariye appamattassa sikkhattayapūraṇena sikkhato pabbajjā amoghā hoti, saphalāti attho. Evañca vatvā ‘‘etha bhikkhavo’’ti bhagavā avoca. Te sabbe pattacīvaradharā hutvā ākāsenāgantvā vassasatikattherā viya suvinītā bhagavantaṃ abhivādayiṃsu. Evamimaṃ tesaṃ ehibhikkhubhāvaṃ sandhāya ‘‘alattha kho selo’’tiādi vuttaṃ.</paragraph>
    <paragraph line="101" number="400"><bold>Imāhī</bold>ti <pageBreak edition="Myanmar" number="3.0278" /> imāhi keṇiyassa cittānukūlāhi gāthāhi. Tattha aggiparicariyaṃ vinā brāhmaṇānaṃ yaññābhāvato ‘‘aggihuttamukhā yaññā’’ti vuttaṃ. Aggihuttaseṭṭhā aggijuhanappadhānāti attho. Vede sajjhāyantehi paṭhamaṃ sajjhāyitabbato, sāvittī, ‘‘chandaso mukha’’nti vutto. Manussānaṃ <pageBreak edition="Pali Text Society" number="3.0407" /> seṭṭhato rājā ‘‘mukha’’nti vutto. Nadīnaṃ ādhārato paṭisaraṇato ca sāgaro ‘‘mukha’’nti vutto. Candayogavasena ‘‘ajja kattikā ajja rohiṇī’’ti saññāṇato <pageBreak edition="Vipassana Research Institut" number="3.0286" /> ālokakaraṇato sommabhāvato ca ‘‘nakkhattānaṃ mukhaṃ cando’’ti vuttaṃ. Tapantānaṃ aggattā ādicco ‘‘tapataṃ mukha’’nti vutto. Dakkhiṇeyyānaṃ pana aggattā visesena tasmiṃ samaye buddhappamukhaṃ saṅghaṃ sandhāya ‘‘puññaṃ ākaṅkhamānānaṃ, saṅgho eva yajataṃ mukha’’nti vuttaṃ. Tena saṅgho puññassa āyamukhanti dasseti.</paragraph>
    <paragraph line="102">Yaṃ taṃ <bold>saraṇa</bold>nti aññaṃ byākaraṇagāthamāha. Tassattho – pañcahi cakkhūhi cakkhumā bhagavā yasmā mayaṃ ito aṭṭhame divase taṃ saraṇaṃ āgatamhā, tasmā attanā tava sāsane anuttarena damathena dantāmhā, aho te saraṇassa ānubhāvoti.</paragraph>
    <paragraph line="103">Tato paraṃ bhagavantaṃ dvīhi gāthāhi thometvā tatiyāya vandanaṃ yācanto <bold>bhikkhavo tisatā ime</bold>tiādimāhāti.</paragraph>
    <centered line="104">Papañcasūdaniyā majjhimanikāyaṭṭhakathāya</centered>
    <centered line="105">Selasuttavaṇṇanā niṭṭhitā.</centered>
    <subhead line="106">3. Assalāyanasuttavaṇṇanā</subhead>
    <paragraph line="107" number="401"><bold>Evaṃ</bold><pageBreak edition="Vipassana Research Institut" number="3.0287" /><pageBreak edition="Pali Text Society" number="3.0408" /><bold>me sutanti assalāyanasuttaṃ. Tattha nānāverajjakāna</bold>nti aṅgamagadhādīhi nānappakārehi verajjehi āgatānaṃ, tesu vā raṭṭhesu jātasaṃvaḍḍhānantipi attho.<bold> Kenacidevā</bold>ti yaññupāsanādinā aniyamitakiccena. <bold>Cātuvaṇṇi</bold>nti catuvaṇṇasādhāraṇaṃ. Mayaṃ pana nhānasuddhiyā bhāvanāsuddhiyāpi brāhmaṇāva sujjhantīti vadāma, ayuttampi samaṇo gotamo karotīti maññamānā evaṃ cintayiṃsu. <bold>Vuttasiro</bold>ti vāpitasiro.</paragraph>
    <paragraph line="108"><bold>Dhammavādī</bold>ti <pageBreak edition="Myanmar" number="3.0279" /> sabhāvavādī. <bold>Duppaṭimantiyā</bold>ti amhādisehi adhammavādīhi dukkhena paṭimantitabbā honti. Dhammavādino nāma parājayo na sakkā kātunti dasseti. <bold>Paribbājaka</bold>nti pabbajjāvidhānaṃ, tayo vede uggahetvā sabbapacchā pabbajantā yehi mantehi pabbajanti, pabbajitā ca ye mante pariharanti, yaṃ vā ācāraṃ ācaranti, taṃ sabbaṃ bhotā caritaṃ sikkhitaṃ. Tasmā tuyhaṃ parājayo natthi, jayova bhavissatīti maññantā evamāhaṃsu.</paragraph>
    <paragraph line="109" number="402"><bold>Dissanti kho panā</bold>tiādi tesaṃ laddhibhindanatthaṃ vuttaṃ. Tattha <bold>brāhmaṇiyo</bold>ti brāhmaṇānaṃ puttapaṭilābhatthāya āvāhavivāhavasena kulā ānītā brāhmaṇiyo dissanti <pageBreak edition="Pali Text Society" number="3.0409" />. Tā kho panetā aparena samayena <bold>utuniyopi</bold> honti, sañjātapupphāti attho. <bold>Gabbhiniyo</bold>ti sañjātagabbhā. <bold>Vijāyamānā</bold>ti puttadhītaro janayamānā. <bold>Pāyamānā</bold>ti dārake thaññaṃ pāyantiyo. <bold>Yonijāva samānā</bold>ti brāhmaṇīnaṃ passāvamaggena jātā samānā. <bold>Evamāhaṃsū</bold>ti evaṃ vadanti. Kathaṃ? <bold>Brāhmaṇova seṭṭho vaṇṇo…pe… brahmadāyādā</bold>ti. Yadi pana nesaṃ saccavacanaṃ siyā, brāhmaṇīnaṃ kucchi mahābrahmuno uro bhaveyya, brāhmaṇīnaṃ passāvamaggo mahābrahmuno mukhaṃ bhaveyya, ettāvatā ‘‘mayaṃ mahābrahmuno ure vasitvā mukhato nikkhantā’’ti vattuṃ mā labhantūti ayaṃ mukhato jātacchedakavādo vutto.</paragraph>
    <paragraph line="110" number="403"><bold>Ayyo hutvā dāso hoti, dāso hutvā ayyo hotī</bold>ti brāhmaṇo sabhariyo vaṇijjaṃ <pageBreak edition="Vipassana Research Institut" number="3.0288" /> payojento yonakaraṭṭhaṃ vā kambojaraṭṭhaṃ vā gantvā kālaṃ karoti, tassa gehe vayappatte putte asati brāhmaṇī dāsena vā kammakarena vā saddhiṃ saṃvāsaṃ kappeti. Ekasmiṃ dārake jāte so puriso dāsova hoti, tassa jātadārako pana dāyajjasāmiko hoti. Mātito suddho pitito asuddho so vaṇijjaṃ payojento majjhimapadesaṃ gantvā brāhmaṇadārikaṃ gahetvā tassā kucchismiṃ puttaṃ paṭilabhati, sopi mātitova suddho hoti pitito asuddho. Evaṃ brāhmaṇasamayasmiññeva jātisambhedo hotīti dassanatthametaṃ vuttaṃ. <bold>Kiṃ</bold><pageBreak edition="Pali Text Society" number="3.0410" /><bold>balaṃ, ko assāso</bold>ti yattha tumhe <pageBreak edition="Myanmar" number="3.0280" /> dāsā hontā sabbeva dāsā hotha, ayyā hontā sabbeva ayyā hotha, ettha vo ko thāmo, ko avassayo, yaṃ brāhmaṇova seṭṭho vaṇṇoti vadathāti dīpeti.</paragraph>
    <paragraph line="111" number="404"><bold>Khattiyova nu kho</bold>tiādayo suttacchedakavādā nāma honti.</paragraph>
    <paragraph line="112" number="408"> Idāni cātuvaṇṇisuddhiṃ dassento <bold>idha rājā</bold>tiādimāha. <bold>Sāpānadoṇiyā</bold>ti sunakhānaṃ pivanadoṇiyā. <bold>Aggikaraṇīya</bold>nti sītavinodanaandhakāravidhamanabhattapacanādi aggikiccaṃ. <bold>Ettha assalāyanā</bold>ti ettha sabbasmiṃ aggikiccaṃ karonte.</paragraph>
    <paragraph line="113" number="409"> Idāni yadetaṃ brāhmaṇā cātuvaṇṇisuddhīti vadanti, ettha cātuvaṇṇāti niyamo natthi. Pañcamo hi pādasikavaṇṇopi atthīti saṃkhittena tesaṃ vāde dosadassanatthaṃ <bold>idha khattiyakumāro</bold>tiādimāha. Tatra <bold>amutra ca panesāna</bold>nti amusmiñca pana purimanaye etesaṃ māṇavakānaṃ kiñci nānākaraṇaṃ na passāmīti vadati. Nānākaraṇaṃ pana tesampi atthiyeva. Khattiyakumārassa hi brāhmaṇakaññāya uppanno khattiyapādasiko nāma, itaro brāhmaṇapādasiko nāma, ete hīnajātimāṇavakā.</paragraph>
    <paragraph line="114">Evaṃ pañcamassa vaṇṇassa atthitāya cātuvaṇṇisuddhīti etesaṃ vāde dosaṃ dassetvā idāni puna cātuvaṇṇisuddhiyaṃ ovadanto <bold>taṃ kiṃ maññasī</bold>tiādimāha. Tattha <pageBreak edition="Pali Text Society" number="3.0411" /><bold>saddhe</bold>ti matakabhatte. <bold>Thālipāke</bold>ti paṇṇākārabhatte. <bold>Yaññe</bold>ti yaññabhatte. <bold>Pāhune</bold>ti āgantukānaṃ katabhatte. <bold>Kiṃ hī</bold>ti kiṃ mahapphalaṃ bhavissati, no bhavissatīti dīpeti.</paragraph>
    <paragraph line="115" number="410"><bold>Bhūtapubba</bold>nti <pageBreak edition="Vipassana Research Institut" number="3.0289" /> assalāyana pubbe mayi jātiyā hīnatare tumhe seṭṭhatarā samānāpi mayā jātivāde pañhaṃ puṭṭhā sampādetuṃ na sakkhittha, idāni tumhe hīnatarā hutvā mayā seṭṭhatarena buddhānaṃ sake jātivādapañhaṃ puṭṭhā kiṃ sampādessatha? Na ettha cintā kātabbāti māṇavaṃ upatthambhento imaṃ desanaṃ ārabhi. Tattha <bold>asito</bold>ti kāḷako. <bold>Devalo</bold>ti <pageBreak edition="Myanmar" number="3.0281" /> tassa nāmaṃ, ayameva bhagavā tena samayena. <bold>Paṭaliyo</bold>ti gaṇaṅgaṇupāhanā. <bold>Patthaṇḍile</bold>ti paṇṇasālapariveṇe. <bold>Ko nu kho</bold>ti kahaṃ nu kho. <bold>Gāmaṇḍalarūpo viyā</bold>ti gāmadārakarūpo viya. <bold>So khvāhaṃ, bho, homī</bold>ti so ahaṃ, bho, asitadevalo homīti vadati. Tadā kira mahāsatto koṇḍadamako hutvā vicarati. <bold>Abhivādetuṃ upakkamiṃsū</bold>ti vandituṃ upakkamaṃ akaṃsu. Tato paṭṭhāya ca vassasatikatāpasopi tadahujātaṃ brāhmaṇakumāraṃ avandanto koṇḍito hoti.</paragraph>
    <paragraph line="116" number="411"><bold>Janikā</bold><pageBreak edition="Pali Text Society" number="3.0412" /><bold> mātā</bold>ti yāya tumhe janitā, sā vo janikā mātā. <bold>Janikāmātū</bold>ti janikāya mātu.<bold> Yo janako</bold>ti yo janako pitā. ‘‘Yo janiko pitāteva’’ vā pāṭho.</paragraph>
    <paragraph line="117"><bold>Asitenā</bold>ti pañcābhiññena asitena devalena isinā imaṃ gandhabbapañhaṃ puṭṭhā na sampāyissanti. <bold>Yesa</bold>nti yesaṃ sattannaṃ isīnaṃ. <bold>Na puṇṇo dabbigāho</bold>ti tesaṃ sattannaṃ isīnaṃ dabbiṃ gahetvā paṇṇaṃ pacitvā dāyako puṇṇo nāma eko ahosi, so dabbigahaṇasippaṃ jānāti. Tvaṃ sācariyako tesaṃ puṇṇopi na hoti, tena ñātaṃ dabbigahaṇasippamattampi na jānāsīti. Sesaṃ sabbattha uttānamevāti.</paragraph>
    <paragraph line="118">Ayaṃ pana assalāyano saddho ahosi pasanno, attano antonivesaneyeva cetiyaṃ kāresi. Yāvajjadivasā assalāyanavaṃse jātā nivesanaṃ kāretvā antonivesane cetiyaṃ karontevāti.</paragraph>
    <centered line="119">Papañcasūdaniyā majjhimanikāyaṭṭhakathāya</centered>
    <centered line="120">Assalāyanasuttavaṇṇanā niṭṭhitā.</centered>
    <subhead line="121">4. Ghoṭamukhasuttavaṇṇanā</subhead>
    <paragraph line="122" number="412"><bold>Evaṃ</bold><pageBreak edition="Vipassana Research Institut" number="3.0290" /><bold>me suta</bold>nti ghoṭamukhasuttaṃ. Tattha <bold>khemiyambavane</bold>ti evaṃnāmake ambavane. <bold>Dhammiko paribbajo</bold>ti dhammikā pabbajjā. <bold>Adassanā</bold>ti tumhādisānaṃ <pageBreak edition="Myanmar" number="3.0282" /> vā paṇḍitānaṃ adassanena. <bold>Yo vā panettha dhammo</bold>ti yo vā pana ettha dhammo <pageBreak edition="Pali Text Society" number="3.0413" /> sabhāvo, tasseva vā adassanena. Iminā ‘‘amhākaṃ kathā appamāṇaṃ, dhammova pamāṇa’’nti dasseti. Tato thero ‘‘navauposathāgāre viya bahunā kammena idha bhavitabba’’nti cintetvā caṅkamā oruyha paṇṇasālaṃ pavisitvā nisīdi. Taṃ dassetuṃ <bold>evaṃ vutte</bold>tiādi vuttaṃ.</paragraph>
    <paragraph line="123" number="413"><bold>Cattārome brāhmaṇā</bold>ti therassa kira etadahosi – ‘‘ayaṃ brāhmaṇo ‘dhammikaṃ pabbajjaṃ upagato samaṇo vā brāhmaṇo vā natthī’ti vadati. Imassa cattāro puggale dve ca parisā dassetvā ‘catutthaṃ puggalaṃ katarāya parisāya bahulaṃ passasī’ti pucchissāmi, jānamāno ‘anāgāriyaparisāya’nti vakkhati. Evametaṃ sakamukheneva ‘dhammiko paribbajo atthī’ti vadāpessāmī’’ti imaṃ desanaṃ ārabhi.</paragraph>
    <paragraph line="124" number="414"> Tattha <bold>sārattarattā</bold>ti suṭṭhu rattarattā. <bold>Sānuggahā vācā bhāsitā</bold> sakāraṇā vācā bhāsitā. Vuttañhetaṃ mayā ‘‘amhākaṃ kathā appamāṇaṃ, dhammova pamāṇa’’nti.</paragraph>
    <paragraph line="125" number="421"><bold>Kiṃ pana te</bold>ti gihi nāma kappiyampi akappiyampi vadeyyāti vivecanatthaṃ pucchi. <bold>Kārāpesī</bold>ti māpesi. Kārāpetvā ca pana kālaṃ katvā sagge nibbatto. Etassa kira jānanasippe mātarampi pitarampi ghātetvā attāva ghātetabboti āgacchati. Etaṃ sippaṃ jānanto ṭhapetvā etaṃ añño sagge nibbatto nāma natthi, esa pana theraṃ upanissāya puññaṃ katvā tattha nibbattitvā ca pana ‘‘kenāhaṃ kammena idha nibbatto’’ti āvajjetvā yathābhūtaṃ <pageBreak edition="Pali Text Society" number="3.0414" /> ñatvā ekadivasaṃ jiṇṇāya bhojanasālāya paṭisaṅkharaṇatthaṃ saṅghe sannipatite manussavesena āgantvā pucchi – ‘‘kimatthaṃ, bhante, saṅgho sannipatito’’ti? Bhojanasālāya <pageBreak edition="Vipassana Research Institut" number="3.0291" /> paṭisaṅkharaṇatthanti. Kenesā kāritāti? Ghoṭamukhenāti. Idāni so kuhinti? Kālaṅkatoti. Atthi panassa koci ñātakoti? Atthi ekā bhaginīti. Pakkosāpetha nanti. Bhikkhū pakkosāpesuṃ. So taṃ upasaṅkamitvā – ‘‘ahaṃ, tava bhātā, ghoṭamukho nāma imaṃ sālaṃ kāretvā sagge nibbatto, asuke ca asuke ca ṭhāne mayā ṭhapitaṃ dhanaṃ <pageBreak edition="Myanmar" number="3.0283" /> atthi, taṃ gahetvā imañca bhojanasālaṃ kārehi, dārake ca posehī’’ti vatvā bhikkhusaṅghaṃ vanditvā vehāsaṃ uppatitvā devalokameva agamāsi. Sesaṃ sabbattha uttānamevāti.</paragraph>
    <centered line="126">Papañcasūdaniyā majjhimanikāyaṭṭhakathāya</centered>
    <centered line="127">Ghoṭamukhasuttavaṇṇanā niṭṭhitā.</centered>
    <subhead line="128">5. Caṅkīsuttavaṇṇanā</subhead>
    <paragraph line="129" number="422"><bold>Evaṃ</bold><pageBreak edition="Vipassana Research Institut" number="3.0292" /><bold>me suta</bold>nti caṅkīsuttaṃ. Tattha <bold>devavane sālavane</bold>ti tasmiṃ kira devatānaṃ balikammaṃ karīyati, tena taṃ devavanantipi sālavanantipi vuccati. <bold>Opāsādaṃ ajjhāvasatī</bold>ti opāsādanāmake brāhmaṇagāme vasati, abhibhavitvā vā āvasati, tassa sāmī hutvā yāya mariyādāya tattha vasitabbaṃ, tāya mariyādāya vasati. Upasaggavasena panettha bhummatthe upayogavacanaṃ veditabbaṃ, tathassa anuppayogattāva sesapadesu. Tattha lakkhaṇaṃ saddasatthato pariyesitabbaṃ. <bold>Sattussada</bold>nti <pageBreak edition="Pali Text Society" number="3.0415" /> sattehi ussadaṃ ussannaṃ, bahujanaṃ ākiṇṇamanussaṃ posāvaniyahatthiassamoramigādianekasattasamākiṇṇañcāti attho. Yasmā pana so gāmo bahi āvijjhitvā jātena hatthiassādīnaṃ ghāsatiṇena ceva gehacchadanatiṇena ca sampanno, tathā dārukaṭṭhehi ceva gehasambhārakaṭṭhehi ca, yasmā cassa abbhantare vaṭṭacaturassādisaṇṭhānā bahū pokkharaṇiyo, jalajakusumavicittāni ca bahi anekāni taḷākāni vā udakassa niccabharitāneva honti, tasmā <bold>satiṇakaṭṭhodaka</bold>nti vuttaṃ.</paragraph>
    <paragraph line="130">Saha dhaññena <bold>sadhaññaṃ,</bold> pubbaṇṇāparaṇṇādibhedaṃ bahudhaññasannicayanti attho. Ettāvatā yasmiṃ gāme brāhmaṇo setacchattaṃ ussāpetvā rājalīlāya vasati. Tassa samiddhisampatti dīpitā hoti. Rājato laddhaṃ bhoggaṃ <bold>rājabhoggaṃ</bold>. Kena dinnanti ce, <bold>raññā pasenadinā kosalena dinnaṃ</bold>. <bold>Rājadāya</bold>nti rañño dāyabhūtaṃ, dāyajjanti attho. <bold>Brahmadeyya</bold>nti seṭṭhadeyyaṃ, chattaṃ ussāpetvā rājasaṅkhepena bhuñjitabbanti attho. Atha vā <bold>rājabhogga</bold>nti sabbaṃ chejjabhejjaṃ anusāsantena titthapabbatādīsu suṅkaṃ <pageBreak edition="Myanmar" number="3.0284" /> gaṇhantena setacchattaṃ ussāpetvā raññā hutvā bhuñjitabbaṃ. Tattha <bold>raññā pasenadinā kosalena dinnaṃ rājadāya</bold>nti. Ettha raññā dinnattā rājadāyaṃ, dāyakarājadīpanatthaṃ panassa ‘‘raññā pasenadinā kosalena dinna’’nti idaṃ vuttaṃ. <bold>Brahmadeyya</bold>nti seṭṭhadeyyaṃ, yathā dinnaṃ na puna gahetabbaṃ hoti nissaṭṭhapariccattaṃ, evaṃ dinnanti attho.</paragraph>
    <paragraph line="131" number="423"> Bahū <pageBreak edition="Pali Text Society" number="3.0416" /> bahū hutvā saṃhatāti saṅghā. Ekekissā disāya saṅgho tesaṃ atthīti <bold>saṅghī</bold>. Pubbe <pageBreak edition="Vipassana Research Institut" number="3.0293" /> gāmassa anto agaṇā bahi nikkhamitvā gaṇā sampannāti <bold>gaṇībhūtā</bold>. <bold>Uttarenamukhā</bold>ti uttaradisābhimukhā. <bold>Khattaṃ āmantesī</bold>ti khattā vuccati pucchitapañhabyākaraṇasamattho mahāmatto, taṃ āmantesi. <bold>Āgamentū</bold>ti muhuttaṃ paṭimānentu, acchantūti vuttaṃ hoti.</paragraph>
    <paragraph line="132" number="424"><bold>Nānāverajjakāna</bold>nti nānāvidhesu rajjesu aññesu kāsikosalādīsu jātā vā nivasanti vā, tato vā āgatāti nānāverajjakā, tesaṃ nānāverajjakānaṃ. <bold>Kenacidevā</bold>ti aniyamitena yaññupāsanādinā kenaci kiccena. Te tassa gamanaṃ sutvā cintesuṃ – ‘‘ayaṃ, caṅkī, uggatabrāhmaṇo, yebhuyyena ca aññe brāhmaṇā samaṇaṃ gotamaṃ saraṇaṃ gatā, ayameva na gato. Svāyaṃ sace tattha gamissati, addhā samaṇassa gotamassa āvaṭṭaniyā māyāya āvaṭṭito saraṇaṃ gamissati. Tato etassāpi gehadvāre brāhmaṇānaṃ asannipāto bhavissati. Handassa gamanantarāyaṃ karomā’’ti sammantayitvā tattha agamaṃsu. Taṃ sandhāya ‘‘atha kho te brāhmaṇā’’tiādi vuttaṃ.</paragraph>
    <paragraph line="133">Tattha <bold>ubhato</bold>ti dvīhi pakkhehi. <bold>Mātito</bold><pageBreak edition="Pali Text Society" number="3.0417" /><bold>ca pitito cā</bold>ti, bhoto mātā brāhmaṇī, mātumātā brāhmaṇī, tassāpi mātā brāhmaṇī. Pitā brāhmaṇo, pitupitā brāhmaṇo, tassapi pitā brāhmaṇoti. Evaṃ bhavaṃ ubhato sujāto, mātito ca pitito ca. <bold>Saṃsuddhagahaṇiko</bold>ti <pageBreak edition="Myanmar" number="3.0285" /> saṃsuddhā te mātu gahaṇī, saṃsuddhā te mātu kucchīti attho. <bold>Yāva sattamā pitāmahayugā</bold>ti ettha pitu pitā pitāmaho, pitāmahassa yugaṃ pitāmahayugaṃ. <bold>Yuga</bold>nti āyuppamāṇaṃ vuccati. Abhilāpamattameva cetaṃ, atthato pana pitāmahova pitāmahayugaṃ. Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso, tāva saṃsuddhagahaṇiko. Atha vā akkhitto anupakuṭṭho jātivādenāti dasseti. <bold>Akkhitto</bold>ti apanetha etaṃ, kiṃ imināti evaṃ akkhitto anavakkhitto. <bold>Anupakkuṭṭho</bold>ti na upakuṭṭho, na akkosaṃ vā nindaṃ vā pattapubbo. Kena kāraṇenāti. Jātivādena, itipi hīnajātiko esoti evarūpena vacanenāti attho. <bold>Imināpaṅgenā</bold>ti imināpi kāraṇena.</paragraph>
    <paragraph line="134"><bold>Aḍḍho</bold>ti issaro. <bold>Mahaddhano</bold>ti mahatā dhanena samannāgato. Bhoto hi gehe pathaviyaṃ paṃsuvālikā viya bahu dhanaṃ, samaṇo pana gotamo adhano bhikkhāya udaraṃ pūretvā yāpetīti dassenti <pageBreak edition="Vipassana Research Institut" number="3.0294" />. <bold>Mahābhogo</bold>ti pañcakāmaguṇavasena mahāupabhogo. Evaṃ yaṃ yaṃ guṇaṃ vadanti, tassa tassa paṭipakkhavasena <pageBreak edition="Pali Text Society" number="3.0418" /> bhagavato aguṇaṃyeva dassemāti maññamānā vadanti.</paragraph>
    <paragraph line="135"><bold>Abhirūpo</bold>ti aññehi manussehi adhikarūpo. <bold>Dassanīyo</bold>ti divasampi passantānaṃ atittikaraṇato dassanayoggo, dassaneneva cittapasādajananato <bold>pāsādiko</bold>. Pokkharatā vuccati sundarabhāvo, vaṇṇassa pokkharatā vaṇṇapokkharatā, tāya <bold>vaṇṇapokkharatāya,</bold> vaṇṇasampattiyāti attho. Porāṇā pana <bold>pokkhara</bold>nti sarīraṃ vadanti, vaṇṇaṃ vaṇṇameva. Tesaṃ matena vaṇṇo ca pokkharañca vaṇṇapokkharāni, tesaṃ bhāvo vaṇṇapokkharatā. Iti <bold>paramāya vaṇṇapokkharatāyā</bold>ti uttamaparisuddhena vaṇṇena ceva sarīrasaṇṭhānasampattiyā cāti attho. <bold>Brahmavaṇṇī</bold>ti seṭṭhavaṇṇī, parisuddhavaṇṇesupi seṭṭhena suvaṇṇavaṇṇeneva samannāgatoti attho. <bold>Brahmavacchasī</bold>ti mahābrahmuno sarīrasadisena sarīrena samannāgato. <bold>Akhuddāvakāso dassanāyā</bold>ti bhoto sarīre dassanassa okāso na khuddako mahā. Sabbāneva te aṅgapaccaṅgāni dassanīyāneva, tāni cāpi mahantānevāti dīpeti.</paragraph>
    <paragraph line="136">Sīlamassa <pageBreak edition="Myanmar" number="3.0286" /> atthīti <bold>sīlavā</bold>. Vuddhaṃ vaḍḍhitaṃ sīlamassāti <bold>vuddhasīlī. Vuddhasīlenā</bold>ti vuddhena vaḍḍhitena sīlena. <bold>Samannāgato</bold>ti yutto, idaṃ vuddhasīlīpadasseva vevacanaṃ. Sabbametaṃ pañcasīlamattameva sandhāya vadanti.</paragraph>
    <paragraph line="137"><bold>Kālyāṇavāco</bold>tiādīsu kalyāṇā sundarā parimaṇḍalapadabyañjanā vācā assāti kalyāṇavāco. Kalyāṇaṃ madhuraṃ vākkaraṇaṃ assāti <bold>kalyāṇavākkaraṇo</bold>. Vākkaraṇanti udāharaṇaghoso. Guṇaparipuṇṇabhāvena <pageBreak edition="Pali Text Society" number="3.0419" /> pure bhavāti <bold>porī</bold>. Pure vā bhavattā porī. Nāgarikitthiyā sukhumālattanena sadisātipi porī. Tāya <bold>poriyā. Vissaṭṭhāyā</bold>ti apalibuddhāya, sandiṭṭhavilambitādidosarahitāya. <bold>Anelagalāyā</bold>ti elagalena virahitāya. Ekaccassa hi kathentassa elaṃ galati, lālā vā paggharati, kheḷaphusitāni vā nikkhamanti, tassa vācā elagalā nāma hoti. Tabbiparitāyāti attho. <bold>Atthassa viññāpaniyā</bold>tiādimajjhapariyosānaṃ pākaṭaṃ katvā bhāsitatthassa viññāpanasamatthāya. Sesamettha brāhmaṇavaṇṇe uttānameva.</paragraph>
    <paragraph line="138" number="425"><bold>Evaṃ</bold><pageBreak edition="Vipassana Research Institut" number="3.0295" /><bold>vutte</bold>ti evaṃ tehi brāhmaṇehi vutte, caṅkī, ‘‘ime brāhmaṇā attano vaṇṇe vuccamāne atussanakasatto nāma natthi, vaṇṇamassa bhaṇitvā nivāressāmāti jātiādīhi mama vaṇṇaṃ vadanti, na kho pana me yuttaṃ attano vaṇṇe rajjituṃ. Handāhaṃ etesaṃ vādaṃ bhinditvā samaṇassa gotamassa mahantabhāvaṃ ñāpetvā etesaṃ tattha gamanaṃ karomī’’ti cintetvā <bold>tena hi, bho, mamāpi suṇāthā</bold>tiādimāha. Tattha yepi ‘‘ubhato sujāto’’tiādayo attano guṇehi sadisā guṇā, tepi ‘‘ko cāhaṃ, ke ca samaṇassa gotamassa jātisampattiādayo guṇā’’ti attano guṇehi uttaritareyeva maññamāno, itare pana ekanteneva bhagavato mahantabhāvadīpanatthaṃ pakāseti. <bold>Mayameva arahāmā</bold>ti evaṃ niyamento cettha idaṃ <pageBreak edition="Pali Text Society" number="3.0420" /> dīpeti – yadi guṇamahantatāya upasaṅkamitabbo nāma hoti, yathā sineruṃ upanidhāya sāsapo, mahāsamuddaṃ upanidhāya gopadakaṃ, sattasu mahāsaresu udakaṃ upanidhāya ussāvabindu paritto lāmako, evamevaṃ samaṇassa gotamassa jātisampattiādayo guṇe upanidhāya amhākaṃ guṇā <pageBreak edition="Myanmar" number="3.0287" /> parittā lāmakā, tasmā mayameva arahāma taṃ bhavantaṃ gotamaṃ dassanāya upasaṅkamitunti.</paragraph>
    <paragraph line="139"><bold>Bhūmigatañca vehāsaṭṭhañcā</bold>ti ettha rājaṅgaṇe ceva uyyāne ca sudhāmaṭṭhā pokkharaṇiyo sattaratanapūriṃ katvā bhūmiyaṃ ṭhapitaṃ dhanaṃ bhūmigataṃ nāma, pāsādaniyūhādayo pana pūretvā ṭhapitaṃ vehāsaṭṭhaṃ nāma. Evaṃ tāva kulapariyāyena āgataṃ. Tathāgatassa pana jātadivaseyeva saṅkho elo uppalo puṇḍarīkoti cattāro nidhayo upagatā. Tesu saṅkho gāvutiko, elo aḍḍhayojaniko, uppalo tigāvutiko puṇḍarīko yojanikoti. Tesupi gahitagahitaṭṭhānaṃ pūratiyeva. Iti bhagavā pahūtaṃ hiraññasuvaṇṇaṃ ohāya pabbajitoti veditabbo. <bold>Daharo vā</bold>tiādīni heṭṭhā vitthāritāneva.</paragraph>
    <paragraph line="140"><bold>Akhuddāvakāso</bold>ti ettha bhagavati aparimāṇoyeva dassanāvakāsoti veditabbo. Tatridaṃ vatthuṃ – rājagahe kira aññataro brāhmaṇo ‘‘samaṇassa kira gotamassa pamāṇaṃ gahetuṃ na sakkā’’ti sutvā bhagavato piṇḍāya pavisanakāle saṭṭhihatthaṃ veḷuṃ gahetvā nagaradvārassa bahi ṭhatvā sampatte bhagavati veḷuṃ gahetvā samīpe aṭṭhāsi, veḷu bhagavato jāṇumattaṃ pāpuṇi. Punadivase dve veḷū ghaṭetvā samīpe aṭṭhāsi <pageBreak edition="Pali Text Society" number="3.0421" />, bhagavā dvinnaṃ veḷūnaṃ upari dviveṇumattameva paññāyamāno, ‘‘brāhmaṇa, kiṃ karosī’’ti āha? Tumhākaṃ pamāṇaṃ gaṇhāmīti. ‘‘Brāhmaṇa, sacepi tvaṃ sakalacakkavāḷagabbhaṃ pūretvā ṭhitaveḷuṃ ghaṭetvā āgamissasi, neva me pamāṇaṃ gahetuṃ <pageBreak edition="Vipassana Research Institut" number="3.0296" /> sakkhissasi. Na hi mayā cattāri asaṅkhyeyyāni kappasatasahassañca tathā pāramiyo pūritā, yathā me paro pamāṇaṃ gaṇheyya, atulo brāhmaṇa, tathāgato appameyyo’’ti vatvā dhammapade gāthamāha. Gāthāpariyosāne caturāsītipāṇasahassāni amataṃ piviṃsu.</paragraph>
    <paragraph line="141">Aparampi vatthu – rāhu kira asurindo cattāri yojanasahassāni aṭṭha ca yojanasatāni ucco, bāhantaramassa dvādasayojanasatāni, hatthatalapādatalānaṃ puthulatā tīṇi yojanasatāni, aṅgulipabbāni paṇṇāsayojanāni <pageBreak edition="Myanmar" number="3.0288" />, bhamukantaraṃ paṇṇāsayojanaṃ, nalāṭaṃ tiyojanasataṃ, sīsaṃ navayojanasataṃ. So – ‘‘ahaṃ uccosmi, satthāraṃ onamitvā oloketuṃ na sakkhissāmī’’ti na gacchati. So ekadivasaṃ bhagavato vaṇṇaṃ sutvā ‘‘yathā kathañca olokessāmī’’ti āgato. Bhagavā tassa ajjhāsayaṃ viditvā ‘‘catūsu iriyāpathesu katarena dassemī’’ti cintetvā ‘‘ṭhitako nāma nīcopi ucco viya paññāyati, nipannovassa attānaṃ dassessāmī’’ti, ‘‘ānanda, gandhakuṭipariveṇe mañcakaṃ paññāpehī’’ti vatvā tattha sīhaseyyaṃ kappesi. Rāhu āgantvā nipannaṃ bhagavantaṃ gīvaṃ unnāmetvā nabhamajjhe puṇṇacandaṃ viya ulloketi. Kimidaṃ asurindāti ca vutte, bhagavā onamitvā oloketuṃ na sakkhissāmīti <pageBreak edition="Pali Text Society" number="3.0422" /> na gacchinti. Na mayā asurinda adhomukhena pāramiyo pūritā, uddhaggaṃ me katvā dānaṃ dinnanti. Taṃdivasaṃ rāhu saraṇaṃ agamāsi. Evaṃ bhagavā akhuddāvakāso dassanāya.</paragraph>
    <paragraph line="142">Catupārisuddhisīlena <bold>sīlavā</bold>. Taṃ pana sīlaṃ ariyaṃ uttamaṃ parisuddhaṃ, tenāha <bold>ariyasīlī</bold>ti. Tadeva anavajjaṭṭhena kusalaṃ, tenāha <bold>kusalasīlī</bold>ti. <bold>Kusalena sīlenā</bold>ti idamassa vevacanaṃ. <bold>Bahūnaṃ ācariyapācariyo</bold>ti bhagavato ekekāya dhammadesanāya caturāsītipāṇasahassāni aparimāṇāpi devamanussā maggaphalāmataṃ pivanti. Tasmā bahūnaṃ ācariyo, sāvakavineyyānaṃ pācariyoti.</paragraph>
    <paragraph line="143"><bold>Khīṇakāmarāgo</bold>ti ettha kāmaṃ bhagavato sabbepi kilesā khīṇā, brāhmaṇo pana te na jānāti, attano jānanaṭṭhāneyeva guṇaṃ katheti. <bold>Vigatacāpallo</bold>ti ‘‘pattamaṇḍanā cīvaramaṇḍanā senāsanamaṇḍanā imassa vā pūtikāyassa…pe… kelanā paṭikelanā’’ti evaṃ vuttacāpalyavirahito.</paragraph>
    <paragraph line="144"><bold>Apāpapurekkhāro</bold>ti <pageBreak edition="Vipassana Research Institut" number="3.0297" /> apāpe navalokuttaradhamme purato katvā vicarati. <bold>Brahmaññāya pajāyā</bold>ti sāriputtamoggallānamahākassapādibhedāya brāhmaṇapajāya. (Aviruddho hi so) etissāya pajāya purekkhāro. Ayañhi pajā samaṇaṃ gotamaṃ purato katvā <pageBreak edition="Myanmar" number="3.0289" /> caratīti <pageBreak edition="Pali Text Society" number="3.0423" /> attho. Apica <bold>apāpapurekkhāro</bold>ti na pāpupurekkhāro, na pāpaṃ purato katvā carati, pāpaṃ na icchatīti attho. Kassa? <bold>Brahmaññāya pajāya</bold> attanā saddhiṃ paṭiviruddhāyapi brāhmaṇapajāya aviruddho hitasukhatthikoyevāti vuttaṃ hoti.</paragraph>
    <paragraph line="145"><bold>Tiroraṭṭhā</bold>ti pararaṭṭhato. <bold>Tirojanapadā</bold>ti parajanapadato. <bold>Saṃpucchituṃ āgacchantī</bold>ti khattiyapaṇḍitādayo ceva brāhmaṇagandhabbādayo ca pañhe abhisaṅkharitvā pucchissāmāti āgacchanti. Tattha keci pucchāya vā dosaṃ vissajjanasampaṭicchane vā asamatthataṃ sallakkhetvā apucchitvāva tuṇhī nisīdanti, keci pucchanti, kesañci bhagavā pucchāya ussāhaṃ janetvā vissajjeti. Evaṃ sabbesampi tesaṃ vimatiyo tīraṃ patvā mahāsamuddassa ūmiyo viya bhagavantaṃ patvāva bhijjanti. Sesamettha tathāgatassa vaṇṇe uttānameva.</paragraph>
    <paragraph line="146"><bold>Atithī no te hontī</bold>ti te amhākaṃ āgantukā navakā pāhunakā hontīti attho. <bold>Pariyāpuṇāmī</bold>ti jānāmi. <bold>Aparimāṇavaṇṇo</bold>ti tathārūpeneva sabbaññunāpi appameyyavaṇṇo, pageva mādisenāti dasseti. Vuttampi cetaṃ –</paragraph>
    <gatha1 line="147">‘‘Buddhopi buddhassa bhaṇeyya vaṇṇaṃ,</gatha1>
    <gatha2 line="148">Kappampi ce aññamabhāsamāno;</gatha2>
    <gatha3 line="149">Khīyetha kappo ciradīghamantare,</gatha3>
    <gathalast line="150">Vaṇṇo na khīyetha tathāgatassā’’ti.</gathalast>
    <paragraph line="151">Imaṃ pana guṇakathaṃ sutvā te brāhmaṇā cintayiṃsu ‘‘yathā, caṅkī, samaṇassa gotamassa vaṇṇaṃ bhāsati, anomaguṇo <pageBreak edition="Pali Text Society" number="3.0424" /> so bhavaṃ gotamo, evaṃ tassa guṇe jānamānena kho pana iminā aticiraṃ adhivāsitaṃ, handa naṃ anuvattāmā’’ti anuvattamānā ‘‘tena hi, bho’’tiādimāhaṃsu.</paragraph>
    <paragraph line="152" number="426"><bold>Opātetī</bold>ti <pageBreak edition="Vipassana Research Institut" number="3.0298" /> paveseti. <bold>Saṃpurekkharontī</bold>ti puttamattanattamattampi samānaṃ purato katvā vicaranti.</paragraph>
    <paragraph line="153" number="427"><bold>Mantapada</bold>nti mantāyeva mantapadaṃ, vedoti attho. <bold>Itihitiha paramparāyā</bold>ti evaṃ kira evaṃ kirāti paramparabhāvena āgatanti dīpeti. <bold>Piṭakasampadāyā</bold>ti <pageBreak edition="Myanmar" number="3.0290" /> pāvacanasaṅkhātasampattiyā. Sāvittiādīhi chandabandhehi ca vaggabandhehi ca sampādetvā āgatanti dasseti. <bold>Tattha cā</bold>ti tasmiṃ mantapade. <bold>Pavattāro</bold>ti pavattayitāro. <bold>Yesa</bold>nti yesaṃ santakaṃ. <bold>Mantapada</bold>nti vedasaṅkhātaṃ mantameva. <bold>Gīta</bold>nti aṭṭhakādīhi dasahi porāṇakabrāhmaṇehi padasampattivasena sajjhāyitaṃ. <bold>Pavutta</bold>nti aññesaṃ vuttaṃ, vācitanti attho. <bold>Samihita</bold>nti samupabyūḷhaṃ rāsikataṃ, piṇḍaṃ katvā ṭhapitanti attho. <bold>Tadanugāyantī</bold>ti etarahi brāhmaṇā taṃ tehi pubbe gītaṃ anugāyanti anusajjhāyanti vādenti. <bold>Tadanubhāsantī</bold>ti taṃ anubhāsanti, idaṃ purimasseva vevacanaṃ. <bold>Bhāsitamanubhāsantī</bold>ti tehi bhāsitaṃ sajjhāyitaṃ anusajjhāyanti. <bold>Vācitamanuvācentī</bold>ti <pageBreak edition="Pali Text Society" number="3.0425" /> tehi aññesaṃ vācitaṃ anuvācenti. <bold>Seyyathida</bold>nti te katameti attho. <bold>Aṭṭhako</bold>tiādīni tesaṃ nāmāni, te kira dibbena cakkhunā oloketvā parūpaghātaṃ akatvā kassapasammāsambuddhassa bhagavato pāvacanena saha saṃsandetvā mante ganthesuṃ, aparāpare pana brāhmaṇā pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.</paragraph>
    <paragraph line="154" number="428"><bold>Andhaveṇī</bold>ti andhapaveṇī. Ekena hi cakkhumatā gahitayaṭṭhiyā koṭiṃ eko andho gaṇhāti, taṃ andhaṃ añño, taṃ aññoti evaṃ paṇṇāsa saṭṭhi andhā paṭipāṭiyā ghaṭitā andhaveṇīti vuccati. <bold>Paramparāsaṃsattā</bold>ti aññamaññaṃ laggā, yaṭṭhiggāhakenapi cakkhumatā virahitāti attho. Eko kira dhutto andhagaṇaṃ disvā ‘‘asukasmiṃ nāma gāme khajjabhojjaṃ sulabha’’nti ussāhetvā tehi ‘‘tattha no sāmi nehi, idaṃ nāma te demā’’ti vutte lañjaṃ gahetvā antarāmagge maggā okkamma mahantaṃ gacchaṃ anuparigantvā purimassa hatthena pacchimassa kacchaṃ gaṇhāpetvā ‘‘kiñci kammaṃ atthi, gacchatha tāva tumhe’’ti vatvā palāyi. Te divasampi gantvā maggaṃ avindamānā ‘‘kahaṃ, bho, cakkhumā kahaṃ maggo’’ti paridevitvā maggaṃ avindamānā tattheva mariṃsu. Te sandhāya vuttaṃ ‘‘paramparāsaṃsattā’’ti. <bold>Purimopī</bold>ti purimesu dasasu brāhmaṇesu ekopi. <bold>Majjhimopī</bold>ti <pageBreak edition="Pali Text Society" number="3.0426" /> majjhe ācariyapācariyesu ekopi. <bold>Pacchimopī</bold>ti idāni brāhmaṇesu ekopi.</paragraph>
    <paragraph line="155"><bold>Pañca</bold><pageBreak edition="Vipassana Research Institut" number="3.0299" /><pageBreak edition="Myanmar" number="3.0291" /><bold>kho</bold>ti pāḷiāgatesu dvīsu aññepi evarūpe tayo pakkhipitvā vadati. <bold>Dvedhāvipākā</bold>ti bhūtavipākā vā abhūtavipākā vā. <bold>Nālametthā</bold>ti, bhāradvāja, saccaṃ anurakkhissāmīti paṭipannena viññunā ‘‘yaṃ mayā gahitaṃ, idameva saccaṃ moghamañña’’nti ettha ekaṃseneva niṭṭhaṃ gantuṃ nālaṃ na yuttanti upari pucchāya maggaṃ vivaritvā ṭhapesi.</paragraph>
    <paragraph line="156" number="430"><bold>Idha, bhāradvāja, bhikkhū</bold>ti jīvakasutte (ma. ni. 2.51 ādayo) viya mahāvacchasutte (ma. ni. 2.193 ādayo) viya ca attānaññeva sandhāya vadati. <bold>Lobhanīyesu dhammesū</bold>ti lobhadhammesu. Sesapadadvayepi eseva nayo.</paragraph>
    <paragraph line="157" number="432"><bold>Saddhaṃ nivesetī</bold>ti okappaniyasaddhaṃ niveseti. <bold>Upasaṅkamatī</bold>ti upagacchati. <bold>Payirupāsatī</bold>ti santike nisīdati. <bold>Sota</bold>nti pasādasotaṃ odahati. <bold>Dhamma</bold>nti desanādhammaṃ suṇāti. <bold>Dhāretī</bold>ti paguṇaṃ katvā dhāreti. <bold>Upaparikkhatī</bold>ti atthato ca kāraṇato ca vīmaṃsati. <bold>Nijjhānaṃ khamantī</bold>ti olokanaṃ khamanti, idha sīlaṃ kathitaṃ, idha samādhīti evaṃ upaṭṭhahantīti attho. <bold>Chando</bold>ti kattukamyatā chando. <bold>Ussahatī</bold>ti vāyamati. <bold>Tuletī</bold>ti aniccādivasena tīreti. <bold>Padahatī</bold>ti maggapadhānaṃ padahati. <bold>Kāyena ceva paramasacca</bold>nti sahajātanāmakāyena ca <pageBreak edition="Pali Text Society" number="3.0427" /> nibbānaṃ sacchikaroti, paññāya ca kilese nibbijjhitvā tadeva vibhūtaṃ pākaṭaṃ karonto passati.</paragraph>
    <paragraph line="158" number="433"><bold>Saccānubodho</bold>ti maggānubodho. <bold>Saccānuppattī</bold>ti phalasacchikiriyā. <bold>Tesaṃyevā</bold>ti heṭṭhā vuttānaṃ dvādasannaṃ, evaṃ dīghaṃ maggavādaṃ anulometi, tasmā nāyamattho. Ayaṃ panettha attho – <bold>tesaṃyevā</bold>ti tesaṃ maggasampayuttadhammānaṃ. <bold>Padhāna</bold>nti maggapadhānaṃ. Tañhi phalasacchikiriyasaṅkhātāya saccānuppattiyā bahukāraṃ, magge asati phalābhāvatoti. Iminā nayena sabbapadesu attho veditabbo. Sesaṃ sabbattha uttānamevāti.</paragraph>
    <centered line="159">Papañcasūdaniyā majjhimanikāyaṭṭhakathāya</centered>
    <centered line="160">Caṅkīsuttavaṇṇanā niṭṭhitā.</centered>
    <subhead line="161">6. Esukārīsuttavaṇṇanā</subhead>
    <paragraph line="162" number="437"><bold>Evaṃ</bold><pageBreak edition="Vipassana Research Institut" number="3.0300" /><pageBreak edition="Myanmar" number="3.0292" /><bold>me suta</bold>nti esukārīsuttaṃ. Tattha <bold>bilaṃ olaggeyyu</bold>nti koṭṭhāsaṃ laggāpeyyuṃ, iminā satthadhammaṃ nāma dasseti. Satthavāho kira mahākantārapaṭipanno antarāmagge goṇe mate maṃsaṃ gahetvā sabbesaṃ satthikānaṃ ‘‘idaṃ khāditvā ettakaṃ mūlaṃ dātabba’’nti koṭṭhāsaṃ olaggeti, goṇamaṃsaṃ nāma khādantāpi atthi akhādantāpi, mūlaṃ dātuṃ sakkontāpi asakkontāpi. Satthavāho yena mūlena goṇo gahito, tassa nikkhamanatthaṃ <pageBreak edition="Pali Text Society" number="3.0428" /> sabbesaṃ balakkārena koṭṭhāsaṃ datvā mūlaṃ gaṇhāti, ayaṃ satthadhammo. Evamevaṃ brāhmaṇāpi lokassa paṭiññaṃ aggahetvā attanova dhammatāya catasso pāricariyā paññapentīti dassetuṃ <bold>evameva kho</bold>tiādimāha. <bold>Pāpiyo assā</bold>ti pāpaṃ assa. <bold>Seyyo assā</bold>ti hitaṃ assa. Atha vā <bold>pāpiyo</bold>ti pāpako lāmako attabhāvo assa. <bold>Seyyo</bold>ti seṭṭho uttamo. <bold>Seyyaṃso</bold>ti seyyo. <bold>Uccākulīnatā</bold>ti uccākulīnattena seyyo. <bold>Pāpiyaṃso</bold>ti pāpiyo. Uccākulīnatā ca dvīsu kulesu vaḍḍheti khattiyakule brāhmaṇakule ca, uḷāravaṇṇatā tīsu. Vessopi hi uḷāravaṇṇo hoti. Uḷārabhogatā catūsupi. Suddopi hi antamaso caṇḍālopi uḷārabhogo hotiyeva.</paragraph>
    <paragraph line="163" number="440"><bold>Bhikkhācariya</bold>nti koṭidhanenapi hi brāhmaṇena bhikkhā caritabbāva, porāṇakabrāhmaṇā asītikoṭidhanāpi ekavelaṃ bhikkhaṃ caranti. Kasmā? Duggatakāle carantānaṃ idāni bhikkhaṃ carituṃ āraddhāti garahā na bhavissatīti. <bold>Atimaññamāno</bold>ti yo bhikkhācariyavaṃsaṃ haritvā sattajīvakasikammavaṇijjādīhi jīvikaṃ kappeti, ayaṃ atimaññati nāma. <bold>Gopo vā</bold>ti yathā gopako attanā rakkhitabbaṃ bhaṇḍaṃ thenento akiccakārī hoti, evanti attho. Iminā nayena sabbavāresu attho veditabbo. <bold>Asitabyābhaṅgi</bold>nti <pageBreak edition="Pali Text Society" number="3.0429" /> tiṇalāyanaasitañceva kājañca. <bold>Anussarato</bold>ti yattha jāto, tasmiṃ porāṇe mātāpettike kulavaṃse anussariyamāneti attho. Sesaṃ sabbattha uttānamevāti.</paragraph>
    <centered line="164">Papañcasūdaniyā majjhimanikāyaṭṭhakathāya</centered>
    <centered line="165">Esukārīsuttavaṇṇanā niṭṭhitā.</centered>
    <subhead line="166">7. Dhanañjānisuttavaṇṇanā</subhead>
    <paragraph line="167" number="445"><bold>Evaṃ</bold><pageBreak edition="Vipassana Research Institut" number="3.0301" /><pageBreak edition="Myanmar" number="3.0293" /><bold>me suta</bold>nti dhanañjānisuttaṃ. Tattha <bold>dakkhiṇāgirismi</bold>nti <bold>girī</bold>ti pabbato, rājagahaṃ parikkhipitvā ṭhitapabbatassa dakkhiṇadisābhāge janapadassetaṃ nāmaṃ. <bold>Taṇḍulapālidvārāyā</bold>ti rājagahassa kira dvattiṃsamahādvārāni catusaṭṭhikhuddakadvārāni, tesu ekaṃ taṇḍulapālidvāraṃ nāma, taṃ sandhāyevamāha. <bold>Rājānaṃ nissāyā</bold>ti ‘‘gaccha manusse apīḷetvā sassabhāgaṃ gaṇhāhī’’ti raññā pesito gantvā sabbameva sassaṃ gaṇhāti, ‘‘mā no, bhante, nāsehī’’ti ca vutte – ‘‘rājakule vuttaṃ mandaṃ, ahaṃ raññā āgamanakāleyeva evaṃ āṇatto, mā kanditthā’’ti evaṃ rājānaṃ nissāya brāhmaṇagahapatike vilumpati. Dhaññaṃ yebhuyyena attano gharaṃ pavesetvā appakaṃ rājakule paveseti. Kiṃ brāhmaṇagahapatikānaṃ na pīḷaṃ akāsīti ca vutto – ‘‘āma, mahārāja, imasmiṃ vāre khettāni <pageBreak edition="Pali Text Society" number="3.0430" /> mandasassāni ahesuṃ, tasmā apīḷentassa me gaṇhato na bahuṃ jāta’’nti evaṃ brāhmaṇagahapatike nissāya rājānaṃ vilumpati.</paragraph>
    <paragraph line="168" number="446"><bold>Payo pīyata</bold>nti taruṇakhīraṃ pivatu. <bold>Tāva bhattassā</bold>ti yāva khīraṃ pivitvā nisīdissatha, tāvadeva bhattassa kālo bhavissati. Idheva hi no pātarāsabhattaṃ āharissantīti dasseti. <bold>Mātāpitaro</bold>tiādīsu mahallakā mātāpitaro mudukāni attharaṇapāvuraṇāni sukhumāni vatthāni madhurabhojanaṃ sugandhagandhamālādīni ca pariyesitvā posetabbā. Puttadhītānaṃ nāmakaraṇamaṅgalādīni sabbakiccāni karontena puttadāro posetabbo. Evañhi akariyamāne garahā uppajjatīti iminā nayena attho veditabbo.</paragraph>
    <paragraph line="169" number="447"><bold>Adhammacārī</bold>ti pañca dussīlyakammāni vā dasa dussīlyakammāni vā idha adhammo nāma. <bold>Upakaḍḍheyyu</bold>nti pañcavidhabandhanādikammakaraṇatthaṃ taṃ taṃ nirayaṃ kaḍḍheyyuṃ.</paragraph>
    <paragraph line="170" number="448"><bold>Dhammacārī</bold>ti <pageBreak edition="Vipassana Research Institut" number="3.0302" /> dhammikasivavijjādikammakārī. <bold>Paṭikkamantī</bold>ti osaranti parihāyanti. <bold>Abhikkamantī</bold>ti abhisaranti vaḍḍhanti. <bold>Seyyo</bold>ti varataraṃ. <bold>Hīne</bold>ti nihīne lāmake. <bold>Kālaṅkato ca sāriputtā</bold>ti idaṃ <pageBreak edition="Myanmar" number="3.0294" /> bhagavā ‘‘tatrassa gantvā desehī’’ti adhippāyena theramāha. Theropi <pageBreak edition="Pali Text Society" number="3.0431" /> taṃkhaṇaṃyeva gantvā mahābrahmuno dhammaṃ desesi, tato paṭṭhāya cātuppadikaṃ gāthaṃ kathentopi catusaccavimuttaṃ nāma na kathesīti.</paragraph>
    <centered line="171">Papañcasūdaniyā majjhimanikāyaṭṭhakathāya</centered>
    <centered line="172">Dhanañjānisuttavaṇṇanā niṭṭhitā.</centered>
    <subhead line="173">8. Vāseṭṭhasuttavaṇṇanā</subhead>
    <paragraph line="174" number="454"><bold>Evaṃ</bold><pageBreak edition="Vipassana Research Institut" number="3.0303" /><bold>me suta</bold>nti vāseṭṭhasuttaṃ. Tattha <bold>icchānaṅgalavanasaṇḍe</bold>ti icchānaṅgalagāmassa avidūre vanasaṇḍe. <bold>Caṅkī</bold>ti ādayo pañcapi janā rañño pasenadissa kosalassa purohitā eva. <bold>Aññe ca abhiññātā</bold>ti aññe ca bahū abhiññātā brāhmaṇā. Te kira chaṭṭhe chaṭṭhe māse dvīsu ṭhānesu sannipatanti. Yadā jātiṃ sodhetukāmā honti, tadā pokkharasātissa santike jātisodhanatthaṃ ukkaṭṭhāya sannipatanti. Yadā mante sodhetukāmā honti, tadā icchānaṅgale sannipatanti. Imasmiṃ kāle mantasodhanatthaṃ sannipatiṃsu. <bold>Ayamantarā kathā</bold>ti yaṃ attano sahāyakabhāvānurūpaṃ kathaṃ kathentā anuvicariṃsu, tassā kathāya antarā ayamaññā kathā udapādi. <bold>Sīlavā</bold>ti guṇavā. <bold>Vattasampanno</bold>ti ācārasampanno.</paragraph>
    <paragraph line="175" number="455"><bold>Anuññātapaṭiññātā</bold>ti <pageBreak edition="Pali Text Society" number="3.0432" /> sikkhitā tumheti evaṃ ācariyehi anuññātā, āma ācariya sikkhitamhāti evaṃ sayañca paṭiññātā. <bold>Asmā</bold>ti bhavāma. <bold>Ahaṃ pokkharasātissa, tārukkhassāyaṃ māṇavo</bold>ti ahaṃ pokkharasātissa jeṭṭhantevāsī aggasisso, ayaṃ tārukkhassāti dīpeti.</paragraph>
    <paragraph line="176"><bold>Tevijjāna</bold>nti tivedānaṃ brāhmaṇānaṃ. <bold>Yadakkhāta</bold>nti yaṃ atthato ca byañjanato ca ekaṃ padampi akkhātaṃ. <bold>Tatra kevalinosmase</bold>ti taṃ sakalaṃ jānanato tattha niṭṭhāgatamhāti attho. Idāni taṃ kevalibhāvaṃ āvikaronto <bold>padakasmā</bold>tiādimāha. Tattha <bold>jappe ācariyasādisā</bold>ti kathanaṭṭhāne mayaṃ ācariyasadisāyeva.</paragraph>
    <paragraph line="177"><bold>Kammunā</bold>ti <pageBreak edition="Myanmar" number="3.0295" /> dasakusalakammapathakammunā. Ayañhi pubbe sattavidhaṃ kāyavacīkammaṃ sandhāya ‘‘yato kho, bho, sīlavā hotī’’ti āha, tividhaṃ manokammaṃ sandhāya ‘‘vattasampanno’’ti. Tena samannāgato hi ācārasampanno hoti. <bold>Cakkhumā</bold>ti pañcahi cakkhūhi cakkhumantabhāvena bhagavantaṃ ālapati.</paragraph>
    <paragraph line="178"><bold>Khayātīta</bold>nti <pageBreak edition="Vipassana Research Institut" number="3.0304" /> ūnabhāvaṃ atītaṃ, paripuṇṇanti attho. <bold>Peccā</bold>ti upagantvā. <bold>Namassantī</bold>ti namo karonti.</paragraph>
    <paragraph line="179"><bold>Cakkhuṃ loke samuppanna</bold>nti avijjandhakāre loke taṃ andhakāraṃ vidhamitvā lokassa diṭṭhadhammikādiatthadassanena cakkhu hutvā samuppannaṃ.</paragraph>
    <paragraph line="180" number="456"> Evaṃ <pageBreak edition="Pali Text Society" number="3.0433" /> vāseṭṭhena thometvā yācito bhagavā dvepi jane saṅgaṇhanto <bold>tesaṃ vo ahaṃ byakkhissa</bold>ntiādimāha. Tattha <bold>byakkhissa</bold>nti byākarissāmi. <bold>Anupubba</bold>nti tiṭṭhatu tāva brāhmaṇacintā, tiṇarukkhakīṭapaṭaṅgato paṭṭhāya anupaṭipāṭiyā ācikkhissāmīti attho. <bold>Jātivibhaṅga</bold>nti jātivitthāraṃ. <bold>Aññamaññā hi jātiyo</bold>ti tesaṃ tesañhi pāṇānaṃ jātiyo aññamaññā nānappakārāti attho.</paragraph>
    <paragraph line="181"><bold>Tiṇarukkhe</bold>ti anupādinnakajātiṃ katvā pacchā upādinnakajātiṃ kathessāmi, evaṃ tassa jātibhedo pākaṭo bhavissatīti imaṃ desanaṃ ārabhi. Mahāsīvatthero pana ‘‘kiṃ, bhante, anupādinnakaṃ bījanānatāya nānaṃ, upādinnaṃ kammanānatāyāti? Evaṃ vattuṃ na vaṭṭatī’’ti pucchito āma na vaṭṭati. Kammañhi yoniyaṃ khipati. Yonisiddhā ime sattā nānāvaṇṇā hontīti. <bold>Tiṇarukkhe</bold>ti ettha antopheggū bahisārā antamaso tālanāḷikerādayopi tiṇāneva, antosārā pana bahipheggū sabbe rukkhā nāma. <bold>Na cāpi paṭijānare</bold>ti mayaṃ tiṇā mayaṃ rukkhāti vā, ahaṃ tiṇaṃ, ahaṃ rukkhoti vā evaṃ na jānanti. <bold>Liṅgaṃ jātimaya</bold>nti ajānantānampi ca tesaṃ jātimayameva saṇṭhānaṃ attano mūlabhūtatiṇādisadisameva hoti. Kiṃ kāraṇā? <bold>Aññamaññā hi jātiyo</bold>. Yasmā aññā tiṇajāti, aññā rukkhajāti. Tiṇesupi aññā tālajāti, aññā nāḷikerajāti, evaṃ vitthāretabbaṃ. Iminā idaṃ dasseti – yaṃ jātivasena nānā <pageBreak edition="Myanmar" number="3.0296" /> hoti, taṃ attano paṭiññaṃ paresaṃ vā upadesaṃ vināpi aññajātito visesena gayhati. Yadi ca jātiyā brāhmaṇo <pageBreak edition="Pali Text Society" number="3.0434" /> bhaveyya, sopi attano paṭiññaṃ paresaṃ vā upadesaṃ vinā khattiyato vessato suddato vā visesena gayheyya, na ca gayhati. Tasmā na jātiyā brāhmaṇoti. Parato pana ‘‘yathā etāsu jātīsū’’ti gāthāya etamatthaṃ vacībhedeneva āvikarissati.</paragraph>
    <paragraph line="182">Evaṃ <pageBreak edition="Vipassana Research Institut" number="3.0305" /> anupādinnakesu jātiṃ dassetvā upādinnakesu dassento <bold>tato kīṭe</bold>tiādimāha. <bold>Yāva kunthakipillike</bold>ti kunthakipillikaṃ pariyantaṃ katvāti attho. Ettha ca ye uppatitvā gacchanti, te paṭaṅgā nāma. <bold>Aññamaññā hi jātiyo</bold>ti tesampi nīlarattādivaṇṇavasena jātiyo nānappakārāva honti.</paragraph>
    <paragraph line="183"><bold>Khuddake</bold>ti kāḷakādayo. <bold>Mahallake</bold>ti sasabiḷārādayo.</paragraph>
    <paragraph line="184"><bold>Pādūdare</bold>ti udarapāde, udaraṃyeva nesaṃ pādāti vuttaṃ hoti. <bold>Dīghapiṭṭhike</bold>ti sappānañhi sīsato yāva naṅguṭṭhā piṭṭhiyeva hoti, tena te ‘‘dīghapiṭṭhikā’’ti vuccanti.</paragraph>
    <paragraph line="185"><bold>Udake</bold>ti odake, udakamhi jāte.</paragraph>
    <paragraph line="186"><bold>Pakkhī</bold>ti sakuṇe. Te hi pattehi yantīti <bold>pattayānā,</bold> vehāsaṃ gacchantīti <bold>vihaṅgamā</bold>.</paragraph>
    <paragraph line="187">Evaṃ thalajalākāsagocarānaṃ pāṇānaṃ jātibhedaṃ dassetvā idāni yenādhippāyena taṃ dasseti, taṃ āvikaronto yathā etāsūti gāthamāha. Tassattho saṅkhepena vuttova. Vitthārato panettha yaṃ vattabbaṃ, taṃ <pageBreak edition="Pali Text Society" number="3.0435" /> sayameva dassento <bold>na kesehī</bold>tiādimāha. Tatrāyaṃ yojanā – yaṃ vuttaṃ ‘‘natthi manussesu liṅgajātimayaṃ puthū’’ti, taṃ evaṃ natthīti veditabbaṃ. Seyyathidaṃ? <bold>Na kesehī</bold>ti. Na hi – ‘‘brāhmaṇānaṃ edisā kesā honti, khattiyānaṃ edisā’’ti niyamo atthi yathā hatthiassamigādīnanti iminā nayena sabbaṃ yojetabbaṃ.</paragraph>
    <paragraph line="188"><bold>Liṅgaṃ jātimayaṃ neva, yathā aññāsu jātisū</bold>ti idaṃ pana vuttassevatthassa nigamananti veditabbaṃ. Tassāyaṃ yojanā – evaṃ yasmā imehi <pageBreak edition="Myanmar" number="3.0297" /> kesādīhi natthi manussesu liṅgaṃ jātimayaṃ puthu, tasmā veditabbametaṃ ‘‘brāhmaṇādibhedesu manussesu liṅgaṃ jātimayaṃ neva, yathā aññāsu jātisū’’ti.</paragraph>
    <paragraph line="189" number="457"> Idāni evaṃ jātibhede asatipi ‘‘brāhmaṇo khattiyo’’ti idaṃ nānattaṃ yathā jātaṃ <pageBreak edition="Vipassana Research Institut" number="3.0306" />, taṃ dassetuṃ <bold>paccatta</bold>nti gāthamāha. Tattha <bold>vokāra</bold>nti nānattaṃ. Ayaṃ panettha saṅkhepattho – yathā hi tiracchānānaṃ yonisiddhameva kesādisaṇṭhānena nānattaṃ, tathā brāhmaṇādīnaṃ attano attano sarīre taṃ natthi. Evaṃ santepi yadetaṃ ‘‘brāhmaṇo khattiyo’’ti vokāraṃ, taṃ vokārañca manussesu samaññāya pavuccati, vohāramatteneva pavuccatīti.</paragraph>
    <paragraph line="190">Ettāvatā bhagavā bhāradvājassa vādaṃ niggaṇhitvā idāni yadi jātiyā brāhmaṇo bhaveyya, ājīvasīlācāravipannopi brāhmaṇo bhaveyya. Yasmā pana porāṇā brāhmaṇā tassa brāhmaṇabhāvaṃ na icchanti, loke ca aññepi paṇḍitamanussā, tasmā vāseṭṭhassa vādaṃ paggaṇhanto <bold>yo hi koci manussesū</bold>ti aṭṭha gāthā āha. Tattha <bold>gorakkha</bold>nti khettarakkhaṃ, kasikammanti vuttaṃ hoti. <bold>Go</bold>ti hi pathaviyā nāmaṃ, tasmā evamāha. <bold>Puthusippenā</bold>ti tantavāyakammādinānāsippena. <bold>Vohāra</bold>nti vaṇijjaṃ. <bold>Parapessenā</bold>ti <pageBreak edition="Pali Text Society" number="3.0436" /> paresaṃ veyyāvaccakammena. <bold>Issattha</bold>nti āvudhajīvikaṃ, usuñca sattiṃ cāti vuttaṃ hoti. <bold>Porohiccenā</bold>ti purohitakammena.</paragraph>
    <paragraph line="191">Evaṃ brāhmaṇasamayena ca lokavohārena ca ājīvasīlācāravipannassa abrāhmaṇabhāvaṃ sādhetvā evaṃ sante na jātiyā brāhmaṇo, guṇehi pana brāhmaṇo hoti. Tasmā yattha katthaci kule jāto yo guṇavā, so brāhmaṇo, ayamettha ñāyoti evametaṃ ñāyaṃ atthato āpādetvā idāni naṃ vacībhedena pakāsento <bold>na cāhaṃ brāhmaṇa</bold>ntiādimāha. Tassattho – ahañhi yvāyaṃ catunnaṃ yonīnaṃ yattha katthaci jāto, tatrāpi visesena yo brāhmaṇassa saṃvaṇṇitāya mātari sambhūto, taṃ <bold>yonijaṃ mattisambhavaṃ,</bold> yā cāyaṃ ubhato sujātotiādinā nayena brāhmaṇehi brāhmaṇassa parisuddhauppattimaggasaṅkhātā yoni vuttā, saṃsuddhagahaṇikoti iminā <pageBreak edition="Myanmar" number="3.0298" /> ca mātisampatti, tatopi jātasambhūtattā yonijo mattisambhavoti vuccati, taṃ <bold>yonijaṃ mattisambhavaṃ</bold> iminā ca yonijamattisambhavamattena na brāhmaṇaṃ brūmi. Kasmā? Yasmā, bho bhoti, vacanamattena aññehi sakiñcanehi visiṭṭhattā <bold>bhovādi nāma so hoti, sace hoti sakiñcano</bold> sapalibodho. Yo panāyaṃ yattha katthaci jātopi rāgādikiñcanābhāvena akiñcano, sabbagahaṇapaṭinissaggena anādāno, <bold>akiñcanaṃ anādānaṃ, tamahaṃ brūmi</bold><pageBreak edition="Pali Text Society" number="3.0437" /><bold>brāhmaṇaṃ.</bold> Kasmā? Yasmā bāhitapāpoti.</paragraph>
    <paragraph line="192" number="458"> Kiñcabhiyyo <pageBreak edition="Vipassana Research Institut" number="3.0307" /> sabbasaṃyojanaṃ chetvātiādi sattavīsati gāthā. Tattha <bold>sabbasaṃyojana</bold>nti dasavidhasaṃyojanaṃ. <bold>Na paritassatī</bold>ti taṇhāparitassanāya na paritassati. <bold>Saṅgātiga</bold>nti rāgasaṅgādayo atikkantaṃ. <bold>Visaṃyutta</bold>nti catūhi yonīhi sabbakilesehi vā visaṃyuttaṃ.</paragraph>
    <paragraph line="193"><bold>Naddhi</bold>nti upanāhaṃ. <bold>Varatta</bold>nti taṇhaṃ. <bold>Sandāna</bold>nti yuttapāsaṃ, diṭṭhipariyuṭṭhānassetaṃ adhivacanaṃ. <bold>Sahanukkama</bold>nti anukkamo vuccati pāse pavesanagaṇṭhi, diṭṭhānusayassetaṃ nāmaṃ. <bold>Ukkhittapaligha</bold>nti ettha palighoti avijjā. <bold>Buddha</bold>nti catusaccabuddhaṃ. <bold>Titikkhatī</bold>ti khamati.</paragraph>
    <paragraph line="194"><bold>Khantibala</bold>nti adhivāsanakhantibalaṃ. Sā pana sakiṃ uppannā balānīkaṃ nāma na hoti, punappunaṃ uppannā pana hoti. Tassā atthitāya <bold>balānīkaṃ</bold>.</paragraph>
    <paragraph line="195"><bold>Vatavanta</bold>nti dhutaṅgavantaṃ. <bold>Sīlavanta</bold>nti guṇavantaṃ. <bold>Anussada</bold>nti rāgādiussadavirahitaṃ. ‘‘Anussuta’’ntipi pāṭho, anavassutanti attho. <bold>Danta</bold>nti nibbisevanaṃ.</paragraph>
    <paragraph line="196"><bold>Na limpatī</bold>ti na allīyati. <bold>Kāmesū</bold>ti kilesakāmavatthukāmesu.</paragraph>
    <paragraph line="197"><bold>Dukkhassa</bold><pageBreak edition="Pali Text Society" number="3.0438" /><bold>pajānāti, idheva khaya</bold>nti ettha arahattaphalaṃ dukkhakkhayoti adhippetaṃ.<bold> Pajānātī</bold>ti adhigamavasena jānāti.<bold> Pannabhāra</bold>nti ohitabhāraṃ, khandhakilesaabhisaṅkhārakāmaguṇabhāre otāretvā ṭhitaṃ. Visaṃyuttapadaṃ vuttatthameva.</paragraph>
    <paragraph line="198"><bold>Gambhīrapañña</bold>nti gambhīresu ārammaṇesu pavattapaññaṃ. <bold>Medhāvi</bold>nti pakatipaññāya paññavantaṃ.</paragraph>
    <paragraph line="199"><bold>Anāgārehi</bold><pageBreak edition="Myanmar" number="3.0299" /><bold>cūbhaya</bold>nti anāgārehi ca visaṃsaṭṭhaṃ ubhayañca, dvīhipi cetehi visaṃsaṭṭhamevāti attho. <bold>Anokasāri</bold>nti okaṃ vuccati pañcakāmaguṇālayo, taṃ anallīyamānanti attho. <bold>Appiccha</bold>nti anicchaṃ.</paragraph>
    <paragraph line="200"><bold>Tasesū</bold>ti <pageBreak edition="Vipassana Research Institut" number="3.0308" /> sataṇhesu. <bold>Thāvaresū</bold>ti nittaṇhesu.</paragraph>
    <paragraph line="201"><bold>Attadaṇḍesū</bold>ti gahitadaṇḍesu. <bold>Nibbuta</bold>nti kilesanibbānena nibbutaṃ. <bold>Sādānesū</bold>ti saupādānesu.</paragraph>
    <paragraph line="202"><bold>Ohito</bold>ti patito.</paragraph>
    <paragraph line="203" number="459"><bold>Akakkasa</bold>nti niddosaṃ. Sadoso hi rukkhopi sakakkasoti vuccati. <bold>Viññāpani</bold>nti atthaviññāpanikaṃ. <bold>Sacca</bold>nti avisaṃvādikaṃ. <bold>Udīraye</bold>ti bhaṇati. <bold>Yāya</bold><pageBreak edition="Pali Text Society" number="3.0439" /><bold>nābhisajje</bold>ti yāya girāya parassa sajjanaṃ vā lagganaṃ vā na karoti, tādisaṃ apharusaṃ giraṃ bhāsatīti attho.</paragraph>
    <paragraph line="204"><bold>Dīgha</bold>nti suttāruḷhabhaṇḍaṃ. <bold>Rassa</bold>nti vippakiṇṇabhaṇḍaṃ. <bold>Aṇu</bold>nti khuddakaṃ. <bold>Thūla</bold>nti mahantaṃ. <bold>Subhāsubha</bold>nti sundarāsundaraṃ. Dīghabhaṇḍañhi appagghampi hoti mahagghampi. Rassādīsupi eseva nayo. Iti ettāvatā na sabbaṃ pariyādiṇṇaṃ, ‘‘subhāsubha’’nti iminā pana pariyādiṇṇaṃ hoti.</paragraph>
    <paragraph line="205"><bold>Nirāsaya</bold>nti nittaṇhaṃ.</paragraph>
    <paragraph line="206"><bold>Ālayā</bold>ti taṇhālayā. <bold>Aññāyā</bold>ti jānitvā. <bold>Amatogadha</bold>nti amatabbhantaraṃ. <bold>Anuppatta</bold>nti anupaviṭṭhaṃ.</paragraph>
    <paragraph line="207"><bold>Ubho saṅga</bold>nti ubhayampetaṃ saṅgaṃ. Puññañhi sagge laggāpeti, apuññaṃ apāye, tasmā ubhayampetaṃ saṅganti āha. <bold>Upaccagā</bold>ti atīto.</paragraph>
    <paragraph line="208"><bold>Anāvila</bold>nti āvilakaraṇakilesavirahitaṃ. <bold>Nandībhavaparikkhīṇa</bold>nti parikkhīṇanandiṃ parikkhīṇabhavaṃ.</paragraph>
    <paragraph line="209">‘‘Yo <pageBreak edition="Vipassana Research Institut" number="3.0309" /> ima’’nti gāthāya avijjāyeva visaṃvādakaṭṭhena <bold>palipatho,</bold> mahāviduggatāya <bold>duggaṃ,</bold> saṃsaraṇaṭṭhena <bold>saṃsāro,</bold> mohanaṭṭhena <bold>moho</bold>ti vutto. <bold>Tiṇṇo</bold>ti <pageBreak edition="Pali Text Society" number="3.0440" /> caturoghatiṇṇo. <bold>Pāraṅgato</bold>ti nibbānaṃ gato. <bold>Jhāyī</bold>ti ārammaṇalakkhaṇūpanijjhānavasena jhāyī. <bold>Anejo</bold>ti nittaṇho. <bold>Anupādāya</bold><pageBreak edition="Myanmar" number="3.0300" /><bold>nibbuto</bold>ti kiñci gahaṇaṃ aggahetvā sabbakilesanibbānena nibbuto.</paragraph>
    <paragraph line="210"><bold>Kāme</bold>ti duvidhepi kāme. <bold>Anāgāro</bold>ti anāgāro hutvā. <bold>Paribbaje</bold>ti paribbajati. <bold>Kāmabhavaparikkhīṇa</bold>nti khīṇakāmaṃ khīṇabhavaṃ.</paragraph>
    <paragraph line="211"><bold>Mānusakaṃ yoga</bold>nti mānusakaṃ pañcakāmaguṇayogaṃ. <bold>Dibbaṃ yoga</bold>nti dibbaṃ pañcakāmaguṇayogaṃ. <bold>Sabbayogavisaṃyutta</bold>nti sabbakilesayogavisaṃyuttaṃ.</paragraph>
    <paragraph line="212"><bold>Rati</bold>nti pañcakāmaguṇaratiṃ. <bold>Arati</bold>nti kusalabhāvanāya ukkaṇṭhitaṃ. <bold>Vīra</bold>nti vīriyavantaṃ.</paragraph>
    <paragraph line="213"><bold>Sugata</bold>nti sundaraṃ ṭhānaṃ gataṃ, sundarāya vā paṭipattiyā gataṃ.</paragraph>
    <paragraph line="214"><bold>Gati</bold>nti nibbattiṃ. <bold>Pure</bold>ti atīte. <bold>Pacchā</bold>ti anāgate. <bold>Majjhe</bold>ti paccuppanne. <bold>Kiñcana</bold>nti <pageBreak edition="Pali Text Society" number="3.0441" /> kiñcanakārako kileso.</paragraph>
    <paragraph line="215"><bold>Mahesi</bold>nti mahante guṇe pariyesanaṭṭhena mahesiṃ. <bold>Vijitāvina</bold>nti vijitavijayaṃ.</paragraph>
    <paragraph line="216" number="460"> Evaṃ bhagavā guṇato khīṇāsavaṃyeva brāhmaṇaṃ dassetvā ye jātito brāhmaṇoti abhinivesaṃ karonti, te idaṃ ajānantā, sāva nesaṃ diṭṭhi duddiṭṭhīti dassento <bold>samaññā hesā</bold>ti gāthādvayamāha. Tassattho – yadidaṃ brāhmaṇo khattiyo bhāradvājo vāseṭṭhoti nāmagottaṃ pakappitaṃ kataṃ abhisaṅkhataṃ, samaññā hesā lokasmiṃ, vohāramattanti attho. Kasmā? Yasmā <bold>samuccā samudāgataṃ</bold> samaññāya āgataṃ. Etañhi tattha tattha jātakāleyevassa ñātisālohitehi pakappitaṃ kataṃ. No ce naṃ evaṃ pakappeyyuṃ, na koci kiñci disvā ayaṃ brāhmaṇoti vā bhāradvājoti <pageBreak edition="Vipassana Research Institut" number="3.0310" /> vā jāneyya. Evaṃ pakappitaṃ petaṃ <bold>dīgharattānusayitaṃ, diṭṭhigatamajānataṃ,</bold> taṃ pakappitaṃ nāmagottaṃ ‘‘nāmagottamattametaṃ, vohāratthaṃ pakappita’’nti, ajānantānaṃ sattānaṃ hadaye dīgharattaṃ diṭṭhigatamanusayitaṃ. Tassa anusayitattā taṃ nāmagottaṃ <bold>ajānantā no pabrunti,</bold> ‘‘jātiyā hoti brāhmaṇo’’ti ajānantāva evaṃ vadantīti vuttaṃ hoti.</paragraph>
    <paragraph line="217">Evaṃ <pageBreak edition="Myanmar" number="3.0301" /> ‘‘ye ‘jātito brāhmaṇo’ti abhinivesaṃ karonti, te idaṃ vohāramattaṃ ajānantā, sāva nesaṃ diṭṭhi duddiṭṭhī’’ti dassetvā idāni nippariyāyameva jātivādaṃ paṭikkhipanto kammavādañca patiṭṭhapento <bold>na jaccā</bold>tiādimāha. Tattha ‘‘kammunā’’ti upaḍḍhagāthāya vitthāraṇatthaṃ <bold>kassako kammunā</bold>tiādi vuttaṃ. Tattha <bold>kammunā</bold>ti paccuppannena kasikammādinibbattakacetanākammunā.</paragraph>
    <paragraph line="218"><bold>Paṭiccasamuppādadassā</bold>ti <pageBreak edition="Pali Text Society" number="3.0442" /> iminā paccayena evaṃ hotīti evaṃ paṭiccasamuppādadassāvino. <bold>Kammavipākakovidā</bold>ti sammānāvamānārahakule kammavasena uppatti hoti, aññāpi hīnapaṇītatā hīnapaṇīte kamme vipaccamāne hotīti. Evaṃ kammavipākakusalā.</paragraph>
    <paragraph line="219"><bold>Kammunā vattatī</bold>ti gāthāya pana lokoti vā pajāti vā sattoti vā ekoyevattho, vacanamattabhedo. Purimapadena cettha ‘‘atthi brahmā mahābrahmā seṭṭho sajitā’’ti diṭṭhiyā paṭisedho veditabbo. Kammunā hi tāsu tāsu gatīsu vattati loko, tassa ko sajitāti. Dutiyapadena ‘‘evaṃ kammunā nibbattopi ca pavattepi atītapaccuppannabhedena kammunā vattati, sukhadukkhāni paccanubhonto hīnapaṇītādibhedañca āpajjanto pavattatī’’ti dasseti. Tatiyena tamevatthaṃ nigameti ‘‘evaṃ sabbathāpi kammanibandhanā sattā kammeneva baddhā hutvā pavattanti, na aññathā’’ti. Catutthena tametthaṃ upamāya vibhāveti. Yathā hi rathassa yāyato āṇi nibandhanaṃ hoti, na tāya anibaddho yāti, evaṃ lokassa nibbattato ca pavattato ca kammaṃ nibandhanaṃ, na tena anibaddho nibbattati na pavattati.</paragraph>
    <paragraph line="220">Idāni yasmā <pageBreak edition="Pali Text Society" number="3.0443" /> evaṃ kammanibandhano loko, tasmā seṭṭhena kammunā seṭṭhabhāvaṃ dassento <bold>tapenā</bold>ti gāthādvayamāha. Tattha <bold>tapenā</bold>ti dhutaṅgatapena. <bold>Brahmacariyenā</bold>ti methunaviratiyā. <bold>Saṃyamenā</bold>ti sīlena <pageBreak edition="Vipassana Research Institut" number="3.0311" />. <bold>Damenā</bold>ti indriyadamena. <bold>Etenā</bold>ti etena seṭṭhena parisuddhena brahmabhūtena kammunā brāhmaṇo hoti. Kasmā? Yasmā <bold>etaṃ brāhmaṇamuttamaṃ,</bold> yasmā etaṃ kammaṃ uttamo brāhmaṇaguṇoti vuttaṃ hoti. ‘‘Brahmāna’’ntipi pāṭho. Ayaṃ panettha vacanattho – brahmaṃ ānetīti brahmānaṃ, brāhmaṇabhāvaṃ āvahatīti vuttaṃ hoti.</paragraph>
    <paragraph line="221">Dutiyagāthāya <pageBreak edition="Myanmar" number="3.0302" /><bold>santo</bold>ti santakileso. <bold>Brahmā sakko</bold>ti brahmā ca sakko ca, yo evarūpo, so na kevalaṃ brāhmaṇo, atha kho brahmā ca sakko ca so vijānataṃ paṇḍitānaṃ, evaṃ vāseṭṭha, jānāhīti vuttaṃ hoti. Sesaṃ sabbattha uttānamevāti.</paragraph>
    <centered line="222">Papañcasūdaniyā majjhimanikāyaṭṭhakathāya</centered>
    <centered line="223">Vāseṭṭhasuttavaṇṇanā niṭṭhitā.</centered>
    <subhead line="224">9. Subhasuttavaṇṇanā</subhead>
    <paragraph line="225" number="462"><bold>Evaṃ</bold><pageBreak edition="Vipassana Research Institut" number="3.0312" /><bold>me suta</bold>nti subhasuttaṃ. Tattha <bold>todeyyaputto</bold>ti tudigāmavāsino todeyyabrāhmaṇassa putto. <bold>Ārādhako hotī</bold>ti sampādako hoti paripūrako. <bold>Ñāyaṃ dhamma</bold>nti kāraṇadhammaṃ. <bold>Kusala</bold>nti anavajjaṃ.</paragraph>
    <paragraph line="226" number="463"><bold>Micchāpaṭipatti</bold>nti <pageBreak edition="Pali Text Society" number="3.0444" /> aniyyānikaṃ akusalapaṭipadaṃ. <bold>Sammāpaṭipatti</bold>nti niyyānikaṃ kusalapaṭipadaṃ.</paragraph>
    <paragraph line="227"><bold>Mahaṭṭha</bold>ntiādīsu mahantehi veyyāvaccakarehi vā upakaraṇehi vā bahūhi attho etthāti <bold>mahaṭṭhaṃ</bold>. Mahantāni nāmaggahaṇamaṅgalādīni kiccāni etthāti <bold>mahākiccaṃ</bold>. Idaṃ ajja kattabbaṃ, idaṃ sveti evaṃ mahantāni adhikārasaṅkhātāni adhikaraṇāni etthāti <bold>mahādhikaraṇaṃ</bold>. Bahūnaṃ kamme yuttappayuttatāvasena pīḷāsaṅkhāto mahāsamārambho etthāti <bold>mahāsamārambhaṃ. Gharāvāsakammaṭṭhāna</bold>nti gharāvāsakammaṃ. Evaṃ sabbavāresu attho veditabbo. Kasikamme cettha naṅgalakoṭiṃ ādiṃ katvā upakaraṇānaṃ pariyesanavasena mahaṭṭhatā, vaṇijjāya yathāṭhitaṃyeva bhaṇḍaṃ gahetvā parivattanavasena appaṭṭhatā veditabbā. <bold>Vipajjamāna</bold>nti avuṭṭhiativuṭṭhiādīhi kasikammaṃ, maṇisuvaṇṇādīsu acchekatādīhi ca vaṇijjakammaṃ appaphalaṃ hoti, mūlacchedampi pāpuṇāti. Vipariyāyena sampajjamānaṃ mahapphalaṃ cūḷantevāsikassa viya.</paragraph>
    <paragraph line="228" number="464"><bold>Evameva kho</bold>ti yathā kasikammaṭṭhānaṃ vipajjamānaṃ appaphalaṃ hoti, evaṃ gharāvāsakammaṭṭhānampi. Akatakalyāṇo hi kālaṃ katvā niraye <pageBreak edition="Myanmar" number="3.0303" /> nibbattati. Mahādattasenāpati nāma kireko brāhmaṇabhatto ahosi, tassa maraṇasamaye nirayo upaṭṭhāsi. So brāhmaṇehi ‘‘kiṃ passasī’’ti vutto? Lohitagharanti āha. Brahmaloko bho esoti. Brahmaloko nāma bho kahanti? Uparīti. Mayhaṃ heṭṭhā upaṭṭhātīti. Kiñcāpi heṭṭhā upaṭṭhāti <pageBreak edition="Pali Text Society" number="3.0445" />, tathāpi uparīti kālaṃ katvā niraye nibbatto. ‘‘Iminā amhākaṃ yaññe doso dinno’’ti sahassaṃ gahetvā <pageBreak edition="Vipassana Research Institut" number="3.0313" /> nīharituṃ adaṃsu. Sampajjamānaṃ pana mahapphalaṃ hoti. Katakalyāṇo hi kālaṃ katvā sagge nibbattati. Sakalāya guttilavimānakathāya dīpetabbaṃ. Yathā pana taṃ vaṇijjakammaṭṭhānaṃ vipajjamānaṃ appaphalaṃ hoti, evaṃ sīlesu aparipūrakārino anesanāya yuttassa pabbajjākammaṭṭhānampi. Evarūpā hi neva jhānādisukhaṃ na saggamokkhaṃ labhati. Sampajjamānaṃ pana mahapphalaṃ hoti. Sīlāni hi pūretvā vipassanaṃ vaḍḍhento arahattampi pāpuṇāti.</paragraph>
    <paragraph line="229"><bold>Brāhmaṇā, bho gotamo</bold>ti idha kiṃ pucchāmīti pucchati? Brāhmaṇā vadanti – ‘‘pabbajito ime pañca dhamme pūretuṃ samattho nāma natthi, gahaṭṭhova pūretī’’ti. Samaṇo pana gotamo – ‘‘gihissa vā ahaṃ māṇava pabbajitassa vā’’ti punappunaṃ vadati, neva pabbajitaṃ muñcati, mayhameva pucchaṃ maññe na sallakkhetīti cāgasīsena pañca dhamme pucchāmīti pucchati. <bold>Sace te agarū</bold>ti sace tuyhaṃ yathā brāhmaṇā paññapenti, tathā idha bhāsituṃ bhāriyaṃ na hoti, yadi na koci aphāsukabhāvo hoti, bhāsassūti attho. <bold>Na kho me, bho</bold>ti kiṃ sandhāyāha? Paṇḍitapaṭirūpakānañhi santike kathetuṃ dukkhaṃ hoti, te pade pade akkhare akkhare dosameva vadanti. Ekantapaṇḍitā pana kathaṃ sutvā sukathitaṃ pasaṃsanti, dukkathite pāḷipadaatthabyañjanesu <pageBreak edition="Pali Text Society" number="3.0446" /> yaṃ yaṃ virujjhati, taṃ taṃ ujuṃ katvā denti. Bhagavatā ca sadiso ekantapaṇḍito nāma natthi, tenāha ‘‘na kho me, bho gotama, garu, yatthassu bhavanto vā nisinno bhavantarūpo vā’’ti. <bold>Sacca</bold>nti vacīsaccaṃ. <bold>Tapa</bold>nti tapacariyaṃ. <bold>Brahmacariya</bold>nti methunaviratiṃ. <bold>Ajjhena</bold>nti mantagahaṇaṃ. <bold>Cāga</bold>nti āmisapariccāgaṃ.</paragraph>
    <paragraph line="230" number="466"><bold>Pāpito bhavissatī</bold>ti. Ajānanabhāvaṃ pāpito bhavissati. <bold>Etadavocā</bold>ti bhagavatā andhaveṇūpamāya niggahito taṃ paccāharituṃ asakkonto yathā nāma dubbalasunakho migaṃ uṭṭhapetvā sāmikassa abhimukhaṃ <pageBreak edition="Myanmar" number="3.0304" /> katvā sayaṃ apasakkati, evamevaṃ ācariyaṃ apadisanto evaṃ ‘‘brāhmaṇo’’tiādivacanaṃ avoca. Tattha <bold>pokkharasātī</bold>ti idaṃ tassa nāmaṃ, ‘‘pokkharasāyī’’tipi vuccati. Tassa kira kāyo setapokkharasadiso devanagare ussāpitarajatatoraṇaṃ viya sobhati, sīsaṃ panassa kāḷavaṇṇaindanīlamayaṃ viya, massupi candamaṇḍale kāḷamegharāji viya khāyati, akkhīni nīluppalasadisāni, nāsā rajatapanāḷikā viya suvaṭṭitā suparisuddhā, hatthapādatalāni ceva mukhañca katalākhārasaparikammaṃ <pageBreak edition="Vipassana Research Institut" number="3.0314" /> viya sobhati. Ativiya sobhaggappatto brāhmaṇassa attabhāvo. Arājake ṭhāne rājānaṃ kātuṃ yuttamimaṃ brāhmaṇaṃ, evamesa sassiriko, iti naṃ pokkharasadisattā ‘‘pokkharasātī’’ti <pageBreak edition="Pali Text Society" number="3.0447" /> sañjānanti, pokkhare pana so nibbatto, na mātukucchiyanti iti naṃ pokkhare sayitattā ‘‘pokkharasāyī’’tipi sañjānanti. <bold>Opamañño</bold>ti upamaññagotto. <bold>Subhagavaniko</bold>ti ukkaṭṭhāya subhagavanassa issaro. <bold>Hassakaṃyevā</bold>ti hasitabbakaññeva. <bold>Nāmakaṃyevā</bold>ti lāmakaṃyeva. Tadeva taṃ atthābhāvena <bold>rittakaṃ</bold>. Rittakattā ca <bold>tucchakaṃ</bold>. Idāni naṃ bhagavā sācariyakaṃ niggaṇhituṃ <bold>kiṃ pana māṇavā</bold>tiādimāha.</paragraph>
    <paragraph line="231" number="467"> Tattha <bold>katamā nesaṃ seyyo</bold>ti katamā vācā tesaṃ seyyo, pāsaṃsataroti attho. <bold>Sammuccā</bold>ti sammutiyā lokavohārena. <bold>Mantā</bold>ti tulayitvā pariggaṇhitvā. <bold>Paṭisaṅkhāyā</bold>ti jānitvā. <bold>Atthasaṃhita</bold>nti kāraṇanissitaṃ. <bold>Evaṃ sante</bold>ti lokavohāraṃ amuñcitvā tulayitvā jānitvā kāraṇanissitaṃ katvā kathitāya seyyabhāve sati. <bold>Āvuto</bold>ti āvarito. <bold>Nivuto</bold>ti nivārito. <bold>Ophuṭo</bold>ti onaddho. <bold>Pariyonaddho</bold>ti paliveṭhito.</paragraph>
    <paragraph line="232" number="468"><bold>Gadhito</bold>tiādīni vuttatthāneva. <bold>Sace taṃ, bho gotama, ṭhāna</bold>nti sace etaṃ kāraṇamatthi. <bold>Svāssā</bold>ti <pageBreak edition="Pali Text Society" number="3.0448" /> dhūmachārikādīnaṃ abhāvena so assa aggi accimā ca vaṇṇimā ca pabhassaro cāti. <bold>Tathūpamāhaṃ māṇavā</bold>ti tappaṭibhāgaṃ ahaṃ. Idaṃ vuttaṃ hoti – yatheva hi tiṇakaṭṭhupādānaṃ paṭicca jalamāno aggi dhūmachārikaṅgārānaṃ atthitāya sadoso hoti <pageBreak edition="Myanmar" number="3.0305" />, evamevaṃ pañca kāmaguṇe paṭicca uppannā pīti jātijarābyādhimaraṇasokādīnaṃ atthitāya sadosā. Yathā pana pariccattatiṇakaṭṭhupādāno dhūmādīnaṃ abhāvena parisuddho, evamevaṃ lokuttarajjhānadvayasampayuttā pīti jātiādīnaṃ abhāvena parisuddhāti attho.</paragraph>
    <paragraph line="233" number="469"> Idāni ye te brāhmaṇehi cāgasīsena pañca dhammā paññattā, tepi yasmā pañceva hutvā na niccalā tiṭṭhanti, anukampājātikena saddhiṃ cha āpajjanti. Tasmā taṃ dosaṃ dassetuṃ <bold>ye te māṇavā</bold>tiādimāha. Tattha <bold>anukampājātika</bold>nti anukampāsabhāvaṃ.</paragraph>
    <paragraph line="234"><bold>Kattha bahulaṃ samanupassasī</bold>ti idaṃ bhagavā yasmā – ‘‘esa ime pañca dhamme pabbajito paripūretuṃ <pageBreak edition="Vipassana Research Institut" number="3.0315" /> samattho nāma natthi, gahaṭṭho paripūretī’’ti āha, tasmā – ‘‘pabbajitova ime pūreti, gahaṭṭho pūretuṃ samattho nāma natthī’’ti teneva mukhena bhaṇāpetuṃ pucchati.</paragraph>
    <paragraph line="235"><bold>Na satataṃ samitaṃ saccavādī</bold>tiādīsu gahaṭṭho aññasmiṃ asati vaḷañjanakamusāvādampi karotiyeva, pabbajitā asinā sīse chijjantepi dve kathā na kathenti. Gahaṭṭho ca antotemāsamattampi sikkhāpadaṃ rakkhituṃ na sakkoti, pabbajito niccameva tapassī sīlavā tapanissitako hoti. Gahaṭṭho māsassa aṭṭhadivasamattampi uposathakammaṃ <pageBreak edition="Pali Text Society" number="3.0449" /> kātuṃ na sakkoti, pabbajitā yāvajīvaṃ brahmacārino honti. Gahaṭṭho ratanasuttamaṅgalasuttamattampi potthake likhitvā ṭhapeti, pabbajitā niccaṃ sajjhāyanti. Gahaṭṭho salākabhattampi akhaṇḍaṃ katvā dātuṃ na sakkoti, pabbajitā aññasmiṃ asati kākasunakhādīnampi piṇḍaṃ denti, bhaṇḍaggāhakadaharassapi patte pakkhipantevāti evamattho daṭṭhabbo. <bold>Cittassāhamete</bold>nti ahaṃ ete pañca dhamme mettacittassa parivāre vadāmīti attho.</paragraph>
    <paragraph line="236" number="470"><bold>Jātavaddho</bold>ti jāto ca vaḍḍhito ca. Yo hi kevalaṃ tattha jātova hoti, aññattha vaḍḍhito, tassa samantā gāmamaggā na sabbaso paccakkhā honti, tasmā jātavaddhoti āha. Jātavaddhopi hi yo ciraṃ nikkhanto, tassa na sabbaso paccakkhā honti, tasmā <bold>tāvadeva avasaṭa</bold>nti āha, taṃkhaṇameva nikkhantanti attho. <bold>Dandhāyitatta</bold>nti ‘‘ayaṃ <pageBreak edition="Myanmar" number="3.0306" /> nu kho maggo ayaṃ na nu kho’’ti kaṅkhāvasena cirāyitattaṃ. <bold>Vitthāyitatta</bold>nti yathā sukhumaṃ atthajātaṃ sahasā pucchitassa kassaci sarīraṃ thaddhabhāvaṃ gaṇhāti, evaṃ thaddhabhāvagahaṇaṃ. <bold>Natvevā</bold>ti iminā sabbaññutaññāṇassa appaṭihatabhāvaṃ dasseti. Tassa hi purisassa mārāvaṭṭanādīnaṃ vasena siyā ñāṇassa paṭighāto, tena so dandhāyeyya vā vitthāyeyya vā, sabbaññutaññāṇaṃ pana appaṭihataṃ, na sakkā tassa kenaci antarāyo kātunti dīpeti.</paragraph>
    <paragraph line="237"><bold>Seyyathāpi māṇava balavā saṅkhadhamo</bold>ti ettha <pageBreak edition="Pali Text Society" number="3.0450" /><bold>balavā</bold>ti balasampanno. <bold>Saṅkhadhamo</bold>ti saṅkhadhamako. <bold>Appakasirenā</bold>ti akicchena adukkhena. Dubbalo hi saṅkhadhamako saṅkhaṃ dhamantopi na sakkoti catasso disā sarena viññāpetuṃ, nāssa saṅkhasaddo sabbaso phari. Balavato pana vipphāriko hoti, tasmā balavāti āha. <bold>Mettāya cetovimuttiyā</bold>ti ettha <bold>mettāyā</bold>ti vutte upacāropi <pageBreak edition="Vipassana Research Institut" number="3.0316" /> appanāpi vaṭṭati, <bold>cetovimuttiyā</bold>ti vutte pana appanāva vaṭṭati. <bold>Yaṃ pamāṇakataṃ kamma</bold>nti pamāṇakataṃ kammaṃ nāma kāmāvacaraṃ vuccati, appamāṇakataṃ kammaṃ nāma rūpārūpāvacaraṃ. Tesupi idha brahmavihārakammaññeva adhippetaṃ. Tañhi pamāṇaṃ atikkamitvā odhisakaanodhisaka disāpharaṇavasena vaḍḍhetvā katattā appamāṇakatanti vuccati. <bold>Na taṃ tatrāvasissati, na taṃ tatrāvatiṭṭhatī</bold>ti taṃ kāmāvacarakammaṃ tasmiṃ rūpārūpāvacarakamme na ohīyati na tiṭṭhati. Kiṃ vuttaṃ hoti? Kāmāvacarakammaṃ tassa rūpārūpāvacarakammassa antarā laggituṃ vā ṭhātuṃ vā rūpārūpāvacarakammaṃ pharitvā pariyādiyitvā attano okāsaṃ gahetvā patiṭṭhātuṃ vā na sakkoti, atha kho rūpārūpāvacarakammameva kāmāvacaraṃ mahogho viya parittaudakaṃ pharitvā pariyādiyitvā attano okāsaṃ gahetvā tiṭṭhati, tassa vipākaṃ paṭibāhitvā sayameva brahmasahabyataṃ upanetīti. Sesaṃ sabbattha uttānamevāti.</paragraph>
    <centered line="238">Papañcasūdaniyā majjhimanikāyaṭṭhakathāya</centered>
    <centered line="239">Subhasuttavaṇṇanā niṭṭhitā.</centered>
    <subhead line="240">10. Saṅgāravasuttavaṇṇanā</subhead>
    <paragraph line="241" number="473"><bold>Evaṃ</bold><pageBreak edition="Vipassana Research Institut" number="3.0317" /><pageBreak edition="Pali Text Society" number="3.0451" /><pageBreak edition="Myanmar" number="3.0307" /><bold>me suta</bold>nti saṅgāravasuttaṃ. Tattha <bold>cañcalikappe</bold>ti evaṃnāmake gāme. <bold>Abhippasannā</bold>ti aveccappasādavasena pasannā. Sā kira sotāpannā ariyasāvikā bhāradvājagottassa brāhmaṇassa bhariyā. So brāhmaṇo pubbe kālena kālaṃ brāhmaṇe nimantetvā tesaṃ sakkāraṃ karoti. Imaṃ pana brāhmaṇiṃ gharaṃ ānetvā abhirūpāya mahākulāya brāhmaṇiyā cittaṃ kopetuṃ asakkonto brāhmaṇānaṃ sakkāraṃ kātuṃ nāsakkhi. Atha naṃ brāhmaṇā diṭṭhadiṭṭhaṭṭhāne – ‘‘nayidāni tvaṃ brāhmaṇaladdhiko, ekāhampi brāhmaṇānaṃ sakkāraṃ na karosī’’ti nippīḷenti. So gharaṃ āgantvā brāhmaṇiyā tamatthaṃ ārocetvā – ‘‘sace, bhoti ekadivasaṃ mukhaṃ rakkhituṃ sakkuṇeyyāsi, brāhmaṇānaṃ ekadivasaṃ bhikkhaṃ dadeyya’’nti āha. Tuyhaṃ deyyadhammaṃ ruccanakaṭṭhāne dehi, kiṃ mayhaṃ etthāti. So brāhmaṇe nimantetvā appodakaṃ pāyāsaṃ pacāpetvā gharañca sujjhāpetvā āsanāni paññāpetvā brāhmaṇe nisīdāpesi. Brāhmaṇī mahāsāṭakaṃ nivāsetvā kaṭacchuṃ gahetvā parivisantī dussakaṇṇake pakkhalitvā ‘‘brāhmaṇe parivisāmī’’ti saññampi akatvā āsevanavasena sahasā satthārameva anussaritvā udānaṃ udānesi.</paragraph>
    <paragraph line="242">Brāhmaṇā udānaṃ sutvā ‘‘ubhatopakkhiko <pageBreak edition="Pali Text Society" number="3.0452" /> esa samaṇassa gotamassa sahāyo, nāssa deyyadhammaṃ gaṇhissāmā’’ti kupitā bhojanāni chaḍḍetvā nikkhamiṃsu. Brāhmaṇo – ‘‘nanu paṭhamaṃyeva taṃ avacaṃ ‘ajjekadivasaṃ mukhaṃ rakkheyyāsī’ti, ettakaṃ te khīrañca taṇḍulādīni ca nāsitānī’’ti ativiya kopavasaṃ upagato – ‘‘evameva panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati, idāni tyāhaṃ vasali tassa satthuno vādaṃ āropessāmī’’ti āha. Atha naṃ brāhmaṇī ‘‘gaccha tvaṃ, brāhmaṇa, gantvā vijānissasī’’ti vatvā ‘‘na khvāhaṃ taṃ, brāhmaṇa, passāmi sadevake loke…pe… vādaṃ āropeyyā’’tiādimāha. So satthāraṃ upasaṅkamitvā –</paragraph>
    <gatha1 line="243">‘‘Kiṃsu <pageBreak edition="Vipassana Research Institut" number="3.0318" /><pageBreak edition="Myanmar" number="3.0308" /> chetvā sukhaṃ seti, kiṃsu chetvā na socati;</gatha1>
    <gathalast line="244">Kissassu ekadhammassa, vadhaṃ rocesi gotamā’’ti. (saṃ. ni. 1.187) –</gathalast>
    <unindented line="245">Pañhaṃ pucchi. Satthā āha –</unindented>
    <gatha1 line="246">‘‘Kodhaṃ chetvā sukhaṃ seti, kodhaṃ chetvā na socati;</gatha1>
    <gatha2 line="247">Kodhassa visamūlassa, madhuraggassa brāhmaṇa;</gatha2>
    <gathalast line="248">Vadhaṃ ariyā pasaṃsanti, tañhi chetvā na socatī’’ti. (saṃ. ni. 1.187) –</gathalast>
    <unindented line="249">Pañhaṃ kathesi. So pabbajitvā arahattaṃ patto. Tasseva kaniṭṭhabhātā akkosakabhāradvājo nāma ‘‘bhātā me pabbajito’’ti sutvā bhagavantaṃ upasaṅkamitvā akkositvā bhagavatā vinīto pabbajitvā arahattaṃ patto. Aparo tassa kaniṭṭho sundarikabhāradvājo nāma. Sopi bhagavantaṃ upasaṅkamitvā pañhaṃ pucchitvā vissajjanaṃ sutvā pabbajitvā arahattaṃ patto. Aparo tassa kaniṭṭho piṅgalabhāradvājo nāma. So pañhaṃ pucchitvā pañhabyākaraṇapariyosāne pabbajitvā arahattaṃ patto. <bold>Saṅgāravo</bold><pageBreak edition="Pali Text Society" number="3.0453" /><bold>māṇavo</bold>ti ayaṃ tesaṃ sabbakaniṭṭho tasmiṃ divase brāhmaṇehi saddhiṃ ekabhattagge nisinno. <bold>Avabhūtāvā</bold>ti avaḍḍhibhūtā avamaṅgalabhūtāyeva. <bold>Parabhūtāvā</bold>ti vināsaṃ pattāyeva. <bold>Vijjamānāna</bold>nti vijjamānesu. <bold>Sīlapaññāṇa</bold>nti sīlañca ñāṇañca na jānāsi.</unindented>
    <paragraph line="250" number="474"><bold>Diṭṭhadhammābhiññāvosānapāramippattā</bold>ti diṭṭhadhamme abhiññāte imasmiññeva attabhāve abhijānitvā vositavosānā hutvā pāramīsaṅkhātaṃ sabbadhammānaṃ pārabhūtaṃ nibbānaṃ pattā mayanti vatvā ādibrahmacariyaṃ paṭijānantīti attho. <bold>Ādibrahmacariya</bold>nti brahmacariyassa ādibhūtā uppādakā janakāti evaṃ paṭijānantīti vuttaṃ hoti. <bold>Takkī</bold>ti takkagāhī. <bold>Vīmaṃsī</bold>ti vīmaṃsako, paññācāraṃ carāpetvā evaṃvādī. <bold>Tesāhamasmī</bold>ti tesaṃ sammāsambuddhānaṃ ahamasmi aññataro.</paragraph>
    <paragraph line="251" number="485"><bold>Aṭṭhitavata</bold>nti <pageBreak edition="Vipassana Research Institut" number="3.0319" /> aṭṭhitatapaṃ, assa padhānapadena saddhiṃ sambandho, tathā sappurisapadassa. Idañhi vuttaṃ hoti – bhoto gotamassa aṭṭhitapadhānavataṃ ahosi, sappurisapadhānavataṃ ahosīti. <bold>Atthi</bold><pageBreak edition="Pali Text Society" number="3.0454" /><bold>devāti</bold><pageBreak edition="Myanmar" number="3.0309" /><bold>puṭṭho samāno</bold>ti idaṃ māṇavo ‘‘sammāsambuddho ajānantova pakāsesī’’ti saññāya āha. <bold>Evaṃ sante</bold>ti tumhākaṃ ajānanabhāve sante. <bold>Tucchaṃ musā hotī</bold>ti tumhākaṃ kathā aphalā nipphalā hoti. Evaṃ māṇavo bhagavantaṃ musāvādena niggaṇhāti nāma. <bold>Viññunā purisenā</bold>ti paṇḍitena manussena. Tvaṃ pana aviññutāya mayā byākatampi na jānāsīti dīpeti. <bold>Uccena sammata</bold>nti uccena saddena sammataṃ pākaṭaṃ lokasmiṃ. <bold>Adhidevā</bold>ti susudārakāpi hi devā nāma honti, deviyo nāma honti devā pana adhidevā nāma, loke devo devīti laddhanāmehi manussehi adhikāti attho. Sesaṃ sabbattha uttānamevāti.</paragraph>
    <centered line="252">Papañcasūdaniyā majjhimanikāyaṭṭhakathāya</centered>
    <centered line="253">Saṅgāravasuttavaṇṇanā niṭṭhitā.</centered>
    <centered line="254">Pañcamavaggavaṇṇanā niṭṭhitā.</centered>
    <centered line="255">Majjhimapaṇṇāsa-aṭṭhakathā niṭṭhitā.</centered>
  </content>
</document>