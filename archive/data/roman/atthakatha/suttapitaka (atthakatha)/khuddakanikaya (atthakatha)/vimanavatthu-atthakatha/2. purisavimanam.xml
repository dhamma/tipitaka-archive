<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0506a.att2.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/vimanavatthu-atthakatha/2. purisavimanam.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/vimanavatthu-atthakatha</directory>
    <basename>2. purisavimanam</basename>
    <titlePath>2. Purisavimānaṃ - Vimānavatthu-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">2. Purisavimānaṃ</chapter>
    <title line="2">5. Mahārathavaggo</title>
    <subhead line="3">1. Maṇḍūkadevaputtavimānavaṇṇanā</subhead>
    <paragraph line="4">Mahārathavagge <pageBreak edition="Myanmar" number="0.0201" /><pageBreak edition="Vipassana Research Institut" number="0.0183" /><bold>ko me vandati pādānī</bold>ti maṇḍūkadevaputtavimānaṃ. Tassa kā uppatti? Bhagavā <pageBreak edition="Pali Text Society" number="0.0217" /> campāyaṃ viharati gaggarāya pokkharaṇiyā tīre. So paccūsavelāyaṃ buddhāciṇṇaṃ mahākaruṇāsamāpattiṃ samāpajjitvā tato vuṭṭhāya veneyyabandhave satte volokento addasa ‘‘ajja mayi sāyanhasamaye dhammaṃ desente eko maṇḍūko mama sare nimittaṃ gaṇhanto parūpakkamena maritvā devaloke nibbattitvā mahatā devaparivārena mahājanassa passantasseva āgamissati, tattha bahūnaṃ dhammābhisamayo bhavissatī’’ti disvā pubbaṇhasamayaṃ nivāsetvā pattacīvaramādāya mahatā bhikkhusaṅghena saddhiṃ campānagaraṃ piṇḍāya pavisitvā, bhikkhūnaṃ sulabhapiṇḍapātaṃ katvā katabhattakicco vihāraṃ pavisitvā bhikkhūsu vattaṃ dassetvā, attano attano divāṭṭhānaṃ gatesu gandhakuṭiṃ pavisitvā phalasamāpattisukhena divasabhāgaṃ khepetvā, sāyanhasamaye catūsu parisāsu sannipatitāsu surabhigandhakuṭito nikkhamitvā taṅkhaṇānurūpena pāṭihāriyena pokkharaṇitīre dhammasabhāmaṇḍapaṃ pavisitvā alaṅkatavarabuddhāsane nisinno manosilātale sīhanādaṃ nadanto achambhītakesarasīho viya aṭṭhaṅgasamannāgataṃ brahmassaraṃ nicchārento acinteyyena buddhānubhāvena anupamāya buddhalīlāya dhammaṃ desetuṃ ārabhi.</paragraph>
    <paragraph line="5">Tasmiñca khaṇe eko maṇḍūko pokkharaṇito āgantvā ‘‘dhammo eso vuccatī’’ti dhammasaññāya sare nimittaṃ gaṇhanto parisapariyante nipajji. Atheko vacchapālo taṃ padesaṃ āgato satthāraṃ dhammaṃ desentaṃ parisañca paramena upasamena dhammaṃ suṇantaṃ disvā taggatamānaso daṇḍamolubbha tiṭṭhanto maṇḍūkaṃ anoloketvā tassa sīse sannirumbhitvā aṭṭhāsi. So dhammasaññāya pasannacitto tāvadeva kālaṃ katvā tāvatiṃsabhavane dvādasayojanike kanakavimāne nibbattitvā <pageBreak edition="Vipassana Research Institut" number="0.0184" /> suttappabuddho <pageBreak edition="Myanmar" number="0.0202" /> viya tattha accharāsaṅghaparivutaṃ attānaṃ disvā ‘‘kuto nu kho idha ahaṃ nibbatto’’ti āvajjento purimajātiṃ disvā ‘‘ahampi nāma idha uppajjiṃ, īdisañca <pageBreak edition="Pali Text Society" number="0.0218" /> sampattiṃ paṭilabhiṃ, kiṃ nu kho kammaṃ akāsi’’nti upadhārento aññaṃ na addasa aññatra bhagavato sare nimittaggāhā. So tāvadeva saha vimānena āgantvā vimānato otaritvā, mahājanassa passantasseva mahatā parivārena mahantena dibbānubhāvena upasaṅkamitvā, bhagavato pāde sirasā vanditvā añjaliṃ paggayha namassamāno aṭṭhāsi. Atha naṃ bhagavā jānantova mahājanassa kammaphalaṃ buddhānubhāvañca paccakkhaṃ kātuṃ –</paragraph>
    <hangnum line="6" number="857"></hangnum>
    <gatha1 line="7"> ‘‘Ko me vandati pādāni, iddhiyā yasasā jalaṃ;</gatha1>
    <gathalast line="8">Abhikkantena vaṇṇena, sabbā obhāsayaṃ disā’’ti. –</gathalast>
    <unindented line="9">Pucchi. Tattha <bold>ko</bold>ti devanāgayakkhamanussādīsu ko, katamoti attho. <bold>Me</bold>ti mama. <bold>Pādānī</bold>ti pāde. <bold>Iddhiyā</bold>ti imāya īdisāya deviddhiyā. <bold>Yasasā</bold>ti iminā īdisena parivārena paricchedena ca. <bold>Jala</bold>nti vijjotamāno. <bold>Abhikkantenā</bold>ti ativiya kantena kamanīyena sundarena. <bold>Vaṇṇenā</bold>ti chavivaṇṇena, sarīravaṇṇanibhāyāti attho.</unindented>
    <paragraph line="10">Atha devaputto attano purimajātiādiṃ āvi karonto imāhi gāthāhi byākāsi –</paragraph>
    <hangnum line="11" number="858"></hangnum>
    <gatha1 line="12"> ‘‘Maṇḍūkohaṃ pure āsiṃ, udake vārigocaro;</gatha1>
    <gathalast line="13">Tava dhammaṃ suṇantassa, avadhī vacchapālako.</gathalast>
    <hangnum line="14" number="859"></hangnum>
    <gatha1 line="15"> ‘‘Muhuttaṃ cittapasādassa, iddhiṃ passa yasañca me;</gatha1>
    <gathalast line="16">Ānubhāvañca me passa, vaṇṇaṃ passa jutiñca me.</gathalast>
    <hangnum line="17" number="860"></hangnum>
    <gatha1 line="18"> ‘‘Ye ca te dīghamaddhānaṃ, dhammaṃ assosuṃ gotama;</gatha1>
    <gathalast line="19">Pattā te acalaṭṭhānaṃ, yattha gantvā na socare’’ti.</gathalast>
    <paragraph line="20" number="858"> Tattha <bold>pure</bold>ti purimajātiyaṃ. <bold>Udake</bold>ti idaṃ tadā attano uppattiṭṭhānadassanaṃ. <bold>Udake maṇḍūko</bold>ti etena uddhumāyikādikassa thale <pageBreak edition="Myanmar" number="0.0203" /> maṇḍūkassa nivattanaṃ kataṃ hoti. Gāvo caranti etthāti gocaro, gocaro viyāti gocaro, ghāsesanaṭṭhānaṃ. Vāri udakaṃ gocaro etassāti <pageBreak edition="Vipassana Research Institut" number="0.0185" /><bold>vārigocaro</bold><pageBreak edition="Pali Text Society" number="0.0219" />. Udakacārīpi hi koci kacchapādi avārigocaropi hotīti ‘‘vārigocaro’’ti visesetvā vuttaṃ. <bold>Tava dhammaṃ suṇantassā</bold>ti brahmassarena karavīkarutamañjunā desentassa tava dhammaṃ ‘‘dhammo eso vuccatī’’ti sare nimittaggāhavasena suṇantassa, anādare cetaṃ sāmivacanaṃ veditabbaṃ. <bold>Avadhī vacchapālako</bold>ti vacche rakkhanto gopāladārako mama samīpaṃ āgantvā daṇḍamolubbhitvā tiṭṭhanto mama sīse daṇḍaṃ sannirumbhitvā maṃ māresi.</paragraph>
    <paragraph line="21" number="859"><bold>Muhuttaṃ cittapasādassā</bold>ti tava dhamme muhuttamattaṃ uppannassa cittapasādassa hetubhūtassa <bold>iddhi</bold>nti samiddhiṃ, dibbavibhūtinti attho. <bold>Yasa</bold>nti parivāraṃ. <bold>Ānubhāva</bold>nti kāmavaṇṇitādidibbānubhāvaṃ. <bold>Vaṇṇa</bold>nti sarīravaṇṇasampattiṃ. <bold>Juti</bold>nti dvādasayojanāni pharaṇasamatthaṃ pabhāvisesaṃ.</paragraph>
    <paragraph line="22" number="860"><bold>Ye</bold>ti ye sattā. Ca-saddo byatireke. <bold>Te</bold>ti tava. <bold>Dīghamaddhāna</bold>nti bahuvelaṃ. <bold>Assosu</bold>nti suṇiṃsu. <bold>Gotamā</bold>ti bhagavantaṃ gottena ālapati. <bold>Acalaṭṭhāna</bold>nti nibbānaṃ. Ayañhettha attho – gotama bhagavā ahaṃ viya ittarameva kālaṃ asuṇitvā ye pana katapuññā ciraṃ kālaṃ tava dhammaṃ assosuṃ sotuṃ labhiṃsu, te dīgharattaṃ saṃsārabyasanābhibhūtā ime sattā yattha gantvā na soceyyuṃ, taṃ asokaṃ sassatabhāvena acalaṃ santipadaṃ pattā eva, na tesaṃ tassa pattiyā antarāyoti.</paragraph>
    <paragraph line="23">Athassa bhagavā sampattaparisāya ca upanissayasampattiṃ oloketvā vitthārena dhammaṃ desesi. Desanāpariyosāne so devaputto sotāpattiphale patiṭṭhahi, caturāsītiyā pāṇasahassānaṃ dhammābhisamayo ahosi. Devaputto bhagavantaṃ vanditvā tikkhattuṃ padakkhiṇaṃ katvā bhikkhusaṅghassa ca añjaliṃ katvā saha parivārena devalokameva gatoti.</paragraph>
    <centered line="24">Maṇḍūkadevaputtavimānavaṇṇanā niṭṭhitā.</centered>
    <subhead line="25">2. Revatīvimānavaṇṇanā</subhead>
    <paragraph line="26"><bold>Uṭṭhehi</bold><pageBreak edition="Myanmar" number="0.0204" /><pageBreak edition="Pali Text Society" number="0.0220" /><bold>revate supāpadhamme</bold>ti revatīvimānaṃ. Tassa kā uppatti? Bhagavā bārāṇasiyaṃ viharati isipatane migadāye. Tena samayena bārāṇasiyaṃ saddhāsampannassa kulassa putto nandiyo nāma upāsako ahosi saddhāsampanno dāyako dānapati saṅghupaṭṭhāko. Athassa mātāpitaro <pageBreak edition="Vipassana Research Institut" number="0.0186" /> sammukhagehato mātuladhītaraṃ revatiṃ nāma kaññaṃ ānetukāmā ahesuṃ. Sā pana assaddhā adānasīlā, nandiyo taṃ na icchi. Tassa mātā revatiṃ āha ‘‘amma, tvaṃ imaṃ gehaṃ āgantvā bhikkhusaṅghassa nisīdanaṭṭhānaṃ haritena gomayena upalimpitvā āsanāni paññāpehi, ādhārake ṭhapehi, bhikkhūnaṃ āgatakāle vanditvā pattaṃ gahetvā nisīdāpetvā dhamakaraṇena pānīyaṃ parissāvetvā bhuttakāle pattāni dhovāhi, evaṃ me puttassa ārādhikā bhavissasī’’ti. Sā tathā akāsi. Atha naṃ ‘‘ovādakkhamā jātā’’ti puttassa ārocetvā tena ‘‘sādhū’’ti sampaṭicchite divasaṃ ṭhapetvā āvāhaṃ kariṃsu.</paragraph>
    <paragraph line="27">Atha naṃ nandiyo āha ‘‘sace bhikkhusaṅghaṃ mātāpitaro ca me upaṭṭhahissasi, evaṃ imasmiṃ gehe vasituṃ labhissasi, appamattā hohī’’ti. Sā ‘‘sādhū’’ti paṭissuṇitvā kiñci kālaṃ saddhā viya hutvā bhattāraṃ anavattentī dve putte vijāyi. Nandiyassa mātāpitaro kālamakaṃsu. Gehe sabbissariyaṃ tassā eva ahosi. Nandiyopi mahādānapati hutvā bhikkhusaṅghassa dānaṃ paṭṭhapesi, kapaṇaddhikādīnampi gehadvāre pākavattaṃ paṭṭhapesi. Isipatanamahāvihāre catūhi gabbhehi paṭimaṇḍitaṃ catusālaṃ kāretvā mañcapīṭhādīni attharāpetvā <pageBreak edition="Pali Text Society" number="0.0221" /> buddhappamukhassa bhikkhusaṅghassa mahādānaṃ datvā tathāgatassa hatthe dakkhiṇodakaṃ pātetvā niyyādesi, saha dakkhiṇodakadānena tāvatiṃsabhavane āyāmato ca vitthārato ca samantā dvādasayojaniko yojanasatubbedho sattaratanamayo accharāgaṇasahassasaṅghuṭṭho dibbapāsādo uggañchi.</paragraph>
    <paragraph line="28">Athāyasmā mahāmoggallāno devacārikaṃ caranto taṃ pāsādaṃ disvā attānaṃ vandituṃ āgate devaputte pucchi ‘‘kassāyaṃ pāsādo’’ti? ‘‘Imassa <pageBreak edition="Myanmar" number="0.0205" />, bhante, pāsādassa sāmiko manussaloke bārāṇasiyaṃ nandiyo nāma kuṭumbiyaputto saṅghassa isipatanamahāvihāre catusālaṃ kāresi, tassāyaṃ nibbatto pāsādo’’ti āhaṃsu. Pāsāde nibbattadevaccharāyopi theraṃ vanditvā ‘‘bhante, mayaṃ bārāṇasiyaṃ nandiyassa nāma upāsakassa paricārikā bhavituṃ idha nibbattā, tassa evaṃ vadetha ‘‘tuyhaṃ paricārikā bhavituṃ nibbattā, devatāyo tayi cirāyante ukkaṇṭhitā, devalokasampatti nāma mattikābhājanaṃ bhinditvā suvaṇṇabhājanassa gahaṇaṃ viya atimanāpa’nti vatvā idhāgamanatthāya tassa vadethā’’ti āhaṃsu. Thero ‘‘sādhū’’ti paṭissuṇitvā sahasā devalokato āgantvā catuparisamajjhe bhagavantaṃ pucchi ‘‘nibbattati nu kho, bhante, katapuññānaṃ manussaloke ṭhitānaṃyeva dibbasampattī’’ti? ‘‘Nanu te, moggallāna, nandiyassa devaloke nibbattā dibbasampatti sāmaṃ diṭṭhā, kasmā maṃ pucchasī’’ti? ‘‘Evaṃ, bhante, nibbattatī’’ti <pageBreak edition="Vipassana Research Institut" number="0.0187" />. Athassa satthā ‘‘yathā ciraṃ vippavasitvā āgataṃ purisaṃ mittabandhavā abhinandanti sampaṭicchanti, evaṃ katapuññaṃ puggalaṃ ito paralokaṃ gataṃ sakāni puññāni sampattihatthehi sampaṭicchanti paṭiggaṇhantī’’ti dassento –</paragraph>
    <hangnum line="29" number="861"></hangnum>
    <gatha1 line="30"> ‘‘Cirappavāsiṃ purisaṃ, dūrato sotthimāgataṃ;</gatha1>
    <gathalast line="31">Ñātimittā suhajjā ca, abhinandanti āgataṃ.</gathalast>
    <hangnum line="32" number="862"></hangnum>
    <gatha1 line="33"> ‘‘Tatheva katapuññampi, asmā lokā paraṃ gataṃ;</gatha1>
    <gathalast line="34">Puññāni paṭiggaṇhanti, piyaṃ ñātīva āgata’’nti. – gāthā abhāsi;</gathalast>
    <paragraph line="35">Nandiyo <pageBreak edition="Pali Text Society" number="0.0222" /> taṃ sutvā bhiyyosomattāya dānāni deti, puññāni karoti, so vaṇijjāya gacchanto revatiṃ āha ‘‘bhadde, mayā paṭṭhapitaṃ saṅghassa dānaṃ anāthānaṃ pākavattañca tvaṃ appamattā pavatteyyāsī’’ti. Sā ‘‘sādhū’’ti paṭissuṇi. So pavāsagatopi yattha yattha vāsaṃ kappeti, tattha tattha bhikkhūnaṃ anāthānañca yathāvibhavaṃ dānaṃ detiyeva. Tassa anukampāya khīṇāsavā dūratopi āgantvā dānaṃ sampaṭicchanti. Revatī pana tasmiṃ gate katipāhameva dānaṃ pavattetvā anāthānaṃ bhattaṃ upacchindi, bhikkhūnampi bhattaṃ kaṇājakaṃ bilaṅgadutiyaṃ adāsi <pageBreak edition="Myanmar" number="0.0206" />. Bhikkhūnaṃ bhuttaṭṭhāne attanā bhuttāvasesāni sitthāni macchamaṃsakhaṇḍamissakāni calakaṭṭhikāni ca pakiritvā manussānaṃ dasseti ‘‘passatha samaṇānaṃ kammaṃ, saddhādeyyaṃ nāma evaṃ chaḍḍentī’’ti.</paragraph>
    <paragraph line="36">Atha nandiyo vohārakasiddhi yathālābho āgantvā taṃ pavattiṃ sutvā revatiṃ gehato nīharitvā gehaṃ pāvisi. Dutiyadivase buddhappamukhassa bhikkhusaṅghassa mahādānaṃ pavattetvā niccabhattaṃ anāthabhattañca sammadeva pavattesi, attano sahāyehi upanītaṃ revatiṃ ghāsacchādanaparamatāya ṭhapesi. So aparena samayena kālaṃ katvā tāvatiṃsabhavane attano vimāneyeva nibbatti. Revatī pana sabbaṃ dānaṃ pacchinditvā ‘‘imesaṃ vasena mayhaṃ lābhasakkāro parihāyī’’ti bhikkhusaṅghaṃ akkosantī paribhāsantī vicarati. Atha vessavaṇo dve yakkhe āṇāpesi ‘‘gacchatha, bhaṇe, bārāṇasinagare ugghosatha ‘‘ito sattame divase revatī jīvantīyeva niraye pakkhipīyatī’ti’’. Taṃ sutvā mahājano saṃvegajāto bhītatasito ahosi.</paragraph>
    <paragraph line="37">Atha <pageBreak edition="Vipassana Research Institut" number="0.0188" /> revatī pana pāsādaṃ abhiruhitvā dvāraṃ thaketvā nisīdi. Sattame divase tassā pāpakammasañcoditena vessavaṇena raññā āṇattā jalitakapilakesamassukā cipiṭavirūpanāsikā pariṇatadāṭhā lohitakkhā sajaladharasamānavaṇṇā <pageBreak edition="Pali Text Society" number="0.0223" /> ativiya bhayānakarūpā dve yakkhā upagantvā ‘‘uṭṭhehi, revate, supāpadhamme’’tiādīni vadantā nānābāhāsu gahetvā ‘‘mahājano passatū’’ti sakalanagare vīthito vīthiṃ paribbhamāpetvā ākāsaṃ abbhuggantvā tāvatiṃsabhavanaṃ netvā nandiyassa vimānaṃ sampattiñcassā dassetvā taṃ vilapantiṃyeva ussadanirayasamīpaṃ pāpesuṃ. Taṃ yamapurisā ussadaniraye khipiṃsu. Tenāha –</paragraph>
    <hangnum line="38" number="863"></hangnum>
    <gatha1 line="39"> ‘‘Uṭṭhehi revate supāpadhamme, apārutadvāre adānasīle;</gatha1>
    <gathalast line="40">Nessāma taṃ yattha thunanti duggatā, samappitā nerayikā dukhenā’’ti.</gathalast>
    <paragraph line="41">Tattha <pageBreak edition="Myanmar" number="0.0207" /><bold>uṭṭhehī</bold>ti uṭṭhaha, na dānesa pāsādo taṃ nirayabhayato rakkhituṃ sakkoti, tasmā sīghaṃ uṭṭhahitvā āgacchāhīti attho. <bold>Revate</bold>ti taṃ nāmena ālapati. <bold>Supāpadhamme</bold>tiādinā uṭṭhānassa kāraṇaṃ vadati. Yasmā tvaṃ ariyānaṃ akkosanaparibhāsanādinā suṭṭu lāmakapāpadhammā, yasmā ca apārutaṃ dvāraṃ nirayassa tava pavesanatthaṃ, tasmā uṭṭhehīti. <bold>Adānasīle</bold>ti kassaci kiñci na dānasīle kadariye maccharinī, idampi uṭṭhānasseva kāraṇavacanaṃ. Yasmā dānasīlānaṃ amaccharīnaṃ tava sāmikasadisānaṃ sugatiyaṃ nivāso, tādisānaṃ pana adānasīlānaṃ maccharīnaṃ niraye nivāso, tasmā uṭṭhehi, muhuttamattampi tava idha ṭhātuṃ na dassāmīti adhippāyo. <bold>Yattha thunanti duggatā</bold>ti dukkhagatattā duggatā. <bold>Nerayikā</bold>ti nirayadukkhena samappitā samaṅgībhūtā yasmiṃ niraye thunanti, yāva pāpakammaṃ na byanti hoti, tāva nikkhamituṃ alabhantā <pageBreak edition="Pali Text Society" number="0.0224" /> nitthunanti, tattha taṃ nessāma nayissāma khipissāmāti yojanā.</paragraph>
    <hangnum line="42" number="864"></hangnum>
    <gatha1 line="43"> ‘‘Icceva vatvāna yamassa dūtā, te dve yakkhā lohitakkhā brahantā;</gatha1>
    <gathalast line="44">Paccekabāhāsu gahetvā revataṃ, pakkāmayuṃ devagaṇassa santike’’ti. –</gathalast>
    <unindented line="45">Idaṃ saṅgītikāravacanaṃ.</unindented>
    <paragraph line="46">Tattha <bold>icceva vatvānā</bold>ti iti eva ‘‘uṭṭhehī’’tiādinā vatvā, vacanasamanantaramevāti attho. <bold>Yamassa dūtā</bold>ti appaṭisedhaniyatassa yamassa rañño dūtasadisā. Vessavaṇena hi te pesitā <pageBreak edition="Vipassana Research Institut" number="0.0189" />. Tathā hi te tāvatiṃsabhavanaṃ nayiṃsu. Keci ‘‘na yamassa dūtā’’ti na-kāraṃ ‘‘yamassā’’ti padena sambandhitvā ‘‘vessavaṇassa dūtā’’ti atthaṃ vadanti, taṃ na yujjati. Na hi na yamadūtatāya vessavaṇassa dūtāti sijjhati. Yajanti tattha baliṃ upaharantīti <bold>yakkhā. Lohitakkhā</bold>ti rattanayanā. Yakkhānañhi nettāni atilohitāni honti. <bold>Brahantā</bold>ti mahantā. <bold>Paccekabāhāsū</bold>ti eko ekabāhāyaṃ, itaro itarabāhāyanti paccekaṃ bāhāsu. <bold>Revata</bold>nti revatiṃ. Revatātipi tassā nāmameva. Tathā hi ‘‘revate’’ti <pageBreak edition="Myanmar" number="0.0208" /> vuttaṃ. <bold>Pakkāmayu</bold>nti pakkāmesuṃ, upanesunti attho. <bold>Devagaṇassā</bold>ti tāvatiṃsabhavane devasaṅghassa.</paragraph>
    <paragraph line="47">Evaṃ tehi yakkhehi tāvatiṃsabhavanaṃ netvā nandiyavimānassa avidūre ṭhapitā revatī taṃ sūriyamaṇḍalasadisaṃ ativiya pabhassaraṃ disvā –</paragraph>
    <hangnum line="48" number="865"></hangnum>
    <gatha1 line="49"> ‘‘Ādiccavaṇṇaṃ ruciraṃ pabhassaraṃ, byamhaṃ subhaṃ kañcanajālachannaṃ;</gatha1>
    <gathalast line="50">Kassetamākiṇṇajanaṃ <pageBreak edition="Pali Text Society" number="0.0225" /> vimānaṃ, suriyassa raṃsīriva jotamānaṃ.</gathalast>
    <hangnum line="51" number="866"></hangnum>
    <gatha1 line="52"> ‘‘Nārīgaṇā candanasāralittā, ubhato vimānaṃ upasobhayanti;</gatha1>
    <gathalast line="53">Taṃ dissati suriyasamānavaṇṇaṃ, ko modati saggapatto vimāne’’ti. –</gathalast>
    <unindented line="54">Te yakkhe pucchi. Tepi tassā –</unindented>
    <hangnum line="55" number="867"></hangnum>
    <gatha1 line="56"> ‘‘Bārāṇasiyaṃ nandiyo nāmāsi, upāsako amaccharī dānapati vadaññū;</gatha1>
    <gathalast line="57">Tassetamākiṇṇajanaṃ vimānaṃ, sūriyassa raṃsīriva jotamānaṃ.</gathalast>
    <hangnum line="58" number="868"></hangnum>
    <gatha1 line="59"> ‘‘Nārīgaṇā candanasāralittā, ubhato vimānaṃ upasobhayanti;</gatha1>
    <gathalast line="60">Taṃ dissati sūriyasamānavaṇṇaṃ, so modati saggapatto vimāne’’ti. –</gathalast>
    <unindented line="61">Ācikkhiṃsu.</unindented>
    <paragraph line="62" number="868"> Tattha <bold>candanasāralittā</bold>ti sārabhūtena candanagandhena anulittasarīrā. <bold>Ubhato vimāna</bold>nti vimānaṃ ubhato anto ceva bahi ca saṅgītādīhi upecca sobhayanti.</paragraph>
    <paragraph line="63">Atha <pageBreak edition="Myanmar" number="0.0209" /><pageBreak edition="Vipassana Research Institut" number="0.0190" /> revatī –</paragraph>
    <hangnum line="64" number="869"></hangnum>
    <gatha1 line="65"> ‘‘Nandiyassāhaṃ bhariyā, agārinī sabbakulassa issarā;</gatha1>
    <gathalast line="66">Bhattu vimāne ramissāmi dānahaṃ, na patthaye nirayaṃ dassanāyā’’ti. –</gathalast>
    <unindented line="67">Āha. Tattha <bold>agārinī</bold>ti gehasāminī. ‘‘Bhariyā sagāminī’’tipi paṭhanti, bhariyā sahagāminīti attho. <bold>Sabbakulassa issarā bhattū</bold>ti mama bhattu nandiyassa sabbakuṭumbikassa issarā sāminī ahosiṃ, tasmā idānipi vimāne issarā bhavissāmīti āha. <bold>Vimāne ramissāmi</bold><pageBreak edition="Pali Text Society" number="0.0226" /><bold>dānaha</bold>nti evaṃ palobhetumeva hi taṃ te tattha nesuṃ. <bold>Na patthaye nirayaṃ dassanāyā</bold>ti yaṃ pana nirayaṃ maṃ tumhe netukāmā, taṃ nirayaṃ dassanāyapi na patthaye, kuto pavisitunti vadati.</unindented>
    <paragraph line="68">Evaṃ vadantimeva ‘‘tvaṃ taṃ patthehi vā mā vā, kiṃ tava patthanāyā’’ti nirayasamīpaṃ netvā –</paragraph>
    <hangnum line="69" number="870"></hangnum>
    <gatha1 line="70"> ‘‘Eso te nirayo supāpadhamme, puññaṃ tayā akataṃ jīvaloke;</gatha1>
    <gathalast line="71">Na hi maccharī rosako pāpadhammo, saggūpagānaṃ labhati sahabyata’’nti. –</gathalast>
    <unindented line="72">Gāthamāhaṃsu. Tassattho – <bold>eso</bold> tava <bold>nirayo,</bold> tayā dīgharattaṃ mahādukkhaṃ anubhavitabbaṭṭhānabhūto. Kasmā? <bold>Puññaṃ tayā akataṃ jīvaloke,</bold> yasmā manussaloke appamattakampi tayā puññaṃ nāma na kataṃ, evaṃ akatapuñño pana tādiso satto <bold>maccharī</bold> attano sampattinigūhanalakkhaṇena maccharena samannāgato, paresaṃ rosuppādanena <bold>rosako,</bold> lobhādīhi pāpadhammehi samaṅgībhāvato <bold>pāpadhammo saggūpagānaṃ</bold> devānaṃ <bold>sahabyataṃ</bold> sahabhāvaṃ <bold>na labhatī</bold>ti yojanā.</unindented>
    <paragraph line="73">Evaṃ pana vatvā te dve yakkhā tatthevantaradhāyiṃsu. Taṃsadise pana dve nirayapāle saṃsavake nāma gūthaniraye pakkhipituṃ ākaḍḍhante passitvā –</paragraph>
    <hangnum line="74" number="871"></hangnum>
    <gatha1 line="75"> ‘‘Kiṃ <pageBreak edition="Myanmar" number="0.0210" /> nu gūthañca muttañca, asuci paṭidissati;</gatha1>
    <gathalast line="76">Duggandhaṃ kimidaṃ mīḷhaṃ, kimetaṃ upavāyatī’’ti. –</gathalast>
    <unindented line="77">Taṃ <pageBreak edition="Vipassana Research Institut" number="0.0191" /> nirayaṃ pucchi.</unindented>
    <hangnum line="78" number="872"></hangnum>
    <gatha1 line="79"> ‘‘Esa saṃsavako nāma, gambhīro sataporiso;</gatha1>
    <gathalast line="80">Yattha vassasahassāni, tuvaṃ paccasi revate’’ti. –</gathalast>
    <unindented line="81">Tasmiṃ <pageBreak edition="Pali Text Society" number="0.0227" /> kathite tattha attano nibbattihetubhūtaṃ kammaṃ pucchantī –</unindented>
    <hangnum line="82" number="873"></hangnum>
    <gatha1 line="83"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="84">Kena saṃsavako laddho, gambhīro sataporiso’’ti. – āha;</gathalast>
    <hangnum line="85" number="874"></hangnum>
    <gatha1 line="86"> ‘‘Samaṇe brāhmaṇe cāpi, aññe vāpi vanibbake;</gatha1>
    <gathalast line="87">Musāvādena vañcesi, taṃ pāpaṃ pakataṃ tayā’’ti. –</gathalast>
    <unindented line="88">Tassā taṃ kammaṃ kathetvā puna te –</unindented>
    <hangnum line="89" number="875"></hangnum>
    <gatha1 line="90"> ‘‘Tena saṃsavako laddho, gambhīro sataporiso;</gatha1>
    <gathalast line="91">Tatthe vassasahassāni, tuvaṃ paccasi revate’’ti. –</gathalast>
    <unindented line="92">Āhaṃsu. Tattha <bold>saṃsavako nāmā</bold>ti niccakālaṃ gūthamuttādiasucissa saṃsavanato paggharaṇato saṃsavako nāma.</unindented>
    <paragraph line="93">Na kevalaṃ tuyhaṃ idha saṃsavakalābho eva, atha kho ettha anekāni vassasahassāni paccitvā uttiṇṇāya hatthacchedādilābhopīti dassetuṃ –</paragraph>
    <hangnum line="94" number="876"></hangnum>
    <gatha1 line="95"> ‘‘Hatthepi chindanti athopi pāde, kaṇṇepi chindanti athopi nāsaṃ;</gatha1>
    <gathalast line="96">Athopi kākoḷagaṇā samecca, saṅgamma khādanti viphandamāna’’nti. –</gathalast>
    <unindented line="97">Tattha laddhabbakāraṇaṃ āhaṃsu. Tattha <bold>kākoḷagaṇā</bold>ti kākasaṅghā. Te kirassā tigāvutappamāṇe sarīre anekasatāni anekasahassāni patitvā tālakkhandhaparimāṇehi sunisitaggehi ayomayehi <pageBreak edition="Vipassana Research Institut" number="0.0192" /> mukhatuṇḍehi vijjhitvā vijjhitvā khādanti, maṃsaṃ gahitagahitaṭṭhāne kammabalena <pageBreak edition="Myanmar" number="0.0211" /> pūrateva. Tenāha ‘‘kākoḷagaṇā samecca, saṅgamma khādanti viphandamāna’’nti.</unindented>
    <paragraph line="98">Puna sā manussalokaṃ paccānayanāya yācanādivasena taṃ taṃ vippalapi. Tena vuttaṃ –</paragraph>
    <hangnum line="99" number="877"></hangnum>
    <gatha1 line="100"> ‘‘Sādhu <pageBreak edition="Pali Text Society" number="0.0228" /> kho maṃ paṭinetha, kāhāmi kusalaṃ bahuṃ;</gatha1>
    <gatha2 line="101">Dānena samacariyāya, saṃyamena damena ca;</gatha2>
    <gathalast line="102">Yaṃ katvā sukhitā honti, na ca pacchānutappare’’ti.</gathalast>
    <paragraph line="103">Puna nirayapālā –</paragraph>
    <hangnum line="104" number="878"></hangnum>
    <gatha1 line="105"> ‘‘Pure tuvaṃ pamajjitvā, idāni paridevasi;</gatha1>
    <gathalast line="106">Sayaṃ katānaṃ kammānaṃ, vipākaṃ anubhossasī’’ti. –</gathalast>
    <unindented line="107">Āhaṃsu. Puna sā āha –</unindented>
    <hangnum line="108" number="879"></hangnum>
    <gatha1 line="109"> ‘‘Ko devalokato manussalokaṃ, gantvāna puṭṭho me evaṃ vadeyya;</gatha1>
    <gatha2 line="110">Nikkhittadaṇḍesu dadātha dānaṃ, acchādanaṃ seyyamathannapānaṃ;</gatha2>
    <gathalast line="111">Na hi maccharī rosako pāpadhammo, saggūpagānaṃ labhati sahabyataṃ.</gathalast>
    <hangnum line="112" number="880"></hangnum>
    <gatha1 line="113"> ‘‘Sāhaṃ nūna ito gantvā, yoniṃ laddhāna mānusiṃ;</gatha1>
    <gatha2 line="114">Vadaññū sīlasampannā, kāhāmi kusalaṃ bahuṃ;</gatha2>
    <gathalast line="115">Dānena samacariyāya, saṃyamena damena ca.</gathalast>
    <hangnum line="116" number="881"></hangnum>
    <gatha1 line="117"> ‘‘Ārāmāni ca ropissaṃ, dugge saṅkamāni ca;</gatha1>
    <gathalast line="118">Papañca udapānañca, vippasannena cetasā.</gathalast>
    <hangnum line="119" number="882"></hangnum>
    <gatha1 line="120"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
    <gathalast line="121">Pāṭihāriyapakkhañca, aṭṭhaṅgasusamāgataṃ.</gathalast>
    <hangnum line="122" number="883"></hangnum>
    <gatha1 line="123"> ‘‘Uposathaṃ <pageBreak edition="Vipassana Research Institut" number="0.0193" /> upavasissaṃ, sadā sīlesu saṃvutā;</gatha1>
    <gathalast line="124">Na ca dāne pamajjissaṃ, sāmaṃ diṭṭhamidaṃ mayā’’ti.</gathalast>
    <hangnum line="125" number="884"></hangnum>
    <gatha1 line="126"> ‘‘Iccevaṃ <pageBreak edition="Myanmar" number="0.0212" /> vippalapantiṃ, phandamānaṃ tato tato;</gatha1>
    <gathalast line="127">Khipiṃsu niraye ghore, uddhaṃpādaṃ avaṃsira’’nti. –</gathalast>
    <unindented line="128">Idaṃ saṅgītikāravacanaṃ. Puna sā –</unindented>
    <hangnum line="129" number="885"></hangnum>
    <gatha1 line="130"> ‘‘Ahaṃ pure maccharinī ahosiṃ, paribhāsikā samaṇabrāhmaṇānaṃ;</gatha1>
    <gathalast line="131">Vitathena ca sāmikaṃ vañcayitvā, paccāmahaṃ niraye ghorarūpe’’ti. –</gathalast>
    <unindented line="132">Osānagāthamāha. Tattha <pageBreak edition="Pali Text Society" number="0.0229" /><bold>‘‘ahaṃ pure maccharinī’’</bold>ti gāthā niraye nibbattāya vuttā, itarā anibbattāya evāti veditabbā. Sesaṃ suviññeyyamevāti.</unindented>
    <paragraph line="133">Bhikkhū revatiyā yakkhehi gahetvā nītabhāvaṃ bhagavato ārocesuṃ. Taṃ sutvā bhagavā ādito paṭṭhāya imaṃ vatthuṃ kathetvā upari vitthārena dhammaṃ desesi, desanāpariyosāne bahū sotāpattiphalādīni pāpuṇiṃsu. Kāmañcetaṃ revatīpaṭibaddhāya kathāya yebhuyyabhāvato ‘‘revatīvimāna’’nti voharīyati, yasmā pana revatī vimānadevatā na hoti, nandiyassa pana devaputtassa vimānādisampattipaṭisaṃyuttañcetaṃ, tasmā purisavimānesveva saṅgahaṃ āropitanti daṭṭhabbaṃ.</paragraph>
    <centered line="134">Revatīvimānavaṇṇanā niṭṭhitā.</centered>
    <subhead line="135">3. Chattamāṇavakavimānavaṇṇanā</subhead>
    <paragraph line="136"><bold>Yo vadataṃ pavaro manujesū</bold>ti chattamāṇavakavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena setabyāyaṃ aññatarassa brāhmaṇassa kicchāladdho putto chatto nāma brāhmaṇamāṇavo ahosi. So vayappatto pitarā pesito ukkaṭṭhaṃ gantvā brāhmaṇassa pokkharasātissa santike medhāvitāya analasatāya ca na cireneva mante vijjāṭṭhānāni ca uggahetvā brāhmaṇasippe nipphattiṃ patto. So ācariyaṃ abhivādetvā ‘‘mayā <pageBreak edition="Vipassana Research Institut" number="0.0194" /> tumhākaṃ santike sippaṃ <pageBreak edition="Myanmar" number="0.0213" /> sikkhitaṃ, kiṃ vo garudakkhiṇaṃ demī’’ti āha. Ācariyo ‘‘garudakkhiṇā nāma antevāsikassa vibhavānurūpā, kahāpaṇasahassamānehī’’ti āha. Chattamāṇavo ācariyaṃ abhivādetvā setabyaṃ gantvā mātāpitaro vanditvā tehi abhinandiyamāno katapaṭisanthāro tamatthaṃ pitu ārocetvā ‘‘detha me dātabbayuttakaṃ, ajjeva datvā āgamissāmī’’ti āha. Taṃ mātāpitaro <pageBreak edition="Pali Text Society" number="0.0230" /> ‘‘tāta, ajja vikālo, sve gamissasī’’ti vatvā kahāpaṇe nīharitvā bhaṇḍikaṃ bandhāpetvā ṭhapesuṃ. Corā taṃ pavattiṃ ñatvā chattamāṇavakassa gamanamagge aññatarasmiṃ vanagahane nilīnā acchiṃsu ‘‘māṇavaṃ māretvā kahāpaṇe gaṇhissāmā’’ti.</paragraph>
    <paragraph line="137">Bhagavā paccūsasamaye mahākaruṇāsamāpattito vuṭṭhāya lokaṃ volokento chattamāṇavakassa saraṇesu ca sīlesu ca patiṭṭhānaṃ, corehi māritassa devaloke nibbattiṃ, tato saha vimānena āgatassa tattha sannipatitaparisāya ca dhammābhisamayaṃ disvā paṭhamatarameva gantvā māṇavakassa gamanamagge aññatarasmiṃ rukkhamūle nisīdi. Māṇavo ācariyadhanaṃ gahetvā setabyato ukkaṭṭhābhimukho gacchanto antarāmagge bhagavantaṃ nisinnaṃ disvā upasaṅkamitvā aṭṭhāsi. ‘‘Kuhiṃ gamissasī’’ti bhagavatā vutto ‘‘ukkaṭṭhaṃ, bho gotama, gamissāmi mayhaṃ ācariyassa pokkharasātissa garudakkhiṇaṃ dātu’’nti āha. Atha bhagavā ‘‘jānāsi pana tvaṃ, māṇava, tīṇi saraṇāni, pañca sīlānī’’ti vatvā tena ‘‘nāhaṃ jānāmi, kimatthiyāni panetāni kīdisāni cā’’ti vutte ‘‘idamīdisa’’nti saraṇagamanassa sīlasamādānassa ca phalānisaṃsaṃ vibhāvetvā ‘‘uggaṇhāhi tāva, māṇavaka, saraṇagamanavidhi’’nti vatvā ‘‘sādhu uggaṇhissāmi, kathetha bhante bhagavā’’ti tena yācito tassa ruciyā anurūpaṃ gāthābandhavasena saraṇagamanavidhiṃ dassento –</paragraph>
    <hangnum line="138" number="886"></hangnum>
    <gatha1 line="139"> ‘‘Yo vadataṃ pavaro manujesu, sakyamunī bhagavā katakicco;</gatha1>
    <gathalast line="140">Pāragato balavīriyasamaṅgī, taṃ sugataṃ saraṇatthamupehi.</gathalast>
    <hangnum line="141" number="887"></hangnum>
    <gatha1 line="142"> ‘‘Rāgavirāgamanejamasokaṃ <pageBreak edition="Myanmar" number="0.0214" />, dhammamasaṅkhatamappaṭikūlaṃ;</gatha1>
    <gathalast line="143">Madhuramimaṃ <pageBreak edition="Pali Text Society" number="0.0231" /> paguṇaṃ suvibhattaṃ, dhammamimaṃ saraṇatthamupehi.</gathalast>
    <hangnum line="144" number="888"></hangnum>
    <gatha1 line="145"> ‘‘Yattha ca dinna mahapphalamāhu, catūsu sucīsu purisayugesu;</gatha1>
    <gathalast line="146">Aṭṭha ca puggala dhammadasā te, saṅghamimaṃ saraṇatthamupehī’’ti. –</gathalast>
    <unindented line="147">Tisso <pageBreak edition="Vipassana Research Institut" number="0.0195" /> gāthāyo abhāsi.</unindented>
    <paragraph line="148" number="886"> Tattha <bold>yo</bold>ti aniyamitavacanaṃ, tassa ‘‘ta’’nti iminā niyamanaṃ veditabbaṃ. <bold>Vadata</bold>nti vadantānaṃ. <bold>Pavaro</bold>ti seṭṭho, kathikānaṃ uttamo vādīvaroti attho. <bold>Manujesū</bold>ti ukkaṭṭhaniddeso yathā ‘‘satthā devamanussāna’’nti. Bhagavā pana devamanussānampi brahmānampi sabbesampi sattānaṃ pavaroyeva, bhagavato ca carimabhave manussesu uppannatāya vuttaṃ ‘‘manujesū’’ti. Tenevāha <bold>‘‘sakyamunī’’</bold>ti. Sakyakulappasutatāya sakyo, kāyamoneyyādīhi samannāgatato anavasesassa ca ñeyyassa munanato muni cāti <bold>sakyamuni</bold>. Bhāgyavantatādīhi catūhi kāraṇehi <bold>bhagavā</bold>. Catūhi maggehi kātabbassa pariññādipabhedassa soḷasavidhassa kiccassa katattā nipphāditattā <bold>katakicco</bold>. Pāraṃ sakkāyassa paratīraṃ nibbānaṃ gato sayambhuñāṇena adhigatoti <bold>pāragato</bold>. Asadisena kāyabalena, anaññasādhāraṇena ñāṇabalena, catubbidhasammappadhānavīriyena ca samannāgatattā <bold>balavīriyasamaṅgī</bold>. Sobhanagamanattā, sundaraṃ ṭhānaṃ gatattā, sammā gatattā, sammā ca gaditattā <bold>sugato</bold>. Taṃ sugataṃ sammāsambuddhaṃ <bold>saraṇatthaṃ</bold> saraṇāya parāyaṇāya apāyadukkhavaṭṭadukkhaparittāṇāya <bold>upehi</bold> upagaccha, ajja paṭṭhāya ahitanivattanena hitasaṃvaḍḍhanena ‘‘ayaṃ me bhagavā saraṇaṃ tāṇaṃ leṇaṃ parāyaṇaṃ gati paṭisaraṇa’’nti bhaja seva, evaṃ jānāhi vā bujjhassūti attho.</paragraph>
    <paragraph line="149" number="887"><bold>Rāgavirāga</bold>nti <pageBreak edition="Pali Text Society" number="0.0232" /> ariyamaggamāha. Tena hi ariyā anādikālabhāvitampi rāgaṃ virajjenti. <bold>Anejamasoka</bold>nti ariyaphalaṃ. Tañhi ejāsaṅkhātāya taṇhāya avasiṭṭhānañca sokanimittānaṃ kilesānaṃ sabbaso paṭippassambhanato <pageBreak edition="Myanmar" number="0.0215" /> ‘‘anejaṃ asoka’’nti ca vuccati. <bold>Dhamma</bold>nti sabhāvadhammaṃ. Sabhāvato gahetabbadhammo hesa yadidaṃ maggaphalanibbānāni, na pariyattidhammo viya paññattidhammavasena. <bold>Dhamma</bold>nti vā paramatthadhammaṃ, nibbānanti attho. Samecca sambhuyya paccayehi kataṃ saṅkhataṃ, na saṅkhatanti <bold>asaṅkhataṃ</bold>. Tadeva nibbānaṃ. Natthi ettha kiñcipi paṭikūlanti <bold>appaṭikūlaṃ</bold>. Savanavelāyaṃ upaparikkhaṇavelāyaṃ paṭipajjanavelāyanti sabbadāpi iṭṭhamevāti <bold>madhuraṃ</bold>. Sabbaññutaññāṇasannissayāya paṭibhānasampadāya pavattitattā suppavattibhāvato nipuṇabhāvato ca <bold>paguṇaṃ</bold>. Vibhajitabbassa atthassa khandhādivasena kusalādivasena uddesādivasena ca suṭṭhu vibhajanato <bold>suvibhattaṃ</bold>. Tīhipi padehi pariyattidhammameva vadati. Teneva hissa āpāthakāle viya vimaddanakālepi kathentassa viya suṇantassāpi sammukhībhāvato ubhatopaccakkhatāya dassanatthaṃ <bold>‘‘ima’’</bold>nti vuttaṃ. <bold>Dhamma</bold>nti yathāvapaṭipajjante apāyadukkhapātato dhāraṇatthena dhammaṃ, idaṃ catubbidhassāpi dhammassa sādhāraṇavacanaṃ. Pariyattidhammopi <pageBreak edition="Vipassana Research Institut" number="0.0196" /> hi saraṇesu ca sīlesu ca patiṭṭhānamattāyapi yathāvapaṭipattiyā apāyadukkhapātato dhāreti eva. Imassa ca atthassa idameva vimānaṃ sādhakanti daṭṭhabbaṃ. Sādhāraṇabhāvena yathāvuttadhammassa paccakkhaṃ katvā dassento puna <bold>‘‘ima’’</bold>nti āha.</paragraph>
    <paragraph line="150" number="888"><bold>Yatthā</bold>ti yasmiṃ ariyasaṅghe. <bold>Dinna</bold>nti pariccattaṃ annādideyyadhammaṃ. <bold>Dinna mahapphala</bold>nti gāthāsukhatthaṃ <pageBreak edition="Pali Text Society" number="0.0233" /> anunāsikalopo kato. Accantameva kilesāsucito visujjhanena <bold>sucīsu</bold> ‘‘sotāpanno sotāpattiphalasacchikiriyāya paṭipanno’’tiādinā (a. ni. 8.60) vuttesu <bold>catūsu purisayugesu. Aṭṭhā</bold>ti maggaṭṭhaphalaṭṭhesu yugaḷe akatvā visuṃ visuṃ gahaṇena aṭṭha puggalā. Gāthāsukhatthameva cettha <bold>‘‘puggala dhammadasā’’</bold>ti rassaṃ katvā niddeso. <bold>Dhammadasā</bold>ti catusaccadhammassa nibbānadhammassa ca paccakkhato dassanakā. Diṭṭhisīlasāmaññena saṃhatabhāvena <bold>saṅghaṃ</bold>.</paragraph>
    <paragraph line="151">Evaṃ bhagavatā tīhi gāthāhi saraṇaguṇasandassanena saddhiṃ saraṇagamanavidhimhi vutte māṇavo taṃtaṃsaraṇaguṇānussaraṇamukhena saraṇagamanavidhino attano hadaye ṭhapitabhāvaṃ vibhāvento tassā tassā gāthāya <pageBreak edition="Myanmar" number="0.0216" /> anantaraṃ ‘‘yo vadataṃ pavaro’’tiādinā taṃ taṃ gāthaṃ paccanubhāsi. Evaṃ paccanubhāsitvā ṭhitassa pañca sikkhāpadāni sarūpato phalānisaṃsato ca vibhāvetvā tesaṃ samādānavidhiṃ kathesi. So tampi suṭṭhu upadhāretvā pasannamānaso ‘‘handāhaṃ bhagavā gamissāmī’’ti vatvā ratanattayaguṇaṃ anussaranto taṃyeva maggaṃ paṭipajji. Bhagavāpi ‘‘alaṃ imassa ettakaṃ kusalaṃ devalokūpapattiyā’’ti jetavanameva agamāsi.</paragraph>
    <paragraph line="152">Māṇavassa pana pasannacittassa ratanattayaguṇaṃ sallakkhaṇavasena ‘‘saraṇaṃ upemī’’ti pavattacittuppādatāya saraṇesu ca, bhagavatā vuttanayena pañcannaṃ sīlānaṃ adhiṭṭhānena sīlesu ca patiṭṭhitassa teneva nayena ratanattayaguṇe anussarantasseva gacchantassa corā magge pariyuṭṭhiṃsu. So te agaṇetvā ratanattayaguṇe anussarantoyeva gacchati. Tañceko coro gumbantaraṃ upanissāya ṭhito visapītena sarena sahasāva vijjhitvā <pageBreak edition="Pali Text Society" number="0.0234" /> jīvitakkhayaṃ pāpetvā kahāpaṇabhaṇḍikaṃ gahetvā attano sahāyehi saddhiṃ pakkāmi. Māṇavo pana kālaṃ katvā tāvatiṃsabhavane tiṃsayojanike kanakavimāne suttappabuddho viya accharāsahassaparivuto saṭṭhisakaṭabhārālaṅkārapaṭimaṇḍitattabhāvo nibbatti, tassa vimānassa ābhā sātirekāni vīsatiyojanāni pharitvā tiṭṭhati.</paragraph>
    <paragraph line="153">Atha māṇavaṃ kālakataṃ disvā setabyagāmavāsino manussā setabyaṃ gantvā tassa mātāpitūnaṃ <pageBreak edition="Vipassana Research Institut" number="0.0197" /> ukkaṭṭhagāmavāsino ca ukkaṭṭhaṃ gantvā brāhmaṇassa pokkharasātissa kathesuṃ. Taṃ sutvā tassa mātāpitaro ñātimittā brāhmaṇo ca pokkharasāti saparivārā assumukhā rodamānā taṃ padesaṃ agamaṃsu, yebhuyyena setabyavāsino ca ukkaṭṭhavāsino ca icchānaṅgalavāsino ca sannipatiṃsu, mahāsamāgamo ahosi. Atha māṇavassa mātāpitaro maggassa avidūre citakaṃ sajjetvā sarīrakiccaṃ kātuṃ ārabhiṃsu.</paragraph>
    <paragraph line="154">Atha bhagavā cintesi ‘‘mayi gate chattamāṇavo maṃ vandituṃ āgamissati, āgatañca taṃ katakammaṃ kathāpento kammaphalaṃ paccakkhaṃ kāretvā dhammaṃ desessāmi, evaṃ mahājanassa dhammābhisamayo bhavissatī’’ti cintetvā mahatā bhikkhusaṅghena saddhiṃ taṃ padesaṃ upagantvā aññatarasmiṃ rukkhamūle <pageBreak edition="Myanmar" number="0.0217" /> nisīdi chabbaṇṇabuddharaṃsiyo vissajjento. Atha chattamāṇavadevaputtopi attano sampattiṃ paccavekkhitvā, tassā kāraṇaṃ upadhārento saraṇagamanañca sīlasamādānañca disvā, vimhayajāto bhagavati sañjātapasādabahumāno ‘‘idānevāhaṃ gantvā bhagavantañca bhikkhusaṅghañca vandissāmi, ratanattayaguṇe ca mahājanassa pākaṭe karissāmī’’ti kataññutaṃ nissāya sakalaṃ taṃ araññapadesaṃ ekālokaṃ karonto, saha vimānena āgantvā vimānato oruyha mahatā parivārena saddhiṃ dissamānarūpo upasaṅkamitvā bhagavato <pageBreak edition="Pali Text Society" number="0.0235" /> pādesu sirasā nipatanto abhivādetvā añjaliṃ paggayha ekamantaṃ aṭṭhāsi. Taṃ disvā mahājano ‘‘ko nu kho ayaṃ devo vā brahmā vā’’ti acchariyabbhutajāto upasaṅkamitvā bhagavantaṃ parivāresi. Bhagavā tena katapuññakammaṃ pākaṭaṃ kātuṃ –</paragraph>
    <hangnum line="155" number="889"></hangnum>
    <gatha1 line="156"> ‘‘Na tathā tapati nabhe sūriyo, cando ca na bhāsati na phusso;</gatha1>
    <gathalast line="157">Yathā atulamidaṃ mahappabhāsaṃ, ko nu tvaṃ tidivā mahiṃ upāgā.</gathalast>
    <hangnum line="158" number="890"></hangnum>
    <gatha1 line="159"> ‘‘Chindati raṃsī pabhaṅkarassa, sādhikavīsatiyojanāni ābhā;</gatha1>
    <gathalast line="160">Rattimapi yathā divaṃ karoti, parisuddhaṃ vimalaṃ subhaṃ vimānaṃ.</gathalast>
    <hangnum line="161" number="891"></hangnum>
    <gatha1 line="162"> ‘‘Bahupadumavicitrapuṇḍarīkaṃ, vokiṇṇaṃ kusumehi nekacittaṃ;</gatha1>
    <gathalast line="163">Arajavirajahemajālachannaṃ, ākāse tapati yathāpi sūriyo.</gathalast>
    <hangnum line="164" number="892"></hangnum>
    <gatha1 line="165"> ‘‘Rattambarapītavāsasāhi, agarupiyaṅgucandanussadāhi;</gatha1>
    <gathalast line="166">Kañcanatanusannibhattacāhi, paripūraṃ gaganaṃva tārakāhi.</gathalast>
    <hangnum line="167" number="893"></hangnum>
    <gatha1 line="168"> ‘‘Naranāriyo <pageBreak edition="Myanmar" number="0.0218" /><pageBreak edition="Vipassana Research Institut" number="0.0198" /> bahuketthanekavaṇṇā, kusumavibhūsitābharaṇettha sumanā;</gatha1>
    <gathalast line="169">Anilapamuñcitā pavanti surabhiṃ, tapaniyavitatā suvaṇṇachannā.</gathalast>
    <hangnum line="170" number="894"></hangnum>
    <gatha1 line="171"> ‘‘Kissa saṃyamassa ayaṃ vipāko, kenāsi kammaphalenidhūpapanno;</gatha1>
    <gathalast line="172">Yathā <pageBreak edition="Pali Text Society" number="0.0236" /> ca te adhigatamidaṃ vimānaṃ, tadanupadaṃ avacāsi iggha puṭṭho’’ti. –</gathalast>
    <unindented line="173">Taṃ devaputtaṃ paṭipucchi.</unindented>
    <paragraph line="174" number="886"> Tattha <bold>tapatī</bold>ti dippati. <bold>Nabhe</bold>ti ākāse. <bold>Phusso</bold>ti phussatārakā. <bold>Atula</bold>nti anupamaṃ, appamāṇaṃ vā. Idaṃ vuttaṃ hoti – yathā idaṃ tava vimānaṃ anupamaṃ appamāṇaṃ pabhassarabhāvena tato eva mahappabhāsaṃ ākāse dippati, na tathā tārakarūpāni dippanti, na cando, tāni tāva tiṭṭhantu, nāpi sūriyo dippati, evaṃbhūto ko nu tvaṃ devalokato imaṃ bhūmipadesaṃ upagato, taṃ pākaṭaṃ katvā imassa mahājanassa kathehīti.</paragraph>
    <paragraph line="175" number="890"><bold>Chindatī</bold>ti vicchindati, pavattituṃ adento paṭihanatīti attho. <bold>Raṃsī</bold>ti rasmiyo. <bold>Pabhaṅkarassā</bold>ti sūriyassa. Tassa ca vimānassa pabhā samantato pañcavīsati yojanāni pharitvā tiṭṭhati. Tenāha <bold>‘‘sādhikavīsatiyojanāni ābhā’’</bold>ti. <bold>Rattimapi yathā divaṃ karotī</bold>ti attano pabhāya andhakāraṃ vidhamantaṃ rattibhāgampi divasabhāgaṃ viya karoti. Parisamantato anto ceva bahi ca suddhatāya <bold>parisuddhaṃ</bold>. Sabbaso malābhāvena <bold>vimalaṃ</bold>. Sundaratāya <bold>subhaṃ</bold>.</paragraph>
    <paragraph line="176" number="891"><bold>Bahupadumavicitrapuṇḍarīka</bold>nti bahuvidharattakamalañceva vicittavaṇṇasetakamalañca. Setakamalaṃ padumaṃ, rattakamalaṃ puṇḍarīkanti vadanti. <bold>Vokiṇṇaṃ kusumehī</bold>ti aññehi ca nānāvidhehi pupphehi samokiṇṇaṃ. <bold>Nekacitta</bold>nti <pageBreak edition="Myanmar" number="0.0219" /> mālākammalatākammādinānāvidhavicittaṃ. <bold>Arajavirajahemajālachanna</bold>nti sayaṃ apagatarajaṃ virajena niddosena kañcanajālena chāditaṃ.</paragraph>
    <paragraph line="177" number="892"><bold>Rattambarapītavāsasāhī</bold>ti rattavatthāhi ceva pītavatthāhi ca. Ekā hi rattaṃ dibbavatthaṃ nivāsetvā pītaṃ uttariyaṃ karoti, aparā pītaṃ nivāsetvā rattaṃ uttariyaṃ karoti. Taṃ sandhāya vuttaṃ ‘‘rattambarapītavāsasāhī’’ti <pageBreak edition="Pali Text Society" number="0.0237" />. <bold>Agarupiyaṅgucandanussadāhī</bold>ti agarugandhena piyaṅgumālāhi candanagandhehi ca ussadāhi, ussannadibbāgarugandhādikāhīti attho. <bold>Kañcanatanusannibhattacāhī</bold>ti <pageBreak edition="Vipassana Research Institut" number="0.0199" /> kanakasadisasukhumacchavīhi. <bold>Paripūra</bold>nti tahaṃ tahaṃ vicarantīhi saṅgītipasutāhi ca paripuṇṇaṃ.</paragraph>
    <paragraph line="178" number="893"><bold>Bahuketthā</bold>ti bahukā ettha. <bold>Anekavaṇṇā</bold>ti nānārūpā. <bold>Kusamavibhūsitābharaṇā</bold>ti visesato surabhivāyanatthaṃ dibbakusumehi alaṅkatadibbābharaṇā. <bold>Etthā</bold>ti etasmiṃ vimāne. <bold>Sumanā</bold>ti sundaramanā pamuditacittā. <bold>Anilapamuñcitā pavanti surabhi</bold>nti anilena pamuñcitagandhānaṃ pupphānaṃ vāyunā vimuttapattapuṭaṃ viya vibandhatāya vikasitatāya ca sugandhaṃ pavāyanti. ‘‘Anilapadhūpitā’’tipi paṭhanti, vātena mandaṃ āvuyhamānā hemamayapupphāti attho. Kanakacīrakādīhi veṇiādīsu otatatāya <bold>tapaniyavitatā</bold>. Yebhuyyena kañcanābharaṇehi acchāditasarīratāya <bold>suvaṇṇachannā. Naranāriyo</bold>ti devaputtā devadhītaro ca bahukā ettha tava vimāneti dasseti.</paragraph>
    <paragraph line="179" number="894"><bold>Iṅghā</bold>ti codanatthe nipāto <bold>puṭṭho</bold>ti pucchito imassa mahājanassa kammaphalapaccakkhabhāvāyāti adhippāyo.</paragraph>
    <paragraph line="180">Tato devaputto imāhi gāthāhi byākāsi –</paragraph>
    <hangnum line="181" number="895"></hangnum>
    <gatha1 line="182"> ‘‘Sayamidha pathe samecca māṇavena, satthānusāsi anukampamāno;</gatha1>
    <gathalast line="183">Tava ratanavarassa dhammaṃ sutvā, karissāmīti ca bravittha chatto.</gathalast>
    <hangnum line="184" number="896"></hangnum>
    <gatha1 line="185"> ‘‘Jinavarapavaraṃ <pageBreak edition="Myanmar" number="0.0220" /><pageBreak edition="Pali Text Society" number="0.0238" /> upehi saraṇaṃ, dhammañcāpi tatheva bhikkhusaṅghaṃ;</gatha1>
    <gathalast line="186">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="187" number="897"></hangnum>
    <gatha1 line="188"> ‘‘Mā ca pāṇavadhaṃ vividhaṃ carassu asuciṃ,</gatha1>
    <gatha2 line="189">Na hi pāṇesu asaññataṃ avaṇṇayiṃsu sappaññā;</gatha2>
    <gathalast line="190">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="191" number="898"></hangnum>
    <gatha1 line="192"> ‘‘Mā ca parajanassa rakkhitampi, ādātabbamamaññitho adinnaṃ;</gatha1>
    <gathalast line="193">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="194" number="899"></hangnum>
    <gatha1 line="195"> ‘‘Mā <pageBreak edition="Vipassana Research Institut" number="0.0200" /> ca parajanassa rakkhitāyo, parabhariyā agamā anariyametaṃ;</gatha1>
    <gathalast line="196">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="197" number="900"></hangnum>
    <gatha1 line="198"> ‘‘Mā ca vitathaṃ aññathā abhāṇi, na hi musāvādaṃ avaṇṇayiṃsu sappaññā;</gatha1>
    <gathalast line="199">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="200" number="901"></hangnum>
    <gatha1 line="201"> ‘‘Yena ca purisassa apeti saññā, taṃ majjaṃ parivajjayassu sabbaṃ;</gatha1>
    <gathalast line="202">Noti paṭhamaṃ avocahaṃ bhante, pacchā te vacanaṃ tathevakāsiṃ.</gathalast>
    <hangnum line="203" number="902"></hangnum>
    <gatha1 line="204"> ‘‘Svāhaṃ idha pañca sikkhā karitvā, paṭipajjitvā tathāgatassa dhamme;</gatha1>
    <gathalast line="205">Dvepathamagamāsiṃ coramajjhe, te maṃ tattha vadhiṃsu bhogahetu.</gathalast>
    <hangnum line="206" number="903"></hangnum>
    <gatha1 line="207"> ‘‘Ettakamidaṃ <pageBreak edition="Myanmar" number="0.0221" /> anussarāmi kusalaṃ, tato paraṃ na me vijjati aññaṃ;</gatha1>
    <gathalast line="208">Tena <pageBreak edition="Pali Text Society" number="0.0239" /> sucaritena kammunāhaṃ, uppanno tidivesu kāmakāmī.</gathalast>
    <hangnum line="209" number="904"></hangnum>
    <gatha1 line="210"> ‘‘Passa khaṇamuhuttasaññamassa, anudhammappaṭipattiyā vipākaṃ;</gatha1>
    <gathalast line="211">Jalamiva yasasā samekkhamānā, bahukāmaṃ pihayanti hīnakammā.</gathalast>
    <hangnum line="212" number="905"></hangnum>
    <gatha1 line="213"> ‘‘Passa katipayāya desanāya, sugatiñcamhi gato sukhañca patto;</gatha1>
    <gathalast line="214">Ye ca te satataṃ suṇanti dhammaṃ, maññe te amataṃ phusanti khemaṃ.</gathalast>
    <hangnum line="215" number="906"></hangnum>
    <gatha1 line="216"> ‘‘Appampi kataṃ mahāvipākaṃ, vipulaṃ hoti tathāgatassa dhamme;</gatha1>
    <gathalast line="217">Passa katapuññatāya chatto, obhāseti pathaviṃ yathāpi sūriyo.</gathalast>
    <hangnum line="218" number="907"></hangnum>
    <gatha1 line="219"> ‘‘Kimidaṃ kusalaṃ kimācarema, icceke hi samecca mantayanti;</gatha1>
    <gathalast line="220">Te mayaṃ punareva laddha mānusattaṃ, paṭipannā viharemu sīlavanto.</gathalast>
    <hangnum line="221" number="908"></hangnum>
    <gatha1 line="222"> ‘‘Bahukāro anukampako ca satthā, iti me sati agamā divā divassa;</gatha1>
    <gathalast line="223">Svāhaṃ upagatomhi saccanāmaṃ, anukampassu punapi suṇemha dhammaṃ.</gathalast>
    <hangnum line="224" number="909"></hangnum>
    <gatha1 line="225"> ‘‘Ye <pageBreak edition="Vipassana Research Institut" number="0.0201" /> cidha pajahanti kāmarāgaṃ, bhavarāgānusayañca pahāya mohaṃ;</gatha1>
    <gathalast line="226">Na ca te puna mupenti gabbhaseyyaṃ, parinibbānagatā hi sītibhūtā’’ti.</gathalast>
    <paragraph line="227" number="895"> Tattha <pageBreak edition="Myanmar" number="0.0222" /><bold>sayamidha pathe samecca māṇavenā</bold>ti idha imasmiṃ pathe mahāmagge sayameva upagatena māṇavena brāhmaṇakumārena samecca samāgantvā. Diṭṭhadhammikasamparāyikaparamatthehi sattānaṃ yathārahamanusāsanato <bold>satthā</bold> bhagavā, tvaṃ yaṃ māṇavaṃ yathādhammaṃ <pageBreak edition="Pali Text Society" number="0.0240" /><bold>anusāsi anukampamāno</bold> anuggaṇhanto, <bold>tava ratanavarassa</bold> aggaratanassa sammāsambuddhassa, taṃ <bold>dhammaṃ sutvā iti</bold> evaṃ <bold>karissāmi</bold> yathānusiṭṭhaṃ paṭipajjissāmīti, so <bold>chatto</bold> chattanāmako māṇavo <bold>bravittha</bold> kathesīti padayojanā.</paragraph>
    <paragraph line="228" number="896"> Evaṃ yathāpucchitaṃ kammaṃ kāraṇato dassetvā idāni taṃ sarūpato vibhāgato ca dassento satthārā samādapitabhāvaṃ attanā ca tattha pacchā patiṭṭhitabhāvaṃ dassetuṃ <bold>‘‘jinavarapavara’’</bold>ntiādimāha. Tattha <bold>noti paṭhamaṃ avocahaṃ bhante</bold>ti bhante bhagavā ‘‘saraṇagamanaṃ jānāsī’’ti tayā vutto ‘‘no’’ti na ‘‘jānāmī’’ti paṭhamaṃ avocaṃ ahaṃ. <bold>Pacchā te vacanaṃ tathevakāsi</bold>nti pacchā tayā vuttaṃ kathaṃ parivattento tava vacanaṃ tatheva akāsiṃ paṭipajjiṃ, tīṇipi saraṇāni upagacchinti attho.</paragraph>
    <paragraph line="229" number="897"><bold>Vividha</bold>nti uccāvacaṃ, appasāvajjaṃ mahāsāvajjañcāti attho. <bold>Mā carassū</bold>ti mā akāsi. <bold>Asuci</bold>nti kilesāsucimissatāya na suciṃ. <bold>Pāṇesu asaññata</bold>nti pāṇaghātato avirataṃ. <bold>Na hi avaṇṇayiṃsū</bold>ti na hi vaṇṇayanti. Paccūppannakālatthe hi idaṃ atītakālavacanaṃ. Atha vā ‘‘avaṇṇayiṃsū’’ti ekadesena sakalassa kālassa upalakkhaṇaṃ, tasmā yathā na vaṇṇayiṃsu atītamaddhānaṃ, evaṃ etarahipi na vaṇṇayanti, anāgatepi na vaṇṇayissantīti vuttaṃ hoti.</paragraph>
    <paragraph line="230" number="898-900"><bold>Parajanassa rakkhita</bold>nti parapariggahitavatthu. Tenāha ‘‘adinna’’nti. <bold>Mā agamā</bold>ti mā ajjhācari. <bold>Vitatha</bold>nti atathaṃ, musāti attho. <bold>Aññathā</bold>ti aññathāva, vitathasaññī evaṃ vitathanti jānanto evaṃ mā bhaṇīti attho.</paragraph>
    <paragraph line="231" number="901"><bold>Yenā</bold>ti <pageBreak edition="Myanmar" number="0.0223" /><pageBreak edition="Pali Text Society" number="0.0241" /> yena majjena, pītenāti adhippāyo. <bold>Apetī</bold>ti vigacchati. <bold>Saññā</bold>ti dhammasaññā, lokasaññā eva vā. <bold>Sabba</bold>nti anavasesaṃ, bījato paṭṭhāyāti attho.</paragraph>
    <paragraph line="232" number="902"><bold>Svāha</bold>nti <pageBreak edition="Vipassana Research Institut" number="0.0202" /> so tadā chattamāṇavabhūto ahaṃ. <bold>Idha</bold> imasmiṃ maggapadese, imasmiṃ vā tava sāsane. Tenāha <bold>‘‘tathāgatassa dhamme’’</bold>ti. <bold>Pañca sikkhā</bold>ti pañca sīlāni. <bold>Karitvā</bold>ti ādiyitvā, adhiṭṭhāyāti attho. <bold>Dvepatha</bold>nti dvinnaṃ gāmasīmānaṃ vemajjhabhūtaṃ pathaṃ, sīmantarikapathanti attho. <bold>Te</bold>ti te corā. <bold>Tatthā</bold>ti sīmantarikamagge. <bold>Bhogahetū</bold>ti āmisakiñcikkhanimittaṃ.</paragraph>
    <paragraph line="233" number="903"><bold>Tato</bold>ti yathāvuttakusalato <bold>paraṃ</bold> upari <bold>aññaṃ kusalaṃ na vijjati</bold> na upalabbhati, yamahaṃ anussareyyanti attho. <bold>Kāmakāmī</bold>ti yathicchitakāmaguṇasamaṅgī.</paragraph>
    <paragraph line="234" number="904"><bold>Khaṇamuhuttasaññamassā</bold>ti khaṇamuhuttamattaṃ pavattasīlassa. <bold>Anudhammappaṭipattiyā</bold>ti yathādhigatassa phalassa anurūpadhammaṃ paṭipajjamānassa bhagavā passa, tuyhaṃ ovādadhammassa vā anurūpāya dhammapaṭipattiyā vuttaniyāmeneva saraṇagamanassa sīlasamādānassa cāti attho. <bold>Jalamiva yasasā</bold>ti iddhiyā parivārasampattiyā ca jalantaṃ viya. <bold>Samekkhamānā</bold>ti passantā. <bold>Bahukā</bold>ti bahavo. <bold>Pihayantī</bold>ti ‘‘kathaṃ nu kho mayaṃ edisā bhaveyyāmā’’ti patthenti. <bold>Hīnakammā</bold>ti mama sampattito nihīnabhogā.</paragraph>
    <paragraph line="235" number="905"><bold>Katipayāyā</bold>ti appikāya. <bold>Ye</bold>ti ye bhikkhū ceva upāsakādayo ca. Ca-saddo byatireke. <bold>Te</bold>ti tava. <bold>Satata</bold>nti divase divase.</paragraph>
    <paragraph line="236" number="906"><bold>Vipula</bold>nti uḷāraphalaṃ vipulānubhāvaṃ. <bold>Tathāgatassa dhamme</bold>ti tathāgatassa sāsane ovāde ṭhatvā katanti yojanā. Evaṃ anuddesikavasena vuttamevatthaṃ attuddesikavasena dassento <bold>‘‘passā’’</bold>tiādimāha. Tattha <bold>passā</bold>ti bhagavantaṃ vadati, attānameva vā aññaṃ viya ca katvā vadati.</paragraph>
    <paragraph line="237" number="907"><bold>Kimidaṃ</bold><pageBreak edition="Myanmar" number="0.0224" /><pageBreak edition="Pali Text Society" number="0.0242" /><bold>kusalaṃ kimācaremā</bold>ti kusalaṃ nāmetaṃ kiṃsabhāvaṃ kīdisaṃ, kathaṃ vā taṃ ācareyyāma. <bold>Icceke hi samecca mantayantī</bold>ti evameke samecca samāgantvā pathaviṃ parivattentā viya sineruṃ ukkhipantā viya ca sudukkaraṃ katvā mantayanti vicārenti, mayaṃ pana akiccheneva punapi kusalaṃ ācareyyāmāti adhippāyo. Tenevāha <bold>‘‘maya’’</bold>ntiādi.</paragraph>
    <paragraph line="238" number="908"><bold>Bahukāro</bold>ti bahūpakāro, mahāupakāro vā. <bold>Anukampako</bold>ti kāruṇiko. <bold>Ma</bold>-kāro <pageBreak edition="Vipassana Research Institut" number="0.0203" /> padasandhikaro. <bold>Itī</bold>ti evaṃ, bhagavato attani paṭipannākāraṃ sandhāya vadati. <bold>Me satī</bold>ti mayi sati vijjamāne, corehi avadhite evāti attho. <bold>Divā divassā</bold>ti divasassapi divā, kālassevāti attho. <bold>Svāha</bold>nti so chattamāṇavabhūto ahaṃ. <bold>Saccanāma</bold>nti ‘‘bhagavā arahaṃ sammāsambuddho’’tiādināmehi avitathanāmaṃ bhūtatthanāmaṃ. <bold>Anukampassū</bold>ti anuggaṇhāhi. <bold>Punapī</bold>ti bhiyyopi <bold>suṇemu,</bold> tava dhammaṃ suṇeyyāmayevāti attho.</paragraph>
    <paragraph line="239">Evaṃ devaputto sabbametaṃ kataññutābhāve ṭhatvā satthu payirupāsane ca dhammassavane ca atittimeva dīpento vadati. Bhagavā devaputtassa ca tattha sannipatitaparisāya ca ajjhāsayaṃ oloketvā anupubbikathaṃ kathesi. Atha nesaṃ allacittataṃ ñatvā sāmukkaṃsikaṃ dhammadesanaṃ pakāsesi. Desanāpariyosāne devaputto ceva mātāpitaro cassa sotāpattiphale patiṭṭhahiṃsu, mahato ca janakāyassa dhammābhisamayo ahosi.</paragraph>
    <paragraph line="240" number="909"> Paṭhamaphale patiṭṭhito devaputto uparimaggesu attano garucittīkāraṃ, tadadhigamassa ca mahānisaṃsataṃ vibhāvento <bold>‘‘ye cidha pajahanti kāmarāga’’</bold>nti pariyosānagāthamāha. Tassattho – <bold>ye idha</bold> imasmiṃ sāsane ṭhitā <bold>pajahanti</bold> anavasesato samucchindanti <bold>kāmarāgaṃ, na ca te puna upenti</bold><pageBreak edition="Pali Text Society" number="0.0243" /><bold>gabbhaseyyaṃ</bold> orambhāgiyānaṃ saṃyojanānaṃ samucchinnattā. Ye ca pana <bold>pahāya mohaṃ</bold> sabbaso samugghātetvā <bold>bhavarāgānusayañca</bold> pajahanti, te puna upenti gabbhaseyyanti vattabbameva natthi. Kasmā? <bold>Parinibbānagatā hi sītibhūtā,</bold> te hi uttamapurisā anupādisesāya <pageBreak edition="Myanmar" number="0.0225" /> nibbānadhātuyā parinibbānaṃ gatā evaṃ idheva sabbavedayitānaṃ sabbapariḷāhānaṃ byantibhāvena sītibhūtā.</paragraph>
    <paragraph line="241">Iti devaputto attano ariyasotasamāpannabhāvaṃ pavedento anupādisesāya nibbānadhātuyā desanāya kūṭaṃ gahetvā bhagavantaṃ vanditvā padakkhiṇaṃ katvā bhikkhusaṅghassa apacitiṃ dassetvā mātāpitaro āpucchitvā devalokameva gato, satthāpi uṭṭhāyāsanā gato saddhiṃ bhikkhusaṅghena. Māṇavassa pana mātāpitaro brāhmaṇo pokkharasāti sabbo ca mahājano bhagavantaṃ anugantvā nivatti. Bhagavā jetavanaṃ gantvā sannipatitāya parisāya imaṃ vimānaṃ vitthārato kathesi. Sā desanā mahājanassa sātthikā ahosīti.</paragraph>
    <centered line="242">Chattamāṇavakavimānavaṇṇanā niṭṭhitā.</centered>
    <subhead line="243">4. Kakkaṭakarasadāyakavimānavaṇṇanā</subhead>
    <paragraph line="244"><bold>Uccamidaṃ</bold><pageBreak edition="Vipassana Research Institut" number="0.0204" /><bold>maṇithūṇaṃ vimāna</bold>nti kakkaṭakarasadāyakavimānaṃ. Tassa kā uppatti? Bhagavā rājagahe viharati veḷuvane. Tena samayena aññataro bhikkhu āraddhavipassako kaṇṇasūlena pīḷito akallasarīratāya vipassanaṃ ussukkāpetuṃ nāsakkhi, vejjehi vuttavidhinā bhesajje katepi rogo na vūpasami. So bhagavato etamatthaṃ ārocesi. Athassa bhagavā ‘‘kakkaṭakarasabhojanaṃ sappāya’’nti ñatvā āha ‘‘gaccha tvaṃ bhikkhu magadhakhette piṇḍāya carāhī’’ti.</paragraph>
    <paragraph line="245">So bhikkhu ‘‘dīghadassinā addhā kiñci diṭṭhaṃ bhavissatī’’ti cintetvā ‘‘sādhu bhante’’ti bhagavato paṭissuṇitvā bhagavantaṃ vanditvā pattacīvaramādāya magadhakhettaṃ gantvā <pageBreak edition="Pali Text Society" number="0.0244" /> aññatarassa khettapālassa kuṭiyā dvāre piṇḍāya aṭṭhāsi. So ca khettapālo kakkaṭakarasaṃ sampādetvā bhattañca pacitvā ‘‘thokaṃ vissamitvā bhuñjissāmī’’ti nisinno theraṃ disvā pattaṃ gahetvā kuṭikāyaṃ nisīdāpetvā kakkaṭakarasabhattaṃ adāsi. Therassa taṃ bhattaṃ thokaṃ bhuttassayeva kaṇṇasūlaṃ paṭippassambhi, ghaṭasatena nhāto viya ahosi <pageBreak edition="Myanmar" number="0.0226" />. So sappāyāhāravasena cittaphāsukaṃ labhitvā vipassanāvasena cittaṃ abhininnāmento apariyositeyeva bhojane anavasesato āsave khepetvā arahatte patiṭṭhāya khettapālaṃ āha ‘‘upāsaka, tava piṇḍapātabhojanena mayhaṃ rogo vūpasanto, kāyacittaṃ kallaṃ jātaṃ, tvampi imassa puññassa phalena vigatakāyacittadukkho bhavissasī’’ti vatvā anumodanaṃ katvā pakkāmi.</paragraph>
    <paragraph line="246">Khettapālo aparena samayena kālaṃ katvā tāvatiṃsabhavane dvādasayojanike maṇithambhe kanakavimāne sattasatakūṭāgārapaṭimaṇḍite veḷuriyamayagabbhe nibbatti, dvāre cassa yathūpacitakammasaṃsūcako muttāsikkāgato suvaṇṇakakkaṭako olambamāno aṭṭhāsi. Athāyasmā mahāmoggallāno pubbe vuttanayena tattha gato taṃ disvā imāhi gāthāhi pucchi –</paragraph>
    <hangnum line="247" number="910"></hangnum>
    <gatha1 line="248"> ‘‘Uccamidaṃ maṇithūṇaṃ vimānaṃ, samantato dvādasa yojanāni;</gatha1>
    <gathalast line="249">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="250" number="911"></hangnum>
    <gatha1 line="251"> ‘‘Tatthacchasi <pageBreak edition="Vipassana Research Institut" number="0.0205" /> pivasi khādasi ca, dibbā ca vīṇā pavadanti vagguṃ;</gatha1>
    <gathalast line="252">Dibbā <pageBreak edition="Pali Text Society" number="0.0245" /> rasā kāmaguṇettha pañca, nāriyo ca naccanti suvaṇṇachannā.</gathalast>
    <hangnum line="253" number="912"></hangnum>
    <gatha1 line="254"> ‘‘Kena tetādiso vaṇṇo, kena te idha mijjhati;</gatha1>
    <gathalast line="255">Uppajjanti ca te bhogā, ye keci manaso piyā.</gathalast>
    <hangnum line="256" number="913"></hangnum>
    <gatha1 line="257"> ‘‘Pucchāmi taṃ deva mahānubhāva, manussabhūto kimakāsi puññaṃ;</gatha1>
    <gathalast line="258">Kenāsi evaṃ jalitānubhāvo, vaṇṇo ca te sabbadisā pabhāsatī’’ti.</gathalast>
    <paragraph line="259">Sopissa byākāsi, taṃ dassetuṃ –</paragraph>
    <hangnum line="260" number="914"></hangnum>
    <gatha1 line="261"> ‘‘So devaputto attamano, moggallānena pucchito;</gatha1>
    <gathalast line="262">Pañhaṃ puṭṭho viyākāsi, yassa kammassidaṃ phala’’nti. – vuttaṃ;</gathalast>
    <hangnum line="263" number="915"></hangnum>
    <gatha1 line="264"> ‘‘Satisamuppādakaro <pageBreak edition="Myanmar" number="0.0227" />, dvāre kakkaṭako ṭhito;</gatha1>
    <gathalast line="265">Niṭṭhito jātarūpassa, sobhati dasapādako.</gathalast>
    <hangnum line="266" number="916"></hangnum>
    <gatha1 line="267"> ‘‘Tena metādiso vaṇṇo, tena me idha mijjhati;</gatha1>
    <gathalast line="268">Uppajjanti ca me bhogā, ye keci manaso piyā.</gathalast>
    <hangnum line="269" number="917"></hangnum>
    <gatha1 line="270"> ‘‘Akkhāmi te bhikkhu mahānubhāva, manussabhūto yamakāsi puññaṃ;</gatha1>
    <gathalast line="271">Tenamhi evaṃ jalitānubhāvo, vaṇṇo ca me sabbadisā pabhāsatī’’ti.</gathalast>
    <paragraph line="272" number="910"> Tattha <bold>ucca</bold>nti accuggataṃ. <bold>Maṇithūṇa</bold>nti padumarāgādimaṇimayathambhaṃ. <bold>Samantato</bold>ti catūsupi passesu. <bold>Rucakatthatā</bold>ti tassaṃ tassaṃ bhūmiyaṃ suvaṇṇaphalakehi atthatā.</paragraph>
    <paragraph line="273" number="911"><bold>Pivasi khādasi cā</bold>ti kālena kālaṃ upayujjamānaṃ gandhapānaṃ sudhābhojanañca sandhāya vadati. <bold>Pavadantī</bold>ti pavajjanti. <bold>Dibbā rasā kāmaguṇettha pañcā</bold>ti dibbā rasā anappakā pañca kāmaguṇā ettha etasmiṃ tava vimāne saṃvijjantīti attho. <bold>Suvaṇṇachannā</bold>ti hemābharaṇavibhūsitā.</paragraph>
    <paragraph line="274" number="915"><bold>Satisamuppādakaro</bold>ti <pageBreak edition="Vipassana Research Institut" number="0.0206" /> satuppādakaro, yena puññakammena ayaṃ dibbasampatti mayā laddhā, tattha satuppādassa kārako, ‘‘kakkaṭakarasadānena ayaṃ tayā sampatti <pageBreak edition="Pali Text Society" number="0.0246" /> laddhā’’ti evaṃ satuppādaṃ karontoti attho. <bold>Niṭṭhito jātarūpassā</bold>ti jātarūpena siddho jātarūpamayo. Ekamekasmiṃ passe pañca pañca katvā dasa pādā etassāti <bold>dasapādako dvāre kakkaṭako ṭhito sobhati.</bold> So eva mama puññakammaṃ tādisānaṃ mahesīnaṃ vibhāveti, na ettha mayā vattabbaṃ atthīti adhippāyo. Tenāha <bold>‘‘tena metādiso vaṇṇo’’</bold>tiādi. Sesaṃ vuttanayameva.</paragraph>
    <centered line="275">Kakkaṭakarasadāyakavimānavaṇṇanā niṭṭhitā.</centered>
    <subhead line="276">5. Dvārapālakavimānavaṇṇanā</subhead>
    <paragraph line="277"><bold>Uccamidaṃ</bold><pageBreak edition="Myanmar" number="0.0228" /><bold>maṇithūṇa</bold>nti dvārapālakavimānaṃ. Tassa kā uppatti? Bhagavā rājagahe viharati veḷuvane. Tena ca samayena rājagahe aññataro upāsako cattāri niccabhattāni saṅghassa deti. Tassa pana gehaṃ pariyante ṭhitaṃ corabhayena yebhuyyena pihitadvārameva hoti. Bhikkhū gantvā kadāci dvārassa pihitattā bhattaṃ aladdhāva paṭigacchanti. Upāsako bhariyaṃ āha ‘‘kiṃ, bhadde, ayyānaṃ sakkaccaṃ bhikkhā dīyatī’’ti? Sā āha ‘‘ekesu divasesu ayyā nāgamiṃsū’’ti. ‘‘Kiṃ kāraṇa’’nti? ‘‘Dvārassa pihitattā maññe’’ti. Taṃ sutvā upāsako saṃvegappatto hutvā ekaṃ purisaṃ dvārapālaṃ katvā ṭhapesi ‘‘tvaṃ ajjato paṭṭhāya dvāraṃ rakkhanto nisīda, yadā ca ayyā āgamissanti, tadā te pavesetvā paviṭṭhānaṃ nesaṃ pattapaṭiggahaṇaāsanapaññāpanādi sabbaṃ yuttapayuttaṃ jānāhī’’ti. So ‘‘sādhū’’ti tathā karonto bhikkhūnaṃ santike dhammaṃ sutvā uppannasaddho kammaphalaṃ saddahitvā saraṇesu ca sīlesu ca patiṭṭhahi, sakkaccaṃ bhikkhū upaṭṭhahi.</paragraph>
    <paragraph line="278">Aparabhāge niccabhattadāyako upāsako kālaṃ katvā yāmesu nibbatti. Dvārapālo pana sakkaccaṃ bhikkhūnaṃ upaṭṭhahitvā parassa pariccāge veyyāvaccakaraṇena anumodanena ca tāvatiṃsesu uppajji. Tassa dvādasayojanikaṃ kanakavimānantiādi sabbaṃ kakkaṭakavimāne vuttanayeneva veditabbaṃ. Pucchāvissajjanagāthā evamāgatā –</paragraph>
    <hangnum line="279" number="918"></hangnum>
    <gatha1 line="280"> ‘‘Uccamidaṃ <pageBreak edition="Pali Text Society" number="0.0247" /> maṇithūṇaṃ vimānaṃ, samantato dvādasa yojanāni;</gatha1>
    <gathalast line="281">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="282" number="919"></hangnum>
    <gatha1 line="283"> ‘‘Tatthacchasi <pageBreak edition="Vipassana Research Institut" number="0.0207" /> pivasi khādasi ca, dibbā ca vīṇā pavadanti vagguṃ;</gatha1>
    <gathalast line="284">Dibbā rasā kāmaguṇettha pañca, nāriyo ca naccanti suvaṇṇachannā.</gathalast>
    <paragraph line="285" number="920"> ‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.</paragraph>
    <paragraph line="286" number="922"> ‘‘So <pageBreak edition="Myanmar" number="0.0229" /> devaputto attamano…pe… yassa kammassidaṃ phalaṃ’’.</paragraph>
    <hangnum line="287" number="923"></hangnum>
    <gatha1 line="288"> ‘‘Dibbaṃ mamaṃ vassasahassamāyu, vācābhigītaṃ manasā pavattitaṃ;</gatha1>
    <gathalast line="289">Ettāvatā ṭhassati puññakammo, dibbehi kāmehi samaṅgibhūto.</gathalast>
    <hangnum line="290" number="924"></hangnum>
    <gatha1 line="291"> ‘‘Tena metādiso vaṇṇo…pe…</gatha1>
    <gathalast line="292">Vaṇṇo ca me sabbadisā pabhāsatī’’ti.</gathalast>
    <paragraph line="293" number="923"> Tattha <bold>dibbaṃ mamaṃ vassasahassamāyū</bold>ti yasmiṃ devanikāye sayaṃ uppanno, tesaṃ tāvatiṃsadevānaṃ āyuppamāṇameva vadati. Tesañhi manussānaṃ gaṇanāya vassasataṃ eko rattidivo, tāya rattiyā tiṃsarattiko māso, tena māsena dvādasamāsiko saṃvaccharo, tena saṃvaccharena sahassasaṃvaccharāni āyu, taṃ manussānaṃ gaṇanāya tisso vassakoṭiyo saṭṭhi ca vassasatasahassāni honti. <bold>Vācābhigīta</bold>nti vācāya abhigītaṃ, ‘‘āgacchantu ayyā, idaṃ āsanaṃ paññattaṃ, idha nisīdathā’’tiādinā, ‘‘kiṃ ayyānaṃ sarīrassa ārogyaṃ, kiṃ vasanaṭṭhānaṃ phāsuka’’ntiādinā paṭisanthāravasena ca vācāya kathitamattaṃ <pageBreak edition="Pali Text Society" number="0.0248" />. <bold>Manasā pavattita</bold>nti ‘‘ime ayyā pesalā brahmacārino dhammacārino’’tiādinā cittena pavattitaṃ pasādamattaṃ, na pana mama santakaṃ kiñci pariccattaṃ atthīti dasseti. <bold>Ettāvatā</bold>ti ettakena evaṃ kathanamattena pasādamattenapi. <bold>Ṭhassati puññakammo</bold>ti katapuñño nāma hutvā devaloke ṭhassati ciraṃ pavattissati, tiṭṭhanto ca dibbehi kāmehi samaṅgībhūto tasmiṃ devanikāye devānaṃ valañjaniyāmeneva dibbehi pañcahi kāmaguṇehi samaṅgībhūto samannāgato hutvā indriyāni paricārento viharatīti attho. Sesaṃ vuttanayameva.</paragraph>
    <centered line="294">Dvārapālakavimānavaṇṇanā niṭṭhitā.</centered>
    <subhead line="295">6. Paṭhamakaraṇīyavimānavaṇṇanā</subhead>
    <paragraph line="296"><bold>Uccamidaṃ</bold><pageBreak edition="Myanmar" number="0.0230" /><pageBreak edition="Vipassana Research Institut" number="0.0208" /><bold>maṇithūṇa</bold>nti karaṇīyavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena sāvatthivāsī eko upāsako nhānopakaraṇāni gahetvā aciravatiṃ gantvā nhatvā āgacchanto bhagavantaṃ sāvatthiṃ piṇḍāya pavisantaṃ disvā upasaṅkamitvā vanditvā evamāha ‘‘bhante kena nimantitā’’ti. Bhagavā tuṇhī ahosi. So kenaci animantitabhāvaṃ ñatvā āha ‘‘adhivāsetu me, bhante, bhagavā bhattaṃ anukampaṃ upādāyā’’ti. Adhivāsesi bhagavā tuṇhībhāvena. So bhagavantaṃ attano gehaṃ netvā buddhārahaṃ āsanaṃ paññāpetvā tattha bhagavantaṃ nisīdāpetvā paṇītena annapānena santappesi. Bhagavā katabhattakicco tassa anumodanaṃ katvā pakkāmi. Sesaṃ anantaravimānasadisaṃ. Tena vuttaṃ –</paragraph>
    <paragraph line="297" number="926"> ‘‘Uccamidaṃ maṇithūṇaṃ vimānaṃ…pe… nāriyo ca naccanti suvaṇṇachannā.</paragraph>
    <paragraph line="298" number="928"> ‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.</paragraph>
    <paragraph line="299" number="930"> ‘‘So <pageBreak edition="Pali Text Society" number="0.0249" /> devaputto attamano…pe… yassa kammassidaṃ phalaṃ’’.</paragraph>
    <hangnum line="300" number="931"></hangnum>
    <gatha1 line="301"> ‘‘Karaṇīyāni puññāni, paṇḍitena vijānatā;</gatha1>
    <gathalast line="302">Sammaggatesu buddhesu, yattha dinnaṃ mahapphalaṃ.</gathalast>
    <hangnum line="303" number="931"></hangnum>
    <gatha1 line="304"> ‘‘Atthāya vata me buddho, araññā gāmamāgato;</gatha1>
    <gathalast line="305">Kattha cittaṃ pasādetvā, tāvatiṃsūpago ahaṃ.</gathalast>
    <paragraph line="306" number="933"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</paragraph>
    <paragraph line="307" number="931"> Tattha <bold>paṇḍitenā</bold>ti sappaññena. <bold>Vijānatā</bold>ti attano hitāhitaṃ jānantena. <bold>Sammaggatesū</bold>ti sammāpaṭipannesu, <bold>buddhesū</bold>ti sammāsambuddhesu.</paragraph>
    <paragraph line="308" number="932"><bold>Atthāyā</bold>ti <pageBreak edition="Myanmar" number="0.0231" /> hitāya, vuḍḍhiyā vā. <bold>Araññā</bold>ti vihārato, jetavanaṃ sandhāya vadati <pageBreak edition="Vipassana Research Institut" number="0.0209" />. <bold>Tāvatiṃsūpago</bold>ti tāvatiṃsadevakāyaṃ, tāvatiṃsabhavanaṃ vā uppajjanavasena upagato. Sesaṃ vuttanayameva.</paragraph>
    <centered line="309">Karaṇīyavimānavaṇṇanā niṭṭhitā.</centered>
    <subhead line="310">7. Dutiyakaraṇīyavimānavaṇṇanā</subhead>
    <paragraph line="311">Sattamavimānaṃ chaṭṭhavimānasadisaṃ. Kevalaṃ tattha upāsakena bhagavato āhāro dinno, idha aññatarassa therassa. Esaṃ vuttanayameva. Tena vuttaṃ –</paragraph>
    <hangnum line="312" number="935"></hangnum>
    <gatha1 line="313"> ‘‘Uccamidaṃ maṇithūṇaṃ vimānaṃ, samantato dvādasa yojanāni;</gatha1>
    <gathalast line="314">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="315" number="936"></hangnum>
    <gatha1 line="316"> ‘‘Tatthacchasi pivasi khādasi ca, dibbā ca vīṇā pavadanti vagguṃ;</gatha1>
    <gathalast line="317">Dibbā rasā kāmaguṇettha pañca, nāriyo ca naccanti suvaṇṇachannā.</gathalast>
    <paragraph line="318" number="937"> ‘‘Kena tetādiso vaṇṇo…pe… vaṇṇo ca te sabbadisā pabhāsatīti.</paragraph>
    <hangnum line="319" number="938"></hangnum>
    <gatha1 line="320"> ‘‘So <pageBreak edition="Pali Text Society" number="0.0250" /> devaputto attamano…pe… yassa kammassidaṃ phalaṃ’’.</gatha1>
    <hangnum line="321" number="940"></hangnum>
    <gatha1 line="322"> ‘‘Karaṇīyāni puññāni, paṇḍitena vijānatā;</gatha1>
    <gathalast line="323">Sammaggatesu bhikkhūsu, yattha dinnaṃ mahapphalaṃ.</gathalast>
    <hangnum line="324" number="941"></hangnum>
    <gatha1 line="325"> ‘‘Atthāya <pageBreak edition="Myanmar" number="0.0232" /> vata me bhikkhu, araññā gāmamāgato;</gatha1>
    <gathalast line="326">Tattha cittaṃ pasādetvā, tāvatiṃsūpago ahaṃ.</gathalast>
    <paragraph line="327" number="942"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</paragraph>
    <centered line="328">Dutiyakaraṇīyavimānavaṇṇanā niṭṭhitā.</centered>
    <subhead line="329">8. Paṭhamasūcivimānavaṇṇanā</subhead>
    <paragraph line="330"><bold>Uccamidaṃ</bold><pageBreak edition="Vipassana Research Institut" number="0.0210" /><bold>maṇithūṇaṃ vimāna</bold>nti sūcivimānaṃ. Tassa kā uppatti? Bhagavā rājagahe viharati veḷuvane. Tena samayena āyasmato sāriputtassa cīvarakammaṃ kātabbaṃ hoti, attho ca hoti sūciyā. So rājagahe piṇḍāya caranto kammārassa gehadvāre aṭṭhāsi. Taṃ disvā kammāro āha ‘‘kena, bhante, attho’’ti? ‘‘Cīvarakammaṃ kātabbaṃ atthi, sūciyā attho’’ti. Kammāro pasannamānaso katapariyositā dve sūciyo datvā ‘‘punapi, bhante, sūciyā atthe sati mama ācikkheyyāthā’’ti vatvā pañcapatiṭṭhitena vandi. Thero tassa anumodanaṃ katvā pakkāmi. So aparabhāge kālaṃ katvā tāvatiṃsesu uppajji. Atha āyasmā mahāmoggallāno devacārikaṃ caranto taṃ devaputtaṃ imāhi gāthāhi pucchi –</paragraph>
    <hangnum line="331" number="944"></hangnum>
    <gatha1 line="332"> ‘‘Uccamidaṃ maṇithūṇaṃ vimānaṃ…pe…</gatha1>
    <gathalast line="333">Vaṇṇo ca te sabbadisā pabhāsatī’’ti.</gathalast>
    <paragraph line="334" number="948"> ‘‘So devaputto attamano…pe… yassa kammassidaṃ phalaṃ’’.</paragraph>
    <hangnum line="335" number="949"></hangnum>
    <gatha1 line="336"> ‘‘Yaṃ dadāti na taṃ hoti, yañceva dajjā tañceva seyyo;</gatha1>
    <gathalast line="337">Sūci dinnā sūcimeva seyyo.</gathalast>
    <hangnum line="338" number="950"></hangnum>
    <gatha1 line="339"> ‘‘Tena <pageBreak edition="Pali Text Society" number="0.0251" /> metādiso vaṇṇo…pe…</gatha1>
    <gathalast line="340">Vaṇṇo ca me sabbadisā pabhāsatī’’ti.</gathalast>
    <paragraph line="341" number="949"> Tattha <pageBreak edition="Myanmar" number="0.0233" /><bold>yaṃ dadātī</bold>ti yādisaṃ deyyadhammaṃ dadāti. <bold>Na taṃ hotī</bold>ti tassa tādisameva phalaṃ na hoti. Atha kho khettasampattiyā ca cittasampattiyā ca tato vipulataraṃ uḷāratarameva phalaṃ hoti. Tasmā <bold>yañceva dajjā tañceva seyyo</bold>ti yaṃkiñcideva vijjamānaṃ dajjā dadeyya, tañceva tadeva seyyo, yassa kassaci anavajjassa deyyadhammassa dānameva seyyo, kasmā? Mayā hi <bold>sūci dinnā sūcimeva seyyo,</bold> sūcidānameva mayhaṃ seyyaṃ jātaṃ, yato ayamīdisī sampatti laddhāti adhippāyo.</paragraph>
    <centered line="342">Sūcivimānavaṇṇanā niṭṭhitā.</centered>
    <subhead line="343">9. Dutiyasūcivimānavaṇṇanā</subhead>
    <paragraph line="344"><bold>Uccamidaṃ</bold><pageBreak edition="Vipassana Research Institut" number="0.0211" /><bold>maṇithūṇa</bold>nti dutiyasūcivimānaṃ. Tassa kā uppatti? Bhagavā rājagahe viharati veḷuvane. Tena samayena rājagahavāsī eko tunnakārako vihārapekkhako hutvā veḷuvanaṃ gato. Tattha aññataraṃ bhikkhuṃ veḷuvane katasūciyā cīvaraṃ sibbantaṃ disvā sūcigharena saddhiṃ sūciyo adāsi. Sesaṃ sabbaṃ vuttanayameva.</paragraph>
    <hangnum line="345" number="952"></hangnum>
    <gatha1 line="346"> ‘‘Uccamidaṃ maṇithūṇaṃ vimānaṃ…pe…</gatha1>
    <gathalast line="347">Vaṇṇo ca te sabbadisā pabhāsatī’’ti. – pucchi;</gathalast>
    <hangnum line="348" number="956"></hangnum>
    <gatha1 line="349"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="350" number="957"></hangnum>
    <gatha1 line="351"> ‘‘Ahaṃ manussesu manussabhūto, purimajātiyā manussaloke.</gatha1>
    <hangnum line="352" number="958"></hangnum>
    <gatha1 line="353"> ‘‘Addasaṃ virajaṃ bhikkhuṃ, vippasannamanāvilaṃ;</gatha1>
    <gathalast line="354">Tassa adāsahaṃ sūciṃ, pasanno sehi pāṇibhi.</gathalast>
    <hangnum line="355" number="959"></hangnum>
    <gatha1 line="356"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha1>
    <paragraph line="357">Taṃ sabbaṃ heṭṭhā vuttanayameva.</paragraph>
    <centered line="358">Dutiyasūcivimānavaṇṇanā niṭṭhitā.</centered>
    <subhead line="359">10. Paṭhamanāgavimānavaṇṇanā</subhead>
    <paragraph line="360"><bold>Susukkakhandhaṃ</bold><pageBreak edition="Myanmar" number="0.0234" /><pageBreak edition="Pali Text Society" number="0.0252" /><bold>abhiruyha nāga</bold>nti nāgavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ upagato. Tattha addasa aññataraṃ devaputtaṃ sabbasetaṃ mahantaṃ dibbanāgaṃ abhiruyha mahantena parivārena mahatā dibbānubhāvena ākāsena gacchantaṃ, sabbā disā cando viya sūriyo viya ca obhāsayamānaṃ. Disvā yena so devaputto tenupasaṅkami. Atha so devaputto <pageBreak edition="Vipassana Research Institut" number="0.0212" /> tato oruyha āyasmantaṃ mahāmoggallānaṃ abhivādetvā añjaliṃ paggayha aṭṭhāsi. Atha thero –</paragraph>
    <hangnum line="361" number="961"></hangnum>
    <gatha1 line="362"> ‘‘Susukkakhandhaṃ abhiruyha nāgaṃ, akācinaṃ dantiṃ baliṃ mahājavaṃ;</gatha1>
    <gathalast line="363">Abhiruyha gajavaraṃ sukappitaṃ, idhāgamā vehāyasaṃ antalikkhe.</gathalast>
    <hangnum line="364" number="962"></hangnum>
    <gatha1 line="365"> ‘‘Nāgassa dantesu duvesu nimmitā, acchodakā paduminiyo suphullā;</gatha1>
    <gathalast line="366">Padumesu ca tūriyagaṇā pavajjare, imā ca naccanti manoharāyo.</gathalast>
    <hangnum line="367" number="963"></hangnum>
    <gatha1 line="368"> ‘‘Deviddhipattosi mahānubhāvo, manussabhūto kimakāsi puññaṃ;</gatha1>
    <gathalast line="369">Kenāsi evaṃ jalitānubhāvo, vaṇṇo ca te sabbadisā pabhāsatī’’ti. –</gathalast>
    <unindented line="370">Tassa sampattikittanamukhena katakammaṃ pucchi.</unindented>
    <paragraph line="371" number="961"> Tattha <bold>susukkakhandha</bold>nti suṭṭhu setakhandhaṃ. Kiñcāpi tassa nāgassa cattāro pādā, vatthikosaṃ, mukhappadeso, ubho kaṇṇā, vāladhīti ettakaṃ muñcitvā sabbo kāyo setova, khandhappadesassa pana sātisayaṃ dhavalataratāya <pageBreak edition="Pali Text Society" number="0.0253" /> vuttaṃ ‘‘susukkakhandha’’nti. <bold>Nāga</bold>nti dibbaṃ hatthināgaṃ. <bold>Akācina</bold>nti niddosaṃ <pageBreak edition="Myanmar" number="0.0235" />, sabalalavaṅkatilakādichavidosavirahitanti attho. ‘‘Ājānīya’’ntipi pāḷi, ājānīyalakkhaṇūpetanti attho. <bold>Danti</bold>nti vipularuciradantavantaṃ. <bold>Bali</bold>nti balavantaṃ mahābalaṃ. <bold>Mahājava</bold>nti atijavaṃ sīghagāmiṃ. Puna <bold>abhiruyhā</bold>ti ettha anunāsikalopo daṭṭhabbo, abhiruyhaṃ ārohanīyanti vuttaṃ hoti. Sesaṃ vuttanayameva.</paragraph>
    <paragraph line="372">Evaṃ pana therena puṭṭho devaputto attanā katakammaṃ kathento –</paragraph>
    <hangnum line="373" number="965"></hangnum>
    <gatha1 line="374"> ‘‘Aṭṭheva muttapupphāni, kassapassa mahesino;</gatha1>
    <gathalast line="375">Thūpasmiṃ abhiropesiṃ, pasanno sehi pāṇibhi.</gathalast>
    <hangnum line="376" number="966"></hangnum>
    <gatha1 line="377"> ‘‘Tena metādiso vaṇṇo…pe…</gatha1>
    <gathalast line="378">Vaṇṇo ca me sabbadisā pabhāsatī’’ti. – imāhi gāthāhi byākāsi;</gathalast>
    <paragraph line="379">Tassattho <pageBreak edition="Vipassana Research Institut" number="0.0213" /> – ahaṃ pubbe kassapasammāsambuddhassa yojanike kanakathūpe vaṇṭato muccitvā gacchamūle patitāni aṭṭha muttapupphāni labhitvā tāni gahetvā pūjanavasena pasannacitto hutvā abhiropesiṃ pūjesiṃ.</paragraph>
    <paragraph line="380">Atīte kira kassapasammāsambuddhe parinibbute yojanike kanakathūpe ca kārite saparivāro kikī kāsirājā ca nāgarā ca negamā ca jānapadā ca divase divase pupphapūjaṃ karonti. Tesu tathā karontesu pupphāni mahagghāni dullabhāni ca ahesuṃ. Atheko upāsako mālākāravīthiyaṃ vicaritvā ekamekena kahāpaṇena ekamekampi pupphaṃ alabhanto aṭṭha kahāpaṇāni gahetvā pupphārāmaṃ gantvā mālākāraṃ āha ‘‘imehi aṭṭhahi kahāpaṇehi <pageBreak edition="Pali Text Society" number="0.0254" /> aṭṭha pupphāni dehī’’ti. ‘‘Natthayyo pupphāni, sammadeva upadhāretvā ocinitvā dinnānī’’ti. ‘‘Ahaṃ oloketvā gaṇhāmī’’ti. ‘‘Yadi evaṃ, ārāmaṃ pavisitvā gavesāhī’’ti. So pavisitvā gavesanto patitāni aṭṭha pupphāni labhitvā mālākāraṃ āha ‘‘gaṇha, tāta, kahāpaṇānī’’ti. ‘‘Tava puññena laddhāni, nāhaṃ kahāpaṇāni gaṇhāmī’’ti āha. Itaro ‘‘nāhaṃ mudhā pupphāni gahetvā bhagavato pūjaṃ karissāmī’’ti kahāpaṇāni tassa purato ṭhapetvā pupphāni gahetvā cetiyaṅgaṇaṃ <pageBreak edition="Myanmar" number="0.0236" /> gantvā pasannacitto pūjaṃ akāsi. So aparabhāge kālaṃ katvā tāvatiṃsesu uppajjitvā tattha yāvatāyukaṃ ṭhatvā punapi devaloke, punapi devaloketi evaṃ aparāparaṃ devesuyeva saṃsaranto tasseva kammassa vipākāvasesena imasmimpi buddhuppāde tāvatiṃsesuyeva uppajji. Taṃ sandhāya heṭṭhā vuttaṃ ‘‘tattha addasa aññataraṃ devaputta’’ntiādi.</paragraph>
    <paragraph line="381">Taṃ panetaṃ pavattiṃ āyasmā mahāmoggallāno manussalokaṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya vitthārena dhammaṃ desesi. Sā desanā mahājanassa sātthikā ahosīti.</paragraph>
    <centered line="382">Nāgavimānavaṇṇanā niṭṭhitā.</centered>
    <subhead line="383">11. Dutiyanāgavimānavaṇṇanā</subhead>
    <paragraph line="384"><bold>Mahantaṃ nāgaṃ abhiruyhā</bold>ti dutiyanāgavimānaṃ. Tassa kā uppatti? Bhagavā rājagahe viharati veḷuvane. Tena samayena rājagahe aññataro upāsako saddho pasanno pañcasu sīlesu patiṭṭhito uposathadivasesu uposathasīlaṃ samādiyitvā purebhattaṃ attano vibhavānurūpaṃ bhikkhūnaṃ dānāni datvā <pageBreak edition="Vipassana Research Institut" number="0.0214" /> sayaṃ bhuñjitvā suddhavatthanivattho suddhuttarāsaṅgo pacchābhattaṃ yebhuyyena aṭṭha pānāni gāhāpetvā vihāraṃ gantvā bhikkhusaṅghassa niyyādetvā bhagavantaṃ upasaṅkamitvā dhammaṃ suṇāti. Evaṃ so sakkaccaṃ dānamayaṃ sīlamayañca bahuṃ sucaritaṃ upacinitvā ito cuto tāvatiṃsesu uppajji. Tassa puññānubhāvena sabbaseto <pageBreak edition="Pali Text Society" number="0.0255" /> mahanto dibbo hatthināgo pāturahosi. So taṃ abhiruyha mahantena parivārena mahantena dibbānubhāvena kālena kālaṃ uyyānakīḷaṃ gacchati.</paragraph>
    <paragraph line="385">Athekadivasaṃ kataññutāya codiyamāno aḍḍharattisamaye taṃ dibbanāgaṃ abhiruyha mahatā parivārena ‘‘bhagavantaṃ vandissāmī’’ti devalokato āgantvā kevalakappaṃ veḷuvanaṃ obhāsetvā hatthikkhandhato oruyha bhagavantaṃ upasaṅkamitvā abhivādetvā añjaliṃ paggayha ekamantaṃ aṭṭhāsi <pageBreak edition="Myanmar" number="0.0237" />. Taṃ bhagavato samīpe ṭhito āyasmā vaṅgīso bhagavato anuññāya imāhi gāthāhi pucchi –</paragraph>
    <hangnum line="386" number="968"></hangnum>
    <gatha1 line="387"> ‘‘Mahantaṃ nāgaṃ abhiruyha, sabbasetaṃ gajuttamaṃ;</gatha1>
    <gatha1 line="388">Vanā vanaṃ anupariyāsi, nārīgaṇapurakkhato;</gatha1>
    <gathalast line="389">Obhāsento disā sabbā, osadhī viya tārakā.</gathalast>
    <hangnum line="390" number="969"></hangnum>
    <gatha1 line="391"> ‘‘Kena tetādiso vaṇṇo…pe…</gatha1>
    <gathalast line="392">Vaṇṇo ca te sabbadisā pabhāsatī’’ti.</gathalast>
    <paragraph line="393">Tatthā pucchito sopi tassa gāthāhi eva byākāsi.</paragraph>
    <hangnum line="394" number="971"></hangnum>
    <gatha1 line="395"> ‘‘So devaputto attamano, vaṅgīseneva pucchito;</gatha1>
    <gathalast line="396">Pañhaṃ puṭṭho viyākāsi, yassa kammassidaṃ phalaṃ’’.</gathalast>
    <hangnum line="397" number="972"></hangnum>
    <gatha1 line="398"> ‘‘Ahaṃ manussesu manussabhūto, upāsako cakkhumato ahosiṃ;</gatha1>
    <gathalast line="399">Pāṇātipātā virato ahosiṃ, loke adinnaṃ parivajjayissaṃ.</gathalast>
    <hangnum line="400" number="973"></hangnum>
    <gatha1 line="401"> ‘‘Amajjapo no ca musā abhāṇiṃ, sakena dārena ca tuṭṭho ahosiṃ;</gatha1>
    <gathalast line="402">Annañca pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="403" number="974"></hangnum>
    <gatha1 line="404"> ‘‘Tena <pageBreak edition="Vipassana Research Institut" number="0.0215" /> metādiso vaṇṇo…pe…</gatha1>
    <gathalast line="405">Vaṇṇo ca me sabbadisā pabhāsatī’’ti.</gathalast>
    <paragraph line="406">Tattha apubbaṃ natthi, sesaṃ heṭṭhā vuttanayameva.</paragraph>
    <centered line="407">Dutiyanāgavimānavaṇṇanā niṭṭhitā.</centered>
    <subhead line="408">12. Tatiyanāgavimānavaṇṇanā</subhead>
    <paragraph line="409"><bold>Ko</bold><pageBreak edition="Myanmar" number="0.0238" /><bold>nu dibbena yānenā</bold>ti tatiyanāgavimānaṃ. Tassa kā uppatti? Bhagavā <pageBreak edition="Pali Text Society" number="0.0256" /> rājagahe viharati veḷuvane kalandakanivāpe. Tena samayena tayo khīṇāsavattherā gāmakāvāse vassaṃ upagacchiṃsu. Te vutthavassā pavāretvā ‘‘bhagavantaṃ vandissāmā’’ti rājagahaṃ uddissa gacchantā antarāmagge sāyaṃ aññatarasmiṃ gāmake micchādiṭṭhikabrāhmaṇassa ucchukhettasamīpaṃ gantvā ucchupālaṃ pucchiṃsu ‘‘āvuso, sakkā ajja rājagahaṃ pāpuṇitu’’nti. ‘‘Na sakkā, bhante, ito aḍḍhayojane rājagahaṃ, idheva vasitvā sve gacchathā’’ti āha. ‘‘Atthettha koci vasanayoggo āvāso’’ti? ‘‘Natthi, bhante, ahaṃ pana vo vasanaṭṭhānaṃ jānissāmī’’ti. Therā adhivāsesuṃ.</paragraph>
    <paragraph line="410">So ucchūsuyeva yathāṭhitesu sākhāmaṇḍapākārena daṇḍakāni bandhitvā ucchupaṇṇehi chādetvā heṭṭhā palālaṃ attharitvā ekassa therassa adāsi, dutiyassa therassa tīhi ucchūhi daṇḍakasaṅkhepena bandhitvā tiṇena chādetvā heṭṭhā ca tiṇasantharaṃ katvā adāsi, itarassa attano kuṭiyaṃ dve tayo daṇḍake sākhāyo ca nīharitvā cīvarena paṭicchādento cīvarakuṭiṃ katvā adāsi. Te tattha vasiṃsu. Atha vibhātāya rattiyā kālasseva bhattaṃ pacitvā dantakaṭṭhañca mukhodakañca datvā saha ucchurasena bhattaṃ adāsi. Tesaṃ bhuñjitvā anumodanaṃ katvā gacchantānaṃ ekekaṃ ucchuṃ adāsi ‘‘mayhaṃ bhāgo bhavissatī’’ti. So thokaṃ maggaṃ there anugantvā nivattanto attano veyyāvaccañca dānañca ārabbha uḷāraṃ pītisomanassaṃ paṭisaṃvedento nivatti.</paragraph>
    <paragraph line="411">Khettasāmiko pana gacchantānaṃ bhikkhūnaṃ paṭipathena āgacchanto bhikkhū pucchi ‘‘kuto vo ucchu laddhā’’ti? ‘‘Ucchupālakena dinnā’’ti. Taṃ sutvā brāhmaṇo kupito anattamano taṭataṭāyamāno kodhābhibhūto tassa piṭṭhito upadhāvitvā muggarena taṃ paharanto ekappahāreneva <pageBreak edition="Pali Text Society" number="0.0257" /> jīvitā <pageBreak edition="Vipassana Research Institut" number="0.0216" /> voropesi. So attanā katapuññakammameva anussaranto kālaṃ katvā sudhammādevasabhāyaṃ nibbatti. Tassa puññānubhāvena sabbaseto mahanto dibbavaravāraṇo nibbatti.</paragraph>
    <paragraph line="412">Ucchupālakassa <pageBreak edition="Myanmar" number="0.0239" /> maraṇaṃ sutvā tassa mātāpitaro ceva ñātimittā ca assumukhā rodamānā taṃ ṭhānaṃ agamaṃsu, sabbe ca gāmavāsino sannipatiṃsu. Tatrassa mātāpitaro sarīrakiccaṃ kātuṃ ārabhiṃsu. Tasmiṃ khaṇe so devaputto taṃ dibbahatthiṃ abhiruhitvā sabbatāḷāvacaraparivuto pañcaṅgikena tūriyena pavajjamānena mahantena parivārena mahatiyā deviddhiyā devalokato āgantvā tāya parisāya dissamānarūpo ākāse aṭṭhāsi. Atha naṃ tattha paṇḍitajātiko puriso imāhi gāthāhi tena katapuññakammaṃ pucchi –</paragraph>
    <hangnum line="413" number="976"></hangnum>
    <gatha1 line="414"> ‘‘Ko nu dibbena yānena, sabbasetena hatthinā;</gatha1>
    <gathalast line="415">Tūriyatāḷitanigghoso, antalikkhe mahīyati.</gathalast>
    <hangnum line="416" number="977"></hangnum>
    <gatha1 line="417"> ‘‘Devatā nusi gandhabbo, adu sakko purindado;</gatha1>
    <gathalast line="418">Ajānantā taṃ pucchāma, kathaṃ jānemu taṃ maya’’nti.</gathalast>
    <paragraph line="419">Sopissa imāhi gāthāhi etamatthaṃ byākāsi –</paragraph>
    <hangnum line="420" number="978"></hangnum>
    <gatha1 line="421"> ‘‘Nāmhi devo na gandhabbo, nāpi sakko purindado;</gatha1>
    <gathalast line="422">Sudhammā nāma ye devā, tesaṃ aññataro aha’’nti.</gathalast>
    <hangnum line="423" number="979"></hangnum>
    <gatha1 line="424"> ‘‘Pucchāma devaṃ sudhammaṃ, puthuṃ katvāna añjaliṃ;</gatha1>
    <gathalast line="425">Kiṃ katvā mānuse kammaṃ, sudhammaṃ upapajjatī’’ti – punapi pucchi;</gathalast>
    <hangnum line="426" number="980"></hangnum>
    <gatha1 line="427"> ‘‘Ucchāgāraṃ tiṇāgāraṃ, vatthāgārañca yo dade;</gatha1>
    <gathalast line="428">Tiṇṇaṃ aññataraṃ datvā, sudhammaṃ upapajjatī’’ti. – punapi byākāsi;</gathalast>
    <paragraph line="429" number="976"> Tattha <bold>tūriyatāḷitanigghoso</bold>ti tāḷitapañcaṅgitadibbatūriyanigghoso attānaṃ uddissa pavajjamānadibbatūriyasaddo <pageBreak edition="Pali Text Society" number="0.0258" />. <bold>Antalikkhe mahīyatī</bold>ti ākāse ṭhatvā ākāsaṭṭheneva mahatā parivārena pūjīyati.</paragraph>
    <paragraph line="430" number="977"><bold>Devatā</bold><pageBreak edition="Myanmar" number="0.0240" /><pageBreak edition="Vipassana Research Institut" number="0.0217" /><bold>nusī</bold>ti devatā nu asi, kiṃ nu tvaṃ devosīti attho. <bold>Gandhabbo</bold>ti gandhabbakāyikadevo asīti attho. <bold>Adu sakko purindado</bold>ti udāhu pure dadātīti ‘‘purindado’’ti vissuto sakko nusi, atha sakko devarājā asīti attho. Ettha ca satipi sakkagandhabbānaṃ devabhāve tesaṃ visuṃ gahitattā gobalibaddhañāyena tadaññadevavācako devasaddo daṭṭhabbo.</paragraph>
    <paragraph line="431" number="978"> Atha devaputto ‘‘vissajjanaṃ nāma pucchāsabhāgena hotī’’ti tehi pucchitaṃ devagandhabbasakkabhāvaṃ paṭikkhipitvā attānaṃ ācikkhanto ‘‘namhi devo na gandhabbo’’tiādimāha. Tattha <bold>namhi devo</bold>ti tayā āsaṅkito yo koci devo na homi na gandhabbo na sakko, apica kho <bold>sudhammā nāma ye devā, tesaṃ aññataro ahaṃ,</bold> sudhammā devatā nāma tāvatiṃsadevanikāyasseva aññataradevanikāyo. So kira ucchupālo tesaṃ devānaṃ sampattiṃ sutvā pageva tattha cittaṃ paṇidhāya ṭhitoti keci vadanti.</paragraph>
    <paragraph line="432" number="979"><bold>Puthu</bold>nti mahantaṃ, paripuṇṇaṃ katvāti attho. Sakkaccakiriyādīpanatthañhetaṃ vuttaṃ.</paragraph>
    <paragraph line="433" number="980"> Sudhammādevayānaṃ puṭṭho devaputto kakaṇṭakanimittaṃ vadanto viya diṭṭhamattameva gahetvā attanā katapuññaṃ ācikkhanto <bold>‘‘ucchāgāra’’</bold>nti gāthamāha. Tattha <bold>tiṇṇaṃ aññataraṃ datvā</bold>ti yadipi mayā tīṇi agārāni dinnāni, tīsu pana aññatarenāti ayamatthopi sijjhatīti nayaggāhena devaputto evamāha. Sesaṃ suviññeyyameva.</paragraph>
    <paragraph line="434">Evaṃ <pageBreak edition="Pali Text Society" number="0.0259" /> so tena pucchi tamatthaṃ vissajjetvā ratanattayaguṇaṃ pakāsento mātāpitūhi saddhiṃ sammodanaṃ katvā devalokameva gato. Manussā devaputtassa vacanaṃ sutvā bhagavati bhikkhusaṅghe ca sañjātapasādabahumānā bahuṃ dānūpakaraṇaṃ sajjetvā sakaṭānaṃ pūretvā veḷuvanaṃ gantvā buddhappamukhassa bhikkhusaṅghassa mahādānaṃ datvā satthu taṃ pavattiṃ ārocayiṃsu. Satthā taṃ pucchāvissajjanaṃ tatheva vatvā tameva atthaṃ aṭṭhuppattiṃ katvā <pageBreak edition="Myanmar" number="0.0241" /> vitthārena dhammaṃ desetvā te saraṇesu ca sīlesu ca patiṭṭhāpesi. Te ca patiṭṭhitasaddhā bhagavantaṃ vanditvā attano gāmaṃ upagantvā ucchupālassa mataṭṭhāne vihāraṃ kārayiṃsūti.</paragraph>
    <centered line="435">Tatiyanāgavimānavaṇṇanā niṭṭhitā.</centered>
    <subhead line="436">13. Cūḷarathavimānavaṇṇanā</subhead>
    <paragraph line="437"><bold>Daḷhadhammā</bold><pageBreak edition="Vipassana Research Institut" number="0.0218" /><bold>nisārassā</bold>ti cūḷarathavimānaṃ. Tassa kā uppatti? Bhagavati parinibbute dhātuvibhāgaṃ katvā tattha tattha satthu thūpesu patiṭṭhāpiyamānesu mahākassapattherappamukhesu dhammaṃ saṅgāyituṃ uccinitvā gahitesu sāvakesu yāva vassūpagamanā veneyyāpekkhāya attano attano parisāya saddhiṃ tattha tattha vasantesu āyasmā mahākaccāyano paccantadese aññatarasmiṃ araññāyatane viharati. Tena samayena assakaraṭṭhe potalinagare assakarājā rajjaṃ kāreti, tassa jeṭṭhāya deviyā putto sujāto nāma kumāro soḷasavassuddesiko kaniṭṭhāya deviyā nibandhanena pitarā raṭṭhato pabbājito araññaṃ pavisitvā vanacarake nissāya araññe vasati. So kira kassapassa bhagavato sāsane pabbajitvā sīlamatte patiṭṭhito puthujjanakālakiriyaṃ katvā tāvatiṃsesu nibbattitvā <pageBreak edition="Pali Text Society" number="0.0260" /> tattha yāvatāyukaṃ ṭhatvā aparāparaṃ sugatiyaṃyeva paribbhamanto imasmiṃ buddhuppāde bhagavato abhisambodhito tiṃsavasse assakaraṭṭhe assakarañño aggamahesiyā kucchismiṃ nibbatti, ‘‘sujāto’’tissa nāmaṃ ahosi. So mahantena parivārena vaḍḍhati.</paragraph>
    <paragraph line="438">Tassa pana mātari kālakatāya rājā aññaṃ rājadhītaraṃ aggamahesiṭṭhāne ṭhapesi. Sāpi aparena samayena puttaṃ vijāyi. Tassā rājā puttaṃ disvā pasanno ‘‘bhadde, tayā icchitaṃ varaṃ gaṇhāhī’’ti varaṃ adāsi. Sā gahitakaṃ katvā ṭhapetvā yadā sujātakumāro soḷasavassuddesiko jāto, tadā rājānaṃ āha ‘‘deva, tumhehi mama puttaṃ disvā tuṭṭhacittehi varo dinno, taṃ idāni dethā’’ti. ‘‘Gaṇha, devī’’ti <pageBreak edition="Myanmar" number="0.0242" />. ‘‘Mayhaṃ puttassa rajjaṃ dethā’’ti. ‘‘Nassa, vasali, mama jeṭṭhaputte devakumārasadise sujātakumāre ṭhite kasmā evaṃ vadasī’’ti paṭikkhipi. Devī punappunaṃ nibandhanaṃ karontī manaṃ alabhitvā ekadivasaṃ āha ‘‘deva, yadi sacce tiṭṭhasi, dehi evā’’ti. Rājā ‘‘anupadhāretvā mayā imissā varo dinno, ayañca evaṃ vadatī’’ti vippaṭisārī hutvā sujātakumāraṃ pakkositvā tamatthaṃ ārocetvā assūni pavattesi. Kumāro pitaraṃ socamānaṃ disvā domanassappatto assūni pavattetvā ‘‘anujānāhi, deva, ahaṃ aññattha gamissāmī’’ti āha. Taṃ sutvā raññā ‘‘aññaṃ te nagaraṃ māpessāmi, tattha vaseyyāsī’’ti vutte kumāro na icchi. ‘‘Mama sahāyānaṃ rājūnaṃ santike pesessāmī’’ti ca vutte tampi nānujāni. Kevalaṃ ‘‘deva, araññaṃ gamissāmī’’ti āha. Rājā puttaṃ āliṅgitvā sīse cumbitvā ‘‘mamaccayena idhāgantvā rajje patiṭṭhahā’’ti vatvā vissajjesi.</paragraph>
    <paragraph line="439">So <pageBreak edition="Vipassana Research Institut" number="0.0219" /> araññaṃ pavisitvā vanacarake nissāya vasanto ekadivasaṃ migavaṃ gato. Tassa samaṇakāle sahāyavaro eko devaputto hitesitāya migarūpena taṃ palobhento dhāvitvā āyasmato mahākaccāyanassa vasanaṭṭhānasamīpaṃ patvā antaradhāyi. So ‘‘imaṃ migaṃ <pageBreak edition="Pali Text Society" number="0.0261" /> idāni gaṇhissāmī’’ti upadhāvanto therassa vasanaṭṭhānaṃ patvā taṃ apassanto bahi paṇṇasālāya theraṃ nisinnaṃ disvā tassa samīpe cāpakoṭiṃ olubbha aṭṭhāsi. Thero taṃ oloketvā ādito paṭṭhāya sabbaṃ tassa pavattiṃ ñatvā anuggaṇhanto ajānanto viya saṅgahaṃ karonto –</paragraph>
    <hangnum line="440" number="981"></hangnum>
    <gatha1 line="441"> ‘‘Daḷhadhammā nisārassa, dhanuṃ olubbha tiṭṭhasi;</gatha1>
    <gathalast line="442">Khattiyo nusi rājañño, adu luddo vanecaro’’ti. –</gathalast>
    <unindented line="443">Pucchi. Tattha <bold>daḷhadhammā</bold>ti daḷhadhanu. Daḷhadhanu nāma dvisahassathāmaṃ vuccati. Dvisahassathāmanti ca yassa āropitassa jiyāya baddho lohasīsādīnaṃ bhāro daṇḍe gahetvā yāva kaṇḍappamāṇā ukkhittassa pathavito muccati. <bold>Nisārassā</bold>ti niratisayasārassa visiṭṭhasārassa rukkhassa <pageBreak edition="Myanmar" number="0.0243" /> dhanuṃ, sāratararukkhamayaṃ dhanunti attho. <bold>Olubbhā</bold>ti sannirumbhitvā. <bold>Rājañño</bold>ti rājakumāro. <bold>Vanecaro</bold>ti vanacaro.</unindented>
    <paragraph line="444">Atha so attānaṃ āvikaronto –</paragraph>
    <hangnum line="445" number="982"></hangnum>
    <gatha1 line="446"> ‘‘Assakādhipatissāhaṃ, bhante putto vanecaro;</gatha1>
    <gathalast line="447">Nāmaṃ me bhikkhu te brūmi, sujāto iti maṃ vidū.</gathalast>
    <hangnum line="448" number="983"></hangnum>
    <gatha1 line="449"> ‘‘Mige gavesamānohaṃ, ogāhanto brahāvanaṃ;</gatha1>
    <gathalast line="450">Migaṃ tañceva nāddakkhiṃ, tañca disvā ṭhito aha’’nti. –</gathalast>
    <unindented line="451">Āha. Tattha <bold>assakādhipatissā</bold>ti assakaraṭṭhādhipatino assakarājassa. <bold>Bhikkhū</bold>ti theraṃ ālapati. <bold>Mige gavesamāno</bold>ti migasūkarādike gavesanto, migavaṃ carantoti attho.</unindented>
    <paragraph line="452">Taṃ sutvā thero tena saddhiṃ paṭisanthāraṃ karonto –</paragraph>
    <hangnum line="453" number="984"></hangnum>
    <gatha1 line="454"> ‘‘Svāgataṃ <pageBreak edition="Vipassana Research Institut" number="0.0220" /> te mahāpuñña, atho te adurāgataṃ;</gatha1>
    <gathalast line="455">Etto udakamādāya, pāde pakkhālayassu te.</gathalast>
    <hangnum line="456" number="985"></hangnum>
    <gatha1 line="457"> ‘‘Idampi <pageBreak edition="Pali Text Society" number="0.0262" /> pānīyaṃ sītaṃ, ābhataṃ girigabbharā;</gatha1>
    <gathalast line="458">Rājaputta tato pitvā, santhatasmiṃ upāvisā’’ti. – āha;</gathalast>
    <paragraph line="459" number="984"> Tattha <bold>adurāgata</bold>nti durāgamanavajjitaṃ, mahāpuñña, te idhāgamanaṃ svāgataṃ, na te appakampi durāgamanaṃ atthi tuyhañca mayhañca pītisomanassajananatoti adhippāyo. ‘‘Adhunāgata’’ntipi pāṭho, idāni āgamananti attho.</paragraph>
    <paragraph line="460" number="985"><bold>Santhatasmiṃ upāvisā</bold>ti anantarahitāya bhūmiyā anisīditvā amukasmiṃ tiṇasanthārake nisīdāti.</paragraph>
    <paragraph line="461">Tato rājakumāro therassa paṭisanthāraṃ sampaṭicchanto āha –</paragraph>
    <hangnum line="462" number="986"></hangnum>
    <gatha1 line="463"> ‘‘Kalyāṇī vata te vācā, savanīyā mahāmuni;</gatha1>
    <gathalast line="464">Nelā atthavatī vaggu, mantvā atthañca bhāsasi.</gathalast>
    <hangnum line="465" number="987"></hangnum>
    <gatha1 line="466"> ‘‘Kā <pageBreak edition="Myanmar" number="0.0244" /> te rati vane viharato, isinisabha vadehi puṭṭho;</gatha1>
    <gathalast line="467">Tava vacanapathaṃ nisāmayitvā, atthadhammapadaṃ samācaremase’’ti.</gathalast>
    <paragraph line="468" number="986"> Tattha <bold>kalyāṇī</bold>ti sundarā sobhanā. <bold>Savanīyā</bold>ti sotuṃ yuttā. <bold>Nelā</bold>ti niddosā. <bold>Atthavatī</bold>ti atthayuttā diṭṭhadhammikādinā hitena upetā. <bold>Vaggū</bold>ti madhurā. <bold>Mantvā</bold>ti jānitvā paññāya paricchinditvā. <bold>Attha</bold>nti atthato anapetaṃ ekantahitāvahaṃ.</paragraph>
    <paragraph line="469" number="987"><bold>Isinisabhā</bold>ti isīsu nisabha ājānīyasadisa. <bold>Vacanapatha</bold>nti vacanaṃ. Vacanameva hi atthādhigamassa upāyabhāvato ‘‘vacanapatha’’nti vuttaṃ. <bold>Atthadhammapadaṃ</bold><pageBreak edition="Pali Text Society" number="0.0263" /><bold>samācaremase</bold>ti idha ceva samparāye ca atthāvahaṃ sīlādidhammakoṭṭhāsaṃ paṭipajjāmase.</paragraph>
    <paragraph line="470">Idāni thero attano sammāpaṭipattiṃ tassa anucchavikaṃ vadanto –</paragraph>
    <hangnum line="471" number="988"></hangnum>
    <gatha1 line="472"> ‘‘Ahiṃsā <pageBreak edition="Vipassana Research Institut" number="0.0221" /> sabbapāṇīnaṃ, kumāramhāka ruccati;</gatha1>
    <gathalast line="473">Theyyā ca aticārā ca, majjapānā ca ārati.</gathalast>
    <hangnum line="474" number="989"></hangnum>
    <gatha1 line="475"> ‘‘Ārati samacariyā ca, bāhusaccaṃ kataññutā;</gatha1>
    <gathalast line="476">Diṭṭheva dhamme pāsaṃsā, dhammā ete pasaṃsiyā’’ti. – āha;</gathalast>
    <paragraph line="477" number="989"> Tattha <bold>ārati samacariyā cā</bold>ti yathāvuttā ca pāpadhammato ārati, paṭivirati kāyasamatādisamacariyā ca. <bold>Bāhusacca</bold>nti pariyattibāhusaccaṃ. <bold>Kataññutā</bold>ti parehi attano katassa upakārassa jānanā. <bold>Pāsaṃsā</bold>ti atthakāmehi kulaputtehi pakārato āsaṃsitabbā. <bold>Dhammā ete</bold>ti ete yathāvuttā ahiṃsādidhammā. <bold>Pasaṃsiyā</bold>ti viññūhi pasaṃsitabbā.</paragraph>
    <paragraph line="478">Evaṃ thero tassa anucchavikaṃ sammāpaṭipattiṃ vatvā anāgataṃsañāṇena āyusaṅkhāre olokento ‘‘pañcamāsamattamevā’’ti disvā taṃ saṃvejetvā daḷhaṃ tattha sammāpaṭipattiyaṃ patiṭṭhāpetuṃ imaṃ gāthamāha –</paragraph>
    <hangnum line="479" number="990"></hangnum>
    <gatha1 line="480"> ‘‘Santike <pageBreak edition="Myanmar" number="0.0245" /> maraṇaṃ tuyhaṃ, oraṃ māsehi pañcahi;</gatha1>
    <gathalast line="481">Rājaputta vijānāhi, attānaṃ parimocayā’’ti.</gathalast>
    <paragraph line="482">Tattha <bold>attānaṃ parimocayā</bold>ti attānaṃ apāyadukkhato mocehi.</paragraph>
    <paragraph line="483">Tato kumāro attano muttiyā upāyaṃ pucchanto āha –</paragraph>
    <hangnum line="484" number="991"></hangnum>
    <gatha1 line="485"> ‘‘Katamaṃ svāhaṃ janapadaṃ gantvā, kiṃ kammaṃ kiñca porisaṃ;</gatha1>
    <gathalast line="486">Kāya vā pana vijjāya, bhaveyyaṃ ajarāmaro’’ti.</gathalast>
    <paragraph line="487">Tattha <bold>katamaṃ svāha</bold>nti katamaṃ su ahaṃ, katamaṃ nūti attho. <bold>Kiṃ kammaṃ kiñca porisa</bold>nti katvāti vacanaseso. <bold>Porisa</bold>nti purisakiccaṃ.</paragraph>
    <paragraph line="488">Tato <pageBreak edition="Pali Text Society" number="0.0264" /> thero tassa dhammaṃ desetuṃ imā gāthāyo avoca –</paragraph>
    <hangnum line="489" number="992"></hangnum>
    <gatha1 line="490"> ‘‘Na <pageBreak edition="Vipassana Research Institut" number="0.0222" /> vijjate so padeso, kammaṃ vijjā ca porisaṃ;</gatha1>
    <gathalast line="491">Yattha gantvā bhave macco, rājaputtājarāmaro.</gathalast>
    <hangnum line="492" number="993"></hangnum>
    <gatha1 line="493"> ‘‘Mahaddhanā mahābhogā, raṭṭhavantopi khattiyā;</gatha1>
    <gathalast line="494">Pahūtadhanadhaññāse, tepi no ajarāmarā.</gathalast>
    <hangnum line="495" number="994"></hangnum>
    <gatha1 line="496"> ‘‘Yadi te sutā andhakaveṇḍuputtā, sūrā vīrā vikkantappahārino;</gatha1>
    <gathalast line="497">Tepi āyukkhayaṃ pattā, viddhastā sassatīsamā.</gathalast>
    <hangnum line="498" number="995"></hangnum>
    <gatha1 line="499"> ‘‘Khattiyā brāhmaṇā vessā, suddā caṇḍālapukkusā;</gatha1>
    <gathalast line="500">Ete caññe ca jātiyā, tepi no ajarāmarā.</gathalast>
    <hangnum line="501" number="996"></hangnum>
    <gatha1 line="502"> ‘‘Ye mantaṃ parivattenti, chaḷaṅgaṃ brahmacintitaṃ;</gatha1>
    <gathalast line="503">Ete caññe ca vijjāya, tepi no ajarāmarā.</gathalast>
    <hangnum line="504" number="997"></hangnum>
    <gatha1 line="505"> ‘‘Isayo cāpi ye santā, saññatattā tapassino;</gatha1>
    <gathalast line="506">Sarīraṃ tepi kālena, vijahanti tapassino.</gathalast>
    <hangnum line="507" number="998"></hangnum>
    <gatha1 line="508"> ‘‘Bhāvitattāpi arahanto, katakiccā anāsavā;</gatha1>
    <gathalast line="509">Nikkhipanti imaṃ dehaṃ, puññapāpaparikkhayā’’ti.</gathalast>
    <paragraph line="510" number="992"> Tattha <pageBreak edition="Myanmar" number="0.0246" /><bold>yattha gantvā</bold>ti yaṃ padesaṃ gantvā kammaṃ vijjaṃ porisañca kāyapayogena itarapayogena ca upagantvā pāpuṇitvā bhaveyya ajarāmaroti attho.</paragraph>
    <paragraph line="511" number="993"> Heṭṭhimakoṭiyā koṭisatādiparimāṇaṃ saṃharitvā ṭhapitaṃ mahantaṃ dhanaṃ etesanti <bold>mahaddhanā</bold>. Kumbhattayādikahāpaṇaparibbayo mahanto bhogo etesanti <bold>mahābhogā. Raṭṭhavanto</bold>ti raṭṭhasāmikā, anekayojanaparimāṇaṃ raṭṭhaṃ pasāsantāti adhippāyo. <bold>Khattiyā</bold>ti khattiyajātikā. <bold>Pahūtadhanadhaññāse</bold>ti mahādhanadhaññasannicayā, attano parisāya ca sattaṭṭhasaṃvaccharapahonakadhanadhaññasannicayā. <bold>Tepi no ajarāmarā</bold>ti <pageBreak edition="Pali Text Society" number="0.0265" /> jarāmaraṇadhammā eva, mahaddhanatādīnipi tesaṃ upari nipatantaṃ jarāmaraṇaṃ nivattetuṃ na sakkontīti attho.</paragraph>
    <paragraph line="512" number="994"><bold>Andhakaveṇḍuputtā</bold>ti <pageBreak edition="Vipassana Research Institut" number="0.0223" /> andhakaveṇḍussa puttāti paññātā. <bold>Sūrā</bold>ti sattimanto. <bold>Vīrā</bold>ti vīriyavanto. <bold>Vikkantappahārino</bold>ti sūravīrabhāveneva paṭisattubalaṃ vikkamma pasayha paharaṇasīlā. <bold>Viddhastā</bold>ti vinaṭṭhā. <bold>Sassatīsamā</bold>ti kulaparamparāya sassatīhi candasūriyādīhi samānā, tepi acirakālapavattakulanvayāti attho.</paragraph>
    <paragraph line="513" number="995"><bold>Jātiyā</bold>ti attano jātiyā, visiṭṭhatarā pana jātipi nesaṃ jarāmaraṇaṃ nivattetuṃ na sakkotīti attho.</paragraph>
    <paragraph line="514" number="996"><bold>Manta</bold>nti vedaṃ. <bold>Chaḷaṅga</bold>nti kappabyākaraṇaniruttisikkhāchandovicitijotisatthasaṅkhātehi chahi aṅgehi chaḷaṅgaṃ. <bold>Brahmacintita</bold>nti brahmehi aṭṭhakādīhi cintitaṃ paññācakkhunā diṭṭhaṃ.</paragraph>
    <paragraph line="515" number="997"><bold>Santā</bold>ti upasantakāyavacīkammantā. <bold>Saññatattā</bold>ti saññatacittā. <bold>Tapassino</bold>ti tapanissitā.</paragraph>
    <paragraph line="516">Idāni kumāro attanā kattabbaṃ vadanto –</paragraph>
    <hangnum line="517" number="999"></hangnum>
    <gatha1 line="518"> ‘‘Subhāsitā atthavatī, gāthāyo te mahāmuni;</gatha1>
    <gathalast line="519">Nijjhattomhi subhaṭṭhena, tvañca me saraṇaṃ bhavā’’ti. –</gathalast>
    <unindented line="520">Āha <pageBreak edition="Myanmar" number="0.0247" />. Tattha <bold>nijjhattomhī</bold>ti nijjhāpito dhammojasaññāya saññattigato amhi. <bold>Subhaṭṭhenā</bold>ti suṭṭhu bhāsitena.</unindented>
    <paragraph line="521">Tato <pageBreak edition="Pali Text Society" number="0.0266" /> thero taṃ anusāsanto imaṃ gāthaṃ abhāsi –</paragraph>
    <hangnum line="522" number="1000"></hangnum>
    <gatha1 line="523"> ‘‘Mā maṃ tvaṃ saraṇaṃ gaccha, tameva saraṇaṃ vaja;</gatha1>
    <gathalast line="524">Sakyaputtaṃ mahāvīraṃ, yamahaṃ saraṇaṃ gato’’ti.</gathalast>
    <paragraph line="525">Tato rājakumāro āha –</paragraph>
    <hangnum line="526" number="1001"></hangnum>
    <gatha1 line="527"> ‘‘Katarasmiṃ <pageBreak edition="Vipassana Research Institut" number="0.0224" /> so janapade, satthā tumhāka mārisa;</gatha1>
    <gathalast line="528">Ahampi daṭṭhuṃ gacchissaṃ, jinaṃ appaṭipuggala’’nti.</gathalast>
    <paragraph line="529">Puna thero āha –</paragraph>
    <hangnum line="530" number="1002"></hangnum>
    <gatha1 line="531"> ‘‘Puratthimasmiṃ janapade, okkākakulasambhavo;</gatha1>
    <gathalast line="532">Tatthāsi purisājañño, so ca kho parinibbuto’’ti.</gathalast>
    <paragraph line="533">Tattha therena nisinnapadesato majjhimadesassa pācīnadisābhāgattā vuttaṃ <bold>‘‘puratthimasmiṃ janapade’’</bold>ti.</paragraph>
    <paragraph line="534">Evaṃ so rājaputto therassa dhammadesanaṃ sutvā pasannamānaso saraṇesu ca sīlesu ca patiṭṭhahi. Tena vuttaṃ –</paragraph>
    <hangnum line="535" number="1003"></hangnum>
    <gatha1 line="536"> ‘‘Sace hi buddho tiṭṭheyya, satthā tumhāka mārisa;</gatha1>
    <gathalast line="537">Yojanāni sahassāni, gaccheyyaṃ payirupāsituṃ.</gathalast>
    <hangnum line="538" number="1004"></hangnum>
    <gatha1 line="539"> ‘‘Yato ca kho parinibbuto, satthā tumhāka mārisa;</gatha1>
    <gathalast line="540">Nibbutampi mahāvīraṃ, gacchāmi saraṇaṃ ahaṃ.</gathalast>
    <hangnum line="541" number="1005"></hangnum>
    <gatha1 line="542"> ‘‘Upemi saraṇaṃ buddhaṃ, dhammañcāpi anuttaraṃ;</gatha1>
    <gathalast line="543">Saṅghañca naradevassa, gacchāmi saraṇaṃ ahaṃ.</gathalast>
    <hangnum line="544" number="1006"></hangnum>
    <gatha1 line="545"> ‘‘Pāṇātipātā viramāmi khippaṃ, loke adinnaṃ parivajjayāmi;</gatha1>
    <gathalast line="546">Amajjapo no ca musā bhaṇāmi, sakena dārena ca homi tuṭṭho’’ti.</gathalast>
    <paragraph line="547">Evaṃ <pageBreak edition="Myanmar" number="0.0248" /> pana taṃ saraṇesu ca sīlesu ca patiṭṭhitaṃ thero evamāha ‘‘rājakumāra, tuyhaṃ idha araññavāsena attho natthi, na ciraṃ tava jīvitaṃ, pañcamāsabbhantare eva kālaṃ karissasi, tasmā tava pitu santikameva gantvā dānādīni puññāni katvā saggaparāyaṇo bhaveyyāsī’’ti vatvā attano santike dhātuyo datvā vissajjesi. So gacchanto ‘‘ahaṃ, bhante, tumhākaṃ vacanena <pageBreak edition="Vipassana Research Institut" number="0.0225" /> ito gamissāmi, tumhehipi mayhaṃ anukampāya <pageBreak edition="Pali Text Society" number="0.0267" /> tattha āgantabba’’nti vatvā therassa adhivāsanaṃ viditvā vanditvā padakkhiṇaṃ katvā pitu nagaraṃ gantvā uyyānaṃ pavisitvā attano āgatabhāvaṃ rañño nivedesi.</paragraph>
    <paragraph line="548">Taṃ sutvā rājā saparivāro uyyānaṃ gantvā kumāraṃ āliṅgitvā antepuraṃ netvā abhisiñcitukāmo ahosi. Kumāro ‘‘deva, mayhaṃ appakaṃ āyu, ito catunnaṃ māsānaṃ accayena maraṇaṃ bhavissati, kiṃ me rajjena, tumhe nissāya puññameva karissāmī’’ti vatvā therassa guṇaṃ ratanattayassa ca ānubhāvaṃ pavedesi. Taṃ sutvā rājā saṃvegappatto ratanattaye ca there ca pasannamānaso mahantaṃ vihāraṃ kāretvā mahākaccāyanattherassa santike dūtaṃ pāhesi. Theropi rājānaṃ mahājanañca anuggaṇhanto āgacchi. Rājā ca saparivāro dūratova paccuggamanaṃ katvā theraṃ vihāraṃ pavesetvā catūhi paccayehi sakkaccaṃ upaṭṭhahanto saraṇesu ca sīlesu ca patiṭṭhahi. Kumāro ca sīlāni samādiyitvā theraṃ bhikkhū ceva sakkaccaṃ upaṭṭhahanto dānāni dadanto dhammaṃ suṇanto catunnaṃ māsānaṃ accayena kālaṃ katvā tāvatiṃsabhavane nibbatti. Tassa puññānubhāvena sattaratanapaṭimaṇḍito sattayojanappamāṇo ratho uppajji, anekāni cassa accharāsahassāni parivāro ahosi.</paragraph>
    <paragraph line="549">Rājā kumārassa sarīrasakkāraṃ katvā bhikkhusaṅghassa ca mahādānaṃ pavattetvā cetiyassa pūjaṃ akāsi, tattha mahājano sannipati, theropi saparivāro taṃ padesaṃ upagañchi. Atha devaputto attanā katakusalakammaṃ oloketvā kataññutāya ‘‘gantvā theraṃ vandissāmi, sāsanaguṇe ca pākaṭe karissāmī’’ti cintetvā dibbarathaṃ āruyha mahatā parivārena dissamānarūpo āgantvā rathā oruyha therassa pāde vanditvā <pageBreak edition="Myanmar" number="0.0249" /> pitarā saddhiṃ paṭisanthāraṃ katvā theraṃ payirupāsamāno añjaliṃ paggayha aṭṭhāsi. Taṃ thero imāhi gāthāhi pucchi –</paragraph>
    <hangnum line="550" number="1007"></hangnum>
    <gatha1 line="551"> ‘‘Sahassaraṃsīva yathāmahappabho, disaṃ yathā bhāti nabhe anukkamaṃ;</gatha1>
    <gathalast line="552">Tathāpakāro <pageBreak edition="Pali Text Society" number="0.0268" /> tavāyaṃ mahāratho, samantato yojanasattamāyato.</gathalast>
    <hangnum line="553" number="1008"></hangnum>
    <gatha1 line="554"> ‘‘Suvaṇṇapaṭṭehi samantamotthaṭo, urassa muttāhi maṇīhi cittito;</gatha1>
    <gathalast line="555">Lekhā suvaṇṇassa ca rūpiyassa ca, sobhenti veḷuriyamayā sunimmitā.</gathalast>
    <hangnum line="556" number="1009"></hangnum>
    <gatha1 line="557"> ‘‘Sīsañcidaṃ <pageBreak edition="Vipassana Research Institut" number="0.0226" /> veḷuriyassa nimmitaṃ, yugañcidaṃ lohitakāya cittitaṃ;</gatha1>
    <gathalast line="558">Yuttā suvaṇṇassa ca rūpiyassa ca, sobhanti assā ca ime manojavā.</gathalast>
    <hangnum line="559" number="1010"></hangnum>
    <gatha1 line="560"> ‘‘So tiṭṭhasi hemarathe adhiṭṭhito, devānamindova sahassavāhano;</gatha1>
    <gathalast line="561">Pucchāmi tāhaṃ yasavanta kovidaṃ, kathaṃ tayā laddho ayaṃ uḷāro’’ti.</gathalast>
    <paragraph line="562" number="1007"> Tattha <bold>sahassaraṃsī</bold>ti sūriyo. So hi anekasahassaraṃsimantatāya ‘‘sahassaraṃsī’’ti vuccati. <bold>Yathāmahappabho</bold>ti attano mahattassa anurūpappabho. Yathā hi mahattena sūriyamaṇḍalena sadisaṃ jotimaṇḍalaṃ natthi, evaṃ pabhāyapi. Tathā hi taṃ ekasmiṃ khaṇe tīsu mahādīpesu ālokaṃ pharantaṃ tiṭṭhati. <bold>Disaṃ yathā bhāti nabhe anukkama</bold>nti nabhe ākāse yatheva disaṃ anukkamanto gacchanto yathā yena pakārena bhāti dibbati jotati. <bold>Tathāpakāro</bold>ti tādisākāro. <bold>Tavāya</bold>nti tava ayaṃ.</paragraph>
    <paragraph line="563" number="1008"><bold>Suvaṇṇapaṭṭehī</bold>ti <pageBreak edition="Myanmar" number="0.0250" /> suvaṇṇamayehi paṭṭehi. <bold>Samantamotthaṭo</bold> samantato chādito. <bold>Urassā</bold>ti uro assa, rathassa <pageBreak edition="Pali Text Society" number="0.0269" /> uroti ca īsāmūlaṃ vadati. <bold>Lekhā</bold>ti veḷuriyamayā mālākammalatākammādilekhā. Tāsaṃ suvaṇṇapaṭṭesu ca rajatapaṭṭesu ca dissamānattā vuttaṃ <bold>‘‘suvaṇṇassa ca rūpiyassa cā’’</bold>ti. <bold>Sobhentī</bold>ti rathaṃ sobhayanti.</paragraph>
    <paragraph line="564" number="1009"><bold>Sīsa</bold>nti rathakubbarasīsaṃ. <bold>Veḷuriyassa nimmita</bold>nti veḷuriyena nimmitaṃ, veḷuriyamaṇimayanti attho. <bold>Lohitakāyā</bold>ti lohitakamaṇinā, yena kenaci rattamaṇinā vā. <bold>Yuttā</bold>ti yojitā, atha vā <bold>yottā suvaṇṇassa ca rūpiyassa cā</bold>ti suvaṇṇamayā ca rūpiyamayā ca yottā, saṅkhalikāti attho.</paragraph>
    <paragraph line="565" number="1010"><bold>Adhiṭṭhito</bold>ti attano deviddhiyā sakalamidaṃ ṭhānaṃ abhibhavitvā ṭhito. <bold>Sahassavāhano</bold>ti sahassayuttavāhano, sahassaājānīyayuttaratho devānamindo yathāti adhippāyo. <bold>Yasavantā</bold>ti ālapanaṃ, yasassīti attho. <bold>Kovida</bold>nti kusalañāṇavantaṃ, rathārohane vā chekaṃ. <bold>Ayaṃ uḷāro</bold>ti ayaṃ uḷāro mahanto yasoti adhippāyo.</paragraph>
    <paragraph line="566">Evaṃ therena puṭṭho devaputto imāhi gāthāhi byākāsi –</paragraph>
    <hangnum line="567" number="1011"></hangnum>
    <gatha1 line="568"> ‘‘Sujāto <pageBreak edition="Vipassana Research Institut" number="0.0227" /> nāmahaṃ bhante, rājaputto pure ahuṃ;</gatha1>
    <gathalast line="569">Tvañca maṃ anukampāya, saññamasmiṃ nivesayi.</gathalast>
    <hangnum line="570" number="1012"></hangnum>
    <gatha1 line="571"> ‘‘Khīṇāyukañca maṃ ñatvā, sarīraṃ pādāsi satthuno;</gatha1>
    <gathalast line="572">Imaṃ sujāta pūjehi, taṃ te atthāya hehiti.</gathalast>
    <hangnum line="573" number="1013"></hangnum>
    <gatha1 line="574"> ‘‘Tāhaṃ gandhehi mālehi, pūjayitvā samuyyuto;</gatha1>
    <gathalast line="575">Pahāya mānusaṃ dehaṃ, upapannomhi nandanaṃ.</gathalast>
    <hangnum line="576" number="1014"></hangnum>
    <gatha1 line="577"> ‘‘Nandane ca vane ramme, nānādijagaṇāyute;</gatha1>
    <gathalast line="578">Ramāmi naccagītehi, accharāhi purakkhato’’ti.</gathalast>
    <paragraph line="579" number="1012-3"> Tattha <pageBreak edition="Myanmar" number="0.0251" /><bold>sarīra</bold>ntī sarīradhātuṃ. <bold>Hehitī</bold>ti bhavissati. <bold>Samuyyuto</bold>ti sammā uyyutto, yuttappayuttoti attho.</paragraph>
    <paragraph line="580">Evaṃ devaputto therena pucchitamatthaṃ kathetvā theraṃ vanditvā padakkhiṇaṃ katvā pitaraṃ āpucchitvā rathaṃ <pageBreak edition="Pali Text Society" number="0.0270" /> āruyha devalokameva gato. Theropi tamatthaṃ aṭṭhuppattiṃ katvā sampattaparisāya vitthārena dhammakathaṃ kathesi. Sā dhammakathā mahājanassa sātthikā ahosi. Atha thero taṃ sabbaṃ attanā ca tena ca kathitaniyāmeneva saṅgītikāle dhammasaṅgāhakānaṃ ārocesi, te ca taṃ tathā saṅgahaṃ āropesunti.</paragraph>
    <centered line="581">Cūḷarathavimānavaṇṇanā niṭṭhitā.</centered>
    <subhead line="582">14. Mahārathavimānavaṇṇanā</subhead>
    <paragraph line="583"><bold>Sahassayuttaṃ hayavāhanaṃ subha</bold>nti mahārathavimānaṃ. Tassa kā uppatti? Bhagavā sāvatthiyaṃ viharati jetavane. Tena ca samayena āyasmā mahāmoggallāno heṭṭhā vuttanayena devacārikaṃ caranto tāvatiṃsabhavane gopālassa nāma devaputtassa attano vimānato nikkhamitvā sahassayuttaṃ mahantaṃ dibbarathaṃ abhiruyha mahantena parivārena mahatiyā deviddhiyā uyyānakīḷanatthaṃ gacchantassa avidūre pāturahosi. Taṃ disvā devaputto sañjātagāravabahumāno sahasā <pageBreak edition="Vipassana Research Institut" number="0.0228" /> rathato oruyha upasaṅkamitvā pañcapatiṭṭhitena vanditvā añjaliṃ sirasi paggayha aṭṭhāsi.</paragraph>
    <paragraph line="584">Tassidaṃ pubbakammaṃ – so kira vipassiṃ bhagavantaṃ suvaṇṇamālāya pūjetvā ‘‘imassa puññassa ānubhāvena mayhaṃ bhave bhave sovaṇṇamayā uracchadamālā nibbattatū’’ti katapaṇidhānāya anekakappesu sugatīsuyeva saṃsarantiyā kassapassa bhagavato kāle kikissa kāsirañño aggamahesiyā kucchimhi nibbattāya yathāpaṇidhānaṃ suvaṇṇamālālābhena ‘‘uracchadamālā’’ti laddhanāmāya devakaññāsadisāya rājadhītāya ācariyo gopālo nāma brāhmaṇo hutvā sasāvakasaṅghassa kassapassa bhagavato asadisadānādīni mahādānāni pavattetvā indriyānaṃ aparipakkabhāvena attānaṃ rājadhītarañca uddissa satthārā desitaṃ <pageBreak edition="Myanmar" number="0.0252" /> dhammaṃ <pageBreak edition="Pali Text Society" number="0.0271" /> sutvāpi visesaṃ nibbattetuṃ asakkonto puthujjanakālakiriyameva katvā yathūpacitapuññānubhāvena tāvatiṃsesu yojanasatike kanakavimāne nibbatti, anekakoṭiaccharāparivāro ahosi, sattaratanamayo cassa sahassayutto suvibhattabhittivicitto siniddhamadhuranigghoso attano pabhāsamudayena avahasanto viya divaṅkaramaṇḍalaṃ dibbo ājaññaratho nibbatti.</paragraph>
    <paragraph line="585">So tattha yāvatāyukaṃ dibbasampattiṃ anubhavitvā aparāparaṃ devesuyeva saṃsaranto imasmiṃ buddhuppāde tasseva kammassa vipākāvasesena yathāvuttasampattivibhavo gopālo eva nāma devaputto hutvā tāvatiṃsesuyeva nibbatti. Taṃ sandhāya vuttaṃ ‘‘tena ca samayena āyasmā mahāmoggallāno…pe… añjaliṃ sirasi paggayha aṭṭhāsī’’ti.</paragraph>
    <paragraph line="586">Evaṃ pana upasaṅkamitvā ṭhitaṃ taṃ devaputtaṃ āyasmā mahāmoggallāno imāhi gāthāhi pucchi –</paragraph>
    <hangnum line="587" number="1015"></hangnum>
    <gatha1 line="588"> ‘‘Sahassayuttaṃ hayavāhanaṃ subhaṃ, āruyhimaṃ sandanaṃ nekacittaṃ;</gatha1>
    <gathalast line="589">Uyyānabhūmiṃ abhito anukkamaṃ, purindado bhūtapatīva vāsavo.</gathalast>
    <hangnum line="590" number="1016"></hangnum>
    <gatha1 line="591"> ‘‘Sovaṇṇamayā te rathakubbarā ubho, phalehi aṃsehi atīva saṅgatā;</gatha1>
    <gathalast line="592">Sujātagumbā naravīraniṭṭhitā, virocati pannaraseva cando.</gathalast>
    <hangnum line="593" number="1017"></hangnum>
    <gatha1 line="594"> ‘‘Suvaṇṇajālāvatato <pageBreak edition="Vipassana Research Institut" number="0.0229" /> ratho ayaṃ, bahūhi nānāratanehi cittito;</gatha1>
    <gathalast line="595">Sunandighoso ca subhassaro ca, virocatī cāmarahatthabāhubhi.</gathalast>
    <hangnum line="596" number="1018"></hangnum>
    <gatha1 line="597"> ‘‘Imā <pageBreak edition="Myanmar" number="0.0253" /> ca nābhyo manasābhinimmitā, rathassa pādantaramajjhabhūsitā;</gatha1>
    <gathalast line="598">Imā ca nābhyo satarājicittitā, sateratā vijjurivappabhāsare.</gathalast>
    <hangnum line="599" number="1019"></hangnum>
    <gatha1 line="600"> ‘‘Anekacittāvatato <pageBreak edition="Pali Text Society" number="0.0272" /> ratho ayaṃ, puthū ca nemī ca sahassaraṃsiko;</gatha1>
    <gathalast line="601">Tesaṃ saro suyyati vaggurūpo, pañcaṅgikaṃ tūriyamivappavāditaṃ.</gathalast>
    <hangnum line="602" number="1020"></hangnum>
    <gatha1 line="603"> ‘‘Sirasmiṃ cittaṃ maṇicandakappitaṃ, sadā visuddhaṃ ruciraṃ pabhassaraṃ;</gatha1>
    <gathalast line="604">Suvaṇṇarājīhi atīva saṅgataṃ, veḷuriyarājīva atīva sobhati.</gathalast>
    <hangnum line="605" number="1021"></hangnum>
    <gatha1 line="606"> ‘‘Ime ca vāḷī maṇicandakappitā, ārohakambū sujavā brahūpamā;</gatha1>
    <gathalast line="607">Brahā mahantā balino mahājavā, mano tavaññāya tatheva siṃsare.</gathalast>
    <hangnum line="608" number="1022"></hangnum>
    <gatha1 line="609"> ‘‘Ime ca sabbe sahitā catukkamā, mano tavaññāya tatheva siṃsare;</gatha1>
    <gathalast line="610">Samaṃ vahantī mudukā anuddhatā, āmodamānā turagānamuttamā.</gathalast>
    <hangnum line="611" number="1023"></hangnum>
    <gatha1 line="612"> ‘‘Dhunanti vagganti patanti cambare, abbhuddhunantā sukate piḷandhane;</gatha1>
    <gathalast line="613">Tesaṃ saro suyyati vaggurūpo, pañcaṅgikaṃ tūriyamivappavāditaṃ.</gathalast>
    <hangnum line="614" number="1024"></hangnum>
    <gatha1 line="615"> ‘‘Rathassa ghoso apiḷandhanāna ca, khurassa nādo abhihiṃsanāya ca;</gatha1>
    <gathalast line="616">Ghoso suvaggū samitassa suyyati, gandhabbatūriyāni vicitrasaṃvane.</gathalast>
    <hangnum line="617" number="1025"></hangnum>
    <gatha1 line="618"> ‘‘Rathe <pageBreak edition="Myanmar" number="0.0254" /> ṭhitātā migamandalocanā, āḷārapamhā hasitā piyaṃvadā;</gatha1>
    <gathalast line="619">Veḷuriyajālāvatatā tanucchavā, sadeva gandhabbasūraggapūjitā.</gathalast>
    <hangnum line="620" number="1026"></hangnum>
    <gatha1 line="621"> ‘‘Tā <pageBreak edition="Pali Text Society" number="0.0273" /> rattarattambarapītavāsasā, visālanettā abhirattalocanā;</gatha1>
    <gathalast line="622">Kule sujātā sutanū sucimhitā, rathe ṭhitā pañjalikā upaṭṭhitā.</gathalast>
    <hangnum line="623" number="1027"></hangnum>
    <gatha1 line="624"> ‘‘Tā <pageBreak edition="Vipassana Research Institut" number="0.0230" /> kambukeyūradharā suvāsasā, sumajjhimā ūruthanūpapannā;</gatha1>
    <gathalast line="625">Vaṭṭaṅguliyo sumukhā sudassanā, rathe ṭhitā pañjalikā upaṭṭhitā.</gathalast>
    <hangnum line="626" number="1028"></hangnum>
    <gatha1 line="627"> ‘‘Aññā suveṇī susu missakesiyo, samaṃ vibhattāhi pabhassarāhi ca;</gatha1>
    <gathalast line="628">Anubbatā tā tava mānase ratā, rathe ṭhitā pañjalikā upaṭṭhitā.</gathalast>
    <hangnum line="629" number="1029"></hangnum>
    <gatha1 line="630"> ‘‘Āveḷiniyo padumuppalacchadā, alaṅkatā candanasāravāsitā;</gatha1>
    <gathalast line="631">Anubbatā tā tava mānase ratā, rathe ṭhitā pañjalikā upaṭṭhitā.</gathalast>
    <hangnum line="632" number="1030"></hangnum>
    <gatha1 line="633"> ‘‘Tā māliniyo padumuppalacchadā, alaṅkatā candanasāravāsitā;</gatha1>
    <gathalast line="634">Anubbatā tā tava mānase ratā, rathe ṭhitā pañjalikā upaṭṭhitā.</gathalast>
    <hangnum line="635" number="1031"></hangnum>
    <gatha1 line="636"> ‘‘Kaṇṭhesu te yāni piḷandhanāni, hatthesu pādesu tatheva sīse;</gatha1>
    <gathalast line="637">Obhāsayantī dasa sabbaso disā, abbhuddayaṃ sāradikova bhāṇumā.</gathalast>
    <hangnum line="638" number="1032"></hangnum>
    <gatha1 line="639"> ‘‘Vātassa <pageBreak edition="Myanmar" number="0.0255" /> vegena ca sampakampitā, bhujesu mālā apiḷandhanāni ca;</gatha1>
    <gathalast line="640">Muñcanti ghosaṃ ruciraṃ suciṃ subhaṃ, sabbehi viññūhi sutabbarūpaṃ.</gathalast>
    <hangnum line="641" number="1033"></hangnum>
    <gatha1 line="642"> ‘‘Uyyānabhūmyā <pageBreak edition="Pali Text Society" number="0.0274" /> ca duvaddhato ṭhitā, rathā ca nāgā tūriyāni ca saro;</gatha1>
    <gathalast line="643">Tameva devinda pamodayanti, vīṇā yathā pokkharapattabāhubhi.</gathalast>
    <hangnum line="644" number="1034"></hangnum>
    <gatha1 line="645"> ‘‘Imāsu vīṇāsu bahūsu vaggūsu, manuññarūpāsu hadayeritaṃ pītiṃ;</gatha1>
    <gathalast line="646">Pavajjamānāsu atīva accharā, bhamanti kaññā padumesu sikkhitā.</gathalast>
    <hangnum line="647" number="1035"></hangnum>
    <gatha1 line="648"> ‘‘Yadā ca gītāni ca vāditāni ca, naccāni cimāni samenti ekato;</gatha1>
    <gathalast line="649">Athettha naccanti athettha accharā, obhāsayantī ubhato varitthiyo.</gathalast>
    <hangnum line="650" number="1036"></hangnum>
    <gatha1 line="651"> ‘‘So modasi tūriyagaṇappabodhano, mahīyamāno vajirāvudhoriva;</gatha1>
    <gathalast line="652">Imāsu vīṇāsu bahūsu vaggūsu, manuññarūpāsu hadayeritaṃ pītiṃ.</gathalast>
    <hangnum line="653" number="1037"></hangnum>
    <gatha1 line="654"> ‘‘Kiṃ <pageBreak edition="Vipassana Research Institut" number="0.0231" /> tvaṃ pure kammamakāsi attanā, manussabhūto purimāya jātiyā;</gatha1>
    <gathalast line="655">Uposathaṃ kaṃ vā tuvaṃ upāvasi, kaṃ dhammacariyaṃ vatamābhirocayi.</gathalast>
    <hangnum line="656" number="1038"></hangnum>
    <gatha1 line="657"> ‘‘Nayīdamappassa katassa kammuno, pubbe suciṇṇassa uposathassa vā;</gatha1>
    <gathalast line="658">Iddhānubhāvo vipulo ayaṃ tava, yaṃ devasaṅghaṃ abhirocase bhusaṃ.</gathalast>
    <hangnum line="659" number="1039"></hangnum>
    <gatha1 line="660"> ‘‘Dānassa <pageBreak edition="Myanmar" number="0.0256" /> te idaṃ phalaṃ, atho sīlassa vā pana;</gatha1>
    <gathalast line="661">Atho añjalikammassa, taṃ me akkhāhi pucchito’’ti.</gathalast>
    <paragraph line="662" number="1015"> Tattha <bold>sahassayutta</bold>nti sahassena yuttaṃ, sahassaṃ vā yuttaṃ yojitaṃ etasminti sahassayuttaṃ. Kassa panetaṃ <pageBreak edition="Pali Text Society" number="0.0275" /> sahassanti? ‘‘Hayavāhana’’nti anantaraṃ vuccamānattā hayānanti ayamattho viññāyateva. Hayā vāhanaṃ etassāti hayavāhanaṃ. Keci pana ‘‘sahassayuttahayavāhana’’nti anunāsikalopaṃ ekameva samāsapadaṃ katvā vaṇṇenti, etasmiṃ pakkhe hayavāhanaṃ viya vāhananti attho yujjati. Hayavāhanasahassayuttaṃ yuttahayavāhanasahassanti hi attho. Apare pana ‘‘sahassayuttanti sahassadibbājaññayutta’’nti vadanti. <bold>Sandana</bold>nti rathaṃ. <bold>Nekacitta</bold>nti anekacittaṃ nānāvidhavicittavantaṃ. <bold>Uyyānabhūmiṃ abhito</bold>ti uyyānabhūmiyā samīpe. ‘‘Abhito’’ti hi padaṃ apekkhitvā sāmiatthe etaṃ upayogavacanaṃ. Keci pana ‘‘uyyānabhūmyā’’tipi paṭhanti, te saddanayampi anupadhārentā paṭhanti. <bold>Anukkama</bold>nti gacchanto purindado bhūtapatīva vāsavo virocasīti sambandho.</paragraph>
    <paragraph line="663" number="1016"><bold>Sovaṇṇamayā</bold>ti suvaṇṇamayā. <bold>Te</bold>ti tava. <bold>Rathakubbarā ubho</bold>ti rathassa ubhosu passesu vedikā. Yo hi rathassa sobhanatthañceva upari ṭhitānaṃ guttatthañca ubhosu passesu vedikākārena parikkhepo karīyati, tassa purimabhāge ubhosu passesu yāva rathīsā, tāva hatthehi gahaṇayoggo rathassa avayavaviseso, idha so eva kubbaroti adhippeto. Tenevāha ‘‘ubho’’ti. Aññattha pana rathīsā kubbaroti vuccati. <bold>Phalehī</bold>ti rathūpatthambhassa dakkhiṇavāmabhedehi dvīhi phalehi, pariyantāvettha phalāti vuttā. <bold>Aṃsehī</bold>ti kubbaraphale patiṭṭhitehi heṭṭhimaaṃsehi. <bold>Atīva saṅgatā</bold>ti ativiya suṭṭhu saṅgatā suphassitā nibbivarā. Idañca sippiviracite kittimarathe labbhamānavisesaṃ tattha āropetvā vuttaṃ. So pana aporisatāya akittimo sayaṃjāto <pageBreak edition="Pali Text Society" number="0.0276" /> kenaci aghaṭitoyeva. <bold>Sujātagumbā</bold>ti susaṇṭhitathambhakasamudāyā. Ye hi vedikāya nirantaraṃ ṭhitā susaṇṭhitaghaṭakādiavayavavisesavanto <pageBreak edition="Vipassana Research Institut" number="0.0232" /> thambhakasamudāyā, tesaṃ <pageBreak edition="Myanmar" number="0.0257" /> vasenevaṃ vuttaṃ ‘‘sujātagumbā’’ti. <bold>Naravīraniṭṭhitā</bold>ti sippācariyehi niṭṭhāpitasadisā. Sippācariyā hi attano sarīrakhedaṃ acintetvā vīriyabalena sippassa suṭṭhu vicāraṇato naresu vīriyavantoti idha ‘‘naravīrā’’ti vuttā. <bold>Naravīrā</bold>ti vā devaputtassa ālapanaṃ. <bold>Niṭṭhitā</bold>ti pariyositā paripuṇṇasobhātisayā. ‘‘Naravīranimmitā’’ti vā pāṭho, naresu dhitisampannehi nimmitasadisāti attho. Evaṃvidhakubbaratāya ayaṃ tava ratho virocati. Kiṃ viya? <bold>Pannaraseva cando,</bold> sukkapakkhe pannarasiyaṃ paripuṇṇakāle candimā viya.</paragraph>
    <paragraph line="664" number="1017"><bold>Suvaṇṇajālāvatato</bold>ti suvaṇṇajālakehi avatato chādito. ‘‘Suvaṇṇajālāvitato’’tipi pāṭho, gavacchitoti attho. <bold>Bahūhī</bold>ti anekehi. <bold>Nānāratanehī</bold>ti padumarāgaphussarāgādinānāvidharatanehi. <bold>Sunandighoso</bold>ti suṭṭhu nanditabbaghoso, savanīyamadhuraninnādoti attho. <bold>Sunandighoso</bold>ti vā suṭṭhu katanandighoso, naccanādīnaṃ dassanādīsu pavattitasādhukārasaddādivasena katapamodaninnādoti attho, ‘‘kālena kālaṃ āsīvādanavasena suṭṭhu payuttanandighoso’’ti ca vadanti. <bold>Subhassaro</bold>ti suṭṭhu ativiya obhāsanasabhāvo, tattha vā pavattamānānaṃ devatānaṃ sobhanena gītavāditassarena subhassaro. <bold>Cāmarahatthabāhubhī</bold>ti cāmarahatthayuttabāhūhi ito cito ca bījayamāna cāmarakalāpehi devatānaṃ bhujehi, tathābhūtāhi devatāhi vā virocati.</paragraph>
    <paragraph line="665" number="1018"><bold>Nābhyo</bold>ti rathacakkānaṃ nābhiyo. <bold>Manasābhinimmitā</bold>ti ‘‘ime īdisā hontū’’ti cittena nimmitasadisā. <bold>Rathassa</bold><pageBreak edition="Pali Text Society" number="0.0277" /><bold>pādantaramajjhabhūsitā</bold>ti rathassa pādānaṃ rathacakkānaṃ antena neminā nānāratanasamujjalena arānaṃ vemajjhena ca maṇḍitā. <bold>Satarājicittitā</bold>ti anekavaṇṇāhi anekasatāhi rājīhi lekhāhi cittitā vicittabhāvaṃ gatā. <bold>Sateratā vijjurivā</bold>ti sateratasaṅkhātavijjulatā viya pabhāsare vijjotanti.</paragraph>
    <paragraph line="666" number="1019"><bold>Anekacittāvatato</bold>ti <pageBreak edition="Myanmar" number="0.0258" /> anekehi mālākammādicittehi avatato samokiṇṇo. ‘‘Anekacittāvitato’’tipi paṭhanti, soyeva attho, gāthāsukhatthaṃ pana dīghakaraṇaṃ. <bold>Puthū ca nemī cā</bold>ti puthulanemi ca, eko ca-kāro nipātamattaṃ. <bold>Sahassaraṃsiko</bold>ti anekasahassaraṃsiko. ‘‘Sahassaraṃsiyo’’tipi pāḷi. Apare pana ‘‘natā raṃsiyo’’ti ca paṭhanti, tattha <bold>natā</bold>ti ajiyadhanudaṇḍako viya oṇatā nemippadesā. <bold>Sahassaraṃsiyo</bold>ti sūriyamaṇḍalaṃ viya vipphurantakiraṇajālā. <bold>Tesa</bold>nti olambamānakiṅkiṇikajālānaṃ nemippadesānaṃ.</paragraph>
    <paragraph line="667" number="1020"><bold>Sirasmi</bold>nti <pageBreak edition="Vipassana Research Institut" number="0.0233" /> sīse, rathassa sīseti attho. Siro vā asmiṃ rathe. <bold>Citta</bold>nti vicittaṃ. <bold>Maṇicandakappita</bold>nti maṇimayamaṇḍalānuviddhaṃ candamaṇḍalasadisena maṇinā anuviddhaṃ. <bold>Ruciraṃ pabhassara</bold>nti iminā tassa candamaṇḍalasadisataṃyeva vibhāveti, <bold>sadā visuddha</bold>nti iminā panassa candamaṇḍalatopi visesaṃ dasseti. <bold>Suvaṇṇarājīhī</bold>ti antarantarā vaṭṭākārena saṇṭhitāhi suvaṇṇalekhāhi. <bold>Saṅgata</bold>nti sahitaṃ. <bold>Veḷuriyarājīvā</bold>ti antarantarā suvaṇṇarājīhi khacitamaṇimaṇḍalattā veḷuriyarājīhi viya sobhati. ‘‘Veḷuriyarājīhī’’ti ca paṭhanti.</paragraph>
    <paragraph line="668" number="1021"><bold>Vāḷī</bold>ti vāḷavanto sampannavāḷadhino, asse sandhāya vadati <pageBreak edition="Pali Text Society" number="0.0278" />. ‘‘Vājī’’ti vā pāṭho. <bold>Maṇicandakappitā</bold>ti cāmarolambanaṭṭhānesu maṇimayacandakānuviddhā. <bold>Ārohakambū</bold>ti uccā ceva tadanurūpapariṇāhā ca, ārohapariṇāhasampannāti attho. <bold>Sujavā</bold>ti sundarajavā javavanto <bold>mahājavā,</bold> sobhanagatikāti attho. <bold>Brahūpamā</bold>ti brahā viya paminitabbā, attano pamāṇato adhikā viya paññāyantāti attho. <bold>Brahā</bold>ti vuḍḍhā pavaḍḍhasabbaṅgapaccaṅgā. <bold>Mahantā</bold>ti mahānubhāvā mahiddhikā. <bold>Balino</bold>ti sarīrabalena ca ussāhabalena ca balavanto. <bold>Mahājavā</bold>ti sīghavegā. <bold>Mano tavaññāyā</bold>ti tava cittaṃ ñatvā. <bold>Tathevā</bold>ti cittānurūpameva. <bold>Siṃsare</bold>ti saṃsappare, pavattareti attho.</paragraph>
    <paragraph line="669" number="1022"><bold>Ime</bold>ti yathāvuttaasse sandhāyāha. <bold>Sabbe</bold>ti sahassamattāpi. <bold>Sahitā</bold>ti samānajavatāya samānagamanatāya ca gatiyaṃ sahitā, aññamaññaṃ anūnādhikagamanāti attho. Catūhi pādehi kamanti <pageBreak edition="Myanmar" number="0.0259" /> gacchantīti <bold>catukkamā. Samaṃ vahantī</bold>ti ‘‘sahitā’’ti padena vuttamevatthaṃ pākaṭataraṃ karoti. <bold>Mudukā</bold>ti mudusabhāvā, bhadrā ājānīyāti attho. Tenāha <bold>‘‘anuddhatā’’</bold>ti, uddhatarahitā khobhaṃ akarontāti attho. <bold>Āmodamānā</bold>ti pamodamānā, akhaḷuṅkatāya aññamaññaṃ rathikādīnañca tuṭṭhiṃ pavedayantāti attho.</paragraph>
    <paragraph line="670" number="1023"><bold>Dhunantī</bold>ti cāmarabhāraṃ kesarabhāraṃ vāladhiñca vidhunanti. <bold>Vaggantī</bold>ti kadāci pade padaṃ nikkhipantā vagganena gamanena gacchanti. <bold>Patantī</bold>ti kadāci pavattanti, laṅghantīti attho. ‘‘Plavantī’’ti ca keci paṭhanti, soyevattho. <bold>Abbhuddhunantā</bold>ti kammasippinā sukate suṭṭhu <pageBreak edition="Pali Text Society" number="0.0279" /> nimmite khuddakaghaṇṭādiassālaṅkāre abhiuddhunantā adhikaṃ uddhunantā. <bold>Tesa</bold>nti tesaṃ piḷandhanānaṃ.</paragraph>
    <paragraph line="671" number="1024"><bold>Rathassa ghoso</bold>ti yathāvutto rathanigghoso. <bold>Apiḷandhanāna cā</bold>ti a-kāro nipātamattaṃ <pageBreak edition="Vipassana Research Institut" number="0.0234" />. Piḷandhanānaṃ ābharaṇānaṃ. Apiḷandhananti ca ābharaṇapariyāyoti vā vadanti, rathassānaṃ ābharaṇānañcaghosoti attho. <bold>Khurassanādo</bold>ti turaṅgānaṃ khuranipātasaddo. Kiñcāpi assā ākāsena gacchanti, madhurassa pana khuranipātasaddassa upaladdhihetubhūtena kammunā tesaṃ khuranikkhepe khuranikkhepe paṭighāto labbhatīti vadanti. <bold>Abhihiṃsanāya cā</bold>ti assānaṃ adhikahiṃsanena ca, antarantarā assehi pavattitahesanena cāti attho. ‘‘Abhihesanāya cā’’ti keci paṭhanti. <bold>Samitassā</bold>ti samuditassa dibbajanassa ghoso ca suvaggu sumadhuraṃ suyyati. Kiṃ viyāti āha <bold>‘‘gandhabbatūriyāni vicitrasaṃvane’’</bold>ti, citralatāvane gandhabbadevaputtānaṃ pañcaṅgikatūriyāni viya. Tūriyasannissito hi saddo ‘‘tūriyānī’’ti vutto nissayavohārena. ‘‘Gandhabbatūriyāna ca vicitrasaṃvane’’ti ca pāṭho, ‘‘tūriyānañca’’iti anunāsikaṃ ānetvā yojetabbaṃ. Apare ‘‘gandhabbatūriyāni vicitrapavane’’ti paṭhanti.</paragraph>
    <paragraph line="672" number="1025"><bold>Rathe ṭhitātā</bold>ti rathe ṭhitā etā. <bold>Migamandalocanā</bold>ti migacchāpikānaṃ viya mudusiniddhadiṭṭhinipātā. <bold>Āḷārapamhā</bold>ti bahalasaṅgatapakhumā, gopakhumāti attho. <bold>Hasitā</bold>ti pahasitā, pahaṃsitamukhāti attho <pageBreak edition="Myanmar" number="0.0260" />. <bold>Piyaṃvadā</bold>ti piyavādiniyo. <bold>Veḷuriyajālāvatatā</bold>ti <pageBreak edition="Pali Text Society" number="0.0280" /> veḷuriyamaṇimayena jālena chāditasarīrā. <bold>Tanucchavā</bold>ti sukhumacchaviyo. <bold>Sadevā</bold>ti sadā eva sabbakālameva. <bold>Gandhabbasūraggapūjitā</bold>ti gandhabbadevatāhi ceva aparāhi ca aggadevatāhi laddhapūjā.</paragraph>
    <paragraph line="673" number="1026"><bold>Tā rattarattambarapītavāsasā</bold>ti rajanīyarūpā ca rattapītavatthā ca. <bold>Abhirattalocanā</bold>ti visesato rattarājīhi upasobhitanayanā. <bold>Kule sujātā</bold>ti sindhavakule sujātā visiṭṭhadevanikāye sambhavā. <bold>Sutanū</bold>ti sundarasarīrā. <bold>Sucimhitā</bold>ti suddhasitakaraṇā.</paragraph>
    <paragraph line="674" number="1027"><bold>Tā kambukeyūradharā</bold>ti suvaṇṇamayakeyūradharā. <bold>Sumajjhimā</bold>ti vilaggamajjhā. <bold>Ūruthanūpapannā</bold>ti sampannaūruthanā, kadalikkhandhasadisaūru ceva samuggasadisathanā ca. <bold>Vaṭṭaṅguliyo</bold>ti anupubbato vaṭṭaṅguliyo. <bold>Sumukhā</bold>ti sundaramukhā, pamuditamukhā vā. <bold>Sudassanā</bold>ti dassanīyā.</paragraph>
    <paragraph line="675" number="1028"><bold>Aññā</bold>ti ekaccā. <bold>Suveṇī</bold>ti sundarakesaveṇiyo. <bold>Susū</bold>ti daharā. <bold>Missakesiyo</bold>ti rattamālādīhi missitakesavaṭṭiyo. Kathaṃ? <bold>Samaṃ vibhattāhi pabhassarāhi cā</bold>ti, samaṃ aññamaññasadisaṃ nānāvibhattivasena vibhattāhi suvaṇṇacīrādikhacitāhi indanīlamaṇiādayo <pageBreak edition="Vipassana Research Institut" number="0.0235" /> viya pabhassarāhi kesavaṭṭīhi missitakesiyoti yojanā. <bold>Anubbatā</bold>ti anukūlakiriyā. <bold>Tā</bold>ti accharāyo.</paragraph>
    <paragraph line="676" number="1029"><bold>Candanasāravositā</bold>ti sārabhūtena dibbacandanena ullittā vicchuritā.</paragraph>
    <paragraph line="677" number="1031"><bold>Kaṇṭhesū</bold>tiādinā gīvūpagahatthūpagapādūpagasīsūpagādiābharaṇāni dasseti. <bold>Obhāsayantī</bold>ti kaṇṭhesu yāni piḷandhanāni, tehi obhāsayantīti yojanā. Evaṃ sesesupi. <bold>Abbhuddaya</bold>nti abhiuggacchanto, ‘‘abbhuddasa’’ntipi pāṭho, soyevattho. <bold>Sāradiko</bold>ti saradakāliko. <bold>Bhāṇumā</bold>ti <pageBreak edition="Pali Text Society" number="0.0281" /> sūriyo. So hi abbhādidosavirahena dasapi disā suṭṭhu obhāseti.</paragraph>
    <paragraph line="678" number="1032"><bold>Vātassa vegena cā</bold>ti manuññagandhūpahāraṃ saddūpahārañca karontena upaharantena viya vāyantena vātassa vegena rathaturaṅgavegena ca. <bold>Muñcantī</bold>ti <pageBreak edition="Myanmar" number="0.0261" /> vissajjenti. <bold>Rucira</bold>nti pañcaṅgikatūriyāni viya uparūpari rucidāyakaṃ. <bold>Suci</bold>nti suddhaṃ asaṃsaṭṭhaṃ. <bold>Subha</bold>nti manuññaṃ. <bold>Sabbehi viññūhi sutabbarūpa</bold>nti sabbehipi viññujātikehi gandhabbasamayaññūhi sotabbaṃ savanīyaṃ uttamasabhāvaṃ ghosaṃ muñcantīti yojanā.</paragraph>
    <paragraph line="679" number="1033"><bold>Uyyānabhūmyā</bold>ti uyyānabhūmiyaṃ. <bold>Duvaddhato</bold>ti dvīhi addhapassehi. ‘‘Dubhato ca ṭhitā’’tipi paṭhanti, soyevattho. <bold>Rathā</bold>ti rathe. <bold>Nāgā</bold>ti nāge. Upayogatthe hi etaṃ paccattavacanaṃ. <bold>Saro</bold>ti rathanāgatūriyāni paṭicca nibbatto saro. <bold>Devindā</bold>ti devaputtaṃ ālapati. <bold>Vīṇā yathā pokkharapattabāhubhī</bold>ti yathā vīṇā sammadeva yojitehi doṇipattabāhudaṇḍehi taṃtaṃmucchanānurūpaṃ avaṭṭhitehi vādiyamānā suṇantaṃ janaṃ pamodeti, evaṃ taṃ rathādayo attano sarena pamodayanti. Susikkhitabhāvena pokkharabhāvaṃ sundarabhāvaṃ pattehi vīṇāvādakassa hatthehi pavāditā vīṇā yathā mahājanaṃ pamodeti, evaṃ taṃ rathādayo attano sarena pamodayantīti.</paragraph>
    <paragraph line="680" number="1034"><bold>Imāsu vīṇāsū</bold>ti gāthāya ayaṃ saṅkhepattho – <bold>imāsu</bold> ujukoṭivaṅkabrahatīnandinītisaraādibhedāsu <bold>bahūsu vīṇāsu</bold> siniddhamadhurassaratāya <bold>vaggūsu</bold> tato eva <bold>manuññarūpāsu hadayeritaṃ</bold> hadayaṅgamaṃ hadayahāriniṃ <bold>pītiṃ</bold> pītinimittaṃ <bold>pavajjamānāsu</bold> pavādiyamānāsu <pageBreak edition="Vipassana Research Institut" number="0.0236" /><bold>accharā</bold> deva<bold>kaññā</bold> pītivegukkhittatāya attano <pageBreak edition="Pali Text Society" number="0.0282" /> susikkhitatāya ca dibba<bold>padumesu bhamanti</bold> naccaṃ dassentiyo sañcaranti.</paragraph>
    <paragraph line="681" number="1035"><bold>Imānī</bold>ti idaṃ paccekaṃ yojetabbaṃ ‘‘imāni gītāni, imāni vāditāni, imāni naccāni cā’’ti. <bold>Samenti ekato</bold>ti ekajjhaṃ samarasāni honti. Atha vā <bold>samenti ekato</bold>ti ekato ekajjhaṃ samāni samarasāni karonti, tantissaraṃ gītassarena, gītassarañca tantissarena saṃsandantiyo naccanena yathādhigate hassādirase aparihāpentiyo samenti samānentīti attho. <bold>Atthettha naccanti athettha accharā obhāsayantī</bold>ti evaṃ gītādīni samarase karontiyo atha aññā ekaccā accharā ettha etasmiṃ tava rathe naccanti, atha aññā varitthiyo uttamitthiyo naccaṃ passantiyo attano sarīrobhāsena ceva vatthābharaṇaobhāsena ca ettha <pageBreak edition="Myanmar" number="0.0262" /> etasmiṃ padese ubhato dvīsu passesu dasapi disā kevalaṃ obhāsayanti vijjotayantīti attho.</paragraph>
    <paragraph line="682" number="1036"><bold>So</bold>ti so tvaṃ evaṃbhūto. <bold>Tūriyagaṇappabodhano</bold>ti dibbatūriyasamūhena katapītipabodhano. <bold>Mahīyamāno</bold>ti pūjīyamāno. <bold>Vajirāvudhorivā</bold>ti indo viya.</paragraph>
    <paragraph line="683" number="1037"><bold>Uposathaṃ kaṃ vā tuvaṃ upāvasī</bold>ti aññehipi uposatho upavasīyati, tvaṃ kaṃ vā kīdisaṃ nāma uposathaṃ upavasīti pucchati. <bold>Dhammacariya</bold>nti dānādipuññapaṭipattiṃ. <bold>Vata</bold>nti vatasamādānaṃ. <bold>Abhirocayī</bold>ti abhirocesi, ruccitvā pūresīti attho. ‘‘Abhirādhayī’’tipi pāṭho, sādhesi nipphādesīti attho.</paragraph>
    <paragraph line="684" number="1038"><bold>Ida</bold>nti nipātamattaṃ, idaṃ vā phalanti adhippāyo. <bold>Abhirocase</bold>ti abhibhavitvā vijjotasi.</paragraph>
    <paragraph line="685">Evaṃ mahātherena puṭṭho devaputto tamatthaṃ ācikkhi. Tena vuttaṃ –</paragraph>
    <hangnum line="686" number="1040"></hangnum>
    <gatha1 line="687"> ‘‘So <pageBreak edition="Pali Text Society" number="0.0283" /> devaputto attamano, moggallānena pucchito;</gatha1>
    <gathalast line="688">Pañhaṃ puṭṭho viyākāsi, yassa kammassidaṃ phala’’nti.</gathalast>
    <hangnum line="689" number="1041"></hangnum>
    <gatha1 line="690"> ‘‘Jitindriyaṃ <pageBreak edition="Vipassana Research Institut" number="0.0237" /> buddhamanomanikkamaṃ, naruttamaṃ kassapamaggapuggalaṃ;</gatha1>
    <gathalast line="691">Avāpurantaṃ amatassa dvāraṃ, devātidevaṃ satapuññalakkhaṇaṃ.</gathalast>
    <hangnum line="692" number="1042"></hangnum>
    <gatha1 line="693"> ‘‘Tamaddasaṃ kuñjaramoghatiṇṇaṃ, suvaṇṇasiṅgīnadabimbasādisaṃ;</gatha1>
    <gathalast line="694">Disvāna taṃ khippamahuṃ sucīmano, tameva disvāna subhāsitaddhajaṃ.</gathalast>
    <hangnum line="695" number="1043"></hangnum>
    <gatha1 line="696"> ‘‘Tamannapānaṃ athavāpi cīvaraṃ, suciṃ paṇītaṃ rasasā upetaṃ;</gatha1>
    <gathalast line="697">Pupphābhikiṇṇamhi sake nivesane, patiṭṭhapesiṃ sa asaṅgamānaso.</gathalast>
    <hangnum line="698" number="1044"></hangnum>
    <gatha1 line="699"> ‘‘Tamannapānena <pageBreak edition="Myanmar" number="0.0263" /> ca cīvarena ca, khajjena bhojjena ca sāyanena ca;</gatha1>
    <gathalast line="700">Santappayitvā dvipadānamuttamaṃ, so saggaso devapure ramāmahaṃ.</gathalast>
    <hangnum line="701" number="1045"></hangnum>
    <gatha1 line="702"> ‘‘Etenupāyena imaṃ niraggaḷaṃ, yaññaṃ yajitvā tividhaṃ visuddhaṃ;</gatha1>
    <gathalast line="703">Pahāyahaṃ mānusakaṃ samussayaṃ, indūpamo devapure ramāmahaṃ.</gathalast>
    <hangnum line="704" number="1046"></hangnum>
    <gatha1 line="705"> ‘‘Āyuñca vaṇṇañca sukhaṃ balañca, paṇītarūpaṃ atikaṅkhatā muni;</gatha1>
    <gathalast line="706">Annañca pānañca bahuṃ susaṅkhataṃ, patiṭṭhapetabbamasaṅgamānase.</gathalast>
    <hangnum line="707" number="1047"></hangnum>
    <gatha1 line="708"> ‘‘Nayimasmiṃ loke parasmiṃ vā pana, buddhena seṭṭho va samo va vijjati;</gatha1>
    <gathalast line="709">Āhuneyyānaṃ <pageBreak edition="Pali Text Society" number="0.0284" /> paramāhutiṃ gato, puññatthikānaṃ vipulapphalesina’’nti.</gathalast>
    <paragraph line="710" number="1041"> Tattha <bold>jitindriya</bold>nti manacchaṭṭhānaṃ indriyānaṃ bodhimūleyeva aggamaggena jitattā nibbisevanabhāvassa katattā jitindriyaṃ. Abhiññeyyādīnaṃ abhiññeyyādibhāvato anavasesato abhisambuddhattā <bold>buddhaṃ</bold>. Puripuṇṇavīriyatāya <bold>anomanikkamaṃ</bold> caturaṅgasamannāgatassa vīriyassa catubbidhasammappadhānassa ca pāripūriyāti attho. <bold>Naruttama</bold>nti narānaṃ uttamaṃ dvipaduttamaṃ. <bold>Kassapa</bold>nti bhagavantaṃ gottena vadati. <bold>Avāpurantaṃ amatassa dvāra</bold>nti koṇāgamanassa bhagavato sāsanantaradhānato pabhuti pihitaṃ nibbānamahānagarassa dvāraṃ ariyamaggaṃ vivarantaṃ. <bold>Devātideva</bold>nti sabbesampi devānaṃ atidevaṃ. <bold>Satapuññalakkhaṇa</bold>nti anekasatapuññavasena nibbattamahāpurisalakkhaṇaṃ.</paragraph>
    <paragraph line="711" number="1042"><bold>Kuñjara</bold>nti <pageBreak edition="Vipassana Research Institut" number="0.0238" /> kilesapaṭisattunimmaddanena kuñjarasadisaṃ, mahānāganti attho. Catunnaṃ oghānaṃ saṃsāramahoghassa taritattā <bold>oghatiṇṇaṃ</bold>. <bold>Suvaṇṇasiṅgīnadabimbasādisa</bold>nti <pageBreak edition="Myanmar" number="0.0264" /> siṅgīsuvaṇṇajambunadasuvaṇṇarūpasadisaṃ, kañcanasannibhattacanti attho. <bold>Disvāna taṃ khippamahuṃ sucīmano</bold>ti taṃ kassapasammāsambuddhaṃ disvā khippaṃ tāvadeva ‘‘sammāsambuddho bhagavā’’ti pasādavasena kilesamalāpagamanena sucimano visuddhamano ahosiṃ, tañca kho <bold>tameva disvāna</bold> taṃ disvā eva. <bold>Subhāsitaddhaja</bold>nti dhammaddhajaṃ.</paragraph>
    <paragraph line="712" number="1043"><bold>Tamannapāna</bold>nti tamhi bhagavati annañca pānañca. <bold>Athavāpi cīvara</bold>nti atha cīvarampi. <bold>Rasasā upeta</bold>nti rasena upetaṃ sādurasaṃ, uḷāranti attho <pageBreak edition="Pali Text Society" number="0.0285" />. <bold>Pupphābhikiṇṇamhī</bold>ti ganthitehi ca aganthikehi ca pupphehi olambanavasena santharaṇavasena ca abhikiṇṇe. <bold>Patiṭṭhapesi</bold>nti paṭipādesiṃ adāsiṃ. <bold>Asaṅgamānaso</bold>ti katthaci alaggacitto so ahanti yojanā.</paragraph>
    <paragraph line="713" number="1044"><bold>Saggaso</bold>ti aparāparūpapattivasena sagge sagge, tatthāpi ca devapure sudassanamahānagare. <bold>Ramāmī</bold>ti kīḷāmi modāmi.</paragraph>
    <paragraph line="714" number="1045"><bold>Etenupāyenā</bold>ti gopālabrāhmaṇakāle sasāvakasaṅghassa kassapabhagavato yathā asadisadānaṃ adāsiṃ, etena upāyena. <bold>Imaṃ niraggaḷaṃ yaññaṃ yajitvā tividhaṃ visuddha</bold>nti anāvaṭadvāratāya muttacāgatāya ca niraggaḷaṃ, tīsupi kālesu tīhi dvārehi karaṇakārāpanānussaraṇavidhīhi sampannatāya tividhaṃ, tattha saṃkilesābhāvena visuddhaṃ aparimitadhanapariccāgabhāvena mahācāgatāya yaññaṃ yajitvā, mahādānaṃ datvāti attho. Taṃ pana dānaṃ cirakatampi khettavatthucittānaṃ uḷāratāya antarantarā anussaraṇena attano pākaṭaṃ āsannaṃ paccakkhaṃ viya upaṭṭhitaṃ gahetvā āha ‘‘ima’’nti.</paragraph>
    <paragraph line="715" number="1046"> Evaṃ devaputto attanā katakammaṃ therassa kathetvā idāni tādisāya sampattiyā parepi patiṭṭhāpetukāmataṃ tathāgate ca uttamaṃ attano pasādabahumānaṃ pavedento <bold>‘‘āyuñca vaṇṇañcā’’</bold>tiādinā gāthādvayamāha. Tattha <bold>abhikaṅkhatā</bold>ti icchantena. <bold>Munī</bold>ti theraṃ ālapati.</paragraph>
    <paragraph line="716" number="1047"><bold>Nayimasmiṃ loke</bold>ti devaputto attano paccakkhabhūtaṃ lokaṃ vadati. <bold>Parasmi</bold>nti tato aññasmiṃ. Etena sabbepi sadevake loke <pageBreak edition="Myanmar" number="0.0265" /> dasseti. <bold>Samo ca vijjatī</bold>ti seṭṭho tāva tiṭṭhatu <pageBreak edition="Vipassana Research Institut" number="0.0239" />, samo eva na vijjatīti attho. <bold>Āhuneyyānaṃ paramāhutiṃ gato</bold>ti imasmiṃ loke yattakā āhuneyyā nāma, tesu sabbesu paramāhutiṃ paramaṃ āhuneyyabhāvaṃ <pageBreak edition="Pali Text Society" number="0.0286" /> gato. ‘‘Dakkhiṇeyyānaṃ paramaggataṃ gato’’ti vā pāṭho, tattha <bold>paramaggata</bold>nti paramaṃ aggabhāvaṃ, aggadakkhiṇeyyabhāvanti attho. Kesanti āha <bold>‘‘puññatthikānaṃ vipulapphalesina’’</bold>nti, puññena atthikānaṃ vipulaṃ mahantaṃ puññaphalaṃ icchantānaṃ, tathāgato eva lokassa puññakkhettanti dasseti. Keci pana ‘‘āhuneyyānaṃ paramaggataṃ gato’’ti paṭhanti, soyevattho.</paragraph>
    <paragraph line="717">Evaṃ kathentameva taṃ thero kallacittaṃ muducittaṃ vinīvaraṇacittaṃ udaggacittaṃ pasannacittañca ñatvā saccāni pakāsesi. So saccapariyosāne sotāpattiphale patiṭṭhahi. Atha thero manussalokaṃ āgantvā bhagavato tamatthaṃ attanā ca devaputtena ca kathitaniyāmeneva ārocesi. Satthā tamatthaṃ aṭṭhuppattiṃ katvā sampattapariyāya dhammaṃ desesi. Sā desanā mahājanassa sātthikā ahosīti.</paragraph>
    <centered line="718">Mahārathavimānavaṇṇanā niṭṭhitā.</centered>
    <centered line="719">Iti paramatthadīpaniyā khuddakaṭṭhakathāya vimānavatthusmiṃ</centered>
    <centered line="720">Cuddasavatthupaṭimaṇḍitassa pañcamassa mahārathavaggassa</centered>
    <paragraph line="721">Atthavaṇṇanā niṭṭhitā.</paragraph>
    <title line="722">6. Pāyāsivaggo</title>
    <subhead line="723">1. Paṭhamaagāriyavimānavaṇṇanā</subhead>
    <paragraph line="724"><bold>Yathā</bold><pageBreak edition="Vipassana Research Institut" number="0.0240" /><bold>vanaṃ cittalataṃ pabhāsatī</bold>ti agāriyavimānaṃ. Tassa kā uppatti? Bhagavā rājagahe viharati veḷuvane. Tena samayena rājagahe ekaṃ kulaṃ ubhatopasannaṃ hoti sīlācārasampannaṃ opānabhūtaṃ bhikkhūnaṃ bhikkhunīnaṃ. Te dve jayampatikā ratanattayaṃ uddissa yāvajīvaṃ puññāni katvā tato cutā tāvatiṃsesu nibbattiṃsu, tesaṃ dvādasayojanikaṃ kanakavimānaṃ nibbatti. Te tattha dibbasampattiṃ anubhavanti. Athāyasmā <pageBreak edition="Myanmar" number="0.0266" /> mahāmoggallānotiādi heṭṭhā vuttanayeneva veditabbaṃ.</paragraph>
    <hangnum line="725" number="1048"></hangnum>
    <gatha1 line="726"> ‘‘Yathā <pageBreak edition="Pali Text Society" number="0.0287" /> vanaṃ cittalataṃ pabhāsati, uyyānaseṭṭhaṃ tidasānamuttamaṃ;</gatha1>
    <gathalast line="727">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="728" number="1049"></hangnum>
    <gatha1 line="729"> ‘‘Deviddhipattosi mahānubhāvo, manussabhūto kimakāsi puññaṃ;</gatha1>
    <gathalast line="730">Kenāsi evaṃ jalitānubhāvo, vaṇṇo ca te sabbadisā pabhāsatī’’ti. –</gathalast>
    <unindented line="731">Thero pucchi.</unindented>
    <hangnum line="732" number="1050"></hangnum>
    <gatha1 line="733"> ‘‘So devaputto attamano, moggallānena pucchito;</gatha1>
    <gathalast line="734">Pañhaṃ puṭṭho viyākāsi, yassa kammassidaṃ phalaṃ’’.</gathalast>
    <hangnum line="735" number="1051"></hangnum>
    <gatha1 line="736"> ‘‘Ahañca bhariyā ca manussaloke, opānabhūtā gharamāvasimha;</gatha1>
    <gathalast line="737">Annañca pānañca pasannacittā, sakkacca dānaṃ vipulaṃ adamha.</gathalast>
    <hangnum line="738" number="1052"></hangnum>
    <gatha1 line="739"> ‘‘Tena <pageBreak edition="Vipassana Research Institut" number="0.0241" /> metādiso vaṇṇo…pe…</gatha1>
    <gathalast line="740">Vaṇṇo ca me sabbadisā pabhāsatī’’ti. –</gathalast>
    <unindented line="741">Attano sampattiṃ byākāsi. Gāthāsupi apubbaṃ natthi.</unindented>
    <centered line="742">Paṭhamaagāriyavimānavaṇṇanā niṭṭhitā.</centered>
    <subhead line="743">2. Dutiyaagāriyavimānavaṇṇanā</subhead>
    <paragraph line="744"><bold>Yathā</bold><pageBreak edition="Myanmar" number="0.0267" /><bold>vanaṃ cittalata</bold>nti dutiyaagāriyavimānaṃ. Etthāpi aṭṭhuppatti anantarasadisāva.</paragraph>
    <hangnum line="745" number="1054"></hangnum>
    <gatha1 line="746"> ‘‘Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;</gatha1>
    <gathalast line="747">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="748" number="1055"></hangnum>
    <gatha1 line="749"> ‘‘Deviddhipattosi mahānubhāvo,</gatha1>
    <gatha2 line="750">Manussabhūto kimakāsi puññaṃ;</gatha2>
    <gatha3 line="751">Kenāsi evaṃ jalitānubhāvo,</gatha3>
    <gathalast line="752">Vaṇṇo ca te sabbadisā pabhāsatī’’ti. – pucchi;</gathalast>
    <hangnum line="753" number="1056"></hangnum>
    <gatha1 line="754"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="755" number="1057"></hangnum>
    <gatha1 line="756"> ‘‘Ahañca <pageBreak edition="Pali Text Society" number="0.0288" /> bhariyā ca manussaloke, opānabhūtā gharamāvasimha;</gatha1>
    <gathalast line="757">Annañca pānañca pasannacittā, sakkacca dānaṃ vipulaṃ adamha.</gathalast>
    <hangnum line="758" number="1058"></hangnum>
    <gatha1 line="759"> ‘‘Tena metādiso vaṇṇo…pe…</gatha1>
    <gathalast line="760">Vaṇṇo ca me sabbadisā pabhāsatī’’ti. –</gathalast>
    <unindented line="761">Attano sampattiṃ byākāsi. Gāthāsupi apubbaṃ natthi.</unindented>
    <centered line="762">Dutiyaagāriyavimānavaṇṇanā niṭṭhitā.</centered>
    <subhead line="763">3. Phaladāyakavimānavaṇṇanā</subhead>
    <paragraph line="764"><bold>Uccamidaṃ</bold><pageBreak edition="Vipassana Research Institut" number="0.0242" /><bold>maṇithūṇa</bold>nti phaladāyakavimānaṃ. Tassa kā uppatti? Bhagavā rājagahe viharati veḷuvane. Tena samayena rañño bimbisārassa akāle ambaphalāni paribhuñjituṃ icchā uppajji. So ārāmapālaṃ āha – ‘‘mayhaṃ kho, bhaṇe, ambaphalesu icchā uppannā, tasmā ambāni me ānetvā <pageBreak edition="Myanmar" number="0.0268" /> dehī’’ti. ‘‘Deva, natthi ambesu ambaphalaṃ, apicāhaṃ tathā karomi, sace devo kiñci kālaṃ āgameti, yathā ambā na cirasseva phalaṃ gaṇhantī’’ti. ‘‘Sādhu, bhaṇe, tathā karohī’’ti. Ārāmapālo ārāmaṃ gantvā ambarukkhamūlesu paṃsuṃ apanetvā tādisaṃ paṃsuṃ ākiri, tādisañca udakaṃ āsiñci, yathā na cirasseva ambarukkhā sacchinnapattā ahesuṃ. Atha naṃ paṃsuṃ apanetvā phārusakakasaṭamissakaṃ pākatikaṃ paṃsuṃ ākiritvā sādhukaṃ udakaṃ adāsi. Tadā ambarukkhā na cireneva korakitā pallavitā kuṭamalakajātā hutvā pupphiṃsu, atha salāṭukajātā hutvā phalāni gaṇhiṃsu. Tatthekasmiṃ ambarukkhe paṭhamataraṃ cattāri phalāni manosilācuṇṇapiñjaravaṇṇāni sampannagandharasāni pariṇatāni ahesuṃ.</paragraph>
    <paragraph line="765">So tāni gahetvā ‘‘rañño dassāmī’’ti gacchanto antarāmagge āyasmantaṃ mahāmoggallānaṃ piṇḍāya caramānaṃ disvā cintesi ‘‘imāni ambāni aggaphalabhūtāni imassa ayyassa dassāmi <pageBreak edition="Pali Text Society" number="0.0289" />, kāmaṃ maṃ rājā hanatu vā pabbājetu vā, rañño hi dinne diṭṭhadhamme pūjāmattaṃ appamattakaṃ phalaṃ, ayyassa dinne pana diṭṭhadhammikampi samparāyikampi aparimāṇaṃ phalaṃ bhavissatī’’ti. Evaṃ pana cintetvā tāni phalāni therassa datvā rājānaṃ upasaṅkamitvā rañño tamatthaṃ ārocesi. Taṃ sutvā rājā rājapurise āṇāpesi ‘‘vīmaṃsatha tāva, bhaṇe, yathāyaṃ āhā’’ti. Thero pana tāni phalāni bhagavato upanāmesi. Bhagavā tesu ekaṃ sāriputtattherassa, ekaṃ mahāmoggallānattherassa, ekaṃ mahākassapattherassa datvā ekaṃ attanā paribhuñji. Purisā taṃ pavattiṃ rañño ārocesuṃ.</paragraph>
    <paragraph line="766">Rājā taṃ sutvā ‘‘dhīro vatāyaṃ puriso, yo attano jīvitampi pariccajitvā puññapasuto ahosi, attano parissamañca ṭhānagatameva akāsī’’ti tuṭṭhacitto tassa ekaṃ gāmavaraṃ vatthālaṅkārādīni ca datvā ‘‘yaṃ tayā bhaṇe ambaphaladānena puññaṃ pasutaṃ, tato me pattiṃ dehī’’ti āha. So ‘‘demi, deva, yathāsukhaṃ pattiṃ gaṇhāhī’’ti avoca. Ārāmapālo aparabhāge kālaṃ katvā tāvatiṃsesu uppajji <pageBreak edition="Myanmar" number="0.0269" />, tassa soḷasayojanikaṃ kanakavimānaṃ nibbatti sattasatakūṭāgārapaṭimaṇḍitaṃ. Taṃ disvā āyasmā mahāmoggallāno pucchi –</paragraph>
    <hangnum line="767" number="1060"></hangnum>
    <gatha1 line="768"> ‘‘Uccamidaṃ <pageBreak edition="Vipassana Research Institut" number="0.0243" /> maṇithūṇaṃ vimānaṃ, samantato soḷasa yojanāni;</gatha1>
    <gathalast line="769">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="770" number="1061"></hangnum>
    <gatha1 line="771"> ‘‘Tatthacchasi pivasi khādasi ca, dibbā ca vīṇā pavadanti vagguṃ;</gatha1>
    <gatha2 line="772">Aṭṭhaṭṭhakā sikkhitā sādhurūpā, dibbā ca kaññā tidasacarā uḷārā;</gatha2>
    <gathalast line="773">Naccanti gāyanti pamodayanti.</gathalast>
    <hangnum line="774" number="1062"></hangnum>
    <gatha1 line="775"> ‘‘Deviddhipattosi mahānubhāvo…pe…</gatha1>
    <gathalast line="776">Vaṇṇo ca te sabbadisā pabhāsatī’’ti.</gathalast>
    <hangnum line="777" number="1063"></hangnum>
    <gatha1 line="778"> ‘‘So <pageBreak edition="Pali Text Society" number="0.0290" /> devaputto attamano…pe… yassa kammassidaṃ phalaṃ’’.</gatha1>
    <hangnum line="779" number="1064"></hangnum>
    <gatha1 line="780"> ‘‘Phaladāyī phalaṃ vipulaṃ labhati, dadamujugatesu pasannamānaso;</gatha1>
    <gathalast line="781">So hi pamodati saggagato tidive, anubhoti ca puññaphalaṃ vipulaṃ.</gathalast>
    <hangnum line="782" number="1065"></hangnum>
    <gatha1 line="783"> ‘‘Tavevāhaṃ mahāmuni, adāsiṃ caturo phale.</gatha1>
    <hangnum line="784" number="1066"></hangnum>
    <gatha1 line="785"> ‘‘Tasmā hi phalaṃ alameva dātuṃ, niccaṃ manussena sukhatthikena;</gatha1>
    <gathalast line="786">Dibbāni vā patthayatā sukhāni, manussasobhaggatamicchatā vā.</gathalast>
    <hangnum line="787" number="1067"></hangnum>
    <gatha1 line="788"> ‘‘Tena <pageBreak edition="Myanmar" number="0.0270" /> metādiso vaṇṇo…pe…</gatha1>
    <gathalast line="789">Vaṇṇo ca me sabbadisā pabhāsatī’’ti. – sopissa byākāsi;</gathalast>
    <paragraph line="790" number="1061"> Tattha <bold>aṭṭhaṭṭhakā</bold>ti ekekasmiṃ kūṭāgāre aṭṭhaṭṭhakā catusaṭṭhiparimāṇā. <bold>Sādhurūpā</bold>ti rūpasampattiyā ca sīlācārasampattiyā ca sikkhāsampattiyā ca sundarasabhāvā. <bold>Dibbā ca kaññā</bold>ti devaccharāyo. <bold>Tidasacarā</bold>ti tidasesu sukhācārā sukhavihāriniyo. <bold>Uḷārā</bold>ti uḷāravibhavā.</paragraph>
    <paragraph line="791" number="1064"><bold>Phaladāyī</bold>ti attanā ambaphalassa dinnattā attānaṃ sandhāya vadati. <bold>Phala</bold>nti puññaphalaṃ. <bold>Vipula</bold>nti mahantaṃ labhati manussaloke patiṭṭhitoti adhippāyo. <bold>Dada</bold>nti dadanto <pageBreak edition="Vipassana Research Institut" number="0.0244" /> dānahetu. <bold>Ujugatesū</bold>ti ujupaṭipannesu. <bold>Saggagato</bold>ti uppajjanavasena saggaṃ gato, tatthāpi <bold>tidive</bold> tāvatiṃsabhavane <bold>anubhoti ca puññaphalaṃ vipulaṃ</bold> yathāhaṃ, evaṃ aññopīti attho.</paragraph>
    <paragraph line="792" number="1066"><bold>Tasmā</bold>ti yasmā catunnaṃ phalānaṃ dānamattena īdisī sampatti <pageBreak edition="Pali Text Society" number="0.0291" /> adhigatā, tasmā. <bold>Alameva</bold> yuttameva. <bold>Nicca</bold>nti sabbakālaṃ. <bold>Dibbānī</bold>ti devalokapariyāpannāni. <bold>Manussasobhaggata</bold>nti manussesu subhagabhāvaṃ. Sesaṃ vuttanayameva.</paragraph>
    <centered line="793">Phaladāyakavimānavaṇṇanā niṭṭhitā.</centered>
    <subhead line="794">4. Paṭhamaupassayadāyakavimānavaṇṇanā</subhead>
    <paragraph line="795"><bold>Cando yathā vigatavalāhake nabhe</bold>ti upassayadāyakavimānaṃ. Tassa kā uppatti? Bhagavā rājagahe viharati veḷuvane. Tena samayena aññataro bhikkhu gāmakāvāse vassaṃ vasitvā vutthavasso pavāretvā bhagavantaṃ vandituṃ rājagahaṃ gacchanto antarāmagge sāyaṃ aññataraṃ gāmaṃ pavisitvā vasanaṭṭhānaṃ pariyesanto aññataraṃ upāsakaṃ disvā pucchi – ‘‘upāsaka, imasmiṃ gāme atthi kiñci pabbajitānaṃ vasanayoggaṭṭhāna’’nti. Upāsako pasannacitto gehaṃ gantvā bhariyāya saddhiṃ mantetvā therassa <pageBreak edition="Myanmar" number="0.0271" /> vasanayoggaṃ ṭhānaṃ paricchinditvā tattha āsanaṃ paññāpetvā pādodakaṃ pādapīṭhaṃ upaṭṭhapetvā theraṃ pavesetvā tasmiṃ pāde dhovante padīpaṃ ujjāletvā mañce paccattharaṇāni paññāpetvā adāsi. Svātanāya ca nimantetvā therassa dutiyadivase bhojetvā pānakatthāya guḷapiṇḍañca datvā theraṃ gacchantaṃ anugantvā nivatti. So aparena samayena saha bhariyāya kālaṃ katvā tāvatiṃsabhavane dvādasayojanike kanakavimāne nibbatti. Taṃ āyasmā mahāmoggallāno dvīhi gāthāhi paṭipucchi –</paragraph>
    <hangnum line="796" number="1069"></hangnum>
    <gatha1 line="797"> ‘‘Cando yathā vigatavalāhake nabhe, obhāsayaṃ gacchati antalikkhe;</gatha1>
    <gathalast line="798">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="799" number="1070"></hangnum>
    <gatha1 line="800"> ‘‘Deviddhipattosi mahānubhāvo, manussabhūto kimakāsi puññaṃ;</gatha1>
    <gathalast line="801">Kenāsi evaṃ jalitānubhāvo, vaṇṇo ca te sabbadisā pabhāsatī’’ti.</gathalast>
    <paragraph line="802">So <pageBreak edition="Pali Text Society" number="0.0292" /> devaputto imāhi gāthāhi byākāsi –</paragraph>
    <hangnum line="803" number="1071"></hangnum>
    <gatha1 line="804"> ‘‘So <pageBreak edition="Vipassana Research Institut" number="0.0245" /> devaputto attamano…pe… yassa kammassidaṃ phalaṃ’’.</gatha1>
    <hangnum line="805" number="1072"></hangnum>
    <gatha1 line="806"> ‘‘Ahañca bhariyā ca manussaloke, upassayaṃ arahato adamha;</gatha1>
    <gathalast line="807">Annañca pānañca pasannacittā, sakkacca dānaṃ vipulaṃ adamha.</gathalast>
    <hangnum line="808" number="1073"></hangnum>
    <gatha1 line="809"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha1>
    <gathalast line="810">Tattha gāthāsu yaṃ vattabbaṃ, taṃ heṭṭhā vuttanayameva;</gathalast>
    <centered line="811">Paṭhamaupassayadāyakavimānavaṇṇanā niṭṭhitā.</centered>
    <subhead line="812">5. Dutiyaupassayadāyakavimānavaṇṇanā</subhead>
    <paragraph line="813"><bold>Sūriyo</bold><pageBreak edition="Myanmar" number="0.0272" /><bold>yathā vigatavalāhake nabhe</bold>ti dutiyaupassayadāyakavimānaṃ. Tassa kā uppatti? Bhagavā rājagahe viharati veḷuvane. Tena samayena sambahulā bhikkhū gāmakāvāse vassaṃ vasitvā bhagavantaṃ dassanāya rājagahaṃ uddissa gacchantā sāyaṃ aññataraṃ gāmaṃ sampāpuṇiṃsu. Sesaṃ anantaravimānasadisameva.</paragraph>
    <hangnum line="814" number="1075"></hangnum>
    <gatha1 line="815"> ‘‘Sūriyo yathā vigatavalāhake nabhe…pe….</gatha1>
    <gathalast line="816">(Yathā purimavimānaṃ, tathā vitthāretabbaṃ;)</gathalast>
    <hangnum line="817" number="1079"></hangnum>
    <gatha1 line="818"> ‘‘Vaṇṇo ca me sabbadisā pabhāsatī’’ti.</gatha1>
    <gatha1 line="819">Tattha gāthāsupi apubbaṃ natthi;</gatha1>
    <centered line="820">Dutiyaupassayadāyakavimānavaṇṇanā niṭṭhitā.</centered>
    <subhead line="821">6. Bhikkhādāyakavimānavaṇṇanā</subhead>
    <paragraph line="822"><bold>Uccamidaṃ maṇithūṇaṃ vimāna</bold>nti bhikkhādāyakavimānaṃ. Tassa kā uppatti? Bhagavā rājagahe viharati veḷuvane. Tena samayena aññataro bhikkhu addhānamaggapaṭipanno aññataraṃ gāmaṃ piṇḍāya paviṭṭho ekassa gharaddhāre aṭṭhāsi. Tattha aññataro puriso dhotahatthapādo ‘‘bhuñjissāmī’’ti <pageBreak edition="Vipassana Research Institut" number="0.0246" /> nisinno bhojanaṃ upanetvā pātiyā pakkhitte taṃ bhikkhuṃ disvā pātiyā bhattaṃ tassa bhikkhuno patte ākiranto tena ‘‘ekadesameva dehī’’ti vuttopi sabbameva ākiri. So bhikkhu anumodanaṃ <pageBreak edition="Pali Text Society" number="0.0293" /> vatvā pakkāmi. So puriso ‘‘chātajjhattassa bhikkhuno mayā abhuñjitvā bhattaṃ dinna’’nti anussaranto uḷāraṃ pītisomanassaṃ paṭilabhi. So aparabhāge kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā mahāmoggallānatthero devacārikaṃ caranto mahatiyā deviddhiyā virocamānaṃ disvā imāhi gāthāhi paṭipucchi –</paragraph>
    <hangnum line="823" number="1081"></hangnum>
    <gatha1 line="824"> ‘‘Uccamidaṃ <pageBreak edition="Myanmar" number="0.0273" /> maṇithūṇaṃ vimānaṃ, samantato dvādasa yojanāni;</gatha1>
    <gathalast line="825">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="826" number="1082"></hangnum>
    <gatha1 line="827"> ‘‘Deviddhipattosi mahānubhāvo…pe…</gatha1>
    <gathalast line="828">Vaṇṇo ca te sabbadisā pabhāsatī’’ti.</gathalast>
    <paragraph line="829">Sopi tassa imāhi gāthāhi byākāsi –</paragraph>
    <hangnum line="830" number="1083"></hangnum>
    <gatha1 line="831"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="832" number="1084"></hangnum>
    <gatha1 line="833"> ‘‘Ahaṃ manussesu manussabhūto, disvāna bhikkhuṃ tasitaṃ kilantaṃ;</gatha1>
    <gathalast line="834">Ekāhaṃ bhikkhaṃ paṭipādayissaṃ, samaṅgi bhattena tadā akāsiṃ.</gathalast>
    <hangnum line="835" number="1085"></hangnum>
    <gatha1 line="836"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha1>
    <paragraph line="837" number="1084"> Tattha <bold>ekāhaṃ bhikkha</bold>nti ekaṃ ahaṃ bhikkhāmattaṃ, ekaṃ bhattavaḍḍhitakanti attho. <bold>Paṭipādayissa</bold>nti paṭipādesiṃ adāsiṃ. <bold>Samaṅgi bhattenā</bold>ti bhattena samaṅgībhūtaṃ, laddhabhikkhanti attho. Evaṃ mahāthero tena devaputtena attano sucaritakamme pakāsite saparivārassa tassa dhammaṃ desetvā manussalokamāgato, taṃ pavattiṃ sammāsambuddhassa kathesi. Satthā taṃ aṭṭhuppattiṃ katvā sampattamahājanassa dhammaṃ desesi. Sā desanā mahājanassa sātthikā ahosīti.</paragraph>
    <centered line="838">Bhikkhādāyakavimānavaṇṇanā niṭṭhitā.</centered>
    <subhead line="839">7. Yavapālakavimānavaṇṇanā</subhead>
    <paragraph line="840"><bold>Uccamidaṃ</bold><pageBreak edition="Myanmar" number="0.0274" /><pageBreak edition="Pali Text Society" number="0.0294" /><pageBreak edition="Vipassana Research Institut" number="0.0247" /><bold>maṇithūṇaṃ vimāna</bold>nti yavapālakavimānaṃ. Tassa kā uppatti? Bhagavā rājagahe viharati veḷuvane. Tena samayena rājagahe aññataro duggatadārako yavakhettaṃ rakkhati. So ekadivasaṃ pātarāsatthāya kummāsaṃ labhitvā ‘‘khettaṃ gantvā bhuñjissāmī’’ti taṃ kummāsaṃ gahetvā yavakhettaṃ gantvā rukkhamūle nisīdi. Tasmiṃ khaṇe aññataro khīṇāsavatthero maggappaṭipanno upakaṭṭhe kāle taṃ ṭhānaṃ patvā yavapālakena nisinnaṃ rukkhamūlaṃ upasaṅkami. Yavapālako velaṃ oloketvā ‘‘kacci, bhante, āhāro laddho’’ti āha. Thero tuṇhī ahosi. So aladdhabhāvaṃ ñatvā ‘‘bhante, upakaṭṭhā velā, piṇḍāya caritvā bhuñjituṃ na sakkā, mayhaṃ anukampāya imaṃ kummāsaṃ paribhuñjathā’’ti vatvā therassa taṃ kummāsaṃ adāsi. Thero taṃ anukampanto tassa passantasseva taṃ paribhuñjitvā anumodanaṃ vatvā pakkāmi. Sopi dārako ‘‘sudinnaṃ vata mayā īdisassa kummāsadānaṃ dadantenā’’ti cittaṃ pasādetvā aparabhāge kālaṃ katvā tāvatiṃsabhavane vuttanayeneva vimāne nibbatti. Taṃ āyasmā mahāmoggallānatthero imāhi gāthāhi paṭipucchi –</paragraph>
    <hangnum line="841" number="1087"></hangnum>
    <gatha1 line="842"> ‘‘Uccamidaṃ maṇithūṇaṃ vimānaṃ…pe…</gatha1>
    <gathalast line="843">Vaṇṇo ca te sabbadisā pabhāsatī’’ti.</gathalast>
    <paragraph line="844">Sopi tassa imāhi gāthāhi byākāsi –</paragraph>
    <paragraph line="845" number="1089"> ‘‘So devaputto attamano…pe… yassa kammassidaṃ phalaṃ’’.</paragraph>
    <hangnum line="846" number="1090"></hangnum>
    <gatha1 line="847"> ‘‘Ahaṃ manussesu manussabhūto, ahosiṃ yavapālako;</gatha1>
    <gathalast line="848">Addasaṃ virajaṃ bhikkhuṃ, vippasannamanāvilaṃ.</gathalast>
    <hangnum line="849" number="1091"></hangnum>
    <gatha1 line="850"> ‘‘Tassa adāsahaṃ bhāgaṃ, pasanno sehi pāṇibhi;</gatha1>
    <gathalast line="851">Kummāsapiṇḍaṃ datvāna, modāmi nandane vane.</gathalast>
    <hangnum line="852" number="1092"></hangnum>
    <gatha1 line="853"> ‘‘Tena <pageBreak edition="Myanmar" number="0.0275" /><pageBreak edition="Vipassana Research Institut" number="0.0248" /> metādiso vaṇṇo…pe…</gatha1>
    <gathalast line="854">Vaṇṇo ca me sabbadisā pabhāsatī’’ti.</gathalast>
    <paragraph line="855">Tattha gāthāsupi apubbaṃ natthi.</paragraph>
    <centered line="856">Yavapālakavimānavaṇṇanā niṭṭhitā.</centered>
    <subhead line="857">8. Paṭhamakuṇḍalīvimānavaṇṇanā</subhead>
    <paragraph line="858"><bold>Alaṅkato</bold><pageBreak edition="Pali Text Society" number="0.0295" /><bold>malyadharo suvattho</bold>ti kuṇḍalīvimānaṃ. Tassa kā upatti? Bhagavā sāvatthiyaṃ viharati jetavane. Tena samayena dve aggasāvakā saparivārā kāsīsu cārikaṃ carantā sūriyatthaṅgamanavelāyaṃ aññataraṃ vihāraṃ pāpuṇiṃsu. Taṃ pavattiṃ sutvā tassa vihārassa gocaragāme aññataro upāsako there upasaṅkamitvā vanditvā pādadhovanaṃ pādabbhañjanatelaṃ mañcapīṭhaṃ paccattharaṇaṃ padīpiyañca upanetvā svātanāya ca nimantetvā dutiyadivase mahādānaṃ pavattesi, therā tassa anumodanaṃ vatvā pakkamiṃsu. So aparena samayena kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā mahāmoggallānatthero imāhi gāthāhi paṭipucchi –</paragraph>
    <hangnum line="859" number="1094"></hangnum>
    <gatha1 line="860"> ‘‘Alaṅkato malyadharo suvattho, sukuṇḍalī kappitakesamassu;</gatha1>
    <gathalast line="861">Āmuttahatthābharaṇo yasassī, dibbe vimānamhi yathāpi candimā.</gathalast>
    <hangnum line="862" number="1095"></hangnum>
    <gatha1 line="863"> ‘‘Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;</gatha1>
    <gathalast line="864">Dibbā ca kaññā tidasacarā uḷārā, naccanti gāyanti pamodayanti.</gathalast>
    <hangnum line="865" number="1096"></hangnum>
    <gatha1 line="866"> ‘‘Deviddhipattosi mahānubhāvo…pe…</gatha1>
    <gathalast line="867">Vaṇṇo ca te sabbadisā pabhāsatī’’ti.</gathalast>
    <paragraph line="868">Sopi <pageBreak edition="Myanmar" number="0.0276" /> tassa imāhi gāthāhi byākāsi –</paragraph>
    <paragraph line="869" number="1097"> ‘‘So devaputto attamano…pe… yassa kammassidaṃ phalaṃ’’.</paragraph>
    <hangnum line="870" number="1098"></hangnum>
    <gatha1 line="871"> ‘‘Ahaṃ <pageBreak edition="Vipassana Research Institut" number="0.0249" /> manussesu manussabhūto, disvāna samaṇe sīlavante;</gatha1>
    <gatha2 line="872">Sampannavijjācaraṇe yasassī, bahussute taṇhakkhayūpapanne;</gatha2>
    <gathalast line="873">Annañca <pageBreak edition="Pali Text Society" number="0.0296" /> pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="874" number="1099"></hangnum>
    <gatha1 line="875"> ‘‘Tena metādiso vaṇṇo…pe…</gatha1>
    <gathalast line="876">Vaṇṇo ca me sabbadisā pabhāsatī’’ti.</gathalast>
    <paragraph line="877" number="1094"> Tattha <bold>sukuṇḍalī</bold>ti sundarehi kuṇḍalehi alaṅkatakaṇṇo. ‘‘Sakuṇḍalī’’tipi pāṭho, sadisaṃ kuṇḍalaṃ sakuṇḍalaṃ, taṃ assa atthīti sakuṇḍalī, yuttakuṇḍalī aññamaññañca tuyhañca anucchavikakuṇḍalīti attho. <bold>Kappitakesamassū</bold>ti sammākappitakesamassu. <bold>Āmuttahatthābharaṇo</bold>ti paṭimukkaaṅguliyādihatthābharaṇo.</paragraph>
    <paragraph line="878" number="1098"><bold>Taṇhakkhayūpapanne</bold>ti taṇhakkhayaṃ arahattaṃ, nibbānameva vā upagate, adhigatavanteti attho. Sesaṃ vuttanayameva.</paragraph>
    <centered line="879">Paṭhamakuṇḍalīvimānavaṇṇanā niṭṭhitā.</centered>
    <subhead line="880">9. Dutiyakuṇḍalīvimānavaṇṇanā</subhead>
    <paragraph line="881"><bold>Alaṅkato malyadharo suvattho</bold>ti dutiyakuṇḍalīvimānaṃ. Tassa kā uppatti? Bhagavā sāvatthiyaṃ viharati jetavane. Tena samayena dve aggasāvakā kāsīsu janapadacārikaṃ carantātiādi sabbaṃ anantarasadisameva.</paragraph>
    <hangnum line="882" number="1101"></hangnum>
    <gatha1 line="883"> ‘‘Alaṅkato malyadharo suvattho, sukuṇḍalī kappitakesamassu;</gatha1>
    <gathalast line="884">Āmuttahatthābharaṇo yasassī, dibbe vimānamhi yathāpi candimā.</gathalast>
    <hangnum line="885" number="1102"></hangnum>
    <gatha1 line="886"> ‘‘Dibbā <pageBreak edition="Myanmar" number="0.0277" /> ca vīṇā pavadanti vagguṃ;</gatha1>
    <gatha2 line="887">Aṭṭhaṭṭhakā sikkhitā sādhurūpā;</gatha2>
    <gathalast line="888">Dibbā ca kaññā tidasacarā uḷārā, naccanti gāyanti pamodayanti.</gathalast>
    <hangnum line="889" number="1103"></hangnum>
    <gatha1 line="890"> ‘‘Deviddhipattosi <pageBreak edition="Vipassana Research Institut" number="0.0250" /> mahānubhāvo…pe…</gatha1>
    <gathalast line="891">Vaṇṇo ca te sabbadisā pabhāsatī’’ti. – pucchi;</gathalast>
    <hangnum line="892" number="1104"></hangnum>
    <gatha1 line="893"> ‘‘So <pageBreak edition="Pali Text Society" number="0.0297" /> devaputto attamano…pe… yassa kammassidaṃ phalaṃ’’.</gatha1>
    <hangnum line="894" number="1105"></hangnum>
    <gatha1 line="895"> ‘‘Ahaṃ manussesu manussabhūto, disvāna samaṇe sādhurūpe;</gatha1>
    <gatha2 line="896">Sampannavijjācaraṇe yasassī, bahussute sīlavante pasanne;</gatha2>
    <gathalast line="897">Annañca pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="898" number="1106"></hangnum>
    <gatha1 line="899"> ‘‘Tena metādiso vaṇṇo…pe…</gatha1>
    <gathalast line="900">Vaṇṇo ca me sabbadisā pabhāsatī’’ti.</gathalast>
    <paragraph line="901">Gāthāsupi apubbaṃ natthi.</paragraph>
    <centered line="902">Dutiyakuṇḍalīvimānavaṇṇanā niṭṭhitā.</centered>
    <subhead line="903">10. (Uttara) pāyāsivimānavaṇṇanā</subhead>
    <paragraph line="904"><bold>Yā devarājassa sabhā sudhammā</bold>ti uttaravimānaṃ. Tassa kā uppatti? Bhagavati parinibbute dhātuvibhāge ca kate tattha tattha thūpesu patiṭṭhāpiyamānesu dhammavinayaṃ saṅgāyituṃ uccinitvā gahitesu mahākassapappamukhesu mahātheresu yāva vassūpagamanā aññesu ca theresu attano attano parisāya saddhiṃ tattha tattha vasantesu āyasmā kumārakassapo pañcahi bhikkhusatehi saddhiṃ setabyanagaraṃ gantvā siṃsapāvane vasi. Atha pāyāsi rājañño therassa tattha vasanabhāvaṃ sutvā mahatā janakāyena <pageBreak edition="Myanmar" number="0.0278" /> parivuto taṃ upasaṅkamitvā paṭisanthāraṃ katvā nisinno attano diṭṭhigataṃ pavedesi. Atha naṃ thero candimasūriyūdāharaṇādīhi paralokassa atthibhāvaṃ pakāsento anekavihitahetūpamālaṅkataṃ diṭṭhigaṇṭhiviniveṭhanaṃ nānānayavicittaṃ pāyāsisuttaṃ (dī. ni. 2.406 ādayo) desetvā taṃ diṭṭhisampadāyaṃ patiṭṭhāpesi.</paragraph>
    <paragraph line="905">So visuddhadiṭṭhiko hutvā samaṇabrāhmaṇakapaṇaddhikādīnaṃ dānaṃ dento anuḷārajjhāsayatāya <pageBreak edition="Pali Text Society" number="0.0298" /> lūkhaṃ adāsi ghāsacchādanamattaṃ kaṇājakaṃ bilaṅgadutiyaṃ sāṇāni ca vatthāni <pageBreak edition="Vipassana Research Institut" number="0.0251" />. Evaṃ pana asakkaccadānaṃ datvā kāyassa bhedā hīnakāyaṃ upapajji cātumahārājikānaṃ sahabyataṃ. Tassa pana kiccākiccesu yuttappayutto uttaro nāma māṇavo ahosi dāne byāvaṭo. So sakkaccadānaṃ datvā tāvatiṃsakāyaṃ upapanno, tassa dvādasayojanikaṃ vimānaṃ nibbatti. So kataññutaṃ vibhāvento saha vimānena kumārakassapattheraṃ upasaṅkamitvā vimānato oruyha pañcapatiṭṭhitena vanditvā añjaliṃ paggayha aṭṭhāsi. Taṃ thero –</paragraph>
    <hangnum line="906" number="1108"></hangnum>
    <gatha1 line="907"> ‘‘Yā devarājassa sabhā sudhammā, yatthacchati devasaṅgho samaggo;</gatha1>
    <gathalast line="908">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="909" number="1109"></hangnum>
    <gatha1 line="910"> ‘‘Deviddhipattosi mahānubhāvo…pe…</gatha1>
    <gathalast line="911">Vaṇṇo ca te sabbadisā pabhāsatī’’ti. – gāthāhi paṭipucchi;</gathalast>
    <hangnum line="912" number="1110"></hangnum>
    <gatha1 line="913"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="914" number="1111"></hangnum>
    <gatha1 line="915"> ‘‘Ahaṃ manussesu manussabhūto, rañño pāyāsissa ahosiṃ māṇavo;</gatha1>
    <gatha2 line="916">Laddhā dhanaṃ saṃvibhāgaṃ akāsiṃ, piyā ca me sīlavanto ahesuṃ;</gatha2>
    <gathalast line="917">Annañca pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="918" number="1112"></hangnum>
    <gatha1 line="919"> ‘‘Tena <pageBreak edition="Myanmar" number="0.0279" /> metādiso vaṇṇo…pe…</gatha1>
    <gathalast line="920">Vaṇṇo ca me sabbadisā pabhāsatī’’ti. –</gathalast>
    <unindented line="921">So devaputto tassa imāhi gāthāhi byākāsi.</unindented>
    <paragraph line="922" number="1108"> Tattha <bold>devarājassā</bold>ti sakkassa. <bold>Sabhā sudhammā</bold>ti evaṃnāmakaṃ santhāgāraṃ. <bold>Yatthā</bold>ti yassaṃ sabhāyaṃ. <bold>Acchatī</bold>ti nisīdati. <bold>Devasaṅgho</bold>ti tāvatiṃsadevakāyo. <bold>Samaggo</bold>ti sahito sannipatito.</paragraph>
    <paragraph line="923" number="1111"><bold>Pāyāsissa</bold><pageBreak edition="Pali Text Society" number="0.0299" /><bold>ahosiṃ māṇavo</bold>ti pāyāsirājaññassa kiccākiccakaro daharatāya māṇavo, nāmena pana uttaro nāma ahosiṃ. <bold>Saṃvibhāgaṃ akāsi</bold>nti ahameva abhuñjitvā <pageBreak edition="Vipassana Research Institut" number="0.0252" /> yathāladdhaṃ dhanaṃ dānamukhe pariccajanavasena saṃvibhajanaṃ akāsiṃ. Annañca pānañca pariccajantoti vacanaseso. Atha vā dānaṃ vipulaṃ adāsiṃ. Kathaṃ? <bold>Sakkaccaṃ</bold>. Kīdisaṃ? <bold>Annañca pānañcā</bold>ti yojetabbaṃ.</paragraph>
    <centered line="924">(Uttara) pāyāsivimānavaṇṇanā niṭṭhitā.</centered>
    <centered line="925">Iti paramatthadīpaniyā khuddaka-aṭṭhakathāya vimānavatthusmiṃ</centered>
    <centered line="926">Dasavatthupaṭimaṇḍitassa chaṭṭhassa pāyāsivaggassa</centered>
    <paragraph line="927">Atthavaṇṇanā niṭṭhitā.</paragraph>
    <title line="928">7. Sunikkhittavimānavaggo</title>
    <subhead line="929">1. Cittalatāvimānavaṇṇanā</subhead>
    <paragraph line="930"><bold>Yathā</bold><pageBreak edition="Vipassana Research Institut" number="0.0253" /><bold>vanaṃ cittalataṃ pabhāsatī</bold>ti cittalatāvimānaṃ. Tassa kā uppatti? Bhagavā sāvatthiyaṃ viharati jetavane. Tena samayena sāvatthiyaṃ aññataro upāsako daliddo appabhogo paresaṃ kammaṃ katvā jīvati. So saddho pasanno jiṇṇe vuḍḍhe mātāpitaro posento ‘‘itthiyo nāma patikule ṭhitā issariyaṃ karonti, sassusasurānaṃ manāpacāriniyo dullabhā’’ti mātāpitūnaṃ cittadukkhaṃ pariharanto dārapariggahaṃ akatvā sayameva ne upaṭṭhahati, sīlāni rakkhati, uposathaṃ upavasati <pageBreak edition="Myanmar" number="0.0280" />, yathāvibhavaṃ dānāni deti. So aparabhāge kālaṃ katvā tāvatiṃsesu dvādasayojanike vimāne nibbatti. Taṃ āyasmā mahāmoggallāno heṭṭhā vuttanayena gantvā katakammaṃ imāhi gāthāhi paṭipucchi –</paragraph>
    <hangnum line="931" number="1114"></hangnum>
    <gatha1 line="932"> ‘‘Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;</gatha1>
    <gathalast line="933">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="934" number="1115"></hangnum>
    <gatha1 line="935"> ‘‘Deviddhipattosi mahānubhāvo…pe…</gatha1>
    <gathalast line="936">Vaṇṇo ca te sabbadisā pabhāsatī’’ti.</gathalast>
    <hangnum line="937" number="1116"></hangnum>
    <gatha1 line="938"> ‘‘So <pageBreak edition="Pali Text Society" number="0.0300" /> devaputto attamano…pe… yassa kammassidaṃ phalaṃ’’.</gatha1>
    <hangnum line="939" number="1117"></hangnum>
    <gatha1 line="940"> ‘‘Ahaṃ manussesu manussabhūto, daliddo atāṇo kapaṇo kammakaro ahosiṃ;</gatha1>
    <gatha2 line="941">Jiṇṇe ca mātāpitaro abhāriṃ, piyā ca me sīlavanto ahesuṃ;</gatha2>
    <gathalast line="942">Annañca pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="943" number="1118"></hangnum>
    <gatha1 line="944"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti. –</gatha1>
    <unindented line="945">Sopi <pageBreak edition="Vipassana Research Institut" number="0.0254" /> tassa byākāsi. Sesaṃ vuttanayameva.</unindented>
    <centered line="946">Cittalatāvimānavaṇṇanā niṭṭhitā.</centered>
    <subhead line="947">2. Nandanavimānavaṇṇanā</subhead>
    <paragraph line="948"><bold>Yathā</bold><pageBreak edition="Myanmar" number="0.0281" /><bold>vanaṃ nandanaṃ pabhāsatī</bold>ti nandanavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena sāvatthiyaṃ aññataro upāsakotiādi sabbaṃ anantaravimānasadisaṃ. Ayaṃ pana dārapariggahaṃ katvā mātāpitaro posesīti ayameva viseso.</paragraph>
    <hangnum line="949" number="1120"></hangnum>
    <gatha1 line="950"> Yathā vanaṃ nandanaṃ pabhāsati, uyyānaseṭṭhaṃ tidasānamuttamaṃ;</gatha1>
    <gathalast line="951">Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.</gathalast>
    <hangnum line="952" number="1121"></hangnum>
    <gatha1 line="953"> ‘‘Deviddhipattosi mahānubhāvo…pe…vaṇṇo ca te sabbadisā pabhāsatīti.</gatha1>
    <hangnum line="954" number="1122"></hangnum>
    <gatha1 line="955"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="956" number="1123"></hangnum>
    <gatha1 line="957"> ‘‘Ahaṃ manussesu manussabhūto, daliddo atāṇo kapaṇo kammakaro ahosiṃ;</gatha1>
    <gatha2 line="958">Jiṇṇe ca mātāpitaro abhāriṃ, piyā ca me sīlavanto ahesuṃ;</gatha2>
    <gathalast line="959">Annañca <pageBreak edition="Pali Text Society" number="0.0301" /> pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="960" number="1124"></hangnum>
    <gatha1 line="961"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti. –</gatha1>
    <unindented line="962">Gāthāhi byākāsi. Tattha gāthāsupi apubbaṃ natthi.</unindented>
    <centered line="963">Nandanavimānavaṇṇanā niṭṭhitā.</centered>
    <subhead line="964">3. Maṇithūṇavimānavaṇṇanā</subhead>
    <paragraph line="965"><bold>Uccamidaṃ</bold><pageBreak edition="Myanmar" number="0.0282" /><bold>maṇithūṇaṃ vimāna</bold>nti maṇithūṇavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena sambahulā therā bhikkhū araññāyatane viharanti. Tesaṃ gāmaṃ piṇḍāya <pageBreak edition="Vipassana Research Institut" number="0.0255" /> gamanamagge eko upāsako visamaṃ samaṃ karoti, kaṇṭake nīharati, gacchagumbe apaneti, udakakāle mātikāsu setuṃ bandhati, vivanaṭṭhānesu chāyārukkhe ropeti, jalāsayesu mattikaṃ uddharitvā te puthulagambhīre karoti, titthe sampādeti, yathāvibhavaṃ dānaṃ deti, sīlaṃ rakkhati. So aparabhāge kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā mahāmoggallānatthero upasaṅkamitvā imāhi gāthāhi paṭipucchi –</paragraph>
    <hangnum line="966" number="1126"></hangnum>
    <gatha1 line="967"> ‘‘Uccamidaṃ maṇithūṇaṃ vimānaṃ, samantato dvādasa yojanāni;</gatha1>
    <gathalast line="968">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="969" number="1127"></hangnum>
    <gatha1 line="970"> ‘‘Tatthacchasi pivasi khādasi ca, dibbā ca vīṇā pavadanti vagguṃ;</gatha1>
    <gathalast line="971">Dibbā rasā kāmaguṇettha pañca, nāriyo ca naccanti suvaṇṇacchannā.</gathalast>
    <hangnum line="972" number="1128"></hangnum>
    <gatha1 line="973"> ‘‘Kena tetādiso vaṇṇo…pe…vaṇṇo ca te sabbadisā pabhāsatī’’ti.</gatha1>
    <paragraph line="974">Sopi tassa gāthāhi byākāsi –</paragraph>
    <hangnum line="975" number="1130"></hangnum>
    <gatha1 line="976"> ‘‘So devaputto attamano…pe… yassa kammassidaṃ phalaṃ’’.</gatha1>
    <hangnum line="977" number="1131"></hangnum>
    <gatha1 line="978"> ‘‘Ahaṃ <pageBreak edition="Pali Text Society" number="0.0302" /> manussesu manussabhūto, vivane pathe saṅkamanaṃ akāsiṃ;</gatha1>
    <gatha1 line="979">Ārāmarukkhāni ca ropayissaṃ, piyā ca me sīlavanto ahesuṃ;</gatha1>
    <gathalast line="980">Annañca pānañca pasannacitto, sakkacca dānaṃ vipulaṃ adāsiṃ.</gathalast>
    <hangnum line="981" number="1132"></hangnum>
    <gatha1 line="982"> ‘‘Tena <pageBreak edition="Myanmar" number="0.0283" /> metādiso vaṇṇo…pe…vaṇṇo ca me sabbadisā pabhāsatī’’ti.</gatha1>
    <paragraph line="983" number="1131"> Tattha <bold>vivane</bold>ti araññe. <bold>Ārāmarukkhāni cā</bold> ārāmabhūte rukkhe, ārāmaṃ katvā tattha rukkhe ropesinti attho. Sesaṃ sabbaṃ vuttanayameva.</paragraph>
    <centered line="984">Maṇithūṇavimānavaṇṇanā niṭṭhitā.</centered>
    <subhead line="985">4. Suvaṇṇavimānavaṇṇanā</subhead>
    <paragraph line="986"><bold>Sovaṇṇamaye</bold><pageBreak edition="Vipassana Research Institut" number="0.0256" /><bold>pabbatasmi</bold>nti suvaṇṇavimānaṃ. Tassa kā uppatti? Bhagavā andhakavinde viharati. Tena samayena aññataro upāsako saddho pasanno vibhavasampanno tassa gāmassa avidūre aññatarasmiṃ muṇḍakapabbate sabbākārasampannaṃ bhagavato vasanānucchavikaṃ gandhakuṭiṃ kāretvā tattha bhagavantaṃ vasāpento sakkaccaṃ upaṭṭhahi, sayañca niccasīle patiṭṭhito suvisuddhasīlasaṃvaro hutvā kālaṃ katvā tāvatiṃsabhavane nibbatti. Tassa kammānubhāvasaṃsūcakaṃ nānāratanaraṃsijālasamujjalaṃ vicittavedikāparikkhittaṃ vividhavipulālaṅkāropasobhitaṃ suvibhattabhittitthambhasopānaṃ ārāmaramaṇīyakaṃ kañcanapabbatamuddhani vimānaṃ uppajji. Taṃ āyasmā mahāmoggallāno devacārikaṃ caranto disvā imāhi gāthāhi paṭipucchi –</paragraph>
    <hangnum line="987" number="1134"></hangnum>
    <gatha1 line="988"> ‘‘Sovaṇṇamaye pabbatasmiṃ, vimānaṃ sabbatopabhaṃ;</gatha1>
    <gathalast line="989">Hemajālapaṭicchannaṃ, kiṅkiṇijālakappitaṃ.</gathalast>
    <hangnum line="990" number="1135"></hangnum>
    <gatha1 line="991"> ‘‘Aṭṭhaṃsā <pageBreak edition="Pali Text Society" number="0.0303" /> sukatā thambhā, sabbe veḷuriyāmayā;</gatha1>
    <gathalast line="992">Ekamekāya aṃsiyā, ratanā satta nimmitā.</gathalast>
    <hangnum line="993" number="1136"></hangnum>
    <gatha1 line="994"> ‘‘Veḷūriyasuvaṇṇassa, phalikā rūpiyassa ca;</gatha1>
    <gathalast line="995">Masāragallamuttāhi, lohitaṅgamaṇīhi ca.</gathalast>
    <hangnum line="996" number="1137"></hangnum>
    <gatha1 line="997"> ‘‘Citrā manoramā bhūmi, na tatthuddhaṃsatī rajo;</gatha1>
    <gathalast line="998">Gopānasīgaṇā pītā, kūṭaṃ dārenti nimmitā.</gathalast>
    <hangnum line="999" number="1138"></hangnum>
    <gatha1 line="1000"> ‘‘Sopānāni <pageBreak edition="Myanmar" number="0.0284" /> ca cattāri, nimmitā caturo disā;</gatha1>
    <gathalast line="1001">Nānāratanagabbhehi, ādiccova virocati.</gathalast>
    <hangnum line="1002" number="1139"></hangnum>
    <gatha1 line="1003"> ‘‘Vediyā catasso tattha, vibhattā bhāgaso mitā;</gatha1>
    <gathalast line="1004">Daddallamānā ābhanti, samantā caturo disā.</gathalast>
    <hangnum line="1005" number="1140"></hangnum>
    <gatha1 line="1006"> ‘‘Tasmiṃ <pageBreak edition="Vipassana Research Institut" number="0.0257" /> vimāne pavare, devaputto mahappabho;</gatha1>
    <gathalast line="1007">Atirocasi vaṇṇena, udayantova bhāṇumā.</gathalast>
    <hangnum line="1008" number="1141"></hangnum>
    <gatha1 line="1009"> ‘‘Dānassa te idaṃ phalaṃ, atho sīlassa vā pana;</gatha1>
    <gathalast line="1010">Atho añjalikammassa, taṃ me akkhāhi pucchito’’ti.</gathalast>
    <paragraph line="1011">Sopissa imāhi gāthāhi byākāsi –</paragraph>
    <paragraph line="1012" number="1142"> ‘‘So devaputto attamano…pe… yassa kammassidaṃ phalaṃ’’.</paragraph>
    <hangnum line="1013" number="1143"></hangnum>
    <gatha1 line="1014"> ‘‘Ahaṃ andhakavindasmiṃ, buddhassādiccabandhuno;</gatha1>
    <gathalast line="1015">Vihāraṃ satthu kāresiṃ, pasanno sehi pāṇibhi.</gathalast>
    <hangnum line="1016" number="1144"></hangnum>
    <gatha1 line="1017"> ‘‘Tattha gandhañca mālañca, paccayañca vilepanaṃ;</gatha1>
    <gatha2 line="1018">Vihāraṃ satthu adāsiṃ, vippasannena cetasā;</gatha2>
    <gathalast line="1019">Tena mayhaṃ idaṃ laddhaṃ, vasaṃ vattemi nandane.</gathalast>
    <hangnum line="1020" number="1145"></hangnum>
    <gatha1 line="1021"> ‘‘Nandane ca vane ramme, nānādijagaṇāyute;</gatha1>
    <gathalast line="1022">Ramāmi naccagītehi, accharāhi purakkhato’’ti.</gathalast>
    <paragraph line="1023" number="1134"> Tattha <bold>sabbatopabha</bold>nti sabbabhāgehi pabhāsantaṃ pabhāmuñcanakaṃ. <bold>Kiṅkiṇijālakappita</bold>nti kappitakiṅkiṇikajālaṃ.</paragraph>
    <paragraph line="1024" number="1135"><bold>Sabbe veḷuriyāmayā</bold>ti sabbe thambhā veḷuriyamaṇimayā. Tattha pana <bold>ekamekāya aṃsiyā</bold>ti aṭṭhaṃsesu thambhesu ekamekasmiṃ aṃsabhāge. <bold>Ratanā satta nimmitā</bold>ti <pageBreak edition="Pali Text Society" number="0.0304" /> sattaratanakammanimmitā, ekeko aṃso sattaratanamayoti attho.</paragraph>
    <paragraph line="1025" number="1136"><bold>‘‘Veḷūriyasuvaṇṇassā’’</bold>tiādinā nānāratanāni dasseti. Tattha <bold>veḷūriyasuvaṇṇassā</bold>ti veḷuriyena ca suvaṇṇena ca nimmitā, citrāti <pageBreak edition="Myanmar" number="0.0285" /> vā yojanā. Karaṇatthe hi <pageBreak edition="Vipassana Research Institut" number="0.0258" /> idaṃ sāmivacanaṃ. <bold>Phalikā rūpiyassa cā</bold>ti etthāpi eseva nayo. <bold>Masāragallamuttāhī</bold>ti kabaramaṇīhi. <bold>Lohitaṅgamaṇīhi cā</bold>ti rattamaṇīhi.</paragraph>
    <paragraph line="1026" number="1137"><bold>Na tatthuddhaṃsatī rajo</bold>ti maṇimayabhūmikattā na tasmiṃ vimāne rajo uggacchati. <bold>Gopānasīgaṇā</bold>ti gopānasīsamūhā. <bold>Pītā</bold>ti pītavaṇṇā, suvaṇṇamayā ceva phussarāgādimaṇimayā cāti attho. <bold>Kūṭaṃ dhārentī</bold>ti sattaratanamayaṃ kaṇṇikaṃ dhārenti.</paragraph>
    <paragraph line="1027" number="1138-9"><bold>Nānāratanagabbhehī</bold>ti nānāratanamayehi ovarakehi. <bold>Vediyā</bold>ti vedikā. <bold>Catasso</bold>ti catūsu disāsu catasso. Tenāha <bold>‘‘samantā caturo disā’’</bold>ti.</paragraph>
    <paragraph line="1028" number="1140"><bold>Mahappabho</bold>ti mahājutiko. <bold>Udayanto</bold>ti uggacchanto. <bold>Bhāṇumā</bold>ti ādicco.</paragraph>
    <paragraph line="1029" number="1143"><bold>Sehi pāṇibhī</bold>ti kāyasāraṃ puññaṃ pasavanto attano pāṇīhi taṃ taṃ kiccaṃ karonto vihāraṃ satthu kāresinti yojanā. Atha vā <bold>sehi pāṇibhī</bold>ti tattha andhakavindasmiṃ gandhañca mālañca paccayañca vilepanañca pūjāvasena. Yathā kathaṃ? Vihārañca vippasannena cetasā satthuno adāsiṃ pūjesiṃ niyyādesiṃ cāti evamettha yojanā veditabbā.</paragraph>
    <paragraph line="1030" number="1144"><bold>Tenā</bold>ti tena yathāvuttena puññakammena kāraṇabhūtena. <bold>Mayha</bold>nti mayā. <bold>Ida</bold>nti idaṃ puññaphalaṃ, idaṃ vā dibbaṃ ādhipateyyaṃ. Tenāha <bold>‘‘vasaṃ vattemī’’</bold>ti.</paragraph>
    <paragraph line="1031" number="1145"><bold>Nandane</bold>ti nandiyā dibbasamiddhiyā uppajjanaṭṭhāne <pageBreak edition="Pali Text Society" number="0.0305" /> imasmiṃ devaloke, tatthāpi visesato nandane vane ramme, evaṃ ramaṇīye imasmiṃ nandane vane ramāmīti yojanā. Sesaṃ vuttanayameva.</paragraph>
    <paragraph line="1032">Evaṃ devatāya attano puññakamme āvikate thero saparivārassa tassa devaputtassa dhammaṃ desetvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</paragraph>
    <centered line="1033">Suvaṇṇavimānavaṇṇanā niṭṭhitā.</centered>
    <subhead line="1034">5. Ambavimānavaṇṇanā</subhead>
    <paragraph line="1035"><bold>Uccamidaṃ</bold><pageBreak edition="Myanmar" number="0.0286" /><pageBreak edition="Vipassana Research Institut" number="0.0259" /><bold>maṇithūṇa</bold>nti ambavimānaṃ. Tassa kā uppatti? Bhagavā rājagahe viharati veḷuvane. Tena samayena rājagahe aññataro duggatapuriso paresaṃ bhattavetanabhato hutvā ambavanaṃ rakkhati. So ekadivasaṃ āyasmantaṃ sāriputtaṃ gimhasamaye sūriyātapasantatte uṇhavālikānippīḷite vipphandamānamarīcijālavitthate bhūmippadese tassa ambārāmassa avidūrena maggena sedāgatena gattena gacchantaṃ disvā sañjātagāravabahumāno upasaṅkamitvā evamāha ‘‘mahā ayaṃ, bhante, ghammapariḷāho, ativiya parissantarūpo viya dissati, sādhu, bhante, ayyo imaṃ ambārāmaṃ pavisitvā muhuttaṃ vissamitvā addhānaparissamaṃ paṭivinodetvā gacchatha anukampaṃ upādāyā’’ti. Thero visesato tassa cittappasādaṃ paribrūhetukāmo taṃ ārāmaṃ pavisitvā aññatarassa ambarukkhassa mūle nisīdi.</paragraph>
    <paragraph line="1036">Puna so puriso āha ‘‘sace, bhante, nhāyitukāmattha, ahaṃ ito kūpato udakaṃ uddharitvā tumhe nhāpessāmi, pānīyañca dassāmī’’ti. Theropi adhivāsesi tuṇhībhāvena. So kūpato udakaṃ uddharitvā parissāvetvā theraṃ nhāpesi, nhāpetvā ca hatthapāde dhovitvā nisinnassa pānīyaṃ upanesi. Thero pānīyaṃ pivitvā paṭippassaddhadaratho tassa purisassa udakadāne ceva nhāpane ca anumodanaṃ <pageBreak edition="Pali Text Society" number="0.0306" /> vatvā pakkāmi. Atha so puriso ‘‘ghammābhitattassa vata therassa ghammapariḷāhaṃ paṭippassambhesiṃ, bahuṃ vata mayā puññaṃ pasuta’’nti uḷārapītisomanassaṃ paṭisaṃvedesi. So aparabhāge kālaṃ katvā tāvatiṃsesu uppajji. Taṃ āyasmā mahāmoggallāno upasaṅkamitvā imāhi gāthāhi katapuññaṃ pucchi.</paragraph>
    <hangnum line="1037" number="1146"></hangnum>
    <gatha1 line="1038"> ‘‘Uccamidaṃ maṇithūṇaṃ vimānaṃ, samantato dvādasa yojanāni;</gatha1>
    <gathalast line="1039">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="1040" number="1147"></hangnum>
    <gatha1 line="1041"> ‘‘Tatthacchasi <pageBreak edition="Myanmar" number="0.0287" /> pivasi khādasi ca, dibbā ca vīṇā pavadanti vagguṃ;</gatha1>
    <gathalast line="1042">Dibbā rasā kāmaguṇettha pañca, nāriyo ca naccanti suvaṇṇachannā.</gathalast>
    <hangnum line="1043" number="1148"></hangnum>
    <gatha1 line="1044"> ‘‘Kena tetādiso vaṇṇo…pe…</gatha1>
    <gathalast line="1045">Vaṇṇo ca te sabbadisā pabhāsatī’’ti.</gathalast>
    <hangnum line="1046" number="1150"></hangnum>
    <gatha1 line="1047"> ‘‘So <pageBreak edition="Vipassana Research Institut" number="0.0260" /> devaputto attamano…pe…</gatha1>
    <gathalast line="1048">Yassa kammassidaṃ phalaṃ’’.</gathalast>
    <hangnum line="1049" number="1151"></hangnum>
    <gatha1 line="1050"> ‘‘Gimhānaṃ pacchime māse, patapante divaṅkare;</gatha1>
    <gathalast line="1051">Paresaṃ bhatako poso, ambārāmamasiñcati.</gathalast>
    <hangnum line="1052" number="1152"></hangnum>
    <gatha1 line="1053"> ‘‘Atha tenāgamā bhikkhu, sāriputtoti vissuto;</gatha1>
    <gathalast line="1054">Kilantarūpo kāyena, akilantova cetasā.</gathalast>
    <hangnum line="1055" number="1153"></hangnum>
    <gatha1 line="1056"> ‘‘Tañca disvāna āyantaṃ, avocaṃ ambasiñcako;</gatha1>
    <gathalast line="1057">Sādhu taṃ bhante nhāpeyyaṃ, yaṃ mamassa sukhāvahaṃ.</gathalast>
    <hangnum line="1058" number="1154"></hangnum>
    <gatha1 line="1059"> ‘‘Tassa me anukampāya, nikkhipi pattacīvaraṃ;</gatha1>
    <gathalast line="1060">Nisīdi rukkhamūlasmiṃ, chāyāya ekacīvaro.</gathalast>
    <hangnum line="1061" number="1155"></hangnum>
    <gatha1 line="1062"> ‘‘Tañca acchena vārinā, pasannamānaso naro;</gatha1>
    <gathalast line="1063">Nhāpayī rukkhamūlasmiṃ, chāyāya ekacīvaraṃ.</gathalast>
    <hangnum line="1064" number="1156"></hangnum>
    <gatha1 line="1065"> ‘‘Ambo <pageBreak edition="Pali Text Society" number="0.0307" /> ca sitto samaṇo ca nhāpito,</gatha1>
    <gatha2 line="1066">Mayā ca puññaṃ pasutaṃ anappakaṃ;</gatha2>
    <gathalast line="1067">Iti so pītiyā kāyaṃ, sabbaṃ pharati attano.</gathalast>
    <hangnum line="1068" number="1157"></hangnum>
    <gatha1 line="1069"> ‘‘Tadeva ettakaṃ kammaṃ, akāsiṃ tāya jātiyā;</gatha1>
    <gathalast line="1070">Pahāya mānusaṃ dehaṃ, upapannomhi nandanaṃ.</gathalast>
    <hangnum line="1071" number="1158"></hangnum>
    <gatha1 line="1072"> ‘‘Nandane <pageBreak edition="Myanmar" number="0.0288" /> ca vane ramme, nānādijagaṇāyute;</gatha1>
    <gathalast line="1073">Ramāmi naccagītehi, accharāhi purakkhato’’ti. –</gathalast>
    <unindented line="1074">Sopi tassa imāhi gāthāhi byākāsi.</unindented>
    <paragraph line="1075" number="1151"> Tattha <pageBreak edition="Vipassana Research Institut" number="0.0261" /><bold>gimhānaṃ pacchime māse</bold>ti āsāḷhimāse. <bold>Patapante</bold>ti ativiya dippante, sabbaso uṇhaṃ vissajjenteti attho. <bold>Divaṅkare</bold>ti divākare, ayameva vā pāṭho. <bold>Asiñcatī</bold>ti siñcati, -kāro nipātamattaṃ, siñcati ambarukkhamūlesu dhuvaṃ jalasekaṃ karotīti attho. ‘‘Asiñcathā’’ti ca pāṭho, siñcitthāti attho. ‘‘Asiñcaha’’nti ca paṭhanti, paresaṃ bhatako poso hutvā tadā ambārāmaṃ asiñciṃ ahanti attho.</paragraph>
    <paragraph line="1076" number="1152"><bold>Tenā</bold>ti yena disābhāgena so ambārāmo, tena agamā agañchi. <bold>Akilantova cetasā</bold>ti cetodukkhassa maggeneva pahīnattā cetasā akilantopi samāno kilanturūpo kāyena tena maggena agamāti yojanā.</paragraph>
    <paragraph line="1077" number="1153-4"><bold>Avocaṃ</bold> ahaṃ tadā <bold>ambasiñcako</bold> hutvāti yojanā. <bold>Ekacīvaro</bold>ti nhāyitukāmoti adhippāyo.</paragraph>
    <paragraph line="1078" number="1156"><bold>Itī</bold>ti evaṃ ‘‘ambo ca sitto, samaṇo ca nhāpito, mayā ca puññaṃ pasutaṃ anappakaṃ, ekeneva payogena tividhopi attho sādhito’’ti iminākārena pavattāya <bold>pītiyā so</bold> puriso <bold>attano sabbaṃ kāyaṃ pharati,</bold> nirantaraṃ phuṭaṃ karotīti yojanā. Atītatthe cetaṃ vattamānavacanaṃ, pharīti attho.</paragraph>
    <paragraph line="1079" number="1157"><bold>Tadeva ettakaṃ kamma</bold>nti taṃ ettakaṃ evaṃ pānīyadānamattakaṃ <pageBreak edition="Pali Text Society" number="0.0308" /> kammaṃ akāsiṃ, tāya tassaṃ jātiyaṃ aññaṃ nānussarāmīti adhippāyo. Tesaṃ vuttanayameva.</paragraph>
    <centered line="1080">Ambavimānavaṇṇanā niṭṭhitā.</centered>
    <subhead line="1081">6. Gopālavimānavaṇṇanā</subhead>
    <paragraph line="1082"><bold>Disvāna</bold><pageBreak edition="Myanmar" number="0.0289" /><bold>devaṃ paṭipucchi bhikkhū</bold>ti gopālavimānaṃ. Tassa kā uppatti? Bhagavā rājagahe viharati veḷuvane. Tena samayena rājagahavāsī aññataro gopālako pātarāsatthāya pilotikāya puṭabaddhaṃ kummāsaṃ gahetvā nagarato nikkhamitvā gāvīnaṃ caraṇaṭṭhānabhūtaṃ gocarabhūmiṃ sampāpuṇi. Taṃ āyasmā mahāmoggallāno ‘‘ayaṃ idāneva kālaṃ karissati, mayhañca kummāsaṃ datvā tāvatiṃsesu uppajjissatī’’ti ca ñatvā tassa samīpaṃ agamāsi. So <pageBreak edition="Vipassana Research Institut" number="0.0262" /> velaṃ oloketvā therassa kummāsaṃ dātukāmo ahosi. Tena ca samayena gāviyo māsakkhettaṃ pavisanti. Atha so gopālo cintesi ‘‘kiṃ nu kho therassa kummāsaṃ dadeyyaṃ, udāhu gāviyo māsakkhettato nīhareyya’’nti. Athassa etadahosi ‘‘māsasāmikā maṃ yaṃ icchanti, taṃ karontu, there pana gate kummāsadānantarāyo me siyā, handāhaṃ paṭhamaṃ ayyassa kummāsaṃ dassāmī’’ti taṃ therassa upanesi. Paṭiggahesi thero anukampaṃ upādāya.</paragraph>
    <paragraph line="1083">Atha naṃ gāviyo nivattetuṃ parissayaṃ anoloketvā vegena upadhāvantaṃ pādena phuṭṭho āsīviso ḍaṃsi. Theropi taṃ anukampamāno taṃ kummāsaṃ paribhuñjituṃ ārabhi. Gopālakopi gāviyo nivattetvā āgato theraṃ kummāsaṃ paribhuñjantaṃ disvā pasannacitto uḷāraṃ pītisomanassaṃ paṭisaṃvedento nisīdi. Tāvadevassa sakalasarīraṃ visaṃ ajjhotthari. Muhuttameva vege muddhapatte kālamakāsi, kālakato ca tāvatiṃsesu dvādasayojanike kanakavimāne nibbatti. Taṃ āyasmā mahāmoggallāno disvā imāhi gāthāhi paṭipucchi –</paragraph>
    <hangnum line="1084" number="1159"></hangnum>
    <gatha1 line="1085"> ‘‘Disvāna devaṃ paṭipucchi bhikkhu, ucce vimānamhi ciraṭṭhitike;</gatha1>
    <gathalast line="1086">Āmuttahatthābharaṇaṃ <pageBreak edition="Pali Text Society" number="0.0309" /> yasassiṃ, dibbe vimānamhi yathāpi candimā.</gathalast>
    <hangnum line="1087" number="1160"></hangnum>
    <gatha1 line="1088"> ‘‘Alaṅkato <pageBreak edition="Myanmar" number="0.0290" /> malyadharo suvattho, sukuṇḍalī kappitakesamassu;</gatha1>
    <gathalast line="1089">Āmuttahatthābharaṇo yasassī, dibbe vimānamhi yathāpi candimā.</gathalast>
    <hangnum line="1090" number="1161"></hangnum>
    <gatha1 line="1091"> ‘‘Dibbā ca vīṇā pavadanti vagguṃ; Aṭṭhaṭṭhakā sikkhitā sādhurūpā;</gatha1>
    <gathalast line="1092">Dibbā ca kaññā tidasacarā uḷārā, naccanti gāyanti pamodayanti.</gathalast>
    <hangnum line="1093" number="1162"></hangnum>
    <gatha1 line="1094"> ‘‘Deviddhipattosi mahānubhāvo…pe…</gatha1>
    <gathalast line="1095">Vaṇṇo ca te sabbadisā pabhāsatī’’ti.</gathalast>
    <paragraph line="1096">Sopi tassa byākāsi –</paragraph>
    <paragraph line="1097" number="1163"> ‘‘So devaputto attamano…pe…yassa kammassidaṃ phalaṃ’’.</paragraph>
    <hangnum line="1098" number="1164"></hangnum>
    <gatha1 line="1099"> ‘‘Ahaṃ <pageBreak edition="Vipassana Research Institut" number="0.0263" /> manussesu manussabhūto, saṅgamma rakkhissaṃ paresaṃ dhenuyo;</gatha1>
    <gathalast line="1100">Tato ca āgā samaṇo mamantike, gāvo ca māse agamaṃsu khādituṃ.</gathalast>
    <hangnum line="1101" number="1165"></hangnum>
    <gatha1 line="1102"> ‘‘Dvayajja kiccaṃ ubhayañca kāriyaṃ, iccevahaṃ bhante tadā vicintayiṃ;</gatha1>
    <gathalast line="1103">Tato ca saññaṃ paṭiladdha yoniso, ‘dadāmi bhante’ti khipiṃ anantakaṃ.</gathalast>
    <hangnum line="1104" number="1166"></hangnum>
    <gatha1 line="1105"> ‘‘So māsakhettaṃ turito avāsariṃ, purā ayaṃ bhañjati yassidaṃ dhanaṃ;</gatha1>
    <gathalast line="1106">Tato ca kaṇho urago mahāviso, aḍaṃsi pāde turitassa me sato.</gathalast>
    <hangnum line="1107" number="1167"></hangnum>
    <gatha1 line="1108"> ‘‘Svāhaṃ aṭṭomhi dukkhena pīḷito, bhikkhu ca taṃ sāmaṃ muñcitvānantakaṃ;</gatha1>
    <gathalast line="1109">Ahāsi kummāsaṃ mamānukampayā, tato cuto kālakatomhi devatā.</gathalast>
    <hangnum line="1110" number="1168"></hangnum>
    <gatha1 line="1111"> ‘‘Tadeva <pageBreak edition="Myanmar" number="0.0291" /><pageBreak edition="Pali Text Society" number="0.0310" /> kammaṃ kusalaṃ kataṃ mayā, sukhañca kammaṃ anubhomi attanā;</gatha1>
    <gathalast line="1112">Tayā hi bhante anukampito bhusaṃ, kataññutāya abhivādayāmi taṃ.</gathalast>
    <hangnum line="1113" number="1169"></hangnum>
    <gatha1 line="1114"> ‘‘Sadevake loke samārake ca, añño muni natthi tayānukampako;</gatha1>
    <gathalast line="1115">Tayā hi bhante anukampito bhusaṃ, kataññutāya abhivādayāmi taṃ.</gathalast>
    <hangnum line="1116" number="1170"></hangnum>
    <gatha1 line="1117"> ‘‘Imasmiṃ loke parasmiṃ vā pana, añño munī natthi tayānukampako;</gatha1>
    <gathalast line="1118">Tayā hi bhante anukampito bhusaṃ, kataññutāya abhivādayāmi ta’’nti.</gathalast>
    <paragraph line="1119">Athāyasmā mahāmoggallāno attanā ca devatāya ca kathitaniyāmeneva taṃ bhagavato ārocesi. Satthā tamatthaṃ paccanubhāsitvā taṃ aṭṭhuppattiṃ katvā sampattaparisāya dhammaṃ desetuṃ <bold>‘‘disvāna devaṃ paṭipucchi bhikkhū’’</bold>tiādimāha.</paragraph>
    <paragraph line="1120" number="1159"> Tattha <bold>deva</bold>nti gopāladevaputtaṃ. <bold>Bhikkhū</bold>ti āyasmantaṃ mahāmoggallānaṃ sandhāya satthā vadati. So hi sabbaso bhinnakilesatāya bhikkhu. Vimānassa bahukālāvaṭṭhāyitāya kappaṭṭhitikatāya eva vā <bold>‘‘ciraṭṭhitike’’</bold>ti vuttaṃ, ‘‘ciraṭṭhitika’’ntipi keci paṭhanti. Tañhi ‘‘deva’’nti iminā sambandhitabbaṃ. Sopi hi saṭṭhisatasahassādhikā tisso vassakoṭiyo tattha avaṭṭhānato ‘‘ciraṭṭhitike’’ti vattabbataṃ labhati. <bold>Yathāpi candimā</bold>ti yathā candimā devaputto kantasītalamanoharakiraṇajālasamujjale <pageBreak edition="Vipassana Research Institut" number="0.0264" /> attano dibbe vimānamhi virocati, evaṃ virocamānanti vacanasesā.</paragraph>
    <paragraph line="1121" number="1160"><bold>Alaṅkato</bold>tiādi tassa devaputtassa therena pucchitākāradassanaṃ, taṃ heṭṭhā vuttatthameva.</paragraph>
    <paragraph line="1122" number="1164"><bold>Saṅgammā</bold>ti <pageBreak edition="Myanmar" number="0.0292" /> saṅgametvā, <bold>saṅgammā</bold>ti vā saṅgahetvā. Hetvatthopi hi idha antonīto, bahū ekato hutvāti attho. <bold>Āgā</bold>ti āgañchi. <bold>Māse</bold>ti māsasassāni.</paragraph>
    <paragraph line="1123" number="1165"><bold>Dvayajjā</bold>ti <pageBreak edition="Pali Text Society" number="0.0311" /> dvayaṃ ajja etarahi <bold>kiccaṃ</bold> kātabbaṃ. <bold>Ubhayañca kāriya</bold>nti vuttassevatthassa pariyāyavacanaṃ. <bold>Sañña</bold>nti dhammasaññaṃ. Tenāha ‘‘yoniso’’ti <bold>paṭiladdhā</bold>ti paṭilabhitvā. <bold>Khipi</bold>nti paniggāhāpanavasena hatthe khipiṃ. <bold>Anantaka</bold>nti nantakaṃ kummāsaṃ pakkhipitvā bandhitvā ṭhapitaṃ pilotikaṃ. A-kāro cettha nipātamattaṃ.</paragraph>
    <paragraph line="1124" number="1166"><bold>So</bold>ti so ahaṃ. <bold>Turito</bold>ti turito sambhamanto. <bold>Avāsari</bold>nti upagacchi, pāvisiṃ vā. <bold>Purā ayaṃ bhañjati yassidaṃ dhana</bold>nti yassa khettasāmikassa idaṃ māsasassaṃ dhanaṃ, taṃ ayaṃ gogaṇo bhañjati purā tassa bhañjanato, āmaddanato puretaramevāti attho. <bold>Tato</bold>ti tattha. <bold>Turitassa me sato</bold>ti sambhamantassa me samānassa, sahasā gamanena magge kaṇhasappaṃ anoloketvā gatassāti adhippāyo.</paragraph>
    <paragraph line="1125" number="1167"><bold>Aṭṭomhi dukkhena pīḷito</bold>ti tena āsīvisaḍaṃsanena aṭṭo aṭṭito upadduto maraṇadukkhena bādhito bhavāmi. <bold>Ahāsī</bold>ti ajjhohari, paribhuñjīti attho. <bold>Tato cuto kālakatomhi devatā</bold>ti tato manussattabhāvato cuto maraṇakālappattiyā, tattha vā āyusaṅkhārassa khepanasaṅkhātassa kālassa katattā kālakato, tadanantarameva ca amhi devatā devattabhāvappattiyā devatā homīti attho.</paragraph>
    <paragraph line="1126" number="1169"><bold>Tayā</bold>ti tayā sadiso <bold>añño muni</bold> moneyyaguṇayutto isi natthi. <bold>Tayā</bold>ti vā nissakke idaṃ karaṇavacanaṃ. Sesaṃ vuttanayameva.</paragraph>
    <centered line="1127">Gopālavimānavaṇṇanā niṭṭhitā.</centered>
    <subhead line="1128">7. Kaṇḍakavimānavaṇṇanā</subhead>
    <paragraph line="1129"><bold>Puṇṇamāse</bold><pageBreak edition="Myanmar" number="0.0293" /><pageBreak edition="Vipassana Research Institut" number="0.0265" /><bold>yathā cando</bold>ti kaṇḍakavimānaṃ. Tassa kā uppatti? Bhagavā <pageBreak edition="Pali Text Society" number="0.0312" /> sāvatthiyaṃ viharati jetavane. Tena ca samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ gato. Tasmiṃ khaṇe kaṇḍako devaputto sakabhavanato nikkhamitvā dibbayānaṃ abhiruhitvā mahantena parivārena mahatiyā deviddhiyā uyyānaṃ gacchanto āyasmantaṃ mahāmoggallānaṃ disvā sañjātagāravabahumāno sahasā yānato oruyha theraṃ upasaṅkamitvā pañcapatiṭṭhitena vanditvā sirasmiṃ añjaliṃ paggayha aṭṭhāsi. Atha naṃ thero –</paragraph>
    <hangnum line="1130" number="1171"></hangnum>
    <gatha1 line="1131"> ‘‘Puṇṇamāse yathā cando, nakkhattaparivārito;</gatha1>
    <gathalast line="1132">Samantā anupariyāti, tārakādhipatī sasī.</gathalast>
    <hangnum line="1133" number="1172"></hangnum>
    <gatha1 line="1134"> ‘‘Tathūpamaṃ idaṃ byamhaṃ, dibbaṃ devapuramhi ca;</gatha1>
    <gathalast line="1135">Atirocati vaṇṇena, udayantova raṃsimā.</gathalast>
    <hangnum line="1136" number="1173"></hangnum>
    <gatha1 line="1137"> ‘‘Veḷūriyasuvaṇṇassa, phalikā rūpiyassa ca;</gatha1>
    <gathalast line="1138">Masāragallamuttāhi, lohitaṅgamaṇīhi ca.</gathalast>
    <hangnum line="1139" number="1174"></hangnum>
    <gatha1 line="1140"> ‘‘Citrā manoramā bhūmi, veḷūriyassa santhatā;</gatha1>
    <gathalast line="1141">Kūṭāgārā subhā rammā, pāsādo te sumāpito.</gathalast>
    <hangnum line="1142" number="1175"></hangnum>
    <gatha1 line="1143"> ‘‘Rammā ca te pokkharaṇī, puthulomanisevitā;</gatha1>
    <gathalast line="1144">Acchodakā vippasannā, soṇṇavālukasanthatā.</gathalast>
    <hangnum line="1145" number="1176"></hangnum>
    <gatha1 line="1146"> ‘‘Nānāpadumasañchannā, puṇḍarīkasamotatā;</gatha1>
    <gathalast line="1147">Surabhiṃ sampavāyanti, manuññā mātuteritā.</gathalast>
    <hangnum line="1148" number="1177"></hangnum>
    <gatha1 line="1149"> ‘‘Tassā te ubhato passe, vanagumbā sumāpitā;</gatha1>
    <gathalast line="1150">Upetā puppharukkhehi, phalarukkhehi cūbhayaṃ.</gathalast>
    <hangnum line="1151" number="1178"></hangnum>
    <gatha1 line="1152"> ‘‘Sovaṇṇapāde <pageBreak edition="Vipassana Research Institut" number="0.0266" /> pallaṅke, muduke gonakatthate;</gatha1>
    <gathalast line="1153">Nisinnaṃ devarājaṃva, upatiṭṭhanti accharā.</gathalast>
    <hangnum line="1154" number="1179"></hangnum>
    <gatha1 line="1155"> ‘‘Sabbābharaṇasañchannā <pageBreak edition="Myanmar" number="0.0294" />, nānāmālāvibhūsitā;</gatha1>
    <gathalast line="1156">Ramenti taṃ mahiddhikaṃ, vasavattīva modasi.</gathalast>
    <hangnum line="1157" number="1180"></hangnum>
    <gatha1 line="1158"> ‘‘Bherisaṅkhamudiṅgāhi, vīṇāhi paṇavehi ca;</gatha1>
    <gathalast line="1159">Ramasi ratisampanno, naccagīte suvādite.</gathalast>
    <hangnum line="1160" number="1181"></hangnum>
    <gatha1 line="1161"> ‘‘Dibbā te vividhā rūpā, dibbā saddā atho rasā;</gatha1>
    <gathalast line="1162">Gandhā ca te adhippetā, phoṭṭhabbā ca manoramā.</gathalast>
    <hangnum line="1163" number="1182"></hangnum>
    <gatha1 line="1164"> ‘‘Tasmiṃ <pageBreak edition="Pali Text Society" number="0.0313" /> vimāne pavare, devaputta mahappabho;</gatha1>
    <gathalast line="1165">Atirocasi vaṇṇena, udayantova bhāṇumā.</gathalast>
    <hangnum line="1166" number="1183"></hangnum>
    <gatha1 line="1167"> ‘‘Dānassa te idaṃ phalaṃ, atho sīlassa vā pana;</gatha1>
    <gathalast line="1168">Atho añjalikammassa, taṃ me akkhāhi pucchito’’ti. –</gathalast>
    <unindented line="1169">Adhigatasampattikittanamukhena katakammaṃ pucchi.</unindented>
    <hangnum line="1170" number="1184"></hangnum>
    <gatha1 line="1171"> ‘‘So devaputto attamano, moggallānena pucchito;</gatha1>
    <gathalast line="1172">Pañhaṃ puṭṭho viyākāsi, yassa kammassidaṃ phalaṃ’’.</gathalast>
    <hangnum line="1173" number="1185"></hangnum>
    <gatha1 line="1174"> ‘‘Ahaṃ kapilavatthusmiṃ, sākiyānaṃ puruttame;</gatha1>
    <gathalast line="1175">Suddhodanassa puttassa, kaṇḍako sahajo ahaṃ.</gathalast>
    <hangnum line="1176" number="1186"></hangnum>
    <gatha1 line="1177"> ‘‘Yadā so aḍḍharattāyaṃ, bodhāya mabhinikkhami;</gatha1>
    <gathalast line="1178">So maṃ mudūhi pāṇīhi, jālitambanakhehi ca.</gathalast>
    <hangnum line="1179" number="1187"></hangnum>
    <gatha1 line="1180"> ‘‘Satthiṃ <pageBreak edition="Vipassana Research Institut" number="0.0267" /> ākoṭayitvāna, vaha sammāti cabravi;</gatha1>
    <gathalast line="1181">‘Ahaṃ lokaṃ tārayissaṃ, patto sambodhimuttamaṃ’.</gathalast>
    <hangnum line="1182" number="1188"></hangnum>
    <gatha1 line="1183"> ‘‘Taṃ me giraṃ suṇantassa, hāso me vipulo ahu;</gatha1>
    <gathalast line="1184">Udaggacitto sumano, abhisīsiṃ tadā ahaṃ.</gathalast>
    <hangnum line="1185" number="1189"></hangnum>
    <gatha1 line="1186"> ‘‘Abhirūḷhañca maṃ ñatvā, sakyaputtaṃ mahāyasaṃ;</gatha1>
    <gathalast line="1187">Udaggacitto mudito, vahissaṃ purisuttamaṃ.</gathalast>
    <hangnum line="1188" number="1190"></hangnum>
    <gatha1 line="1189"> ‘‘Paresaṃ <pageBreak edition="Myanmar" number="0.0295" /> vijitaṃ gantvā, uggatasmiṃ divākare;</gatha1>
    <gathalast line="1190">Mamaṃ channañca ohāya, anapekkho so apakkami.</gathalast>
    <hangnum line="1191" number="1191"></hangnum>
    <gatha1 line="1192"> ‘‘Tassa tambanakhe pāde, jivhāya parilehisaṃ;</gatha1>
    <gathalast line="1193">Gacchantañca mahāvīraṃ, rudamāno udikkhisaṃ.</gathalast>
    <hangnum line="1194" number="1192"></hangnum>
    <gatha1 line="1195"> ‘‘Adassanenahaṃ tassa, sakyaputtassa sirīmato;</gatha1>
    <gathalast line="1196">Alatthaṃ garukābādhaṃ, khippaṃ me maraṇaṃ ahu.</gathalast>
    <hangnum line="1197" number="1193"></hangnum>
    <gatha1 line="1198"> ‘‘Tasseva ānubhāvena, vimānaṃ āvasāmidaṃ;</gatha1>
    <gathalast line="1199">Sabbakāmaguṇopetaṃ, devo devapuramhiva.</gathalast>
    <hangnum line="1200" number="1194"></hangnum>
    <gatha1 line="1201"> ‘‘Yañca me ahuvā hāso, saddaṃ sutvāna bodhiyā;</gatha1>
    <gathalast line="1202">Teneva kusalamūlena, phusissaṃ āsavakkhayaṃ.</gathalast>
    <hangnum line="1203" number="1195"></hangnum>
    <gatha1 line="1204"> ‘‘Sace <pageBreak edition="Pali Text Society" number="0.0314" /> hi bhante gaccheyyāsi, satthu buddhassa santike;</gatha1>
    <gathalast line="1205">Mamāpi naṃ vacanena, sirasā vajjāsi vandanaṃ.</gathalast>
    <hangnum line="1206" number="1196"></hangnum>
    <gatha1 line="1207"> ‘‘Ahampi daṭṭhuṃ gacchissaṃ, jinaṃ appaṭipuggalaṃ;</gatha1>
    <gathalast line="1208">Dullabhaṃ dassanaṃ hoti, lokanāthāna tādina’’nti. –</gathalast>
    <unindented line="1209">Sopi <pageBreak edition="Vipassana Research Institut" number="0.0268" /> attanā katakammaṃ kathesi. Ayañhi anantare attabhāve amhākaṃ bodhisattena sahajāto kaṇḍako assarājā ahosi. So abhinikkhamanasamaye abhiruḷho teneva rattāvasesena tīṇi rajjāni mahāpurisaṃ atikkamāpetvā anomānadītīraṃ sampāpesi. Atha so mahāsattena sūriye uggate ghaṭikāramahābrahmunā upanītāni pattacīvarāni gahetvā pabbajitvā channena saddhiṃ kapilavatthuṃ uddissa vissajjito. Sinehabhārikena hadayena mahāpurisassa pāde attano jivhāya lehitvā pasādasommāni akkhīni ummīletvā yāva dassanapathā olokento dassanūpacāraṃ pana atikkante lokanāthe ‘‘evaṃvidhaṃ nāma lokagganāyakaṃ mahāpurisaṃ ahaṃ vahiṃ, saphalaṃ vata me sarīraṃ ahosī’’ti pasannamānaso hutvā puna cirakālaṃ saṅgatassa pemassa vasena viyogadukkhaṃ asahanto bhāviniyā dibbasampattiyā vasena <pageBreak edition="Myanmar" number="0.0296" /> dhammatāya codiyamāno kālaṃ katvā tāvatiṃsabhavane nibbatti. Taṃ sandhāya vuttaṃ <bold>‘‘puṇṇamāse yathā cando…pe… ahaṃ kapilavatthusmi’’</bold>ntiādi.</unindented>
    <paragraph line="1210" number="1171"> Tattha <bold>puṇṇamāse</bold>ti puṇṇamāsiyaṃ sukkapakkhe pannarasiyaṃ. <bold>Tārakādhipatī</bold>ti tārakānaṃ adhipati. <bold>Sasī</bold>ti sasalañchanavā. ‘‘Tārakādhipa dissatī’’ti keci paṭhanti, tesaṃ tārakādhipāti avibhattikaniddeso, tārakānaṃ adhipo hutvā dissati anupariyāti cāti yojanā kātabbā.</paragraph>
    <paragraph line="1211" number="1172"><bold>Dibbaṃ devapuramhi cā</bold>ti devapurasmimpi dibbaṃ. Yathā manussānaṃ ṭhānato devapuraṃ uttamaṃ, evaṃ devapurato cāpi idaṃ tava vimānaṃ uttamanti dasseti. Tenāha <bold>‘‘atirocati vaṇṇena, udayantova raṃsimā’’</bold>ti, uggacchanto sūriyo viyāti attho.</paragraph>
    <paragraph line="1212" number="1173"><bold>Veḷūriyasuvaṇṇassā</bold>ti veḷuriyena suvaṇṇena ca idaṃ byamhaṃ <pageBreak edition="Pali Text Society" number="0.0315" /> nimmitanti vacanasesena yojanā. <bold>Phalikā</bold>ti phalikamaṇinā.</paragraph>
    <paragraph line="1213" number="1175"><bold>Pokkharaṇī</bold>ti pokkharaṇiyo.</paragraph>
    <paragraph line="1214" number="1177-8"><bold>Tassā</bold>ti tassā pokkharaṇiyā. <bold>Vanagumbā</bold>ti uyyāne supupphagacche sandhāya vadati. <bold>Devarājaṃvā</bold>ti sakkaṃ viya. <bold>Upatiṭṭhantī</bold>ti upaṭṭhānaṃ karonti.</paragraph>
    <paragraph line="1215" number="1179"><bold>Sabbābharaṇasañchannā</bold>ti <pageBreak edition="Vipassana Research Institut" number="0.0269" /> sabbehi itthālaṅkārehi paṭicchāditā, sabbaso vibhūsitasarīrāti attho. <bold>Vasavattīvā</bold>ti vasavattidevarājā viya.</paragraph>
    <paragraph line="1216" number="1180"><bold>Bherisaṅkhamudiṅgāhī</bold>ti liṅgavipallāsena vuttaṃ, bherīhi ca saṅkhehi ca mudiṅgehi cāti yojanā. <bold>Ratisampanno</bold>ti dibbāya ratiyā samaṅgībhūto. <bold>Naccagīte suvādite</bold>ti nacce ca gīte ca sundare vādite ca, naccane ca gāyane ca sundare vādite ca hetubhūte. Nimittatthe hi etaṃ bhummaṃ, pavattiteti vā vacanaseso.</paragraph>
    <paragraph line="1217" number="1181"><bold>Dibbā te vividhā rūpā</bold>ti devalokapariyāpannā nānappakārā cakkhuviññeyyā rūpā tuyhaṃ adhippetā yathādhippetā manoramā <pageBreak edition="Myanmar" number="0.0297" /> vijjantīti kiriyāpadaṃ ānetvā yojetabbaṃ. <bold>Dibbā saddā</bold>tiādīsupi eseva nayo.</paragraph>
    <paragraph line="1218" number="1185"><bold>Kaṇḍako sahajo aha</bold>nti ettha <bold>aha</bold>nti nipātamattaṃ. ‘‘Ahū’’ti keci paṭṭhanti, kaṇḍako nāma assarājā mahāsattena saha ekasmiṃyeva divase jātattā sahajo ahosinti attho.</paragraph>
    <paragraph line="1219" number="1186"><bold>Aḍḍharattāya</bold>nti aḍḍharattiyaṃ, majjhimayāmasamayeti attho. <bold>Bodhāya mabhinikkhamī</bold>ti ma-kāro padasandhikaro, abhisambodhiatthaṃ mahābhinikkhamanaṃ nikkhamīti attho. <bold>Mudūhi pāṇīhī</bold>ti muduhatthataṃ mahāpurisalakkhaṇaṃ vadati. <bold>Jālitambanakhehī</bold>ti jālavantehi abhilohitanakhehi. Tena jālahatthataṃ mahāpurisalakkhaṇaṃ tambanakhataṃ anubyañjanañca dasseti.</paragraph>
    <paragraph line="1220" number="1187"><bold>Satthi</bold> nāma jaṅghā, idha pana satthino āsannaṭṭhānabhūto <pageBreak edition="Pali Text Society" number="0.0316" /> ūruppadeso ‘‘satthī’’ti vutto. <bold>Ākoṭayitvānā</bold>ti appoṭhetvā. <bold>‘‘Vaha sammā’’ti cabravī</bold>ti ‘‘samma kaṇḍaka, ajjekarattiṃ maṃ vaha, mayhaṃ opavuyhaṃ hohī’’ti ca kathesi. Vahane pana payojanaṃ tadā mahāsattena dassitaṃ vadanto <bold>‘‘ahaṃ lokaṃ tārayissaṃ, patto sambodhimuttama’’</bold>nti āha. Tena ‘‘ahaṃ uttamaṃ anuttaraṃ sammāsambodhiṃ patto adhigato hutvā sadevakaṃ lokaṃ saṃsāramahoghato tārayissāmi, tasmā nayidaṃ gamanaṃ yaṃkiñcīti cinteyyāsī’’ti gamane payojanassa anuttarabhāvaṃ dasseti.</paragraph>
    <paragraph line="1221" number="1188-9"><bold>Hāso</bold>ti tuṭṭhi. <bold>Vipulo</bold>ti mahāuḷāro. <bold>Abhisīsi</bold>nti āsisiṃ icchiṃ sampaṭicchiṃ <pageBreak edition="Vipassana Research Institut" number="0.0270" />. <bold>Abhirūḷhañca maṃ ñatvā, sakyaputtaṃ mahāyasa</bold>nti patthaṭavipulayasaṃ sakyarājaputtaṃ mahāsattaṃ maṃ abhiruyha nisinnaṃ jānitvā. <bold>Vahissa</bold>nti nesiṃ.</paragraph>
    <paragraph line="1222" number="1190-91"><bold>Paresa</bold>nti pararājūnaṃ. <bold>Vijita</bold>nti desaṃ pararajjaṃ. <bold>Ohāyā</bold>ti vissajjitvā. <bold>Apakkamī</bold>ti apakkamituṃ ārabhi. ‘‘Paribbajī’’ti ca paṭhanti. <bold>Parilehisa</bold>nti parito lehiṃ. <bold>Udikkhisa</bold>nti olokesiṃ.</paragraph>
    <paragraph line="1223" number="1192-3"><bold>Garukābādha</bold>nti <pageBreak edition="Myanmar" number="0.0298" /> garukaṃ bāḷhaṃ ābādhaṃ, maraṇantikaṃ dukkhanti attho. Tenāha <bold>‘‘khippaṃ me maraṇaṃ ahū’’</bold>ti. So hi anekāsu jātīsu mahāsattena daḷhabhattiko hutvā āgato, tasmā viyogadukkhaṃ sahituṃ nāsakkhi, ‘‘sammāsambodhiṃ adhigantuṃ nikkhanto’’ti pana sutvā nirāmisaṃ uḷāraṃ pītisomanassañca uppajji, tena maraṇānantaraṃ tāvatiṃsesu nibbatti, uḷārā cassa dibbasampattiyo pāturahesuṃ. Tena vuttaṃ <bold>‘‘tasseva ānubhāvenā’’</bold>ti, ṭhānagatassa pasādamayapuññassa balena. <bold>Devo devapuramhivā</bold>ti tāvatiṃsabhavane sakko devarājā viya.</paragraph>
    <paragraph line="1224" number="1194"><bold>Yañca</bold><pageBreak edition="Pali Text Society" number="0.0317" /><bold>me ahuvā hāso, saddaṃ sutvāna bodhiyā</bold>ti ‘‘patto sambodhimuttama’’nti paṭhamataraṃ bodhisaddaṃ sutvā tadā mayhaṃ hāso ahu, yaṃ hāsassa bhavanaṃ sussanaṃ, <bold>teneva kusalamūlena</bold> teneva kusalabījena <bold>phusissa</bold>nti phusissāmi pāpuṇissāmi.</paragraph>
    <paragraph line="1225" number="1195"> Evaṃ devaputto yathādhigatāya anāgatāya bhavasampattiyā kāraṇabhūtaṃ attano kusalakammaṃ kathento idāni attanā bhagavato santikaṃ gantukāmopi puretaraṃ therena satthu vandanaṃ pesento <bold>‘‘sace’’</bold>ti gāthamāha. Tattha <bold>sace gaccheyyāsī</bold>ti yadi gamissasi. ‘‘Sace gacchasī’’ti keci paṭhanti, so evattho. <bold>Mamāpi naṃ vacanenā</bold>ti na kevalaṃ tava sabhāveneva, atha kho mamāpi vacanena bhagavantaṃ. <bold>Vajjāsī</bold>ti vadeyyāsi, mamāpi <bold>sirasā vandana</bold>nti yojanā.</paragraph>
    <paragraph line="1226" number="1196"> Yadipi dāni vandanañca pesemi, pesetvā eva pana na tiṭṭhāmīti dassento āha <bold>‘‘ahampi daṭṭhuṃ gacchissaṃ, jinaṃ appaṭipuggala’’</bold>nti. Gamane pana daḷhataraṃ kāraṇaṃ dassetuṃ <bold>‘‘dullabhaṃ dassanaṃ hoti, lokanāthāna tādina’’</bold>nti āha.</paragraph>
    <hangnum line="1227" number="1197"></hangnum>
    <gatha1 line="1228"> ‘‘So <pageBreak edition="Vipassana Research Institut" number="0.0271" /> kataññū katavedī, satthāraṃ upasaṅkami;</gatha1>
    <gathalast line="1229">Sutvā giraṃ cakkhumato, dhammacakkhuṃ visodhayi.</gathalast>
    <hangnum line="1230" number="1198"></hangnum>
    <gatha1 line="1231"> ‘‘Visodhetvā diṭṭhigataṃ, vicikicchaṃ vatāni ca;</gatha1>
    <gathalast line="1232">Vanditvā satthuno pāde, tatthevantaradhāyathā’’ti. –</gathalast>
    <unindented line="1233">Imā dve gāthā saṅgītikārehi ṭhapitā.</unindented>
    <paragraph line="1234" number="1197"> Tattha <pageBreak edition="Myanmar" number="0.0299" /><bold>sutvā giraṃ cakkhumato</bold>ti pañcahi cakkhūhi cakkhumato sammāsambuddhassa vacanaṃ sutvā. <bold>Dhammacakkhu</bold>nti sotāpattimaggaṃ. <bold>Visodhayī</bold>ti adhigacchi. Adhigamoyeva hi tassa visodhanaṃ.</paragraph>
    <paragraph line="1235" number="1198"><bold>Visodhetvā diṭṭhigata</bold>nti diṭṭhigataṃ samugghātetvā. <bold>Vicikicchaṃ vatāni cā</bold>ti soḷasavatthukaṃ aṭṭhavatthukañca vicikicchañca ‘‘sīlabbatehi suddhī’’ti pavattanakasīlabbataparāmāse <pageBreak edition="Pali Text Society" number="0.0318" /> ca visodhayīti yojanā. Tattha hi saha pariyāyehi tathā pavattā parāmāsā ‘‘vatānī’’ti vuttaṃ. Sesaṃ vuttanayameva.</paragraph>
    <centered line="1236">Kaṇḍakavimānavaṇṇanā niṭṭhitā.</centered>
    <subhead line="1237">8. Anekavaṇṇavimānavaṇṇanā</subhead>
    <paragraph line="1238"><bold>Anekavaṇṇaṃ darasokanāsana</bold>nti anekavaṇṇavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena āyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ agamāsi. Atha naṃ anekavaṇṇo devaputto disvā sañjātagāravabahumāno upasaṅkamitvā añjaliṃ paggayha aṭṭhāsi. Thero –</paragraph>
    <hangnum line="1239" number="1199"></hangnum>
    <gatha1 line="1240"> ‘‘Anekavaṇṇaṃ darasokanāsanaṃ, vimānamāruyha anekacittaṃ;</gatha1>
    <gathalast line="1241">Parivārito accharāsaṅgaṇena, sunimmito bhūtapatīva modasi.</gathalast>
    <hangnum line="1242" number="1200"></hangnum>
    <gatha1 line="1243"> ‘‘Samassamo <pageBreak edition="Vipassana Research Institut" number="0.0272" /> natthi kuto panuttaro, yasena puññena ca iddhiyā ca;</gatha1>
    <gatha2 line="1244">Sabbe ca devā tidasagaṇā samecca, taṃ taṃ namassanti sasiṃva devā;</gatha2>
    <gathalast line="1245">Imā ca te accharāyo samantato, naccanti gāyanti pamodayanti.</gathalast>
    <hangnum line="1246" number="1201"></hangnum>
    <gatha1 line="1247"> ‘‘Deviddhipattosi <pageBreak edition="Myanmar" number="0.0300" /> mahānubhāvo,</gatha1>
    <gatha2 line="1248">Manussabhūto kimakāsi puññaṃ;</gatha2>
    <gatha3 line="1249">Kenāsi evaṃ jalitānubhāvo,</gatha3>
    <gathalast line="1250">Vaṇṇo ca te sabbadisā pabhāsatī’’ti. –</gathalast>
    <unindented line="1251">Adhigatasampattikittanamukhena katakammaṃ pucchi. Taṃ dassetuṃ –</unindented>
    <paragraph line="1252" number="1202"> ‘‘So devaputto attamano…pe…yassa kammassidaṃ phala’’nti. –</paragraph>
    <unindented line="1253">Vuttaṃ <pageBreak edition="Pali Text Society" number="0.0319" />. Sopi –</unindented>
    <hangnum line="1254" number="1203"></hangnum>
    <gatha1 line="1255"> ‘‘Ahaṃ bhadante ahuvāsi pubbe, sumedhanāmassa jinassa sāvako;</gatha1>
    <gathalast line="1256">Puthujjano ananubodhohamasmi, so satta vassāni paribbajissahaṃ.</gathalast>
    <hangnum line="1257" number="1204"></hangnum>
    <gatha1 line="1258"> ‘‘Sohaṃ sumedhassa jinassa satthuno, parinibbutassoghatiṇṇassa tādino;</gatha1>
    <gathalast line="1259">Ratanuccayaṃ hemajālena channaṃ, vanditvā thūpasmiṃ manaṃ pasādayiṃ.</gathalast>
    <hangnum line="1260" number="1205"></hangnum>
    <gatha1 line="1261"> ‘‘Na māsi dānaṃ na ca matthi dātuṃ, pare ca kho tattha samādapesiṃ;</gatha1>
    <gathalast line="1262">Pūjetha naṃ pūjanīyassa dhātuṃ, evaṃ kira saggamito gamissatha.</gathalast>
    <hangnum line="1263" number="1206"></hangnum>
    <gatha1 line="1264"> ‘‘Tadeva kammaṃ kusalaṃ kataṃ mayā,</gatha1>
    <gatha2 line="1265">Sukhañca dibbaṃ anubhomi attanā;</gatha2>
    <gatha3 line="1266">Modāmahaṃ tidasagaṇassa majjhe,</gatha3>
    <gathalast line="1267">Na tassa puññassa khayampi ajjhaga’’nti. – kathesi;</gathalast>
    <paragraph line="1268">Ito kira tiṃsakappasahasse sumedho nāma sammāsambuddho loke uppajjitvā sadevakaṃ lokaṃ <pageBreak edition="Vipassana Research Institut" number="0.0273" /> ekobhāsaṃ katvā katabuddhakicco parinibbuto, manussehi ca bhagavato dhātuṃ gahetvā ratanacetiye kate aññataro puriso satthu sāsane pabbajitvā satta vassāni brahmacariyaṃ <pageBreak edition="Myanmar" number="0.0301" /> caritvā anavaṭṭhitacittatāya kukkuccako hutvā uppabbaji. Uppabbajito ca saṃvegabahulatāya dhammacchandavantatāya ca cetiyaṅgaṇe sammajjanaparibhaṇḍādīni karonto niccasīlauposathasīlāni rakkhanto dhammaṃ suṇanto aññe ca puññakiriyāya samādapento vicari. So āyupariyosāne kālakato tāvatiṃsesu nibbatti. So puññakammassa uḷārabhāvena mahesakkho <pageBreak edition="Pali Text Society" number="0.0320" /> mahānubhāvo sakkādīhi devatāhi sakkatapūjito hutvā tattha yāvatāyukaṃ ṭhatvā tato cuto aparāparaṃ devamanussesu saṃsaranto imasmiṃ buddhuppāde tasseva kammassa vipākāvasesena tāvatiṃsabhavane nibbatti, ‘‘anekavaṇṇo’’ti naṃ devatā sañjāniṃsu. Taṃ sandhāya vuttaṃ ‘‘atha naṃ anekavaṇṇo devaputto…pe… na tassa puññassa khayampi ajjhaganti kathesī’’ti.</paragraph>
    <paragraph line="1269" number="1199"> Tattha <bold>anekavaṇṇa</bold>nti nīlapītādivasena vividhavaṇṇatāya anantaravimānādīnaṃ vividhasaṇṭhānatāya ca nānāvidhavaṇṇaṃ. <bold>Darasokanāsana</bold>nti sītalabhāvena darathapariḷāhānaṃ vinodanato manuññatāya dassanīyatāya ca sokassa anokāsato darasokanāsanaṃ. <bold>Anekacitta</bold>nti nānāvidhacittarūpaṃ. <bold>Sunimmito bhūtapatīvā</bold>ti tāvatiṃsakāyikopi uḷāradibbabhogatāya sunimmitadevarājā viya modasi tussasi abhiramasi.</paragraph>
    <paragraph line="1270" number="1200"><bold>Samassamo</bold>ti samo eva hutvā samo, nibbariyāyena sadiso te tuyhaṃ natthi, kuto pana kena kāraṇena uttari adhiko ko nāma siyā. Kena pana samatā uttaritaratā cāti āha <bold>‘‘yasena puññena ca iddhiyā cā’’</bold>ti. Tattha <bold>yasenā</bold>ti parivārena. <bold>Iddhiyā</bold>ti ānubhāvena. <bold>Yasenā</bold>ti vā issariyena, <bold>iddhiyā</bold>ti deviddhiyā. <bold>Yasenā</bold>ti vā vibhavasampattiyā, <bold>iddhiyā</bold>ti yathicchi tassa kāmaguṇassa ijjhanena. <bold>Yasenā</bold>ti vā kittighosena, <bold>iddhiyā</bold>ti samiddhiyā. <bold>Puññenā</bold>ti tattha tattha vuttāvasiṭṭhapuññaphalena, puññakammeneva vā.</paragraph>
    <paragraph line="1271"><bold>‘‘Sabbe ca devā’’</bold>ti sāmaññato gahitamatthaṃ <bold>‘‘tidasagaṇā’’</bold>ti iminā visesetvā vuttaṃ. Ekaccassa paccekaṃ nipaccakāraṃ karontāpi pamuditā na karonti <pageBreak edition="Myanmar" number="0.0302" />, na evametassa <pageBreak edition="Pali Text Society" number="0.0321" />. Etassa pana pamuditāpi karontiyevāti dassetuṃ <bold>‘‘sameccā’’</bold>ti vuttaṃ. <bold>Taṃ ta</bold>nti taṃ tvaṃ. <bold>Sasiṃva devā</bold>ti yathā nāma sukkapakkhapāṭipadiyaṃ dissamānaṃ sasiṃ candaṃ manussā devā ca ādarajātā namassanti, evaṃ taṃ sabbepi tidasagaṇā namassantīti attho.</paragraph>
    <paragraph line="1272" number="1203"><bold>Bhadante</bold>ti <pageBreak edition="Vipassana Research Institut" number="0.0274" /> theraṃ gāravabahumānena samudācarati. <bold>Ahuvāsi</bold>nti ahosiṃ. <bold>Pubbe</bold>ti purimajātiyaṃ. <bold>Sumedhanāmassa jinassa sāvako</bold>ti sumedhoti evaṃ pākaṭanāmassa sammāsambuddassa sāsane pabbajitabhāvena sāvako. <bold>Puthūjjano</bold>ti anariyo. Tatthāpi saccānaṃ anubodhamattassāpi abhāvena <bold>ananubodho. So satta vassāni paribbajissaha</bold>nti so ahaṃ satta saṃvaccharāni pabbajjāguṇamattena vicariṃ, uttarimanussadhammaṃ nādhigacchinti adhippāyo.</paragraph>
    <paragraph line="1273" number="1204"><bold>Ratanuccaya</bold>nti maṇikanakādiratanehi uccitaṃ ussitaratanacetiyaṃ. <bold>Hemajālena channa</bold>nti samantato upari ca kañcanajālena paṭicchāditaṃ. <bold>Vanditvā</bold>ti pañcapatiṭṭhitena tattha tattha paṇāmaṃ katvā. <bold>Thūpasmiṃ manaṃ pasādayi</bold>nti ‘‘sabbaññuguṇādhiṭṭhānāya vata dhātuyā ayaṃ thūpo’’ti thūpasmiṃ cittaṃ pasādesiṃ.</paragraph>
    <paragraph line="1274" number="1205"><bold>Na māsi dāna</bold>nti me mayā kataṃ dānaṃ nāsi nāhosi. Kasmā pana? <bold>Na ca metthi dātu</bold>nti me mama pariggahabhūtaṃ dānaṃ dātuṃ na atthi, na kiñci deyyavatthu vijjati, <bold>pare ca kho</bold> satte <bold>tattha</bold> dāne <bold>samādapesiṃ</bold>. ‘‘Paresañca tattha samādapesi’’nti ca paṭhanti, tattha <bold>paresa</bold>nti upayogatthe sāmivacanaṃ daṭṭhabbaṃ <pageBreak edition="Pali Text Society" number="0.0322" />. <bold>Pūjetha na</bold>ntiādi samādapanākāradassanaṃ, taṃ dhātunti yojanā. <bold>Evaṃ kirā</bold>ti <bold>kira</bold>-saddo anussavattho.</paragraph>
    <paragraph line="1275" number="1206"><bold>Na tassa puññassa khayampi ajjhaga</bold>nti tassa tadā sumedhaṃ bhagavantaṃ uddissa katassa puññakammassa parikkhayaṃ nādhigacchiṃ, tasseva kammassa vipākāvasesaṃ paccanubhomīti dasseti. Yaṃ panettha na vuttaṃ, taṃ heṭṭhā vuttanayattā suviññeyyamevāti daṭṭhabbaṃ.</paragraph>
    <centered line="1276">Anekavaṇṇavimānavaṇṇanā niṭṭhitā.</centered>
    <subhead line="1277">9. Maṭṭhakuṇḍalīvimānavaṇṇanā</subhead>
    <paragraph line="1278"><bold>Alaṅkato</bold><pageBreak edition="Myanmar" number="0.0303" /><bold>maṭṭhakuṇḍalī</bold>ti maṭṭhakuṇḍalīvimānaṃ. Tassa kā uppatti? Bhagavā sāvatthiyaṃ viharati jetavane. Tena samayena sāvatthivāsī eko brāhmaṇo addho mahaddhano mahābhogo assaddho appasanno micchādiṭṭhiko kassaci kiñci na deti, adānato eva ‘‘adinnapubbako’’ti paññāyittha. So micchādiṭṭhibhāvena ca luddhabhāvena ca tathāgataṃ vā tathāgatasāvakaṃ vā daṭṭhumpi na icchati. Maṭṭhakuṇḍalaṃ nāma attano puttañca sikkhāpesi ‘‘tāta <pageBreak edition="Vipassana Research Institut" number="0.0275" />, tayā samaṇo gotamo tassa sāvakā ca na upasaṅkamitabbā na daṭṭhabbā’’ti. Sopi tathā akāsi. Athassa putto gilāno ahosi, brāhmaṇo dhanakkhayabhayena bhesajjaṃ na kāresi, roge pana vaḍḍhiteva vejje pakkositvā dassesi. Vejjā tassa sarīraṃ oloketvā ‘‘atekiccho’’ti taṃ ñatvā apakkamiṃsu. Brāhmaṇo ‘‘putte abbhantare mate nīharaṇaṃ dukkha’’nti puttaṃ bahidvārakoṭṭhake nipajjāpesi.</paragraph>
    <paragraph line="1279">Bhagavā rattiyā paccūsasamaye mahākaruṇāsamāpattito vuṭṭhāya lokaṃ volokento addasa <pageBreak edition="Pali Text Society" number="0.0323" /> maṭṭhakuṇḍalīmāṇavaṃ khīṇāyukaṃ tadaheva cavanadhammaṃ, nirayasaṃvattanikañcassa kammaṃ katokāsaṃ. ‘‘Sace panāhaṃ tattha gamissāmi, so mayi cittaṃ pasādetvā devaloke nibbattitvā pitaraṃ āḷāhane rodamānaṃ upagantvā saṃvejessati, evaṃ so ca tassa pitā ca mama santikaṃ āgamissati, mahājanakāyo sannipatissati tattha mayā dhamme desite mahādhammābhisamayo bhavissatī’’ti evaṃ pana ñatvā pubbaṇhasamayaṃ nivāsetvā pattacīvaramādāya mahatā bhikkhusaṅghena saddhiṃ sāvatthiṃ piṇḍāya paviṭṭho maṭṭhakuṇḍalīmāṇavassa pitu gehasamīpe ṭhatvā chabbaṇṇabuddharaṃsiyo vissajjesi. Tā disvā māṇavo ‘‘kimeta’’nti ito cito ca vilokento addasa bhagavantaṃ dantaṃ guttaṃ santindriyaṃ dvattiṃsāya mahāpurisalakkhaṇehi asītiyā anubyañjanehi byāmappabhāya ketumālāya ca vijjotamānaṃ anupamāya buddhasiriyā acinteyyena buddhānubhāvena virocamānaṃ. Disvā tassa etadahosi ‘‘buddho nu kho bhagavā idhānuppatto, yassāyaṃ rūpasampadā attano tejasā sūriyampi abhibhavati, kantabhāvena candimaṃ, upasantabhāvena <pageBreak edition="Myanmar" number="0.0304" /> sabbepi samaṇabrāhmaṇe, upasamena nāma ettheva bhavitabbaṃ, ayameva ca maññe imasmiṃ loke aggapuggalo, mameva ca anukampāya idhānuppatto’’ti buddhārammaṇāya pītiyā nirantaraṃ phuṭasarīro anappakaṃ pītisomanassaṃ paṭisaṃvedento pasannacitto añjaliṃ paggayha nipajji. Taṃ disvā bhagavā ‘‘alaṃ imassa ettakena saggūpapattiyā’’ti pakkāmi.</paragraph>
    <paragraph line="1280">Sopi taṃ pītisomanassaṃ avijahantova kālaṃ katvā tāvatiṃsesu dvādasayojanike vimāne nibbatti. Pitā panassa sarīrasakkāraṃ karitvā dutiyadivase paccūsavelāyaṃ āḷāhanaṃ gantvā ‘‘hā hā maṭṭhakuṇḍali, hā hā maṭṭhakuṇḍalī’’ti paridevamāno āḷāhanaṃ anuparikkamanto rodati. Devaputto attano <pageBreak edition="Pali Text Society" number="0.0324" /> vibhavasampattiṃ oloketvā ‘‘kuto nu kho ahaṃ idhāgato kiñca kammaṃ katvā’’ti upadhārento attano purimattabhāvaṃ ñatvā tattha ca maraṇakāle bhagavati pavattitaṃ cittappasādaṃ manoharaṃ añjalikaraṇamattaṃ disvā ‘‘aho mahānubhāvā buddhā bhagavanto’’ti sātisayaṃ tathāgate sañjātappasādabahumāno ‘‘adinnapubbakabrāhmaṇo nu kho kiṃ karotī’’ti <pageBreak edition="Vipassana Research Institut" number="0.0276" /> upadhārento āḷāhane rodamānaṃ disvā ‘‘ayaṃ mayhaṃ pubbe bhesajjamattampi akatvā idāni niratthakaṃ āḷāhane rodati, handa naṃ saṃvejetvā kusale patiṭṭhāpessāmī’’ti devalokato āgantvā maṭṭhakuṇḍalīrūpena rodamāno ‘‘hā hā canda, hā hā sūriyā’’ti bāhā paggayha kandanto pitu samīpe aṭṭhāsi. Atha naṃ brāhmaṇo ‘‘ayaṃ maṭṭhakuṇḍalī āgato’’ti cintetvā gāthāya ajjhabhāsi –</paragraph>
    <hangnum line="1281" number="1207"></hangnum>
    <gatha1 line="1282"> ‘‘Alaṅkato maṭṭhakuṇḍalī, māladhārī haricandanussado;</gatha1>
    <gathalast line="1283">Bāhā paggayha kandasi, vanamajjhe kiṃ dukkhito tuva’’nti.</gathalast>
    <paragraph line="1284">Tattha <bold>alaṅkato</bold>ti vibhūsito. <bold>Maṭṭhakuṇḍalī</bold>ti sarīrappadesassa aghaṃsanatthaṃ mālālatādayo adassetvā maṭṭhākāreneva katakuṇḍalo. Atha vā <bold>maṭṭhakuṇḍalī</bold>ti visuddhakuṇḍalo, tāpetvā jātihiṅgulikāya majjitvā dhovitvā sūkaralomena majjitakuṇḍaloti attho <pageBreak edition="Myanmar" number="0.0305" />. <bold>Māladhārī</bold>ti mālaṃ dhārento, piḷandhitamāloti attho. <bold>Haricandanussado</bold>ti rattacandanena sabbaso anulittagatto. <bold>Ki</bold>nti pucchāvacanaṃ. <bold>Dukkhito</bold>ti dukkhappatto. <bold>Kiṃdukkhito</bold>ti vā ekameva padaṃ, kena dukkhena dukkhitoti attho.</paragraph>
    <paragraph line="1285">Atha naṃ devaputto āha –</paragraph>
    <hangnum line="1286" number="1208"></hangnum>
    <gatha1 line="1287"> ‘‘Sovaṇṇamayo pabhassaro, uppanno rathapañjaro mama;</gatha1>
    <gathalast line="1288">Tassa <pageBreak edition="Pali Text Society" number="0.0325" /> cakkayugaṃ na vindāmi, tena dukkhena jahāmi jīvita’’nti.</gathalast>
    <paragraph line="1289">Atha naṃ brāhmaṇo āha –</paragraph>
    <hangnum line="1290" number="1209"></hangnum>
    <gatha1 line="1291"> ‘‘Sovaṇṇamayaṃ maṇimayaṃ, lohitakamayaṃ atha rūpiyamayaṃ;</gatha1>
    <gathalast line="1292">Ācikkha me bhaddamāṇava, cakkayugaṃ paṭipādayāmi te’’ti.</gathalast>
    <paragraph line="1293">Taṃ sutvā māṇavo ‘‘ayaṃ puttassa bhesajjaṃ akatvā puttapatirūpakaṃ maṃ disvā rodanto ‘suvaṇṇādimayaṃ rathacakkaṃ karomī’ti vadati, hotu niggaṇhissāmi na’’nti cintetvā ‘‘kīva mahantaṃ me cakkayugaṃ karissasī’’ti vatvā ‘‘yāva mahantaṃ ākaṅkhasī’’ti vutte ‘‘candimasūriyehi me attho, te me dehī’’ti yācanto –</paragraph>
    <hangnum line="1294" number="1210"></hangnum>
    <gatha1 line="1295"> ‘‘So <pageBreak edition="Vipassana Research Institut" number="0.0277" /> māṇavo tassa pāvadi, candasūriyā ubhayettha dissare;</gatha1>
    <gathalast line="1296">Sovaṇṇamayo ratho mama, tena cakkayugena sobhatī’’ti.</gathalast>
    <paragraph line="1297">Atha naṃ brāhmaṇo āha –</paragraph>
    <hangnum line="1298" number="1211"></hangnum>
    <gatha1 line="1299"> ‘‘Bālo kho tvaṃ asi māṇava, yo tvaṃ patthayase apatthiyaṃ;</gatha1>
    <gathalast line="1300">Maññāmi tuvaṃ marissasi, na hi tvaṃ lacchasi candasūriye’’ti.</gathalast>
    <paragraph line="1301">Atha <pageBreak edition="Myanmar" number="0.0306" /> naṃ māṇavo ‘‘kiṃ pana paññāyamānassatthāya rodanto bālo hoti, udāhu apaññāyamānassā’’ti vatvā –</paragraph>
    <hangnum line="1302" number="1212"></hangnum>
    <gatha1 line="1303"> ‘‘Gamanāgamanampi dissati, vaṇṇadhātu ubhayattha vīthiyā;</gatha1>
    <gathalast line="1304">Peto kālakato na dissati, ko nidha kandataṃ bālyataro’’ti.</gathalast>
    <paragraph line="1305">Taṃ <pageBreak edition="Pali Text Society" number="0.0326" /> sutvā brāhmaṇo ‘‘yuttaṃ esa vadatī’’ti sallakkhetvā –</paragraph>
    <hangnum line="1306" number="1213"></hangnum>
    <gatha1 line="1307"> ‘‘Saccaṃ kho vadesi māṇava, ahameva kandataṃ bālyataro;</gatha1>
    <gathalast line="1308">Candaṃ viya dārako rudaṃ, petaṃ kālakatābhipatthayi’’nti. –</gathalast>
    <unindented line="1309">Vatvā tassa kathāya nissoko hutvā māṇavassa thutiṃ karonto imā gāthā abhāsi –</unindented>
    <hangnum line="1310" number="1214"></hangnum>
    <gatha1 line="1311"> ‘‘Ādittaṃ vata maṃ santaṃ, ghatasittaṃva pāvakaṃ;</gatha1>
    <gathalast line="1312">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="1313" number="1215"></hangnum>
    <gatha1 line="1314"> ‘‘Abbahī vata me sallaṃ, sokaṃ hadayanissitaṃ;</gatha1>
    <gathalast line="1315">Yo me sokaparetassa, puttasokaṃ apānudi.</gathalast>
    <hangnum line="1316" number="1216"></hangnum>
    <gatha1 line="1317"> ‘‘Svāhaṃ abbūḷhasallosmi, sītibhūtosmi nibbuto;</gatha1>
    <gathalast line="1318">Na socāmi na rodāmi, tava sutvāna māṇavā’’ti.</gathalast>
    <paragraph line="1319" number="1208-10"> Tattha <pageBreak edition="Vipassana Research Institut" number="0.0278" /><bold>rathapañjaro</bold>ti rathūpatthaṃ. <bold>Na vindāmī</bold>ti na labhāmi. <bold>Bhaddamāṇavā</bold>ti ālapanaṃ. <bold>Paṭipādayāmī</bold>ti sampādetvā dadāmi, mā cakkayugābhāvena jīvitaṃ jahīti adhippāyo. <bold>Ubhayettha dissare</bold>ti ubhopi ettha candasūriyā ākāse dissanti. <bold>Ya</bold>-kāro padasandhikaro, ubhaye etthāti vā padavibhāgo.</paragraph>
    <paragraph line="1320" number="1212"><bold>Gamanāgamana</bold>nti divase divase ogamanuggamanavasena candasūriyānaṃ gamanaṃ āgamanañca dissati. ‘‘Gamanogamana’’ntipi pāḷi, uggamanaṃ ogamanañcāti <pageBreak edition="Myanmar" number="0.0307" /> attho. <bold>Vaṇṇadhātū</bold>ti sītibhāvavisiṭṭhā kantabhāvabhāsurā, uṇhabhāvavisiṭṭhā tikkhabhāvabhāsurā ca vaṇṇanibhā. <bold>Ubhayatthā</bold>ti cande sūriye cāti dvīsupi vaṇṇadhātu dissatīti yojetabbaṃ. <bold>Vīthiyā</bold>ti pavattanavīthiyaṃ ākāse, nāgavīthiyādivīthiyaṃ vā. ‘‘Ubhayetthā’’tipi pāṭho, ubhaye etthāti padavisandhi. <bold>Bālyataro</bold>ti bālataro atisayena bālo.</paragraph>
    <paragraph line="1321" number="1213"> Imaṃ <pageBreak edition="Pali Text Society" number="0.0327" /> pana kathaṃ sutvā ‘‘alabbhanīyavatthuṃ vatāhaṃ patthetvā kevalaṃ sokagginā ḍayhāmi, kiṃ me niratthakena anayabyasanenā’’ti paṭisaṅkhāne aṭṭhāsi. Atha devaputto maṭṭhakuṇḍalīrūpaṃ paṭisaṃharitvā attano dibbarūpeneva aṭṭhāsi. Brāhmaṇo pana taṃ anoloketvā māṇavavohāreneva voharanto <bold>‘‘saccaṃ kho vadesi māṇavā’’</bold>tiādimāha. Tattha <bold>candaṃ viya dārako ruda</bold>nti candaṃ abhipatthayaṃ rudanto dārako viyāti attho. <bold>Kālakatābhipatthayi</bold>nti kālakataṃ abhipatthayiṃ. ‘‘Abhipatthaya’’ntipi pāṭho.</paragraph>
    <paragraph line="1322" number="1214-5"><bold>Āditta</bold>nti sokagginā ādittaṃ. <bold>Nibbāpaye dara</bold>nti nibbāpayi darathaṃ sokapariḷāhaṃ. <bold>Abbahī</bold>ti uddhari.</paragraph>
    <paragraph line="1323">Atha brāhmaṇo sokaṃ vinodetvā attano upadesadāyakaṃ dibbarūpena ṭhitaṃ disvā ‘‘ko nāma tva’’nti pucchanto –</paragraph>
    <hangnum line="1324" number="1217"></hangnum>
    <gatha1 line="1325"> ‘‘Devatā nusi gandhabbo, adu sakko purindado;</gatha1>
    <gathalast line="1326">Ko vā tvaṃ kassa vā putto, kathaṃ jānemu taṃ maya’’nti. –</gathalast>
    <unindented line="1327">Āha. Sopi tassa –</unindented>
    <hangnum line="1328" number="1218"></hangnum>
    <gatha1 line="1329"> ‘‘Yañca <pageBreak edition="Vipassana Research Institut" number="0.0279" /> kandasi yañca rodasi, puttaṃ āḷāhane sayaṃ dahitvā;</gatha1>
    <gathalast line="1330">Svāhaṃ kusalaṃ karitvā kammaṃ, tidasānaṃ sahabyataṃ gato’’ti. –</gathalast>
    <unindented line="1331">Attānaṃ <pageBreak edition="Myanmar" number="0.0308" /> kathesi. Tattha <bold>yañca kandasi yañca rodasī</bold>ti yaṃ tava puttaṃ maṭṭhakuṇḍaliṃ uddissa rodasi, assūni muñcasi.</unindented>
    <paragraph line="1332">Atha naṃ brāhmaṇo āha –</paragraph>
    <hangnum line="1333" number="1219"></hangnum>
    <gatha1 line="1334"> ‘‘Appaṃ <pageBreak edition="Pali Text Society" number="0.0328" /> vā bahuṃ vā nāddasāma, dānaṃ dadantassa sake agāre;</gatha1>
    <gathalast line="1335">Uposathakammaṃ vā tādisaṃ, kena kammena gatosi devaloka’’nti.</gathalast>
    <paragraph line="1336">Tattha ‘‘uposathakammaṃ vā tādisaṃ nāddasāmā’’ti yojanā.</paragraph>
    <paragraph line="1337">Atha naṃ māṇavo āha –</paragraph>
    <hangnum line="1338" number="1220"></hangnum>
    <gatha1 line="1339"> ‘‘Ābādhikohaṃ dukkhito gilāno, āturarūpomhi sake nivesane;</gatha1>
    <gathalast line="1340">Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.</gathalast>
    <hangnum line="1341" number="1221"></hangnum>
    <gatha1 line="1342"> ‘‘Svāhaṃ muditamano pasannacitto, añjaliṃ akariṃ tathāgatassa;</gatha1>
    <gathalast line="1343">Tāhaṃ kusalaṃ karitvāna kammaṃ, tidasānaṃ sahabyataṃ gato’’ti.</gathalast>
    <paragraph line="1344" number="1220-21"> Tattha <bold>ābādhiko</bold>ti ābādhasamaṅgī. <bold>Dukkhito</bold>ti teneva ābādhikabhāvena jātadukkho. <bold>Gilāno</bold>ti gilāyamānoti attho. <bold>Āturarūpo</bold>ti dukkhavedanābhitunnakāyo. <bold>Vigataraja</bold>nti vigatarāgādirajaṃ. <bold>Vitiṇṇakaṅkha</bold>nti sabbaso saṃsayānaṃ samucchinnattā tiṇṇavicikicchaṃ. <bold>Anomapañña</bold>nti paripuṇṇapaññaṃ, sabbaññunti attho. <bold>Akari</bold>nti akāsiṃ. <bold>Tāha</bold>nti taṃ ahaṃ.</paragraph>
    <paragraph line="1345">Evaṃ tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –</paragraph>
    <hangnum line="1346" number="1222"></hangnum>
    <gatha1 line="1347"> ‘‘Acchariyaṃ <pageBreak edition="Myanmar" number="0.0309" /><pageBreak edition="Vipassana Research Institut" number="0.0280" /> vata abbhutaṃ vata,</gatha1>
    <gatha2 line="1348">Añjalikammassa ayamīdiso vipāko;</gatha2>
    <gatha3 line="1349">Ahampi <pageBreak edition="Pali Text Society" number="0.0329" /> muditamano pasannacitto,</gatha3>
    <gathalast line="1350">Ajjeva buddhaṃ saraṇaṃ vajāmī’’ti. – āha;</gathalast>
    <paragraph line="1351">Tattha anabhiṇhappavattitāya accharaṃ paharituṃ yogganti <bold>acchariyaṃ,</bold> abhūtapubbatāya <bold>abbhutaṃ</bold>. Ubhayenapi vimhayāvahataṃyeva dassetvā <bold>‘‘ahampi muditamano pasannacitto, ajjeva buddhaṃ saraṇaṃ vajāmī’’</bold>ti āha.</paragraph>
    <paragraph line="1352">Atha naṃ devaputto saraṇagamane sīlasamādāne ca niyojento –</paragraph>
    <hangnum line="1353" number="1223"></hangnum>
    <gatha1 line="1354"> ‘‘Ajjeva buddhaṃ saraṇaṃ vajāhi, dhammañca saṅghañca pasannacitto;</gatha1>
    <gathalast line="1355">Tatheva sikkhāya padāni pañca, akhaṇḍaphullāni samādiyassu.</gathalast>
    <hangnum line="1356" number="1224"></hangnum>
    <gatha1 line="1357"> ‘‘Pāṇātipātā viramassu khippaṃ, loke adinnaṃ parivajjayassu;</gatha1>
    <gathalast line="1358">Amajjapo mā ca musā bhaṇāhi, sakena dārena ca hohi tuṭṭho’’ti. –</gathalast>
    <unindented line="1359">Gāthādvayamāha.</unindented>
    <paragraph line="1360" number="1223"> Tattha <bold>tathevā</bold>ti yathā pasannacitto ‘‘sammāsambuddho bhagavā’’ti buddhaṃ saraṇaṃ vajesi, tatheva ‘‘svākkhāto dhammo, suppaṭipanno saṅgho’’ti pasannacitto dhammañca saṅghañca saraṇaṃ vajāhi. Yathā vā pasannacitto ratanattayaṃ saraṇaṃ vajesi, tatheva ‘‘ayaṃ ekaṃsato diṭṭheva dhamme abhisamparāyañca hitasukhāvaho’’ti pasannacitto <bold>sikkhāya</bold> adhisīlasikkhāya <bold>padāni</bold> koṭṭhāsabhūtāni adhicittaadhipaññāsikkhāya vā upāyabhūtāni pañcasīlāni avikopanato ca asaṃkilissanato ca <bold>akhaṇḍaphullāni samādiyassu,</bold> samādāya vattassūti attho.</paragraph>
    <paragraph line="1361">Evaṃ <pageBreak edition="Pali Text Society" number="0.0330" /> devaputtena saraṇagamane sīlasamādāne ca niyojito brāhmaṇo tassa vacanaṃ sirasā sampaṭicchanto –</paragraph>
    <hangnum line="1362" number="1225"></hangnum>
    <gatha1 line="1363"> ‘‘Atthakāmosi <pageBreak edition="Myanmar" number="0.0310" /><pageBreak edition="Vipassana Research Institut" number="0.0281" /> me yakkha, hitakāmosi devate;</gatha1>
    <gathalast line="1364">Karomi tuyhaṃ vacanaṃ, tvaṃsi ācariyo mamā’’ti. –</gathalast>
    <unindented line="1365">Gāthaṃ vatvā tattha patiṭṭhahanto –</unindented>
    <hangnum line="1366" number="1226"></hangnum>
    <gatha1 line="1367"> ‘‘Upemi saraṇaṃ buddhaṃ, dhammañcāpi anuttaraṃ;</gatha1>
    <gathalast line="1368">Saṅghañca naradevassa, gacchāmi saraṇaṃ ahaṃ.</gathalast>
    <hangnum line="1369" number="1227"></hangnum>
    <gatha1 line="1370"> ‘‘Pāṇātipātā viramāmi khippaṃ, loke adinnaṃ parivajjayāmi;</gatha1>
    <gathalast line="1371">Amajjapo no ca musā bhaṇāmi, sakena dārena ca homi tuṭṭho’’ti. –</gathalast>
    <unindented line="1372">Gāthādvayamāha. Tampi suviññeyyameva.</unindented>
    <paragraph line="1373">Tato devaputto ‘‘kataṃ mayā brāhmaṇassa kattabbayuttakaṃ, idāni sayameva bhagavantaṃ upasaṅkamissatī’’ti tattheva antaradhāyi. Brāhmaṇopi kho bhagavati sañjātapasādabahumāno devatāya ca codiyamāno ‘‘samaṇaṃ gotamaṃ upasaṅkamissāmī’’ti vihārābhimukho gacchati. Taṃ disvā mahājano ‘‘ayaṃ brāhmaṇo ettakaṃ kālaṃ tathāgataṃ anupasaṅkamitvā ajja puttasokena upasaṅkamati, kīdisī nu kho dhammadesanā bhavissatī’’ti taṃ anubandhi.</paragraph>
    <paragraph line="1374">Brāhmaṇo bhagavantaṃ upasaṅkamitvā paṭisanthāraṃ katvā evamāha ‘‘sakkā nu kho bho gotama kiñci dānaṃ adatvā sīlaṃ vā arakkhitvā kevalaṃ tumhesu pasādamattena sagge nibbattitu’’nti. ‘‘Nanu, brāhmaṇa, ajja paccūsavelāyaṃ maṭṭhakuṇḍalinā devaputtena attano devalokūpapattikāraṇaṃ tuyhaṃ kathika’’nti bhagavā avoca. Tasmiṃ khaṇe maṭṭhakuṇḍalīdevaputto saha vimānena āgantvā dissamānarūpo vimānato oruyha bhagavantaṃ abhivādetvā añjaliṃ paggayha ekamantaṃ aṭṭhāsi. Atha bhagavā tassaṃ parisati tena devaputtena katasucaritaṃ kathetvā parisāya cittakallataṃ ñatvā sāmukkaṃsikaṃ dhammadesanaṃ akāsi. Desanāpariyosāne devaputto ca brāhmaṇo ca sannipatitaparisā cāti caturāsītiyā pāṇasahassānaṃ dhammābhisamayo ahosīti.</paragraph>
    <centered line="1375">Maṭṭhakuṇḍalīvimānavaṇṇanā niṭṭhitā.</centered>
    <subhead line="1376">10. Serīsakavimānavaṇṇanā</subhead>
    <paragraph line="1377"><bold>Suṇotha</bold><pageBreak edition="Myanmar" number="0.0311" /><pageBreak edition="Pali Text Society" number="0.0331" /><pageBreak edition="Vipassana Research Institut" number="0.0282" /><bold>yakkhassa ca vāṇijāna cā</bold>ti serīsakavimānaṃ. Tassa kā uppatti? Bhagavati parinibbute āyasmā kumārakassapo pañcahi bhikkhusatehi saddhiṃ setabyanagaraṃ sampatto. Tattha pāyāsirājaññaṃ attano santikaṃ upagataṃ viparītaggāhato vivecetvā sammādassane patiṭṭhāpesi. So tato paṭṭhāya puññapasuto hutvā samaṇabrāhmaṇānaṃ dānaṃ dento tattha akataparicayatāya asakkaccaṃ dānaṃ datvā aparabhāge kālaṃ katvā cātumahārājikabhavane suññe serīsake vimāne nibbatti.</paragraph>
    <paragraph line="1378">Atīte kira kassapassa bhagavato kāle eko khīṇāsavatthero aññatarasmiṃ gāme piṇḍāya caritvā bahigāme devasikaṃ ekasmiṃ padese bhattakiccaṃ akāsi. Taṃ disvā eko gopālako ‘‘ayyo sūriyātapena kilamatī’’ti pasannacitto catūhi sirīsathambhehi sākhāmaṇḍapaṃ katvā adāsi, maṇḍapassa samīpe sirīsarukkhaṃ ropesīti ca vadanti. So kālaṃ katvā teneva puññakammena cātumahārājikesu nibbatti, tassa purimakammassa sūcakaṃ vimānadvāre sirīsavanaṃ nibbatti vaṇṇagandhasampannehi pupphehi sabbakālaṃ upasobhamānaṃ, tena taṃ vimānaṃ ‘‘serīsaka’’nti paññāyittha. So ca devaputto ekaṃ buddhantaraṃ devesu ceva manussesu ca saṃsaranto imasmiṃ buddhuppāde yasattherassa catūsu vimalādīsu gihisahāyesu gavampati nāma hutvā bhagavato dhammadesanāya arahatte patiṭṭhito pubbāciṇṇavasena taṃ suññavimānaṃ disvā abhiṇhaṃ <pageBreak edition="Pali Text Society" number="0.0332" /> divāvihāraṃ gacchati.</paragraph>
    <paragraph line="1379">So aparabhāge pāyāsidevaputtaṃ tattha disvā ‘‘kosi tvaṃ, āvuso’’ti pucchitvā tena ‘‘ahaṃ, bhante, pāyāsirājañño idhūpapanno’’ti vutte ‘‘nanu tvaṃ micchādiṭṭhiko viparītadassano kathamidhūpapanno’’ti āha. Atha naṃ pāyāsidevaputto ‘‘ayyenamhi kumārakassapattherena micchādassanato vivecito, puññakiriyānaṃ asakkaccakāritāya pana suññe vimāne nibbatto. Sādhu, bhante, manussalokaṃ gatakāle mama parijanassa ārocetha <pageBreak edition="Myanmar" number="0.0312" /> ‘pāyāsirājañño asakkaccaṃ dānaṃ datvā suññaṃ serīsakavimānaṃ upapanno, tumhe pana sakkaccaṃ puññāni katvā tatrūpapattiyā cittaṃ paṇidahathā’’ti. Thero tassānukampāya tathā akāsi. Tepi therassa vacanaṃ sutvā tathā cittaṃ paṇidhāya puññāni katvā serīsake vimāne nibbattiṃsu. Serīsakadevaputtaṃ pana <pageBreak edition="Vipassana Research Institut" number="0.0283" /> vessavaṇamahārājā marubhūmiyaṃ chāyūdakarahite magge maggapaṭipannānaṃ manussānaṃ amanussaparipantha mocanatthaṃ maggarakkhakaṃ ṭhapesi.</paragraph>
    <paragraph line="1380">Atha aparena samayena aṅgamagadhavāsino vāṇijā sakaṭasahassaṃ bhaṇḍassa pūretvā sindhusovīradesaṃ gacchantā marukantāre divā uṇhabhayena maggaṃ appaṭipajjitvā rattiṃ nakkhattasaññāya maggaṃ paṭipajjiṃsu. Te maggamūḷhā hutvā aññaṃ disaṃ agamaṃsu. Tesaṃ antare eko upāsako ahosi saddho pasanno sīlasampanno arahattappattiyā upanissayasampanno mātāpitūnaṃ upaṭṭhānatthaṃ vaṇijjāya gato. Taṃ anuggaṇhanto serīsakadevaputto saha vimānena attānaṃ dassesi. Dassetvā ca pana ‘‘kasmā tumhe imaṃ chāyūdakarahitaṃ vālukākantāraṃ paṭipannā’’ti pucchi. Te cassa tattha attano āgatappakāraṃ kathesuṃ, tadatthadīpanā devaputtassa vāṇijānañca vacanapaṭivacanagāthā honti. Ādito pana dve gāthā tāsaṃ sambandhadassanatthaṃ dhammasaṅgāhakehi ṭhapitā –</paragraph>
    <hangnum line="1381" number="1228"></hangnum>
    <gatha1 line="1382"> ‘‘Suṇotha <pageBreak edition="Pali Text Society" number="0.0333" /> yakkhassa ca vāṇijāna ca, samāgamo yattha tadā ahosi;</gatha1>
    <gathalast line="1383">Yathā kathaṃ itaritarena cāpi, subhāsitaṃ tañca suṇātha sabbe.</gathalast>
    <hangnum line="1384" number="1229"></hangnum>
    <gatha1 line="1385"> ‘‘Yo so ahu rājā pāyāsi nāma, bhummānaṃ sahabyagato yasassī;</gatha1>
    <gathalast line="1386">So modamānova sake vimāne, amānuso mānuse ajjhabhāsī’’ti.</gathalast>
    <paragraph line="1387" number="1228-9"> Tattha <bold>suṇothā</bold>ti savanāṇattikavacanaṃ. Yaṃ mayaṃ idāni bhaṇāma, taṃ suṇothāti. <bold>Yakkhassā</bold>ti devassa. Devo hi manussānaṃ ekaccānaṃ <pageBreak edition="Myanmar" number="0.0313" /> devānañca pūjanīyabhāvato ‘‘yakkho’’ti vuccati. Apica sakkopi cattāro mahārājānopi vessavaṇapārisajjāpi purisopi ‘‘yakkho’’ti vuccati. Tathā hi ‘‘atibāḷhaṃ kho ayaṃ yakkho pamatto viharati, yaṃnūnāhaṃ imaṃ yakkhaṃ saṃvejeyya’’ntiādīsu (ma. ni. 1.393) sakko ‘‘yakkho’’ti vutto. ‘‘Cattāro yakkhā khaggahatthā’’tiādīsu mahārājāno. ‘‘Santi hi, bhante, uḷārā yakkhā bhagavato appasannā’’tiādīsu (dī. ni. 3.276) vessavaṇapārisajjā. ‘‘Ettāvatā yakkhassa suddhī’’tiādīsu (su. ni. 482) puriso. Idha pana vessavaṇapārisajjo adhippeto. <bold>Vāṇijāna cā</bold>ti gāthābandhasukhatthaṃ anunāsikalopaṃ katvā vuttaṃ. <bold>Samāgamo</bold>ti samodhānaṃ. <bold>Yatthā</bold>ti yasmiṃ vaṇṇupathe. <bold>Tadā</bold>ti tasmiṃ maggamūḷhā hutvā gamanakāle. <bold>Itaritarena cāpī</bold>ti itarītarañcāpi, idaṃ yathāti iminā yojetabbaṃ. Ayañhettha attho <pageBreak edition="Vipassana Research Institut" number="0.0284" /> – serīsakadevaputtassa vāṇijānañca tadā yattha samāgamo ahosi, taṃ suṇotha, yathā vāpi tehi <pageBreak edition="Pali Text Society" number="0.0334" /> aññamaññaṃ subhāsitaṃ sulapitaṃ kathaṃ pavattitaṃ, tañca sabbe ohitacittā suṇāthāti. <bold>Bhummāna</bold>nti bhummadevānaṃ.</paragraph>
    <paragraph line="1388">Idāni yakkhassa pucchāgāthāyo honti –</paragraph>
    <hangnum line="1389" number="1230"></hangnum>
    <gatha1 line="1390"> ‘‘Vaṅke araññe amanussaṭṭhāne, kantāre appodake appabhakkhe;</gatha1>
    <gathalast line="1391">Suduggame vaṇṇupathassa majjhe, vaṅkaṃbhayā naṭṭhamanā manussā.</gathalast>
    <hangnum line="1392" number="1231"></hangnum>
    <gatha1 line="1393"> ‘‘Nayidha phalā mūlamayā ca santi, upādānaṃ natthi kutodha bhakkho;</gatha1>
    <gathalast line="1394">Aññatra paṃsūhi ca vālukāhi ca, tattāhi uṇhāhi ca dāruṇāhi ca.</gathalast>
    <hangnum line="1395" number="1232"></hangnum>
    <gatha1 line="1396"> ‘‘Ujjaṅgalaṃ tattamivaṃ kapālaṃ, anāyasaṃ paralokena tulyaṃ;</gatha1>
    <gathalast line="1397">Luddānamāvāsamidaṃ purāṇaṃ, bhūmippadeso abhisattarūpo.</gathalast>
    <hangnum line="1398" number="1233"></hangnum>
    <gatha1 line="1399"> ‘‘Atha <pageBreak edition="Myanmar" number="0.0314" /> tumhe kena vaṇṇena, kimāsamānā imaṃ padesañhi;</gatha1>
    <gathalast line="1400">Anupaviṭṭhā sahasā samecca, lobhā bhayā atha vā sampamūḷhā’’ti.</gathalast>
    <paragraph line="1401" number="1230"> Tattha <bold>vaṅke</bold>ti saṃsayaṭṭhāne. Yattha paviṭṭhānaṃ ‘‘jīvissāma nu kho, marissāma nu kho’’ti jīvite saṃsayo hoti, tādise <bold>araññe. Amanussaṭṭhāne</bold>ti amanussānaṃ pisācādīnaṃ sañcaraṇaṭṭhāne, manussānaṃ vā agocaraṭṭhāne. <bold>Kantāre</bold>ti nirudake iriṇe, kaṃ tārenti nayanti etthāti hi kantāro, udakaṃ gahetvā taritabbaṭṭhānaṃ. Tenāha <bold>‘‘appodake’’</bold>ti. Appa-saddo hettha abhāvattho ‘‘appiccho appanigghoso’’tiādīsu (a. ni. 8.23; cūḷava. 456) viya. <bold>Vaṇṇupathassa majjhe</bold>ti vālukākantāramajjheti attho. <bold>Vaṅkaṃbhayā</bold>ti vaṅkehi bhītā. Vaṅkehi bhayaṃ etesanti <pageBreak edition="Pali Text Society" number="0.0335" /> ‘‘vaṅkabhayā’’ti vattabbe gāthāsukhatthaṃ sānunāsikaṃ katvā ‘‘vaṅkaṃbhayā’’ti vuttaṃ. Idañca vālukākantārapavesanato pubbe tesaṃ uppannabhayaṃ sandhāya vuttaṃ. <bold>Naṭṭhamanā</bold>ti maggasativippavāsena naṭṭhamānasā, maggamūḷhāti attho. <bold>Manussā</bold>ti tesaṃ ālapanaṃ.</paragraph>
    <paragraph line="1402" number="1231"><bold>Idhā</bold>ti imasmiṃ marukantāre. <bold>Phalā</bold>ti ambajambutālanāḷikerādiphalāni na santīti yojanā. <bold>Mūlamayā cā</bold>ti mūlāniyeva mūlamayā, vallikandādīni sandhāya vadati. <bold>Upādānaṃ</bold><pageBreak edition="Vipassana Research Institut" number="0.0285" /><bold>natthī</bold>ti kiñcāpi kiñci bhakkhaṃ natthi, upādānaṃ vā indhanaṃ, aggissa indhanamattampi natthi, kuto kena kāraṇena idha marukantāre bhakkho siyāti attho. Yaṃ pana atthi tattha, taṃ dassetuṃ <bold>‘‘aññatra paṃsūhī’’</bold>tiādi vuttaṃ.</paragraph>
    <paragraph line="1403" number="1232"><bold>Ujjaṅgala</bold>nti jaṅgalaṃ vuccati lūkhadhūsaro anudako bhūmippadeso, taṃ pana ṭhānaṃ jaṅgalatopi ukkaṃsena jaṅgalanti āha ‘‘ujjaṅgala’’nti. Tenāha <bold>‘‘tattamivaṃ kapāla’’</bold>nti, tattaṃ ayokapālasadisanti attho. Gāthāsukhatthañcettha sānunāsikaṃ katvā vuttaṃ, tattamivaicceva daṭṭhabbaṃ. <bold>Anāyasa</bold>nti natthi ettha āyo sukhanti anāyaṃ, tato eva jīvitaṃ sīyati <pageBreak edition="Myanmar" number="0.0315" /> vināsetīti anāyasaṃ. Atha vā na āyasanti anāyasaṃ. <bold>Paralokenā</bold>ti narakena tulyaṃ. Narakañhi sattānaṃ ekantānatthatāya parabhūto paṭisattubhūto lokoti visesato ‘‘paraloko’’ti vuccati, samantato ayomayattā āyasañca, idaṃ pana tadabhāvato anāyasaṃ, mahato dukkhassa uppattiṭṭhānatāya paralokasadisanti dasseti, ‘‘anassaya’’nti ca keci paṭhanti, sukhassa appatiṭṭhānabhūtanti attho. <bold>Luddānamāvāsamidaṃ purāṇa</bold>nti idaṃ ṭhānaṃ cirakālato paṭṭhāya luddānaṃ dāruṇānaṃ pisācādīnaṃ āvāsabhūtaṃ. <bold>Abhisattarūpo</bold>ti ‘‘evaṃ lūkho <pageBreak edition="Pali Text Society" number="0.0336" /> ghorākāro hotū’’ti porāṇehi isīhi sapitasadiso, dinnasapo viyāti attho.</paragraph>
    <paragraph line="1404" number="1233"><bold>Kena vaṇṇenā</bold>ti kena kāraṇena. <bold>Kimāsamānā</bold>ti kiṃ paccāsīsantā. <bold>Hī</bold>ti nipātamattaṃ. ‘‘Padesampī’’ti ca paṭhanti, imampi nāma padesanti attho. <bold>Sahasā sameccā</bold>ti sahasā ādīnavānisaṃse avicāretvā samavāyena <bold>anupaviṭṭhā</bold> sappaviṭṭhā. <bold>Lobhā bhayā atha vā</bold> kenaci anatthakāmena palobhitā lobhato kenaci amanussādinā paripātitā bhayā vā. Atha vā <bold>sampamūḷhā</bold>ti maggavippanaṭṭhā imaṃ padesaṃ anupaviṭṭhāti yojanā.</paragraph>
    <paragraph line="1405">Idāni vāṇijā āhaṃsu –</paragraph>
    <hangnum line="1406" number="1234"></hangnum>
    <gatha1 line="1407"> ‘‘Magadhesu aṅgesu ca satthavāhā, āropayitvā paṇiyaṃ puthuttaṃ;</gatha1>
    <gathalast line="1408">Te yāmase sindhusovīrabhūmiṃ, dhanatthikā uddayaṃ patthayānā.</gathalast>
    <hangnum line="1409" number="1235"></hangnum>
    <gatha1 line="1410"> ‘‘Divā pipāsaṃnadhivāsayantā, yoggānukampañca samekkhamānā;</gatha1>
    <gathalast line="1411">Etena vegena āyāma sabbe, rattiṃ maggaṃ paṭipannā vikāle.</gathalast>
    <hangnum line="1412" number="1236"></hangnum>
    <gatha1 line="1413"> ‘‘Te <pageBreak edition="Myanmar" number="0.0316" /><pageBreak edition="Vipassana Research Institut" number="0.0286" /> duppayātā aparaddhamaggā, andhākulā vippanaṭṭhā araññe;</gatha1>
    <gathalast line="1414">Suduggame vaṇṇupathassa majjhe, disaṃ na jānāma pamūḷhacittā.</gathalast>
    <hangnum line="1415" number="1237"></hangnum>
    <gatha1 line="1416"> ‘‘Idañca disvāna adiṭṭhapubbaṃ, vimānaseṭṭhañca tavañca yakkha;</gatha1>
    <gathalast line="1417">Tatuttariṃ jīvitamāsamānā, disvā patītā sumanā udaggā’’ti.</gathalast>
    <paragraph line="1418" number="1234"> Tattha <pageBreak edition="Pali Text Society" number="0.0337" /><bold>magadhesu aṅgesu ca satthavāhā</bold>ti magadharaṭṭhe ca aṅgaraṭṭhe ca jātā saṃvaḍḍhā taṃnivāsino satthe satthassa ca vāhanakā satthakā ceva satthasāmikā ca. <bold>Paṇiya</bold>nti bhaṇḍaṃ. <bold>Te</bold>ti te mayaṃ. <bold>Yāmase</bold>ti gacchāma. <bold>Sindhusovīrabhūmi</bold>nti sindhudesaṃ sovīradesañca. <bold>Uddaya</bold>nti ānisaṃsaṃ atirekalābhaṃ.</paragraph>
    <paragraph line="1419" number="1235"><bold>Anadhivāsayantā</bold>ti adhivāsetuṃ asakkontā. <bold>Yoggānukampa</bold>nti goṇādīnaṃ sattānaṃ anuggahaṃ. <bold>Etena vegenā</bold>ti iminā javena, yena tava dassanato pubbe āyāma āgatamha. <bold>Rattiṃ maggaṃ paṭipannā</bold>ti rattiyaṃ maggaṃ paṭipannā. <bold>Vikāle</bold>ti akāle avelāyaṃ.</paragraph>
    <paragraph line="1420" number="1236"><bold>Duppayātā</bold>ti duṭṭhu payātā apathe gatā, tato eva <bold>aparaddhamaggā. Andhākulā</bold>ti andhā viya ākulā, maggajānanasamatthassa paññācakkhuno abhāvena andhā, tato eva ākulā, <bold>vippanaṭṭhā</bold> ca maggasammūḷhatāya. <bold>Disa</bold>nti gantabbadisaṃ, yassaṃ disāyaṃ sindhusovīradeso, taṃ disaṃ. <bold>Pamūḷhacittā</bold>ti disāsaṃsayasumūḷhacittā.</paragraph>
    <paragraph line="1421" number="1237"><bold>Tavañcā</bold>ti tuvañca. <bold>Yakkhā</bold>ti ālapanaṃ. <bold>Tatuttariṃ jīvitamāsamānā</bold>ti yo ‘‘ito paraṃ amhākaṃ jīvitaṃ natthī’’ti jīvitasaṃsayo uppanno, idāni tato uttarimpi jīvitaṃ āsīsantā. <bold>Disvā</bold>ti dassanahetu. <bold>Patītā</bold>ti pahaṭṭhā. <bold>Sumanā</bold>ti somanassappattā. <bold>Udaggā</bold>ti udaggāya pītiyā udaggacittā.</paragraph>
    <paragraph line="1422">Evaṃ <pageBreak edition="Myanmar" number="0.0317" /> vāṇijehi attano pavattiyā pakāsitāya puna devaputto dvīhi gāthāhi pucchi –</paragraph>
    <hangnum line="1423" number="1238"></hangnum>
    <gatha1 line="1424"> ‘‘Pāraṃ samuddassa imañca vaṇṇuṃ, vettācaraṃ saṅkupathañca maggaṃ;</gatha1>
    <gathalast line="1425">Nadiyo <pageBreak edition="Pali Text Society" number="0.0338" /> pana pabbatānañca duggā, puthuddisā gacchatha bhogahetu.</gathalast>
    <hangnum line="1426" number="1239"></hangnum>
    <gatha1 line="1427"> ‘‘Pakkhandiyāna <pageBreak edition="Vipassana Research Institut" number="0.0287" /> vijitaṃ paresaṃ, verajjake mānuse pekkhamānā;</gatha1>
    <gathalast line="1428">Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā’’ti.</gathalast>
    <paragraph line="1429">Tassattho – <bold>pāraṃ samuddassā</bold>ti samuddassa paratīraṃ, <bold>imañca</bold> īdisaṃ, <bold>vaṇṇuṃ</bold> vaṇṇupathaṃ vettalatā bandhitvā ācaritabbato <bold>vettācaraṃ maggaṃ,</bold> saṅkuke khāṇuke koṭṭetvā gantabbato <bold>saṅkupathaṃ</bold> maggaṃ, <bold>nadiyo pana</bold> candabhāgādikā, <bold>pabbatānañca</bold> visamappadesāti evaṃ <bold>duggā puthuddisā</bold> bhoganimittaṃ <bold>gacchatha,</bold> evaṃ gacchantā ca <bold>pakkhandiyāna</bold> pakkhanditvā anupavisitvā, <bold>paresaṃ</bold> rājūnaṃ <bold>vijitaṃ</bold> tattha <bold>verajjake</bold> videsavāsike <bold>manusse pekkhamānā</bold> gacchatha, evaṃbhūtehi <bold>vo</bold> tumhehi <bold>yaṃ sutaṃ vā atha vā diṭṭhaṃ</bold> vā <bold>accherakaṃ</bold> acchariyaṃ, <bold>taṃ vo</bold> santike <bold>tātā</bold> vāṇijā <bold>suṇomā</bold>ti attano vimānassa acchariyabhāvaṃ tehi kathāpetukāmo pucchati.</paragraph>
    <paragraph line="1430">Evaṃ devaputtena puṭṭhā vāṇijā āhaṃsu –</paragraph>
    <hangnum line="1431" number="1240"></hangnum>
    <gatha1 line="1432"> ‘‘Itopi accherataraṃ kumāra, na no sutaṃ vā atha vāpi diṭṭhaṃ;</gatha1>
    <gathalast line="1433">Atītamānusakameva sabbaṃ, disvā na tappāma anomavaṇṇaṃ.</gathalast>
    <hangnum line="1434" number="1241"></hangnum>
    <gatha1 line="1435"> ‘‘Vehāyasaṃ pokkharañño savanti, pahūtamalyā bahupuṇḍarīkā;</gatha1>
    <gathalast line="1436">Dumā cime niccaphalūpapannā, atīva gandhā surabhiṃ pavāyanti.</gathalast>
    <hangnum line="1437" number="1242"></hangnum>
    <gatha1 line="1438"> ‘‘Veḷūriyathambhā <pageBreak edition="Myanmar" number="0.0318" /><pageBreak edition="Pali Text Society" number="0.0339" /> satamussitāse, silāpavāḷassa ca āyataṃsā;</gatha1>
    <gathalast line="1439">Masāragallā sahalohitaṅgā, thambhā ime jotirasāmayāse.</gathalast>
    <hangnum line="1440" number="1243"></hangnum>
    <gatha1 line="1441"> ‘‘Sahassathambhaṃ atulānubhāvaṃ, tesūpari sādhumidaṃ vimānaṃ;</gatha1>
    <gathalast line="1442">Ratanantaraṃ kañcanavedimissaṃ, tapanīyapaṭṭehi ca sādhuchannaṃ.</gathalast>
    <hangnum line="1443" number="1244"></hangnum>
    <gatha1 line="1444"> ‘‘Jambonaduttattamidaṃ sumaṭṭho, pāsādasopānaphalūpapanno;</gatha1>
    <gathalast line="1445">Daḷho ca vaggu ca susaṅgato ca, atīva nijjhānakhamo manuñño.</gathalast>
    <hangnum line="1446" number="1245"></hangnum>
    <gatha1 line="1447"> ‘‘Ratanantarasmiṃ bahuannapānaṃ, parivārito accharāsaṅgaṇena;</gatha1>
    <gathalast line="1448">Murajaālambaratūriyaghuṭṭho, abhivanditosi thutivandanāya.</gathalast>
    <hangnum line="1449" number="1246"></hangnum>
    <gatha1 line="1450"> ‘‘So <pageBreak edition="Vipassana Research Institut" number="0.0288" /> modasi nārigaṇappabodhano, vimānapāsādavare manorame;</gatha1>
    <gathalast line="1451">Acintiyo sabbaguṇūpapanno, rājā yathā vessavaṇo naḷinyā.</gathalast>
    <hangnum line="1452" number="1247"></hangnum>
    <gatha1 line="1453"> ‘‘Devo nu āsi udavāsi yakkho,</gatha1>
    <gatha2 line="1454">Udāhu devindo manussabhūto;</gatha2>
    <gatha3 line="1455">Pucchanti taṃ vāṇijā satthavāhā,</gatha3>
    <gathalast line="1456">Ācikkha ko nāma tuvaṃsi yakkho’’ti.</gathalast>
    <paragraph line="1457" number="1240-2"> Tattha <pageBreak edition="Myanmar" number="0.0319" /><bold>kumārā</bold>ti paṭhamavaye ṭhitattā devaputtaṃ ālapati. <bold>Sabba</bold>nti devaputtaṃ tassa vimānapaṭibaddhañca sandhāya vadati. <bold>Pokkharañño</bold>ti pokkharaṇiyo. <bold>Satamussitāse</bold>ti sataratanubbedhā. <bold>Silāpavāḷassā</bold>ti silāya pavāḷassa ca, silāmayā pavāḷamayāti attho. <bold>Āyataṃsā</bold>ti dīghaṃsā. Atha vā āyatā hutvā aṭṭhasoḷasadvattiṃsādiaṃsavanto.</paragraph>
    <paragraph line="1458" number="1242"><bold>Tesūparī</bold>ti <pageBreak edition="Pali Text Society" number="0.0340" /> tesaṃ thambhānaṃ upari. <bold>Sādhumida</bold>nti sundaraṃ idaṃ tava vimānaṃ. <bold>Ratanantara</bold>nti ratanantaravantaṃ, bhittithambhasopānādīsu nānāvidhehi aññehi ratanehi yuttaṃ. <bold>Kañcanavedimissa</bold>nti suvaṇṇamayāya vedikāya sahitaṃ parikkhittaṃ. <bold>Tapanīyapaṭṭehi ca sādhuchanna</bold>nti tapanīyamayehi anekaratanamayehi ca chadanehi tattha tattha suṭṭhu chāditaṃ.</paragraph>
    <paragraph line="1459" number="1244"><bold>Jambonaduttattamida</bold>nti idaṃ tava vimānaṃ yebhuyyena uttattajambunadabhāsuraṃ. <bold>Sumaṭṭho pāsādasopānaphalūpapanno</bold>ti tassa ca so so padeso sumaṭṭho suṭṭhu majjito, tehi tehi anantarapāsādehi sopānavisesehi ramaṇīyehi phalakehi ca yutto. <bold>Daḷho</bold>ti thiro. <bold>Vaggū</bold>ti abhirūpo samuggato. <bold>Susaṅgato</bold>ti suṭṭhu saṅgatāvayavo aññamaññānurūpapāsādāvayavo. <bold>Atīva nijjhānakhamo</bold>ti pabhassarabhāvepi ativiya olokanakkhamo. <bold>Manuñño</bold>ti manoramo.</paragraph>
    <paragraph line="1460" number="1245"><bold>Ratanantarasmi</bold>nti ratanamaye, ratanabhūte vā sārabhūte vimānassa abbhantare. <bold>Bahuannapāna</bold>nti pesalaṃ pahūtaṃ annañca pānañca vijjati, upalabbhatīti adhippāyo. <bold>Murajaālambaratūriyaghuṭṭho</bold>ti mudiṅgānaṃ ālambarānaṃ avasiṭṭhatūriyānañca saddehi niccaghosito. <bold>Abhivanditosī</bold>ti namassito, thomito vā asi. Tenāha <bold>‘‘thūtivandanāyā’’</bold>ti.</paragraph>
    <paragraph line="1461" number="1246"><bold>Acintiyo</bold>ti <pageBreak edition="Vipassana Research Institut" number="0.0289" /> acinteyyānubhāvo. <bold>Naḷinyā</bold>ti evaṃnāmake kīḷanaṭṭhāne yathā vessavaṇo mahārājā, evaṃ tvaṃ modasīti yojanā.</paragraph>
    <paragraph line="1462" number="1247"><bold>Āsī</bold>ti <pageBreak edition="Myanmar" number="0.0320" /> asi bhavasi. <bold>Devindo</bold>ti sakko devarājā. <bold>Manussabhūto</bold>ti manussesu bhūto manussajātiko. <bold>Yakkho</bold>ti <pageBreak edition="Pali Text Society" number="0.0341" /> devādibhāvaṃ pucchitvāpi yakkhabhāvaṃ āsaṅkantā vadanti.</paragraph>
    <paragraph line="1463">Idāni so devaputto attānaṃ jānāpento –</paragraph>
    <hangnum line="1464" number="1248"></hangnum>
    <gatha1 line="1465"> ‘‘Serīsako nāma ahamhi yakkho, kantāriyo vaṇṇupathamhi gutto;</gatha1>
    <gathalast line="1466">Imaṃ padesaṃ abhipālayāmi, vacanakaro vessavaṇassa rañño’’ti. –</gathalast>
    <unindented line="1467">Āha. Tattha <bold>ahamhī yakkho</bold>ti ahaṃ yakkho amhi. <bold>Kantāriyo</bold>ti ārakkhaṇatthaṃ kantāre niyutto. <bold>Gutto</bold>ti gopako. Tenāha <bold>‘‘abhipālayāmī’’</bold>ti.</unindented>
    <paragraph line="1468">Idāni vāṇijā tassa kammādīni pucchantā āhaṃsu –</paragraph>
    <hangnum line="1469" number="1249"></hangnum>
    <gatha1 line="1470"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</gatha1>
    <gathalast line="1471">Pucchanti taṃ vāṇijā satthavāhā, kathaṃ tayā laddhamidaṃ manuñña’’nti.</gathalast>
    <paragraph line="1472">Tattha <bold>adhiccaladdha</bold>nti adhiccasamuppattikaṃ, yadicchakaṃ laddhanti attho. <bold>Pariṇāmajaṃ te</bold>ti niyatisaṅgatibhāvapariṇataṃ, kālapariṇataṃ vā. <bold>Sayaṃkata</bold>nti tayā sayameva kataṃ, deviddhiyā tayā sayameva nibbattitanti attho. <bold>Udāhu devehi dinna</bold>nti tayā ārādhitehi devehi pasādavasena nissaṭṭhaṃ.</paragraph>
    <paragraph line="1473">Idāni devaputto caturopi pakāre paṭikkhipitvā puññameva apadisanto –</paragraph>
    <hangnum line="1474" number="1250"></hangnum>
    <gatha1 line="1475"> ‘‘Nādhiccaladdhaṃ na pariṇāmajaṃ me, na sayaṃkataṃ na hi devehi dinnaṃ;</gatha1>
    <gathalast line="1476">Sakehi kammehi apāpakehi, puññehi me laddhamidaṃ manuñña’’nti. –</gathalast>
    <unindented line="1477">Gāthamāha.</unindented>
    <paragraph line="1478">Taṃ <pageBreak edition="Myanmar" number="0.0321" /><pageBreak edition="Vipassana Research Institut" number="0.0290" /> sutvā vāṇijā puna ‘‘nādhiccaladdha’’nti gāthāyaṃ puññādhikameva te caturo pakāre āropetvā puññassa ca sarūpaṃ pucchiṃsu –</paragraph>
    <hangnum line="1479" number="1251"></hangnum>
    <gatha1 line="1480"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</gatha1>
    <gathalast line="1481">Pucchanti <pageBreak edition="Pali Text Society" number="0.0342" /> taṃ vāṇijā satthavāhā, kathaṃ tayā laddhamidaṃ vimāna’’nti.</gathalast>
    <paragraph line="1482">Tattha <bold>vata</bold>nti vatasamādānaṃ. <bold>Brahmacariya</bold>nti seṭṭhacariyaṃ.</paragraph>
    <paragraph line="1483">Puna devaputto te paṭikkhipitvā attānaṃ yathūpacitaṃ puññañca dassento –</paragraph>
    <hangnum line="1484" number="1252"></hangnum>
    <gatha1 line="1485"> ‘‘Mamaṃ pāyāsīti ahu samaññā, rajjaṃ yadā kārayiṃ kosalānaṃ;</gatha1>
    <gathalast line="1486">Natthikadiṭṭhi kadariyo pāpadhammo, ucchedavādī ca tadā ahosiṃ.</gathalast>
    <hangnum line="1487" number="1253"></hangnum>
    <gatha1 line="1488"> ‘‘Samaṇo ca kho āsi kumārakassapo, bahussuto cittakathī uḷāro;</gatha1>
    <gathalast line="1489">So me tadā dhammakathaṃ abhāsi, diṭṭhivisūkāni vinodayī me.</gathalast>
    <hangnum line="1490" number="1254"></hangnum>
    <gatha1 line="1491"> ‘‘Tāhaṃ tassa dhammakathaṃ suṇitvā, upāsakattaṃ paṭivedayissaṃ;</gatha1>
    <gatha2 line="1492">Pāṇātipātā virato ahosiṃ, loke adinnaṃ parivajjayissaṃ;</gatha2>
    <gathalast line="1493">Amajjapo no ca musā abhāṇiṃ, sakena dārena ca ahosiṃ tuṭṭho.</gathalast>
    <hangnum line="1494" number="1255"></hangnum>
    <gatha1 line="1495"> ‘‘Taṃ <pageBreak edition="Myanmar" number="0.0322" /> me vataṃ taṃ pana brahmacariyaṃ, tassa suciṇṇassa ayaṃ vipāko;</gatha1>
    <gathalast line="1496">Teheva kammehi apāpakehi, puññehi me laddhamidaṃ vimāna’’nti. –</gathalast>
    <unindented line="1497">Āha. Taṃ suviññeyyameva.</unindented>
    <paragraph line="1498">Atha vāṇijā devaputtaṃ vimānañcassa paccakkhato disvā kammaphalaṃ saddahitvā attano kammaphale saddhaṃ pavedentā –</paragraph>
    <hangnum line="1499" number="1256"></hangnum>
    <gatha1 line="1500"> ‘‘Saccaṃ kirāhaṃsu narā sapaññā, anaññathā vacanaṃ paṇḍitānaṃ;</gatha1>
    <gathalast line="1501">Yahiṃ <pageBreak edition="Pali Text Society" number="0.0343" /> yahiṃ gacchati puññakammo, tahiṃ tahiṃ modati kāmakāmī.</gathalast>
    <hangnum line="1502" number="1257"></hangnum>
    <gatha1 line="1503"> ‘‘Yahiṃ <pageBreak edition="Vipassana Research Institut" number="0.0291" /> yahiṃ sokapariddavo ca, vadho ca bandho ca parikkileso;</gatha1>
    <gathalast line="1504">Tahiṃ tahiṃ gacchati pāpakammo, na muccati duggatiyā kadācī’’ti. –</gathalast>
    <unindented line="1505">Gāthādvayaṃ avocuṃ. Tattha <bold>sokapariddavo</bold>ti soko ca paridevo ca. <bold>Parikkileso</bold>ti vuttā anatthuppatti.</unindented>
    <paragraph line="1506">Evaṃ tesu kathentesuyeva vimānadvāre sirīsarukkhato paripākena muttabandhanā paripakkā sipāṭikā pati, tena devaputto saparijano domanassappatto ahosi. Taṃ disvā vāṇijā –</paragraph>
    <hangnum line="1507" number="1258"></hangnum>
    <gatha1 line="1508"> ‘‘Sammūḷharūpova jano ahosi, asmiṃ muhutte kalalīkatova;</gatha1>
    <gathalast line="1509">Janassimassa tuyhañca kumāra, appaccayo kena nu kho ahosī’’ti. –</gathalast>
    <unindented line="1510">Gāthamāhaṃsu. Tattha <bold>sammūḷharūpovā</bold>ti sokavasena sabbaso mūḷhasabhāvo viya. <bold>Jano</bold>ti devajano. <bold>Asmiṃ muhutte</bold>ti imasmiṃ muhuttamatte <pageBreak edition="Myanmar" number="0.0323" />. <bold>Kalalīkato</bold>ti kalalaṃ viya kato, kalalanissitaudakībhūto viya āviloti adhippāyo. <bold>Janassimassa tuyhañcā</bold>ti imassa tava parijanassa tuyhañca. <bold>Appaccayo</bold>ti domanassaṃ.</unindented>
    <paragraph line="1511">Taṃ sutvā devaputto –</paragraph>
    <hangnum line="1512" number="1259"></hangnum>
    <gatha1 line="1513"> ‘‘Ime ca sirīsavanā tātā, dibbā gandhā surabhī sampavanti;</gatha1>
    <gathalast line="1514">Te sampavāyanti imaṃ vimānaṃ, divā ca ratto ca tamaṃ nihantvā.</gathalast>
    <hangnum line="1515" number="1260"></hangnum>
    <gatha1 line="1516"> ‘‘Imesañca kho vassasataccayena, sipāṭikā phalati ekamekā;</gatha1>
    <gathalast line="1517">Mānussakaṃ <pageBreak edition="Pali Text Society" number="0.0344" /> vassasataṃ atītaṃ, yadagge kāyamhi idhūpapanno.</gathalast>
    <hangnum line="1518" number="1261"></hangnum>
    <gatha1 line="1519"> ‘‘Disvānahaṃ vassasatāni pañca,</gatha1>
    <gatha2 line="1520">Asmiṃ vimāne ṭhatvāna tātā;</gatha2>
    <gatha3 line="1521">Āyukkhayā puññakkhayā cavissaṃ,</gatha3>
    <gathalast line="1522">Teneva sokena pamucchitosmī’’ti. – āha;</gathalast>
    <paragraph line="1523" number="1256"> Tattha <pageBreak edition="Vipassana Research Institut" number="0.0292" /><bold>sirīsavanā</bold>ti sirīsavipinato. <bold>Tātā</bold>ti vāṇije ālapati. Ime tumhākaṃ mayhañca paccakkhabhūtā <bold>dibbā gandhā surabhī</bold> ativiya sugandhāyeva samantato <bold>pavanti</bold> pavāyanti. Te dibbā gandhā evaṃ vāyantā <bold>imaṃ vimānaṃ sampavāyanti</bold> sammadeva gandhaṃ gāhāpenti, na kevalaṃ sampavāyanameva, atha kho attano pabhāya tamampi nihanti. Tenāha <bold>‘‘divā ca ratto ca tamaṃ nihantvā’’</bold>ti.</paragraph>
    <paragraph line="1524" number="1260-61"><bold>Imesa</bold>nti sirīsānaṃ. <bold>Sipāṭikā</bold>ti phalakuṭṭhilikā. <bold>Phalatī</bold>ti paccitvā vaṇṭato muccati, puṭabhedaṃ vā patvā sissati. <bold>Mānussakaṃ vassasataṃ atīta</bold>nti yasmā vassasatassa accayena imassa sirīsassa sipāṭikā phalati, ayañca phalitā, tasmā mayhaṃ mānussakaṃ vassasataṃ atītaṃ. <bold>Yadagge</bold> yato paṭṭhāya, <bold>kāyamhi idha</bold> imasmiṃ devanikāye <bold>upapanno</bold><pageBreak edition="Myanmar" number="0.0324" /> nibbatto. Mayhañca devagaṇanāya pañca vassasatāni āyu, tasmā khīyati me āyūti sokavasena sampamūḷhoti dasseti. Tenāha <bold>‘‘disvānahaṃ vassasatāni pañca…pe… teneva sokena pamucchitosmī’’</bold>ti.</paragraph>
    <paragraph line="1525">Atha naṃ vāṇijā samassāsento –</paragraph>
    <hangnum line="1526" number="1262"></hangnum>
    <gatha1 line="1527"> ‘‘Kathaṃ nu soceyya tathāvidho so, laddhā vimānaṃ atulaṃ cirāya;</gatha1>
    <gathalast line="1528">Ye cāpi kho ittaramupapannā, te nūna soceyyuṃ parittapuññā’’ti. –</gathalast>
    <unindented line="1529">Āhaṃsu. Tattha <pageBreak edition="Pali Text Society" number="0.0345" /> yādisehi appāyukehi maraṇaṃ paṭicca socitabbaṃ siyā, tādiso pana evaṃ dibbānubhāvasampanno navutivassasatasahassāyuko kathaṃ nu soceyya, na socitabbamevāti adhippāyo.</unindented>
    <paragraph line="1530">Devaputto tattakeneva samassāsetvā tesaṃ vacanaṃ sampaṭicchanto tesañca upadesaṃ dento –</paragraph>
    <hangnum line="1531" number="1263"></hangnum>
    <gatha1 line="1532"> ‘‘Anucchaviṃ ovadiyañca metaṃ, yaṃ maṃ tumhe peyyavācaṃ vadetha;</gatha1>
    <gathalast line="1533">Tumhe ca kho tātā mayānuguttā, yehicchakaṃ tena paletha sotthi’’nti. –</gathalast>
    <unindented line="1534">Gāthamāha. Tattha <bold>anucchavi</bold>nti anucchavikaṃ, tumhākameva taṃ yuttarūpaṃ. <bold>Ovadiyañca meta</bold>nti me mayhaṃ tumhehi ovadiyaṃ ovādavasena vattabbametaṃ. <bold>Yaṃ</bold> yasmā, <bold>maṃ</bold> mayhaṃ, <bold>tumhe</bold> ‘‘kathaṃ nu soceyya’’ntiādinā <pageBreak edition="Vipassana Research Institut" number="0.0293" /><bold>peyyavācaṃ</bold> piyavacanaṃ <bold>vadetha.</bold> Yaṃ vā peyyavācāya vadanaṃ kathanaṃ, taṃ tumhākameva anucchavikanti yojanā. Atha vā yaṃ yasmā tumhe peyyavācaṃ vadetha, tasmā anucchavikaṃ ovadiyañca ovaditabbaṃ ovādānurūpaṃ kātabbañca me mayā kataṃ, kiṃ pana tanti āha <bold>‘‘tumhe ca kho tātā’’</bold>tiādi. Tattha <bold>mayānuguttā</bold>ti imasmiṃ amanussapariggahe marukantāre yāva kantārātikkamā mayā anuguttā rakkhitā, <bold>yenicchakaṃ</bold> yathārucitena, <bold>sotthiṃ</bold> khemena, <bold>paletha</bold> gacchathāti attho.</unindented>
    <paragraph line="1535">Atha vāṇijā kataññubhāvaṃ pakāsentā –</paragraph>
    <hangnum line="1536" number="1264"></hangnum>
    <gatha1 line="1537"> ‘‘Gantvā <pageBreak edition="Myanmar" number="0.0325" /> mayaṃ sindhusovīrabhūmiṃ, dhanatthikā uddayaṃ patthayānā;</gatha1>
    <gathalast line="1538">Yathāpayogā paripuṇṇacāgā, kāhāma serīsamahaṃ uḷāranti. –</gathalast>
    <unindented line="1539">Gāthamāhaṃsu. Tattha <pageBreak edition="Pali Text Society" number="0.0346" /><bold>yathāpayogā</bold>ti idāni katapaṭiññānurūpapayogā. <bold>Paripuṇṇacāgā</bold>ti samattacāgā, uḷārassa mahassa pariyattapariccāgā. <bold>Maha</bold>nti ussavapūjaṃ.</unindented>
    <paragraph line="1540">Puna devaputto mahakaraṇaṃ paṭikkhipanto kattabbesu ca te niyojento –</paragraph>
    <hangnum line="1541" number="1265"></hangnum>
    <gatha1 line="1542"> ‘‘Mā ceva serīsamahaṃ akattha, sabbañca vo bhavissati yaṃ vadetha;</gatha1>
    <gathalast line="1543">Pāpāni kammāni vivajjayātha, dhammānuyogañca adhiṭṭhahāthā’’ti. –</gathalast>
    <unindented line="1544">Gāthamāha. Tattha <bold>yaṃ vadethā</bold>ti yaṃ tumhe khemena sindhusovīradesapattiṃ tattha ca vipulaṃ uddayaṃ lābhaṃ paccāsīsantā ‘‘gantvā maya’’ntiādīni vadatha. <bold>Sabbaṃ</bold> taṃ <bold>vo</bold> tumhākaṃ tatheva bhavissati, tattha nikkaṅkhā hotha, tumhe pana ito paṭṭhāya <bold>pāpāni kammāni</bold> pāṇātipātādīni <bold>vivajjayātha</bold> parivajjetha. <bold>Dhammānuyoga</bold>nti dānādikusaladhammassa anuyuñjanaṃ. <bold>Adhiṭṭhahāthā</bold>ti anusikkhatha idaṃ serīsakamahanti dasseti.</unindented>
    <paragraph line="1545">Yaṃ pana upāsakaṃ anuggaṇhanto tesaṃ rakkhāvaraṇaṃ kātukāmo ahosi, tassa guṇaṃ kittetvā taṃ tesaṃ uddisanto imā gāthāyo āha –</paragraph>
    <hangnum line="1546" number="1266"></hangnum>
    <gatha1 line="1547"> ‘‘Upāsako <pageBreak edition="Vipassana Research Institut" number="0.0294" /> atthi imamhi saṅghe, bahussuto sīlavatūpapanno;</gatha1>
    <gathalast line="1548">Saddho ca cāgī ca supesalo ca, vicakkhaṇo santusito mutīmā.</gathalast>
    <hangnum line="1549" number="1267"></hangnum>
    <gatha1 line="1550"> ‘‘Sañjānamāno <pageBreak edition="Myanmar" number="0.0326" /> na musā bhaṇeyya, parūpaghātāya na cetayeyya;</gatha1>
    <gathalast line="1551">Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.</gathalast>
    <hangnum line="1552" number="1268"></hangnum>
    <gatha1 line="1553"> ‘‘Sagāravo sappatisso vinīto, apāpako adhisīle visuddho;</gatha1>
    <gathalast line="1554">So <pageBreak edition="Pali Text Society" number="0.0347" /> mātaraṃ pitarañcāpi jantu, dhammena poseti ariyavutti.</gathalast>
    <hangnum line="1555" number="1269"></hangnum>
    <gatha1 line="1556"> ‘‘Maññe so mātāpitūnaṃ kāraṇā, bhogāni pariyesati na attahetu;</gatha1>
    <gathalast line="1557">Mātāpitūnañca yo accayena, nekkhammapoṇo carissati brahmacariyaṃ.</gathalast>
    <hangnum line="1558" number="1270"></hangnum>
    <gatha1 line="1559"> ‘‘Ujū avaṅko asaṭho amāyo, na lesakappena ca vohareyya;</gatha1>
    <gathalast line="1560">So tādiso sukatakammakārī, dhamme ṭhito kinti labhetha dukkhaṃ.</gathalast>
    <hangnum line="1561" number="1271"></hangnum>
    <gatha1 line="1562"> ‘‘Taṃkāraṇā pātukatomhi attanā, tasmā dhammaṃ passatha vāṇijāse;</gatha1>
    <gatha2 line="1563">Aññatra teniha bhasmī bhavetha, andhākulā vippanaṭṭhā araññe;</gatha2>
    <gathalast line="1564">Taṃ khippamānena lahuṃ parena, sukho have sappurisena saṅgamo’’ti.</gathalast>
    <paragraph line="1565" number="1266"> Tattha <bold>saṅghe</bold>ti sattasamūhe. <bold>Vicakkhaṇo</bold>ti tattha tattha kattabbatāya kusalo. <bold>Santusito</bold>ti santuṭṭho. <bold>Mutīmā</bold>ti kammassakatañāṇādinā idhalokaparalokahitānaṃ munanato mutimā.</paragraph>
    <paragraph line="1566" number="1267"><bold>Sañjānamāno na musā bhaṇeyyā</bold>ti sampajānamusā na bhāseyya. <bold>Vebhūtika</bold>nti sahitānaṃ vinābhāvakaraṇato ‘‘vebhūtika’’nti laddhanāmaṃ pisuṇaṃ, <bold>no kareyya</bold> na vadeyya.</paragraph>
    <paragraph line="1567" number="1268"><bold>Sappatisso</bold>ti <pageBreak edition="Myanmar" number="0.0327" /> patissayo garuṭṭhāniyesu nivātavuttikattā soraccaṃ, saha patissenāti sappatisso. <bold>Adhisīle</bold>ti upāsakena rakkhitabbaadhisīlasikkhāya. <bold>Ariyavuttī</bold>ti parisuddhavutti.</paragraph>
    <paragraph line="1568" number="1269"><bold>Nekkhammapoṇo</bold>ti <pageBreak edition="Pali Text Society" number="0.0348" /><pageBreak edition="Vipassana Research Institut" number="0.0295" /> nibbānaninno. <bold>Carissati brahmacariya</bold>nti pabbajjaṃ sāsanabrahmacariyaṃ carissati.</paragraph>
    <paragraph line="1569" number="1270"><bold>Lesakappenā</bold>ti kappiyalesena. <bold>Na ca vohareyyā</bold>ti māyāsāṭheyyavasena vacanaṃ na nicchāreyya. <bold>Dhamme ṭhito kinti labhetha dukkha</bold>nti evaṃ vuttanayena dhamme ṭhito dhammacārī samacārī kinti kena pakārena dukkhaṃ labhetha pāpuṇeyya.</paragraph>
    <paragraph line="1570" number="1271"><bold>Taṃkāraṇā</bold>ti tannimittaṃ tassa upāsakassa hetu. <bold>Pātukatomhi attanā</bold>ti sayameva tumhākaṃ ahaṃ pāturahosiṃ. ‘‘Attāna’’ntipi pāṭho, mama attānaṃ tumhākaṃ pātvākāsinti attho. <bold>Tasmā</bold>ti yasmā ahaṃ dhammaṃ apacāyamāno taṃ rakkhanto tumhepi rakkhāmi, tasmā <bold>dhammaṃ passatha</bold> dhammameva caritabbaṃ katvā oloketha. <bold>Aññatra teniha bhasmī bhavethā</bold>ti tena upāsakena vinā ce āgatā, imasmiṃ marukantāre anāthā appaṭisaraṇā bhasmabhāvaṃ gaccheyyātha. <bold>Khippamānenā</bold>ti evaṃ khippantena vambhantena pīḷantena. <bold>Lahu</bold>nti sukaraṃ. <bold>Parenā</bold>ti adhikaṃ, aññena vā. Tasmā <bold>sukho have sappurisena saṅgamo</bold>ti. So hi khantisoracce niviṭṭho kenaci kiñci vuttopi na paṭippharatīti adhippāyo.</paragraph>
    <paragraph line="1571">Evaṃ sāmaññato kittitaṃ sarūpato ñātukāmā vāṇijā –</paragraph>
    <hangnum line="1572" number="1272"></hangnum>
    <gatha1 line="1573"> ‘‘Kiṃ nāma so kiñca karoti kammaṃ,</gatha1>
    <gatha2 line="1574">Kiṃ nāmadheyyaṃ kiṃ pana tassa gottaṃ;</gatha2>
    <gatha3 line="1575">Mayampi naṃ daṭṭhukāmamha yakkha, yassānukampāya idhāgatosi;</gatha3>
    <gathalast line="1576">Lābhā hi tassa yassa tuvaṃ pihesī’’ti. –</gathalast>
    <unindented line="1577">Gāthamāhaṃsu. Tattha <bold>kiṃ nāma so</bold>ti nāmato so jantu satto ko nāma. <bold>Kiñca karoti kamma</bold>nti kasivaṇijjādīsu kīdisaṃ kammaṃ karoti. <bold>Kiṃ</bold><pageBreak edition="Myanmar" number="0.0328" /><bold>nāmadheyya</bold>nti mātāpitūhi kataṃ <pageBreak edition="Pali Text Society" number="0.0349" /> pana ‘‘tisso phusso’’tiādīsu tassa kiṃ nāmadheyyaṃ, ‘‘bhaggavo bhāradvājo’’tiādīsu kiṃ vā tassa gottaṃ. <bold>Yassa tuvaṃ pihesī</bold>ti yaṃ tuvaṃ piyāyasi.</unindented>
    <paragraph line="1578">Idāni devaputto taṃ nāmagottādivasena dassento –</paragraph>
    <hangnum line="1579" number="1273"></hangnum>
    <gatha1 line="1580"> ‘‘Yo <pageBreak edition="Vipassana Research Institut" number="0.0296" /> kappako sambhavanāmadheyyo,</gatha1>
    <gatha2 line="1581">Upāsako kocchaphalūpajīvī;</gatha2>
    <gatha3 line="1582">Jānātha naṃ tumhākaṃ pesiyo so,</gatha3>
    <gathalast line="1583">Mā kho naṃ hīḷittha supesalo so’’ti. –</gathalast>
    <unindented line="1584">Āha. Tattha <bold>kappako</bold>ti nhāpito. <bold>Sambhavanāmadheyyo</bold>ti sambhavoti evaṃnāmo. <bold>Kocchaphalūpajīvī</bold>ti kocchañca phalañca upanissāya jīvanako. Tattha kocchaṃ nāma āḷakādisaṇṭhāpanatthaṃ kesādīnaṃ ullikhanasādhanaṃ. <bold>Pesiyo</bold> pesanakārako veyyāvaccakaro.</unindented>
    <paragraph line="1585">Idāni vāṇijā taṃ sañjānitvā āhaṃsu –</paragraph>
    <hangnum line="1586" number="1274"></hangnum>
    <gatha1 line="1587"> ‘‘Jānāmase yaṃ tvaṃ pavadesi yakkha, na kho naṃ jānāma sa edisoti;</gatha1>
    <gathalast line="1588">Mayampi naṃ pūjayissāma yakkha, sutvāna tuyhaṃ vacanaṃ uḷāra’’nti.</gathalast>
    <paragraph line="1589">Tattha <bold>jānāmase</bold>ti yaṃ tvaṃ vadesi, taṃ mayaṃ sarūpato jānāma. <bold>Ediso</bold>ti guṇato pana yathā tayā kittitaṃ, evaṃ edisoti taṃ na kho jānāma, yathā taṃ aviddasunoti adhippāyo.</paragraph>
    <paragraph line="1590">Idāni devaputto te attano vimānaṃ āropetvā anusāsanatthaṃ –</paragraph>
    <hangnum line="1591" number="1275"></hangnum>
    <gatha1 line="1592"> ‘‘Ye keci imasmiṃ satthe manussā, daharā mahantā athavāpi majjhimā;</gatha1>
    <gathalast line="1593">Sabbeva <pageBreak edition="Pali Text Society" number="0.0350" /> te ālambantu vimānaṃ, passantu puññānaṃ phalaṃ kadariyā’’ti. –</gathalast>
    <unindented line="1594">Gāthamāha <pageBreak edition="Myanmar" number="0.0329" />. Tattha <bold>mahantā</bold>ti vuḍḍhā. <bold>Ālambantū</bold>ti ārohantu. <bold>Kadariyā</bold>ti maccharino adānasīlā.</unindented>
    <paragraph line="1595">Idāni pariyosāne cha gāthā dhammasaṅgāhakehi vuttā –</paragraph>
    <hangnum line="1596" number="1276"></hangnum>
    <gatha1 line="1597"> ‘‘Te <pageBreak edition="Vipassana Research Institut" number="0.0297" /> tattha sabbeva ahaṃ pureti, taṃ kappakaṃ tattha purakkhatvā;</gatha1>
    <gathalast line="1598">Sabbeva te ālambiṃsu vimānaṃ, masakkasāraṃ viya vāsavassa.</gathalast>
    <hangnum line="1599" number="1277"></hangnum>
    <gatha1 line="1600"> ‘‘Te tattha sabbeva ahaṃ pureti, upāsakattaṃ paṭivedayiṃsu;</gatha1>
    <gatha2 line="1601">Pāṇātipātā viratā ahesuṃ, loke adinnaṃ parivajjayiṃsu;</gatha2>
    <gathalast line="1602">Amajjapā no ca musā bhaṇiṃsu, sakena dārena ca ahesuṃ tuṭṭhā.</gathalast>
    <hangnum line="1603" number="1278"></hangnum>
    <gatha1 line="1604"> ‘‘Te tattha sabbeva ahaṃ pureti, upāsakattaṃ paṭivedayitvā;</gatha1>
    <gathalast line="1605">Pakkāmi sattho anumodamāno, yakkhiddhiyā anumato punappunaṃ.</gathalast>
    <hangnum line="1606" number="1279"></hangnum>
    <gatha1 line="1607"> ‘‘Gantvāna te sindhusovīrabhūmiṃ, dhanatthikā uddayaṃ patthayānā;</gatha1>
    <gathalast line="1608">Yathāpayogā paripuṇṇalābhā, paccāgamuṃ pāṭaliputtamakkhataṃ.</gathalast>
    <hangnum line="1609" number="1280"></hangnum>
    <gatha1 line="1610"> ‘‘Gantvāna te saṅgharaṃ sotthivanto, puttehi dārehi samaṅgibhūtā;</gatha1>
    <gatha2 line="1611">Ānandī vittā sumanā patītā, akaṃsu serīsamahaṃ uḷāraṃ;</gatha2>
    <gathalast line="1612">Serīsakaṃ te pariveṇaṃ māpayiṃsu.</gathalast>
    <hangnum line="1613" number="1281"></hangnum>
    <gatha1 line="1614"> ‘‘Etādisā <pageBreak edition="Myanmar" number="0.0330" /><pageBreak edition="Pali Text Society" number="0.0351" /> sappurisāna sevanā, mahatthikā dhammaguṇāna sevanā;</gatha1>
    <gathalast line="1615">Ekassa atthāya upāsakassa, sabbeva sattā sukhitā ahesu’’nti.</gathalast>
    <paragraph line="1616" number="1276"> Tattha <bold>ahaṃ pure</bold>ti ahaṃ purimaṃ ahaṃ purimanti ahamahaṃkarāti attho. <bold>‘‘Te tattha sabbevā’’</bold>ti vatvā puna <bold>‘‘sabbeva te’’</bold>ti vacanaṃ ‘‘sabbeva te yathā vimānassa āruhane ussukkajātā ahesuṃ, tathā sabbeva taṃ āruhiṃsu, na kassaci āruhane antarāyo ahosī’’ti dassanatthaṃ vuttaṃ. <bold>Masakkasāraṃ viya vāsavassā</bold>ti ‘‘masakkasāra’’nti ca tāvatiṃsabhavanaṃ vuccati, sabbaṃ vā devabhavanaṃ, idha pana sakkabhavanaṃ veditabbaṃ. Tenāha ‘‘masakkasāraṃ viya vāsavassā’’ti.</paragraph>
    <paragraph line="1617" number="1277-8"> Atha te vāṇijā vimānaṃ passitvā pasannacittā tassa devaputtassa ovāde ṭhatvā saraṇesu ca sīlesu ca patiṭṭhāya tassa ānubhāvena sotthinā icchitaṃ desaṃ agamaṃsu. Tena vuttaṃ <bold>‘‘te tattha sabbevā’’</bold>tiādi. Tattha anumato pakkāmi sattho yakkhiddhiyā punappunaṃ anumodamānoti yojanā. Kena pana anumatoti? Yakkhenāti pākaṭoyamattho.</paragraph>
    <paragraph line="1618" number="1279"><bold>Yathāpayogā</bold>ti yathāajjhāsayaṃ katapayogā. <bold>Paripuṇṇalābhā</bold>ti samiddhalābhā. <bold>Akkhata</bold>nti <pageBreak edition="Vipassana Research Institut" number="0.0298" /> anupaddutaṃ pāṭaliputtaṃ. <bold>Akkhata</bold>nti vā anābādhaṃ anuppīḷaṃ, anantarāyenāti attho.</paragraph>
    <paragraph line="1619" number="1280"><bold>Saṅghara</bold>nti sakaṃ gehaṃ. <bold>Sotthivanto</bold>ti sotthibhāvena yuttā khemino. <bold>Ānandī</bold>tiādīhi catūhi padehi somanassitabhāvameva vadati. <bold>Serīsakaṃ te pariveṇaṃ māpayiṃsū</bold>ti kataññutāya ṭhatvā paṭissavamocanatthañca devaputtassa nāmena serīsakaṃ nāma paricchedavasena veṇiyato pekkhitabbato pariveṇaṃ pāsādakūṭāgārarattiṭṭhānādisampannaṃ <pageBreak edition="Pali Text Society" number="0.0352" /> pākāraparikkhittaṃ dvārakoṭṭhakayuttaṃ āvāsaṃ akaṃsu.</paragraph>
    <paragraph line="1620" number="1281"><bold>Etādisā</bold>ti <pageBreak edition="Myanmar" number="0.0331" /> edisī, evaṃ anatthapaṭibāhinī atthasādhikā ca. <bold>Mahatthikā</bold>ti mahāpayojanā mahānisaṃsā. <bold>Dhammaguṇāna</bold>nti aviparītaguṇānaṃ. <bold>Ekassa</bold> sattassa hitatthaṃ <bold>sabbeva sattā</bold> sabbe eva te satthapariyāpannā sattā, <bold>sukhitā</bold> sukhappattā khemappattā <bold>ahesuṃ</bold>.</paragraph>
    <paragraph line="1621">Sambhavo pana upāsako pāyāsissa devaputtassa tesañca vāṇijānaṃ vacanapaṭivacanavasena pavattaṃ gāthābandhaṃ sutaniyāmeneva uggahetvā therānaṃ ārocesi. Pāyāsidevaputto āyasmato sambhavattherassa kathesīti apare. Taṃ yasattherappamukhā mahātherā dutiyasaṅgītiyaṃ saṅgahaṃ āropesuṃ. Sambhavo pana upāsako mātāpitūnaṃ accayena pabbajitvā arahatte patiṭṭhāsi.</paragraph>
    <centered line="1622">Serīsakavimānavaṇṇanā niṭṭhitā.</centered>
    <subhead line="1623">11. Sunikkhittavimānavaṇṇanā</subhead>
    <paragraph line="1624"><bold>Uccamidaṃ maṇithūṇaṃ vimāna</bold>nti sunikkhittavimānaṃ. Tassa kā uppatti? Bhagavā sāvatthiyaṃ viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ upagato. Tasmiñca khaṇe aññataro devaputto attano vimānadvāre ṭhito āyasmantaṃ mahāmoggallānaṃ disvā sañjātagāravabahumāno upasaṅkamitvā pañcapatiṭṭhitena vanditvā añjaliṃ paggayha aṭṭhāsi.</paragraph>
    <paragraph line="1625">So kira atīte kassapasammāsambuddhe parinibbute tassa sarīradhātuyo pakkhipitvā yojanike kanakathūpe ca kate catasso parisā kālena kālaṃ upasaṅkamitvā gandhapupphadhūpādīhi cetiye <pageBreak edition="Vipassana Research Institut" number="0.0299" /> pūjaṃ karonti, tattha aññataro upāsako aññesu pupphapūjaṃ katvā gatesu tehi pūjitaṭṭhāne dunnikkhittāni pupphāni disvā tattheva tāni sammadeva ṭhapento sannivesavasena dassanīyaṃ pāsādikaṃ <pageBreak edition="Pali Text Society" number="0.0353" /> vibhattivisesayuttaṃ pupphapūjaṃ akāsi. Katvā ca pana etaṃ ārammaṇaṃ gaṇhanto satthu guṇe anussaritvā pasannacitto taṃ puññaṃ hadaye ṭhapesi.</paragraph>
    <paragraph line="1626">So <pageBreak edition="Myanmar" number="0.0332" /> aparabhāge kālaṃ katvā tasseva kammassa ānubhāvena tāvatiṃsabhavane dvādasayojanike kanakavimāne nibbatti, mahānubhāvo mahā cassa parivāro ahosi. Taṃ sandhāya vuttaṃ ‘‘tasmiñca khaṇe aññataro devaputto…pe… aṭṭhāsī’’ti. Atha naṃ āyasmā mahāmoggallāno yathāladdhasampattikittanamukhena katasucaritakammaṃ imāhi gāthāhi pucchi –</paragraph>
    <hangnum line="1627" number="1282"></hangnum>
    <gatha1 line="1628"> ‘‘Uccamidaṃ maṇithūṇaṃ vimānaṃ, samantato dvādasayojanāni;</gatha1>
    <gathalast line="1629">Kūṭāgārā sattasatā uḷārā, veḷuriyathambhā rucakatthatā subhā.</gathalast>
    <hangnum line="1630" number="1283"></hangnum>
    <gatha1 line="1631"> ‘‘Tatthacchasi pivasi khādasi ca, dibbā ca vīṇā pavadanti vagguṃ;</gatha1>
    <gathalast line="1632">Dibbā rasā kāmaguṇettha pañca, nāriyo ca naccanti suvaṇṇachannā.</gathalast>
    <hangnum line="1633" number="1284"></hangnum>
    <gatha1 line="1634"> ‘‘Kena tetādiso vaṇṇo, kena te idha mijjhati;</gatha1>
    <gathalast line="1635">Uppajjanti ca te bhogā, ye keci manaso piyā.</gathalast>
    <hangnum line="1636" number="1285"></hangnum>
    <gatha1 line="1637"> ‘‘Pucchāmi taṃ deva mahānubhāva, manussabhūto kimakāsi puññaṃ;</gatha1>
    <gathalast line="1638">Kenāsi evaṃ jalitānubhāvo, vaṇṇo ca te sabbadisā pabhāsatī’’ti.</gathalast>
    <paragraph line="1639">Sopi tassa attano katakammaṃ imāhi gāthāhi kathesi. Taṃ dassentā saṅgītikārā āhaṃsu –</paragraph>
    <hangnum line="1640" number="1286"></hangnum>
    <gatha1 line="1641"> ‘‘So devaputto attamano, moggallānena pucchito;</gatha1>
    <gathalast line="1642">Pañhaṃ puṭṭho viyākāsi, yassa kammassidaṃ phalaṃ’’.</gathalast>
    <hangnum line="1643" number="1287"></hangnum>
    <gatha1 line="1644"> ‘‘Dunnikkhittaṃ <pageBreak edition="Vipassana Research Institut" number="0.0300" /> mālaṃ sunikkhipitvā, patiṭṭhapetvā sugatassa thūpe;</gatha1>
    <gathalast line="1645">Mahiddhiko camhi mahānubhāvo, dibbehi kāmehi samaṅgibhūto.</gathalast>
    <hangnum line="1646" number="1288"></hangnum>
    <gatha1 line="1647"> ‘‘Tena <pageBreak edition="Myanmar" number="0.0333" /><pageBreak edition="Pali Text Society" number="0.0354" /> metādiso vaṇṇo, tena me idha mijjhati;</gatha1>
    <gathalast line="1648">Uppajjanti ca me bhogā, ye keci manaso piyā.</gathalast>
    <hangnum line="1649" number="1289"></hangnum>
    <gatha1 line="1650"> ‘‘Akkhāmi te bhikkhu mahānubhāva, manussabhūto yamahaṃ akāsiṃ;</gatha1>
    <gathalast line="1651">Tenamhi evaṃ jalitānubhāvo, vaṇṇo ca me sabbadisā pabhāsatī’’ti.</gathalast>
    <paragraph line="1652" number="1287"> Tattha <bold>dunnikkhittaṃ māla</bold>nti cetiye pūjākaraṇaṭṭhāne nirantaraṭṭhapanādinā racanāvisesena aṭṭhapetvā yathānikkhittatāya na suṭṭhu nikkhittaṃ, vātena vā paharitvā dunnikkhittaṃ pupphaṃ. <bold>Sunikkhipitvā</bold>ti suṭṭhu nikkhipitvā racanāvisesena dassanīyaṃ pāsādikaṃ katvā nikkhipiya. <bold>Patiṭṭhapetvā</bold>ti vibhattivisesādivasena pupphaṃ patiṭṭhāpetvā. Taṃ vā pupphaṃ nikkhipanto satthu cetiyaṃ uddissa mama santāne kusaladhammaṃ patiṭṭhāpetvāti evaṃ ettha attho daṭṭhabbo. Sesaṃ vuttanayameva.</paragraph>
    <paragraph line="1653">Evaṃ devaputtena attano sucaritakamme pakāsite thero tassa dhammaṃ desetvā āgantvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattamahājanassa dhammaṃ desesi. Desanā mahājanassa sātthikā ahosīti.</paragraph>
    <centered line="1654">Sunikkhittavimānavaṇṇanā niṭṭhitā.</centered>
    <centered line="1655">Iti paramatthadīpaniyā khuddaka-aṭṭhakathāya vimānavatthusmiṃ</centered>
    <centered line="1656">Ekādasavatthupaṭimaṇḍitassa sattamassa</centered>
    <paragraph line="1657">Sunikkhittavaggassa atthavaṇṇanā niṭṭhitā.</paragraph>
    <centered line="1658">Niṭṭhitā ca purisavimānavaṇṇanā.</centered>
    <subhead line="1659">Nigamanakathā</subhead>
    <paragraph line="1660">Ettāvatā <pageBreak edition="Myanmar" number="0.0334" /><pageBreak edition="Vipassana Research Institut" number="0.0301" /> ca –</paragraph>
    <gatha1 line="1661">Devatānaṃ vimānādi-sampattiṃ tassa kāraṇaṃ;</gatha1>
    <gathalast line="1662">Pakāsayantī sattānaṃ, sabbalokahitāvahā.</gathalast>
    <gatha1 line="1663">Appakānampi kārānaṃ, yā vibhāveti desanā;</gatha1>
    <gathalast line="1664">Uḷāraphalataṃ citta-khettasampattiyogato.</gathalast>
    <gatha1 line="1665">Yaṃ kathāvatthukusalā, supariññātavatthukā;</gatha1>
    <gathalast line="1666"><bold>Vimānavatthu</bold>icceva, saṅgāyiṃsu mahesayo.</gathalast>
    <gatha1 line="1667">Tassa atthaṃ pakāsetuṃ, porāṇaṭṭhakathānayaṃ;</gatha1>
    <gathalast line="1668">Sannissāya samāraddhā, atthasaṃvaṇṇanā mayā.</gathalast>
    <gatha1 line="1669">Yā <pageBreak edition="Pali Text Society" number="0.0355" /> tattha paramatthānaṃ, tattha tattha yathārahaṃ;</gatha1>
    <gathalast line="1670">Pakāsanā <bold>paramattha-dīpanī</bold> nāma nāmato.</gathalast>
    <gatha1 line="1671">Sampattā pariniṭṭhānaṃ, anākulavinicchayā;</gatha1>
    <gathalast line="1672">Sā sattarasamattāya, pāḷiyā bhāṇavārato.</gathalast>
    <gatha1 line="1673">Iti taṃ saṅkharontena, yaṃ taṃ adhigataṃ mayā;</gatha1>
    <gathalast line="1674">Puññaṃ tassānubhāvena, lokanāthassa sāsanaṃ.</gathalast>
    <gatha1 line="1675">Ogāhetvā visuddhāya, sīlādipaṭipattiyā;</gatha1>
    <gathalast line="1676">Sabbepi dehino hontu, vimuttirasabhāgino.</gathalast>
    <gatha1 line="1677">Ciraṃ <pageBreak edition="Vipassana Research Institut" number="0.0302" /> tiṭṭhatu lokasmiṃ, sammāsambuddhasāsanaṃ;</gatha1>
    <gathalast line="1678">Tasmiṃ sagāravā niccaṃ, hontu sabbepi pāṇino.</gathalast>
    <gatha1 line="1679">Sammā <pageBreak edition="Myanmar" number="0.0335" /> vassatu kālena, devopi jagatīpati;</gatha1>
    <gathalast line="1680">Saddhammanirato lokaṃ, dhammeneva pasāsatūti.</gathalast>
    <centered line="1681">Iti badaratitthavihāravāsinā <bold>ācariyadhammapālena</bold></centered>
    <paragraph line="1682">Katāya</paragraph>
    <centered line="1683">Paramatthadīpaniyā khuddaka-aṭṭhakathāya</centered>
    <centered line="1684">Vimānavatthuatthavaṇṇanā niṭṭhitā.</centered>
    <centered line="1685">Vimānavatthu-aṭṭhakathā samattā.</centered>
  </content>
</document>