<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0513a3.att1.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-3/5. pancakanipato.xml</archivePath>
    <baseFileName>5. pancakanipato</baseFileName>
    <titlePath>5. Pañcakanipāto - Jātaka-aṭṭhakathā-3 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">5. Pañcakanipāto</chapter>
    <title line="2">1. Maṇikuṇḍalavaggo</title>
    <hangnum line="3"></hangnum>
    <paragraph line="4"> [351] 1. Maṇikuṇḍalajātakavaṇṇanā</paragraph>
    <paragraph line="5"><bold>Jīno</bold><pageBreak edition="Vipassana Research Institut" number="3.0132" /><pageBreak edition="Pali Text Society" number="3.0153" /><pageBreak edition="Myanmar" number="3.0142" /><bold>rathassaṃ maṇikuṇḍale cā</bold>ti idaṃ satthā jetavane viharanto kosalarañño antepure sabbatthasādhakaṃ paduṭṭhāmaccaṃ ārabbha kathesi. Vatthu heṭṭhā vitthāritameva. Idha pana bodhisatto bārāṇasirājā ahosi. Paduṭṭhāmacco kosalarājānaṃ ānetvā kāsirajjaṃ gāhāpetvā bārāṇasirājānaṃ bandhāpetvā bandhanāgāre pakkhipāpesi. Rājā jhānaṃ uppādetvā ākāse pallaṅkena nisīdi, corarañño sarīre ḍāho uppajji. So bārāṇasirājānaṃ upasaṅkamitvā paṭhamaṃ gāthamāha –</paragraph>
    <hangnum line="6" number="1"></hangnum>
    <gatha1 line="7"> ‘‘Jīno rathassaṃ maṇikuṇḍale ca, putte ca dāre ca tatheva jīno;</gatha1>
    <gathalast line="8">Sabbesu bhogesu asesakesu, kasmā na santappasi sokakāle’’ti.</gathalast>
    <paragraph line="9">Tattha <bold>jīno rathassaṃ maṇikuṇḍale cā</bold>ti mahārāja, tvaṃ rathañca assañca maṇikuṇḍalāni ca jīno, ‘‘jīno rathasse ca maṇikuṇḍale cā’’tipi pāṭho. <bold>Asesakesū</bold>ti nissesakesu.</paragraph>
    <paragraph line="10">Taṃ <pageBreak edition="Pali Text Society" number="3.0154" /> sutvā bodhisatto imā dve gāthā abhāsi –</paragraph>
    <hangnum line="11" number="2"></hangnum>
    <gatha1 line="12"> ‘‘Pubbeva maccaṃ vijahanti bhogā, macco vā te pubbataraṃ jahāti;</gatha1>
    <gathalast line="13">Asassatā bhogino kāmakāmi, tasmā na socāmahaṃ sokakāle.</gathalast>
    <hangnum line="14" number="3"></hangnum>
    <gatha1 line="15"> ‘‘Udeti <pageBreak edition="Vipassana Research Institut" number="3.0133" /><pageBreak edition="Myanmar" number="3.0143" /> āpūrati veti cando, atthaṃ tapetvāna paleti sūriyo;</gatha1>
    <gathalast line="16">Viditā mayā sattuka lokadhammā, tasmā na socāmahaṃ sokakāle’’ti.</gathalast>
    <paragraph line="17">Tattha <bold>pubbeva macca</bold>nti maccaṃ vā bhogā pubbeva paṭhamataraññeva vijahanti, macco vā te bhoge pubbataraṃ jahāti. <bold>Kāmakāmī</bold>ti corarājānaṃ ālapati. Ambho, kāme kāmayamāna kāmakāmi bhogino nāma loke asassatā, bhogesu vā naṭṭhesu jīvamānāva abhogino honti, bhoge vā pahāya sayaṃ nassanti, tasmā ahaṃ mahājanassa sokakālepi na socāmīti attho. <bold>Viditā mayā sattuka lokadhammā</bold>ti corarājānaṃ ālapati. Ambho, sattuka, mayā lābho alābho yaso ayasotiādayo lokadhammā viditā. Yatheva hi cando udeti ca pūrati ca puna ca khīyati, yathā ca sūriyo andhakāraṃ vidhamanto mahantaṃ ālokaṃ tapetvāna puna sāyaṃ atthaṃ paleti atthaṃ gacchati na dissati, evameva bhogā uppajjanti ca nassanti ca, tattha kiṃ sokena, tasmā na socāmīti attho.</paragraph>
    <paragraph line="18">Evaṃ mahāsatto corarañño dhammaṃ desetvā idāni tameva coraṃ garahanto āha –</paragraph>
    <hangnum line="19" number="4"></hangnum>
    <gatha1 line="20"> ‘‘Alaso gihī kāmabhogī na sādhu, asaññato pabbajito na sādhu;</gatha1>
    <gathalast line="21">Rājā na sādhu anisammakārī, yo paṇḍito kodhano taṃ na sādhu.</gathalast>
    <hangnum line="22" number="5"></hangnum>
    <gatha1 line="23"> ‘‘Nisamma khattiyo kayirā, nānisamma disampati;</gatha1>
    <gathalast line="24">Nisammakārino rāja, yaso kitti ca vaḍḍhatī’’ti.</gathalast>
    <paragraph line="25">Imā <pageBreak edition="Pali Text Society" number="3.0155" /> pana dve gāthā heṭṭhā vitthāritāyeva. Corarājā bodhisattaṃ khamāpetvā rajjaṃ paṭicchāpetvā attano janapadameva gato.</paragraph>
    <paragraph line="26">Satthā <pageBreak edition="Myanmar" number="3.0144" /> imaṃ dhammadesanaṃ āharitvā jātakaṃ samodhānesi – ‘‘tadā kosalarājā ānando ahosi, bārāṇasirājā pana ahameva ahosi’’nti.</paragraph>
    <centered line="27">Maṇikuṇḍalajātakavaṇṇanā paṭhamā.</centered>
    <hangnum line="28"></hangnum>
    <paragraph line="29"> [352] 2. Sujātajātakavaṇṇanā</paragraph>
    <paragraph line="30"><bold>Kiṃ</bold><pageBreak edition="Vipassana Research Institut" number="3.0134" /><bold>nu santaramānovā</bold>ti idaṃ satthā jetavane viharanto matapitikaṃ kuṭumbikaṃ ārabbha kathesi. So kira pitari mate paridevamāno vicarati, sokaṃ vinodetuṃ na sakkoti. Atha satthā tassa sotāpattiphalūpanissayaṃ disvā sāvatthiṃ piṇḍāya caritvā pacchāsamaṇaṃ ādāya tassa gehaṃ gantvā paññattāsane nisinno taṃ vanditvā nisinnaṃ ‘‘kiṃ, upāsaka, socasī’’ti vatvā ‘‘āma, bhante’’ti vutte ‘‘āvuso, porāṇakapaṇḍitā paṇḍitānaṃ vacanaṃ sutvā pitari kālakate na sociṃsū’’ti vatvā tena yācito atītaṃ āhari.</paragraph>
    <paragraph line="31">Atīte bārāṇasiyaṃ brahmadatte rajjaṃ kārente bodhisatto kuṭumbikagehe nibbatti, ‘‘sujātakumāro’’tissa nāmaṃ kariṃsu. Tassa vayappattassa pitāmaho kālamakāsi. Athassa pitā pitu kālakiriyato paṭṭhāya sokasamappito āḷāhanaṃ gantvā āḷāhanato aṭṭhīni āharitvā attano ārāme mattikāthūpaṃ katvā tāni tattha nidahitvā gatagatavelāya thūpaṃ pupphehi pūjetvā cetiyaṃ āvijjhanto paridevati, neva nhāyati na limpati na bhuñjati na kammante vicāreti. Taṃ disvā bodhisatto ‘‘pitā me ayyakassa matakālato paṭṭhāya sokābhibhūto carati, ṭhapetvā pana maṃ añño etaṃ saññāpetuṃ na sakkoti, ekena naṃ upāyena nissokaṃ karissāmī’’ti bahigāme <pageBreak edition="Pali Text Society" number="3.0156" /> ekaṃ matagoṇaṃ disvā tiṇañca pānīyañca āharitvā tassa purato ṭhapetvā ‘‘khāda, khāda, piva, pivā’’ti āha. Āgatāgatā naṃ disvā ‘‘samma sujāta, kiṃ ummattakosi, matagoṇassa tiṇodakaṃ desī’’ti vadanti. So na kiñci paṭivadati. Athassa pitu santikaṃ gantvā ‘‘putto te ummattako jāto, matagoṇasssa tiṇodakaṃ detī’’ti āhaṃsu. Taṃ sutvā kuṭumbikassa <pageBreak edition="Myanmar" number="3.0145" /> pitusoko apagato, puttasoko patiṭṭhito. So vegenāgantvā ‘‘nanu tvaṃ, tāta sujāta, paṇḍitosi, kiṃkāraṇā matagoṇassa tiṇodakaṃ desī’’ti vatvā dve gāthā abhāsi –</paragraph>
    <hangnum line="32" number="6"></hangnum>
    <gatha1 line="33"> ‘‘Kiṃ nu santaramānova, lāyitvā haritaṃ tiṇaṃ;</gatha1>
    <gathalast line="34">Khāda khādāti lapasi, gatasattaṃ jaraggavaṃ.</gathalast>
    <hangnum line="35" number="7"></hangnum>
    <gatha1 line="36"> ‘‘Na hi annena pānena, mato goṇo samuṭṭhahe;</gatha1>
    <gathalast line="37">Tvañca tucchaṃ vilapasi, yathā taṃ dummatī tathā’’ti.</gathalast>
    <paragraph line="38">Tattha <pageBreak edition="Vipassana Research Institut" number="3.0135" /><bold>santaramānovā</bold>ti turito viya hutvā. <bold>Lāyitvā</bold>ti lunitvā. <bold>Lapasī</bold>ti vilapasi. <bold>Gatasattaṃ jaraggava</bold>nti vigatajīvitaṃ jiṇṇagoṇaṃ. <bold>Yathā ta</bold>nti ettha <bold>ta</bold>nti nipātamattaṃ, yathā dummati appapañño vilapeyya, tathā tvaṃ tucchaṃ vilapasīti.</paragraph>
    <paragraph line="39">Tato bodhisatto dve gāthā abhāsi –</paragraph>
    <hangnum line="40" number="8"></hangnum>
    <gatha1 line="41"> ‘‘Tatheva tiṭṭhati sīsaṃ, hatthapādā ca vāladhi;</gatha1>
    <gathalast line="42">Sotā tatheva tiṭṭhanti, maññe goṇo samuṭṭhahe.</gathalast>
    <hangnum line="43" number="9"></hangnum>
    <gatha1 line="44"> ‘‘Nevayyakassa sīsañca, hatthapādā ca dissare;</gatha1>
    <gathalast line="45">Rudaṃ mattikathūpasmiṃ, nanu tvaññeva dummatī’’ti.</gathalast>
    <paragraph line="46">Tattha <bold>tathevā</bold>ti yathā pubbe ṭhitaṃ, tatheva tiṭṭhati. <bold>Maññe</bold>ti etesaṃ sīsādīnaṃ tatheva ṭhitattā ayaṃ goṇo samuṭṭhaheyyāti maññāmi. <bold>Nevayyakassa sīsañcā</bold>ti ayyakassa pana sīsañca hatthapādā ca na dissanti. ‘‘Piṭṭhipādā na dissare’’tipi pāṭho. <bold>Nanu tvaññeva dummatī</bold>ti ahaṃ tāva sīsādīni passanto evaṃ karomi, tvaṃ pana na kiñci passasi, jhāpitaṭṭhānato aṭṭhīni āharitvā mattikāthūpaṃ katvā paridevasi. Iti maṃ paṭicca sataguṇena sahassaguṇena satasahassaguṇena nanu tvaññeva dummati. Bhijjanadhammā nāma saṅkhārā bhijjanti, tattha kā paridevanāti.</paragraph>
    <paragraph line="47">Taṃ <pageBreak edition="Pali Text Society" number="3.0157" /> sutvā bodhisattassa pitā ‘‘mama putto paṇḍito idhalokaparalokakiccaṃ jānāti, mama saññāpanatthāya etaṃ kammaṃ akāsī’’ti cintetvā ‘‘tāta sujātapaṇḍita, ‘sabbe saṅkhārā aniccā’ti me ñātā, ito <pageBreak edition="Myanmar" number="3.0146" /> paṭṭhāya na socissāmi, pitusokaharaṇakaputtena nāma tādisena bhavitabba’’nti vatvā puttassa thutiṃ karonto āha –</paragraph>
    <hangnum line="48" number="10"></hangnum>
    <gatha1 line="49"> ‘‘Ādittaṃ vata maṃ santaṃ, ghatasittaṃva pāvakaṃ;</gatha1>
    <gathalast line="50">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="51" number="11"></hangnum>
    <gatha1 line="52"> ‘‘Abbahī vata me sallaṃ, yamāsi hadayassitaṃ;</gatha1>
    <gathalast line="53">Yo me sokaparetassa, pitusokaṃ apānudi.</gathalast>
    <hangnum line="54" number="12"></hangnum>
    <gatha1 line="55"> ‘‘Sohaṃ <pageBreak edition="Vipassana Research Institut" number="3.0136" /> abbūḷhasallosmi, vītasoko anāvilo;</gatha1>
    <gathalast line="56">Na socāmi na rodāmi, tava sutvāna māṇava.</gathalast>
    <hangnum line="57" number="13"></hangnum>
    <gatha1 line="58"> ‘‘Evaṃ karonti sappaññā, ye honti anukampakā;</gatha1>
    <gathalast line="59">Vinivattenti sokamhā, sujāto pitaraṃ yathā’’ti.</gathalast>
    <paragraph line="60">Tattha <bold>nibbāpaye</bold>ti nibbāpayi. <bold>Dara</bold>nti sokadarathaṃ. <bold>Sujāto pitaraṃ yathā</bold>ti yathā mama putto sujāto maṃ pitaraṃ samānaṃ attano sappaññatāya sokamhā vinivattayi, evaṃ aññepi sappaññā sokamhā vinivattayantīti.</paragraph>
    <paragraph line="61">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā sujāto ahameva ahosinti.</paragraph>
    <centered line="62">Sujātajātakavaṇṇanā dutiyā.</centered>
    <hangnum line="63"></hangnum>
    <paragraph line="64"> [353] 3. Venasākhajātakavaṇṇanā</paragraph>
    <paragraph line="65"><bold>Nayidaṃ niccaṃ bhavitabba</bold>nti idaṃ satthā bhaggesu saṃsumāragiraṃ nissāya bhesakaḷāvane viharanto bodhirājakumāraṃ ārabbha kathesi. Bodhirājakumāro nāma udenassa rañño putto tasmiṃ kāle saṃsumāragire vasanto ekaṃ pariyodātasippaṃ vaḍḍhakiṃ pakkosāpetvā aññehi rājūhi asadisaṃ katvā kokanadaṃ nāma pāsādaṃ <pageBreak edition="Pali Text Society" number="3.0158" /> kārāpesi. Kārāpetvā <pageBreak edition="Myanmar" number="3.0147" /> ca pana ‘‘ayaṃ vaḍḍhakī aññassapi rañño evarūpaṃ pāsādaṃ kareyyā’’ti maccharāyanto tassa akkhīni uppāṭāpesi. Tenassa akkhīnaṃ uppāṭitabhāvo bhikkhusaṅghe pākaṭo jāto. Tasmā bhikkhū dhammasabhāyaṃ kathaṃ samuṭṭhāpesuṃ ‘‘āvuso, bodhirājakumāro kira tathārūpassa vaḍḍhakino akkhīni uppāṭāpesi, aho kakkhaḷo pharuso sāhasiko’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa kakkhaḷo pharuso sāhasikova. Na kevalañca idāneva, pubbepesa khattiyasahassānaṃ akkhīni uppāṭāpetvā māretvā tesaṃ maṃsena balikammaṃ kāresī’’ti vatvā atītaṃ āhari.</paragraph>
    <paragraph line="66">Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkho ācariyo <pageBreak edition="Vipassana Research Institut" number="3.0137" /> ahosi. Jambudīpatale khattiyamāṇavā brāhmaṇamāṇavā ca tasseva santike sippaṃ uggaṇhiṃsu. Bārāṇasirañño putto brahmadattakumāro nāma tassa santike tayo vede uggaṇhi. So pana pakatiyāpi kakkhaḷo pharuso sāhasiko ahosi. Bodhisatto aṅgavijjāvasena tassa kakkhaḷapharusasāhasikabhāvaṃ ñatvā ‘‘tāta, tvaṃ kakkhaḷo pharuso sāhasiko, pharusena nāma laddhaṃ issariyaṃ aciraṭṭhitikaṃ hoti, so issariye vinaṭṭhe bhinnanāvo viya samudde patiṭṭhaṃ na labhati, tasmā mā evarūpo ahosī’’ti taṃ ovadanto dve gāthā abhāsi –</paragraph>
    <hangnum line="67" number="14"></hangnum>
    <gatha1 line="68"> ‘‘Nayidaṃ niccaṃ bhavitabbaṃ brahmadatta, khemaṃ subhikkhaṃ sukhatā ca kāye;</gatha1>
    <gathalast line="69">Atthaccaye mā ahu sampamūḷho, bhinnaplavo sāgarasseva majjhe.</gathalast>
    <hangnum line="70" number="15"></hangnum>
    <gatha1 line="71"> ‘‘Yāni karoti puriso, tāni attani passati;</gatha1>
    <gatha2 line="72">Kalyāṇakārī kalyāṇaṃ, pāpakārī ca pāpakaṃ;</gatha2>
    <gathalast line="73">Yādisaṃ vapate bījaṃ, tādisaṃ harate phala’’nti.</gathalast>
    <paragraph line="74">Tattha <pageBreak edition="Pali Text Society" number="3.0159" /><bold>sukhatā ca kāye</bold>ti tāta brahmadatta, yadetaṃ khemaṃ vā subhikkhaṃ vā yā vā esā sukhatā kāye, idaṃ sabbaṃ imesaṃ sattānaṃ niccaṃ sabbakālameva na bhavati, idaṃ pana aniccaṃ hutvā abhāvadhammaṃ. <bold>Atthaccaye</bold>ti so <pageBreak edition="Myanmar" number="3.0148" /> tvaṃ aniccatāvasena issariye vigate attano atthassa accaye yathā nāma bhinnaplavo bhinnanāvo manusso sāgaramajjhe patiṭṭhaṃ alabhanto sampamūḷho hoti, evaṃ mā ahu sampamūḷho. <bold>Tāni attani passatī</bold>ti tesaṃ kammānaṃ vipākaṃ vindanto tāni attani passati nāma.</paragraph>
    <paragraph line="75">So ācariyaṃ vanditvā bārāṇasiṃ gantvā pitu sippaṃ dassetvā oparajje patiṭṭhāya pitu accayena rajjaṃ pāpuṇi. Tassa piṅgiyo nāma purohito ahosi kakkhaḷo pharuso sāhasiko. So yasalobhena cintesi ‘‘yaṃnūnāhaṃ iminā raññā sakalajambudīpe sabbe rājāno gāhāpeyyaṃ, evamesa ekarājā bhavissati, ahampi ekapurohito bhavissāmī’’ti. So taṃ rājānaṃ attano kathaṃ gāhāpesi. Rājā mahatiyā senāya nagarā nikkhamitvā ekassa rañño nagaraṃ rundhitvā taṃ rājānaṃ gaṇhi. Etenupāyena sakalajambudīpe rajjaṃ gahetvā rājasahassaparivuto ‘‘takkasilāyaṃ rajjaṃ gaṇhissāmī’’ti agamāsi. Bodhisatto nagaraṃ paṭisaṅkharitvā parehi appadhaṃsiyaṃ akāsi.</paragraph>
    <paragraph line="76">Bārāṇasirājā <pageBreak edition="Vipassana Research Institut" number="3.0138" /> gaṅgānadītīre mahato nigrodharukkhasssa mūle sāṇiṃ parikkhipāpetvā upari vitānaṃ kārāpetvā sayanaṃ paññapetvā nivāsaṃ gaṇhi. So jambudīpatale sahassarājāno gahetvā yujjhamānopi takkasilaṃ gahetuṃ asakkonto attano purohitaṃ pucchi ‘‘ācariya, mayaṃ ettakehi rājūhi saddhiṃ āgantvāpi takkasilaṃ gahetuṃ na sakkoma, kiṃ nu kho kātabba’’nti. ‘‘Mahārāja, sahassarājūnaṃ akkhīni uppāṭetvā māretvā kucchiṃ <pageBreak edition="Pali Text Society" number="3.0160" /> phāletvā pañcamadhuramaṃsaṃ ādāya imasmiṃ nigrodhe adhivatthāya devatāya balikammaṃ katvā antavaṭṭīhi rukkhaṃ parikkhipitvā lohitapañcaṅgulikāni karoma, evaṃ no khippameva jayo bhavissatī’’ti. Rājā ‘‘sādhū’’ti paṭissuṇitvā antosāṇiyaṃ mahābale malle ṭhapetvā ekamekaṃ rājānaṃ pakkosāpetvā nippīḷanena visaññaṃ kāretvā akkhīni uppāṭetvā māretvā maṃsaṃ ādāya kaḷevarāni gaṅgāyaṃ pavāhetvā vuttappakāraṃ balikammaṃ kāretvā balibheriṃ ākoṭāpetvā yuddhāya gato.</paragraph>
    <paragraph line="77">Athassa <pageBreak edition="Myanmar" number="3.0149" /> aṭṭālakato eko yakkho āgantvā dakkhiṇakkhiṃ uppāṭetvā agamāsi, athassa mahatī vedanā uppajji. So vedanāppatto āgantvā nigrodharukkhamūle paññattāsane uttānako nipajji. Tasmiṃ khaṇe eko gijjho ekaṃ tikhiṇakoṭikaṃ aṭṭhiṃ gahetvā rukkhagge nisinno maṃsaṃ khāditvā aṭṭhiṃ vissajjesi, aṭṭhikoṭi āgantvā rañño vāmakkhimhi ayasūlaṃ viya patitvā akkhiṃ bhindi. Tasmiṃ khaṇe bodhisattassa vacanaṃ sallakkhesi. So ‘‘amhākaṃ ācariyo ‘ime sattā bījānurūpaṃ phalaṃ viya kammānurūpaṃ vipākaṃ anubhontī’ti kathento idaṃ disvā kathesi maññe’’ti vatvā vilapanto dve gāthā abhāsi –</paragraph>
    <hangnum line="78" number="16"></hangnum>
    <gatha1 line="79"> ‘‘Idaṃ tadācariyavaco, pārāsariyo yadabravi;</gatha1>
    <gathalast line="80">‘Mā su tvaṃ akari pāpaṃ, yaṃ tvaṃ pacchā kataṃ tape’.</gathalast>
    <hangnum line="81" number="17"></hangnum>
    <gatha1 line="82"> ‘‘Ayameva so piṅgiya venasākho, yamhi ghātayiṃ khattiyānaṃ sahasssaṃ;</gatha1>
    <gathalast line="83">Alaṅkate candanasārānulitte, tameva dukkhaṃ paccāgataṃ mama’’nti.</gathalast>
    <paragraph line="84">Tattha <pageBreak edition="Pali Text Society" number="3.0161" /><bold>idaṃ tadācariyavaco</bold>ti idaṃ taṃ ācariyassa vacanaṃ. <bold>Pārāsariyo</bold>ti taṃ gottena kitteti. <bold>Pacchā kata</bold>nti yaṃ pāpaṃ tayā kataṃ, pacchā taṃ tapeyya kilameyya, taṃ mā karīti ovādaṃ adāsi, ahaṃ panassa vacanaṃ na karinti. <bold>Ayamevā</bold>ti nigrodharukkhaṃ dassento vilapati. <bold>Venasākho</bold>ti patthaṭasākho. <bold>Yamhi ghātayi</bold>nti yamhi rukkhe khattiyasahassaṃ māresiṃ. <bold>Alaṅkate candanasārānulitte</bold>ti rājālaṅkārehi alaṅkate lohitacandanasārānulitte te khattiye yatthāhaṃ ghātesiṃ <pageBreak edition="Vipassana Research Institut" number="3.0139" />, ayameva so rukkho idāni mayhaṃ kiñci parittāṇaṃ kātuṃ na sakkotīti dīpeti. <bold>Tameva dukkha</bold>nti yaṃ mayā paresaṃ akkhiuppāṭanadukkhaṃ kataṃ, idaṃ me tatheva paṭiāgataṃ, idāni no ācariyassa vacanaṃ matthakaṃ pattanti paridevati.</paragraph>
    <paragraph line="85">So <pageBreak edition="Myanmar" number="3.0150" /> evaṃ paridevamāno aggamahesiṃ anussaritvā –</paragraph>
    <hangnum line="86" number="18"></hangnum>
    <gatha1 line="87"> ‘‘Sāmā ca kho candanalittagattā, laṭṭhīva sobhañjanakassa uggatā;</gatha1>
    <gathalast line="88">Adisvā kālaṃ karissāmi ubbariṃ, taṃ me ito dukkhataraṃ bhavissatī’’ti. –</gathalast>
    <unindented line="89">Gāthamāha –</unindented>
    <paragraph line="90">Tassattho – mama bhariyā suvaṇṇasāmā ubbarī yathā nāma siggurukkhassa uju uggatā sākhā mandamāluteritā kampamānā sobhati, evaṃ itthivilāsaṃ kurumānā sobhati, tamahaṃ idāni akkhīnaṃ bhinnattā ubbariṃ adisvāva kālaṃ karissāmi, taṃ me tassā adassanaṃ ito maraṇadukkhatopi dukkhataraṃ bhavissatīti.</paragraph>
    <paragraph line="91">So evaṃ vilapantova maritvā niraye nibbatti. Na naṃ issariyaluddho purohito parittāṇaṃ kātuṃ sakkhi, na attano issariyaṃ. Tasmiṃ matamatteyeva balakāyo bhijjitvā palāyi.</paragraph>
    <paragraph line="92">Satthā imaṃ dhammadesanaṃ āharitvā jātakaṃ samodhānesi – ‘‘tadā bārāṇasirājā bodhirājakumāro ahosi, piṅgiyo devadatto, disāpāmokkhācariyo pana ahameva ahosi’’nti.</paragraph>
    <centered line="93">Venasākhajātakavaṇṇanā tatiyā.</centered>
    <hangnum line="94"></hangnum>
    <paragraph line="95"> [354] 4. Uragajātakavaṇṇanā</paragraph>
    <paragraph line="96"><bold>Uragova</bold><pageBreak edition="Pali Text Society" number="3.0162" /><bold>tacaṃ jiṇṇa</bold>nti idaṃ satthā jetavane viharanto mataputtakaṃ kuṭumbikaṃ ārabbha kathesi. Vatthu pana matabhariyamatapitikavatthusadisameva. Idhāpi tatheva satthā tassa nivesanaṃ gantvā taṃ āgantvā vanditvā nisinnaṃ ‘‘kiṃ, āvuso, socasī’’ti pucchitvā ‘‘āma, bhante <pageBreak edition="Vipassana Research Institut" number="3.0140" />, puttassa me matakālato paṭṭhāya socāmī’’ti vutte ‘‘āvuso, bhijjanadhammaṃ nāma bhijjati, nassanadhammaṃ nāma nassati, tañca kho na ekasmiṃyeva kule, nāpi ekasmiññeva gāme, atha kho aparimāṇesu cakkavāḷesu tīsu bhavesu amaraṇadhammo <pageBreak edition="Myanmar" number="3.0151" /> nāma natthi, tabbhāveneva ṭhātuṃ samattho ekasaṅkhāropi sassato nāma natthi, sabbe sattā maraṇadhammā, sabbe saṅkhārā bhijjanadhammā, porāṇakapaṇḍitāpi putte mate ‘maraṇadhammaṃ mataṃ, nassanadhammaṃ naṭṭha’nti na sociṃsū’’ti vatvā tena yācito atītaṃ āhari.</paragraph>
    <paragraph line="97">Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ dvāragāmake brāhmaṇakule nibbattitvā kuṭumbaṃ saṇṭhapetvā kasikammena jīvikaṃ kappesi. Tassa putto ca dhītā cāti dve dārakā ahesuṃ. So puttassa vayappattassa samānakulato kumārikaṃ āharitvā adāsi, iti te dāsiyā saddhiṃ cha janā ahesuṃ – bodhisatto, bhariyā, putto, dhītā, suṇisā, dāsīti. Te samaggā sammodamānā piyasaṃvāsā ahesuṃ. Bodhisatto sesānaṃ pañcannaṃ evaṃ ovādaṃ deti ‘‘tumhe yathāladdhaniyāmeneva dānaṃ detha, sīlaṃ rakkhatha, uposathakammaṃ karotha, maraṇassatiṃ bhāvetha, tumhākaṃ maraṇabhāvaṃ sallakkhetha, imesañhi sattānaṃ maraṇaṃ dhuvaṃ, jīvitaṃ addhuvaṃ, sabbe saṅkhārā aniccā khayavayadhamminova, rattiñca divā ca appamattā hothā’’ti. Te ‘‘sādhū’’ti ovādaṃ sampaṭicchitvā appamattā maraṇassatiṃ bhāventi.</paragraph>
    <paragraph line="98">Athekadivasaṃ bodhisatto puttena saddhiṃ khettaṃ <pageBreak edition="Pali Text Society" number="3.0163" /> gantvā kasati. Putto kacavaraṃ saṅkaḍḍhitvā jhāpeti. Tassāvidūre ekasmiṃ vammike āsīviso atthi. Dhūmo tassa akkhīni pahari. So kuddho nikkhamitvā ‘‘imaṃ nissāya mayhaṃ bhaya’’nti catasso dāṭhā nimujjāpento taṃ ḍaṃsi, so parivattitvā patito. Bodhisatto parivattitvā taṃ patitaṃ disvā goṇe ṭhapetvā gantvā tassa matabhāvaṃ ñatvā taṃ ukkhipitvā ekasmiṃ rukkhamūle nipajjāpetvā pārupitvā neva rodi na paridevi – ‘‘bhijjanadhammaṃ pana bhinnaṃ, maraṇadhammaṃ mataṃ, sabbe saṅkhārā aniccā maraṇanipphattikā’’ti aniccabhāvameva sallakkhetvā kasi. So khettasamīpena gacchantaṃ ekaṃ paṭivissakaṃ purisaṃ disvā ‘‘tāta, gehaṃ gacchasī’’ti pucchitvā ‘‘āmā’’ti vutte tena hi amhākampi gharaṃ gantvā brāhmaṇiṃ vadeyyāsi ‘‘ajja kira pubbe viya dvinnaṃ bhattaṃ anāharitvā ekassevāhāraṃ āhareyyātha, pubbe ca ekikāva dāsī āhāraṃ āharati, ajja pana cattāropi janā suddhavatthanivatthā gandhapupphahatthā āgaccheyyāthā’’ti. So ‘‘sādhū’’ti gantvā brāhmaṇiyā tatheva kathesi. Kena te, tāta, imaṃ sāsanaṃ dinnanti. Brāhmaṇena <pageBreak edition="Myanmar" number="3.0152" />, ayyeti. Sā ‘‘putto me mato’’ti aññāsi, kampanamattampissā nāhosi. Evaṃ subhāvitacittā suddhavatthanivatthā <pageBreak edition="Vipassana Research Institut" number="3.0141" /> gandhapupphahatthā dāsiṃ pana āhāraṃ āharāpetvā sesehi saddhiṃ khettaṃ agamāsi. Ekassapi roditaṃ vā paridevitaṃ vā nāhosi.</paragraph>
    <paragraph line="99">Bodhisatto puttassa nipannachāyāyameva nisīditvā bhuñji. Bhuttāvasāne sabbepi dārūni uddharitvā taṃ citakaṃ āropetvā gandhapupphehi pūjetvā jhāpesuṃ. Ekassa ca ekabindupi assu nāhosi, sabbepi subhāvitamaraṇassatino honti. Tesaṃ sīlatejena sakkassa āsanaṃ uṇhākāraṃ dassesi. So ‘‘ko nu kho maṃ ṭhānā <pageBreak edition="Pali Text Society" number="3.0164" /> cāvetukāmo’’ti upadhārento tesaṃ guṇatejena uṇhabhāvaṃ ñatvā pasannamānaso hutvā ‘‘mayā etesaṃ santikaṃ gantvā sīhanādaṃ nadāpetvā sīhanādapariyosāne etesaṃ nivesanaṃ sattaratanaparipuṇṇaṃ katvā āgantuṃ vaṭṭatī’’ti vegena tattha gantvā āḷāhanapasse ṭhito ‘‘tāta, kiṃ karothā’’ti āha. ‘‘Ekaṃ manussaṃ jhāpema, sāmī’’ti. ‘‘Na tumhe manussaṃ jhāpessatha, ekaṃ pana migaṃ māretvā pacatha maññe’’ti. ‘‘Natthetaṃ sāmi, manussameva jhāpemā’’ti. ‘‘Tena hi verimanusso vo bhavissatī’’ti. Atha naṃ bodhisatto ‘‘orasaputto no sāmi, na veriko’’ti āha. ‘‘Tena hi vo appiyaputto bhavissatī’’ti? ‘‘Ativiya piyaputto, sāmī’’ti. ‘‘Atha kasmā na rodasī’’ti? So arodanakāraṇaṃ kathento paṭhamaṃ gāthamāha –</paragraph>
    <hangnum line="100" number="19"></hangnum>
    <gatha1 line="101"> ‘‘Uragova tacaṃ jiṇṇaṃ, hitvā gacchati saṃ tanuṃ;</gatha1>
    <gathalast line="102">Evaṃ sarīre nibbhoge, pete kālakate sati.</gathalast>
    <hangnum line="103" number="20"></hangnum>
    <gatha1 line="104"> ‘‘Ḍayhamāno na jānāti, ñātīnaṃ paridevitaṃ;</gatha1>
    <gathalast line="105">Tasmā etaṃ na socāmi, gato so tassa yā gatī’’ti.</gathalast>
    <paragraph line="106">Tattha <bold>saṃ tanu</bold>nti attano sarīraṃ. <bold>Nibbhoge</bold>ti jīvitindriyassa abhāvena bhogarahite. <bold>Pete</bold>ti paralokaṃ paṭigate. <bold>Kālakate</bold>ti katakāle, mateti attho. Idaṃ vuttaṃ hoti – sāmi, mama putto yathā nāma urago jiṇṇatacaṃ nicchinditvā anoloketvā anapekkho chaḍḍetvā <pageBreak edition="Myanmar" number="3.0153" /> gaccheyya, evaṃ attano sarīraṃ chaḍḍetvā gacchati, tassa jīvitindriyarahite sarīre evaṃ nibbhoge tasmiñca me putte pete puna paṭigate maraṇakālaṃ katvā ṭhite sati ko kāruññena vā paridevena vā attho. Ayañhi yathā sūlehi vijjhitvā ḍayhamāno sukhadukkhaṃ na jānāti, evaṃ ñātīnaṃ paridevitampi na jānāti, tena kāraṇenāhaṃ etaṃ na socāmi. Yā tassa attano gati, taṃ so gatoti.</paragraph>
    <paragraph line="107">Sakko <pageBreak edition="Vipassana Research Institut" number="3.0142" /><pageBreak edition="Pali Text Society" number="3.0165" /> bodhisattassa vacanaṃ sutvā brāhmaṇiṃ pucchi ‘‘amma, tuyhaṃ so kiṃ hotī’’ti? ‘‘Dasa māse kucchinā pariharitvā thaññaṃ pāyetvā hatthapāde saṇṭhapetvā vaḍḍhitaputto me, sāmī’’ti. ‘‘Amma, pitā tāva purisabhāvena mā rodatu, mātu hadayaṃ pana mudukaṃ hoti, tvaṃ kasmā na rodasī’’ti? Sā arodanakāraṇaṃ kathentī –</paragraph>
    <hangnum line="108" number="21"></hangnum>
    <gatha1 line="109"> ‘‘Anavhito tato āgā, ananuññāto ito gato;</gatha1>
    <gathalast line="110">Yathāgato tathā gato, tattha kā paridevanā.</gathalast>
    <hangnum line="111" number="22"></hangnum>
    <gatha1 line="112"> ‘‘Ḍayhamāno na jānāti, ñātīnaṃ paridevitaṃ;</gatha1>
    <gathalast line="113">Tasmā etaṃ na socāmi, gato so tassa yā gatī’’ti. – gāthādvayamāha –</gathalast>
    <paragraph line="114">Tattha <bold>anavhito</bold>ti ayaṃ tāta mayā paralokato anavhito ayācito. <bold>Āgā</bold>ti amhākaṃ gehaṃ āgato. <bold>Ito</bold>ti ito manussalokato gacchantopi mayā ananuññātova gato. <bold>Yathāgato</bold>ti āgacchantopi yathā attanova ruciyā āgato, gacchantopi tatheva gato. <bold>Tatthā</bold>ti tasmiṃ tassa ito gamane kā paridevanā. <bold>Ḍayhamāno</bold>ti gāthā vuttanayena veditabbā.</paragraph>
    <paragraph line="115">Sakko brāhmaṇiyā kathaṃ sutvā tassa bhaginiṃ pucchi ‘‘amma, tuyhaṃ so kiṃ hotī’’ti? ‘‘Bhātā me, sāmī’’ti. ‘‘Amma, bhaginiyo nāma bhātūsu sinehā honti, tvaṃ kasmā na rodasī’’ti? Sā arodanakāraṇaṃ kathentī –</paragraph>
    <hangnum line="116" number="23"></hangnum>
    <gatha1 line="117"> ‘‘Sace rode kisā assaṃ, tassā me kiṃ phalaṃ siyā;</gatha1>
    <gathalast line="118">Ñātimittasuhajjānaṃ, bhiyyo no aratī siyā.</gathalast>
    <hangnum line="119" number="24"></hangnum>
    <gatha1 line="120"> Ḍayhamāno <pageBreak edition="Pali Text Society" number="3.0166" /><pageBreak edition="Myanmar" number="3.0154" /> na jānāti, ñātīnaṃ paridevitaṃ;</gatha1>
    <gathalast line="121">Tasmā etaṃ na socāmi, gato so tassa yā gatī’’ti. – gāthādvayamāha –</gathalast>
    <paragraph line="122">Tattha <bold>sace</bold>ti yadi ahaṃ bhātari mate rodeyyaṃ, kisasarīrā assaṃ. Bhātu pana me tappaccayā vuḍḍhi nāma natthīti dasseti. <bold>Tassā me</bold>ti tassā mayhaṃ rodantiyā kiṃ phalaṃ ko ānisaṃso bhaveyya. Mayhaṃ avuddhi pana paññāyatīti dīpeti. <bold>Ñātimittasuhajjāna</bold>nti ñātimittasuhadānaṃ <pageBreak edition="Vipassana Research Institut" number="3.0143" />. Ayameva vā pāṭho. <bold>Bhiyyo no</bold>ti ye amhākaṃ ñātī ca mittā ca suhadayā ca, tesaṃ adhikatarā arati siyā.</paragraph>
    <paragraph line="123">Sakko bhaginiyā kathaṃ sutvā bhariyaṃ pucchi ‘‘amma, tuyhaṃ so kiṃ hotī’’ti? ‘‘Pati me, sāmī’’ti. ‘‘Itthiyo nāma patimhi mate vidhavā honti anāthā, tvaṃ kasmā na rodasī’’ti. Sāpissa arodanakāraṇaṃ kathentī –</paragraph>
    <hangnum line="124" number="25"></hangnum>
    <gatha1 line="125"> ‘‘Yathāpi dārako candaṃ, gacchantamanurodati;</gatha1>
    <gathalast line="126">Evaṃsampadamevetaṃ, yo petamanusocati.</gathalast>
    <hangnum line="127" number="26"></hangnum>
    <gatha1 line="128"> ‘‘Ḍayhamāno na jānāti, ñātīnaṃ paridevitaṃ;</gatha1>
    <gathalast line="129">Tasmā etaṃ na socāmi, gato so tassa yā gatī’’ti. – gāthādvayamāha –</gathalast>
    <paragraph line="130">Tassattho – yathā nāma yattha katthaci yuttāyuttaṃ labbhanīyālabbhanīyaṃ ajānanto bāladārako mātu ucchaṅge nisinno puṇṇamāsiyaṃ puṇṇaṃ candaṃ ākāse gacchantaṃ disvā ‘‘amma, candaṃ me dehi, amma, candaṃ me dehī’’ti punappunaṃ rodati, evaṃsampadamevetaṃ, evaṃnipphattikameva etaṃ tassa ruṇṇaṃ hoti, yo petaṃ kālakataṃ anusocati. Itopi ca bālataraṃ. Kiṃkāraṇā? So hi vijjamānacandaṃ anurodati, mayhaṃ pana pati mato etarahi avijjamāno sūlehi vijjhitvā ḍayhamānopi na kiñci jānātīti.</paragraph>
    <paragraph line="131">Sakko <pageBreak edition="Pali Text Society" number="3.0167" /> bhariyāya vacanaṃ sutvā dāsiṃ pucchi ‘‘amma, tuyhaṃ so kiṃ hotī’’ti? ‘‘Ayyo me, sāmī’’ti. ‘‘Nanu tvaṃ iminā pīḷetvā pothetvā paribhuttā <pageBreak edition="Myanmar" number="3.0155" /> bhavissasi, tasmā ‘‘sumuttā aha’’nti na rodasī’’ti. ‘Sāmi, mā evaṃ avaca, na etaṃ etassa anucchavikaṃ, khantimettānuddayasampanno me ayyaputto, ure saṃvaḍḍhitaputto viya ahosī’ti. ‘‘Atha kasmā na rodasī’’ti? Sāpissa arodanakāraṇaṃ kathentī –</paragraph>
    <hangnum line="132" number="27"></hangnum>
    <gatha1 line="133"> ‘‘Yathāpi udakakumbho, bhinno appaṭisandhiyo;</gatha1>
    <gathalast line="134">Evaṃsampadamevetaṃ, yo petamanusocati.</gathalast>
    <hangnum line="135" number="28"></hangnum>
    <gatha1 line="136"> ‘‘Ḍayhamāno <pageBreak edition="Vipassana Research Institut" number="3.0144" /> na jānāti, ñātīnaṃ paridevitaṃ;</gatha1>
    <gathalast line="137">Tasmā etaṃ na socāmi, gato so tassa yā gatī’’ti. – gāthādvayamāha –</gathalast>
    <paragraph line="138">Tassattho – yathā nāma udakakumbho ukkhipiyamāno patitvā sattadhā bhinno puna tāni kapālāni paṭipāṭiyā ṭhapetvā saṃvidahitvā paṭipākatikaṃ kātuṃ na sakkoti, yo petamanusocati, tassapi etamanusocanaṃ evaṃnipphattikameva hoti, matassa puna jīvāpetuṃ asakkuṇeyyattā iddhimato vā iddhānubhāvena bhinnaṃ kumbhaṃ saṃvidahitvā udakassa pūretuṃ sakkā bhaveyya, kālakato pana iddhibalenāpi na sakkā paṭipākatitaṃ kātunti. Itarā gāthā vuttatthāyeva.</paragraph>
    <paragraph line="139">Sakko sabbesaṃ dhammakathaṃ sutvā pasīditvā ‘‘tumhehi appamattehi maraṇassati bhāvitā, tumhe ito paṭṭhāya sahatthena kammaṃ mā karittha, ahaṃ, sakko devarājā, ahaṃ vo gehe satta ratanāni aparimāṇāni karissāmi, tumhe dānaṃ detha <pageBreak edition="Pali Text Society" number="3.0168" />, sīlaṃ rakkhatha, uposathakammaṃ karotha, appamattā hothā’’ti tesaṃ ovādaṃ datvā gehaṃ aparimitadhanaṃ katvā pakkāmi.</paragraph>
    <paragraph line="140">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā dāsī khujjuttarā ahosi, dhītā uppalavaṇṇā, putto rāhulo, mātā khemā, brāhmaṇo pana ahameva ahosinti.</paragraph>
    <centered line="141">Uragajātakavaṇṇanā catutthā.</centered>
    <hangnum line="142"></hangnum>
    <paragraph line="143"> [355] 5. Ghaṭajātakavaṇṇanā</paragraph>
    <paragraph line="144"><bold>Aññe</bold><pageBreak edition="Myanmar" number="3.0156" /><bold>socanti rodantī</bold>ti idaṃ satthā jetavane viharanto kosalarañño ekaṃ amaccaṃ ārabbha kathesi. Vatthu heṭṭhā kathitasadisameva. Idha pana rājā attano upakārasssa amaccassa mahantaṃ yasaṃ datvā paribhedakānaṃ kathaṃ gahetvā taṃ bandhāpetvā bandhanāgāre pavesesi. So tattha nisinnova sotāpattimaggaṃ nibbattesi. Rājā tassa guṇaṃ sallakkhetvā mocāpesi. So gandhamālaṃ ādāya satthu santikaṃ gantvā vanditvā nisīdi. Atha naṃ satthā ‘‘anattho kira te uppanno’’ti pucchitvā ‘‘āma, bhante, anatthena pana me attho āgato, sotāpattimaggo nibbatto’’ti vutte ‘‘na kho, upāsaka, tvaññeva anatthena atthaṃ āhari, porāṇakapaṇḍitāpi āhariṃsū’’ti vatvā tena yācito atītaṃ āhari.</paragraph>
    <paragraph line="145">Atīte <pageBreak edition="Vipassana Research Institut" number="3.0145" /> bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti, ‘‘ghaṭakumāro’’tissa nāmaṃ kariṃsu. So aparena samayena takkasilāyaṃ uggahitasippo dhammena rajjaṃ kāresi. Tassa antepure eko amacco dubbhi. So taṃ paccakkhato ñatvā raṭṭhā pabbājesi. Tadā sāvatthiyaṃ dhaṅkarājā nāma rajjaṃ kāresi. So tassa santikaṃ gantvā taṃ upaṭṭhahitvā heṭṭhā vuttanayena attano vacanaṃ gāhāpetvā bārāṇasirajjaṃ gaṇhāpesi. Sopi rajjaṃ gahetvā bodhisattaṃ saṅkhalikāhi bandhāpetvā bandhanāgāraṃ pavesesi. Bodhisatto jhānaṃ nibbattetvā <pageBreak edition="Pali Text Society" number="3.0169" /> ākāse pallaṅkena nisīdi, dhaṅkassa sarīre ḍāho uppajji. So gantvā bodhisattassa suvaṇṇādāsaphullapadumasassirikaṃ mukhaṃ disvā bodhisattaṃ pucchanto paṭhamaṃ gāthamāha –</paragraph>
    <hangnum line="146" number="29"></hangnum>
    <gatha1 line="147"> ‘‘Aññe socanti rodanti, aññe assumukhā janā;</gatha1>
    <gathalast line="148">Pasannamukhavaṇṇosi, kasmā ghaṭa na socasī’’ti.</gathalast>
    <paragraph line="149">Tattha <bold>aññe</bold>ti taṃ ṭhapetvā sesamanussā.</paragraph>
    <paragraph line="150">Athassa bodhisatto asocanakāraṇaṃ kathento catasso gāthā abhāsi –</paragraph>
    <hangnum line="151" number="30"></hangnum>
    <gatha1 line="152"> ‘‘Nābbhatītaharo <pageBreak edition="Myanmar" number="3.0157" /> soko, nānāgatasukhāvaho;</gatha1>
    <gathalast line="153">Tasmā dhaṅka na socāmi, natthi soke dutīyatā.</gathalast>
    <hangnum line="154" number="31"></hangnum>
    <gatha1 line="155"> ‘‘Socaṃ paṇḍu kiso hoti, bhattañcassa na ruccati;</gatha1>
    <gathalast line="156">Amittā sumanā honti, sallaviddhassa ruppato.</gathalast>
    <hangnum line="157" number="32"></hangnum>
    <gatha1 line="158"> ‘‘Gāme vā yadi vāraññe, ninne vā yadi vā thale;</gatha1>
    <gathalast line="159">Ṭhitaṃ maṃ nāgamissati, evaṃ diṭṭhapado ahaṃ.</gathalast>
    <hangnum line="160" number="33"></hangnum>
    <gatha1 line="161"> ‘‘Yassattā nālamekova, sabbakāmarasāharo;</gatha1>
    <gathalast line="162">Sabbāpi pathavī tassa, na sukhaṃ āvahissatī’’ti.</gathalast>
    <paragraph line="163">Tattha <bold>nābbhatītaharo</bold>ti nābbhatītāhāro, ayameva vā pāṭho. Soko nāma abbhatītaṃ atikkantaṃ niruddhaṃ atthaṅgataṃ puna nāharati. <bold>Dutīyatā</bold>ti sahāyatā. Atītāharaṇena vā anāgatāharaṇena <pageBreak edition="Vipassana Research Institut" number="3.0146" /> vā soko nāma kassaci sahāyo na hoti, tenāpi kāraṇenāhaṃ na socāmīti vadati. <bold>Soca</bold>nti socanto. <bold>Sallaviddhassa ruppato</bold>ti sokasallena viddhassa teneva ghaṭṭiyamānasssa ‘‘diṭṭhā vata no paccāmittassa piṭṭhī’’ti amittā sumanā hontīti attho.</paragraph>
    <paragraph line="164"><bold>Ṭhitaṃ maṃ nāgamissatī</bold>ti samma dhaṅkarāja, etesu gāmādīsu yattha katthaci ṭhitaṃ maṃ paṇḍukisabhāvādikaṃ sokamūlakaṃ byasanaṃ na āgamissati. <bold>Evaṃ diṭṭhapado</bold>ti yathā taṃ byasanaṃ nāgacchati, evaṃ mayā jhānapadaṃ diṭṭhaṃ. ‘‘Aṭṭhalokadhammapada’’ntipi vadantiyeva <pageBreak edition="Pali Text Society" number="3.0170" />. Pāḷiyaṃ pana ‘‘na mattaṃ nāgamissatī’’ti likhitaṃ, taṃ aṭṭhakathāyaṃ natthi. Pariyosānagāthāya icchitapatthitatthena jhānasukhasaṅkhātaṃ sabbakāmarasaṃ āharatīti <bold>sabbakāmarasāharo</bold>. Idaṃ vuttaṃ hoti – yassa rañño pahāya aññasahāye attāva eko sabbakāmarasāharo nālaṃ, sabbaṃ jhānasukhasaṅkhātaṃ kāmarasaṃ āharituṃ asamattho, tassa rañño sabbāpi pathavī na sukhaṃ āvahissati. Kāmāturassa hi sukhaṃ nāma natthi, yo pana kilesadaratharahitaṃ jhānasukhaṃ āharituṃ samattho, so rājā sukhī hotīti. Yo panetāya gāthāya ‘‘yassatthā nālameko’’tipi pāṭho, tassattho na dissati.</paragraph>
    <paragraph line="165">Iti <pageBreak edition="Myanmar" number="3.0158" /> dhaṅko imā catasso gāthā sutvā bodhisattaṃ khamāpetvā rajjaṃ paṭicchāpetvā pakkāmi. Bodhisattopi rajjaṃ amaccānaṃ paṭiniyyādetvā himavantapadesaṃ gantvā isipabbajjaṃ pabbajitvā aparihīnajjhāno brahmalokaparāyaṇo ahosi.</paragraph>
    <paragraph line="166">Satthā imaṃ dhammadesanaṃ āharitvā jātakaṃ samodhānesi – ‘‘tadā dhaṅkarājā ānando ahosi, ghaṭarājā pana ahameva ahosi’’nti.</paragraph>
    <centered line="167">Ghaṭajātakavaṇṇanā pañcamā.</centered>
    <hangnum line="168"></hangnum>
    <paragraph line="169"> [356] 6. Koraṇḍiyajātakavaṇṇanā</paragraph>
    <paragraph line="170"><bold>Eko araññe</bold>ti idaṃ satthā jetavane viharanto dhammasenāpatiṃ ārabbha kathesi. Thero kira āgatāgatānaṃ dussīlānaṃ migaluddakamacchabandhādīnaṃ diṭṭhadiṭṭhānaññeva ‘‘sīlaṃ gaṇhatha, sīlaṃ gaṇhathā’’ti sīlaṃ deti. Te there garubhāvena tassa kathaṃ bhindituṃ asakkontā sīlaṃ gaṇhanti, gahetvā ca pana na rakkhanti, attano attano kammameva karonti. Thero saddhivihārike āmantetvā <pageBreak edition="Vipassana Research Institut" number="3.0147" /> ‘‘āvuso, ime manussā mama santike sīlaṃ gaṇhiṃsu, gaṇhitvā ca pana na rakkhantī’’ti <pageBreak edition="Pali Text Society" number="3.0171" /> āha. ‘‘Bhante, tumhe etesaṃ aruciyā sīlaṃ detha, ete tumhākaṃ kathaṃ bhindituṃ asakkontā gaṇhanti, tumhe ito paṭṭhāya evarūpānaṃ sīlaṃ mā adatthā’’ti. Thero anattamano ahosi. Taṃ pavattiṃ sutvā bhikkhū dhammasabhāyaṃ kathaṃ samuṭṭhāpesuṃ – ‘‘āvuso, sāriputtatthero kira diṭṭhadiṭṭhānaññeva sīlaṃ detī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa diṭṭhadiṭṭhānaṃ ayācantānaññeva sīlaṃ detī’’ti vatvā atītaṃ āhari.</paragraph>
    <paragraph line="171">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ disāpāmokkhassa ācariyassa jeṭṭhantevāsiko koraṇḍiyo nāma ahosi. Tadā so ācariyo diṭṭhadiṭṭhānaṃ kevaṭṭādīnaṃ ayācantānaññeva ‘‘sīlaṃ gaṇhatha, sīlaṃ gaṇhathā’’ti sīlaṃ deti. Te gahetvāpi na rakkhanti <pageBreak edition="Myanmar" number="3.0159" /> ācariyo tamatthaṃ antevāsikānaṃ ārocesi. Antevāsikā ‘‘bhante, tumhe etesaṃ aruciyā sīlaṃ detha, tasmā bhindanti, ito dāni paṭṭhāya yācantānaññeva dadeyyātha, mā ayācantāna’’nti vadiṃsu. So vippaṭisārī ahosi, evaṃ santepi diṭṭhadiṭṭhānaṃ sīlaṃ detiyeva.</paragraph>
    <paragraph line="172">Athekadivasaṃ ekasmā gāmā manussā āgantvā brāhmaṇavācanakatthāya ācariyaṃ nimantayiṃsu. So koraṇḍiyamāṇavaṃ pakkositvā ‘‘tāta, ahaṃ na gacchāmi, tvaṃ ime pañcasate māṇave gahetvā tattha gantvā vācanakāni sampaṭicchitvā amhākaṃ dinnakoṭṭhāsaṃ āharā’’ti pesesi. So gantvā paṭinivattanto antarāmagge ekaṃ kandaraṃ disvā cintesi ‘‘amhākaṃ ācariyo diṭṭhadiṭṭhānaṃ ayācantānaññeva sīlaṃ deti, ito dāni paṭṭhāya yathā yācantānaññeva deti, tathā naṃ karissāmī’’ti. So tesu māṇavesu <pageBreak edition="Pali Text Society" number="3.0172" /> sukhanisinnesu uṭṭhāya mahantaṃ mahantaṃ selaṃ ukkhipitvā kandarāyaṃ khipi, punappunaṃ khipiyeva. Atha naṃ te māṇavā uṭṭhāya ‘‘ācariya, kiṃ karosī’’ti āhaṃsu. So na kiñci kathesi, te vegena gantvā ācariyassa ārocesuṃ. Ācariyo āgantvā tena saddhiṃ sallapanto paṭhamaṃ gāthamāha –</paragraph>
    <hangnum line="173" number="34"></hangnum>
    <gatha1 line="174"> ‘‘Eko araññe girikandarāyaṃ, paggayha paggayha silaṃ pavecchasi;</gatha1>
    <gathalast line="175">Punappunaṃ santaramānarūpo, koraṇḍiya ko nu tava yidhattho’’ti.</gathalast>
    <paragraph line="176">Tattha <bold>ko nu tava yidhattho</bold>ti ko nu tava idha kandarāyaṃ silākhipanena attho.</paragraph>
    <paragraph line="177">So <pageBreak edition="Vipassana Research Institut" number="3.0148" /> tassa vacanaṃ sutvā ācariyaṃ pabodhetukāmo dutiyaṃ gāthamāha –</paragraph>
    <hangnum line="178" number="35"></hangnum>
    <gatha1 line="179"> ‘‘Ahañhimaṃ sāgarasevitantaṃ, samaṃ karissāmi yathāpi pāṇi;</gatha1>
    <gathalast line="180">Vikiriya sānūni ca pabbatāni ca, tasmā silaṃ dariyā pakkhipāmī’’ti.</gathalast>
    <paragraph line="181">Tattha <pageBreak edition="Myanmar" number="3.0160" /><bold>ahañhima</bold>nti ahañhi imaṃ mahāpathaviṃ. <bold>Sāgarasevitanta</bold>nti sāgarehi sevitaṃ cāturantaṃ. <bold>Yathāpi pāṇī</bold>ti hatthatalaṃ viya samaṃ karissāmi. <bold>Vikiriyā</bold>ti vikiritvā. <bold>Sānūni ca pabbatāni cā</bold>ti paṃsupabbate ca silāpabbate ca.</paragraph>
    <paragraph line="182">Taṃ sutvā brāhmaṇo tatiyaṃ gāthamāha –</paragraph>
    <hangnum line="183" number="36"></hangnum>
    <gatha1 line="184"> ‘‘Nayimaṃ mahiṃ arahati pāṇikappaṃ, samaṃ manusso karaṇāya meko;</gatha1>
    <gathalast line="185">Maññāmimaññeva dariṃ jigīsaṃ, koraṇḍiya hāhasi jīvaloka’’nti.</gathalast>
    <paragraph line="186">Tattha <pageBreak edition="Pali Text Society" number="3.0173" /><bold>karaṇāya meko</bold>ti karaṇāya eko kātuṃ na sakkotīti dīpeti. <bold>Maññāmimaññeva dariṃ jigīsa</bold>nti ahaṃ maññāmi tiṭṭhatu pathavī, imaññeva ekaṃ dariṃ jigīsaṃ pūraṇatthāya vāyamanto silā pariyesanto upāyaṃ vicinantova tvaṃ imaṃ jīvalokaṃ hāhasi jahissasi, marissasīti attho.</paragraph>
    <paragraph line="187">Taṃ sutvā māṇavo catutthaṃ gāthamāha –</paragraph>
    <hangnum line="188" number="37"></hangnum>
    <gatha1 line="189"> ‘‘Sace ayaṃ bhūtadharaṃ na sakkā, samaṃ manusso karaṇāya meko;</gatha1>
    <gathalast line="190">Evameva tvaṃ brahme ime manusse, nānādiṭṭhike nānayissasi te’’ti.</gathalast>
    <paragraph line="191">Tassattho – sace ayaṃ eko manusso imaṃ bhūtadharaṃ pathaviṃ samaṃ kātuṃ na sakkā na samattho, evameva tvaṃ ime dussīlamanusse nānādiṭṭhike nānayissasi, te evaṃ ‘‘sīlaṃ gaṇhatha, sīlaṃ gaṇhathā’’ti vadanto attano vasaṃ na ānayissasi, paṇḍitapurisāyeva hi pāṇātipātaṃ ‘‘akusala’’nti garahanti. Saṃsāramocakādayo panettha kusalasaññino, te tvaṃ kathaṃ ānayissasi, tasmā diṭṭhadiṭṭhānaṃ sīlaṃ adatvā yācantānaññeva dehīti.</paragraph>
    <paragraph line="192">Taṃ <pageBreak edition="Vipassana Research Institut" number="3.0149" /> sutvā ācariyo ‘‘yuttaṃ vadati koraṇḍiyo, idāni na evarūpaṃ karissāmī’’ti attano viraddhabhāvaṃ ñatvā pañcamaṃ gāthamāha –</paragraph>
    <hangnum line="193" number="38"></hangnum>
    <gatha1 line="194"> ‘‘Saṃkhittarūpena <pageBreak edition="Myanmar" number="3.0161" /> bhavaṃ mamatthaṃ, akkhāsi koraṇḍiya evametaṃ;</gatha1>
    <gathalast line="195">Yathā na sakkā pathavī samāyaṃ, kattuṃ manussena tathā manussā’’ti.</gathalast>
    <paragraph line="196">Tattha <bold>samāya</bold>nti samaṃ ayaṃ. Evaṃ ācariyo māṇavassa thutiṃ akāsi, sopi naṃ bodhetvā sayaṃ gharaṃ nesi.</paragraph>
    <paragraph line="197">Satthā <pageBreak edition="Pali Text Society" number="3.0174" /> imaṃ dhammadesanaṃ āharitvā jātakaṃ samodhānesi – ‘‘tadā brāhmaṇo sāriputto ahosi, koraṇḍiyamāṇavo pana ahameva ahosi’’nti.</paragraph>
    <centered line="198">Koraṇḍiyajātakavaṇṇanā chaṭṭhā.</centered>
    <hangnum line="199"></hangnum>
    <paragraph line="200"> [357] 7. Laṭukikajātakavaṇṇanā</paragraph>
    <paragraph line="201"><bold>Vandāmi taṃ kuñjara saṭṭhihāyana</bold>nti idaṃ satthā veḷuvane viharanto devadattaṃ ārabbha kathesi. Ekasmiñhi divase bhikkhū dhammasabhāyaṃ kathaṃ samuṭṭhāpesuṃ ‘‘āvuso, devadatto kakkhaḷo pharuso sāhasiko, sattesu karuṇāmattampissa natthī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa nikkaruṇoyevā’’ti vatvā atītaṃ āhari.</paragraph>
    <paragraph line="202">Atīte bārāṇasiyaṃ brahmadatte rajjaṃ kārente bodhisatto hatthiyoniyaṃ nibbattitvā vayappatto pāsādiko mahākāyo asītisahassavāraṇaparivāro yūthapati hutvā himavantapadese vihāsi. Tadā ekā laṭukikā sakuṇikā hatthīnaṃ vicaraṇaṭṭhāne aṇḍāni nikkhipi, tāni pariṇatāni bhinditvā sakuṇapotakā nikkhamiṃsu. Tesu aviruḷhapakkhesu uppatituṃ asakkontesuyeva mahāsatto asītisahassavāraṇaparivuto gocarāya caranto taṃ padesaṃ patto. Taṃ disvā laṭukikā cintesi ‘‘ayaṃ hatthirājā mama potake madditvā māressati, handa naṃ puttakānaṃ parittāṇatthāya dhammikārakkhaṃ yācāmī’’ti. Sā <pageBreak edition="Myanmar" number="3.0162" /> ubho pakkhe ekato katvā tassa purato ṭhatvā paṭhamaṃ gāthamāha –</paragraph>
    <hangnum line="203" number="39"></hangnum>
    <gatha1 line="204"> ‘‘Vandāmi <pageBreak edition="Vipassana Research Institut" number="3.0150" /> taṃ kuñjara saṭṭhihāyanaṃ, āraññakaṃ yūthapatiṃ yasassiṃ;</gatha1>
    <gathalast line="205">Pakkhehi taṃ pañjalikaṃ karomi, mā me vadhī puttake dubbalāyā’’ti.</gathalast>
    <paragraph line="206">Tattha <pageBreak edition="Pali Text Society" number="3.0175" /><bold>saṭṭhihāyana</bold>nti saṭṭhivassakāle hāyanabalaṃ. <bold>Yasassi</bold>nti parivārasampannaṃ. <bold>Pakkhehi taṃ pañcalikaṃ karomī</bold>ti ahaṃ pakkhehi taṃ añjalikaṃ karomīti attho.</paragraph>
    <paragraph line="207">Mahāsatto ‘‘mā cintayi laṭukike, ahaṃ te puttake rakkhissāmī’’ti sakuṇapotakānaṃ upari ṭhatvā asītiyā hatthisahassesu gatesu laṭukikaṃ āmantetvā ‘‘laṭukike amhākaṃ pacchato eko ekacāriko hatthī āgacchati, so amhākaṃ vacanaṃ na karissati, tasmiṃ āgate tampi yācitvā puttakānaṃ sotthibhāvaṃ kareyyāsī’’ti vatvā pakkāmi. Sāpi tassa paccuggamanaṃ katvā ubhohi pakkhehi añjaliṃ katvā dutiyaṃ gāthamāha –</paragraph>
    <hangnum line="208" number="40"></hangnum>
    <gatha1 line="209"> ‘‘Vandāmi taṃ kuñjara ekacāriṃ, āraññakaṃ pabbatasānugocaraṃ;</gatha1>
    <gathalast line="210">Pakkhehi taṃ pañjalikaṃ karomi, mā me vadhī puttake dubbalāyā’’ti.</gathalast>
    <paragraph line="211">Tattha <bold>pabbatasānugocara</bold>nti ghanaselapabbatesu ca paṃsupabbatesu ca gocaraṃ gaṇhantaṃ.</paragraph>
    <paragraph line="212">So tassā vacanaṃ sutvā tatiyaṃ gāthamāha –</paragraph>
    <hangnum line="213" number="41"></hangnum>
    <gatha1 line="214"> ‘‘Vadhissāmi te laṭukike puttakāni, kiṃ me tuvaṃ kāhasi dubbalāsi;</gatha1>
    <gathalast line="215">Sataṃ sahassānipi tādisīnaṃ, vāmena pādena papothayeyya’’nti.</gathalast>
    <paragraph line="216">Tattha <pageBreak edition="Myanmar" number="3.0163" /><bold>vadhissāmi te</bold>ti tvaṃ kasmā mama vicaraṇamagge puttakāni ṭhapesi, yasmā ṭhapesi, tasmā vadhissāmi te puttakānīti vadati. <bold>Kiṃ me tuvaṃ kāhasī</bold>ti mayhaṃ mahāthāmassa tvaṃ dubbalā kiṃ karissasi. <bold>Papothayeyya</bold>nti ahaṃ tādisānaṃ laṭukikānaṃ satasahassampi vāmena pādena sañcuṇṇeyyaṃ, dakkhiṇapādena pana kathāva natthīti.</paragraph>
    <paragraph line="217">Evañca <pageBreak edition="Pali Text Society" number="3.0176" /> pana vatvā so tassā puttake pādena sañcuṇṇetvā muttena pavāhetvā nadantova pakkāmi. Laṭukikā rukkhasākhāya nilīyitvā ‘‘idāni tāva vāraṇa nadanto gacchasi, katipāheneva <pageBreak edition="Vipassana Research Institut" number="3.0151" /> me kiriyaṃ passissasi, kāyabalato ñāṇabalassa mahantabhāvaṃ na jānāsi, hotu, jānāpessāmi na’’nti taṃ santajjayamānāva catutthaṃ gāthamāha –</paragraph>
    <hangnum line="218" number="42"></hangnum>
    <gatha1 line="219"> ‘‘Na heva sabbattha balena kiccaṃ, balañhi bālassa vadhāya hoti;</gatha1>
    <gathalast line="220">Karissāmi te nāgarājā anatthaṃ, yo me vadhī puttake dubbalāyā’’ti.</gathalast>
    <paragraph line="221">Tattha <bold>balenā</bold>ti kāyabalena. <bold>Anattha</bold>nti avuḍḍhiṃ. <bold>Yo me</bold>ti yo tvaṃ mama dubbalāya puttake vadhī ghātesi.</paragraph>
    <paragraph line="222">Sā evaṃ vatvā katipāhaṃ ekaṃ kākaṃ upaṭṭhahitvā tena tuṭṭhena ‘‘kiṃ te karomī’’ti vuttā ‘‘sāmi, aññaṃ me kātabbaṃ natthi, ekassa pana ekacārikavāraṇassa tuṇḍena paharitvā tumhehi akkhīni bhinnāni paccāsīsāmī’’ti āha. Sā tena ‘‘sādhū’’ti sampaṭicchitā ekaṃ nīlamakkhikaṃ upaṭṭhahi. Tāyapi ‘‘kiṃ te, karomī’’ti vuttā ‘‘iminā kākena ekacārikavāraṇassa akkhīsu bhinnesu tumhehi tattha āsāṭikaṃ pātetuṃ icchāmī’’ti vatvā tāyapi ‘‘sādhū’’ti vutte ekaṃ maṇḍūkaṃ upaṭṭhahitvā tena ‘‘kiṃ te, karomī’’ti vuttā ‘‘yadā ekacārikavāraṇo andho hutvā pānīyaṃ pariyesati, tadā pabbatamatthake ṭhito saddaṃ katvā tasmiṃ pabbatamatthakaṃ abhiruhante otaritvā papāte saddaṃ kareyyātha, ahaṃ tumhākaṃ santikā ettakaṃ paccāsīsāmī’’ti āha. Sopi tassā vacanaṃ ‘‘sādhū’’ti sampaṭicchi.</paragraph>
    <paragraph line="223">Athekadivasaṃ <pageBreak edition="Myanmar" number="3.0164" /> kāko vāraṇassa dvepi <pageBreak edition="Pali Text Society" number="3.0177" /> akkhīni tuṇḍena bhindi, nīlamakkhikā āsāṭikaṃ pātesi. So puḷavehi khajjanto vedanāppatto pipāsābhibhūto pānīyaṃ pariyesamāno vicari. Tasmiṃ kāle maṇḍūko pabbatamatthake ṭhatvā saddamakāsi. Vāraṇo ‘‘ettha pānīyaṃ bhavissatī’’ti pabbatamatthakaṃ abhiruhi. Atha maṇḍūko otaritvā papāte ṭhatvā saddamakāsi. Vāraṇo ‘‘ettha pānīyaṃ bhavissatī’’ti papātābhimukho gacchanto parigaḷitvā pabbatapāde patitvā jīvitakkhayaṃ pāpuṇi. Laṭukikā tassa matabhāvaṃ ñatvā ‘‘diṭṭhā me paccāmittassa piṭṭhī’’ti haṭṭhatuṭṭhā tassa khandhe caṅkamitvā yathākammaṃ gatā.</paragraph>
    <paragraph line="224">Satthā ‘‘na, bhikkhave, kenaci saddhiṃ veraṃ nāma kātabbaṃ, evaṃ balasampannampi vāraṇaṃ ime cattāro janā ekato hutvā vāraṇassa jīvitakkhayaṃ pāpesu’’nti –</paragraph>
    <hangnum line="225" number="43"></hangnum>
    <gatha1 line="226"> ‘‘Kākañca <pageBreak edition="Vipassana Research Institut" number="3.0152" /> passa laṭukikaṃ, maṇḍūkaṃ nīlamakkhikaṃ;</gatha1>
    <gatha2 line="227">Ete nāgaṃ aghātesuṃ, passa verassa verinaṃ;</gatha2>
    <gathalast line="228">Tasmā hi veraṃ na kayirātha, appiyenapi kenacī’’ti. –</gathalast>
    <unindented line="229">Imaṃ abhisambuddhagāthaṃ vatvā jātakaṃ samodhānesi.</unindented>
    <paragraph line="230">Tattha <bold>passā</bold>ti aniyāmitālapanametaṃ, bhikkhū pana sandhāya vuttattā passatha bhikkhaveti vuttaṃ hoti. <bold>Ete</bold>ti ete cattāro ekato hutvā. <bold>Aghātesu</bold>nti taṃ vadhiṃsu. <bold>Passa verassa verina</bold>nti passatha verikānaṃ verassa gatinti attho.</paragraph>
    <paragraph line="231">Tadā ekacārikahatthī devadatto ahosi, yūthapati pana ahameva ahosinti.</paragraph>
    <centered line="232">Laṭukikajātakavaṇṇanā sattamā.</centered>
    <hangnum line="233"></hangnum>
    <paragraph line="234"> [358] 8. Cūḷadhammapālajātakavaṇṇanā</paragraph>
    <paragraph line="235"><bold>Ahameva</bold><pageBreak edition="Myanmar" number="3.0165" /><bold>dūsiyā bhūnahatā</bold>ti idaṃ satthā veḷuvane viharanto devadattassa vadhāya parisakkanaṃ ārabbha kathesi. Aññesu jātakesu devadatto bodhisattassa tāsamattampi kātuṃ nāsakkhi, imasmiṃ <pageBreak edition="Pali Text Society" number="3.0178" /> pana cūḷadhammapālajātake bodhisattassa sattamāsikakāle hatthapāde ca sīsañca chedāpetvā asimālakaṃ nāma kāresi. <bold>Daddarajātake</bold> (jā. 1.2.43-44) gīvaṃ gahetvā māretvā uddhane maṃsaṃ pacitvā khādi. <bold>Khantīvādījātake</bold> (jā. 1.4.49 ādayo) dvīhipi kasāhi pahārasahassehi tāḷāpetvā hatthapāde ca kaṇṇanāsañca chedāpetvā jaṭāsu gahetvā kaḍḍhāpetvā uttānakaṃ nipajjāpetvā ure pādena paharitvā gato. Bodhisatto taṃ divasaṃyeva jīvitakkhayaṃ pāpuṇi. <bold>Cūḷanandiyajātakepi</bold> (jā. 1.2.143-144) <bold>mahākapijātakepi</bold> (jā. 1.7.83 ādayo) māresiyeva. Evameva so dīgharattaṃ vadhāya parisakkanto buddhakālepi parisakkiyeva. Athekadivasaṃ bhikkhū dhammasabhāyaṃ kathaṃ samuṭṭhāpesuṃ – ‘‘āvuso, devadatto buddhānaṃ māraṇatthameva upāyaṃ karoti, ‘sammāsambuddhaṃ mārāpessāmī’ti dhanuggahe payojesi, silaṃ pavijjhi, nāḷāgiriṃ vissajjāpesī’’ti. Satthā āgantvā ‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa mayhaṃ vadhāya parisakkiyeva, idāni pana tāsamattampi kātuṃ na sakkoti <pageBreak edition="Vipassana Research Institut" number="3.0153" />, pubbe maṃ cūḷadhammapālakumārakāle attano puttaṃ samānaṃ jīvatakkhayaṃ pāpetvā asimālakaṃ kāresī’’ti vatvā atītaṃ āhari.</paragraph>
    <paragraph line="236">Atīte bārāṇasiyaṃ mahāpatāpe nāma rajjaṃ kārente bodhisatto tassa aggamahesiyā candādeviyā kucchimhi nibbatti, ‘‘dhammapālo’’tissa nāmaṃ kariṃsu. Tamenaṃ sattamāsikakāle mātā gandhodakena nhāpetvā alaṅkaritvā kīḷāpayamānā nisīdi. Rājā tassā vasanaṭṭhānaṃ agamāsi. Sā puttaṃ kīḷāpayamānā puttasinehena samappitā hutvā rājānaṃ passitvāpi na uṭṭhahi. So cintesi ‘‘ayaṃ idāneva tāva puttaṃ nissāya mānaṃ karoti, maṃ kismiñci na maññati, putte pana vaḍḍhante mayi ‘manusso’tipi saññaṃ na karissati, idāneva naṃ ghātessāmī’’ti. So nivattitvā rājāsane nisīditvā ‘‘attano vidhānena <pageBreak edition="Myanmar" number="3.0166" /> āgacchatū’’ti coraghātakaṃ pakkosāpesi. So kāsāyavatthanivattho <pageBreak edition="Pali Text Society" number="3.0179" /> rattamālādharo pharasuṃ aṃse ṭhapetvā upadhānaghaṭikaṃ hatthapādaṭhapanadaṇḍakañca ādāya āgantvā rājānaṃ vanditvā ‘‘kiṃ karomi, devā’’ti aṭṭhāsi. Deviyā sirigabbhaṃ gantvā dhammapālaṃ ānehīti. Devīpi rañño kujjhitvā nivattanabhāvaṃ ñatvā bodhisattaṃ ure nipajjāpetvā rodamānā nisīdi. Coraghātako gantvā taṃ piṭṭhiyaṃ hatthena paharitvā hatthato kumāraṃ acchinditvā ādāya rañño santikaṃ āgantvā ‘‘kiṃ karomi, devā’’ti āha. Rājā ekaṃ phalakaṃ āharāpetvā purato nikkhipāpetvā ‘‘idha naṃ nipajjāpehī’’ti āha. So tathā akāsi.</paragraph>
    <paragraph line="237">Candādevī puttassa pacchatova paridevamānā āgacchi. Puna coraghātako ‘‘kiṃ karomī, devā’’ti āha. Dhammapālassa hatthe chindāti. Candādevī ‘‘mahārāja, mama putto sattamāsiko bālako na kiñci jānāti, natthetassa doso, doso pana honto mayi bhaveyya, tasmā mayhaṃ hatthe chedāpehī’’ti imamatthaṃ pakāsentī paṭhamaṃ gāthamāha –</paragraph>
    <hangnum line="238" number="44"></hangnum>
    <gatha1 line="239"> ‘‘Ahameva dūsiyā bhūnahatā, rañño mahāpatāpassa;</gatha1>
    <gathalast line="240">Etaṃ muñcatu dhammapālaṃ, hatthe me deva chedehī’’ti.</gathalast>
    <paragraph line="241">Tattha <bold>dūsiyā</bold>ti dūsikā, tumhe disvā anuṭṭhahamānā dosakārikāti attho. ‘‘Dūsikā’’tipi pāṭho, ayamevattho. <bold>Bhūnahatā</bold>ti hatabhūnā, hatavuḍḍhīti attho. <bold>Rañño</bold>ti idaṃ ‘‘dūsiyā’’ti padena yojetabbaṃ. Ahaṃ rañño mahāpatāpassa aparādhakārikā, nāyaṃ kumāro, tasmā <pageBreak edition="Vipassana Research Institut" number="3.0154" /> niraparādhaṃ etaṃ bālakaṃ muñcatu dhammapālaṃ, sacepi hatthe chedāpetukāmo, dosakārikāya hatthe me, deva, chedehīti ayamettha attho.</paragraph>
    <paragraph line="242">Rājā coraghātakaṃ olokesi. ‘‘Kiṃ karomi, devā’’ti? ‘‘Papañcaṃ akatvā hatthe chedā’’ti. Tasmiṃ khaṇe coraghātako tikhiṇapharasuṃ gahetvā kumārassa taruṇavaṃsakaḷīre viya <pageBreak edition="Pali Text Society" number="3.0180" /> dve hatthe chindi. So dvīsu hatthesu chijjamānesu neva rodi na paridevi, khantiñca mettañca purecārikaṃ katvā adhivāsesi. Candā pana devī chinnahatthakoṭiṃ gahetvā ucchaṅge katvā <pageBreak edition="Myanmar" number="3.0167" /> lohitalittā paridevamānā vicari. Puna coraghātako ‘‘kiṃ karomi, devā’’ti pucchi. ‘‘Dvepi pāde chindā’’ti. Taṃ sutvā candādevī dutiyaṃ gāthamāha –</paragraph>
    <hangnum line="243" number="45"></hangnum>
    <gatha1 line="244"> ‘‘Ahameva dūsiyā bhūnahatā, rañño mahāpatāpassa;</gatha1>
    <gathalast line="245">Etaṃ muñcatu dhammapālaṃ, pāde me deva chedehī’’ti.</gathalast>
    <unindented line="246">Tattha adhippāyo vuttanayeneva veditabbo.</unindented>
    <paragraph line="247">Rājāpi puna coraghātakaṃ āṇāpesi. So ubhopi pāde chindi. Candādevī pādakoṭimpi gahetvā ucchaṅge katvā lohitalittā paridevamānā ‘‘sāmi mahāpatāpa, chinnahatthapādā nāma dārakā mātarā posetabbā honti, ahaṃ bhatiṃ katvā mama puttakaṃ posessāmi, dehi me eta’’nti āha. Coraghātako ‘‘kiṃ deva katā rājāṇā, niṭṭhitaṃ mama kicca’’nti pucchi. ‘‘Na tāva niṭṭhita’’nti. ‘‘Atha kiṃ karomi, devā’’ti? ‘‘Sīsamassa chindā’’ti. Taṃ sutvā candādevī tatiyaṃ gāthamāha –</paragraph>
    <hangnum line="248" number="46"></hangnum>
    <gatha1 line="249"> ‘‘Ahameva dūsiyā bhūnahatā, rañño mahāpatāpassa;</gatha1>
    <gathalast line="250">Etaṃ muñcatu dhammapālaṃ, sīsaṃ me deva chedehī’’ti.</gathalast>
    <unindented line="251">Vatvā ca pana attano sīsaṃ upanesi.</unindented>
    <paragraph line="252">Puna coraghātako ‘‘kiṃ karomi, devā’’ti pucchi. ‘‘Sīsamassa chindā’’ti. So sīsaṃ chinditvā ‘‘katā, deva, rājāṇā’’ti pucchi. ‘‘Na tāva katā’’ti. ‘‘Atha kiṃ karomi, devā’’ti? ‘‘Asituṇḍena naṃ sampaṭicchitvā asimālakaṃ nāma karohī’’ti. So tassa kaḷevaraṃ <pageBreak edition="Vipassana Research Institut" number="3.0155" /> ākāse khipitvā asituṇḍena sampaṭicchitvā asimālakaṃ nāma katvā mahātale vippakiri. Candādevī bodhisattassa maṃse ucchaṅge katvā mahātale rodamānā paridevamānā imā gāthā abhāsi –</paragraph>
    <hangnum line="253" number="47"></hangnum>
    <gatha1 line="254"> ‘‘Na <pageBreak edition="Pali Text Society" number="3.0181" /> hi nūnimassa rañño, mittāmaccā ca vijjare suhadā;</gatha1>
    <gathalast line="255">Ye na vadanti rājānaṃ, mā ghātayi orasaṃ puttaṃ.</gathalast>
    <hangnum line="256" number="48"></hangnum>
    <gatha1 line="257"> ‘‘Na hi nūnimassa rañño, ñātī mittā ca vijjare suhadā;</gatha1>
    <gathalast line="258">Ye na vadanti rājānaṃ, mā ghātayi atrajaṃ putta’’nti.</gathalast>
    <paragraph line="259">Tattha <pageBreak edition="Myanmar" number="3.0168" /><bold>mittāmaccā ca vijjare suhadā</bold>ti nūna imassa rañño daḷhamittā vā sabbakiccesu sahabhāvino amaccā vā muduhadayatāya suhadā vā keci na vijjanti. <bold>Ye na vadantī</bold>ti ye adhunā āgantvā ‘‘attano piyaputtaṃ mā ghātayī’’ti na vadanti, imaṃ rājānaṃ paṭisedhenti, te natthiyevāti maññe. Dutiyagāthāyaṃ <bold>ñātī</bold>ti ñātakā.</paragraph>
    <paragraph line="260">Imā pana dve gāthā vatvā candādevī ubhohi hatthehi hadayamaṃsaṃ dhārayamānā tatiyaṃ gāthamāha –</paragraph>
    <hangnum line="261" number="49"></hangnum>
    <gatha1 line="262"> ‘‘Candanasārānulittā, bāhā chijjanti dhammapālassa;</gatha1>
    <gathalast line="263">Dāyādassa pathabyā, pāṇā me deva rujjhantī’’ti.</gathalast>
    <paragraph line="264">Tattha <bold>dāyādassa pathabyā</bold>ti pitusantakāya cāturantāya pathaviyā dāyādassa lohitacandanasārānulittā hatthā chijjanti, pādā chijjanti, sīsañca chijjati, asimālakopi kato, tava vaṃsaṃ pacchinditvā gatosi dānīti evamādīni vilapanti evamāha. <bold>Pāṇā me deva rujjhantī</bold>ti deva, mayhampi imaṃ sokaṃ sandhāretuṃ asakkontiyā jīvitaṃ rujjhatīti.</paragraph>
    <paragraph line="265">Tassā evaṃ paridevamānāya eva ḍayhamāne veḷuvane veḷu viya hadayaṃ phali, sā tattheva jīvitakkhayaṃ pattā. Rājāpi pallaṅke ṭhātuṃ asakkonto mahātale pati, padaratalaṃ dvidhā bhijji, so tatopi bhūmiyaṃ pati. Tato catunahutādhikadviyojanasatasahassabahalāpi ghanapathavī tassa <pageBreak edition="Vipassana Research Institut" number="3.0156" /> aguṇaṃ dhāretuṃ asakkontī bhijjitvā vivaramadāsi, avīcito jālā uṭṭhāya kuladattikena kambalena parikkhipantī viya <pageBreak edition="Pali Text Society" number="3.0182" /> taṃ gahetvā avīcimhi khipi. Candāya ca bodhisattassa ca amaccā sarīrakiccaṃ kariṃsu.</paragraph>
    <paragraph line="266">Satthā imaṃ dhammadesanaṃ āharitvā jātakaṃ samodhānesi – ‘‘tadā rājā devadatto ahosi, candādevī mahāpajāpatigotamī, dhammapālakumāro pana ahameva ahosi’’nti.</paragraph>
    <centered line="267">Cūḷadhammapālajātakavaṇṇanā aṭṭhamā.</centered>
    <hangnum line="268"></hangnum>
    <paragraph line="269"> [359] 9. Suvaṇṇamigajātakavaṇṇanā</paragraph>
    <paragraph line="270"><bold>Vikkama</bold><pageBreak edition="Myanmar" number="3.0169" /><bold>re haripādā</bold>ti idaṃ satthā jetavane viharanto sāvatthiyaṃ ekaṃ kuladhītaraṃ ārabbha kathesi. Sā kira sāvatthiyaṃ dvinnaṃ aggasāvakānaṃ upaṭṭhākakulassa dhītā saddhā pasannā buddhamāmakā dhammamāmakā saṅghamāmakā ācārasampannā paṇḍitā dānādipuññābhiratā. Taṃ aññaṃ sāvatthiyameva samānajātikaṃ micchādiṭṭhikakulaṃ vāresi. Athassā mātāpitaro ‘‘amhākaṃ dhītā saddhā pasannā tīṇi ratanāni mamāyati dānādipuññābhiratā, tumhe micchādiṭṭhikā imissāpi yathāruciyā dānaṃ vā dātuṃ dhammaṃ vā sotuṃ vihāraṃ vā gantuṃ sīlaṃ vā rakkhituṃ uposathakammaṃ vā kātuṃ na dassatha, na mayaṃ tumhākaṃ dema, attanā sadisaṃ micchādiṭṭhikakulāva kumārikaṃ gaṇhathā’’ti āhaṃsu. Te tehi paṭikkhittā ‘‘tumhākaṃ dhītā amhākaṃ gharaṃ gantvā yathādhippāyena sabbametaṃ karotu, mayaṃ na vāressāma, detha no eta’’nti vatvā ‘‘tena hi gaṇhathā’’ti vuttā bhaddakena nakkhattena maṅgalaṃ katvā taṃ attano gharaṃ nayiṃsu. Sā vattācārasampannā patidevatā ahosi, sassusasurasāmikavattāni katāneva honti.</paragraph>
    <paragraph line="271">Sā ekadivasaṃ sāmikaṃ āha – ‘‘icchāmahaṃ, ayyaputta, amhākaṃ kulūpakattherānaṃ dānaṃ dātu’’nti. Sādhu, bhadde, yathājjhāsayena dānaṃ dehīti. Sā there nimantāpetvā mahantaṃ sakkāraṃ katvā paṇītabhojanaṃ bhojetvā ekamantaṃ nisīditvā ‘‘bhante, imaṃ kulaṃ micchādiṭṭhikaṃ assaddhaṃ tiṇṇaṃ ratanānaṃ guṇaṃ na jānāti, sādhu, ayyā, yāva imaṃ kulaṃ tiṇṇaṃ ratanānaṃ guṇaṃ jānāti, tāva idheva bhikkhaṃ gaṇhathā’’ti āha. Therā adhivāsetvā tattha nibaddhaṃ bhuñjanti. Puna sāmikaṃ āha ‘‘ayyaputta, therā <pageBreak edition="Pali Text Society" number="3.0183" /> idha nibaddhaṃ āgacchanti, kiṃkāraṇā tumhe na passathā’’ti. ‘‘Sādhu, passissāmī’’ti. Sā punadivase therānaṃ bhattakiccapariyosāne tassa ārocesi <pageBreak edition="Vipassana Research Institut" number="3.0157" />. So upasaṅkamitvā therehi saddhiṃ paṭisanthāraṃ katvā ekamantaṃ nisīdi. Athassa dhammasenāpati dhammakathaṃ kathesi. So therassa dhammakathāya ca iriyāpathesu ca pasīditvā tato paṭṭhāya therānaṃ āsanaṃ paññapeti, pānīyaṃ parissāveti, antarābhatte dhammakathaṃ suṇāti, tassa aparabhāge micchādiṭṭhi bhijji.</paragraph>
    <paragraph line="272">Athekadivasaṃ <pageBreak edition="Myanmar" number="3.0170" /> thero dvinnampi dhammakathaṃ kathento saccāni pakāsesi, saccapariyosāne ubhopi jayampatikā sotāpattiphale patiṭṭhahiṃsu. Tato paṭṭhāya tassa mātāpitaro ādiṃ katvā antamaso dāsakammakarāpi sabbe micchādiṭṭhiṃ bhinditvā buddhadhammasaṅghamāmakāyeva jātā. Athekadivasaṃ dārikā sāmikaṃ āha – ‘‘ayyaputta, kiṃ me gharāvāsena, icchāmahaṃ pabbajitu’’nti. So ‘‘sādhu bhadde, ahampi pabbajissāmī’’ti mahantena parivārena taṃ bhikkhunupassayaṃ netvā pabbājetvā sayampi satthāraṃ upasaṅkamitvā pabbajjaṃ yāci. Taṃ satthā pabbājesi. Ubhopi vipassanaṃ vaḍḍhetvā na cirasseva arahattaṃ pāpuṇiṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ ‘‘āvuso, asukā nāma daharabhikkhunī attano ceva paccayā jātā sāmikassa ca, attanāpi pabbajitvā arahattaṃ patvā tampi pāpesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva tāva esā sāmikaṃ rāgapāsā mocesi, pubbepesā porāṇakapaṇḍite pana maraṇapāsā mocesī’’ti vatvā atītaṃ āhari.</paragraph>
    <paragraph line="273">Atīte bārāṇasiyaṃ brahmadatte rajjaṃ kārente bodhisatto migayoniyaṃ nibbattitvā vayappatto abhirūpo ahosi pāsādiko dassanīyo suvaṇṇavaṇṇo lākhārasaparikammakatehi <pageBreak edition="Pali Text Society" number="3.0184" /> viya hatthapādehi rajatadāmasadisehi visāṇehi maṇiguḷikapaṭibhāgehi akkhīhi rattakambalageṇḍusadisena mukhena samannāgato. Bhariyāpissa taruṇamigī abhirūpā ahosi dassanīyā. Te samaggavāsaṃ vasiṃsu, asītisahassacitramigā bodhisattaṃ upaṭṭhahiṃsu. Tadā luddakā migavīthīsu pāse oḍḍesuṃ. Athekadivasaṃ bodhisatto migānaṃ purato gacchanto pāde pāsena bajjhitvā ‘‘chindissāmi na’’nti ākaḍḍhi, cammaṃ chijji, puna ākaḍḍhantassa maṃsaṃ chijji, puna nhāru chijji, pāso aṭṭhimāhacca aṭṭhāsi. So pāsaṃ chindituṃ asakkonto maraṇabhayatajjito baddharavaṃ ravi. Taṃ sutvā bhīto migagaṇo palāyi. Bhariyā panassa palāyitvā migānaṃ antare olokentī taṃ adisvā ‘‘idaṃ bhayaṃ mayhaṃ piyasāmikassa uppannaṃ bhavissatī’’ti vegena tassa santikaṃ gantvā assumukhī rodamānā ‘‘sāmi <pageBreak edition="Myanmar" number="3.0171" />, tvaṃ mahabbalo, kiṃ <pageBreak edition="Vipassana Research Institut" number="3.0158" /> etaṃ pāsaṃ sandhāretuṃ na sakkhissasi, vegaṃ janetvā chindāhi na’’nti tassa ussāhaṃ janentī paṭhamaṃ gāthamāha –</paragraph>
    <hangnum line="274" number="50"></hangnum>
    <gatha1 line="275"> ‘‘Vikkama re haripāda, vikkama re mahāmiga;</gatha1>
    <gathalast line="276">Chinda vārattikaṃ pāsaṃ, nāhaṃ ekā vane rame’’ti.</gathalast>
    <paragraph line="277">Tattha <bold>vikkamā</bold>ti parakkama, ākaḍḍhāti attho. <bold>Re</bold>ti āmantane nipāto. <bold>Haripādā</bold>ti suvaṇṇapāda. Sakalasarīrampi tassa suvaṇṇavaṇṇaṃ, ayaṃ pana gāravenevamāha. <bold>Nāhaṃ ekā</bold>ti ahaṃ tayā vinā ekikā vane na ramissāmi, tiṇodakaṃ pana aggahetvā sussitvā marissāmīti dasseti.</paragraph>
    <paragraph line="278">Taṃ <pageBreak edition="Pali Text Society" number="3.0185" /> sutvā migo dutiyaṃ gāthamāha –</paragraph>
    <hangnum line="279" number="51"></hangnum>
    <gatha1 line="280"> ‘‘Vikkamāmi na pāremi, bhūmiṃ sumbhāmi vegasā;</gatha1>
    <gathalast line="281">Daḷho vārattiko pāso, pādaṃ me parikantatī’’ti.</gathalast>
    <paragraph line="282">Tattha <bold>vikkamāmī</bold>ti bhadde, ahaṃ vīriyaṃ karomi. <bold>Na pāremī</bold>ti pāsaṃ chindituṃ pana na sakkomīti attho. <bold>Bhūmiṃ sumbhāmī</bold>ti api nāma chijjeyyāti pādenāpi bhūmiṃ paharāmi. <bold>Vegasā</bold>ti vegena. <bold>Parikantatī</bold>ti cammādīni chindanto samantā kantatīti.</paragraph>
    <paragraph line="283">Atha naṃ migī ‘‘mā bhāyi, sāmi, ahaṃ attano balena luddakaṃ yācitvā tava jīvitaṃ āharissāmi. Sace yācanāya na sakkhissāmi, mama jīvitampi datvā tava jīvitaṃ āharissāmī’’ti mahāsattaṃ assāsetvā lohitalittaṃ bodhisattaṃ pariggahetvā aṭṭhāsi. Luddakopi asiñca sattiñca gahetvā kappuṭṭhānaggi viya āgacchati. Sā taṃ disvā ‘‘sāmi, luddako āgacchati, ahaṃ attano balaṃ karissāmi, tvaṃ mā bhāyī’’ti migaṃ assāsetvā luddakassa paṭipathaṃ gantvā paṭikkamitvā ekamantaṃ ṭhitā taṃ vanditvā ‘‘sāmi, mama sāmiko suvaṇṇavaṇṇo sīlācārasampanno, asītisahassānaṃ migānaṃ rājā’’ti bodhisattassa guṇaṃ kathetvā migarāje ṭhiteyeva attano vadhaṃ yācantī tatiyaṃ gāthamāha –</paragraph>
    <hangnum line="284" number="52"></hangnum>
    <gatha1 line="285"> ‘‘Attharassu <pageBreak edition="Vipassana Research Institut" number="3.0159" /> palāsāni, asiṃ nibbāha luddaka;</gatha1>
    <gathalast line="286">Paṭhamaṃ maṃ vadhitvāna, hana pacchā mahāmiga’’nti.</gathalast>
    <paragraph line="287">Tattha <pageBreak edition="Myanmar" number="3.0172" /><bold>palāsānī</bold>ti maṃsaṭṭhapanatthaṃ palāsapaṇṇāni attharassu. <bold>Asiṃ nibbāhā</bold>ti asiṃ kosato nīhara.</paragraph>
    <paragraph line="288">Taṃ sutvā luddako ‘‘manussabhūtā tāva sāmikassa atthāya attano jīvitaṃ na pariccajanti, ayaṃ tiracchānagatā jīvitaṃ pariccajati, manussabhāsāya ca madhurena sarena <pageBreak edition="Pali Text Society" number="3.0186" /> katheti, ajja imissā ca patino cassā jīvitaṃ dassāmī’’ti pasannacitto catutthaṃ gāthamāha –</paragraph>
    <hangnum line="289" number="53"></hangnum>
    <gatha1 line="290"> ‘‘Na me sutaṃ vā diṭṭhaṃ vā, bhāsantiṃ mānusiṃ migiṃ;</gatha1>
    <gathalast line="291">Tvañca bhadde sukhī hohi, eso cāpi mahāmigo’’ti.</gathalast>
    <paragraph line="292">Tattha <bold>sutaṃ vā diṭṭhaṃ vā</bold>ti mayā ito pubbe evarūpaṃ diṭṭhaṃ vā sutaṃ vā natthi. <bold>Bhāsantiṃ mānusiṃ migi</bold>nti ahañhi ito pubbe mānusiṃ vācaṃ bhāsantiṃ migiṃ neva addasaṃ na assosiṃ. Yesaṃ pana ‘‘na me sutā vā diṭṭhā vā, bhāsantī mānusī migī’’ti pāḷi, tesaṃ yathāpāḷimeva attho dissati. <bold>Bhadde</bold>ti bhaddake paṇḍike upāyakusale. Iti taṃ ālapitvā puna ‘‘tvañca eso cāpi mahāmigoti dvepi janā sukhī niddukkhā hothā’’ti taṃ samassāsetvā luddako bodhisattassa santikaṃ gantvā vāsiyā cammapāsaṃ chinditvā pāde laggapāsakaṃ saṇikaṃ nīharitvā nhārunā nhāruṃ, maṃsena maṃsaṃ, cammena cammaṃ paṭipāṭetvā pādaṃ hatthena parimajji. Taṅkhaṇaññeva mahāsattassa pūritapāramitānubhāvena luddakassa ca mettacittānubhāvena migiyā ca mettadhammānubhāvena nhārumaṃsacammāni nhārumaṃsacammehi ghaṭayiṃsu. Bodhisatto pana sukhī niddukkho aṭṭhāsi.</paragraph>
    <paragraph line="293">Migī bodhisattaṃ sukhitaṃ disvā somanassajātā luddakassa anumodanaṃ karontī pañcamaṃ gāthamāha –</paragraph>
    <hangnum line="294" number="54"></hangnum>
    <gatha1 line="295"> ‘‘Evaṃ luddaka nandassu, saha sabbehi ñātibhi;</gatha1>
    <gathalast line="296">Yathāhamajja nandāmi, muttaṃ disvā mahāmiga’’nti.</gathalast>
    <paragraph line="297">Tattha <pageBreak edition="Vipassana Research Institut" number="3.0160" /><bold>luddakā</bold>ti dāruṇakammakiriyāya laddhanāmavasena ālapati.</paragraph>
    <paragraph line="298">Bodhisatto ‘‘ayaṃ luddo mayhaṃ avassayo jāto, mayāpissa avassayeneva bhavituṃ vaṭatī’’ti <pageBreak edition="Pali Text Society" number="3.0187" /> gocarabhūmiyaṃ diṭṭhaṃ ekaṃ maṇikkhandhaṃ tassa datvā <pageBreak edition="Myanmar" number="3.0173" /> ‘‘samma, ito paṭṭhāya pāṇātipātādīni mā kari, iminā kuṭumbaṃ saṇṭhapetvā dārake posento dānasīlādīni puññāni karohī’’ti tassovādaṃ datvā araññaṃ pāvisi.</paragraph>
    <paragraph line="299">Satthā imaṃ dhammadesanaṃ āharitvā jātakaṃ samodhānesi – ‘‘tadā luddako channo ahosi, migī daharabhikkhunī, migarājā pana ahameva ahosi’’nti.</paragraph>
    <centered line="300">Suvaṇṇamigajātakavaṇṇanā navamā.</centered>
    <hangnum line="301"></hangnum>
    <paragraph line="302"> [360] 10. Suyonandījātakavaṇṇanā</paragraph>
    <paragraph line="303"><bold>Vāti gandho timirāna</bold>nti idaṃ satthā jetavane viharanto ukkaṇṭhitabhikkhuṃ ārabbha kathesi. Tañhi satthā ‘‘saccaṃ kira tvaṃ bhikkhu ukkaṇṭhitosī’’ti pucchitvā ‘‘sacca’’nti vutte ‘‘kiṃ disvā’’ti vatvā ‘‘alaṅkatamātugāma’’nti vutte ‘‘mātugāmo nāmesa bhikkhu na sakkā rakkhituṃ, porāṇakapaṇḍitā supaṇṇabhavane katvā rakkhantāpi rakkhituṃ nāsakkhiṃsū’’ti vatvā tena yācito atītaṃ āhari.</paragraph>
    <paragraph line="304">Atīte bārāṇasiyaṃ tambarājā nāma rajjaṃ kāresi. Tassa suyonandī nāma aggamahesī ahosi uttamarūpadharā. Tadā bodhisatto supaṇṇayoniyaṃ nibbatti, tasmiṃ kāle nāgadīpo sedumadīpo nāma ahosi. Bodhisatto tasmiṃ dīpe supaṇṇabhavane vasati. So bārāṇasiṃ gantvā tambarājena saddhiṃ māṇavakavesena jūtaṃ kīḷati. Tassa rūpasampattiṃ disvā paricārikā ‘‘amhākaṃ raññā saddhiṃ evarūpo nāma māṇavako jūtaṃ kīḷatī’’ti suyonandiyā ārocesuṃ. Sā sutvā taṃ daṭṭhukāmā hutvā ekadivasaṃ alaṅkaritvā jūtamaṇḍalaṃ āgantvā paricārikānaṃ <pageBreak edition="Pali Text Society" number="3.0188" /> antare ṭhitā naṃ olokesi. Sopi deviṃ olokesi. Dvepi aññamaññaṃ paṭibaddhacittā ahesuṃ. Supaṇṇarājā attano ānubhāvena nagare vātaṃ samuṭṭhāpesi, gehapatanabhayena rājanivesanā manussā nikkhamiṃsu. So attano ānubhāvena andhakāraṃ katvā deviṃ <pageBreak edition="Vipassana Research Institut" number="3.0161" /> gahetvā ākāsena āgantvā nāgadīpe attano bhavanaṃ pāvisi <pageBreak edition="Myanmar" number="3.0174" /> suyonandiyā gataṭṭhānaṃ jānantā nāma nāhesuṃ. So tāya saddhiṃ abhiramamāno gantvā raññā saddhiṃ jūtaṃ kīḷati.</paragraph>
    <paragraph line="305">Rañño pana saggo nāma gandhabbo atthi, so deviyā gataṭṭhānaṃ ajānanto taṃ gandhabbaṃ āmantetvā ‘‘gaccha, tāta, gandhabba sabbaṃ thalajalapathaṃ anuvicaritvā deviyā gataṭṭhānaṃ passā’’ti uyyojesi. So paribbayaṃ gahetvā dvāragāmato paṭṭhāya vicinanto kurukacchaṃ pāpuṇi. Tadā kurukacchavāṇijā nāvāya suvaṇṇabhūmiṃ gacchanti. So te upasaṅkamitvā ‘‘ahaṃ gandhabbo nāvāya vetanaṃ khaṇḍetvā tumhākaṃ gandhabbaṃ karissāmi, mampi nethā’’ti āha. Te ‘‘sādhū’’ti tampi āropetvā nāvaṃ vissajjesuṃ. Te sukhapayātāya nāvāya taṃ pakkositvā ‘‘gandhabbaṃ no karohī’’ti āhaṃsu. ‘‘Ahaṃ ce gandhabbaṃ kareyyaṃ, mayi pana gandhabbaṃ karonte macchā calissanti, atha vo nāvo bhijjissatī’’ti. ‘‘Manussamatte gandhabbaṃ karonte macchānaṃ calanaṃ nāma natthi, karohī’’ti. ‘‘Tena hi mā mayhaṃ kujjhitthā’’ti vīṇaṃ mucchitvā tantissarena gītassaraṃ, gītassarena tantissaraṃ anatikkamitvā gandhabbaṃ akāsi. Tena saddena sammattā hutvā macchā caliṃsu.</paragraph>
    <paragraph line="306">Atheko makaro uppatitvā nāvāya patanto nāvaṃ bhindi. Saggo phalake nipajjitvā yathāvātaṃ gacchanto nāgadīpe supaṇṇabhavanassa nigrodharukkhassa santikaṃ pāpuṇi. Suyonandīpi devī supaṇṇarājassa jūtaṃ kīḷituṃ gatakāle vimānā otaritvā <pageBreak edition="Pali Text Society" number="3.0189" /> velante vicarantī saggaṃ gandhabbaṃ disvā sañjānitvā ‘‘kathaṃ āgatosī’’ti pucchi. So sabbaṃ kathesi. ‘‘Tena hi mā bhāyī’’ti taṃ assāsetvā bāhāhi pariggahetvā vimānaṃ āropetvā sayanapiṭṭhe nipajjāpetvā samassatthakāle dibbabhojanaṃ datvā dibbagandhodakena nhāpetvā dibbavatthehi acchādetvā dibbagandhapupphehi alaṅkaritvā puna dibbasayane nipajjāpesi. Evaṃ divasaṃ pariggahamānā supaṇṇarañño āgamanavelāya paṭicchādetvā gatakāle tena saddhiṃ kilesavasena abhirami. Tato māsaddhamāsaccayena bārāṇasivāsino vāṇijā dārudakagahaṇatthāya tasmiṃ dīpe nigrodharukkhamūlaṃ sampattā. So tehi saddhiṃ nāvaṃ abhiruyha bārāṇasiṃ <pageBreak edition="Myanmar" number="3.0175" /> gantvā rājānaṃ disvāva tassa jūtakīḷanavelāya vīṇaṃ gahetvā rañño gandhabbaṃ karonto paṭhamaṃ gāthamāha –</paragraph>
    <hangnum line="307" number="55"></hangnum>
    <gatha1 line="308"> ‘‘Vāti gandho timirānaṃ, kusamuddo ca ghosavā;</gatha1>
    <gathalast line="309">Dūre ito suyonandī, tamba kāmā tudanti ma’’nti.</gathalast>
    <paragraph line="310">Tattha <pageBreak edition="Vipassana Research Institut" number="3.0162" /><bold>timirāna</bold>nti timirarukkhapupphānaṃ. Taṃ kira nigrodhaṃ parivāretvā timirarukkhā atthi, te sandhāyevaṃ vadati. <bold>Kusamuddo</bold>ti khuddakasamuddo. <bold>Ghosavā</bold>ti mahāravo. Tasseva nigrodhassa santike samuddaṃ sandhāyevamāha. <bold>Ito</bold>ti imamhā nagarā. <bold>Tambā</bold>ti rājānaṃ ālapati. Atha vā <bold>tambakāmā</bold>ti tambena kāmitakāmā tambakāmā nāma. Te maṃ hadaye vijjhantīti dīpeti.</paragraph>
    <paragraph line="311">Taṃ sutvā supaṇṇo dutiyaṃ gāthamāha –</paragraph>
    <hangnum line="312" number="56"></hangnum>
    <gatha1 line="313"> ‘‘Kathaṃ samuddamatari, kathaṃ addakkhi sedumaṃ;</gatha1>
    <gathalast line="314">Kathaṃ tassā ca tuyhañca, ahu sagga samāgamo’’ti.</gathalast>
    <unindented line="315">Tattha <bold>seduma</bold>nti sedumadīpaṃ.</unindented>
    <paragraph line="316">Tato <pageBreak edition="Pali Text Society" number="3.0190" /> saggo tisso gāthā abhāsi –</paragraph>
    <hangnum line="317" number="57"></hangnum>
    <gatha1 line="318"> ‘‘Kurukacchā payātānaṃ, vāṇijānaṃ dhanesinaṃ;</gatha1>
    <gathalast line="319">Makarehi abhidā nāvā, phalakenāhamaplaviṃ.</gathalast>
    <hangnum line="320" number="58"></hangnum>
    <gatha1 line="321"> ‘‘Sā maṃ saṇhena mudunā, niccaṃ candanagandhinī;</gatha1>
    <gathalast line="322">Aṅgena uddharī bhaddā, mātā puttaṃva orasaṃ.</gathalast>
    <hangnum line="323" number="59"></hangnum>
    <gatha1 line="324"> ‘‘Sā maṃ annena pānena, vatthena sayanena ca;</gatha1>
    <gathalast line="325">Attanāpi ca mandakkhī, evaṃ tamba vijānahī’’ti.</gathalast>
    <paragraph line="326">Tattha <bold>sā maṃ saṇhena mudunā</bold>ti evaṃ phalakena tīraṃ uttiṇṇaṃ maṃ samuddatīre vicarantī sā disvā ‘‘mā bhāyī’’ti saṇhena mudunā vacanena samassāsetvāti attho. <bold>Aṅgenā</bold>ti bāhuyugaḷaṃ idha ‘‘aṅgenā’’ti vuttaṃ. <bold>Bhaddā</bold>ti dassanīyā pāsādikā. <bold>Sā maṃ annenā</bold>ti sā maṃ etena annādinā <pageBreak edition="Myanmar" number="3.0176" /> santappesīti attho. <bold>Attanāpi cā</bold>ti na kevalaṃ annādīheva, attanāpi maṃ abhiramentī santappesīti dīpeti. <bold>Mandakkhī</bold>ti mandadassanī, mudunā ākārena olokanasīlāti <pageBreak edition="Vipassana Research Institut" number="3.0163" /> vuttaṃ hoti. ‘‘Mattakkhī’’tipi pāṭho, madamattehi viya akkhīhi samannāgatāti attho. <bold>Evaṃ tambā</bold>ti evaṃ tambarāja jānāhīti.</paragraph>
    <paragraph line="327">Supaṇṇo gandhabbassa kathentasseva vippaṭisārī hutvā ‘‘ahaṃ supaṇṇabhavane vasantopi rakkhituṃ nāsakkhiṃ, kiṃ me tāya dussīlāyā’’ti taṃ ānetvā rañño paṭidatvā pakkāmi, tato paṭṭhāya puna nāgacchīti.</paragraph>
    <paragraph line="328">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā rājā ānando ahosi, supaṇṇarājā pana ahameva ahosinti.</paragraph>
    <centered line="329">Suyonandījātakavaṇṇanā dasamā.</centered>
    <centered line="330">Maṇikuṇḍalavaggo paṭhamo.</centered>
    <title line="331">2. Vaṇṇārohavaggo</title>
    <hangnum line="332"></hangnum>
    <paragraph line="333"> [361] 1. Vaṇṇārohajātakavaṇṇanā</paragraph>
    <paragraph line="334"><bold>Vaṇṇārohenā</bold>ti <pageBreak edition="Vipassana Research Institut" number="3.0164" /><pageBreak edition="Pali Text Society" number="3.0191" /> idaṃ satthā jetavane viharanto dve aggasāvake ārabbha kathesi. Ekasmiñhi samaye ubhopi mahātherā ‘‘imaṃ antovassaṃ suññāgāraṃ anubrūhessāmā’’ti satthāraṃ āpucchitvā gaṇaṃ pahāya sayameva pattacīvaraṃ ādāya jetavanā nikkhamitvā ekaṃ paccantagāmaṃ nissāya araññe vihariṃsu. Aññataropi vighāsādapuriso therānaṃ upaṭṭhānaṃ karonto tattheva ekamante vasi. So therānaṃ samaggavāsaṃ disvā ‘‘ime ativiya samaggā vasanti, sakkā nu kho ete aññamaññaṃ bhinditu’’nti cintetvā sāriputtattheraṃ upasaṅkamitvā ‘‘kiṃ nu kho, bhante, ayyena mahāmoggallānattherena saddhiṃ tumhākaṃ kiñci veraṃ atthī’’ti pucchi. ‘‘Kiṃ panāvuso’’ti. Esa, bhante, mama āgatakāle ‘‘sāriputto <pageBreak edition="Myanmar" number="3.0177" /> nāma jātigottakulapadesehi vā sutaganthapaṭivedhaiddhīhi vā mayā saddhiṃ kiṃ pahotī’’ti tumhākaṃ aguṇameva kathesīti. Thero sitaṃ katvā ‘‘gaccha tvaṃ āvuso’’ti āha.</paragraph>
    <paragraph line="335">So aparasmimpi divase mahāmoggallānattherampi upasaṅkamitvā tatheva kathesi. Sopi naṃ sitaṃ katvā ‘‘gaccha, tvaṃ, āvuso’’ti vatvā sāriputtattheraṃ upasaṅkamitvā ‘‘āvuso, eso vighāsādo tumhākaṃ santike kiñci kathesī’’ti pucchi. ‘‘Āmāvuso, mayhampi santike kathesi, imaṃ nīharituṃ vaṭṭatī’’ti. ‘‘Sādhu, āvuso, nīharā’’ti vutte thero ‘‘mā idha vasī’’ti accharaṃ paharitvā taṃ nīhari. Te ubhopi samaggavāsaṃ vasitvā satthu santikaṃ gantvā vanditvā nisīdiṃsu. Satthā paṭisanthāraṃ katvā ‘‘sukhena vassaṃ vasitthā’’ti pucchitvā ‘‘bhante, eko vighāsādo amhe bhinditukāmo hutvā bhindituṃ asakkonto palāyī’’ti vutte ‘‘na kho so, sāriputta, idāneva, pubbepesa tumhe ‘bhindissāmī’ti bhindituṃ asakkonto palāyī’’ti vatvā tehi yācito atītaṃ āhari.</paragraph>
    <paragraph line="336">Atīte bārāṇasiyaṃ brahmadatte rajjaṃ kārente bodhisatto araññe rukkhadevatā ahosi. Tadā sīho ca byaggho <pageBreak edition="Pali Text Society" number="3.0192" /> ca araññe pabbataguhāyaṃ vasanti. Eko siṅgālo te upaṭṭhahanto tesaṃ <pageBreak edition="Vipassana Research Institut" number="3.0165" /> vighāsaṃ khāditvā mahākāyo hutvā ekadivasaṃ cintesi ‘‘mayā sīhabyagghānaṃ maṃsaṃ na khāditapubbaṃ, mayā ime dve jane bhindituṃ vaṭṭati, tato nesaṃ kalahaṃ katvā matānaṃ maṃsaṃ khādissāmī’’ti. So sīhaṃ upasaṅkamitvā ‘‘kiṃ, sāmi, tumhākaṃ byagghena saddhiṃ kiñci veraṃ atthī’’ti pucchi. ‘‘Kiṃ pana, sammā’’ti? Esa, bhante, mamāgatakāle ‘‘sīho nāma sarīravaṇṇena vā ārohapariṇāhena vā jātibalavīriyehi vā mama kalabhāgampi na pāpuṇātī’’ti tumhākaṃ aguṇameva kathesīti. Atha naṃ sīho ‘‘gaccha tvaṃ, na so evaṃ kathessatī’’ti āha. Byagghampi upasaṅkamitvā eteneva upāyena kathesi. Taṃ sutvā byagghopi sīhaṃ upasaṅkamitvā ‘‘samma, tvaṃ kira idañcidañca vadesī’’ti pucchanto paṭhamaṃ gāthamāha –</paragraph>
    <hangnum line="337" number="60"></hangnum>
    <gatha1 line="338"> ‘‘Vaṇṇārohena jātiyā, balanikkamanena ca;</gatha1>
    <gathalast line="339">Subāhu na mayā seyyo, sudāṭha iti bhāsasī’’ti.</gathalast>
    <paragraph line="340">Tattha <pageBreak edition="Myanmar" number="3.0178" /><bold>balanikkamanena cā</bold>ti kāyabalena ceva vīriyabalena ca. <bold>Subāhu na mayā seyyo</bold>ti ayaṃ subāhu nāma byaggho etehi kāraṇehi mayā neva sadiso na uttaritaroti saccaṃ kira tvaṃ sobhanāhi dāṭhāhi samannāgata sudāṭha migarāja, evaṃ vadesīti.</paragraph>
    <paragraph line="341">Taṃ sutvā sudāṭho sesā catasso gāthā abhāsi –</paragraph>
    <hangnum line="342" number="61"></hangnum>
    <gatha1 line="343"> ‘‘Vaṇṇārohena jātiyā, balanikkamanena ca;</gatha1>
    <gathalast line="344">Sudāṭho na mayā seyyo, subāhu iti bhāsasi.</gathalast>
    <hangnum line="345" number="62"></hangnum>
    <gatha1 line="346"> ‘‘Evaṃ ce maṃ viharantaṃ, subāhu samma dubbhasi;</gatha1>
    <gathalast line="347">Na dānāhaṃ tayā saddhiṃ, saṃvāsamabhirocaye.</gathalast>
    <hangnum line="348" number="63"></hangnum>
    <gatha1 line="349"> ‘‘Yo paresaṃ vacanāni, saddaheyya yathātathaṃ;</gatha1>
    <gathalast line="350">Khippaṃ bhijjetha mittasmiṃ, verañca pasave bahuṃ.</gathalast>
    <hangnum line="351" number="64"></hangnum>
    <gatha1 line="352"> ‘‘Na so mitto yo sadā appamatto, bhedāsaṅkī randhamevānupassī;</gatha1>
    <gathalast line="353">Yasmiñca <pageBreak edition="Pali Text Society" number="3.0193" /> setī urasīva putto, sa ve mitto yo abhejjo parehī’’ti.</gathalast>
    <paragraph line="354">Tattha <bold>sammā</bold>ti <pageBreak edition="Vipassana Research Institut" number="3.0166" /> vayassa. <bold>Dubbhasī</bold>ti yadi evaṃ tayā saddhiṃ samaggavāsaṃ vasantaṃ maṃ siṅgālassa kathaṃ gahetvā tvaṃ dubbhasi hanituṃ icchasi, ito dāni paṭṭhāya ahaṃ tayā saddhiṃ saṃvāsaṃ na abhirocaye. <bold>Yathātatha</bold>nti tathato yathātathaṃ yathātacchaṃ avisaṃvādakena ariyena vuttavacanaṃ saddhātabbaṃ. Evaṃ yo yesaṃ kesañci paresaṃ vacanāni saddahethāti attho. <bold>Yo sadā appamatto</bold>ti yo niccaṃ appamatto hutvā mittassa vissāsaṃ na deti, so mitto nāma na hotīti attho. <bold>Bhedāsaṅkī</bold>ti ‘‘ajja bhijjissati, sve bhijjissatī’’ti evaṃ mittassa bhedameva āsaṅkati. <bold>Randhamevānupassī</bold>ti chiddaṃ vivarameva passanto. <bold>Urasīva putto</bold>ti yasmiṃ mitte mātu hadaye putto viya nirāsaṅko nibbhayo seti.</paragraph>
    <paragraph line="355">Iti <pageBreak edition="Myanmar" number="3.0179" /> imāhi catūhi gāthāhi sīhena mittaguṇe kathite byaggho ‘‘mayhaṃ doso’’ti sīhaṃ khamāpesi. Te tattheva samaggavāsaṃ vasiṃsu. Siṅgālo pana palāyitvā aññattha gato.</paragraph>
    <paragraph line="356">Satthā imaṃ dhammadesanaṃ āharitvā jātakaṃ samodhānesi – ‘‘tadā siṅgālo vighāsādo ahosi, sīho sāriputto, byaggho moggallāno, taṃ kāraṇaṃ paccakkhato diṭṭhā tasmiṃ vane nivuttharukkhadevatā pana ahameva ahosi’’nti.</paragraph>
    <centered line="357">Vaṇṇārohajātakavaṇṇanā paṭhamā.</centered>
    <hangnum line="358"></hangnum>
    <paragraph line="359"> [362] 2. Sīlavīmaṃsajātakavaṇṇanā</paragraph>
    <paragraph line="360"><bold>Sīlaṃ seyyo</bold>ti idaṃ satthā jetavane viharanto ekaṃ sīlavīmaṃsakabrāhmaṇaṃ ārabbha kathesi. Taṃ kira rājā ‘‘esa sīlasampanno’’ti aññehi brāhmaṇehi atirekaṃ katvā passati. So cintesi ‘‘kiṃ nu kho maṃ rājā ‘sīlasampanno’ti aññehi atirekaṃ katvā passati, udāhu ‘sutadharayutto’ti, vīmaṃsissāmi tāva sīlassa vā sutassa vā mahantabhāva’’nti. So ekadivasaṃ heraññikaphalakato kahāpaṇaṃ gaṇhi. Heraññiko garubhāvena na kiñci āha, dutiyavārepi na kiñci āha. Tatiyavāre pana taṃ ‘‘vilopakhādako’’ti gāhāpetvā rañño dassetvā ‘‘kiṃ iminā kata’’nti vutte ‘‘kuṭumbaṃ vilumpatī’’ti āha. ‘‘Saccaṃ kira <pageBreak edition="Pali Text Society" number="3.0194" />, brāhmaṇā’’ti? ‘‘Na, mahārāja, kuṭumbaṃ vilumpāmi, mayhaṃ pana ‘sīlaṃ nu kho mahantaṃ, sutaṃ nu kho’ti kukkuccaṃ ahosi, svāhaṃ ‘etesu kataraṃ nu kho mahanta’nti vīmaṃsanto tayo vāre kahāpaṇaṃ gaṇhiṃ, taṃ maṃ esa bandhāpetvā tumhākaṃ dasseti. Idāni me sutato <pageBreak edition="Vipassana Research Institut" number="3.0167" /> sīlassa mahantabhāvo ñāto, na me gharāvāsenattho, pabbajissāmaha’’nti pabbajjaṃ anujānāpetvā gharadvāraṃ anoloketvāva jetavanaṃ gantvā satthāraṃ pabbajjaṃ yāci. Tassa satthā pabbajjañca upasampadañca dāpesi. So acirūpasampanno vipassanaṃ vipassitvā aggaphale patiṭṭhahi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, asukabrāhmaṇo attano sīlaṃ vīmaṃsitvā pabbajito <pageBreak edition="Myanmar" number="3.0180" /> vipassitvā arahattaṃ patto’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāni ayameva, pubbe paṇḍitāpi sīlaṃ vīmaṃsitvā pabbajitvā attano patiṭṭhaṃ kariṃsuyevā’’ti vatvā atītaṃ āhari.</paragraph>
    <paragraph line="361">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ sabbasippāni uggaṇhitvā bārāṇasiṃ āgantvā rājānaṃ passi. Rājā tassa purohitaṭṭhānaṃ adāsi. So pañca sīlāni rakkhati. Rājāpi naṃ ‘‘sīlavā’’ti garuṃ katvā passi. So cintesi ‘‘kiṃ nu kho rājā ‘sīlavā’ti maṃ garuṃ katvā passati, udāhu ‘sutadharayutto’’’ti. Sabbaṃ paccuppannavatthusadisameva. Idha pana so brāhmaṇo ‘‘idāni me sutato sīlassa mahantabhāvo ñāto’’ti vatvā imā pañca gāthā abhāsi –</paragraph>
    <hangnum line="362" number="65"></hangnum>
    <gatha1 line="363"> ‘‘Sīlaṃ seyyo sutaṃ seyyo, iti me saṃsayo ahu;</gatha1>
    <gathalast line="364">Sīlameva sutā seyyo, iti me natthi saṃsayo.</gathalast>
    <hangnum line="365" number="66"></hangnum>
    <gatha1 line="366"> ‘‘Moghā jāti ca vaṇṇo ca, sīlameva kiruttamaṃ;</gatha1>
    <gathalast line="367">Sīlena anupetassa, sutenattho na vijjati.</gathalast>
    <hangnum line="368" number="67"></hangnum>
    <gatha1 line="369"> ‘‘Khattiyo ca adhammaṭṭho, vesso cādhammanissito;</gatha1>
    <gathalast line="370">Te pariccajjubho loke, upapajjanti duggatiṃ.</gathalast>
    <hangnum line="371" number="68"></hangnum>
    <gatha1 line="372"> ‘‘Khattiyā brāhmaṇā vessā, suddā caṇḍālapukkusā;</gatha1>
    <gathalast line="373">Idha dhammaṃ caritvāna, bhavanti tidive samā.</gathalast>
    <hangnum line="374" number="69"></hangnum>
    <gatha1 line="375"> ‘‘Na <pageBreak edition="Pali Text Society" number="3.0195" /> vedā samparāyāya, na jāti nāpi bandhavā;</gatha1>
    <gathalast line="376">Sakañca sīlaṃ saṃsuddhaṃ, samparāyāya sukhāya cā’’ti.</gathalast>
    <paragraph line="377">Tattha <pageBreak edition="Vipassana Research Institut" number="3.0168" /><bold>sīlameva sutā seyyo</bold>ti sutapariyattito sataguṇena sahassaguṇena sīlameva uttaritaranti. Evañca pana vatvā sīlaṃ nāmetaṃ <pageBreak edition="Myanmar" number="3.0181" /> ekavidhaṃ saṃvaravasena, duvidhaṃ cārittavārittavasena, tividhaṃ kāyikavācasikamānasikavasena, catubbidhaṃ pātimokkhasaṃvaraindriyasaṃvaraājīvapārisuddhipaccayasannissitavasenāti mātikaṃ ṭhapetvā vitthārento sīlassa vaṇṇaṃ abhāsi.</paragraph>
    <paragraph line="378"><bold>Moghā</bold>ti aphalā tucchā. <bold>Jātī</bold>ti khattiyakulādīsu nibbatti. <bold>Vaṇṇo</bold>ti sarīravaṇṇo abhirūpabhāvo. Yā hi yasmā sīlarahitassa jātisampadā vā vaṇṇasampadā vā saggasukhaṃ dātuṃ na sakkoti, tasmā ubhayampi taṃ ‘‘mogha’’nti āha. <bold>Sīlameva kirā</bold>ti anussavavasena vadati, na pana sayaṃ jānāti. <bold>Anupetassā</bold>ti anupagatassa. <bold>Sutenattho na vijjatī</bold>ti sīlarahitassa sutapariyattimattena idhaloke vā paraloke vā kāci vaḍḍhi nāma natthi.</paragraph>
    <paragraph line="379">Tato parā dve gāthā jātiyā moghabhāvadassanatthaṃ vuttā. Tattha <bold>te pariccajjubho loke</bold>ti te dussīlā devalokañca manussalokañcāti ubhopi loke pariccajitvā duggatiṃ upapajjanti. <bold>Caṇḍālapukkusā</bold>ti chavachaḍḍakacaṇḍālā ca pupphachaḍḍakapukkusā ca. <bold>Bhavanti tidive samā</bold>ti ete sabbepi sīlānubhāvena devaloke nibbattā samā honti nibbisesā, devātveva saṅkhyaṃ gacchanti.</paragraph>
    <paragraph line="380">Pañcamagāthā sabbesampi sutādīnaṃ moghabhāvadassanatthaṃ vuttā. Tassattho – mahārāja, ete vedādayo ṭhapetvā idhaloke yasamattadānaṃ samparāye dutiye vā tatiye vā bhave yasaṃ vā sukhaṃ vā dātuṃ nāma na sakkonti, parisuddhaṃ pana attano sīlameva taṃ dātuṃ sakkotīti.</paragraph>
    <paragraph line="381">Evaṃ mahāsatto sīlaguṇe thometvā rājānaṃ pabbajjaṃ anujānāpetvā taṃ divasameva himavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā aparihīnajjhāno brahmalokaparāyaṇo ahosi.</paragraph>
    <paragraph line="382">Satthā imaṃ dhammadesanaṃ āharitvā jātakaṃ samodhānesi – ‘‘tadā sīlaṃ vīmaṃsitvā isipabbajjaṃ pabbajito ahameva ahosi’’nti.</paragraph>
    <centered line="383">Sīlavīmaṃsajātakavaṇṇanā dutiyā.</centered>
    <hangnum line="384"></hangnum>
    <paragraph line="385"> [363] 3. Hirijātakavaṇṇanā</paragraph>
    <paragraph line="386"><bold>Hiriṃ</bold><pageBreak edition="Vipassana Research Institut" number="3.0169" /><pageBreak edition="Myanmar" number="3.0182" /><bold>taranta</bold>nti <pageBreak edition="Pali Text Society" number="3.0196" /> idaṃ satthā jetavane viharanto anāthapiṇḍikassa sahāyaṃ paccantavāsiseṭṭhiṃ ārabbha kathesi. Dvepi vatthūni ekakanipāte navamavaggassa pariyosānajātake vitthāritāneva. Idha pana ‘‘paccantavāsiseṭṭhino manussā acchinnasabbasāpateyyā attano santakassa assāmino hutvā palātā’’ti bārāṇasiseṭṭhissa ārocite bārāṇasiseṭṭhi ‘‘attano santikaṃ āgatānaṃ kattabbaṃ akarontā nāma paṭikārake na labhantiyevā’’ti vatvā imā gāthā abhāsi –</paragraph>
    <hangnum line="387" number="70"></hangnum>
    <gatha1 line="388"> ‘‘Hiriṃ tarantaṃ vijigucchamānaṃ, tavāhamasmī iti bhāsamānaṃ;</gatha1>
    <gathalast line="389">Seyyāni kammāni anādiyantaṃ, neso mamanti iti naṃ vijaññā.</gathalast>
    <hangnum line="390" number="71"></hangnum>
    <gatha1 line="391"> ‘‘Yañhi kayirā tañhi vade, yaṃ na kayirā na taṃ vade;</gatha1>
    <gathalast line="392">Akarontaṃ bhāsamānaṃ, parijānanti paṇḍitā.</gathalast>
    <hangnum line="393" number="72"></hangnum>
    <gatha1 line="394"> ‘‘Na so mitto yo sadā appamatto, bhedāsaṅkī randhamevānupassī;</gatha1>
    <gathalast line="395">Yasmiñca setī urasīva putto, sa ve mitto yo abhejjo parehi.</gathalast>
    <hangnum line="396" number="73"></hangnum>
    <gatha1 line="397"> ‘‘Pāmojjakaraṇaṃ ṭhānaṃ, pasaṃsāvahanaṃ sukhaṃ;</gatha1>
    <gathalast line="398">Phalānisaṃso bhāveti, vahanto porisaṃ dhuraṃ.</gathalast>
    <hangnum line="399" number="74"></hangnum>
    <gatha1 line="400"> ‘‘Pavivekarasaṃ pitvā, rasaṃ upasamassa ca;</gatha1>
    <gathalast line="401">Niddaro hoti nippāpo, dhammappītirasaṃ piva’’nti.</gathalast>
    <paragraph line="402">Tattha <bold>hiriṃ taranta</bold>nti lajjaṃ atikkantaṃ. <bold>Vijigucchamāna</bold>nti mittabhāvena jigucchayamānaṃ. <bold>Tavāhamasmī</bold>ti ‘‘tava ahaṃ mitto’’ti kevalaṃ vacanamatteneva bhāsamānaṃ. <bold>Seyyāni kammāni</bold>ti ‘‘dassāmi karissāmī’’ti vacanassa anurūpāni uttamakammāni. <bold>Anādiyanta</bold>nti akarontaṃ. <bold>Neso mama</bold>nti evarūpaṃ puggalaṃ ‘‘na eso mama mitto’’ti vijaññā.</paragraph>
    <paragraph line="403"><bold>Pāmojjakaraṇaṃ</bold><pageBreak edition="Vipassana Research Institut" number="3.0170" /><pageBreak edition="Pali Text Society" number="3.0197" /><pageBreak edition="Myanmar" number="3.0183" /><bold>ṭhāna</bold>nti dānampi sīlampi bhāvanāpi paṇḍitehi kalyāṇamittehi saddhiṃ mittabhāvopi. Idha pana vuttappakāraṃ mittabhāvameva sandhāyevamāha. Paṇḍitena hi kalyāṇamittena saddhiṃ mittabhāvo pāmojjampi karoti, pasaṃsampi vahati. Idhalokaparalokesu kāyikacetasikasukhahetuto ‘‘sukha’’ntipi vuccati, tasmā etaṃ phalañca ānisaṃsañca sampassamāno phalānisaṃso kulaputto purisehi vahitabbaṃ dānasīlabhāvanāmittabhāvasaṅkhātaṃ catubbidhampi porisaṃ dhuraṃ vahanto etaṃ mittabhāvasaṅkhātaṃ pāmojjakaraṇaṃ ṭhānaṃ pasaṃsāvahanaṃ sukhaṃ bhāveti vaḍḍheti, na paṇḍitehi mittabhāvaṃ bhindatīti dīpeti.</paragraph>
    <paragraph line="404"><bold>Pavivekarasa</bold>nti kāyacittaupadhivivekānaṃ rasaṃ te viveke nissāya uppannaṃ somanassarasaṃ. <bold>Upasamassa cā</bold>ti kilesūpasamena laddhasomanassassa. <bold>Niddaro hoti nippāpo</bold>ti sabbakilesadarathābhāvena niddaro, kilesābhāvena nippāpo hoti. <bold>Dhammappītirasa</bold>nti dhammapītisaṅkhātaṃ rasaṃ, vimuttipītiṃ pivantoti attho.</paragraph>
    <paragraph line="405">Iti mahāsatto pāpamittasaṃsaggato ubbiggo pavivekarasena amatamahānibbānaṃ pāpetvā desanāya kūṭaṃ gaṇhi.</paragraph>
    <paragraph line="406">Satthā imaṃ dhammadesanaṃ āharitvā jātakaṃ samodhānesi – ‘‘tadā paccantavāsī idāni paccantavāsīyeva, tadā bārāṇasiseṭṭhi ahameva ahosi’’nti.</paragraph>
    <centered line="407">Hirijātakavaṇṇanā tatiyā.</centered>
    <hangnum line="408"></hangnum>
    <paragraph line="409"> [364] 4. Khajjopanakajātakavaṇṇanā</paragraph>
    <hangnum line="410" number="75-79"></hangnum>
    <paragraph line="411"> Ko nu santamhi pajjoteti ayaṃ khajjopanakapañho mahāumaṅge vitthārato āvi bhavissati.</paragraph>
    <centered line="412">Khajjopanakajātakavaṇṇanā catutthā.</centered>
    <hangnum line="413"></hangnum>
    <paragraph line="414"> [365] 5. Ahituṇḍikajātakavaṇṇanā</paragraph>
    <paragraph line="415"><bold>Dhuttomhī</bold>ti <pageBreak edition="Vipassana Research Institut" number="3.0171" /><pageBreak edition="Myanmar" number="3.0184" /> idaṃ satthā jetavane viharanto ekaṃ mahallakabhikkhuṃ ārabbha kathesi. Vatthu heṭṭhā <bold>sālūkajātake</bold> (jā. 1.3.106 ādayo) vitthāritaṃ. Idhāpi so mahallako ekaṃ gāmadārakaṃ pabbājetvā akkosati paharati. Dārako palāyitvā vibbhami. Dutiyampi naṃ pabbājetvā <pageBreak edition="Pali Text Society" number="3.0198" /> tathevākāsi. Dutiyampi vibbhamitvā puna yāciyamāno oloketumpi na icchi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, asuko nāma mahallako attano sāmaṇerena sahāpi vināpi vattituṃ na sakkoti, itaro tassa dosaṃ disvā puna oloketumpi na icchi, suhadayo kumārako’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa sāmaṇero suhadayova, sakiṃ dosaṃ disvā puna oloketumpi na icchī’’ti vatvā atītaṃ āhari.</paragraph>
    <paragraph line="416">Atīte bārāṇasiyaṃ brahmadatte rajjaṃ kārente bodhisatto dhaññavāṇijakule nibbattitvā vayappatto dhaññavikkayena jīvikaṃ kappesi. Atheko ahituṇḍiko makkaṭaṃ gahetvā sikkhāpetvā ahiṃ kīḷāpento bārāṇasiyaṃ ussave ghuṭṭhe taṃ makkaṭaṃ dhaññavāṇijakassa santike ṭhapetvā ahiṃ kīḷāpento satta divasāni vicari. Sopi vāṇijo makkaṭassa khādanīyaṃ bhojanīyaṃ adāsi. Ahituṇḍiko sattame divase ussavakīḷanato āgantvā taṃ makkaṭaṃ veḷupesikāya tikkhattuṃ paharitvā taṃ ādāya uyyānaṃ gantvā bandhitvā niddaṃ okkami. Makkaṭo bandhanaṃ mocetvā ambarukkhaṃ āruyha ambāni khādanto nisīdi. So pabuddho rukkhe makkaṭaṃ disvā ‘‘etaṃ mayā upalāpetvā gahetuṃ vaṭṭatī’’ti tena saddhiṃ sallapanto paṭhamaṃ gāthamāha –</paragraph>
    <hangnum line="417" number="80"></hangnum>
    <gatha1 line="418"> ‘‘Dhuttomhi samma sumukha, jūte akkhaparājito;</gatha1>
    <gathalast line="419">Harehi ambapakkāni, vīriyaṃ te bhakkhayāmase’’ti.</gathalast>
    <paragraph line="420">Tattha <bold>akkhaparājito</bold>ti akkhehi parājito. <bold>Harehī</bold>ti pātehi. Ayameva vā pāṭho.</paragraph>
    <paragraph line="421">Taṃ <pageBreak edition="Myanmar" number="3.0185" /> sutvā makkaṭo sesagāthā abhāsi –</paragraph>
    <hangnum line="422" number="81"></hangnum>
    <gatha1 line="423"> ‘‘Alikaṃ <pageBreak edition="Vipassana Research Institut" number="3.0172" /> vata maṃ samma, abhūtena pasaṃsasi;</gatha1>
    <gathalast line="424">Ko te suto vā diṭṭho vā, sumukho nāma makkaṭo.</gathalast>
    <hangnum line="425" number="82"></hangnum>
    <gatha1 line="426"> ‘‘Ajjāpi <pageBreak edition="Pali Text Society" number="3.0199" /> me taṃ manasi, yaṃ maṃ tvaṃ ahituṇḍika;</gatha1>
    <gathalast line="427">Dhaññāpaṇaṃ pavisitvā, matto chātaṃ hanāsi maṃ.</gathalast>
    <hangnum line="428" number="83"></hangnum>
    <gatha1 line="429"> ‘‘Tāhaṃ saraṃ dukkhaseyyaṃ, api rajjampi kāraye;</gatha1>
    <gathalast line="430">Nevāhaṃ yācito dajjaṃ, tathā hi bhayatajjito.</gathalast>
    <hangnum line="431" number="84"></hangnum>
    <gatha1 line="432"> ‘‘Yañca jaññā kule jātaṃ, gabbhe tittaṃ amacchariṃ;</gatha1>
    <gathalast line="433">Tena sakhiñca mittañca, dhīro sandhātumarahatī’’ti.</gathalast>
    <paragraph line="434">Tattha <bold>alikaṃ vatā</bold>ti musā vata. <bold>Abhūtenā</bold>ti avijjamānena. <bold>Ko te</bold>ti kva tayā. <bold>Sumukho</bold>ti sundaramukho. <bold>Ahituṇḍikā</bold>ti taṃ ālapati. ‘‘Ahikoṇḍikā’’tipi pāṭho. <bold>Chāta</bold>nti jighacchābhibhūtaṃ dubbalaṃ kapaṇaṃ. <bold>Hanāsī</bold>ti veḷupesikāya tikkhattuṃ paharasi. <bold>Tāha</bold>nti taṃ ahaṃ. <bold>Sara</bold>nti saranto. <bold>Dukkhaseyya</bold>nti tasmiṃ āpaṇe dukkhasayanaṃ. <bold>Api rajjampi kāraye</bold>ti sacepi bārāṇasirajjaṃ gahetvā mayhaṃ datvā maṃ rajjaṃ kāreyyāsi, evampi taṃ nevāhaṃ yācito dajjaṃ, taṃ ekampi ambapakkaṃ ahaṃ tayā yācito na dadeyyaṃ. Kiṃkāraṇā? <bold>Tathā hi bhayatajjito</bold>ti, tathā hi ahaṃ tayā bhayena tajjitoti attho.</paragraph>
    <paragraph line="435"><bold>Gabbhe titta</bold>nti subhojanarasena mātukucchiyaṃyeva alaṅkatapaṭiyatte sayanagabbheyeva vā tittaṃ bhogāsāya akapaṇaṃ. <bold>Sakhiñca mittañcā</bold>ti sakhibhāvañca mittabhāvañca tathārūpena kulajātena tittena akapaṇena amaccharinā saddhiṃ paṇḍito sandhātuṃ puna ghaṭetuṃ arahati, tayā pana kapaṇena ahituṇḍikena saddhiṃ ko mittabhāvaṃ puna ghaṭetunti attho. Evañca pana vatvā vānaro vanaṃ sahasā pāvisi.</paragraph>
    <paragraph line="436">Satthā <pageBreak edition="Myanmar" number="3.0186" /> imaṃ dhammadesanaṃ āharitvā jātakaṃ samodhānesi – ‘‘tadā ahituṇḍiko mahallako ahosi, makkaṭo sāmaṇero, dhaññavāṇijo pana ahameva ahosi’’nti.</paragraph>
    <centered line="437">Ahituṇḍikajātakavaṇṇanā pañcamā.</centered>
    <hangnum line="438"></hangnum>
    <paragraph line="439"> [366] 6. Gumbiyajātakavaṇṇanā</paragraph>
    <paragraph line="440"><bold>Madhuvaṇṇaṃ</bold><pageBreak edition="Vipassana Research Institut" number="3.0173" /><pageBreak edition="Pali Text Society" number="3.0200" /><bold>madhurasa</bold>nti idaṃ satthā jetavane viharanto ukkaṇṭhitabhikkhuṃ ārabbha kathesi. Tañhi satthā ‘‘saccaṃ kira tvaṃ bhikkhu ukkaṇṭhitosī’’ti pucchitvā ‘‘saccaṃ, bhante’’ti vutte ‘‘kiṃ disvā’’ti vatvā ‘‘alaṅkatamātugāma’’nti vutte ‘‘bhikkhu ime pañca kāmaguṇā nāma ekena gumbiyena yakkhena halāhalavisaṃ pakkhipitvā magge ṭhapitamadhusadisā’’ti vatvā tena yācito atītaṃ āhari.</paragraph>
    <paragraph line="441">Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā vayappatto bārāṇasito pañcahi sakaṭasatehi bhaṇḍaṃ ādāya vohāratthāya gacchanto mahāvattaniaṭavidvāraṃ patvā satthake sannipātāpetvā ‘‘ambho, imasmiṃ magge visapaṇṇapupphaphalādīni atthi, tumhe kiñci akhāditapubbaṃ khādantā maṃ apucchitvā mā khādittha, amanussāpi visaṃ pakkhipitvā bhattapuṭamadhukaphalāni magge ṭhapenti, tānipi maṃ anāpucchitvā mā khāditthā’’ti ovādaṃ datvā maggaṃ paṭipajji. Atheko gumbiyo nāma yakkho aṭaviyā majjhaṭṭhāne magge paṇṇāni attharitvā halāhalavisasaṃyuttāni madhupiṇḍāni ṭhapetvā sayaṃ maggasāmante madhuṃ gaṇhanto viya rukkhe koṭṭento vicarati. Ajānantā ‘‘puññatthāya ṭhapitāni bhavissantī’’ti khāditvā jīvitakkhayaṃ pāpuṇanti. Amanussā āgantvā te khādanti. Bodhisattassa satthakamanussāpi tāni disvā ekacce lolajātikā adhivāsetuṃ asakkontā khādiṃsu, paṇḍitajātikā ‘‘pucchitvā khādissāmā’’ti gahetvā aṭṭhaṃsu. Bodhisatto te disvā hatthagatāni chaḍḍāpesi, yehi paṭhamataraṃ khāditāni, te mariṃsu. Yehi aḍḍhakhāditāni, tesaṃ vamanavirecanaṃ datvā vantakāle catumadhuraṃ <pageBreak edition="Pali Text Society" number="3.0201" /><pageBreak edition="Myanmar" number="3.0187" /> adāsi. Iti te tassa ānubhāvena jīvitaṃ paṭilabhiṃsu. Bodhisatto sotthinā icchitaṭṭhānaṃ gantvā bhaṇḍaṃ vissajjetvā attano gehameva agamāsi. Tamatthaṃ kathento satthā imā abhisambuddhagāthā abhāsi –</paragraph>
    <hangnum line="442" number="85"></hangnum>
    <gatha1 line="443"> ‘‘Madhuvaṇṇaṃ madhurasaṃ, madhugandhaṃ visaṃ ahu;</gatha1>
    <gathalast line="444">Gumbiyo ghāsamesāno, araññe odahī visaṃ.</gathalast>
    <hangnum line="445" number="86"></hangnum>
    <gatha1 line="446"> ‘‘Madhu iti maññamānā, ye taṃ visamakhādisuṃ;</gatha1>
    <gathalast line="447">Tesaṃ taṃ kaṭukaṃ āsi, maraṇaṃ tenupāgamuṃ.</gathalast>
    <hangnum line="448" number="87"></hangnum>
    <gatha1 line="449"> ‘‘Ye <pageBreak edition="Vipassana Research Institut" number="3.0174" /> ca kho paṭisaṅkhāya, visaṃ taṃ parivajjayuṃ;</gatha1>
    <gathalast line="450">Te āturesu sukhitā, ḍayhamānesu nibbutā.</gathalast>
    <hangnum line="451" number="88"></hangnum>
    <gatha1 line="452"> ‘‘Evameva manussesu, visaṃ kāmā samohitā;</gatha1>
    <gathalast line="453">Āmisaṃ bandhanañcetaṃ, maccuveso guhāsayo.</gathalast>
    <hangnum line="454" number="89"></hangnum>
    <gatha1 line="455"> ‘‘Evameva ime kāme, āturā paricārike;</gatha1>
    <gathalast line="456">Ye sadā parivajjenti, saṅgaṃ loke upaccagu’’nti.</gathalast>
    <paragraph line="457">Tattha <bold>gumbiyo</bold>ti tasmiṃ vanagumbe vicaraṇena evaṃladdhanāmo yakkho. <bold>Ghāsamesāno</bold>ti ‘‘taṃ visaṃ khāditvā mate khādissāmī’’ti evaṃ attano ghāsaṃ pariyesanto. <bold>Odahī</bold>ti taṃ madhunā samānavaṇṇagandharasaṃ visaṃ nikkhipi. <bold>Kaṭukaṃ āsī</bold>ti tikhiṇaṃ ahosi. <bold>Maraṇaṃ tenupāgamu</bold>nti tena visena te sattā maraṇaṃ upagatā.</paragraph>
    <paragraph line="458"><bold>Āturesū</bold>ti visavegena āsannamaraṇesu. <bold>Ḍayhamānesū</bold>ti visatejeneva ḍayhamānesu. <bold>Visaṃ kāmā samohitā</bold>ti yathā tasmiṃ vattanimahāmagge visaṃ samohitaṃ nikkhittaṃ, evaṃ manussesupi ye ete rūpādayo pañca vatthukāmā tattha tattha samohitā nikkhittā, te ‘‘visa’’nti veditabbā. <bold>Āmisaṃ bandhanañceta</bold>nti ete pañca kāmaguṇā nāma evaṃ imassa macchabhūtassa lokassa mārabālisikena pakkhittaṃ āmisañceva <pageBreak edition="Myanmar" number="3.0188" />, bhavābhavato nikkhamituṃ appadānena anduādippabhedaṃ nānappakāraṃ bandhanañca. <bold>Maccuveso guhāsayo</bold>ti <pageBreak edition="Pali Text Society" number="3.0202" /> sarīraguhāya vasanako maraṇamaccuveso.</paragraph>
    <paragraph line="459"><bold>Evameva ime kāme</bold>ti yathā vattanimahāmagge visaṃ nikkhittaṃ, evaṃ tattha tattha nikkhitte ime kāme. <bold>Āturā</bold>ti ekantamaraṇadhammatāya āturā āsannamaraṇā paṇḍitamanussā. <bold>Paricārike</bold>ti kilesaparicārike kilesabandhake. <bold>Ye sadā parivajjentī</bold>ti ye vuttappakārā paṇḍitapurisā niccaṃ evarūpe kāme vajjenti. <bold>Saṅgaṃ loke</bold>ti loke saṅganaṭṭhena ‘‘saṅga’’nti laddhanāmaṃ rāgādibhedaṃ kilesajātaṃ. <bold>Upaccagu</bold>nti atītā nāmāti veditabbā, atikkamantīti vā attho.</paragraph>
    <paragraph line="460">Satthā <pageBreak edition="Vipassana Research Institut" number="3.0175" /> saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā satthavāho ahameva ahosinti.</paragraph>
    <centered line="461">Gumbiyajātakavaṇṇanā chaṭṭhā.</centered>
    <hangnum line="462"></hangnum>
    <paragraph line="463"> [367] 7. Sāḷiyajātakavaṇṇanā</paragraph>
    <paragraph line="464"><bold>Yvāyaṃ sāḷiyachāpotī</bold>ti idaṃ satthā veḷuvane viharanto ‘‘āvuso, devadatto tāsakārakopi bhavituṃ nāsakkhī’’ti vacanaṃ ārabbha kathesi. Tadā hi satthā ‘‘na, bhikkhave, idāneva, pubbepesa mama tāsakārakopi bhavituṃ nāsakkhī’’ti vatvā atītaṃ āhari.</paragraph>
    <paragraph line="465">Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvā taruṇakāle paṃsukīḷakehi dārakehi saddhiṃ gāmadvāre nigrodharukkhamūle kīḷati. Tadā eko dubbalavejjo gāme kiñci alabhitvā nikkhamanto taṃ ṭhānaṃ patvā ekaṃ sappaṃ viṭapabbhantarena sīsaṃ nīharitvā niddāyantaṃ disvā ‘‘mayā gāme kiñci na laddhaṃ, ime dārake vañcetvā sappena ḍaṃsāpetvā tikicchitvā kiñcideva gaṇhissāmī’’ti cintetvā bodhisattaṃ āha ‘‘sace sāḷiyachāpaṃ passeyyāsi, gaṇheyyāsī’’ti. ‘‘Āma, gaṇheyya’’nti <pageBreak edition="Pali Text Society" number="3.0203" />. ‘‘Passeso viṭapabbhantare sayito’’ti. So <pageBreak edition="Myanmar" number="3.0189" /> tassa sappabhāvaṃ ajānanto rukkhaṃ āruyha taṃ gīvāyaṃ gahetvā ‘‘sappo’’ti ñatvā nivattituṃ adento suggahitaṃ gahetvā vegena khipi. So gantvā vejjassa gīvāyaṃ patito gīvaṃ paliveṭhetvā ‘‘kara karā’’ti ḍaṃsitvā tattheva naṃ pātetvā palāyi. Manussā parivārayiṃsu.</paragraph>
    <paragraph line="466">Mahāsatto sampattaparisāya dhammaṃ desento imā gāthā abhāsi –</paragraph>
    <hangnum line="467" number="90"></hangnum>
    <gatha1 line="468"> ‘‘Yvāyaṃ sāḷiyachāpoti, kaṇhasappaṃ agāhayi;</gatha1>
    <gathalast line="469">Tena sappenayaṃ daṭṭho, hato pāpānusāsako.</gathalast>
    <hangnum line="470" number="91"></hangnum>
    <gatha1 line="471"> ‘‘Ahantāramahantāraṃ, yo naro hantumicchati;</gatha1>
    <gathalast line="472">Evaṃ so nihato seti, yathāyaṃ puriso hato.</gathalast>
    <hangnum line="473" number="92"></hangnum>
    <gatha1 line="474"> ‘‘Ahantāramaghātentaṃ <pageBreak edition="Vipassana Research Institut" number="3.0176" />, yo naro hantumicchati;</gatha1>
    <gathalast line="475">Evaṃ so nihato seti, yathāyaṃ puriso hato.</gathalast>
    <hangnum line="476" number="93"></hangnum>
    <gatha1 line="477"> ‘‘Yathā paṃsumuṭṭhiṃ puriso, paṭivātaṃ paṭikkhipe;</gatha1>
    <gathalast line="478">Tameva so rajo hanti, tathāyaṃ puriso hato.</gathalast>
    <hangnum line="479" number="94"></hangnum>
    <gatha1 line="480"> ‘‘Yo appaduṭṭhassa narassa dussati, suddhassa posassa anaṅgaṇassa;</gatha1>
    <gathalast line="481">Tameva bālaṃ pacceti pāpaṃ, sukhumo rajo paṭivātaṃva khitto’’ti.</gathalast>
    <paragraph line="482">Tattha <bold>yvāya</bold>nti yo ayaṃ, ayameva vā pāṭho. <bold>Sappenaya</bold>nti so ayaṃ tena sappena daṭṭho. <bold>Pāpānusāsako</bold>ti pāpakaṃ anusāsako.</paragraph>
    <paragraph line="483"><bold>Ahantāra</bold>nti apaharantaṃ. <bold>Ahantāra</bold>nti amārentaṃ. <bold>Setī</bold>ti matasayanaṃ sayati. <bold>Aghātenta</bold>nti amārentaṃ. <bold>Suddhassā</bold>ti niraparādhassa. <bold>Posassā</bold>ti sattassa. <bold>Anaṅgaṇassā</bold>ti idampi niraparādhabhāvaññeva sandhāya vuttaṃ. <bold>Paccetī</bold>ti kammasarikkhakaṃ hutvā patieti.</paragraph>
    <paragraph line="484">Satthā <pageBreak edition="Myanmar" number="3.0190" /> imaṃ dhammadesanaṃ āharitvā jātakaṃ samodhānesi – ‘‘tadā dubbalavejjo devadatto ahosi, paṇḍitadārako pana ahameva ahosi’’nti.</paragraph>
    <centered line="485">Sāḷiyajātakavaṇṇanā sattamā.</centered>
    <hangnum line="486"></hangnum>
    <paragraph line="487"> [368] 8. Tacasārajātakavaṇṇanā</paragraph>
    <paragraph line="488"><bold>Amittahatthatthagatā</bold>ti <pageBreak edition="Pali Text Society" number="3.0204" /> idaṃ satthā jetavane viharanto paññāpāramiṃ ārabbha kathesi. Tadā hi satthā ‘‘na, bhikkhave, idāneva, pubbepi tathāgato paññavā upāyakusaloyevā’’ti vatvā atītaṃ āhari.</paragraph>
    <paragraph line="489">Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvāti sabbaṃ purimajātakaniyāmeneva kathetabbaṃ. Idha pana vejje mate gāmavāsino manussā ‘‘manussamārakā’’ti te dārake kudaṇḍakehi bandhitvā ‘‘rañño dassessāmā’’ti bārāṇasiṃ <pageBreak edition="Vipassana Research Institut" number="3.0177" /> nayiṃsu. Bodhisatto antarāmaggeyeva sesadārakānaṃ ovādaṃ adāsi ‘‘tumhe mā bhāyatha, rājānaṃ disvāpi abhītā tuṭṭhindriyā bhaveyyātha, rājā amhehi saddhiṃ paṭhamataraṃ kathessati, tato paṭṭhāya ahaṃ jānissāmī’’ti. Te ‘‘sādhū’’ti sampaṭicchitvā tathā kariṃsu. Rājā te abhīte tuṭṭhindriye disvā ‘‘ime ‘manussamārakā’ti kudaṇḍakabaddhā ānītā, evarūpaṃ dukkhaṃ pattāpi na bhāyanti, tuṭṭhindriyāyeva, kiṃ nu kho etesaṃ asocanakāraṇaṃ, pucchissāmi ne’’ti pucchanto paṭhamaṃ gāthamāha –</paragraph>
    <hangnum line="490" number="95"></hangnum>
    <gatha1 line="491"> ‘‘Amittahatthatthagatā, tacasārasamappitā;</gatha1>
    <gathalast line="492">Pasannamukhavaṇṇāttha, kasmā tumhe na socathā’’ti.</gathalast>
    <paragraph line="493">Tattha <bold>amittahatthatthagatā</bold>ti kudaṇḍakehi gīvāyaṃ bandhitvā ānentānaṃ amittānaṃ hatthagatā. <bold>Tacasārasamappitā</bold>ti veḷudaṇḍakehi baddhattā evamāha. <bold>Kasmā</bold>ti ‘‘evarūpaṃ byasanaṃ pattāpi tumhe kiṃkāraṇā na socathā’’ti pucchati.</paragraph>
    <paragraph line="494">Taṃ <pageBreak edition="Myanmar" number="3.0191" /> sutvā bodhisatto sesagāthā abhāsi –</paragraph>
    <hangnum line="495" number="96"></hangnum>
    <gatha1 line="496"> ‘‘Na socanāya paridevanāya, atthova labbho api appakopi;</gatha1>
    <gathalast line="497">Socantamenaṃ dukhitaṃ viditvā, paccatthikā attamanā bhavanti.</gathalast>
    <hangnum line="498" number="97"></hangnum>
    <gatha1 line="499"> ‘‘Yato <pageBreak edition="Pali Text Society" number="3.0205" /> ca kho paṇḍito āpadāsu, na vedhatī atthavinicchayaññū;</gatha1>
    <gathalast line="500">Paccatthikāssa dukhitā bhavanti, disvā mukhaṃ avikāraṃ purāṇaṃ.</gathalast>
    <hangnum line="501" number="98"></hangnum>
    <gatha1 line="502"> ‘‘Jappena mantena subhāsitena, anuppadānena paveṇiyā vā;</gatha1>
    <gathalast line="503">Yathā yathā yattha labhetha atthaṃ, tathā tathā tattha parakkameyya.</gathalast>
    <hangnum line="504" number="99"></hangnum>
    <gatha1 line="505"> ‘‘Yato ca jāneyya alabbhaneyyo, mayāva aññena vā esa attho;</gatha1>
    <gathalast line="506">Asocamāno adhivāsayeyya, kammaṃ daḷhaṃ kinti karomi dānī’’ti.</gathalast>
    <paragraph line="507">Tattha <bold>attho</bold>ti vuḍḍhi. <bold>Paccatthikā attamanā</bold>ti etaṃ purisaṃ socantaṃ dukkhitaṃ viditvā paccāmittā tuṭṭhacittā honti. Tesaṃ tussanakāraṇaṃ nāma paṇḍitena kātuṃ na vaṭṭatīti dīpeti <pageBreak edition="Vipassana Research Institut" number="3.0178" />. <bold>Yato</bold>ti yadā. <bold>Na vedhatī</bold>ti cittutrāsabhayena na kampati. <bold>Atthavinicchayaññū</bold>ti tassa tassa atthassa vinicchayakusalo.</paragraph>
    <paragraph line="508"><bold>Jappenā</bold>ti mantaparijappanena. <bold>Mantenā</bold>ti paṇḍitehi saddhiṃ mantaggahaṇena. <bold>Subhāsitenā</bold>ti piyavacanena. <bold>Anuppadānenā</bold>ti lañjadānena. <bold>Paveṇiyā</bold>ti kulavaṃsena. Idaṃ vuttaṃ hoti – mahārāja, paṇḍitena nāma āpadāsu uppannāsu na socitabbaṃ na kilamitabbaṃ, imesu pana pañcasu kāraṇesu aññataravasena paccāmittā jinitabbā. Sace hi sakkoti, mantaṃ parijappitvā mukhabandhanaṃ katvāpi te jinitabbā, tathā asakkontena paṇḍitehi <pageBreak edition="Myanmar" number="3.0192" /> saddhiṃ mantetvā ekaṃ upāyaṃ sallakkhetvā jinitabbā, piyavacanaṃ vattuṃ sakkontena piyaṃ vatvāpi te jinitabbā, tathā asakkontena vinicchayāmaccānaṃ lañjaṃ datvāpi jinitabbā, tathā asakkontena kulavaṃsaṃ kathetvā ‘‘mayaṃ asukapaveṇiyā āgatā, tumhākañca amhākañca ekova pubbapuriso’’ti evaṃ vijjamānañātikoṭiṃ ghaṭetvāpi jinitabbā evāti. <bold>Yathā yathā</bold>ti etesu pañcasu kāraṇesu yena yena kāraṇena yattha yattha attano vuḍḍhiṃ labheyya. <bold>Tathā tathā</bold>ti tena tena kāraṇena tattha tattha parakkameyya, parakkamaṃ katvā paccatthike jineyyāti adhippāyo.</paragraph>
    <paragraph line="509"><bold>Yato ca jāneyyā</bold>ti yadā pana jāneyya, mayā vā aññena vā esa attho alabbhaneyyo nānappakārena vāyamitvāpi <pageBreak edition="Pali Text Society" number="3.0206" /> na sakkā laddhuṃ, tadā paṇḍito puriso asocamāno akilamamāno ‘‘mayā pubbe katakammaṃ daḷhaṃ thiraṃ na sakkā paṭibāhituṃ, idāni kiṃ sakkā kātu’’nti adhivāsayeyyāti.</paragraph>
    <paragraph line="510">Rājā bodhisattassa dhammakathaṃ sutvā kammaṃ sodhetvā niddosabhāvaṃ ñatvā kudaṇḍake harāpetvā mahāsattassa mahantaṃ yasaṃ datvā attano atthadhammaanusāsakaṃ amaccaratanaṃ akāsi, sesadārakānampi yasaṃ datvā ṭhānantarāni adāsi.</paragraph>
    <paragraph line="511">Satthā imaṃ dhammadesanaṃ āharitvā jātakaṃ samodhānesi ‘‘tadā bārāṇasirājā ānando ahosi, dārakā therānutherā, paṇḍitadārako pana ahameva ahosi’’nti.</paragraph>
    <centered line="512">Tacasārajātakavaṇṇanā aṭṭhamā.</centered>
    <hangnum line="513"></hangnum>
    <paragraph line="514"> [369] 9. Mittavindakajātakavaṇṇanā</paragraph>
    <paragraph line="515"><bold>Kyāhaṃ</bold><pageBreak edition="Vipassana Research Institut" number="3.0179" /><bold>devānamakara</bold>nti idaṃ satthā jetavane viharanto ekaṃ dubbacabhikkhuṃ ārabbha kathesi. Vatthu <bold>mahāmittavindakajātake</bold> (jā. 1.5.100 ādayo) āvi bhavissati. Ayaṃ pana mittavindako samudde khitto atriccho hutvā purato gantvā nerayikasattānaṃ paccanaṭṭhānaṃ ussadanirayaṃ disvā ‘‘ekaṃ nagara’’nti <pageBreak edition="Myanmar" number="3.0193" /> saññāya pavisitvā khuracakkaṃ assādesi. Tadā bodhisatto devaputto hutvā ussadanirayacārikaṃ carati. So taṃ disvā pucchanto paṭhamaṃ gāthamāha –</paragraph>
    <hangnum line="516" number="100"></hangnum>
    <gatha1 line="517"> ‘‘Kyāhaṃ devānamakaraṃ, kiṃ pāpaṃ pakataṃ mayā;</gatha1>
    <gathalast line="518">Yaṃ me sirasmiṃ ohacca, cakkaṃ bhamati matthake’’ti.</gathalast>
    <paragraph line="519">Tattha <bold>kyāhaṃ devānamakara</bold>nti sāmi devaputta, kiṃ nāma ahaṃ devānaṃ akariṃ, kiṃ maṃ devā pothentīti. <bold>Kiṃ pāpaṃ pakataṃ mayā</bold>ti dukkhamahantatāya vedanāppatto attanā kataṃ pāpaṃ asallakkhento evamāha. <bold>Yaṃ me</bold>ti yena pāpena mama sirasmiṃ ohacca ohanitvā idaṃ khuracakkaṃ mama matthake bhamati, taṃ kiṃ nāmāti?</paragraph>
    <paragraph line="520">Taṃ <pageBreak edition="Pali Text Society" number="3.0207" /> sutvā bodhisatto dutiyaṃ gāthamāha –</paragraph>
    <hangnum line="521" number="101"></hangnum>
    <gatha1 line="522"> ‘‘Atikkamma ramaṇakaṃ, sadāmattañca dūbhakaṃ;</gatha1>
    <gathalast line="523">Brahmattarañca pāsādaṃ, kenatthena idhāgato’’ti.</gathalast>
    <paragraph line="524">Tattha <bold>ramaṇaka</bold>nti phalikapāsādaṃ. <bold>Sadāmatta</bold>nti rajatapāsādaṃ. <bold>Dūbhaka</bold>nti maṇipāsādaṃ. <bold>Brahmattarañca pāsāda</bold>nti suvaṇṇapāsādañca. <bold>Kenatthenā</bold>ti tvaṃ etesu ramaṇakādīsu catasso aṭṭha soḷasa dvattiṃsāti etā devadhītaro pahāya te pāsāde atikkamitvā kena kāraṇena idha āgatoti.</paragraph>
    <paragraph line="525">Tato mittavindako tatiyaṃ gāthamāha –</paragraph>
    <hangnum line="526" number="102"></hangnum>
    <gatha1 line="527"> ‘‘Ito <pageBreak edition="Vipassana Research Institut" number="3.0180" /> bahutarā bhogā, atra maññe bhavissare;</gatha1>
    <gathalast line="528">Iti etāya saññāya, passa maṃ byasanaṃ gata’’nti.</gathalast>
    <paragraph line="529">Tattha <bold>ito bahutarā</bold>ti imesu catūsu pāsādesu bhogehi atirekatarā bhavissanti.</paragraph>
    <paragraph line="530">Tato bodhisatto sesagāthā abhāsi –</paragraph>
    <hangnum line="531" number="103"></hangnum>
    <gatha1 line="532"> ‘‘Catubbhi aṭṭhajjhagamā, aṭṭhāhipi ca soḷasa;</gatha1>
    <gatha2 line="533">Soḷasāhi ca bāttiṃsa, atricchaṃ cakkamāsado;</gatha2>
    <gathalast line="534">Icchāhatassa posassa, cakkaṃ bhamati matthake.</gathalast>
    <hangnum line="535" number="104"></hangnum>
    <gatha1 line="536"> ‘‘Uparivisālā <pageBreak edition="Myanmar" number="3.0194" /> duppūrā, icchā visaṭagāminī;</gatha1>
    <gathalast line="537">Ye ca taṃ anugijjhanti, te honti cakkadhārino’’ti.</gathalast>
    <paragraph line="538">Tattha <bold>uparivisālā</bold>ti mittavindaka taṇhā nāmesā āseviyamānā uparivisālā hoti patthaṭā, mahāsamuddo viya duppūrā, rūpādīsu ārammaṇesu taṃ taṃ ārammaṇaṃ icchamānāya icchāya patthaṭāya visaṭagāminī, tasmā ye purisā taṃ evarūpaṃ taṇhaṃ anugijjhanti, punappunaṃ giddhā hutvā gaṇhanti. <bold>Te honti cakkadhārino</bold>ti te etaṃ khuracakkaṃ dhārentīti vadati.</paragraph>
    <paragraph line="539">Mittavindakaṃ pana kathentameva nipisamānaṃ taṃ khuracakkaṃ bhassi, tena so puna kathetuṃ nāsakkhi. Devaputto attano devaṭṭhānameva gato.</paragraph>
    <paragraph line="540">Satthā <pageBreak edition="Pali Text Society" number="3.0208" /> imaṃ dhammadesanaṃ āharitvā jātakaṃ samodhānesi – ‘‘tadā mittavindako dubbacabhikkhu ahosi, devaputto pana ahameva ahosi’’nti.</paragraph>
    <centered line="541">Mittavindakajātakavaṇṇanā navamā.</centered>
    <hangnum line="542"></hangnum>
    <paragraph line="543"> [370] 10. Palāsajātakavaṇṇanā</paragraph>
    <paragraph line="544"><bold>Haṃso palāsamavacā</bold>ti idaṃ satthā jetavane viharanto kilesaniggahaṃ ārabbha kathesi. Vatthu paññāsajātake <pageBreak edition="Vipassana Research Institut" number="3.0181" /> āvi bhavissati. Idha pana satthā bhikkhū āmantetvā ‘‘bhikkhave, kileso nāma āsaṅkitabbova, appamattako samānopi nigrodhagaccho viya vināsaṃ pāpeti, porāṇakapaṇḍitāpi āsaṅkitabbaṃ āsaṅkiṃsuyevā’’ti vatvā atītaṃ āhari.</paragraph>
    <paragraph line="545">Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbattitvā vayappatto cittakūṭapabbate suvaṇṇaguhāyaṃ vasanto himavantapadese jātassare sayaṃjātasāliṃ khāditvā āgacchati. Tassa gamanāgamanamagge mahāpalāsarukkho ahosi. So gacchantopi tattha vissamitvā gacchati, āgacchantopi tattha vissamitvā āgacchati <pageBreak edition="Myanmar" number="3.0195" />. Athassa tasmiṃ rukkhe nibbattadevatāya saddhiṃ vissāso ahosi. Aparabhāge ekā sakuṇikā ekasmiṃ nigrodharukkhe nigrodhapakkaṃ khāditvā āgantvā tasmiṃ palāsarukkhe nisīditvā viṭapantare vaccaṃ pātesi. Tattha nigrodhagaccho jāto, so caturaṅgulamattakāle rattaṅkurapalāsatāya sobhati. Haṃsarājā taṃ disvā rukkhadevataṃ āmantetvā ‘‘samma palāsa, nigrodho nāma yamhi rukkhe jāyati, vaḍḍhanto taṃ nāseti, imassa vaḍḍhituṃ mā deti, vimānaṃ te nāsessati, paṭikacceva naṃ uddharitvā chaḍḍehi, āsaṅkitabbayuttakaṃ nāma āsaṅkituṃ vaṭṭatī’’ti palāsadevatāya saddhiṃ mantento paṭhamaṃ gāthamāha –</paragraph>
    <hangnum line="546" number="105"></hangnum>
    <gatha1 line="547"> ‘‘Haṃso <pageBreak edition="Pali Text Society" number="3.0209" /> palāsamavaca, nigrodho samma jāyati;</gatha1>
    <gathalast line="548">Aṅkasmiṃ te nisinnova, so te mammāni checchatī’’ti.</gathalast>
    <paragraph line="549">Paṭhamapādo panettha abhisambuddhena hutvā satthārā vutto. <bold>Palāsa</bold>nti palāsadevataṃ. <bold>Sammā</bold>ti vayassa. <bold>Aṅkasmi</bold>nti viṭabhiyaṃ. <bold>So te mammāni checchatī</bold>ti so te aṅke saṃvaḍḍho sapatto viya jīvitaṃ chindissatīti attho. Jīvitasaṅkhārā hi idha ‘‘mammānī’’ti vuttā.</paragraph>
    <paragraph line="550">Taṃ sutvā tassa vacanaṃ agaṇhantī palāsadevatā dutiyaṃ gāthamāha –</paragraph>
    <hangnum line="551" number="106"></hangnum>
    <gatha1 line="552"> ‘‘Vaḍḍhatāmeva nigrodho, patiṭṭhassa bhavāmahaṃ;</gatha1>
    <gathalast line="553">Yathā pitā ca mātā ca, evaṃ me so bhavissatī’’ti.</gathalast>
    <paragraph line="554">Tassattho – samma, na tvaṃ jānāsi vaḍḍhatameva esa, ahamassa yathā bālakāle puttānaṃ mātāpitaro <pageBreak edition="Vipassana Research Institut" number="3.0182" /> patiṭṭhā honti, tathā bhavissāmi, yathā pana saṃvaḍḍhā puttā pacchā mahallakakāle mātāpitūnaṃ patiṭṭhā honti, mayhampi pacchā mahallakakāle evameva so patiṭṭho bhavissatīti.</paragraph>
    <paragraph line="555">Tato haṃso tatiyaṃ gāthamāha –</paragraph>
    <hangnum line="556" number="107"></hangnum>
    <gatha1 line="557"> ‘‘Yaṃ tvaṃ aṅkasmiṃ vaḍḍhesi, khīrarukkhaṃ bhayānakaṃ;</gatha1>
    <gathalast line="558">Āmanta kho taṃ gacchāma, vuḍḍhi massa na ruccatī’’ti.</gathalast>
    <paragraph line="559">Tattha <bold>yaṃ tva</bold>nti yasmā tvaṃ etañca bhayadāyakattena bhayānakaṃ khīrarukkhaṃ sapattaṃ viya aṅke vaḍḍhesi. <bold>Āmanta kho ta</bold>nti tasmā mayaṃ taṃ āmantetvā <pageBreak edition="Myanmar" number="3.0196" /> jānāpetvā gacchāma. <bold>Vuḍḍhi massā</bold>ti assa vuḍḍhi mayhaṃ na ruccatīti.</paragraph>
    <paragraph line="560">Evañca pana vatvā haṃsarājā pakkhe pasāretvā cittakūṭapabbatameva gato. Tato paṭṭhāya puna nāgacchi. Aparabhāge nigrodho vaḍḍhiṃ, tasmiṃ ekā rukkhadevatāpi nibbatti. So vaḍḍhanto palāsaṃ bhañji, sākhāhi saddhiṃyeva devatāya vimānaṃ pati. Sā tasmiṃ kāle haṃsarañño vacanaṃ sallakkhetvā ‘‘idaṃ anāgatabhayaṃ disvā haṃsarājā kathesi <pageBreak edition="Pali Text Society" number="3.0210" />, ahaṃ panassa vacanaṃ nākāsi’’nti paridevamānā catutthaṃ gāthamāha –</paragraph>
    <hangnum line="561" number="108"></hangnum>
    <gatha1 line="562"> ‘‘Idāni kho maṃ bhāyeti, mahānerunidassanaṃ;</gatha1>
    <gathalast line="563">Haṃsassa anabhiññāya, mahā me bhayamāgata’’nti.</gathalast>
    <paragraph line="564">Tattha <bold>idāni kho maṃ bhāyetī</bold>ti ayaṃ nigrodho taruṇakāle tosetvā idāni maṃ bhāyāpeti santāseti. <bold>Mahānerunidassana</bold>nti sinerupabbatasadisaṃ mahantaṃ haṃsarājassa vacanaṃ sutvā ajānitvā taruṇakāleyeva etassa anuddhaṭattā. <bold>Mahā me bhayamāgata</bold>nti idāni mayhaṃ mahantaṃ bhayaṃ āgatanti paridevi.</paragraph>
    <paragraph line="565">Nigrodhopi vaḍḍhanto sabbaṃ palāsaṃ bhañjitvā khāṇukamattameva akāsi. Devatāya vimānaṃ sabbaṃ antaradhāyi.</paragraph>
    <hangnum line="566" number="109"></hangnum>
    <gatha1 line="567"> ‘‘Na <pageBreak edition="Vipassana Research Institut" number="3.0183" /> tassa vuḍḍhi kusalappasatthā, yo vaḍḍhamāno ghasate patiṭṭhaṃ;</gatha1>
    <gathalast line="568">Tassūparodhaṃ parisaṅkamāno, patārayī mūlavadhāya dhīro’’ti. –</gathalast>
    <unindented line="569">Pañcamā abhisambuddhagāthā.</unindented>
    <paragraph line="570">Tattha <bold>kusalappasatthā</bold>ti kusalehi pasatthā. <bold>Ghasate</bold>ti khādati, vināsetīti attho. <bold>Patārayī</bold>ti patarati vāyamati. Idaṃ vuttaṃ hoti – bhikkhave, yo vaḍḍhamāno attano patiṭṭhaṃ nāseti, tassa vuḍḍhi paṇḍitehi na pasatthā, tassa pana abbhantarassa vā bāhirassa vā parissayassa ‘‘ito me uparodho bhavissatī’’ti evaṃ uparodhaṃ vināsaṃ parisaṅkamāno vīro ñāṇasampanno mūlavadhāya parakkamatīti.</paragraph>
    <paragraph line="571">Satthā <pageBreak edition="Myanmar" number="3.0197" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne pañcasatā bhikkhū arahattaṃ pāpuṇiṃsu. Tadā suvaṇṇahaṃso ahameva ahosinti.</paragraph>
    <centered line="572">Palāsajātakavaṇṇanā dasamā.</centered>
    <centered line="573">Vaṇṇārohavaggo dutiyo.</centered>
    <title line="574">3. Aḍḍhavaggo</title>
    <hangnum line="575"></hangnum>
    <paragraph line="576"> [371] 1. Dīghītikosalajātakavaṇṇanā</paragraph>
    <paragraph line="577"><bold>Evaṃbhūtassa</bold><pageBreak edition="Vipassana Research Institut" number="3.0184" /><pageBreak edition="Pali Text Society" number="3.0211" /><bold>te rājā</bold>ti idaṃ satthā jetavane viharanto kosambake bhaṇḍanakārake ārabbha kathesi. Tesañhi jetavanaṃ āgantvā khamāpanakāle satthā te āmantetvā ‘‘bhikkhave, tumhe mayhaṃ orasā mukhato jātā puttā nāma, puttehi ca pitarā dinnaṃ ovādaṃ bhindituṃ na vaṭṭati, tumhe pana mama ovādaṃ na karittha, porāṇakapaṇḍitā attano mātāpitaro ghātetvā rajjaṃ gahetvā ṭhitacorepi araññe hatthapathaṃ āgate mātāpitūhi dinnaṃ ovādaṃ na bhindissāmāti na mārayiṃsū’’ti vatvā atītaṃ āhari.</paragraph>
    <paragraph line="578">Imasmiṃ pana jātake dvepi vatthūni. <bold>Saṅghabhedakakkhandhake</bold> vitthārato āvi bhavissanti. So pana dīghāvukumāro araññe attano aṅke nipannaṃ bārāṇasirājānaṃ cūḷāya gahetvā ‘‘idāni mayhaṃ mātāpitughātakaṃ coraṃ khaṇḍākhaṇḍaṃ katvā chindissāmī’’ti asiṃ ukkhipanto tasmiṃ khaṇe mātāpitūhi dinnaṃ ovādaṃ saritvā ‘‘jīvitaṃ cajantopi tesaṃ ovādaṃ na bhindissāmi, kevalaṃ imaṃ tajjessāmī’’ti cintetvā paṭhamaṃ gāthamāha –</paragraph>
    <hangnum line="579" number="110"></hangnum>
    <gatha1 line="580"> ‘‘Evaṃbhūtassa te rāja, āgatassa vase mama;</gatha1>
    <gathalast line="581">Atthi nu koci pariyāyo, yo taṃ dukkhā pamocaye’’ti.</gathalast>
    <paragraph line="582">Tattha <pageBreak edition="Myanmar" number="3.0198" /><bold>vase mamā</bold>ti mama vasaṃ āgatassa. <bold>Pariyāyo</bold>ti kāraṇaṃ.</paragraph>
    <paragraph line="583">Tato rājā dutiyaṃ gāthamāha –</paragraph>
    <hangnum line="584" number="111"></hangnum>
    <gatha1 line="585"> ‘‘Evaṃbhūtassa me tāta, āgatassa vase tava;</gatha1>
    <gathalast line="586">Natthi no koci pariyāyo, yo maṃ dukkhā pamocaye’’ti.</gathalast>
    <paragraph line="587">Tattha <pageBreak edition="Vipassana Research Institut" number="3.0185" /><pageBreak edition="Pali Text Society" number="3.0212" /><bold>no</bold>ti nipātamatthaṃ, natthi koci pariyāyo, yo maṃ etasmā dukkhā pamocayeti attho.</paragraph>
    <paragraph line="588">Tato bodhisatto avasesagāthā abhāsi –</paragraph>
    <hangnum line="589" number="112"></hangnum>
    <gatha1 line="590"> ‘‘Nāññaṃ sucaritaṃ rāja, nāññaṃ rāja subhāsitaṃ;</gatha1>
    <gathalast line="591">Tāyate maraṇakāle, evamevitaraṃ dhanaṃ.</gathalast>
    <hangnum line="592" number="113"></hangnum>
    <gatha1 line="593"> ‘‘Akkocchi maṃ avadhi maṃ, ajini maṃ ahāsi me;</gatha1>
    <gathalast line="594">Ye ca taṃ upanayhanti, veraṃ tesaṃ na sammati.</gathalast>
    <hangnum line="595" number="114"></hangnum>
    <gatha1 line="596"> ‘‘Akkocchi maṃ avadhi maṃ, ajini maṃ ahāsi me;</gatha1>
    <gathalast line="597">Ye ca taṃ nupanayhanti, veraṃ tesūpasammati.</gathalast>
    <hangnum line="598" number="115"></hangnum>
    <gatha1 line="599"> ‘‘Na hi verena verāni, sammantīdha kudācanaṃ;</gatha1>
    <gathalast line="600">Averena ca sammanti, esa dhammo sanantano’’nti.</gathalast>
    <paragraph line="601">Tattha <bold>nāññaṃ sucarita</bold>nti nāññaṃ sucaritā, ayameva vā pāṭho, ṭhapetvā sucaritaṃ aññaṃ na passāmīti attho. Idha ‘‘sucarita’’ntipi ‘‘subhāsita’’ntipi mātāpitūhi dinnaṃ ovādaṃyeva sandhāyāha. <bold>Evamevā</bold>ti niratthakameva. Idaṃ vuttaṃ hoti – mahārāja, aññatra ovādānusiṭṭhisaṅkhātā sucaritasubhāsitā maraṇakāle tāyituṃ rakkhituṃ samattho nāma añño natthi, yaṃ etaṃ itaraṃ dhanaṃ, taṃ evameva niratthakameva hoti, tvañhi idāni mayhaṃ koṭisatasahassamattampi dhanaṃ dadanto jīvitaṃ na labheyyāsi, tasmā veditabbametaṃ ‘‘dhanato sucaritasubhāsitameva uttaritara’’nti.</paragraph>
    <paragraph line="602">Sesagāthāsupi ayaṃ saṅkhepattho – mahārāja, ye purisā ‘‘ayaṃ maṃ akkosi, ayaṃ maṃ pahari, ayaṃ maṃ ajini, ayaṃ mama santakaṃ ahāsī’’ti <pageBreak edition="Myanmar" number="3.0199" /> evaṃ veraṃ upanayhanti bandhitvā viya hadaye ṭhapenti, tesaṃ veraṃ na upasammati. Ye ca panetaṃ na upanayhanti hadaye na ṭhapenti, tesaṃ vūpasammati. Verāni hi na kadāci verena sammanti, avereneva pana sammanti. <bold>Esa dhammo sanantano</bold>ti eso porāṇako dhammo cirakālappavatto sabhāvoti.</paragraph>
    <paragraph line="603">Evañca <pageBreak edition="Vipassana Research Institut" number="3.0186" /> pana vatvā bodhisatto ‘‘ahaṃ, mahārāja, tayi na dubbhāmi, tvaṃ pana maṃ mārehī’’ti tassa hatthe asiṃ ṭhapesi. Rājāpi ‘‘nāhaṃ tayi dubbhāmī’’ti sapathaṃ katvā tena saddhiṃ nagaraṃ gantvā taṃ amaccānaṃ dassetvā ‘‘ayaṃ, bhaṇe, kosalarañño putto dīghāvukumāro nāma, iminā mayhaṃ jīvitaṃ <pageBreak edition="Pali Text Society" number="3.0213" /> dinnaṃ, na labbhā imaṃ kiñci kātu’’nti vatvā attano dhītaraṃ datvā pitu santake rajje patiṭṭhāpesi. Tato paṭṭhāya ubhopi samaggā sammodamānā rajjaṃ kāresuṃ.</paragraph>
    <paragraph line="604">Satthā imaṃ dhammadesanaṃ āharitvā jātakaṃ samodhānesi – ‘‘tadā mātāpitaro mahārājakulāni ahesuṃ, dīghāvukumāro pana ahameva ahosi’’nti.</paragraph>
    <centered line="605">Dīghītikosalajātakavaṇṇanā paṭhamā.</centered>
    <hangnum line="606"></hangnum>
    <paragraph line="607"> [372] 2. Migapotakajātakavaṇṇanā</paragraph>
    <paragraph line="608"><bold>Agārā paccupetassā</bold>ti idaṃ satthā jetavane viharanto ekaṃ mahallakaṃ ārabbha kathesi. So kirekaṃ dārakaṃ pabbājesi. Sāmaṇero taṃ sakkaccaṃ upaṭṭhahitvā aparabhāge aphāsukena kālamakāsi. Tassa kālakiriyāya mahallako sokābhibhūto mahantena saddena paridevanto vicari. Bhikkhū saññāpetuṃ asakkontā dhammasabhāyaṃ kathaṃ samuṭṭhāpesuṃ ‘‘āvuso, asuko nāma mahallako sāmaṇerassa kālakiriyāya paridevanto vicarati, maraṇassatibhāvanāya paribāhiro eso bhavissatī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa etasmiṃ mate paridevanto vicarī’’ti vatvā atītaṃ āhari.</paragraph>
    <paragraph line="609">Atīte <pageBreak edition="Myanmar" number="3.0200" /> bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko kāsiraṭṭhavāsī brāhmaṇo himavantaṃ pavisitvā isipabbajjaṃ pabbajitvā phalāphalehi yāpesi. So ekadivasaṃ araññe ekaṃ matamātikaṃ migapotakaṃ disvā assamaṃ ānetvā gocaraṃ datvā posesi. Migapotako vaḍḍhanto abhirūpo ahosi sobhaggappatto. Tāpaso taṃ attano puttakaṃ katvā pariharati. Ekadivasaṃ migapotako bahuṃ tiṇaṃ khāditvā ajīrakena kālamakāsi. Tāpaso ‘‘putto me mato’’ti paridevanto vicarati. Tadā sakko devarājā lokaṃ pariggaṇhanto <pageBreak edition="Vipassana Research Institut" number="3.0187" /> taṃ tāpasaṃ disvā ‘‘saṃvejessāmi <pageBreak edition="Pali Text Society" number="3.0214" /> na’’nti āgantvā ākāse ṭhito paṭhamaṃ gāthamāha –</paragraph>
    <hangnum line="610" number="116"></hangnum>
    <gatha1 line="611"> ‘‘Agārā paccupetassa, anagārassa te sato;</gatha1>
    <gathalast line="612">Samaṇassa na taṃ sādhu, yaṃ petamanusocasī’’ti.</gathalast>
    <paragraph line="613">Taṃ sutvā tāpaso dutiyaṃ gāthamāha –</paragraph>
    <hangnum line="614" number="117"></hangnum>
    <gatha1 line="615"> ‘‘Saṃvāsena have sakka, manussassa migassa vā;</gatha1>
    <gathalast line="616">Hadaye jāyate pemaṃ, na taṃ sakkā asocitu’’nti.</gathalast>
    <paragraph line="617">Tattha <bold>na taṃ sakkā</bold>ti taṃ manussaṃ vā tiracchānaṃ vā na sakkā asocituṃ, socāmiyevāhanti.</paragraph>
    <paragraph line="618">Tato sakko dve gāthā abhāsi –</paragraph>
    <hangnum line="619" number="118"></hangnum>
    <gatha1 line="620"> ‘‘Mataṃ marissaṃ rodanti, ye rudanti lapanti ca;</gatha1>
    <gathalast line="621">Tasmā tvaṃ isi mā rodi, roditaṃ moghamāhu santo.</gathalast>
    <hangnum line="622" number="119"></hangnum>
    <gatha1 line="623"> ‘‘Roditena have brahme, mato peto samuṭṭhahe;</gatha1>
    <gathalast line="624">Sabbe saṅgamma rodāma, aññamaññassa ñātake’’ti.</gathalast>
    <paragraph line="625">Tattha <bold>marissa</bold>nti yo idāni marissati, taṃ. <bold>Lapanti cā</bold>ti vilapanti ca. Idaṃ vuttaṃ hoti – ye loke matañca marissantañca rodanti, te rudanti ceva vilapanti ca, tesaṃ assupacchijjanadivaso nāma natthi. Kiṃkāraṇā? Sadāpi matānañca marissantānañca atthitāya. <bold>Tasmā tvaṃ isi mā rodi</bold>. Kiṃkāraṇā <pageBreak edition="Myanmar" number="3.0201" />? <bold>Roditaṃ moghamāhu santo</bold>ti, buddhādayo pana paṇḍitā roditaṃ ‘‘mogha’’nti vadanti. <bold>Mato peto</bold>ti yo esa mato petoti vuccati, yadi so roditena samuṭṭhaheyya, evaṃ sante kiṃ nikkammā acchāma, sabbeva samāgamma aññamaññassa ñātake rodāma. Yasmā pana te roditakāraṇā na uṭṭhahanti, tasmā roditassa moghabhāvaṃ sādheti.</paragraph>
    <paragraph line="626">Evaṃ <pageBreak edition="Vipassana Research Institut" number="3.0188" /> sakkassa kathentassa tāpaso ‘‘niratthakaṃ rodita’’nti sallakkhetvā sakkassa thutiṃ karonto tisso gāthā abhāsi –</paragraph>
    <hangnum line="627" number="120"></hangnum>
    <gatha1 line="628"> ‘‘Ādittaṃ <pageBreak edition="Pali Text Society" number="3.0215" /> vata maṃ santaṃ, ghatasittaṃva pāvakaṃ;</gatha1>
    <gathalast line="629">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="630" number="121"></hangnum>
    <gatha1 line="631"> ‘‘Abbahi vata me sallaṃ, yamāsi hadayassitaṃ;</gatha1>
    <gathalast line="632">Yo me sokaparetassa, puttasokaṃ apānudi.</gathalast>
    <hangnum line="633" number="122"></hangnum>
    <gatha1 line="634"> ‘‘Sohaṃ abbūḷhasallosmi, vītasoko anāvilo;</gatha1>
    <gathalast line="635">Na socāmi na rodāmi, tava sutvāna vāsavā’’ti.</gathalast>
    <paragraph line="636">Tattha <bold>yamāsī</bold>ti yaṃ me āsi. <bold>Hadayassita</bold>nti hadaye nissitaṃ. <bold>Apānudī</bold>ti nīhari. Sakko tāpasassa ovādaṃ datvā sakaṭṭhānameva gato.</paragraph>
    <paragraph line="637">Satthā idhaṃ dhammadesanaṃ āharitvā jātakaṃ samodhānesi – ‘‘tadā tāpaso mahallako ahosi, migo sāmaṇero, sakko pana ahameva ahosi’’nti.</paragraph>
    <centered line="638">Migapotakajātakavaṇṇanā dutiyā.</centered>
    <hangnum line="639"></hangnum>
    <paragraph line="640"> [373] 3. Mūsikajātakavaṇṇanā</paragraph>
    <paragraph line="641"><bold>Kuhiṃ gatā kattha gatā</bold>ti idaṃ satthā veḷuvane viharanto ajātasattuṃ ārabbha kathesi. Vatthu heṭṭhā <bold>thusajātake</bold> (jā. 1.4.149 ādayo) vitthāritameva. Idhāpi satthā tatheva rājānaṃ sakiṃ puttena saddhiṃ kīḷamānaṃ sakiṃ dhammaṃ suṇantaṃ disvā ‘‘taṃ nissāya rañño bhayaṃ uppajjissatī’’ti ñatvā <pageBreak edition="Myanmar" number="3.0202" /> ‘‘mahārāja, porāṇakarājāno āsaṅkitabbaṃ āsaṅkitvā attano puttaṃ ‘amhākaṃ dhūmakāle rajjaṃ kāretū’ti ekamante akaṃsū’’ti vatvā atītaṃ āhari.</paragraph>
    <paragraph line="642">Atīte bārāṇasiyaṃ brahmadatte rajjaṃ kārente bodhisatto takkasilāyaṃ brāhmaṇakule nibbattitvā disāpāmokkhācariyo ahosi. Tassa santike bārāṇasirañño putto yavakumāro nāma <pageBreak edition="Vipassana Research Institut" number="3.0189" /> sabbasippāni uggaṇhitvā anuyogaṃ datvā gantukāmo taṃ āpucchi. Ācariyo ‘‘puttaṃ nissāya tassa antarāyo bhavissatī’’ti aṅgavijjāvasena ñatvā ‘‘etamassa harissāmī’’ti ekaṃ upamaṃ upadhāretuṃ ārabhi. Tadā panassa eko <pageBreak edition="Pali Text Society" number="3.0216" /> asso ahosi, tassa pāde vaṇo uṭṭhahi, taṃ vaṇānurakkhaṇatthaṃ geheyeva kariṃsu. Tassāvidūre eko udapāno atthi. Athekā mūsikā gehā nikkhamitvā assassa pāde vaṇaṃ khādati, asso vāretuṃ na sakkoti. So ekadivasaṃ vedanaṃ adhivāsetuṃ asakkonto mūsikaṃ khādituṃ āgataṃ pādena paharitvā māretvā udapāne pātesi. Assagopakā mūsikaṃ apassantā ‘‘aññesu divasesu mūsikā āgantvā vaṇaṃ khādati, idāni na paññāyati, kahaṃ nu kho gatā’’ti vadiṃsu.</paragraph>
    <paragraph line="643">Bodhisatto taṃ kāraṇaṃ paccakkhaṃ katvā ‘‘aññe ajānantā ‘kahaṃ mūsikā gatā’ti vadanti, mūsikāya pana māretvā udapāne khittabhāvaṃ ahameva jānāmī’’ti idameva kāraṇaṃ upamaṃ katvā paṭhamaṃ gāthaṃ bandhitvā rājakumārassa adāsi. So aparaṃ upamaṃ upadhārento tameva assaṃ paruḷhavaṇaṃ nikkhamitvā ekaṃ yavavatthuṃ gantvā ‘‘yavaṃ khādissāmī’’ti vaticchiddena mukhaṃ pavesentaṃ disvā tameva kāraṇaṃ upamaṃ katvā dutiyaṃ gāthaṃ bandhitvā tassa adāsi. Tatiyagāthaṃ pana attano paññābaleneva bandhitvā tampi tassa datvā ‘‘tāta, tvaṃ rajje patiṭṭhāya sāyaṃ nhānapokkharaṇiṃ gacchanto yāva dhurasopānā paṭhamaṃ gāthaṃ sajjhāyanto gaccheyyāsi, tava nivasanapāsādaṃ pavisanto yāva sopānapādamūlā dutiyaṃ gāthaṃ sajjhāyanto gaccheyyāsi, tato yāva sopānamatthakā tatiyaṃ gāthaṃ sajjhāyanto gaccheyyāsī’’ti vatvā pesesi.</paragraph>
    <paragraph line="644">So <pageBreak edition="Myanmar" number="3.0203" /> kumāro gantvā uparājā hutvā pitu accayena rajjaṃ kāresi, tasseko putto jāyi. So soḷasavassakāle rajjalobhena ‘‘pitaraṃ māressāmī’’ti cintetvā upaṭṭhāke āha ‘‘mayhaṃ pitā taruṇo, ahaṃ etassa dhūmakālaṃ olokento mahallako bhavissāmi jarājiṇṇo, tādise kāle laddhenapi rajjena ko attho’’ti. Te āhaṃsu ‘‘deva, na sakkā paccantaṃ gantvā corattaṃ kātuṃ, tava pitaraṃ kenaci upāyena māretvā rajjaṃ gaṇhā’’ti <pageBreak edition="Pali Text Society" number="3.0217" />. So ‘‘sādhū’’ti antonivesane rañño sāyaṃ nhānapokkharaṇīsamīpaṃ gantvā ‘‘ettha naṃ māressāmī’’ti khaggaṃ gahetvā aṭṭhāsi. Rājā sāyaṃ mūsikaṃ nāma dāsiṃ ‘‘gantvā pokkharaṇīpiṭṭhiṃ sodhetvā ehi, nhāyissāmī’’ti pesesi. Sā gantvā pokkharaṇīpiṭṭhiṃ sodhentī kumāraṃ passi. Kumāro attano kammassa pākaṭabhāvabhayena taṃ dvidhā chinditvā pokkharaṇiyaṃ pātesi. Rājā nhāyituṃ agamāsi <pageBreak edition="Vipassana Research Institut" number="3.0190" />. Sesajano ‘‘ajjāpi mūsikā dāsī na punāgacchati, kuhiṃ gatā kattha gatā’’ti āha. Rājā –</paragraph>
    <hangnum line="645" number="123"></hangnum>
    <gatha1 line="646"> ‘‘Kuhiṃ gatā kattha gatā, iti lālappatī jano;</gatha1>
    <gathalast line="647">Ahameveko jānāmi, udapāne mūsikā hatā’’ti. –</gathalast>
    <unindented line="648">Paṭhamaṃ gāthaṃ bhaṇanto pokkharaṇītīraṃ agamāsi.</unindented>
    <paragraph line="649">Tattha <bold>kuhiṃ gatā kattha gatā</bold>ti aññamaññavevacanāni. <bold>Iti lālappatī</bold>ti evaṃ vippalapati. Iti ayaṃ gāthā ‘‘ajānanto jano mūsikā dāsī kuhiṃ gatāti vippalapati, rājakumārena dvidhā chinditvā mūsikāya pokkharaṇiyaṃ pātitabhāvaṃ ahameva eko jānāmī’’ti rañño ajānantasseva imamatthaṃ dīpeti.</paragraph>
    <paragraph line="650">Kumāro ‘‘mayā katakammaṃ mayhaṃ pitarā ñāta’’nti bhīto palāyitvā tamatthaṃ upaṭṭhākānaṃ ārocesi. Te sattaṭṭhadivasaccayena puna taṃ āhaṃsu ‘‘deva, sace rājā jāneyya, na tuṇhī bhaveyya, takkagāhena pana tena taṃ vuttaṃ bhavissati, mārehi na’’nti. So punekadivasaṃ khaggahattho sopānapādamūle ṭhatvā rañño āgamanakāle ito cito ca paharaṇokāsaṃ olokesi. Rājā –</paragraph>
    <hangnum line="651" number="124"></hangnum>
    <gatha1 line="652"> ‘‘Yañcetaṃ iti cīti ca, gadrabhova nivattasi;</gatha1>
    <gathalast line="653">Udapāne mūsikaṃ hantvā, yavaṃ bhakkhetumicchasī’’ti. –</gathalast>
    <unindented line="654">Dutiyaṃ <pageBreak edition="Myanmar" number="3.0204" /> gāthaṃ sajjhāyanto agamāsi. Ayampi <pageBreak edition="Pali Text Society" number="3.0218" /> gāthā ‘‘yasmā tvaṃ iti cīti ca ito cito ca paharaṇokāsaṃ olokento gadrabhova nivattasi, tasmā taṃ jānāmi ‘purimadivase pokkharaṇiyaṃ mūsikaṃ dāsiṃ hantvā ajja maṃ yavarājānaṃ bhakkhetuṃ māretuṃ icchasī’’’ti rañño ajānantasseva imamatthaṃ dīpeti.</unindented>
    <paragraph line="655">Kumāro ‘‘diṭṭhomhi pitarā’’ti utrasto palāyi. So puna aḍḍhamāsamattaṃ atikkamitvā ‘‘rājānaṃ dabbiyā paharitvā māressāmī’’ti ekaṃ dīghadaṇḍakaṃ dabbipaharaṇaṃ gahetvā olumbitvā aṭṭhāsi. Rājā –</paragraph>
    <hangnum line="656" number="125"></hangnum>
    <gatha1 line="657"> ‘‘Daharo <pageBreak edition="Vipassana Research Institut" number="3.0191" /> cāsi dummedha, paṭhamuppattiko susu;</gatha1>
    <gathalast line="658">Dīghañcetaṃ samāsajja, na te dassāmi jīvita’’nti. –</gathalast>
    <unindented line="659">Tatiyaṃ gāthaṃ sajjhāyanto sopānapādamatthakaṃ abhiruhi.</unindented>
    <paragraph line="660">Tattha <bold>paṭhamuppattiko</bold>ti paṭhamavayena uppattito upeto, paṭhamavaye ṭhitoti attho. <bold>Susū</bold>ti taruṇo. <bold>Dīgha</bold>nti dīghadaṇḍakaṃ dabbipaharaṇaṃ. <bold>Samāsajjā</bold>ti gahetvā, olumbitvā ṭhitosīti attho. Ayampi gāthā ‘‘dummedha, attano vayaṃ paribhuñjituṃ na labhissasi, na te dāni nillajjassa jīvitaṃ dassāmi, māretvā khaṇḍākhaṇḍaṃ chinditvā sūleyeva āvuṇāpessāmī’’ti rañño ajānantasseva kumāraṃ santajjayamānā imamatthaṃ dīpeti.</paragraph>
    <paragraph line="661">So taṃ divasaṃ palāyituṃ asakkonto ‘‘jīvitaṃ me dehi, devā’’ti rañño pādamūle nipajji. Rājā taṃ tajjetvā saṅkhalikāhi bandhāpetvā bandhanāgāre kāretvā setacchattassa heṭṭhā alaṅkatarājāsane nisīditvā ‘‘amhākaṃ ācariyo disāpāmokkho brāhmaṇo imaṃ mayhaṃ antarāyaṃ disvā imā tisso gāthā abhāsī’’ti haṭṭhatuṭṭho udānaṃ udānento sesagāthā abhāsi –</paragraph>
    <hangnum line="662" number="126"></hangnum>
    <gatha1 line="663"> ‘‘Nāntalikkhabhavanena, nāṅgaputtapinena vā;</gatha1>
    <gathalast line="664">Puttena hi patthayito, silokehi pamocito.</gathalast>
    <hangnum line="665" number="127"></hangnum>
    <gatha1 line="666"> ‘‘Sabbaṃ <pageBreak edition="Myanmar" number="3.0205" /> sutamadhīyetha, hīnamukkaṭṭhamajjhimaṃ;</gatha1>
    <gatha2 line="667">Sabbassa atthaṃ jāneyya, na ca sabbaṃ payojaye;</gatha2>
    <gathalast line="668">Hoti tādisako kālo, yattha atthāvahaṃ suta’’nti.</gathalast>
    <paragraph line="669">Tattha <pageBreak edition="Pali Text Society" number="3.0219" /><bold>nāntalikkhabhavanenā</bold>ti antalikkhabhavanaṃ vuccati dibbavimānaṃ, ahaṃ ajja antalikkhabhavanampi na āruḷho, tasmā antalikkhabhavanenāpi ajja maraṇato na pamocitomhi. <bold>Nāṅgaputtapinena vā</bold>ti aṅgasarikkhakena vā puttapinenapi na pamocito. <bold>Puttena hi patthayito</bold>ti ahaṃ pana attano putteneva ajja māretuṃ patthito. <bold>Silokehi pamocito</bold>ti sohaṃ ācariyena bandhitvā dinnāhi gāthāhi pamocito.</paragraph>
    <paragraph line="670"><bold>Suta</bold>nti <pageBreak edition="Vipassana Research Institut" number="3.0192" /> pariyattiṃ. <bold>Adhīyethā</bold>ti gaṇheyya sikkheyya. <bold>Hīnamukkaṭṭhamajjhima</bold>nti hīnaṃ vā hotu uttamaṃ vā majjhimaṃ vā, sabbaṃ adhīyitabbamevāti dīpeti. <bold>Na ca sabbaṃ payojaye</bold>ti hīnaṃ mantaṃ vā sippaṃ vā majjhimaṃ vā na payojaye, uttamameva payojayeyyāti attho. <bold>Yattha atthāvahaṃ suta</bold>nti yasmiṃ kāle mahosadhapaṇḍitassa kumbhakārakammakaraṇaṃ viya yaṃkiñci sikkhitasippaṃ atthāvahaṃ hoti, tādisopi kālo hotiyevāti attho. Aparabhāge rañño accayena kumāro rajje patiṭṭhāsi.</paragraph>
    <paragraph line="671">Satthā imaṃ dhammadesanaṃ āharitvā jātakaṃ samodhānesi – ‘‘tadā disāpāmokkho ācariyo ahameva ahosi’’nti.</paragraph>
    <centered line="672">Mūsikajātakavaṇṇanā tatiyā.</centered>
    <hangnum line="673"></hangnum>
    <paragraph line="674"> [374] 4. Cūḷadhanuggahajātakavaṇṇanā</paragraph>
    <paragraph line="675"><bold>Sabbaṃ bhaṇḍa</bold>nti idaṃ satthā jetavane viharanto purāṇadutiyikāpalobhanaṃ ārabbha kathesi. Tena bhikkhunā ‘‘purāṇadutiyikā maṃ, bhante, ukkaṇṭhāpetī’’ti vutte satthā ‘‘esā bhikkhu, itthī na idāneva tuyhaṃ anatthakārikā, pubbepi te etaṃ nissāya asinā sīsaṃ chinna’’nti vatvā bhikkhūhi yācito atītaṃ āhari.</paragraph>
    <paragraph line="676">Atīte <pageBreak edition="Myanmar" number="3.0206" /> bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko bārāṇasivāsī brāhmaṇamāṇavo takkasilāyaṃ sabbasippāni uggaṇhitvā dhanukamme nipphattiṃ patto cūḷadhanuggahapaṇḍito nāma ahosi. Athassa ācariyo ‘‘ayaṃ mayā sadisaṃ sippaṃ uggaṇhī’’ti attano dhītaraṃ adāsi. So taṃ gahetvā ‘‘bārāṇasiṃ gamissāmī’’ti maggaṃ paṭipajji. Antarāmagge eko vāraṇo ekaṃ padesaṃ suññamakāsi, taṃ ṭhānaṃ abhiruhituṃ na koci ussahi. Cūḷadhanuggahapaṇḍito manussānaṃ vārentānaññeva <pageBreak edition="Pali Text Society" number="3.0220" /> bhariyaṃ gahetvā aṭavimukhaṃ abhiruhi. Athassa aṭavimajjhe vāraṇo uṭṭhahi, so taṃ kumbhe sarena vijjhi. Saro vinivijjhitvā pacchābhāgena nikkhami. Vāraṇo tattheva pati, dhanuggahapaṇḍito taṃ ṭhānaṃ khemaṃ katvā purato aññaṃ aṭaviṃ pāpuṇi. Tatthāpi paññāsa corā maggaṃ hananti. Tampi so manussehi vāriyamāno abhiruyha tesaṃ corānaṃ mige vadhitvā maggasamīpe maṃsaṃ pacitvā khādantānaṃ ṭhitaṭṭhānaṃ pāpuṇi.</paragraph>
    <paragraph line="677">Tadā <pageBreak edition="Vipassana Research Institut" number="3.0193" /> taṃ corā alaṅkatapaṭiyattāya bhariyāya saddhiṃ āgacchantaṃ disvā ‘‘gaṇhissāma na’’nti ussāhaṃ kariṃsu. Corajeṭṭhako purisalakkhaṇakusalo, so taṃ oloketvāva ‘‘uttamapuriso aya’’nti ñatvā ekassapi uṭṭhahituṃ nādāsi. Dhanuggahapaṇḍito ‘‘gaccha ‘amhākampi ekaṃ maṃsasūlaṃ dethā’ti vatvā maṃsaṃ āharā’’ti tesaṃ santikaṃ bhariyaṃ pesesi. Sā gantvā ‘‘ekaṃ kira maṃsasūlaṃ dethā’’ti āha. Corajeṭṭhako ‘‘anaggho puriso’’ti maṃsasūlaṃ dāpesi. Corā ‘‘amhehi kira pakkaṃ khādita’’nti apakkamaṃsasūlaṃ adaṃsu. Dhanuggaho attānaṃ sambhāvetvā ‘‘mayhaṃ apakkamaṃsasūlaṃ dadantī’’ti corānaṃ kujjhi. Corā ‘‘kiṃ ayameveko puriso, mayaṃ itthiyo’’ti kujjhitvā uṭṭhahiṃsu. Dhanuggaho ekūnapaññāsa jane ekūnapaññāsakaṇḍehi vijjhitvā pātesi. Corajeṭṭhakaṃ vijjhituṃ kaṇḍaṃ nāhosi. Tassa kira kaṇḍanāḷiyaṃ samapaṇṇāsayeva kaṇḍāni. Tesu ekena vāraṇaṃ vijjhi, ekūnapaññāsakaṇḍehi core vijjhitvā corajeṭṭhakaṃ pātetvā tassa ure nisinno ‘‘sīsamassa chindissāmī’’ti bhariyāya hatthato asiṃ āharāpesi. Sā taṅkhaṇaññeva corajeṭṭhake lobhaṃ katvā corassa <pageBreak edition="Pali Text Society" number="3.0221" /> hatthe tharuṃ, sāmikassa hatthe dhāraṃ <pageBreak edition="Myanmar" number="3.0207" /> ṭhapesi. Coro tharudaṇḍaṃ parāmasitvā asiṃ nīharitvā dhanuggahassa sīsaṃ chindi.</paragraph>
    <paragraph line="678">So taṃ ghātetvā itthiṃ ādāya gacchanto jātigottaṃ pucchi. Sā ‘‘takkasilāyaṃ disāpāmokkhācariyassa dhītāmhī’’ti āha. ‘‘Kathaṃ tvaṃ iminā laddhā’’ti. Mayhaṃ pitā ‘‘ayaṃ mayā sadisaṃ katvā sippaṃ sikkhī’’ti tussitvā imassa maṃ adāsi, sāhaṃ tayi sinehaṃ katvā attano kuladattiyaṃ sāmikaṃ mārāpesinti. Corajeṭṭhako ‘‘kuladattiyaṃ tāvesā sāmikaṃ māresi, aññaṃ panekaṃ disvā mampi evamevaṃ karissati, imaṃ chaḍḍetuṃ vaṭṭatī’’ti cintetvā gacchanto antarāmagge ekaṃ kunnadiṃ uttānatalaṃ taṅkhaṇodakapūraṃ disvā ‘‘bhadde, imissaṃ nadiyaṃ susumārā kakkhaḷā, kiṃ karomā’’ti āha. ‘‘Sāmi, sabbaṃ ābharaṇabhaṇḍaṃ mama uttarāsaṅgena bhaṇḍikaṃ katvā paratīraṃ netvā puna āgantvā maṃ gahetvā gacchā’’ti. So ‘‘sādhū’’ti sabbaṃ ābharaṇabhaṇḍaṃ ādāya nadiṃ otaritvā taranto viya paratīraṃ patvā taṃ chaḍḍetvā pāyāsi. Sā taṃ disvā ‘‘sāmi, kiṃ maṃ chaḍḍetvā viya gacchasi, kasmā evaṃ karosi, ehi mampi ādāya gacchā’’ti tena saddhiṃ sallapantī paṭhamaṃ gāthamāha –</paragraph>
    <hangnum line="679" number="128"></hangnum>
    <gatha1 line="680"> ‘‘Sabbaṃ bhaṇḍaṃ samādāya, pāraṃ tiṇṇosi brāhmaṇa;</gatha1>
    <gathalast line="681">Paccāgaccha lahuṃ khippaṃ, mampi tārehi dānito’’ti.</gathalast>
    <paragraph line="682">Tattha <pageBreak edition="Vipassana Research Institut" number="3.0194" /><bold>lahuṃ khippa</bold>nti lahuṃ paccāgaccha, khippaṃ mampi tārehi dāni itoti attho.</paragraph>
    <paragraph line="683">Coro taṃ sutvā paratīre ṭhitoyeva dutiyaṃ gāthamāha –</paragraph>
    <hangnum line="684" number="129"></hangnum>
    <gatha1 line="685"> ‘‘Asanthutaṃ maṃ cirasanthutena, nimīni bhotī adhuvaṃ dhuvena;</gatha1>
    <gathalast line="686">Mayāpi <pageBreak edition="Pali Text Society" number="3.0222" /> bhotī nimineyya aññaṃ, ito ahaṃ dūrataraṃ gamissa’’nti.</gathalast>
    <unindented line="687">Sā heṭṭhā vuttatthāyeva –</unindented>
    <paragraph line="688">Coro pana ‘‘ito ahaṃ dūrataraṃ gamissaṃ, tiṭṭha tva’’nti vatvā tassā viravantiyāva ābharaṇabhaṇḍikaṃ ādāya palāto. Tato sā <pageBreak edition="Myanmar" number="3.0208" /> bālā atricchatāya evarūpaṃ byasanaṃ pattā anāthā hutvā avidūre ekaṃ eḷagalāgumbaṃ upagantvā rodamānā nisīdi. Tasmiṃ khaṇe sakko devarājā lokaṃ olokento taṃ atricchatāhataṃ sāmikā ca jārā ca parihīnaṃ rodamānaṃ disvā ‘‘etaṃ niggaṇhitvā lajjāpetvā āgamissāmī’’ti mātaliñca pañcasikhañca ādāya tattha gantvā nadītīre ṭhatvā ‘‘mātali, tvaṃ maccho bhava, pañcasikha tvaṃ sakuṇo bhava, ahaṃ pana siṅgālo hutvā mukhena maṃsapiṇḍaṃ gahetvā etissā sammukhaṭṭhānaṃ gamissāmi, tvaṃ mayi tattha gate udakato ullaṅghitvā mama purato pata, athāhaṃ mukhena gahitamaṃsapiṇḍaṃ chaḍḍetvā macchaṃ gahetuṃ pakkhandissāmi, tasmiṃ khaṇe tvaṃ, pañcasikha, taṃ maṃsapiṇḍaṃ gahetvā ākāse uppata, tvaṃ mātali, udake patā’’ti āṇāpesi. ‘‘Sādhu, devā’’ti, mātali, maccho ahosi, pañcasikho sakuṇo ahosi. Sakko siṅgālo hutvā maṃsapiṇḍaṃ mukhenādāya tassā sammukhaṭṭhānaṃ agamāsi. Maccho udakā uppatitvā siṅgālassa purato pati. So mukhena gahitamaṃsapiṇḍaṃ chaḍḍetvā macchassatthāya pakkhandi. Maccho uppatitvā udake pati, sakuṇo maṃsapiṇḍaṃ gahetvā ākāse uppati, siṅgālo ubhopi alabhitvā eḷagalāgumbaṃ olokento dummukho nisīdi. Sā taṃ disvā ‘‘ayaṃ atricchatāhato neva maṃsaṃ, na macchaṃ labhī’’ti kuṭaṃ bhindantī <pageBreak edition="Pali Text Society" number="3.0223" /> viya mahāhasitaṃ hasi. Taṃ sutvā siṅgālo tatiyaṃ gāthamāha –</paragraph>
    <hangnum line="689" number="130"></hangnum>
    <gatha1 line="690"> ‘‘Kāyaṃ eḷagalāgumbe, karoti ahuhāsiyaṃ;</gatha1>
    <gatha2 line="691">Nayīdha naccagītaṃ vā, tāḷaṃ vā susamāhitaṃ;</gatha2>
    <gathalast line="692">Anamhikāle susoṇi, kinnu jagghasi sobhane’’ti.</gathalast>
    <paragraph line="693">Tattha <pageBreak edition="Vipassana Research Institut" number="3.0195" /><bold>kāya</bold>nti kā ayaṃ. <bold>Eḷagalāgumbe</bold>ti kambojigumbe. <bold>Ahuhāsiya</bold>nti dantavidaṃsakaṃ mahāhasitaṃ vuccati, taṃ kā esā etasmiṃ gumbe karotīti pucchati. <bold>Nayīdha naccagītaṃ vā</bold>ti imasmiṃ ṭhāne kassaci naccantassa naccaṃ vā gāyantassa gītaṃ vā hatthe susamāhite katvā vādentassa susamāhitaṃ hatthatāḷaṃ vā natthi, kaṃ disvā tvaṃ haseyyāsīti dīpeti. <bold>Anamhikāle</bold>ti rodanakāle. <bold>Susoṇī</bold>ti sundarasoṇi. <bold>Kiṃ nu jagghasī</bold>ti <pageBreak edition="Myanmar" number="3.0209" /> kena kāraṇena tvaṃ rodituṃ yuttakāle arodamānāva mahāhasitaṃ hasasi. <bold>Sobhane</bold>ti taṃ pasaṃsanto ālapati.</paragraph>
    <paragraph line="694">Taṃ sutvā sā catutthaṃ gāthamāha –</paragraph>
    <hangnum line="695" number="131"></hangnum>
    <gatha1 line="696"> ‘‘Siṅgāla bāla dummedha, appapaññosi jambuka;</gatha1>
    <gathalast line="697">Jīno macchañca pesiñca, kapaṇo viya jhāyasī’’ti.</gathalast>
    <paragraph line="698">Tattha <bold>jīno</bold>ti jānippatto hutvā. <bold>Pesi</bold>nti maṃsapesiṃ. <bold>Kapaṇo viya jhāyasī</bold>ti sahassabhaṇḍikaṃ parājito kapaṇo viya jhāyasi socasi cintesi.</paragraph>
    <paragraph line="699">Tato siṅgālo pañcamaṃ gāthamāha –</paragraph>
    <hangnum line="700" number="132"></hangnum>
    <gatha1 line="701"> ‘‘Sudassaṃ vajjamaññesaṃ, attano pana duddasaṃ;</gatha1>
    <gathalast line="702">Jīnā patiñca jārañca, maññe tvaññeva jhāyasī’’ti.</gathalast>
    <paragraph line="703">Tattha <bold>tvaññeva jhāyasī</bold>ti pāpadhamme dussīle ahaṃ tāva mama gocaraṃ na labhissāmi, tvaṃ pana atricchatāya hatā taṃmuhuttadiṭṭhake core paṭibaddhacittā hutvā tañca jāraṃ kuladattiyañca patiṃ jīnā, maṃ upādāya sataguṇena sahassaguṇena kapaṇatarā hutvā jhāyasi rodasi paridevasīti lajjāpetvā vippakāraṃ pāpento mahāsatto evamāha.</paragraph>
    <paragraph line="704">Sā <pageBreak edition="Pali Text Society" number="3.0224" /> tassa vacanaṃ sutvā gāthamāha –</paragraph>
    <hangnum line="705" number="133"></hangnum>
    <gatha1 line="706"> ‘‘Evametaṃ migarāja, yathā bhāsasi jambuka;</gatha1>
    <gathalast line="707">Sā nūnāhaṃ ito gantvā, bhattu hessaṃ vasānugā’’ti.</gathalast>
    <paragraph line="708">Tattha <pageBreak edition="Vipassana Research Institut" number="3.0196" /><bold>nūnā</bold>ti ekaṃsatthe nipāto. Sā ahaṃ ito gantvā puna aññaṃ bhattāraṃ labhitvā ekaṃseneva tassa bhattu vasānugā vasavattinī bhavissāmīti.</paragraph>
    <paragraph line="709">Athassā anācārāya dussīlāya vacanaṃ sutvā sakko devarājā osānagāthamāha –</paragraph>
    <hangnum line="710" number="134"></hangnum>
    <gatha1 line="711"> ‘‘Yo hare mattikaṃ thālaṃ, kaṃsathālampi so hare;</gatha1>
    <gathalast line="712">Kataṃyeva tayā pāpaṃ, punapevaṃ karissasī’’ti.</gathalast>
    <paragraph line="713">Tassattho <pageBreak edition="Myanmar" number="3.0210" /> – anācāre kiṃ kathesi, yo mattikaṃ thālaṃ harati, suvaṇṇathālarajatathālādippabhedaṃ kaṃsathālampi so harateva, idañca tayā pāpaṃ katameva, na sakkā tava saddhātuṃ, sā tvaṃ punapi evaṃ karissasiyevāti. Evaṃ so taṃ lajjāpetvā vippakāraṃ pāpetvā sakaṭṭhānameva agamāsi.</paragraph>
    <paragraph line="714">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.</paragraph>
    <paragraph line="715">Tadā dhanuggaho ukkaṇṭhitabhikkhu ahosi, sā itthī purāṇadutiyikā, sakko devarājā pana ahameva ahosinti.</paragraph>
    <centered line="716">Cūḷadhanuggahajātakavaṇṇanā catutthā.</centered>
    <hangnum line="717"></hangnum>
    <paragraph line="718"> [375] 5. Kapotajātakavaṇṇanā</paragraph>
    <paragraph line="719"><bold>Idāni khomhī</bold>ti idaṃ satthā jetavane viharanto ekaṃ lolabhikkhuṃ ārabbha kathesi. Lolavatthu anekaso vitthāritameva. Taṃ pana satthā ‘‘saccaṃ kira tvaṃ bhikkhu, lolo’’ti pucchitvā ‘‘āma, bhante’’ti vutte ‘‘na kho bhikkhu idāneva, pubbepi tvaṃ lolosi, lolatāya pana jīvitakkhayaṃ patto’’ti vatvā atītaṃ āhari.</paragraph>
    <paragraph line="720">Atīte <pageBreak edition="Pali Text Society" number="3.0225" /> bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbattitvā bārāṇasiseṭṭhino mahānase nīḷapacchiyaṃ vasati. Atheko kāko macchamaṃsaluddho tena saddhiṃ mettiṃ <pageBreak edition="Vipassana Research Institut" number="3.0197" /> katvā tattheva vasi. So ekadivasaṃ bahuṃ macchamaṃsaṃ disvā ‘‘imaṃ khādissāmī’’ti nitthunanto nīḷapacchiyaṃyeva nipajjitvā pārāvatena ‘‘ehi, samma, gocarāya gamissāmā’’ti vuccamānopi ‘‘ajīrakena nipannomhi, gaccha tva’’nti vatvā tasmiṃ gate ‘‘gato me paccāmittakaṇṭako, idāni yathāruci macchamaṃsaṃ khādissāmī’’ti cintento paṭhamaṃ gāthamāha –</paragraph>
    <hangnum line="721" number="135"></hangnum>
    <gatha1 line="722"> ‘‘Idāni <pageBreak edition="Myanmar" number="3.0211" /> khomhi sukhito arogo, nikkaṇṭako nippatito kapoto;</gatha1>
    <gathalast line="723">Kāhāmi dānī hadayassa tuṭṭhiṃ, tathā hi maṃ maṃsasākaṃ baletī’’ti.</gathalast>
    <paragraph line="724">Tattha <bold>nippatito</bold>ti niggato. <bold>Kapoto</bold>ti pārāvato. <bold>Kāhāmi dānī</bold>ti karissāmi dāni. <bold>Tathā hi maṃ maṃsasākaṃ baletī</bold>ti tathā hi maṃsañca avasesaṃ sākañca mayhaṃ balaṃ karoti, uṭṭhehi khādāti vadamānaṃ viya ussāhaṃ mamaṃ karotīti attho.</paragraph>
    <paragraph line="725">So bhattakārake macchamaṃsaṃ pacitvā mahānasā nikkhamma sarīrato sedaṃ pavāhente pacchito nikkhamitvā rasakaroṭiyaṃ nilīyitvā ‘‘kiri kirī’’ti saddamakāsi. Bhattakārako vegenāgantvā kākaṃ gahetvā sabbapattāni luñjitvā allasiṅgīverañca siddhatthake ca pisitvā lasuṇaṃ pūtitakkena madditvā sakalasarīraṃ makkhetvā ekaṃ kaṭhalaṃ ghaṃsitvā <pageBreak edition="Pali Text Society" number="3.0226" /> vijjhitvā suttakena tassa gīvāyaṃ bandhitvā nīḷapacchiyaṃyeva taṃ pakkhipitvā agamāsi. Pārāvato āgantvā taṃ disvā ‘‘kā esā balākā mama sahāyassa pacchiyaṃ nipannā, caṇḍo hi so āgantvā ghāteyyāpi na’’nti parihāsaṃ karonto dutiyaṃ gāthamāha –</paragraph>
    <hangnum line="726" number="136"></hangnum>
    <gatha1 line="727"> ‘‘Kāyaṃ balākā sikhinī, corī laṅghipitāmahā;</gatha1>
    <gathalast line="728">Oraṃ balāke āgaccha, caṇḍo me vāyaso sakhā’’ti.</gathalast>
    <unindented line="729">Sā heṭṭhā (jā. aṭṭha. 2.3.70) vuttatthāyeva.</unindented>
    <paragraph line="730">Taṃ sutvā kāko tatiyaṃ gāthamāha –</paragraph>
    <hangnum line="731" number="137"></hangnum>
    <gatha1 line="732"> ‘‘Alañhi te jagghitāye, mamaṃ disvāna edisaṃ;</gatha1>
    <gathalast line="733">Vilūnaṃ sūdaputtena, piṭṭhamaṇḍena makkhita’’nti.</gathalast>
    <paragraph line="734">Tattha <pageBreak edition="Vipassana Research Institut" number="3.0198" /><bold>ala</bold>nti paṭisedhatthe nipāto. <bold>Jagghitāye</bold>ti hasituṃ. Idaṃ vuttaṃ hoti – idāni maṃ edisaṃ evaṃ dukkhappattaṃ disvā tava alaṃ hasituṃ, mā edise kāle parihāsakeḷiṃ karohīti.</paragraph>
    <paragraph line="735">So <pageBreak edition="Myanmar" number="3.0212" /> parihāsakeḷiṃ karontova puna catutthaṃ gāthamāha –</paragraph>
    <hangnum line="736" number="138"></hangnum>
    <gatha1 line="737"> ‘‘Sunhāto suvilittosi, annapānena tappito;</gatha1>
    <gathalast line="738">Kaṇṭhe ca te veḷuriyo, agamā nu kajaṅgala’’nti.</gathalast>
    <paragraph line="739">Tattha <bold>kaṇṭhe ca te veḷuriyo</bold>ti ayaṃ te veḷuriyamaṇipi kaṇṭhe piḷandho, tvaṃ ettakaṃ kālaṃ amhākaṃ etaṃ na dassesīti kapālaṃ sandhāyevamāha. <bold>Kajaṅgala</bold>nti idha bārāṇasīyeva ‘‘kajaṅgalā’’ti adhippetā. Ito nikkhamitvā kacci antonagaraṃ gatosīti pucchati.</paragraph>
    <paragraph line="740">Tato kāko pañcamaṃ gāthamāha –</paragraph>
    <hangnum line="741" number="139"></hangnum>
    <gatha1 line="742"> ‘‘Mā te mitto amitto vā, agamāsi kajaṅgalaṃ;</gatha1>
    <gathalast line="743">Piñchāni tattha lāyitvā, kaṇṭhe bandhanti vaṭṭana’’nti.</gathalast>
    <paragraph line="744">Tattha <pageBreak edition="Pali Text Society" number="3.0227" /><bold>piñchānī</bold>ti pattāni. <bold>Tattha lāyitvā</bold>ti tasmiṃ bārāṇasinagare luñcitvā. <bold>Vaṭṭana</bold>nti kaṭhalikaṃ.</paragraph>
    <paragraph line="745">Taṃ sutvā pārāvato osānagāthamāha –</paragraph>
    <hangnum line="746" number="140"></hangnum>
    <gatha1 line="747"> ‘‘Punapāpajjasī samma, sīlañhi tava tādisaṃ;</gatha1>
    <gathalast line="748">Na hi mānusakā bhogā, subhuñjā honti pakkhinā’’ti.</gathalast>
    <paragraph line="749">Tattha <bold>punapāpajjasī</bold>ti punapi evarūpaṃ āpajjissasi. Evarūpañhi te sīlanti.</paragraph>
    <paragraph line="750">Iti naṃ so ovaditvā tattha avasitvā pakkhe pasāretvā aññattha agamāsi. Kākopi tattheva jīvitakkhayaṃ pāpuṇi.</paragraph>
    <paragraph line="751">Satthā <pageBreak edition="Vipassana Research Institut" number="3.0199" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne lolabhikkhu anāgāmiphale patiṭṭhahi. Tadā kāko lolabhikkhu ahosi, kapoto pana ahameva ahosinti.</paragraph>
    <centered line="752">Kapotajātakavaṇṇanā pañcamā.</centered>
    <centered line="753">Aḍḍhavaggo tatiyo.</centered>
    <paragraph line="754">Jātakuddānaṃ –</paragraph>
    <gatha1 line="755">Maṇikuṇḍala <pageBreak edition="Myanmar" number="3.0213" /> sujātā, venasākhañca oragaṃ;</gatha1>
    <gathalast line="756">Ghaṭaṃ koraṇḍi laṭuki, dhammapālaṃ migaṃ tathā.</gathalast>
    <gatha1 line="757">Suyonandī vaṇṇāroha, sīlaṃ hirī khajjopanaṃ;</gatha1>
    <gathalast line="758">Ahi gumbiya sāḷiyaṃ, tacasāraṃ mittavindaṃ.</gathalast>
    <gatha1 line="759">Palāsañceva dīghiti, migapotaka mūsikaṃ;</gatha1>
    <gathalast line="760">Dhanuggaho kapotañca, jātakā pañcavīsati.</gathalast>
    <centered line="761">Pañcakanipātavaṇṇanā niṭṭhitā.</centered>
  </content>
</document>