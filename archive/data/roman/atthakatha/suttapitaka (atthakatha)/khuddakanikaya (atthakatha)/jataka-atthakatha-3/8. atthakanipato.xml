<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0513a3.att4.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-3/8. atthakanipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/jataka-atthakatha-3</directory>
    <basename>8. atthakanipato</basename>
    <titlePath>8. Aṭṭhakanipāto - Jātaka-aṭṭhakathā-3 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">8. Aṭṭhakanipāto</chapter>
    <hangnum line="2"></hangnum>
    <paragraph line="3"> [417] 1. Kaccānijātakavaṇṇanā</paragraph>
    <paragraph line="4"><bold>Odātavatthā</bold><pageBreak edition="Vipassana Research Institut" number="3.0374" /><pageBreak edition="Pali Text Society" number="3.0422" /><pageBreak edition="Myanmar" number="3.0401" /><bold>suci allakesā</bold>ti idaṃ satthā jetavane viharanto aññataraṃ mātuposakaṃ upāsakaṃ ārabbha kathesi. So kira sāvatthiyaṃ kuladārako ācārasampanno pitari kālakate mātudevato hutvā mukhadhovanadantakaṭṭhadānanhāpanapādadhovanādiveyyāvaccakammena ceva yāgubhattādīhi ca mātaraṃ paṭijaggi. Atha naṃ mātā ‘‘tāta, tava aññānipi gharāvāsakiccāni atthi, ekaṃ samajātikaṃ kulakumārikaṃ gaṇhāhi, sā maṃ posessati, tvampi attano kammaṃ karissasī’’ti āha. ‘‘Amma, ahaṃ attano hitasukhaṃ apaccāsīsamāno tumhe upaṭṭhahāmi, ko añño evaṃ upaṭṭhahissatī’’ti? ‘‘Kulavaḍḍhanakammaṃ nāma tāta, kātuṃ vaṭṭatī’’ti. ‘‘Na mayhaṃ gharāvāsena attho, ahaṃ tumhe upaṭṭhahitvā tumhākaṃ dhūmakāle pabbajissāmī’’ti. Athassa mātā punappunaṃ yācitvāpi manaṃ alabhamānā tassa chandaṃ aggahetvā samajātikaṃ kulakumārikaṃ ānesi. So mātaraṃ appaṭikkhipitvā tāya saddhiṃ saṃvāsaṃ kappesi. Sāpi ‘‘mayhaṃ sāmiko mahantena ussāhena mātaraṃ upaṭṭhahati, ahampi naṃ upaṭṭhahissāmi, evamassa piyā bhavissāmī’’ti cintetvā taṃ sakkaccaṃ upaṭṭhahi. So ‘‘ayaṃ me mātaraṃ sakkaccaṃ upaṭṭhahī’’ti tato paṭṭhāya laddhaladdhāni madhurakhādanīyādīni tassāyeva deti. Sā aparabhāge cintesi ‘‘ayaṃ laddhaladdhāni madhurakhādanīyādīni mayhaññeva deti, addhā mātaraṃ nīharitukāmo <pageBreak edition="Pali Text Society" number="3.0423" /> bhavissati, nīharaṇūpāyamassā karissāmī’’ti evaṃ ayoniso ummujjitvā ekaṃ divasaṃ āha – ‘‘sāmi, tayi bahi nikkhamante tava mātā maṃ akkosatī’’ti. So tuṇhī ahosi.</paragraph>
    <paragraph line="5">Sā cintesi – ‘‘imaṃ mahallikaṃ ujjhāpetvā puttassa paṭikūlaṃ kāressāmī’’ti. Tato paṭṭhāya yāguṃ dadamānā accuṇhaṃ vā atisītalaṃ vā atiloṇaṃ vā aloṇaṃ vā deti. ‘‘Amma, accuṇhā’’ti vā ‘‘atiloṇā’’ti vā vutte pūretvā sītodakaṃ pakkhipati. Puna ‘‘atisītalā <pageBreak edition="Vipassana Research Institut" number="3.0375" />, aloṇāyevā’’ti <pageBreak edition="Myanmar" number="3.0402" /> vutte ‘‘idāneva ‘accuṇhā, atiloṇā’ti vatvā puna ‘atisītalā, aloṇā’ti vadasi, kā taṃ tosetuṃ sakkhissatī’’ti mahāsaddaṃ karoti. Nhānodakampi accuṇhaṃ katvā piṭṭhiyaṃ āsiñcati. ‘‘Amma, piṭṭhi me dahatī’’ti ca vutte puna pūretvā sītodakaṃ pakkhipati. ‘‘Atisītaṃ, ammā’’ti vutte ‘‘idāneva ‘accuṇha’nti vatvā puna ‘atisīta’nti vadati, kā etissā avamānaṃ sahituṃ sakkhissatī’’ti paṭivissakānaṃ kathesi. ‘‘Amma, mañcake me bahū maṅgulā’’ti ca vuttā mañcakaṃ nīharitvā tassa upari attano mañcakaṃ pothetvā ‘‘pothito me’’ti atiharitvā paññapeti. Mahāupāsikā diguṇehi maṅgulehi khajjamānā sabbarattiṃ nisinnāva vītināmetvā ‘‘amma, sabbarattiṃ maṅgulehi khāditāmhī’’ti vadati. Itarā ‘‘hiyyo te mañcako pothito, kā imissā kiccaṃ nittharituṃ sakkotī’’ti paṭivatvā ‘‘idāni naṃ puttena ujjhāpessāmī’’ti tattha tattha kheḷasiṅghāṇikādīni vippakiritvā ‘‘kā imaṃ sakalagehaṃ asuciṃ karotī’’ti vutte ‘‘mātā te evarūpaṃ karoti, ‘mā karī’ti vuccamānā kalahaṃ karoti, ahaṃ evarūpāya kāḷakaṇṇiyā saddhiṃ ekagehe vasituṃ na sakkomi, etaṃ vā ghare vasāpehi, maṃ vā’’ti āha.</paragraph>
    <paragraph line="6">So tassā vacanaṃ sutvā ‘‘bhadde, tvaṃ taruṇā yattha katthaci gantvā jīvituṃ sakkā, mātā pana me jarādubbalā, ahamevassā paṭisaraṇaṃ, tvaṃ nikkhamitvā attano kulagehaṃ gacchāhī’’ti āha. Sā tassa vacanaṃ sutvā bhītā cintesi ‘‘na sakkā imaṃ mātu antare bhindituṃ, ekaṃsenassa mātā piyā, sace panāhaṃ kulagharaṃ gamissaṃ, vidhavavāsaṃ vasantī dukkhitā bhavissāmi, purimanayeneva sassuṃ ārādhetvā paṭijaggissāmī’’ti <pageBreak edition="Pali Text Society" number="3.0424" />. Sā tato paṭṭhāya purimasadisameva taṃ paṭijaggi. Athekadivasaṃ so uposako dhammassavanatthāya jetavanaṃ gantvā satthāraṃ vanditvā ekamantaṃ nisīdi. ‘‘Kiṃ, upāsaka, tvaṃ puññakammesu na pamajjasi, mātuupaṭṭhānakammaṃ pūresī’’ti ca vutto ‘‘āma, bhante, sā pana mama mātā mayhaṃ aruciyāyeva ekaṃ kuladārikaṃ ānesi, sā idañcidañca anācārakammaṃ akāsī’’ti sabbaṃ satthu ācikkhitvā ‘‘iti bhagavā sā itthī neva maṃ mātu <pageBreak edition="Myanmar" number="3.0403" /> antare bhindituṃ sakkhi, idāni naṃ sakkaccaṃ upaṭṭhahatī’’ti āha. Satthā tassa kathaṃ sutvā ‘‘idāni tāva tvaṃ upāsaka, tassā vacanaṃ na akāsi, pubbe panetissā vacanena tava mātaraṃ nikkaḍḍhitvā maṃ nissāya puna gehaṃ ānetvā paṭijaggī’’ti vatvā tena yācito atītaṃ āhari.</paragraph>
    <paragraph line="7">Atīte bārāṇasiyaṃ brahmadatte rajjaṃ kārente aññatarassa kulassa putto pitari kālakate mātudevato hutvā vuttaniyāmeneva mātaraṃ paṭijaggīti sabbaṃ heṭṭhā kathitanayeneva vitthāretabbaṃ <pageBreak edition="Vipassana Research Institut" number="3.0376" />. ‘‘Ahaṃ evarūpāya kāḷakaṇṇiyā saddhiṃ vasituṃ na sakkomi, etaṃ vā ghare vasāpehi, maṃ vā’’ti vutte tassā kathaṃ gahetvā ‘‘mātuyeva me doso’’ti mātaraṃ āha ‘‘amma, tvaṃ niccaṃ imasmiṃ ghare kalahaṃ karosi, ito nikkhamitvā aññasmiṃ yathārucite ṭhāne vasāhī’’ti. Sā ‘‘sādhū’’ti rodamānā nikkhamitvā ekaṃ samiddhakulaṃ nissāya bhatiṃ katvā dukkhena jīvikaṃ kappesi. Sassuyā gharā nikkhantakāle suṇisāya gabbho patiṭṭhahi. Sā ‘‘tāya kāḷakaṇṇiyā gehe vasamānāya gabbhampi na paṭilabhiṃ, idāni me gabbho laddho’’ti patino ca paṭivissakānañca kathentī vicarati.</paragraph>
    <paragraph line="8">Aparabhāge puttaṃ vijāyitvā sāmikaṃ āha ‘‘tava mātari gehe vasamānāya puttaṃ na labhiṃ, idāni me laddho, imināpi kāraṇena tassā kāḷakaṇṇibhāvaṃ jānāhī’’ti. Itarā ‘‘mama kira nikkaḍḍhitakāle puttaṃ labhī’’ti sutvā cintesi ‘‘addhā imasmiṃ loke dhammo mato bhavissati, sace hi dhammo <pageBreak edition="Pali Text Society" number="3.0425" /> mato na bhaveyya, mātaraṃ pothetvā nikkaḍḍhantā puttaṃ na labheyyuṃ, sukhaṃ na jīveyyuṃ, dhammassa matakabhattaṃ dassāmī’’ti. Sā ekadivasaṃ tilapiṭṭhañca taṇḍulañca pacanathāliñca dabbiñca ādāya āmakasusānaṃ gantvā tīhi manussasīsehi uddhanaṃ katvā aggiṃ jāletvā udakaṃ oruyha sasīsaṃ nhatvā sāṭakaṃ nivāsetvā mukhaṃ vikkhāletvā uddhanaṭṭhānaṃ gantvā kese mocetvā taṇḍule dhovituṃ ārabhi. Tadā bodhisatto sakko devarājā ahosi. Bodhisattā ca nāma appamattā honti, so tasmiṃ khaṇe lokaṃ olokento taṃ dukkhappattaṃ ‘‘dhammo mato’’ti saññāya dhammassa matakabhattaṃ dātukāmaṃ disvā ‘‘ajja <pageBreak edition="Myanmar" number="3.0404" /> mayhaṃ balaṃ dassessāmī’’ti brāhmaṇavesena mahāmaggaṃ paṭipanno viya hutvā taṃ disvā maggā okkamma tassā santike ṭhatvā ‘‘amma, susāne āhāraṃ pacantā nāma natthi, tvaṃ iminā idha pakkena tilodanena kiṃ karissasī’’ti kathaṃ samuṭṭhāpento paṭhamaṃ gāthamāha –</paragraph>
    <hangnum line="9" number="1"></hangnum>
    <gatha1 line="10"> ‘‘Odātavatthā suci allakesā, kaccāni kiṃ kumbhimadhissayitvā;</gatha1>
    <gathalast line="11">Piṭṭhā tilā dhovasi taṇḍulāni, tilodano hehiti kissahetū’’ti.</gathalast>
    <paragraph line="12">Tattha <bold>kaccānī</bold>ti taṃ gottena ālapati. <bold>Kumbhimadhissayitvā</bold>ti pacanathālikaṃ manussasīsuddhanaṃ āropetvā. <bold>Hehitī</bold>ti ayaṃ tilodano kissa hetu bhavissati, kiṃ attanā bhuñjissasi, udāhu aññaṃ kāraṇamatthīti.</paragraph>
    <paragraph line="13">Athassa sā ācikkhantī dutiyaṃ gāthamāha –</paragraph>
    <hangnum line="14" number="2"></hangnum>
    <gatha1 line="15"> ‘‘Na <pageBreak edition="Vipassana Research Institut" number="3.0377" /> kho ayaṃ brāhmaṇa bhojanatthā, tilodano hehiti sādhupakko;</gatha1>
    <gathalast line="16">Dhammo mato tassa pahuttamajja, ahaṃ karissāmi susānamajjhe’’ti.</gathalast>
    <paragraph line="17">Tattha <pageBreak edition="Pali Text Society" number="3.0426" /><bold>dhammo</bold>ti jeṭṭhāpacāyanadhammo ceva tividhasucaritadhammo ca. <bold>Tassa pahuttamajjā</bold>ti tassāhaṃ dhammassa idaṃ matakabhattaṃ karissāmīti attho.</paragraph>
    <paragraph line="18">Tato sakko tatiyaṃ gāthamāha –</paragraph>
    <hangnum line="19" number="3"></hangnum>
    <gatha1 line="20"> ‘‘Anuvicca kaccāni karohi kiccaṃ, dhammo mato ko nu taveva saṃsi;</gatha1>
    <gathalast line="21">Sahassanetto atulānubhāvo, na miyyatī dhammavaro kadācī’’ti.</gathalast>
    <paragraph line="22">Tattha <bold>anuviccā</bold>ti upaparikkhitvā jānitvā. <bold>Ko nu taveva saṃsī</bold>ti ko nu tava evaṃ ācikkhi. <bold>Sahassanetto</bold>ti attānaṃ dhammavaraṃ uttamadhammaṃ katvā dassento evamāha.</paragraph>
    <paragraph line="23">Taṃ <pageBreak edition="Myanmar" number="3.0405" /> vacanaṃ sutvā itarā dve gāthā abhāsi –</paragraph>
    <hangnum line="24" number="4"></hangnum>
    <gatha1 line="25"> ‘‘Daḷhappamāṇaṃ mama ettha brahme, dhammo mato natthi mamettha kaṅkhā;</gatha1>
    <gathalast line="26">Ye yeva dāni pāpā bhavanti, te teva dāni sukhitā bhavanti.</gathalast>
    <hangnum line="27" number="5"></hangnum>
    <gatha1 line="28"> ‘‘Suṇisā hi mayhaṃ vañjhā ahosi, sā maṃ vadhitvāna vijāyi puttaṃ;</gatha1>
    <gathalast line="29">Sā dāni sabbassa kulassa issarā, ahaṃ panamhi apaviddhā ekikā’’ti.</gathalast>
    <paragraph line="30">Tattha <bold>daḷhappamāṇa</bold>nti daḷhaṃ thiraṃ nissaṃsayaṃ brāhmaṇa ettha mama pamāṇanti vadati. <bold>Ye ye</bold>ti tassa matabhāve kāraṇaṃ dassentī evamāha. <bold>Vadhitvānā</bold>ti pothetvā nikkaḍḍhitvā. <bold>Apaviddhā</bold>ti chaḍḍitā anāthā hutvā ekikā vasāmi.</paragraph>
    <paragraph line="31">Tato sakko chaṭṭhaṃ gāthamāha –</paragraph>
    <hangnum line="32" number="6"></hangnum>
    <gatha1 line="33"> ‘‘Jīvāmi vohaṃ na matohamasmi, taveva atthāya idhāgatosmi;</gatha1>
    <gathalast line="34">Yā taṃ vadhitvāna vijāyi puttaṃ, sahāva puttena karomi bhasma’’nti.</gathalast>
    <paragraph line="35">Tattha <pageBreak edition="Vipassana Research Institut" number="3.0378" /><bold>vo</bold>ti nipātamattaṃ.</paragraph>
    <paragraph line="36">Itarā <pageBreak edition="Pali Text Society" number="3.0427" /> taṃ sutvā ‘‘dhī ahaṃ kiṃ kathesiṃ, mama nattu amaraṇakāraṇaṃ karissāmī’’ti sattamaṃ gāthamāha –</paragraph>
    <hangnum line="37" number="7"></hangnum>
    <gatha1 line="38"> ‘‘Evañca te ruccati devarāja, mameva atthāya idhāgatosi;</gatha1>
    <gathalast line="39">Ahañca putto suṇisā ca nattā, sammodamānā gharamāvasemā’’ti.</gathalast>
    <paragraph line="40">Athassā <pageBreak edition="Myanmar" number="3.0406" /> sakko aṭṭhamaṃ gāthamāha –</paragraph>
    <hangnum line="41" number="8"></hangnum>
    <gatha1 line="42"> ‘‘Evañca te ruccati kātiyāni, hatāpi santā na jahāsi dhammaṃ;</gatha1>
    <gathalast line="43">Tuvañca putto suṇisā ca nattā, sammodamānā gharamāvasethā’’ti.</gathalast>
    <paragraph line="44">Tattha <bold>hatāpi santā</bold>ti yadi tvaṃ pothitāpi nikkaḍḍhitāpi samānā tava dārakesu mettadhammaṃ na jahāsi, evaṃ sante yathā tvaṃ icchasi, tathā hotu, ahaṃ te imasmiṃ guṇe pasannoti.</paragraph>
    <paragraph line="45">Evañca pana vatvā alaṅkatapaṭiyatto sakko attano ānubhāvena ākāse ṭhatvā ‘‘kaccāni tvaṃ mā bhāyi, putto ca te suṇisā ca mamānubhāvena āgantvā antarāmagge taṃ khamāpetvā ādāya gamissanti, appamattā hohī’’ti vatvā attano ṭhānameva gato. Tepi sakkānubhāvena tassā guṇaṃ anussaritvā ‘‘kahaṃ no mātā’’ti antogāme manusse pucchitvā ‘‘susānābhimukhaṃ gatā’’ti sutvā ‘‘amma, ammā’’ti susānamaggaṃ paṭipajjitvā taṃ disvāva pādesu patitvā ‘‘amma, amhākaṃ dosaṃ khamāhī’’ti taṃ khamāpesuṃ. Sāpi nattāraṃ gaṇhi. Iti te sammodamānā gehaṃ gantvā tato paṭṭhāya samaggavāsaṃ vasiṃsu.</paragraph>
    <hangnum line="46" number="9"></hangnum>
    <gatha1 line="47"> ‘‘Sā kātiyānī suṇisāya saddhiṃ, sammodamānā gharamāvasittha;</gatha1>
    <gathalast line="48">Putto ca nattā ca upaṭṭhahiṃsu, devānamindena adhiggahītā’’ti. –</gathalast>
    <unindented line="49">Ayaṃ abhisambuddhagāthā.</unindented>
    <paragraph line="50">Tattha <pageBreak edition="Vipassana Research Institut" number="3.0379" /><pageBreak edition="Pali Text Society" number="3.0428" /><bold>sā kātiyānī</bold>ti bhikkhave, sā kaccānagottā. <bold>Devānamindena adhiggahītā</bold>ti devindena sakkena anuggahitā hutvā tassānubhāvena samaggavāsaṃ vasiṃsūti.</paragraph>
    <paragraph line="51">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so upāsako sotāpattiphale patiṭṭhahi. Tadā mātuposako etarahi mātuposako ahosi <pageBreak edition="Myanmar" number="3.0407" />, bhariyāpissa tadā bhariyāyeva, sakko pana ahameva ahosinti.</paragraph>
    <centered line="52">Kaccānijātakavaṇṇanā paṭhamā.</centered>
    <hangnum line="53"></hangnum>
    <paragraph line="54"> [418] 2. Aṭṭhasaddajātakavaṇṇanā</paragraph>
    <paragraph line="55"><bold>Idaṃ pure ninnamāhū</bold>ti idaṃ satthā jetavane viharanto kosalarañño aḍḍharattasamaye sutaṃ bhiṃsanakaṃ avinibbhogasaddaṃ ārabbha kathesi. Vatthu heṭṭhā <bold>lohakumbhijātake</bold> (jā. 1.4.53 ādayo) kathitasadisameva. Idha pana satthā ‘‘mayhaṃ, bhante, imesaṃ saddānaṃ sutattā kinti bhavissatī’’ti vutte ‘‘mā bhāyi, mahārāja, na te etesaṃ sutapaccayā koci antarāyo bhavissati, na hi, mahārāja, evarūpaṃ bhayānakaṃ avinibbhogasaddaṃ tvameveko suṇi, pubbepi rājāno evarūpaṃ saddaṃ sutvā brāhmaṇānaṃ kathaṃ gahetvā sabbacatukkayaññaṃ yajitukāmā paṇḍitānaṃ vacanaṃ sutvā yaññaharaṇatthāya gahitasatte vissajjetvā nagare māghātabheriṃ carāpesu’’nti vatvā tena yācito atītaṃ āhari.</paragraph>
    <paragraph line="56">Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇakule nibbattitvā vayappatto takkasilāyaṃ uggahitasippo mātāpitūnaṃ accayena ratanavilokanaṃ katvā sabbaṃ vibhavajātaṃ dānamukhe vissajjetvā kāme pahāya himavantaṃ pavisitvā isipabbajjaṃ pabbajitvā jhānābhiññāyo nibbattetvā aparabhāge loṇambilasevanatthāya manussapathaṃ caranto bārāṇasiṃ patvā rājuyyāne vasi. Tadā bārāṇasirājā sirisayane nisinno aḍḍharattasamaye aṭṭha sadde assosi – paṭhamaṃ rājanivesanasāmantā uyyāne eko bako saddamakāsi, dutiyaṃ tasmiṃ sadde anupacchinneyeva hatthisālāya toraṇanivāsinī kākī saddamakāsi, tatiyaṃ <pageBreak edition="Pali Text Society" number="3.0429" /> rājagehe kaṇṇikāyaṃ nivutthaghuṇapāṇako saddamakāsi, catutthaṃ rājagehe posāvaniyakokilo saddamakāsi, pañcamaṃ tattheva posāvaniyamigo saddamakāsi, chaṭṭhaṃ tattheva posāvaniyavānaro saddamakāsi, sattamaṃ tattheva posāvaniyakinnaro <pageBreak edition="Myanmar" number="3.0408" /> saddamakāsi, aṭṭhamaṃ tasmiṃ sadde <pageBreak edition="Vipassana Research Institut" number="3.0380" /> anupacchinneyeva rājanivesanamatthakena uyyānaṃ gacchanto paccekabuddho ekaṃ udānaṃ udānento saddamakāsi.</paragraph>
    <paragraph line="57">Bārāṇasirājā ime aṭṭha sadde sutvā bhītatasito punadivase brāhmaṇe pucchi. Brāhmaṇā ‘‘antarāyo te, mahārāja, bhavissati, sabbacatukkayaññaṃ yajissāmā’’ti vatvā raññā ‘‘yathārucitaṃ karothā’’ti anuññātā haṭṭhapahaṭṭhā rājakulato nikkhamitvā yaññakammaṃ ārabhiṃsu. Atha nesaṃ jeṭṭhakassa yaññakārabrāhmaṇassa antevāsī māṇavo paṇḍito byatto ācariyaṃ āha – ‘‘ācariya, evarūpaṃ kakkhaḷaṃ pharusaṃ asātaṃ bahūnaṃ sattānaṃ vināsakammaṃ mā karī’’ti. ‘‘Tāta, tvaṃ kiṃ jānāsi, sacepi aññaṃ kiñci na bhavissati, macchamaṃsaṃ tāva bahuṃ khādituṃ labhissāmā’’ti. ‘‘Ācariya, kucchiṃ nissāya niraye nibbattanakammaṃ mā karothā’’ti. Taṃ sutvā sesabrāhmaṇā ‘‘ayaṃ amhākaṃ lābhantarāyaṃ karotī’’ti tassa kujjhiṃsu. Māṇavo tesaṃ bhayena ‘‘tena hi tumheva macchamaṃsakhādanūpāyaṃ karothā’’ti vatvā nikkhamitvā bahinagare rājānaṃ nivāretuṃ samatthaṃ dhammikasamaṇabrāhmaṇaṃ upadhārento rājuyyānaṃ gantvā bodhisattaṃ disvā vanditvā ‘‘bhante, kiṃ tumhākaṃ sattesu anukampā natthi, rājā bahū satte māretvā yaññaṃ yajāpeti, kiṃ vo mahājanassa bandhanamokkhaṃ kātuṃ na vaṭṭatī’’ti āha. ‘‘Māṇava, ettha neva rājā amhe jānāti, na mayaṃ rājānaṃ jānāmā’’ti. ‘‘Jānātha pana, bhante, raññā sutasaddānaṃ nipphatti’’nti? ‘‘Āma, jānāmī’’ti. ‘‘Jānantā rañño <pageBreak edition="Pali Text Society" number="3.0430" /> kasmā na kathethā’’ti? ‘‘Māṇava kiṃ sakkā ‘ahaṃ jānāmī’ti nalāṭe siṅgaṃ bandhitvā carituṃ, sace idhāgantvā pucchissati, kathessāmī’’ti.</paragraph>
    <paragraph line="58">Māṇavo vegena rājakulaṃ gantvā ‘‘kiṃ, tātā’’ti vutte ‘‘mahārāja, tumhehi sutasaddānaṃ nipphattiṃ jānanako eko tāpaso tumhākaṃ uyyāne maṅgalasilāyaṃ nisinno ‘sace maṃ pucchissati, kathessāmī’ti vadati, gantvā taṃ pucchituṃ vaṭṭatī’’ti āha. Rājā vegena tattha gantvā tāpasaṃ vanditvā katapaṭisanthāro nisīditvā ‘‘saccaṃ kira, bhante, tumhe mayā sutasaddānaṃ nipphattiṃ jānāthā’’ti pucchi. ‘‘Āma, mahārājā’’ti. ‘‘Tena hi kathetha taṃ me’’ti. ‘‘Mahārāja, tesaṃ sutapaccayā tava koci antarāyo natthi <pageBreak edition="Myanmar" number="3.0409" />, porāṇuyyāne pana te eko bako atthi, so gocaraṃ alabhanto jighacchāya pareto paṭhamaṃ saddamakāsī’’ti tassa kiriyaṃ attano ñāṇena paricchinditvā paṭhamaṃ gāthamāha –</paragraph>
    <hangnum line="59" number="10"></hangnum>
    <gatha1 line="60"> ‘‘Idaṃ <pageBreak edition="Vipassana Research Institut" number="3.0381" /> pure ninnamāhu, bahumacchaṃ mahodakaṃ;</gatha1>
    <gatha2 line="61">Āvāso bakarājassa, pettikaṃ bhavanaṃ mama;</gatha2>
    <gathalast line="62">Tyajja bhekena yāpema, okaṃ na vijahāmase’’ti.</gathalast>
    <paragraph line="63">Tattha <bold>ida</bold>nti maṅgalapokkharaṇiṃ sandhāya vadati. Sā hi pubbe udakatumbena udake pavisante mahodakā bahumacchā, idāni pana udakassa pacchinnattā na mahodakā jātā. <bold>Tyajja bhekenā</bold>ti te mayaṃ ajja macche alabhantā maṇḍūkamattena yāpema. <bold>Oka</bold>nti evaṃ jighacchāya pīḷitāpi vasanaṭṭhānaṃ na vijahāma.</paragraph>
    <paragraph line="64">Iti, mahārāja, so bako jighacchāpīḷito saddamakāsi. Sacepi taṃ jighacchāto mocetukāmo, taṃ uyyānaṃ sodhāpetvā pokkharaṇiṃ udakassa pūrehīti. Rājā tathā kāretuṃ ekaṃ amaccaṃ āṇāpesi.</paragraph>
    <paragraph line="65">‘‘Hatthisālatoraṇe pana te, mahārāja, ekā kākī vasamānā attano puttasokena dutiyaṃ saddamakāsi, tatopi te bhayaṃ natthī’’ti vatvā dutiyaṃ gāthamāha –</paragraph>
    <hangnum line="66" number="11"></hangnum>
    <gatha1 line="67"> ‘‘Ko dutiyaṃ asīlissa, bandharassakkhi bhecchati;</gatha1>
    <gathalast line="68">Ko me putte kulāvakaṃ, mañca sotthiṃ karissatī’’ti.</gathalast>
    <paragraph line="69">Vatvā <pageBreak edition="Pali Text Society" number="3.0431" /> ca pana ‘‘ko nāma te, mahārāja, hatthisālāya hatthimeṇḍo’’ti pucchi. ‘‘Bandharo nāma, bhante’’ti. ‘‘Ekakkhikāṇo so, mahārājā’’ti? ‘‘Āma, bhante’’ti. Mahārāja, hatthisālāya te dvāratoraṇe ekā kākī kulāvakaṃ katvā aṇḍakāni nikkhipi. Tāni pariṇatāni kākapotakā nikkhantā, hatthimeṇḍo hatthiṃ āruyha sālato nikkhamanto ca pavisanto ca aṅkusakena kākimpi puttakepissā paharati, kulāvakampi viddhaṃseti. Sā tena dukkhena pīḷitā tassa akkhibhedanaṃ āyācantī evamāha, sace te kākiyā mettacittaṃ atthi, etaṃ bandharaṃ pakkosāpetvā kulāvakaviddhaṃsanato vārehīti <pageBreak edition="Myanmar" number="3.0410" />. Rājā taṃ pakkosāpetvā paribhāsitvā hāretvā aññassa taṃ hatthiṃ adāsi.</paragraph>
    <paragraph line="70">‘‘Pāsādakaṇṇikāya <pageBreak edition="Vipassana Research Institut" number="3.0382" /> pana te, mahārāja, eko ghuṇapāṇako vasati. So tattha phegguṃ khāditvā tasmiṃ khīṇe sāraṃ khādituṃ nāsakkhi, so bhakkhaṃ alabhitvā nikkhamitumpi asakkonto paridevamāno tatiyaṃ saddamakāsi, tatopi te bhayaṃ natthī’’ti vatvā tassa kiriyaṃ attano ñāṇena paricchinditvā tatiyaṃ gāthamāha –</paragraph>
    <hangnum line="71" number="12"></hangnum>
    <gatha1 line="72"> ‘‘Sabbā parikkhatā pheggu, yāva tassā gatī ahu;</gatha1>
    <gathalast line="73">Khīṇabhakkho mahārāja, sāre na ramatī ghuṇo’’ti.</gathalast>
    <paragraph line="74">Tattha <bold>yāva tassā gatī ahū</bold>ti yāva tassā phegguyā nipphatti ahosi, sā sabbā khāditā. <bold>Na ramatī</bold>ti ‘‘mahārāja, so pāṇako tato nikkhamitvā gamanaṭṭhānampi apassanto paridevati, nīharāpehi na’’nti āha. Rājā ekaṃ purisaṃ āṇāpetvā upāyena naṃ nīharāpesi.</paragraph>
    <paragraph line="75">‘‘Nivesane pana te, mahārāja, ekā posāvaniyā kokilā atthī’’ti? ‘‘Atthi, bhante’’ti. ‘‘Mahārāja, sā attanā nivutthapubbaṃ vanasaṇḍaṃ saritvā ukkaṇṭhitvā ‘kadā nu kho imamhā pañjarā muccitvā ramaṇīyaṃ vanasaṇḍaṃ gacchissāmī’ti catutthaṃ saddamakāsi, tatopi te bhayaṃ natthī’’ti vatvā catutthaṃ gāthamāha –</paragraph>
    <hangnum line="76" number="13"></hangnum>
    <gatha1 line="77"> ‘‘Sā <pageBreak edition="Pali Text Society" number="3.0432" /> nūnāhaṃ ito gantvā, rañño muttā nivesanā;</gatha1>
    <gathalast line="78">Attānaṃ ramayissāmi, dumasākhaniketinī’’ti.</gathalast>
    <paragraph line="79">Tattha <bold>dumasākhaniketinī</bold>ti supupphitāsu rukkhasākhāsu sakaniketā hutvā. Evañca pana vatvā ‘‘ukkaṇṭhitā, mahārāja, sā kokilā, vissajjehi na’’nti āha. Rājā tathā kāresi.</paragraph>
    <paragraph line="80">‘‘Nivesane pana te, mahārāja, eko posāvaniyo migo atthī’’ti? ‘‘Atthi, bhante’’ti. ‘‘Mahārāja, so eko yūthapati attano migiṃ anussaritvā kilesavasena ukkaṇṭhito pañcamaṃ saddamakāsi, tatopi te bhayaṃ natthī’’ti vatvā pañcamaṃ gāthamāha –</paragraph>
    <hangnum line="81" number="14"></hangnum>
    <gatha1 line="82"> ‘‘So <pageBreak edition="Vipassana Research Institut" number="3.0383" /><pageBreak edition="Myanmar" number="3.0411" /> nūnāhaṃ ito gantvā, rañño mutto nivesanā;</gatha1>
    <gathalast line="83">Aggodakāni pissāmi, yūthassa purato vaja’’nti.</gathalast>
    <paragraph line="84">Tattha <bold>aggodakānī</bold>ti aggaudakāni, aññehi migehi paṭhamataraṃ apītāni anucchiṭṭhodakāni yūthassa purato gacchanto kadā nu kho pivissāmīti.</paragraph>
    <paragraph line="85">Mahāsatto tampi migaṃ vissajjāpetvā ‘‘nivesane pana te, mahārāja, posāvaniyo makkaṭo atthī’’ti pucchi. ‘‘Atthi, bhante’’ti vutte ‘‘sopi, mahārāja, himavantapadese yūthapati makkaṭīhi saddhiṃ kāmagiddho hutvā vicaranto bharatena nāma luddena idha ānīto, idāni ukkaṇṭhitvā tattheva gantukāmo chaṭṭhaṃ saddamakāsi, tatopi te bhayaṃ natthī’’ti vatvā chaṭṭhaṃ gāthamāha –</paragraph>
    <hangnum line="86" number="15"></hangnum>
    <gatha1 line="87"> ‘‘Taṃ maṃ kāmehi sammattaṃ, rattaṃ kāmesu mucchitaṃ;</gatha1>
    <gathalast line="88">Ānayī bharato luddo, bāhiko bhaddamatthu te’’ti.</gathalast>
    <paragraph line="89">Tattha <bold>bāhiko</bold>ti bāhikaraṭṭhavāsī. <bold>Bhaddamatthu te</bold>ti imamatthaṃ so vānaro āha, tuyhaṃ pana bhaddamatthu, vissajjehi nanti.</paragraph>
    <paragraph line="90">Mahāsatto taṃ vānaraṃ vissajjāpetvā ‘‘nivesane pana te, mahārāja, posāvaniyo kinnaro atthī’’ti pucchitvā ‘‘atthī’’ti vutte ‘‘so, mahārāja, attano kinnariyā kataguṇaṃ anussaritvā <pageBreak edition="Pali Text Society" number="3.0433" /> kilesāturo saddamakāsi. So hi tāya saddhiṃ ekadivasaṃ tuṅgapabbatasikharaṃ āruhi. Te tattha vaṇṇagandharasasampannāni nānāpupphāni ocinantā piḷandhantā sūriyaṃ atthaṅgataṃ na sallakkhesuṃ, atthaṅgate sūriye otarantānaṃ andhakāro ahosi. Tatra naṃ kinnarī ‘sāmi, andhakāro vattati, apakkhalanto appamādena otarāhī’ti vatvā hatthe gahetvā otāresi, so tāya taṃ vacanaṃ anussaritvā saddamakāsi, tatopi te bhayaṃ natthī’’ti taṃ kāraṇaṃ attano ñāṇabalena paricchinditvā pākaṭaṃ karonto sattamaṃ gāthamāha –</paragraph>
    <hangnum line="91" number="16"></hangnum>
    <gatha1 line="92"> ‘‘Andhakāratimisāyaṃ, tuṅge uparipabbate;</gatha1>
    <gathalast line="93">Sā maṃ saṇhena mudunā, mā pādaṃ khali yasmanī’’ti.</gathalast>
    <paragraph line="94">Tattha <pageBreak edition="Vipassana Research Institut" number="3.0384" /><pageBreak edition="Myanmar" number="3.0412" /><bold>andhakāratimisāya</bold>nti andhabhāvakārake tame. <bold>Tuṅge</bold>ti tikhiṇe. <bold>Saṇhena mudunā</bold>ti maṭṭhena mudukena vacanena. <bold>Mā pādaṃ khali yasmanī</bold>ti ya-kāro byañjanasandhivasena gahito. Idaṃ vuttaṃ hoti – sā maṃ kinnarī saṇhena mudakena vacanena ‘‘sāmi, appamatto hohi, mā pādaṃ khali asmani, yathā te upakkhalitvā pādo pāsāṇasmiṃ na khalati, tathā otarā’’ti vatvā hatthena gahetvā otāresīti.</paragraph>
    <paragraph line="95">Iti mahāsatto kinnarena katasaddakāraṇaṃ kathetvā taṃ vissajjāpetvā ‘‘mahārāja, aṭṭhamo udānasaddo ahosi. Nandamūlakapabbhārasmiṃ kira eko paccekabuddho attano āyusaṅkhāraparikkhayaṃ ñatvā ‘manussapathaṃ gantvā bārāṇasirañño uyyāne parinibbāyissāmi, tassa me manussā sarīranikkhepaṃ kāretvā sādhukīḷaṃ kīḷitvā dhātupūjaṃ katvā saggapathaṃ pūressantī’ti iddhānubhāvena āgacchanto tava pāsādassa matthakaṃ pattakāle khandhabhāraṃ otāretvā nibbānapurapavesanadīpanaṃ udānaṃ udānesī’’ti paccekabuddhena vuttaṃ gāthamāha –</paragraph>
    <hangnum line="96" number="17"></hangnum>
    <gatha1 line="97"> ‘‘Asaṃsayaṃ <pageBreak edition="Pali Text Society" number="3.0434" /> jātikhayantadassī, na gabbhaseyyaṃ punarāvajissaṃ;</gatha1>
    <gathalast line="98">Ayamantimā pacchimā gabbhaseyyā, khīṇo me saṃsāro punabbhavāyā’’ti.</gathalast>
    <paragraph line="99">Tassattho – jātiyā khayantasaṅkhātassa nibbānassa diṭṭhattā <bold>jātikhayantadassī</bold> ahaṃ <bold>asaṃsayaṃ</bold> puna gabbhaseyyaṃ na āvajissaṃ, ayaṃ me antimā jāti, pacchimā gabbhaseyyā, khīṇo me punabbhavāya khandhapaṭipāṭisaṅkhāto saṃsāroti.</paragraph>
    <paragraph line="100">‘‘Idañca pana so udānaṃ vatvā imaṃ uyyānavanaṃ āgamma ekassa supupphitassa sālassa mūle parinibbuto, ehi, mahārāja, sarīrakiccamassa karissāmā’’ti mahāsatto rājānaṃ gahetvā paccekabuddhassa parinibbutaṭṭhānaṃ gantvā sarīraṃ dassesi. Rājā tassa sarīraṃ disvā saddhiṃ balakāyena gandhamālādīhi pūjetvā bodhisattassa vacanaṃ nissāya yaññaṃ hāretvā sabbasattānaṃ jīvitadānaṃ datvā nagare māghātabheriṃ carāpetvā sattāhaṃ sādhukīḷaṃ kīḷitvā sabbagandhacitake mahantena sakkārena paccekabuddhassa <pageBreak edition="Myanmar" number="3.0413" /> sarīraṃ jhāpetvā dhātuyo catumahāpathe thūpaṃ kāresi. Bodhisattopi rañño dhammaṃ desetvā ‘‘appamatto hohī’’ti ovaditvā himavantameva pavisitvā brahmavihāresu parikammaṃ katvā aparihīnajjhāno brahmalokaparāyaṇo ahosi.</paragraph>
    <paragraph line="101">Satthā imaṃ dhammadesanaṃ āharitvā ‘‘mahārāja, tassa saddassa sutakāraṇā tava koci antarāyo <pageBreak edition="Vipassana Research Institut" number="3.0385" /> natthī’’ti yaññaṃ harāpetvā ‘‘mahājanassa jīvitaṃ dehī’’ti jīvitadānaṃ dāpetvā nagare dhammabheriṃ carāpetvā dhammaṃ desetvā jātakaṃ samodhānesi ‘‘tadā rājā ānando ahosi, māṇavo sāriputto, tāpaso pana ahameva ahosi’’nti.</paragraph>
    <centered line="102">Aṭṭhasaddajātakavaṇṇanā dutiyā.</centered>
    <hangnum line="103"></hangnum>
    <paragraph line="104"> [419] 3. Sulasājātakavaṇṇanā</paragraph>
    <paragraph line="105"><bold>Idaṃ</bold><pageBreak edition="Pali Text Society" number="3.0435" /><bold>suvaṇṇakāyūra</bold>nti idaṃ satthā jetavane viharanto ekaṃ anāthapiṇḍikassa dāsiṃ ārabbha kathesi. Sā kira ekasmiṃ ussavadivase dāsigaṇena saddhiṃ uyyānaṃ gacchantī attano sāminiṃ puññalakkhaṇadeviṃ ābharaṇaṃ yāci. Sā tassā satasahassamūlaṃ attano ābharaṇaṃ adāsi. Sā taṃ piḷandhitvā dāsigaṇena saddhiṃ uyyānaṃ pāvisi. Atheko coro tassā ābharaṇe lobhaṃ uppādetvā ‘‘imaṃ māretvā ābharaṇaṃ harissāmī’’ti tāya saddhiṃ sallapanto uyyānaṃ gantvā tassā macchamaṃsasurādīni adāsi. Sā ‘‘kilesavasena deti maññe’’ti gahetvā uyyānakīḷaṃ kīḷitvā vīmaṃsanatthāya sāyanhasamaye nipanne dāsigaṇe uṭṭhāya tassa santikaṃ agamāsi. So ‘‘bhadde, imaṃ ṭhānaṃ appaṭicchannaṃ, thokaṃ purato gacchāmā’’ti āha. Taṃ sutvā itarā ‘‘imasmiṃ ṭhāne sakkā rahassakammaṃ kātuṃ, ayaṃ pana nissaṃsayaṃ maṃ māretvā piḷandhanabhaṇḍaṃ haritukāmo bhavissati, hotu, sikkhāpessāmi na’’nti cintetvā ‘‘sāmi, surāmadena me sukkhaṃ sarīraṃ, pānīyaṃ tāva maṃ pāyehī’’ti ekaṃ kūpaṃ netvā ‘‘ito me pānīyaṃ osiñcā’’ti rajjuñca ghaṭañca <pageBreak edition="Myanmar" number="3.0414" /> dassesi. Coro rajjuṃ kūpe otāresi, atha naṃ onamitvā udakaṃ osiñcantaṃ mahabbaladāsī ubhohi hatthehi āṇisadaṃ paharitvā kūpe khipitvā ‘‘na tvaṃ ettakena marissasī’’ti ekaṃ mahantaṃ iṭṭhakaṃ matthake āsumbhi. So tattheva jīvitakkhayaṃ patto. Sāpi nagaraṃ pavisitvā sāminiyā ābharaṇaṃ dadamānā ‘‘manamhi ajja imaṃ ābharaṇaṃ nissāya matā’’ti sabbaṃ taṃ pavattiṃ ārocesi, sāpi anāthapiṇḍikassa ārocesi, anāthapiṇḍiko tathāgatassa ārocesi. Satthā ‘‘na kho, gahapati, idāneva sā dāsī ṭhānuppattikāya paññāya samannāgatā, pubbepi samannāgatāva, na ca idāneva tāya so mārito, pubbepi naṃ māresiyevā’’ti vatvā tena yācito atītaṃ āhari.</paragraph>
    <paragraph line="106">Atīte bārāṇasiyaṃ brahmadatte rajjaṃ kārente sulasā nāma nagarasobhinī pañcasatavaṇṇadāsiparivārā ahosi, sahassena rattiṃ gacchati. Tasmiṃyeva nagare sattuko nāma <pageBreak edition="Vipassana Research Institut" number="3.0386" /><pageBreak edition="Pali Text Society" number="3.0436" /> coro ahosi nāgabalo, rattibhāge issaragharāni pavisitvā yathāruciṃ vilumpati. Nāgarā sannipatitvā rañño upakkosiṃsu. Rājā nagaraguttikaṃ āṇāpetvā tattha tattha gumbaṃ ṭhapāpetvā coraṃ gaṇhāpetvā ‘‘sīsamassa chindathā’’ti āha. Taṃ pacchābāhaṃ bandhitvā catukke catukke kasāhi tāḷetvā āghātanaṃ nenti. ‘‘Coro kira gahito’’ti sakalanagaraṃ saṅkhubhi. Tadā sulasā vātapāne ṭhatvā antaravīthiṃ olokentī taṃ disvā paṭibaddhacittā hutvā ‘‘sace imaṃ coroti gahitapurisaṃ mocetuṃ sakkhissāmi, idaṃ kiliṭṭhakammaṃ akatvā imināva saddhiṃ samaggavāsaṃ kappessāmī’’ti cintetvā heṭṭhā <bold>kaṇaverajātake</bold> (jā. 1.4.69 ādayo) vuttanayeneva nagaraguttikassa sahassaṃ pesetvā taṃ mocetvā tena saddhiṃ sammodamānā samaggavāsaṃ vasi. Coro tiṇṇaṃ catunnaṃ māsānaṃ accayena cintesi ‘‘ahaṃ imasmiṃyeva ṭhāne vasituṃ na sakkhissāmi, tucchahatthena palāyitumpi na sakkā, sulasāya piḷandhanabhaṇḍaṃ satasahassaṃ agghati, sulasaṃ māretvā idaṃ gaṇhissāmī’’ti. Atha naṃ ekadivasaṃ āha – ‘‘bhadde, ahaṃ tadā rājapurisehi nīyamāno asukapabbatamatthake rukkhadevatāya balikammaṃ paṭissuṇiṃ, sā maṃ balikammaṃ alabhamānā <pageBreak edition="Myanmar" number="3.0415" /> bhāyāpeti, balikammamassā karomā’’ti. ‘‘Sādhu, sāmi, sajjetvā pesehī’’ti. ‘‘Bhadde, pesetuṃ na vaṭṭati, mayaṃ ubhopi sabbābharaṇapaṭimaṇḍitā mahantena parivārena gantvā dassāmā’’ti. ‘‘Sādhu, sāmi, tathā karomā’’ti.</paragraph>
    <paragraph line="107">Atha naṃ tathā kāretvā pabbatapādaṃ gatakāle āha – ‘‘bhadde, mahājanaṃ disvā devatā balikammaṃ na sampaṭicchissati, mayaṃ ubhova abhiruhitvā demā’’ti. So tāya ‘‘sādhū’’ti sampaṭicchito taṃ balipātiṃ ukkhipāpetvā sayaṃ sannaddhapañcāvudho hutvā pabbatamatthakaṃ abhiruhitvā ekaṃ sataporisapapātaṃ <pageBreak edition="Pali Text Society" number="3.0437" /> nissāya jātarukkhamūle balibhājanaṃ ṭhapāpetvā ‘‘bhadde, nāhaṃ balikammatthāya āgato, taṃ pana māretvā piḷandhanaṃ te gahetvā gamissāmīti āgatomhi, tava piḷandhanaṃ omuñcitvā uttarasāṭakena bhaṇḍikaṃ karohī’’ti āha. ‘‘Sāmi, maṃ kasmā māresī’’ti? ‘‘Dhanakāraṇā’’ti. ‘‘Sāmi, mayā kataguṇaṃ anussara, ahaṃ taṃ bandhitvā nīyamānaṃ seṭṭhiputtena parivattetvā bahuṃ dhanaṃ datvā jīvitaṃ labhāpesiṃ, devasikaṃ sahassaṃ labhamānāpi aññaṃ purisaṃ na olokemi, evañhi tava upakārikaṃ mā maṃ mārehi, bahuñca te dhanaṃ dassāmi, tava dāsī ca bhavissāmī’’ti yācantī paṭhamaṃ gāthamāha –</paragraph>
    <hangnum line="108" number="18"></hangnum>
    <gatha1 line="109"> ‘‘Idaṃ suvaṇṇakāyūraṃ, muttā veḷuriyā bahū;</gatha1>
    <gathalast line="110">Sabbaṃ harassu bhaddante, mañca dāsīti sāvayā’’ti.</gathalast>
    <paragraph line="111">Tattha <pageBreak edition="Vipassana Research Institut" number="3.0387" /><bold>kāyūra</bold>nti gīvāyaṃ piḷandhanapasādhanaṃ kāyūraṃ. <bold>Sāvayā</bold>ti mahājanamajjhe sāvetvā dāsiṃ katvā gaṇhāti.</paragraph>
    <paragraph line="112">Tato sattukena –</paragraph>
    <hangnum line="113" number="19"></hangnum>
    <gatha1 line="114"> ‘‘Oropayassu kalyāṇi, mā bāḷhaṃ paridevasi;</gatha1>
    <gathalast line="115">Na cāhaṃ abhijānāmi, ahantvā dhanamābhata’’nti. –</gathalast>
    <unindented line="116">Attano ajjhāsayānurūpaṃ dutiyagāthāya vuttāya sulasā ṭhānuppattikāraṇaṃ paṭilabhitvā ‘‘ayaṃ coro mayhaṃ jīvitaṃ na dassati, upāyena naṃ paṭhamataraṃ papāte pātetvā jīvitakkhayaṃ pāpessāmī’’ti cintetvā gāthādvayamāha –</unindented>
    <hangnum line="117" number="20"></hangnum>
    <gatha1 line="118"> ‘‘Yato <pageBreak edition="Myanmar" number="3.0416" /> sarāmi attānaṃ, yato pattāsmi viññutaṃ;</gatha1>
    <gathalast line="119">Na cāhaṃ abhijānāmi, aññaṃ piyataraṃ tayā.</gathalast>
    <hangnum line="120" number="21"></hangnum>
    <gatha1 line="121"> ‘‘Ehi taṃ upagūhissaṃ, karissañca padakkhiṇaṃ;</gatha1>
    <gathalast line="122">Na hi dāni puna atthi, mama tuyhañca saṅgamo’’ti.</gathalast>
    <paragraph line="123">Sattuko tassādhippāyaṃ ajānanto ‘‘sādhu, bhadde, ehi upagūhassu ma’’nti āha. Sulasā taṃ tikkhattuṃ padakkhiṇaṃ katvā upagūhitvā ‘‘idāni taṃ, sāmi, catūsu passesu vandissāmī’’ti <pageBreak edition="Pali Text Society" number="3.0438" /> vatvā pādapiṭṭhiyaṃ sīsaṃ ṭhapetvā bāhupasse vanditvā pacchimapassaṃ gantvā vandamānā viya hutvā nāgabalā gaṇikā coraṃ dvīsu pacchāpādesu gahetvā heṭṭhā sīsaṃ katvā sataporise narake khipi. So tattheva cuṇṇavicuṇṇaṃ patvā mari. Taṃ kiriyaṃ disvā pabbatamatthake nibbattadevatā imā gāthā abhāsi –</paragraph>
    <hangnum line="124" number="22"></hangnum>
    <gatha1 line="125"> ‘‘Na hi sabbesu ṭhānesu, puriso hoti paṇḍito;</gatha1>
    <gathalast line="126">Itthīpi paṇḍitā hoti, tattha tattha vicakkhaṇā.</gathalast>
    <hangnum line="127" number="23"></hangnum>
    <gatha1 line="128"> ‘‘Na hi sabbesu ṭhānesu, puriso hoti paṇḍito;</gatha1>
    <gathalast line="129">Itthīpi paṇḍitā hoti, lahuṃ atthaṃ vicintikā.</gathalast>
    <hangnum line="130" number="24"></hangnum>
    <gatha1 line="131"> ‘‘Lahuñca <pageBreak edition="Vipassana Research Institut" number="3.0388" /> vata khippañca, nikaṭṭhe samacetayi;</gatha1>
    <gathalast line="132">Migaṃ puṇṇāyateneva, sulasā sattukaṃ vadhi.</gathalast>
    <hangnum line="133" number="25"></hangnum>
    <gatha1 line="134"> ‘‘Yodha uppatitaṃ atthaṃ, na khippamanubujjhati;</gatha1>
    <gathalast line="135">So haññati mandamati, corova girigabbhare.</gathalast>
    <hangnum line="136" number="26"></hangnum>
    <gatha1 line="137"> ‘‘Yo ca uppatitaṃ atthaṃ, khippameva nibodhati;</gatha1>
    <gathalast line="138">Muccate sattusambādhā, sulasā sattukāmivā’’ti.</gathalast>
    <paragraph line="139">Tattha <bold>paṇḍitā hotī</bold>ti itthīpi paṇḍitā tattha tattha vicakkhaṇā hoti, atha vā itthī paṇḍitā ceva tattha tattha vicakkhaṇā ca hoti. <bold>Lahuṃ atthaṃ vicintikā</bold>ti lahuṃ khippaṃ atthaṃ vicintikā. <bold>Lahuñca vatā</bold>ti adandhañca vata. <bold>Khippañcā</bold>ti acireneva. <bold>Nikaṭṭhe samacetayī</bold>ti santike ṭhitāva tassa maraṇūpāyaṃ cintesi. <bold>Puṇṇāyatenevā</bold>ti pūritadhanusmiṃ. Idaṃ <pageBreak edition="Myanmar" number="3.0417" /> vuttaṃ hoti – yathā cheko migaluddako sakaṇḍapuṇṇadhanusmiṃ khippaṃ migaṃ vadhati, evaṃ sulasā sattukaṃ vadhīti. <bold>Yodhā</bold>ti yo imasmiṃ sattaloke. <bold>Nibodhatī</bold>ti jānāti. <bold>Sattukāmivā</bold>ti sattukā iva, yathā sulasā muttā, evaṃ muccatīti attho.</paragraph>
    <paragraph line="140">Iti sulasā coraṃ vadhitvā pabbatā oruyha attano parijanassa santikaṃ gantvā ‘‘ayyaputto kaha’’nti puṭṭhā ‘‘mā taṃ pucchathā’’ti vatvā rathaṃ abhiruhitvā nagarameva pāvisi.</paragraph>
    <paragraph line="141">Satthā <pageBreak edition="Pali Text Society" number="3.0439" /> imaṃ dhammadesanaṃ āharitvā jātakaṃ samodhānesi ‘‘tadā te ubhopi imeyeva ahesuṃ, devatā pana ahameva ahosi’’nti.</paragraph>
    <centered line="142">Sulasājātakavaṇṇanā tatiyā.</centered>
    <hangnum line="143"></hangnum>
    <paragraph line="144"> [420] 4. Sumaṅgalajātakavaṇṇanā</paragraph>
    <paragraph line="145"><bold>Bhusamhi kuddho</bold>ti idaṃ satthā jetavane viharanto rājovādasuttaṃ ārabbha kathesi. Tadā pana satthā raññā yācito atītaṃ āhari.</paragraph>
    <paragraph line="146">Atīte <pageBreak edition="Vipassana Research Institut" number="3.0389" /> bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatto vayappatto pitu accayena rajjaṃ kāresi, mahādānaṃ pavattesi. Tassa sumaṅgalo nāma uyyānapālo ahosi. Atheko paccekabuddho nandamūlakapabbhārā nikkhamitvā cārikaṃ caramāno bārāṇasiṃ patvā uyyāne vasitvā punadivase nagaraṃ piṇḍāya pāvisi. Tamenaṃ rājā disvā pasannacitto vanditvā pāsādaṃ āropetvā rājāsane nisīdāpetvā nānaggarasehi khādanīyabhojanīyehi parivisitvā anumodanaṃ sutvā pasanno attano uyyāne vasanatthāya paṭiññaṃ gāhāpetvā uyyānaṃ pavesetvā sayampi bhuttapātarāso tattha gantvā rattiṭṭhānadivāṭṭhānādīni saṃvidahitvā sumaṅgalaṃ nāma uyyānapālaṃ veyyāvaccakaraṃ katvā nagaraṃ pāvisi. Paccekabuddho tato paṭṭhāya nibaddhaṃ rājagehe bhuñjanto tattha ciraṃ vasi, sumaṅgalopi naṃ sakkaccaṃ upaṭṭhahi.</paragraph>
    <paragraph line="147">Athekadivasaṃ <pageBreak edition="Myanmar" number="3.0418" /> paccekabuddho sumaṅgalaṃ āmantetvā ‘‘ahaṃ katipāhaṃ asukagāmaṃ nissāya vasitvā āgacchissāmi, rañño ārocehī’’ti vatvā pakkāmi. Sumaṅgalopi rañño ārocesi. Paccekabuddho katipāhaṃ tattha vasitvā sāyaṃ sūriye atthaṅgate taṃ uyyānaṃ <pageBreak edition="Pali Text Society" number="3.0440" /> paccāgami. Sumaṅgalo tassa āgatabhāvaṃ ajānanto attano gehaṃ agamāsi. Paccekabuddhopi pattacīvaraṃ paṭisāmetvā thokaṃ caṅkamitvā pāsāṇaphalake nisīdi. Taṃ divasaṃ pana uyyānapālassa gharaṃ pāhunakā āgamiṃsu. So tesaṃ sūpabyañjanatthāya ‘‘uyyāne abhayaladdhaṃ migaṃ māressāmī’’ti dhanuṃ ādāya uyyānaṃ gantvā migaṃ upadhārento paccekabuddhaṃ disvā ‘‘mahāmigo bhavissatī’’ti saññāya saraṃ sannayhitvā vijjhi. Paccekabuddho sīsaṃ vivaritvā ‘‘sumaṅgalā’’ti āha. So saṃvegappatto vanditvā ‘‘bhante, ahaṃ tumhākaṃ āgatabhāvaṃ ajānanto ‘migo’ti saññāya vijjhiṃ, khamatha me’’ti vatvā ‘‘hotu dāni kiṃ karissasi, ehi saraṃ luñcitvā gaṇhāhī’’ti vutte vanditvā saraṃ luñci, mahatī vedanā uppajji. Paccekabuddho tattheva parinibbāyi. Uyyānapālo ‘‘sace rājā jānissati, nāsessatī’’ti puttadāraṃ gahetvā tatova palāyi. Tāvadeva ‘‘paccekabuddho parinibbuto’’ti devatānubhāvena sakalanagaraṃ ekakolāhalaṃ jātaṃ.</paragraph>
    <paragraph line="148">Punadivase manussā uyyānaṃ gantvā paccekabuddhaṃ disvā ‘‘uyyānapālo paccekabuddhaṃ māretvā palāto’’ti rañño kathayiṃsu. Rājā mahantena parivārena uyyānaṃ gantvā sattāhaṃ sarīrapūjaṃ katvā mahantena sakkārena jhāpetvā dhātuyo ādāya cetiyaṃ katvā taṃ pūjento dhammena rajjaṃ kāresi. Sumaṅgalopi ekasaṃvaccharaṃ vītināmetvā ‘‘rañño cittaṃ jānissāmī’’ti āgantvā <pageBreak edition="Vipassana Research Institut" number="3.0390" /> ekaṃ amaccaṃ passitvā ‘‘mayi rañño cittaṃ jānāhī’’ti āha. Amaccopi rañño santikaṃ gantvā tassa guṇaṃ kathesi. Rājā asuṇanto viya ahosi. Puna kiñci avatvā rañño anattamanabhāvaṃ sumaṅgalassa kathesi. So dutiyasaṃvaccharepi āgantvā tatheva rājā tuṇhī ahosi. Tatiyasaṃvacchare āgantvā puttadāraṃ gahetvāva āgami. Amacco rañño cittamudubhāvaṃ ñatvā taṃ rājadvāre <pageBreak edition="Pali Text Society" number="3.0441" /> ṭhapetvā tassāgatabhāvaṃ rañño kathesi. Rājā taṃ pakkosāpetvā paṭisanthāraṃ <pageBreak edition="Myanmar" number="3.0419" /> katvā ‘‘sumaṅgala, kasmā tayā mama puññakkhettaṃ paccekabuddho mārito’’ti pucchi. So ‘‘nāhaṃ, deva, ‘paccekabuddhaṃ māremī’ti māresiṃ, apica kho iminā nāma kāraṇena idaṃ nāma akāsi’’nti taṃ pavattiṃ ācikkhi. Atha naṃ rājā ‘‘tena hi mā bhāyī’’ti samassāsetvā puna uyyānapālameva akāsi.</paragraph>
    <paragraph line="149">Atha naṃ so amacco pucchi ‘‘deva, kasmā tumhe dve vāre sumaṅgalassa guṇaṃ sutvāpi kiñci na kathayittha, kasmā pana tatiyavāre sutvā taṃ pakkositvā anukampitthā’’ti? Rājā ‘‘tāta, raññā nāma kuddhena sahasā kiñci kātuṃ na vaṭṭati, tenāhaṃ pubbe tuṇhī hutvā tatiyavāre sumaṅgale mama cittassa mudubhāvaṃ ñatvā taṃ pakkosāpesi’’nti rājavattaṃ kathento imā gāthā āha –</paragraph>
    <hangnum line="150" number="27"></hangnum>
    <gatha1 line="151"> ‘‘Bhusamhi kuddhoti avekkhiyāna, na tāva daṇḍaṃ paṇayeyya issaro;</gatha1>
    <gathalast line="152">Aṭṭhānaso appatirūpamattano, parassa dukkhāni bhusaṃ udīraye.</gathalast>
    <hangnum line="153" number="28"></hangnum>
    <gatha1 line="154"> ‘‘Yato ca jāneyya pasādamattano, atthaṃ niyuñjeyya parassa dukkaṭaṃ;</gatha1>
    <gathalast line="155">Tadāyamatthoti sayaṃ avekkhiya, athassa daṇḍaṃ sadisaṃ nivesaye.</gathalast>
    <hangnum line="156" number="29"></hangnum>
    <gatha1 line="157"> ‘‘Na cāpi jhāpeti paraṃ na attanaṃ, amucchito yo nayate nayānayaṃ;</gatha1>
    <gathalast line="158">Yo daṇḍadhāro bhavatīdha issaro, sa vaṇṇagutto siriyā na dhaṃsati.</gathalast>
    <hangnum line="159" number="30"></hangnum>
    <gatha1 line="160"> ‘‘Ye khattiyā se anisammakārino, paṇenti daṇḍaṃ sahasā pamucchitā;</gatha1>
    <gathalast line="161">Avaṇṇasaṃyutā jahanti jīvitaṃ, ito vimuttāpi ca yanti duggatiṃ.</gathalast>
    <hangnum line="162" number="31"></hangnum>
    <gatha1 line="163"> ‘‘Dhamme <pageBreak edition="Pali Text Society" number="3.0442" /><pageBreak edition="Myanmar" number="3.0420" /> ca ye ariyappavedite ratā, anuttarā te vacasā manasā kammunā ca;</gatha1>
    <gathalast line="164">Te santisoraccasamādhisaṇṭhitā, vajanti lokaṃ dubhayaṃ tathāvidhā.</gathalast>
    <hangnum line="165" number="32"></hangnum>
    <gatha1 line="166"> ‘‘Rājāhamasmi <pageBreak edition="Vipassana Research Institut" number="3.0391" /> narapamadānamissaro, sacepi kujjhāmi ṭhapemi attanaṃ;</gatha1>
    <gathalast line="167">Nisedhayanto janataṃ tathāvidhaṃ, paṇemi daṇḍaṃ anukampa yoniso’’ti.</gathalast>
    <paragraph line="168">Tattha <bold>avekkhiyānā</bold>ti avekkhitvā jānitvā. Idaṃ vuttaṃ hoti – tāta, pathavissaro rājā nāma ‘‘ahaṃ bhusaṃ kuddho balavakodhābhibhūto’’ti ñatvā aṭṭhavatthukādibhedaṃ daṇḍaṃ parassa na paṇayeyya na vatteyya. Kiṃkāraṇā? Kuddho hi aṭṭhavatthukaṃ soḷasavatthukaṃ katvā aṭṭhānena akāraṇena attano rājabhāvassa ananurūpaṃ ‘‘imaṃ ettakaṃ nāma āharatha, idañca tassa karothā’’ti parassa bhusaṃ dukkhāni balavadukkhāni udīraye.</paragraph>
    <paragraph line="169"><bold>Yato</bold>ti yadā. Idaṃ vuttaṃ hoti – yadā pana rājā parasmiṃ uppannaṃ attano pasādaṃ jāneyya, atha parassa dukkaṭaṃ atthaṃ niyuñjeyya upaparikkheyya, tadā evaṃ niyuñjanto ‘‘ayaṃ nāmettha attho, ayaṃ etassa doso’’ti sayaṃ attapaccakkhaṃ katvā athassa aparādhakārakassa aṭṭhavatthukahetu aṭṭheva, soḷasavatthukahetu soḷaseva kahāpaṇe gaṇhamāno daṇḍaṃ sadisaṃ katadosānurūpaṃ nivesaye ṭhapeyya pavatteyyāti.</paragraph>
    <paragraph line="170"><bold>Amucchito</bold>ti chandādīhi agatikilesehi amucchito anabhibhūto hutvā yo nayānayaṃ nayate upaparikkhati, so neva paraṃ jhāpeti, na attānaṃ. Chandādivasena hi ahetukaṃ daṇḍaṃ pavattento parampi tena daṇḍena jhāpeti dahati pīḷeti, attānampi tatonidānena pāpena. Ayaṃ pana na paraṃ jhāpeti, na attānaṃ. <bold>Yo daṇḍadhāro bhavatīdha issaro</bold>ti yo idha pathavissaro rājā idha sattaloke dosānucchavikaṃ daṇḍaṃ pavattento daṇḍadhāro hoti. <bold>Sa vaṇṇagutto</bold>ti guṇavaṇṇena ceva yasavaṇṇena ca gutto rakkhito siriyā na dhaṃsati na parihāyati <pageBreak edition="Myanmar" number="3.0421" />. <bold>Avaṇṇasaṃyutā jahantī</bold>ti adhammikā lolarājāno avaṇṇena yuttā hutvā jīvitaṃ jahanti.</paragraph>
    <paragraph line="171"><bold>Dhamme ca ye ariyappavedite</bold>ti ye rājāno ācāraariyehi dhammikarājūhi pavedite dasavidhe rājadhamme ratā. <bold>Anuttarā te</bold>ti te vacasā manasā kammunā ca tīhipi etehi anuttarā <pageBreak edition="Pali Text Society" number="3.0443" /> jeṭṭhakā. <bold>Te santisoraccasamādhisaṇṭhitā</bold>ti te agatipahānena kilesasantiyañca susīlyasaṅkhāte soracce ca ekaggatāsamādhimhi ca saṇṭhitā patiṭṭhitā dhammikarājāno. <bold>Vajanti lokaṃ dubhaya</bold>nti dhammena rajjaṃ kāretvā manussalokato devalokaṃ, devalokato manussalokanti ubhayalokameva vajanti, nirayādīsu na nibbattanti. <bold>Narapamadāna</bold>nti narānañca nārīnañca. <bold>Ṭhapemi attana</bold>nti kuddhopi kodhavasena agantvā attānaṃ porāṇakarājūhi ṭhapitanayasmiṃyeva dhamme ṭhapemi, vinicchayadhammaṃ na bhindāmīti.</paragraph>
    <paragraph line="172">Evaṃ <pageBreak edition="Vipassana Research Institut" number="3.0392" /> chahi gāthāhi raññā attano guṇe kathite sabbāpi rājaparisā tuṭṭhā ‘‘ayaṃ sīlācāraguṇasampatti tumhākaññeva anurūpā’’ti rañño guṇe kathesuṃ. Sumaṅgalo pana parisāya kathitāvasāne uṭṭhāya rājānaṃ vanditvā añjaliṃ paggayha rañño thutiṃ karonto tisso gāthā abhāsi –</paragraph>
    <hangnum line="173" number="33"></hangnum>
    <gatha1 line="174"> ‘‘Sirī ca lakkhī ca taveva khattiya, janādhipa mā vijahi kudācanaṃ;</gatha1>
    <gathalast line="175">Akkodhano niccapasannacitto, anīgho tuvaṃ vassasatāni pālaya.</gathalast>
    <hangnum line="176" number="34"></hangnum>
    <gatha1 line="177"> ‘‘Guṇehi etehi upeta khattiya, ṭhitamariyavattī suvaco akodhano;</gatha1>
    <gathalast line="178">Sukhī anuppīḷa pasāsa mediniṃ, ito vimuttopi ca yāhi suggatiṃ.</gathalast>
    <hangnum line="179" number="35"></hangnum>
    <gatha1 line="180"> ‘‘Evaṃ sunītena subhāsitena, dhammena ñāyena upāyaso nayaṃ;</gatha1>
    <gathalast line="181">Nibbāpaye saṅkhubhitaṃ mahājanaṃ, mahāva megho salilena medini’’nti.</gathalast>
    <paragraph line="182">Tattha <pageBreak edition="Myanmar" number="3.0422" /><bold>sirī ca lakkhī cā</bold>ti parivārasampatti ca paññā ca. <bold>Anīgho</bold>ti niddukkho hutvā. <bold>Upeta khattiyā</bold>ti upeto khattiya, ayameva vā pāṭho. <bold>Ṭhitamariyavattī</bold>ti ṭhitaariyavatti, ariyavatti nāma dasarājadhammasaṅkhātaṃ porāṇarājavattaṃ, tattha patiṭṭhitattā ṭhitarājadhammo hutvāti attho. <bold>Anuppīḷa pasāsa medini</bold>nti anuppīḷaṃ pasāsa mediniñca, ayameva <pageBreak edition="Pali Text Society" number="3.0444" /> vā pāṭho. <bold>Sunītenā</bold>ti sunayena suṭṭhu kāraṇena. <bold>Dhammenā</bold>ti dasakusalakammapathadhammena. <bold>Ñāyenā</bold>ti purimapadasseva vevacanaṃ. <bold>Upāyaso</bold>ti upāyakosallena. <bold>Naya</bold>nti nayanto rajjaṃ anusāsanto dhammikarājā. <bold>Nibbāpaye</bold>ti imāya paṭipattiyā kāyikacetasikadukkhaṃ darathaṃ apanento kāyikacetasikadukkhasaṅkhubhitampi mahājanaṃ mahāmegho salilena mediniṃ viya nibbāpeyya, tvampi tatheva nibbāpehīti dassento evamāha.</paragraph>
    <paragraph line="183">Satthā kosalarañño ovādavasena imaṃ dhammadesanaṃ āharitvā jātakaṃ samodhānesi – ‘‘tadā paccekabuddho parinibbuto, sumaṅgalo ānando ahosi, rājā pana ahameva ahosi’’nti.</paragraph>
    <centered line="184">Sumaṅgalajātakavaṇṇanā catutthā.</centered>
    <hangnum line="185"></hangnum>
    <paragraph line="186"> [421] 5. Gaṅgamālajātakavaṇṇanā</paragraph>
    <paragraph line="187"><bold>Aṅgārajātā</bold>ti <pageBreak edition="Vipassana Research Institut" number="3.0393" /> idaṃ satthā jetavane viharanto uposathakammaṃ ārabbha kathesi. Ekadivasañhi satthā uposathike upāsake āmantetvā ‘‘upāsakā sādhurūpaṃ vo kataṃ uposathaṃ upavasantehi, dānaṃ dātabbaṃ, sīlaṃ rakkhitabbaṃ, kodho na kātabbo, mettā bhāvetabbā, uposathavāso vasitabbo, porāṇakapaṇḍitā hi ekaṃ upaḍḍhuposathakammaṃ nissāya mahāyasaṃ labhiṃsū’’ti vatvā tehi yācito atītaṃ āhari.</paragraph>
    <paragraph line="188">Atīte bārāṇasiyaṃ brahmadatte rajjaṃ kārente tasmiṃ nagare suciparivāro nāma seṭṭhi ahosi asītikoṭidhanavibhavo dānādipuññābhirato. Tassa puttadārāpi parijanopi antamaso tasmiṃ ghare vacchapālakāpi <pageBreak edition="Myanmar" number="3.0423" /> sabbe māsassa cha divase uposathaṃ upavasanti. Tadā bodhisatto ekasmiṃ daliddakule nibbattitvā bhatiṃ katvā kicchena jīvati. So ‘‘bhatiṃ karissāmī’’ti tassa gehaṃ gantvā vanditvā ekamantaṃ ṭhito ‘‘kiṃ āgatosī’’ti vutte ‘‘tumhākaṃ gehe bhatiyā kammakaraṇattha’’nti āha. Seṭṭhi aññesaṃ bhatikānaṃ āgatadivaseyeva ‘‘imasmiṃ gehe kammaṃ karontā sīlaṃ rakkhanti, sīlaṃ rakkhituṃ sakkontā kammaṃ karothā’’ti vadati, bodhisattassa pana sīlarakkhaṇaācikkhaṇe saññaṃ akatvā ‘‘sādhu <pageBreak edition="Pali Text Society" number="3.0445" />, tāta, attano bhatiṃ jānitvā kammaṃ karohī’’ti āha. So tato paṭṭhāya suvaco hutvā uraṃ datvā attano kilamathaṃ agaṇetvā tassa sabbakiccāni karoti, pātova kammantaṃ gantvā sāyaṃ āgacchati.</paragraph>
    <paragraph line="189">Athekadivasaṃ nagare chaṇaṃ ghosesuṃ. Mahāseṭṭhi dāsiṃ āmantetvā ‘‘ajjuposathadivaso, gehe kammakarānaṃ pātova bhattaṃ pacitvā dehi, kālasseva bhuñjitvā uposathikā bhavissantī’’ti āha. Bodhisatto kālasseva uṭṭhāya kammantaṃ agamāsi, ‘‘ajjuposathiko bhaveyyāsī’’ti tassa koci nārocesi. Sesakammakarā pātova bhuñjitvā uposathikāva ahesuṃ. Seṭṭhipi saputtadāro saparijano uposathaṃ adhiṭṭhahi, sabbepi uposathikā attano attano vasanaṭṭhānaṃ gantvā sīlaṃ āvajjentā nisīdiṃsu. Bodhisatto sakaladivasaṃ kammaṃ katvā sūriyatthaṅgamanavelāya āgato. Athassa bhattakārikā hatthadhovanaṃ datvā pātiyaṃ bhattaṃ vaḍḍhetvā upanāmesi. Bodhisatto ‘‘aññesu divasesu imāya velāya mahāsaddo hoti, ajja kahaṃ gatā’’ti pucchi. ‘‘Sabbe uposathaṃ samādiyitvā attano attano vasanaṭṭhānāni gatā’’ti. Taṃ sutvā bodhisatto cintesi ‘‘ettakānaṃ sīlavantānaṃ antare ahaṃ eko dussīlo hutvā na vasissāmi, idāni uposathaṅgesu adhiṭṭhitesu hoti nu kho uposathakammaṃ, no’’ti. So gantvā seṭṭhiṃ <pageBreak edition="Vipassana Research Institut" number="3.0394" /> pucchi. Atha naṃ seṭṭhi ‘‘tāta pātova anadhiṭṭhitattā sakalaṃ uposathakammaṃ na hoti, upaḍḍhuposathakammaṃ pana hotī’’ti āha.</paragraph>
    <paragraph line="190">So ‘‘ettakampi hotū’’ti seṭṭhissa santike samādinnasīlo hutvā uposathakammaṃ adhiṭṭhāya attano vasanokāsaṃ pavisitvā sīlaṃ <pageBreak edition="Myanmar" number="3.0424" /> āvajjento nipajji. Athassa sakaladivasaṃ nirāhāratāya pacchimayāmasamanantare satthakavātā samuṭṭhahiṃsu. Seṭṭhinā nānāvidhāni bhesajjāni āharitvā ‘‘bhuñjā’’ti vuccamānopi ‘‘uposathaṃ na bhindissāmi, jīvitapariyantikaṃ katvā samādiyi’’nti <pageBreak edition="Pali Text Society" number="3.0446" /> āha. Balavavedanā uppajji, aruṇuggamanavelāya satiṃ paccupaṭṭhāpetuṃ nāsakkhi. Atha naṃ ‘‘idāni marissatī’’ti nīharitvā ‘‘osārake nipajjāpesuṃ. Tasmiṃ khaṇe bārāṇasirājā rathavaragato mahantena parivārena nagaraṃ padakkhiṇaṃ karonto taṃ ṭhānaṃ sampāpuṇi. Bodhisatto tassa siriṃ oloketvā tasmiṃ lobhaṃ uppādetvā rajjaṃ patthesi. So cavitvā upaḍḍhuposathakammanissandena tassa aggamahesiyā kucchimhi paṭisandhiṃ gaṇhi. Sā laddhagabbhaparihārā dasamāsaccayena puttaṃ vijāyi, ‘‘udayakumāro’’tissa nāmaṃ akaṃsu. So vayappatto sabbasippesu nipphattiṃ pāpuṇi, jātissarañāṇena attano pubbakammaṃ saritvā ‘‘appakassa kammassa phalaṃ mama ida’’nti abhikkhaṇaṃ udānaṃ udānesi. So pitu accayena rajjaṃ patvāpi attano mahantaṃ sirivibhavaṃ oloketvā tadeva udānaṃ udānesi.</paragraph>
    <paragraph line="191">Athekadivasaṃ nagare chaṇaṃ sajjayiṃsu, mahājano kīḷāpasuto ahosi. Tadā bārāṇasiyā uttaradvāravāsī eko bhatiko udakabhatiṃ katvā laddhaṃ aḍḍhamāsakaṃ pākāriṭṭhakāya antare ṭhapetvā bhatiṃ karonto dakkhiṇadvāraṃ patvā tattha udakabhatimeva katvā jīvamānāya ekāya kapaṇitthiyā saddhiṃ saṃvāsaṃ kappesi. Sā taṃ āha – ‘‘sāmi, nagare chaṇo vattati, sace te kiñci atthi, mayampi kīḷeyyāmā’’ti? ‘‘Āma, atthī’’ti. ‘‘Kittakaṃ, sāmī’’ti? ‘‘Aḍḍhamāsako’’ti. ‘‘Kahaṃ so’’ti? ‘‘Uttaradvāre iṭṭhakabbhantare ṭhapitoti ito me dvādasayojanantare nidhānaṃ, tava pana hatthe kiñci atthī’’ti? ‘‘Āma, atthī’’ti. ‘‘Kittaka’’nti? ‘‘Aḍḍhamāsakovā’’ti. ‘‘Iti tava aḍḍhamāsako, mama aḍḍhamāsakoti māsakova hoti, tato ekena koṭṭhāsena mālaṃ, ekena koṭṭhāsena gandhaṃ, ekena koṭṭhāsena suraṃ gahetvā kīḷissāma, gaccha tayā ṭhapitaṃ aḍḍhamāsakaṃ <pageBreak edition="Pali Text Society" number="3.0447" /> āharā’’ti. So ‘‘bhariyāya me santikā kathā laddhā’’ti haṭṭhatuṭṭho ‘‘bhadde, mā cintayi, āharissāmi na’’nti vatvā pakkāmi. Nāgabalo bhatiko cha yojanāni atikkamma <pageBreak edition="Myanmar" number="3.0425" /> majjhanhikasamaye vītaccikaṅgārasanthataṃ viya uṇhaṃ vālukaṃ maddanto dhanalobhena haṭṭhapahaṭṭho kasāvarattanivāsano kaṇṇe tālapaṇṇaṃ piḷandhitvā ekena āyogavattena gītaṃ gāyanto rājaṅgaṇena pāyāsi.</paragraph>
    <paragraph line="192">Udayarājā <pageBreak edition="Vipassana Research Institut" number="3.0395" /> sīhapañjaraṃ vivaritvā ṭhito taṃ tathā gacchantaṃ disvā ‘‘kiṃ nu kho esa evarūpaṃ vātātapaṃ agaṇetvā haṭṭhatuṭṭho gāyanto gacchati, pucchissāmi na’’nti cintetvā pakkosanatthāya ekaṃ purisaṃ pahiṇi. Tena gantvā ‘‘rājā taṃ pakkosatī’’ti vutte ‘‘rājā mayhaṃ kiṃ hoti, nāhaṃ rājānaṃ jānāmī’’ti vatvā balakkārena nīto ekamantaṃ aṭṭhāsi. Atha naṃ rājā pucchanto dve gāthā abhāsi –</paragraph>
    <hangnum line="193" number="36"></hangnum>
    <gatha1 line="194"> ‘‘Aṅgārajātā pathavī, kukkuḷānugatā mahī;</gatha1>
    <gathalast line="195">Atha gāyasi vattāni, na taṃ tapati ātapo.</gathalast>
    <hangnum line="196" number="37"></hangnum>
    <gatha1 line="197"> ‘‘Uddhaṃ tapati ādicco, adho tapati vālukā;</gatha1>
    <gathalast line="198">Atha gāyasi vattāni, na taṃ tapati ātapo’’ti.</gathalast>
    <paragraph line="199">Tattha <bold>aṅgārajātā</bold>ti bho purisa, ayaṃ pathavī vītaccikaṅgārā viya uṇhajātā. <bold>Kukkuḷānugatā</bold>ti ādittachārikasaṅkhātena kukkuḷena viya uṇhavālukāya anugatā. <bold>Vattānī</bold>ti āyogavattāni āropetvā gītaṃ gāyasīti.</paragraph>
    <paragraph line="200">So rañño kathaṃ sutvā tatiyaṃ gāthamāha –</paragraph>
    <hangnum line="201" number="38"></hangnum>
    <gatha1 line="202"> ‘‘Na maṃ tapati ātapo, ātapā tapayanti maṃ;</gatha1>
    <gathalast line="203">Atthā hi vividhā rāja, te tapanti na ātapo’’ti.</gathalast>
    <paragraph line="204">Tattha <bold>ātapā</bold>ti vatthukāmakilesakāmā. Purisañhi te abhitapanti, tasmā ‘‘ātapā’’ti vuttā. <bold>Atthā hi vividhā</bold>ti, mahārāja, mayhaṃ vatthukāmakilesakāme nissāya kattabbā nānākiccasaṅkhātā vividhā atthā atthi, te maṃ tapanti, na ātapoti.</paragraph>
    <paragraph line="205">Atha <pageBreak edition="Pali Text Society" number="3.0448" /> naṃ rājā ‘‘ko nāma te attho’’ti pucchi. So āha ‘‘ahaṃ, deva, dakkhiṇadvāre kapaṇitthiyā saddhiṃ saṃvāsaṃ kappesiṃ, sā maṃ ‘chaṇaṃ kīḷissāma, atthi te kiñci hatthe’ti pucchi, atha naṃ ahaṃ ‘mama nidhānaṃ uttaradvāre <pageBreak edition="Myanmar" number="3.0426" /> pākārantare ṭhapita’nti avacaṃ, sā ‘gaccha taṃ āhara, ubhopi kīḷissāmā’ti maṃ pahiṇi, sā me tassā kathā hadayaṃ na vijahati, taṃ maṃ anussarantaṃ kāmatapo tapati, ayaṃ me, deva, attho’’ti. Atha ‘‘evarūpaṃ <pageBreak edition="Vipassana Research Institut" number="3.0396" /> vātātapaṃ agaṇetvā kiṃ te tussanakāraṇaṃ, yena gāyanto gacchasī’’ti? ‘‘Deva, taṃ nidhānaṃ āharitvā ‘tāya saddhiṃ abhiramissāmī’ti iminā kāraṇena tuṭṭho gāyāmī’’ti. ‘‘Kiṃ pana te, bho purisa, uttaradvāre ṭhapitanidhānaṃ satasahassamattaṃ atthī’’ti? ‘‘Natthi, devā’’ti. Rājā ‘‘tena hi paññāsa sahassāni, cattālīsa, tiṃsa, vīsa, dasa, sahassaṃ, pañca satāni, cattāri, tīṇi, dve, ekaṃ, sataṃ, paññāsaṃ, cattālīsaṃ, tiṃsaṃ, vīsaṃ, dasa, pañca, cattāri, tayo, dve, eko kahāpaṇo, aḍḍho, pādo, cattāro māsakā, tayo, dve, eko māsako’’ti pucchi. Sabbaṃ paṭikkhipitvā ‘‘aḍḍhamāsako’’ti vutto ‘‘āma, deva, ettakaṃ mayhaṃ dhanaṃ, taṃ āharitvā tāya saddhiṃ abhiramissāmīti gacchāmi, tāya pītiyā tena somanassena na maṃ esa vātātapo tapatī’’ti āha.</paragraph>
    <paragraph line="206">Atha naṃ rājā ‘‘bho purisa, evarūpe ātape tattha mā gami, ahaṃ te aḍḍhamāsakaṃ dassāmī’’ti āha. ‘‘Deva, ahaṃ tumhākaṃ kathāya ṭhatvā tañca gaṇhissāmi, itarañca dhanaṃ na nāsessāmi, mama gamanaṃ ahāpetvā tampi gahessāmī’’ti. ‘‘Bho purisa, nivatta, māsakaṃ te dassāmi, dve māsakehi evaṃ vaḍḍhetvā koṭiṃ koṭisataṃ aparimitaṃ dhanaṃ dassāmi, nivattā’’ti vuttepi ‘‘deva, taṃ gahetvā itarampi gaṇhissāmi’’icceva āha. Tato seṭṭhiṭṭhānādīhi ṭhānantarehi palobhito yāva uparajjā tatheva vatvā ‘‘upaḍḍharajjaṃ <pageBreak edition="Pali Text Society" number="3.0449" /> te dassāmi, nivattā’’ti vutte sampaṭicchi. Rājā ‘‘gacchatha mama sahāyassa kesamassuṃ kāretvā nhāpetvā alaṅkaritvā ānetha na’’nti amacce āṇāpesi. Amaccā tathā akaṃsu. Rājā rajjaṃ dvidhā bhinditvā tassa upaḍḍharajjaṃ adāsi. ‘‘So pana taṃ gahetvāpi aḍḍhamāsakapemena uttarapassaṃ gatoyevā’’ti vadanti. So aḍḍhamāsakarājā nāma ahosi. Te samaggā sammodamānā rajjaṃ kārentā ekadivasaṃ uyyānaṃ gamiṃsu. Tattha kīḷitvā udayarājā aḍḍhamāsakarañño aṅke sīsaṃ katvā nipajji. Tasmiṃ niddaṃ okkante parivāramanussā kīḷānubhavanavasena tattha tattha agamaṃsu.</paragraph>
    <paragraph line="207">Aḍḍhamāsakarājā <pageBreak edition="Myanmar" number="3.0427" /> ‘‘kiṃ me niccakālaṃ upaḍḍharajjena, imaṃ māretvā ahameva sakalarajjaṃ kāressāmī’’ti khaggaṃ abbāhitvā ‘‘paharissāmi na’’nti cintetvā puna ‘‘ayaṃ rājā maṃ daliddakapaṇaṃ manussaṃ attanā samānaṃ katvā mahante issariye patiṭṭhapesi, evarūpaṃ nāma yasadāyakaṃ māretvā rajjaṃ kāressāmīti mama icchā uppannā, ayuttaṃ vata me kamma’’nti satiṃ paṭilabhitvā asiṃ pavesesi. Athassa dutiyampi tatiyampi tatheva cittaṃ uppajji. Tato cintesi ‘‘idaṃ cittaṃ punappunaṃ uppajjamānaṃ maṃ pāpakamme niyojeyyā’’ti. So asiṃ bhūmiyaṃ khipitvā rājānaṃ uṭṭhāpetvā ‘‘khamāhi me, devā’’ti pādesu pati. ‘‘Nanu samma, tava mamantare <pageBreak edition="Vipassana Research Institut" number="3.0397" /> doso natthī’’ti? ‘‘Atthi, mahārāja, ahaṃ idaṃ nāma akāsi’’nti. ‘‘Tena hi samma, khamāmi te, icchanto pana rajjaṃ kārehi, ahaṃ uparājā hutvā taṃ upaṭṭhahissāmī’’ti. So ‘‘na me, deva, rajjena attho, ayañhi taṇhā maṃ apāyesu nibbattāpessati, tava rajjaṃ tvameva gaṇha, ahaṃ pabbajissāmi, diṭṭhaṃ me kāmassa mūlaṃ, ayañhi saṅkappena vaḍḍhati, na dāni <pageBreak edition="Pali Text Society" number="3.0450" /> naṃ tato paṭṭhāya saṅkappessāmī’’ti udānento catutthaṃ gāthamāha –</paragraph>
    <hangnum line="208" number="39"></hangnum>
    <gatha1 line="209"> ‘‘Addasaṃ kāma te mūlaṃ, saṅkappā kāma jāyasi;</gatha1>
    <gathalast line="210">Na taṃ saṅkappayissāmi, evaṃ kāma na hehisī’’ti.</gathalast>
    <paragraph line="211">Tattha <bold>eva</bold>nti evaṃ mamantare. <bold>Na hehisī</bold>ti na uppajjissasīti.</paragraph>
    <paragraph line="212">Evañca pana vatvā puna kāmesu anuyuñjantassa mahājanassa dhammaṃ desento pañcamaṃ gāthamāha –</paragraph>
    <hangnum line="213" number="40"></hangnum>
    <gatha1 line="214"> ‘‘Appāpi kāmā na alaṃ, bahūhipi na tappati;</gatha1>
    <gathalast line="215">Ahahā bālalapanā, parivajjetha jaggato’’ti.</gathalast>
    <paragraph line="216">Tattha <bold>ahahā</bold>ti saṃvegadīpanaṃ. <bold>Jaggato</bold>ti jagganto. Idaṃ vuttaṃ hoti – mahārāja, imassa mahājanassa appakāpi vatthukāmakilesakāmā na alaṃ pariyattāva, bahūhipi ca tehi na tappateva, ‘‘aho ime mama rūpā mama saddā’’ti lapanato bālalapanā kāmā, ime vipassanaṃ vaḍḍhetvā bodhipakkhiyānaṃ dhammānaṃ bhāvanānuyogamanuyutto jagganto kulaputto parivajjetha, pariññāpahānābhisamayehi abhisametvā pajaheyyāti.</paragraph>
    <paragraph line="217">Evaṃ <pageBreak edition="Myanmar" number="3.0428" /> so mahājanassa dhammaṃ desetvā udayarājānaṃ rajjaṃ paṭicchāpetvā mahājanaṃ assumukhaṃ rodamānaṃ pahāya himavantaṃ pavisitvā pabbajitvā jhānābhiññāyo nibbattetvā vihāsi. Tassa pabbajitakāle rājā taṃ udānaṃ sakalaṃ katvā udānento chaṭṭhaṃ gāthamāha –</paragraph>
    <hangnum line="218" number="41"></hangnum>
    <gatha1 line="219"> ‘‘Appassa <pageBreak edition="Vipassana Research Institut" number="3.0398" /> kammassa phalaṃ mamedaṃ, udayo ajjhāgamā mahattapattaṃ;</gatha1>
    <gathalast line="220">Suladdhalābho vata māṇavassa, yo pabbajī kāmarāgaṃ pahāyā’’ti.</gathalast>
    <paragraph line="221">Tattha <bold>udayo</bold>ti attānaṃ sandhāya vadati. <bold>Mahattapatta</bold>nti mahantabhāvappattaṃ vipulaṃ issariyaṃ ajjhāgamā. <bold>Māṇavassā</bold>ti sattassa mayhaṃ sahāyassa suladdhalābho, yo kāmarāgaṃ pahāya pabbajitoti adhippāyenevamāha.</paragraph>
    <paragraph line="222">Imissā <pageBreak edition="Pali Text Society" number="3.0451" /> pana gāthāya na koci atthaṃ jānāti. Atha naṃ ekadivasaṃ aggamahesī gāthāya atthaṃ pucchi, rājā na kathesi. Eko panassa gaṅgamālo nāma maṅgalanhāpito, so rañño massuṃ karonto paṭhamaṃ khuraparikammaṃ katvā pacchā saṇḍāsena lomāni gaṇhāti, rañño ca khuraparikammakāle sukhaṃ hoti, lomaharaṇakāle dukkhaṃ. So paṭhamaṃ tassa varaṃ dātukāmo hoti, pacchā sīsacchedanamākaṅkhati. Athekadivasaṃ ‘‘bhadde, amhākaṃ gaṅgamālakappako bālo’’ti deviyā tamatthaṃ ārocetvā ‘‘ki pana, deva, kātuṃ vaṭṭatī’’ti vutte ‘‘paṭhamaṃ saṇḍāsena lomāni gahetvā pacchā khuraparikamma’’nti āha. Sā taṃ kappakaṃ pakkosāpetvā ‘‘tāta, idāni rañño massukaraṇadivase paṭhamaṃ lomāni gahetvā pacchā khuraparikammaṃ kareyyāsi, raññā ca ‘varaṃ gaṇhāhī’ti vutte ‘aññena, deva, me attho natthi, tumhākaṃ udānagāthāya atthaṃ ācikkhathā’ti vadeyyāsi, ahaṃ te bahuṃ dhanaṃ dassāmī’’ti āha. So ‘‘sādhū’’ti sampaṭicchitvā massukaraṇadivase paṭhamaṃ saṇḍāsaṃ gaṇhi. ‘‘Kiṃ, bhaṇe gaṅgamāla, apubbaṃ te karaṇa’’nti raññā vutte ‘‘deva, kappakā nāma apubbampi karontī’’ti vatvā paṭhamaṃ lomāni gahetvā pacchā khuraparikammaṃ akāsi. Rājā ‘‘varaṃ gaṇhāhī’’ti āha. ‘‘Deva, aññena me <pageBreak edition="Myanmar" number="3.0429" /> attho natthi, tumhākaṃ udānagāthāya atthaṃ kathethā’’ti. Rājā attano daliddakāle kataṃ kathetuṃ lajjanto ‘‘tāta, iminā te varena ko attho, aññaṃ gaṇhāhī’’ti āha. ‘‘Etameva dehi, devā’’ti. So musāvādabhayena ‘‘sādhū’’ti sampaṭicchitvā kummāsapiṇḍijātake vuttanayeneva sabbaṃ saṃvidahāpetvā ratanapallaṅke nisīditvā ‘‘ahaṃ gaṅgamāla, purimabhave imasmiṃyeva nagare’’ti sabbaṃ purimakiriyaṃ ācikkhitvā ‘‘iminā kāraṇena upaḍḍhagāthaṃ, ‘sahāyo pana me pabbajito, ahaṃ pamatto hutvā rajjameva kāremī’ti iminā kāraṇena <pageBreak edition="Pali Text Society" number="3.0452" /> pacchā upaḍḍhagāthaṃ vadāmī’’ti udānassa atthaṃ kathesi.</paragraph>
    <paragraph line="223">Taṃ sutvā kappako ‘‘upaḍḍhuposathakammena kira raññā ayaṃ sampatti laddhā, kusalaṃ nāma kātabbameva, yaṃnūnāhaṃ pabbajitvā attano patiṭṭhaṃ kareyya’’nti cintetvā ñātibhogaparivaṭṭaṃ pahāya <pageBreak edition="Vipassana Research Institut" number="3.0399" /> rājānaṃ pabbajjaṃ anujānāpetvā himavantaṃ gantvā isipabbajjaṃ pabbajitvā tilakkhaṇaṃ āropento vipassanaṃ vaḍḍhetvā paccekabodhiṃ patvā iddhiyā nibbattapattacīvaradharo gandhamādanapabbate pañcachabbassāni vasitvā ‘‘bārāṇasirājānaṃ olokessāmī’’ti ākāsenāgantvā uyyāne maṅgalasilāyaṃ nisīdi. Uyyānapālo sañjānitvā gantvā rañño ārocesi ‘‘deva, gaṅgamālo paccekabuddho hutvā ākāsenāgantvā uyyāne nisinno’’ti. Rājā taṃ sutvā ‘‘paccekabuddhaṃ vandissāmī’’ti vegena nikkhami. Rājamātā ca puttena saddhiṃyeva nikkhami. Rājā uyyānaṃ pavisitvā taṃ vanditvā ekamantaṃ nisīdi saddhiṃ parisāya. So raññā saddhiṃ paṭisanthāraṃ karonto ‘‘kiṃ, brahmadatta, appamattosi, dhammena rajjaṃ kāresi, dānādīni puññāni karosī’’ti rājānaṃ kulanāmena ālapitvā paṭisanthāraṃ karoti. Taṃ sutvā rañño mātā ‘‘ayaṃ hīnajacco malamajjako nhāpitaputto attānaṃ na jānāti, mama puttaṃ pathavissaraṃ jātikhattiyaṃ ‘brahmadattā’ti nāmenālapatī’’ti kujjhitvā sattamaṃ gāthamāha –</paragraph>
    <hangnum line="224" number="42"></hangnum>
    <gatha1 line="225"> ‘‘Tapasā pajahanti pāpakammaṃ, tapasā nhāpitakumbhakārabhāvaṃ;</gatha1>
    <gathalast line="226">Tapasā abhibhuyya gaṅgamāla, nāmenālapasajja brahmadattā’’ti.</gathalast>
    <paragraph line="227">Tassattho <pageBreak edition="Myanmar" number="3.0430" /> – ime tāva sattā <bold>tapasā</bold> attanā katena tapoguṇena <bold>pāpakammaṃ</bold> jahanti, kiṃ panete tapasā <bold>nhāpitakumbhakārabhāva</bold>mpi jahanti, yaṃ tvaṃ gaṅgamāla, attano <bold>tapasā</bold> abhibhuyya mama puttaṃ brahmadattaṃ nāmenālapasi, patirūpaṃ nu te etanti?</paragraph>
    <paragraph line="228">Rājā <pageBreak edition="Pali Text Society" number="3.0453" /> mātaraṃ vāretvā paccekabuddhassa guṇaṃ pakāsento aṭṭhamaṃ gāthamāha –</paragraph>
    <hangnum line="229" number="43"></hangnum>
    <gatha1 line="230"> ‘‘Sandiṭṭhikameva amma passatha, khantīsoraccassa ayaṃ vipāko;</gatha1>
    <gathalast line="231">Yo sabbajanassa vanditohu, taṃ vandāma sarājikā samaccā’’ti.</gathalast>
    <paragraph line="232">Tattha <bold>khantīsoraccassā</bold>ti adhivāsanakhantiyā ca soraccassa ca. <bold>Taṃ vandāmā</bold>ti taṃ idāni mayaṃ sarājikā samaccā sabbe vandāma, passatha amma, khantīsoraccānaṃ vipākanti.</paragraph>
    <paragraph line="233">Raññā mātari vāritāya sesamahājano uṭṭhahitvā ‘‘ayuttaṃ vata, deva, evarūpassa hīnajaccassa tumhe nāmenālapana’’nti āha. Rājā mahājanampi paṭibāhitvā tassa guṇakathaṃ kathetuṃ osānagāthamāha –</paragraph>
    <hangnum line="234" number="44"></hangnum>
    <gatha1 line="235"> ‘‘Mā <pageBreak edition="Vipassana Research Institut" number="3.0400" /> kiñci avacuttha gaṅgamālaṃ, muninaṃ monapathesu sikkhamānaṃ;</gatha1>
    <gathalast line="236">Eso hi atari aṇṇavaṃ, yaṃ taritvā caranti vītasokā’’ti.</gathalast>
    <paragraph line="237">Tattha <bold>munina</bold>nti agārikānagārikasekkhāsekkhapaccekamunīsu paccekamuniṃ. <bold>Monapathesu sikkhamāna</bold>nti pubbabhāgapaṭipadābodhipakkhiyadhammasaṅkhātesu monapathesu sikkhamānaṃ. <bold>Aṇṇava</bold>nti saṃsāramahāsamuddaṃ.</paragraph>
    <paragraph line="238">Evañca pana vatvā rājā paccekabuddhaṃ vanditvā ‘‘bhante, mayhaṃ mātu khamathā’’ti āha. ‘‘Khamāmi, mahārājā’’ti. Rājaparisāpi naṃ khamāpesi. Rājā attānaṃ nissāya vasanatthāya paṭiññaṃ yāci. Paccekabuddho pana paṭiññaṃ adatvā sarājikāya <pageBreak edition="Myanmar" number="3.0431" /> parisāya passantiyāva ākāse ṭhatvā rañño ovādaṃ datvā gandhamādanameva gato.</paragraph>
    <paragraph line="239">Satthā <pageBreak edition="Pali Text Society" number="3.0454" /> imaṃ dhammadesanaṃ āharitvā ‘‘evañca upāsakā uposathavāso nāma vasitabbayuttako’’ti vatvā jātakaṃ samodhānesi – ‘‘tadā paccekabuddho parinibbāyi, aḍḍhamāsakarājā ānando ahosi, rañño mātā mahāmāyā, aggamahesī rāhulamātā, udayarājā pana ahameva ahosi’’nti.</paragraph>
    <centered line="240">Gaṅgamālajātakavaṇṇanā pañcamā.</centered>
    <hangnum line="241"></hangnum>
    <paragraph line="242"> [422] 6. Cetiyajātakavaṇṇanā</paragraph>
    <paragraph line="243"><bold>Dhammo have hato hantī</bold>ti idaṃ satthā jetavane viharanto devadattassa pathavipavesanaṃ ārabbha kathesi. Tasmiñhi divase bhikkhū dhammasabhāyaṃ kathaṃ samuṭṭhāpesuṃ ‘‘āvuso, devadatto musāvādaṃ katvā pathaviṃ paviṭṭho avīciparāyaṇo jāto’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi pathaviṃ paviṭṭhoyevā’’ti vatvā atītaṃ āhari.</paragraph>
    <paragraph line="244">Atīte paṭhamakappe mahāsammato nāma rājā asaṅkhyeyyāyuko ahosi. Tassa putto rojo nāma, tassa putto vararojo nāma, tassa putto kalyāṇo nāma, kalyāṇassa putto varakalyāṇo nāma, varakalyāṇassa putto uposatho nāma, uposathassa <pageBreak edition="Vipassana Research Institut" number="3.0401" /> putto varauposatho nāma, varauposathassa putto mandhātā nāma, mandhātussa putto varamandhātā nāma, varamandhātussa putto varo nāma, varassa putto upavaro nāma ahosi, uparivarotipi tasseva nāmaṃ. So cetiyaraṭṭhe sotthiyanagare rajjaṃ kāresi, catūhi rājiddhīhi samannāgato ahosi uparicaro ākāsagāmī, cattāro naṃ devaputtā catūsu disāsu khaggahatthā rakkhanti, kāyato candanagandho vāyati, mukhato uppalagandho. Tassa kapilo nāma brāhmaṇo <pageBreak edition="Myanmar" number="3.0432" /> purohito ahosi. Kapilabrāhmaṇassa pana kaniṭṭho korakalambo nāma raññā saddhiṃ ekācariyakule uggahitasippo bālasahāyo. So tassa kumārakāleyeva ‘‘ahaṃ rajjaṃ patvā tuyhaṃ <pageBreak edition="Pali Text Society" number="3.0455" /> purohitaṭṭhānaṃ dassāmī’’ti paṭijāni. So rajjaṃ patvā pitu purohitaṃ kapilabrāhmaṇaṃ purohitaṭṭhānato cāvetuṃ nāsakkhi. Purohite pana attano upaṭṭhānaṃ āgacchante tasmiṃ gāravena apacitākāraṃ dassesi. Brāhmaṇo taṃ sallakkhetvā ‘‘rajjaṃ nāma samavayehi saddhiṃ suparihāraṃ hoti, ahaṃ rājānaṃ āpucchitvā pabbajissāmī’’ti cintetvā ‘‘deva, ahaṃ mahallako, gehe kumārako atthi, taṃ purohitaṃ karohi, ahaṃ pabbajissāmī’’ti rājānaṃ anujānāpetvā puttaṃ purohitaṭṭhāne ṭhapāpetvā rājuyyānaṃ pavisitvā isipabbajjaṃ pabbajitvā jhānābhiññāyo nibbattetvā puttaṃ nissāya tattheva vāsaṃ kappesi.</paragraph>
    <paragraph line="245">Korakalambo ‘‘ayaṃ pabbajantopi na mayhaṃ ṭhānantaraṃ dāpesī’’ti bhātari āghātaṃ bandhitvā ekadivasaṃ sukhakathāya nisinnasamaye raññā ‘‘korakalamba kiṃ tvaṃ purohitaṭṭhānaṃ na karosī’’ti vutte ‘‘āma, deva, na karomi, bhātā me karotī’’ti āha. ‘‘Nanu te bhātā pabbajito’’ti? ‘‘Āma pabbajito, ṭhānantaraṃ pana puttassa dāpesī’’ti. ‘‘Tena hi tvaṃ karohī’’ti? ‘‘Deva, paveṇiyā āgataṃ ṭhānantaraṃ mama bhātaraṃ apanetvā na sakkā mayā kātu’’nti. ‘‘Evaṃ sante ahaṃ taṃ mahallakaṃ katvā bhātaraṃ te kaniṭṭhaṃ karissāmī’’ti. ‘‘Kathaṃ, devā’’ti? ‘‘Musāvādaṃ katvā’’ti. ‘‘Kiṃ deva, na jānātha, yadā mama bhātā mahantena abbhutadhammena samannāgato vijjādharo, so abbhutadhammena tumhe vañcessati, cattāro devaputte antarahite viya karissati, kāyato ca mukhato ca sugandhaṃ duggandhaṃ viya karissati, tumhe ākāsā otāretvā bhūmiyaṃ ṭhite viya karissati, tumhe pathaviṃ pavisantā viya bhavissatha, tadā tumhākaṃ kathāya patiṭṭhātuṃ na sakkhissathā’’ti. ‘‘Tvaṃ evaṃ saññaṃ mā kari, ahaṃ kātuṃ sakkhissāmī’’ti. ‘‘Kadā karissatha, devā’’ti? ‘‘Ito <pageBreak edition="Pali Text Society" number="3.0456" /> sattame divase’’ti. Sā kathā sakalanagare pākaṭā ahosi. ‘‘Rājā kira musāvādaṃ katvā mahallakaṃ khuddakaṃ, khuddakaṃ mahallakaṃ karissati, ṭhānantaraṃ khuddakassa dāpessati, kīdiso nu kho musāvādo nāma, kiṃ nīlako, udāhu <pageBreak edition="Myanmar" number="3.0433" /> pītakādīsu aññataravaṇṇo’’ti evaṃ mahājanassa vitakko udapādi <pageBreak edition="Vipassana Research Institut" number="3.0402" />. Tadā kira lokassa saccavādīkālo, ‘‘musāvādo nāma evarūpo’’ti na jānanti.</paragraph>
    <paragraph line="246">Purohitaputtopi taṃ kathaṃ sutvā pitu santikaṃ gantvā kathesi ‘‘tāta, rājā kira musāvādaṃ katvā tumhe khuddake katvā amhākaṃ ṭhānantaraṃ mama cūḷapitussa dassatī’’ti. ‘‘Tāta, rājā musāvādaṃ katvāpi amhākaṃ ṭhānantaraṃ harituṃ na sakkhissati. Kataradivase pana karissatī’’ti? ‘‘Ito kira sattame divase’’ti. ‘‘Tena hi tadā mayhaṃ āroceyyāsī’’ti. Sattame divase mahājanā ‘‘musāvādaṃ passissāmā’’ti rājaṅgaṇe sannipatitvā mañcātimañce bandhitvā aṭṭhaṃsu. Kumāro gantvā pitu ārocesi. Rājā alaṅkatapaṭiyatto nikkhamma mahājanamajjhe rājaṅgaṇe ākāse aṭṭhāsi. Tāpaso ākāsenāgantvā rañño purato nisīdanacammaṃ attharitvā ākāse pallaṅkena nisīditvā ‘‘saccaṃ kira tvaṃ mahārāja, musāvādaṃ katvā khuddakaṃ mahallakaṃ katvā tassa ṭhānantaraṃ dātukāmosī’’ti? ‘‘Āma ācariya, evaṃ me kathita’’nti. Atha naṃ so ovadanto ‘‘mahārāja, musāvādo nāma bhāriyo guṇaparidhaṃsako catūsu apāyesu nibbattāpeti. Rājā nāma musāvādaṃ karonto dhammaṃ hanati, so dhammaṃ hanitvā sayameva haññatī’’ti vatvā paṭhamaṃ gāthamāha –</paragraph>
    <hangnum line="247" number="45"></hangnum>
    <gatha1 line="248"> ‘‘Dhammo have hato hanti, nāhato hanti kiñcanaṃ;</gatha1>
    <gathalast line="249">Tasmā hi dhammaṃ na hane, mā tvaṃ dhammo hato hanī’’ti.</gathalast>
    <paragraph line="250">Tattha <pageBreak edition="Pali Text Society" number="3.0457" /><bold>dhammo</bold>ti jeṭṭhāpacāyanadhammo idhādhippeto.</paragraph>
    <paragraph line="251">Atha naṃ uttaripi ovadanto ‘‘sace, mahārāja, musāvādaṃ karissasi, catasso iddhiyo antaradhāyissantī’’ti vatvā dutiyaṃ gāthamāha –</paragraph>
    <hangnum line="252" number="46"></hangnum>
    <gatha1 line="253"> ‘‘Alikaṃ bhāsamānassa, apakkamanti devatā;</gatha1>
    <gatha2 line="254">Pūtikañca mukhaṃ vāti, sakaṭṭhānā ca dhaṃsati;</gatha2>
    <gathalast line="255">Yo jānaṃ pucchito pañhaṃ, aññathā naṃ viyākare’’ti.</gathalast>
    <paragraph line="256">Tattha <pageBreak edition="Myanmar" number="3.0434" /><bold>apakkamanti devatā</bold>ti mahārāja, sace alikaṃ bhaṇissasi, cattāro devaputtā ārakkhaṃ <pageBreak edition="Vipassana Research Institut" number="3.0403" /> chaḍḍetvā antaradhāyissantīti adhippāyenetaṃ vadati. <bold>Pūtikañca mukhaṃ vātī</bold>ti mukhañca te kāyo ca ubho pūtigandhaṃ vāyissantīti sandhāyāha. <bold>Sakaṭṭhānā ca dhaṃsatī</bold>ti ākāsato bhassitvā pathaviṃ pavisissasīti dīpento evamāha.</paragraph>
    <paragraph line="257">Taṃ sutvā rājā bhīto korakalambaṃ olokesi. Atha naṃ so ‘‘mā bhāyi, mahārāja, nanu mayā paṭhamameva tumhākaṃ etaṃ kathita’’nti āha. Rājā kapilassa vacanaṃ sutvāpi anādiyitvā attanā kathitameva purato karonto ‘‘tvaṃsi, bhante, kaniṭṭho, korakalambo jeṭṭho’’ti āha. Athassa saha musāvādena cattāro devaputtā ‘‘tādisassa musāvādino ārakkhaṃ na gaṇhissāmā’’ti khagge pādamūle chaḍḍetvā antaradhāyiṃsu, mukhaṃ bhinnakukkuṭaṇḍapūti viya, kāyo vivaṭavaccakuṭī viya duggandhaṃ vāyi, ākāsato bhassitvā pathaviyaṃ patiṭṭhahi, catassopi iddhiyo parihāyiṃsu. Atha naṃ mahāpurohito ‘‘mā bhāyi, mahārāja, sace saccaṃ bhaṇissasi, sabbaṃ te pākatikaṃ karissāmī’’ti vatvā tatiyaṃ gāthamāha –</paragraph>
    <hangnum line="258" number="47"></hangnum>
    <gatha1 line="259"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="260">Musā ce bhāsase rāja, bhūmiyaṃ tiṭṭha cetiyā’’ti.</gathalast>
    <paragraph line="261">Tattha <pageBreak edition="Pali Text Society" number="3.0458" /><bold>bhūmiyaṃ tiṭṭhā</bold>ti bhūmiyaṃyeva patiṭṭha, puna ākāsaṃ laṅghituṃ na sakkhissasīti attho.</paragraph>
    <paragraph line="262">So ‘‘passa, mahārāja, paṭhamaṃ musāvādeneva te catasso iddhiyo antarahitā, sallakkhehi, idānipi sakkā pākatikaṃ kātu’’nti vuttopi ‘‘evaṃ vatvā tumhe maṃ vañcetukāmā’’ti dutiyampi musāvādaṃ bhaṇitvā yāva gopphakā pathaviṃ pāvisi. Atha naṃ punapi brāhmaṇo ‘‘sallakkhehi, mahārāja, idānipi sakkā pākatikaṃ kātu’’nti vatvā catutthaṃ gāthamāha –</paragraph>
    <hangnum line="263" number="48"></hangnum>
    <gatha1 line="264"> ‘‘Akāle vassatī tassa, kāle tassa na vassati;</gatha1>
    <gathalast line="265">Yo jānaṃ pucchito pañhaṃ, aññathā naṃ viyākare’’ti.</gathalast>
    <paragraph line="266">Tattha <pageBreak edition="Myanmar" number="3.0435" /><bold>tassā</bold>ti yo jānanto pucchitaṃ pañhaṃ musāvādaṃ katvā aññathā byākaroti, tassa rañño vijite devo yuttakāle avassitvā akāle vassatīti attho.</paragraph>
    <paragraph line="267">Atha <pageBreak edition="Vipassana Research Institut" number="3.0404" /> naṃ punapi musāvādaphalena yāva jaṅghā pathaviṃ paviṭṭhaṃ ‘‘sallakkhehi, mahārājā’’ti vatvā pañcamaṃ gāthamāha –</paragraph>
    <hangnum line="268" number="49"></hangnum>
    <gatha1 line="269"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="270">Musā ce bhāsase rāja, bhūmiṃ pavisa cetiyā’’ti.</gathalast>
    <paragraph line="271">So tatiyampi ‘‘tvaṃsi, bhante, kaniṭṭho, jeṭṭho korakalambo’’ti musāvādameva katvā yāva jāṇukā pathaviṃ pāvisi. Atha naṃ punapi ‘‘sallakkhehi, mahārājā’’ti vatvā dve gāthā abhāsi –</paragraph>
    <hangnum line="272" number="50"></hangnum>
    <gatha1 line="273"> ‘‘Jivhā tassa dvidhā hoti, uragasseva disampati;</gatha1>
    <gathalast line="274">Yo jānaṃ pucchito pañhaṃ, aññathā naṃ viyākare.</gathalast>
    <hangnum line="275" number="51"></hangnum>
    <gatha1 line="276"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="277">Musā ce bhāsase rāja, bhiyyo pavisa cetiyā’’ti.</gathalast>
    <paragraph line="278">Imā dve gāthā vatvā ‘‘idāni sakkā pākatikaṃ kātu’’nti āha. Rājā tassa vacanaṃ sutvāpi anādiyitvā ‘‘tvaṃsi, bhante, kaniṭṭho, jeṭṭho korakalambo’’ti catutthampi musāvādaṃ katvā <pageBreak edition="Pali Text Society" number="3.0459" /> yāva kaṭito pathaviṃ pāvisi. Atha naṃ brāhmaṇo ‘‘sallakkhehi, mahārājā’’ti vatvā puna dve gāthā abhāsi –</paragraph>
    <hangnum line="279" number="52"></hangnum>
    <gatha1 line="280"> ‘‘Jivhā tassa na bhavati, macchasseva disampati;</gatha1>
    <gathalast line="281">Yo jānaṃ pucchito pañhaṃ, aññathā naṃ viyākare.</gathalast>
    <hangnum line="282" number="53"></hangnum>
    <gatha1 line="283"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="284">Musā ce bhāsase rāja, bhiyyo pavisa cetiyā’’ti.</gathalast>
    <paragraph line="285">Tattha <bold>macchassevā</bold>ti nibbattanibbattaṭṭhāne musāvādino macchassa viya kathanasamatthā jivhā na hoti, mūgova hotīti attho.</paragraph>
    <paragraph line="286">So <pageBreak edition="Vipassana Research Institut" number="3.0405" /> pañcamampi ‘‘tvaṃsi kaniṭṭho, jeṭṭho korakalambo’’ti musāvādaṃ katvā yāva nābhito pathaviṃ pāvisi. Atha naṃ brāhmaṇo punapi ‘‘sallakkhehi, mahārājā’’ti vatvā dve gāthā abhāsi –</paragraph>
    <hangnum line="287" number="54"></hangnum>
    <gatha1 line="288"> ‘‘Thiyova <pageBreak edition="Myanmar" number="3.0436" /> tassa jāyanti, na pumā jāyare kule;</gatha1>
    <gathalast line="289">Yo jānaṃ pucchito pañhaṃ, aññathā naṃ viyākare.</gathalast>
    <hangnum line="290" number="55"></hangnum>
    <gatha1 line="291"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="292">Musā ce bhāsase rāja, bhiyyo pavisa cetiyā’’ti.</gathalast>
    <paragraph line="293">Tattha <bold>thiyovā</bold>ti nibbattanibbattaṭṭhāne musāvādissa dhītarova jāyanti, puttā na jāyantīti attho.</paragraph>
    <paragraph line="294">Rājā tassa vacanaṃ anādiyitvā chaṭṭhampi tatheva musāvādaṃ bhaṇitvā yāva thanā pathaviṃ pāvisi. Atha naṃ punapi brāhmaṇo ‘‘sallakkhehi, mahārājā’’ti vatvā dve gāthā abhāsi –</paragraph>
    <hangnum line="295" number="56"></hangnum>
    <gatha1 line="296"> ‘‘Puttā tassa na bhavanti, pakkamanti disodisaṃ;</gatha1>
    <gathalast line="297">Yo jānaṃ pucchito pañhaṃ, aññathā naṃ viyākare.</gathalast>
    <hangnum line="298" number="57"></hangnum>
    <gatha1 line="299"> ‘‘Sace hi saccaṃ bhaṇasi, hohi rāja yathā pure;</gatha1>
    <gathalast line="300">Musā ce bhāsase rāja, bhiyyo pavisa cetiyā’’ti.</gathalast>
    <paragraph line="301">Tattha <bold>pakkamantī</bold>ti sace musāvādissa puttā bhavanti, mātāpitūnaṃ anupakārā hutvā palāyantīti attho.</paragraph>
    <paragraph line="302">So pāpamittasaṃsaggadosena tassa vacanaṃ anādiyitvā sattamampi tatheva musāvādaṃ akāsi. Athassa pathavī vivaraṃ adāsi, avīcito jālā uṭṭhahitvā gaṇhi.</paragraph>
    <hangnum line="303" number="58"></hangnum>
    <gatha1 line="304"> ‘‘Sa <pageBreak edition="Pali Text Society" number="3.0460" /> rājā isinā satto, antalikkhacaro pure;</gatha1>
    <gathalast line="305">Pāvekkhi pathaviṃ cecco, hīnatto patva pariyāyaṃ.</gathalast>
    <hangnum line="306" number="59"></hangnum>
    <gatha1 line="307"> Tasmā <pageBreak edition="Vipassana Research Institut" number="3.0406" /> hi chandāgamanaṃ, nappasaṃsanti paṇḍitā;</gatha1>
    <gathalast line="308">Aduṭṭhacitto bhāseyya, giraṃ saccūpasaṃhita’’nti. –</gathalast>
    <unindented line="309">Imā dve abhisambuddhagāthā honti.</unindented>
    <paragraph line="310">Tattha <bold>sa rājā</bold>ti bhikkhave, so rājā cetiyo pubbe antalikkhacaro hutvā pacchā isinā abhisatto parihīnasabhāvo hutvā. <bold>Patva pariyāya</bold>nti attano kālapariyāyaṃ patvā pathaviṃ pāvisīti attho. <bold>Tasmā</bold>ti <pageBreak edition="Myanmar" number="3.0437" /> yasmā cetiyarājā chandāgamanena avīciparāyaṇo jāto, tasmā. <bold>Aduṭṭhacitto</bold>ti chandādīhi adūsitacitto hutvā saccameva bhāseyya.</paragraph>
    <paragraph line="311">Mahājano ‘‘cetiyarājā isiṃ akkositvā musāvādaṃ katvā avīciṃ paviṭṭho’’ti bhayappatto ahosi. Rañño pañca puttā āgantvā brāhmaṇassa pādesu patitvā ‘‘amhākaṃ avassayo hohī’’ti vadiṃsu. Brāhmaṇo ‘‘tātā, tumhākaṃ pitā dhammaṃ nāsetvā musāvādaṃ katvā isiṃ akkositvā avīciṃ upapanno, dhammo nāmesa hato hanati, tumhehi na sakkā idha vasitu’’nti vatvā tesu sabbajeṭṭhakaṃ ‘‘ehi tvaṃ, tāta, pācīnadvārena nikkhamitvā ujukaṃ gacchanto sabbasetaṃ sattapatiṭṭhaṃ hatthiratanaṃ passissasi, tāya saññāya tattha nagaraṃ māpetvā vasa, taṃ nagaraṃ <bold>hatthipuraṃ</bold> nāma bhavissatī’’ti āha. Dutiyaṃ āmantetvā ‘‘tvaṃ, tāta, dakkhiṇadvārena nikkhamitvā ujukameva gacchanto sabbasetaṃ assaratanaṃ passissasi, tāya saññāya tattha nagaraṃ māpetvā vasa, taṃ nagaraṃ <bold>assapuraṃ</bold> nāma bhavissatī’’ti āha. Tatiyaṃ āmantetvā ‘‘tvaṃ, tāta, pacchimadvārena nikkhamitvā ujukameva gacchanto kesarasīhaṃ passissasi, tāya saññāya tattha nagaraṃ māpetvā vasa, taṃ nagaraṃ <bold>sīhapuraṃ</bold> nāma bhavissatī’’ti āha. Catutthaṃ āmantetvā ‘‘tvaṃ, tāta, uttaradvārena nikkhamitvā ujukameva gacchanto sabbaratanamayaṃ cakkapañjaraṃ passissasi, tāya saññāya tattha <pageBreak edition="Pali Text Society" number="3.0461" /> nagaraṃ māpetvā vasa, taṃ nagaraṃ <bold>uttarapañcālaṃ</bold> nāma bhavissatī’’ti āha. Pañcamaṃ āmantetvā ‘‘tāta, tayā imasmiṃ ṭhāne vasituṃ na sakkā, imasmiṃ nagare mahāthūpaṃ katvā nikkhamitvā pacchimuttarāya disāya ujukameva gacchanto dve pabbate aññamaññaṃ paharitvā paharitvā daddarasaddaṃ karonte passissasi, tāya saññāya tattha nagaraṃ māpetvā vasa, taṃ nagaraṃ <bold>daddarapuraṃ</bold> nāma bhavissatī’’ti āha. Te pañcapi janā tāya tāya saññāya gantvā tasmiṃ tasmiṃ ṭhāne nagarāni māpetvā vasiṃsu.</paragraph>
    <paragraph line="312">Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto musāvādaṃ katvā <pageBreak edition="Vipassana Research Institut" number="3.0407" /> pathaviṃ paviṭṭho’’ti vatvā jātakaṃ samodhānesi – ‘‘tadā cetiyarājā devadatto ahosi, kapilabrāhmaṇo pana ahameva ahosi’’nti.</paragraph>
    <centered line="313">Cetiyajātakavaṇṇanā chaṭṭhā.</centered>
    <hangnum line="314"></hangnum>
    <paragraph line="315"> [423] 7. Indriyajātakavaṇṇanā</paragraph>
    <paragraph line="316"><bold>Yo</bold><pageBreak edition="Myanmar" number="3.0438" /><bold>indriyāna</bold>nti idaṃ satthā jetavane viharanto purāṇadutiyikāpalobhanaṃ ārabbha kathesi. Sāvatthiyaṃ kireko kulaputto satthu dhammadesanaṃ sutvā ‘‘na sakkā agāramajjhe vasantena ekantaparipuṇṇaṃ ekantaparisuddhaṃ brahmacariyaṃ carituṃ, niyyānikasāsane pabbajitvā dukkhassantaṃ karissāmī’’ti ghare vibhavaṃ puttadārassa niyyādetvā nikkhamitvā satthāraṃ pabbajjaṃ yāci. Satthāpissa pabbajjaṃ dāpesi. Tassa ācariyupajjhāyehi saddhiṃ piṇḍāya carato navakattā ceva bhikkhūnaṃ bahubhāvena ca kulaghare vā āsanasālāya vā āsanaṃ na pāpuṇāti, saṅghanavakānaṃ koṭiyaṃ pīṭhakaṃ vā phalakaṃ vā pāpuṇāti. Āhāropi uḷuṅkapiṭṭhena ghaṭṭitā bhinnasitthakayāgu vā pūtisukkhakhajjakaṃ vā jhāmasukkhakūro vā pāpuṇāti, yāpanapamāṇaṃ na hoti. So attanā <pageBreak edition="Pali Text Society" number="3.0462" /> laddhaṃ gahetvā purāṇadutiyikāya santikaṃ gacchati. Athassa sā pattaṃ gahetvā vanditvā pattato bhattaṃ nīharitvā susampāditāni yāgubhattasūpabyañjanāni deti. Mahallako rasataṇhāya bajjhitvā purāṇadutiyikaṃ jahituṃ na sakkoti. Sā cintesi ‘‘baddho nu kho, noti vīmaṃsissāmi na’’nti.</paragraph>
    <paragraph line="317">Athekadivasaṃ janapadamanussaṃ setamattikāya nhāpetvā gehe nisīdāpetvā aññepissa katipaye parivāramanusse āṇāpetvā thokathokaṃ pānabhojanaṃ dāpesi. Te khādantā bhuñjantā nisīdiṃsu. Gehadvāre ca cakkesu goṇe bandhāpetvā ekaṃ sakaṭampi ṭhapāpesi, sayaṃ pana piṭṭhigabbhe nisīditvā pūve paci. Mahallako āgantvā dvāre aṭṭhāsi. Taṃ disvā eko mahallakapuriso ‘‘ayye, eko thero dvāre ṭhito’’ti āha. ‘‘Vanditvā aticchāpehī’’ti. So ‘‘aticchatha, bhante’’ti punappunaṃ kathetvāpi taṃ agacchantaṃ disvā ‘‘ayye, thero na gacchatī’’ti āha. Sā āgantvā sāṇiṃ ukkhipitvā oloketvā ‘‘ambho ayaṃ mama dārakapitā’’ti vatvā nikkhamitvā pattaṃ gahetvā gehaṃ pavesetvā parivisitvā bhojanapariyosāne vanditvā ‘‘bhante, tumhe idheva parinibbāyatha, mayaṃ ettakaṃ kālaṃ aññaṃ kulaṃ na gaṇhimha, asāmike pana ghare gharāvāso na saṇṭhāti, mayaṃ aññaṃ kulaṃ gaṇhāma, dūraṃ janapadaṃ <pageBreak edition="Vipassana Research Institut" number="3.0408" /> gacchissāma, tumhe appamattā hotha, sace me doso atthi, khamathā’’ti āha. Mahallakassa hadayaphālanakālo viya ahosi. Atha naṃ ‘‘ahaṃ <pageBreak edition="Myanmar" number="3.0439" /> taṃ jahituṃ na sakkomi, mā gaccha, vibbhamissāmi, asukaṭṭhāne me sāṭakaṃ pesehi, pattacīvaraṃ paṭicchāpetvā āgacchissāmī’’ti āha. Sā ‘‘sādhū’’ti sampaṭicchi. Mahallako vihāraṃ gantvā ācariyupajjhāye pattacīvaraṃ paṭicchāpento ‘‘kasmā, āvuso, evaṃ karosī’’ti vutto ‘‘purāṇadutiyikaṃ jahituṃ na sakkomi vibbhamissāmī’’ti āha. Atha naṃ te anicchantaññeva satthu santikaṃ netvā ‘‘kiṃ, bhikkhave, imaṃ anicchantaññeva ānayitthā’’ti vutte ‘‘bhante, ayaṃ ukkaṇṭhitvā vibbhamitukāmo’’ti vadiṃsu. Atha naṃ satthā ‘‘saccaṃ kira tvaṃ bhikkhu ukkaṇṭhitosī’’ti pucchi. ‘‘Saccaṃ, bhante’’ti. ‘‘Ko taṃ ukkaṇṭhāpesī’’ti? ‘‘Purāṇadutiyikā bhante’’ti vutte ‘‘bhikkhu na idāneva sā itthī tuyhaṃ anatthakārikā, pubbepi tvaṃ taṃ nissāya catūhi jhānehi parihīno mahādukkhaṃ patvā maṃ nissāya tamhā dukkhā muccitvā naṭṭhajjhānaṃ paṭilabhī’’ti vatvā atītaṃ āhari.</paragraph>
    <paragraph line="318">Atīte <pageBreak edition="Pali Text Society" number="3.0463" /> bārāṇasiyaṃ brahmadatte rajjaṃ kārente bodhisatto tassa purohitaṃ paṭicca tassa brāhmaṇiyā kucchimhi nibbatti. Jātadivase cassa sakalanagare āvudhāni pajjaliṃsu, tenassa ‘‘jotipālakumāro’’ti nāmaṃ kariṃsu. So vayappatto takkasilāyaṃ sabbasippāni uggaṇhitvā rañño sippaṃ dassetvā issariyaṃ pahāya kañci ajānāpetvā aggadvārena nikkhamitvā araññaṃ pavisitvā sakkadattiye kaviṭṭhakaassame isipabbajjaṃ pabbajitvā jhānābhiññāyo nibbattesi. Taṃ tattha vasantaṃ anekāni isisatāni parivāresuṃ, mahāsamāgamo ahosi. So sarabhaṅgasatthā nāma ahosi, tassa satta antevāsikajeṭṭhakā ahesuṃ. Tesu sālissaro nāma isi kaviṭṭhakaassamā nikkhamitvā suraṭṭhajanapade puratthimajanapade sātodikāya nāma nadiyā tīre anekasahassaisiparivāro vasi. Meṇḍissaro nāma isi pajjotakapañcālarañño vijite kalabbacūḷakaṃ nāma nigamaṃ nissāya anekasahassaisiparivāro vasi. Pabbato nāma isi ekaṃ aṭavijanapadaṃ nissāya anekasahassaisiparivāro vasi. Kāḷadevilo nāma isi avantidakkhiṇāpathe ekagghanaselaṃ nissāya anekasahassaisiparivāro vasi. Kisavaccho nāma isi ekakova daṇḍakirañño kumbhavatīnagaraṃ nissāya uyyāne vasi. Anupiyatāpaso pana bodhisattassa upaṭṭhāko tassa santike <pageBreak edition="Myanmar" number="3.0440" /> vasi. Nārado nāma isi kāḷadevilassa kaniṭṭho majjhimadese ārañjaragirimhi pabbatajālantare ekakova ekasmiṃ guhāleṇe vasi.</paragraph>
    <paragraph line="319">Ārañjaragirino nāma avidūre eko ākiṇṇamanusso nigamo atthi, tesaṃ antare mahatī <pageBreak edition="Vipassana Research Institut" number="3.0409" /> nadī atthi, taṃ nadiṃ bahū manussā otaranti. Uttamarūpadharā vaṇṇadāsiyopi purise palobhayamānā tassā nadiyā tīre nisīdanti. Nāradatāpaso tāsu ekaṃ disvā paṭibaddhacitto hutvā jhānaṃ antaradhāpetvā nirāhāro parisussanto <pageBreak edition="Pali Text Society" number="3.0464" /> kilesavasaṃ gantvā sattāhaṃ vasitvā nipajji. Athassa bhātā kāḷadevilo āvajjento taṃ kāraṇaṃ ñatvā ākāsenāgantvā leṇaṃ pāvisi. Nārado taṃ disvā ‘‘kasmā bhavaṃ āgatosī’’ti āha. ‘‘Bhavaṃ ‘akallako’ti bhavantaṃ paṭijaggituṃ āgatomhī’’ti. Atha naṃ so ‘‘abhūtaṃ kathaṃ kathesi, alikaṃ tucchaṃ kathesī’’ti musāvādena niggaṇhi. So ‘‘netaṃ pahātuṃ vaṭṭatī’’ti sālissaraṃ ānesi, meṇḍissaraṃ ānesi, pabbatampi ānesi. Itaropi te tayo musāvādena niggaṇhi. Kāḷadevilo ‘‘sarabhaṅgasatthāraṃ ānessāmī’’ti ākāsenāgantvā taṃ ānesi. So āgantvā taṃ disvā ‘‘indriyavasaṃ gato’’ti ñatvā ‘‘kacci nārada, indriyānaṃ vasaṃ gato’’ti pucchi. Itarena taṃ sutvāva uṭṭhāya vanditvā ‘‘āma, ācariyā’’ti vutte ‘‘nārada, indriyavasaṃ gatā nāma imasmiṃ attabhāve sussantā dukkhaṃ anubhavitvā dutiye attabhāve niraye nibbattantī’’ti vatvā paṭhamaṃ gāthamāha –</paragraph>
    <hangnum line="320" number="60"></hangnum>
    <gatha1 line="321"> ‘‘Yo indriyānaṃ kāmena, vasaṃ nārada gacchati;</gatha1>
    <gathalast line="322">So pariccajjubho loke, jīvantova visussatī’’ti.</gathalast>
    <paragraph line="323">Tattha <bold>yo indriyāna</bold>nti nārada, yo puriso rūpādīsu subhākāraṃ gahetvā kilesakāmavasena channaṃ indriyānaṃ vasaṃ gacchati. <bold>Pariccajjubho loke</bold>ti so manussalokañca devalokañcāti ubholoke pariccajitvā nirayādīsu nibbattantīti attho. <bold>Jīvantova visussatī</bold>ti jīvantoyeva attanā icchitaṃ kilesavatthuṃ alabhanto sokena visussati, mahādukkhaṃ pāpuṇātīti.</paragraph>
    <paragraph line="324">Taṃ sutvā nārado ‘‘ācariya, kāmasevanaṃ nāma sukhaṃ, evarūpaṃ sukhaṃ kiṃ sandhāya dukkhanti vadasī’’ti pucchi. Athassa sarabhaṅgo ‘‘tena hi suṇāhī’’ti dutiyaṃ gāthamāha –</paragraph>
    <hangnum line="325" number="61"></hangnum>
    <gatha1 line="326"> ‘‘Sukhassānantaraṃ <pageBreak edition="Myanmar" number="3.0441" /> dukkhaṃ, dukkhassānantaraṃ sukhaṃ;</gatha1>
    <gathalast line="327">Sosi patto sukhā dukkhaṃ, pāṭikaṅkha varaṃ sukha’’nti.</gathalast>
    <paragraph line="328">Tattha <pageBreak edition="Pali Text Society" number="3.0465" /><bold>sukhassānantara</bold>nti kāmasukhassa anantaraṃ nirayadukkhaṃ. <bold>Dukkhassā</bold>ti sīlarakkhaṇadukkhassa <pageBreak edition="Vipassana Research Institut" number="3.0410" /> anantaraṃ dibbamānusakasukhañceva nibbānasukhañca. Idaṃ vuttaṃ hoti – nārada, ime hi sattā kāmasevanasamaye kālaṃ katvā ekantadukkhe niraye nibbattanti, sīlaṃ rakkhantā vipassanāya kammaṃ karontā ca pana kilamanti, te dukkhena sīlaṃ rakkhitvā sīlabalena vuttappakāraṃ sukhaṃ labhanti, idaṃ dukkhaṃ sandhāyāhaṃ evaṃ vadāmīti. <bold>Sosi patto</bold>ti so tvaṃ nārada, idāni jhānasukhaṃ nāsetvā tato sukhā mahantaṃ kāmanissitaṃ cetasikadukkhaṃ patto. <bold>Pāṭikaṅkhā</bold>ti idaṃ kilesadukkhaṃ chaḍḍetvā puna tadeva varaṃ uttamaṃ jhānasukhaṃ iccha patthehīti.</paragraph>
    <paragraph line="329">Nārado ‘‘idaṃ ācariya, dukkhaṃ dussahaṃ, na taṃ adhivāsetuṃ sakkomī’’ti āha. Atha naṃ mahāsatto ‘‘nārada, dukkhaṃ nāma uppannaṃ adhivāsetabbamevā’’ti vatvā tatiyaṃ gāthamāha –</paragraph>
    <hangnum line="330" number="62"></hangnum>
    <gatha1 line="331"> ‘‘Kicchakāle kicchasaho, yo kicchaṃ nātivattati;</gatha1>
    <gathalast line="332">Sa kicchantaṃ sukhaṃ dhīro, yogaṃ samadhigacchatī’’ti.</gathalast>
    <paragraph line="333">Tattha <bold>nātivattatī</bold>ti nānuvattati, ayameva vā pāṭho. Idaṃ vuttaṃ hoti – nārada, yo kāyikacetasikadukkhasaṅkhātassa kicchassa uppannakāle appamatto tassa kicchassa haraṇūpāyaṃ karonto kicchasaho hutvā taṃ kicchaṃ nānuvattati, tassa vase avattitvā tehi tehi upāyehi taṃ kicchaṃ abhibhavati vināseti, so dhīro kicchassa antimasaṅkhātaṃ nirāmisasukhasaṅkhātaṃ jhānasukhaṃ adhigacchati, taṃ vā kicchantaṃ yogasukhaṃ adhigacchati, akilamantova pāpuṇātīti.</paragraph>
    <paragraph line="334">So ‘‘ācariya, kāmasukhaṃ nāma uttamasukhaṃ, na taṃ jahituṃ sakkomī’’ti āha. Atha naṃ mahāsatto ‘‘nārada, dhammo nāma na kenaci kāraṇena nāsetabbo’’ti vatvā catutthaṃ gāthamāha –</paragraph>
    <hangnum line="335" number="63"></hangnum>
    <gatha1 line="336"> ‘‘Na <pageBreak edition="Pali Text Society" number="3.0466" /> heva kāmāna kāmā, nānatthā nātthakāraṇā;</gatha1>
    <gathalast line="337">Na katañca niraṅkatvā, dhammā cavitumarahasī’’ti.</gathalast>
    <paragraph line="338">Tattha <pageBreak edition="Myanmar" number="3.0442" /><bold>kāmāna kāmā</bold>ti kāmānaṃ kāmā, vatthukāmānaṃ patthanāyāti attho. <bold>Nānatthā nātthakāraṇā</bold>ti na anatthato na atthakāraṇā. <bold>Na katañca niraṅkatvā</bold>ti katañca nipphāditaṃ jhānaṃ <pageBreak edition="Vipassana Research Institut" number="3.0411" /> niraṃkatvā. Idaṃ vuttaṃ hoti – nārada, na heva vatthukāmapatthanāya dhammā cavitumarahasi, ekasmiṃ anatthe uppanne taṃ paṭihanitukāmo nānatthā na atthenapi kāraṇabhūtena dhammā cavitumarahasi, ‘‘asuko nāma me attho uppajjissatī’’ti evampi atthakāraṇāpi na dhammā cavitumarahasi, kataṃ pana nipphāditaṃ jhānasukhaṃ niraṃkatvā vināsetvā neva dhammā cavitumarahasīsi.</paragraph>
    <paragraph line="339">Evaṃ sarabhaṅgena catūhi gāthāhi dhamme desite kāḷadevilo attano kaniṭṭhaṃ ovadanto pañcamaṃ gāthamāha –</paragraph>
    <hangnum line="340" number="64"></hangnum>
    <gatha1 line="341"> ‘‘Dakkhaṃ gahapatī sādhu, saṃvibhajjañca bhojanaṃ;</gatha1>
    <gathalast line="342">Ahāso atthalābhesu, atthabyāpatti abyatho’’ti.</gathalast>
    <paragraph line="343">Tattha <bold>dakkhaṃ gahapatī</bold>ti nārada gharāvāsaṃ vasantānaṃ gahapatīnaṃ bhoguppādanatthāya analasyachekakusalabhāvasaṅkhātaṃ dakkhaṃ nāma sādhu, dakkhabhāvo bhaddako. <bold>Saṃvibhajjañca bhojana</bold>nti dukkhena uppāditabhogānaṃ dhammikasamaṇabrāhmaṇehi saddhiṃ saṃvibhajitvā paribhogakaraṇaṃ dutiyaṃ sādhu. <bold>Ahāso atthalābhesū</bold>ti mahante issariye uppanne appamādavasena ahāso anuppilāvitattaṃ tatiyaṃ sādhu. <bold>Atthabyāpattī</bold>ti yadā pana attano atthabyāpatti yasavināso hoti, tadā <bold>abyatho</bold> akilamanaṃ catutthaṃ sādhu, tasmā tvaṃ, nārada, ‘‘jhānaṃ me antarahita’’nti mā soci, sace indriyānaṃ vasaṃ na gamissasi, naṭṭhampi te jhānaṃ puna pākatikameva bhavissatīti.</paragraph>
    <paragraph line="344">Taṃ puna kāḷadevilena nāradassa ovaditabhāvaṃ ñatvā satthā abhisambuddho hutvā chaṭṭhaṃ gāthamāha –</paragraph>
    <hangnum line="345" number="65"></hangnum>
    <gatha1 line="346"> ‘‘Ettāvatetaṃ paṇḍiccaṃ, api so devilo bravi;</gatha1>
    <gathalast line="347">Na yito kiñci pāpiyo, yo indriyānaṃ vasaṃ vaje’’ti.</gathalast>
    <paragraph line="348">Tassattho <pageBreak edition="Pali Text Society" number="3.0467" /> – bhikkhave, ettakaṃ etaṃ paṇḍiccaṃ soyaṃ devilo abravi. Yo pana kilesavasena indriyānaṃ vasaṃ vajati, ito añño pāpiyo natthīti.</paragraph>
    <paragraph line="349">Atha <pageBreak edition="Vipassana Research Institut" number="3.0412" /><pageBreak edition="Myanmar" number="3.0443" /> naṃ sarabhaṅgo āmantetvā ‘‘nārada, idaṃ tāva suṇa, yo hi paṭhamameva kattabbayuttakaṃ na karoti, so araññaṃ paviṭṭhamāṇavako viya socati paridevatī’’ti vatvā atītaṃ āhari.</paragraph>
    <paragraph line="350">Atīte ekasmiṃ kāsinigame eko brāhmaṇamāṇavo abhirūpo ahosi thāmasampanno nāgabalo. So cintesi – ‘‘kiṃ me kasikammādīni katvā mātāpitūhi puṭṭhehi, kiṃ puttadārena, kiṃ dānādīhi puññehi katehi, kañci aposetvā kiñci puññaṃ akatvā araññaṃ pavisitvā mige māretvā attānaṃyeva posessāmī’’ti? So pañcāvudhasannaddho himavantaṃ gantvā nānāmige vadhitvā khādanto antohimavante vidhavāya nāma nadiyā tīre giriparikkhittaṃ mahantaṃ pabbatajālaṃ patvā tattha mige vadhitvā aṅgāre pakkamaṃsaṃ khādanto vāsaṃ kappesi. So cintesi ‘‘ahaṃ sabbadā thāmasampanno na bhavissāmi, dubbalakāle araññe carituṃ na sakkhissāmi, idāneva nānāvaṇṇe mige pabbatajālaṃ pavesetvā dvāraṃ yojetvā araññaṃ anāhiṇḍantova yathāruciyā mige vadhitvā khādissāmī’’ti tathā akāsi. Athassa kāle atikkante taṃ kammaṃ matthakappattaṃ diṭṭhadhammavedanīyaṃ jātaṃ, attano hatthapādehi na labhi gantuṃ, aparāparaṃ parivattetuṃ nāsakkhi, neva kiñci khādanīyaṃ bhojanīyaṃ, na pānīyaṃ passi, sarīraṃ milāyi, manussapeto ahosi, gimhakāle pathavī viya sarīraṃ bhijjitvā rājiyo dassesi, so durūpo dussaṇṭhito mahādukkhaṃ anubhavi.</paragraph>
    <paragraph line="351">Evaṃ addhāne gate siviraṭṭhe sivirājā nāma ‘‘araññe aṅgārapakkamaṃsaṃ khādissāmī’’ti amaccānaṃ rajjaṃ niyyādetvā pañcāvudhasannaddho araññaṃ pavisitvā mige vadhitvā maṃsaṃ khādamāno anupubbena taṃ padesaṃ patvā taṃ purisaṃ disvā bhītopi satiṃ upaṭṭhapetvā ‘‘kosi tvaṃ ambho purisā’’ti pucchi. ‘‘Sāmi, manussapeto ahaṃ, attano katakammassa phalaṃ anubhomi, tvaṃ pana kosī’’ti? ‘‘Sivirājāhamasmī’’ti. ‘‘Atha kasmā idhāgatosī’’ti? ‘‘Migamaṃsaṃ <pageBreak edition="Pali Text Society" number="3.0468" /> khādanatthāyā’’ti. Athassa so ‘‘ahampi mahārāja, imināva kāraṇena āgantvā manussapeto jāto’’ti sabbaṃ vitthārena kathetvā attano dukkhitabhāvaṃ rañño ācikkhanto sesagāthā āha –</paragraph>
    <hangnum line="352" number="66"></hangnum>
    <gatha1 line="353"> ‘‘Amittānaṃva <pageBreak edition="Myanmar" number="3.0444" /> hatthatthaṃ, sivi pappoti māmiva;</gatha1>
    <gatha2 line="354">Kammaṃ vijjañca dakkheyyaṃ, vivāhaṃ sīlamaddavaṃ;</gatha2>
    <gathalast line="355">Ete ca yase hāpetvā, nibbatto sehi kammehi.</gathalast>
    <hangnum line="356" number="67"></hangnum>
    <gatha1 line="357"> ‘‘Sohaṃ <pageBreak edition="Vipassana Research Institut" number="3.0413" /> sahassajīnova, abandhu aparāyaṇo;</gatha1>
    <gathalast line="358">Ariyadhammā apakkanto, yathā peto tathevahaṃ.</gathalast>
    <hangnum line="359" number="68"></hangnum>
    <gatha1 line="360"> ‘‘Sukhakāme dukkhāpetvā, āpannosmi padaṃ imaṃ;</gatha1>
    <gathalast line="361">So sukhaṃ nādhigacchāmi, ṭhito bhāṇumatāmivā’’ti.</gathalast>
    <paragraph line="362">Tattha <bold>amittānaṃva hatthattha</bold>nti amittānaṃ hatthe atthaṃ vināsaṃ viya. <bold>Sivī</bold>ti rājānaṃ ālapati. <bold>Pappoti māmivā</bold>ti mādiso pāpakammena pāpuṇāti, attanova kammena vināsaṃ pāpuṇātīti vuttaṃ hoti. <bold>Kamma</bold>nti kasikammādibhedaṃ ājīvasādhakaṃ kiccaṃ. <bold>Vijja</bold>nti nānappakārakaṃ hatthisippādikaṃ sippaṃ. <bold>Dakkheyya</bold>nti nānappakārena bhoguppādanakosallaṃ. <bold>Vivāha</bold>nti āvāhavivāhasambandhaṃ. <bold>Sīlamaddava</bold>nti pañcavidhasīlañceva muduvacanaṃ hitakāmaṃ pāpanivāraṇaṃ kalyāṇamittatañca. So hi idha maddavoti adhippeto. <bold>Ete ca yase hāpetvā</bold>ti ete ettake yasadāyake dhamme hāpetvā ca. <bold>Nibbatto sehi kammehī</bold>ti attano kammehi nibbatto. Idaṃ vuttaṃ hoti – ahaṃ, mahārāja, imasmiṃ loke issariyadāyakaṃ kattabbayuttakaṃ kammaṃ akatvā sippaṃ asikkhitvā upāyena bhoge anuppādetvā āvāhavivāhaṃ akatvā sīlaṃ arakkhitvā maṃ akiccaṃ karontaṃ pāpanivāraṇasamatthe kalyāṇamitte abhajitvā ime ettake yasadāyakattā ‘‘yase’’ti saṅkhyaṃ gate lokappavattidhamme hāpetvā chaḍḍetvā imaṃ araññaṃ pavisitvā sayaṃ katehi pāpakammehi idāni manussapeto hutvā nibbattosmīti.</paragraph>
    <paragraph line="363"><bold>Sahassajīnovā</bold>ti sahassajīnapuriso viyāti attho. Svāhaṃ sammā paṭipajjitvā bhoge uppādeyyaṃ, tehi anekasahassehi bhogehi jitotipi attho. <bold>Aparāyaṇo</bold>ti asaraṇo, nippatiṭṭhoti attho. <bold>Ariyadhammā</bold>ti sappurisadhammato. <bold>Yathā</bold><pageBreak edition="Pali Text Society" number="3.0469" /><bold>peto</bold>ti yathā mato peto hutvā uppajjeyya, jīvamānoyeva tathā <pageBreak edition="Myanmar" number="3.0445" /> manussapeto jātosmīti attho. <bold>Sukhakāme dukkhāpetvā</bold>ti sukhakāme satte dukkhāpetvā. ‘‘Sukhakāmo’’tipi pāṭho, sayaṃ sukhakāmo paraṃ dukkhāpetvāti attho. <bold>Āpannosmi padaṃ ima</bold>nti evarūpaṃ koṭṭhāsaṃ pattosmi. Pathantipi pāṭho, idaṃ dukkhassa pathabhūtaṃ attabhāvaṃ pattosmīti attho. <bold>Ṭhito bhāṇumatāmivā</bold>ti bhāṇumā vuccati aggi, vītaccikaṅgārehi samantā parikiṇṇo viya sarīre uṭṭhitena mahādāhena dayhanto kāyikacetasikasukhaṃ na vindāmīti vadati.</paragraph>
    <paragraph line="364">Evañca pana vatvā ‘‘ahaṃ, mahārāja, sukhakāmo paraṃ dukkhāpetvā diṭṭheva dhamme manussapeto <pageBreak edition="Vipassana Research Institut" number="3.0414" /> jāto, tasmā tvaṃ pāpaṃ mā kari, attano nagaraṃ gantvā dānādīni puññāni karohī’’ti āha. Rājā tathā katvā saggapuraṃ pūresi. Sarabhaṅgasatthā imaṃ kāraṇaṃ āharitvā tāpasaṃ saññāpesi. So tassa dhammakathāya saṃvegaṃ paṭilabhitvā taṃ vanditvā khamāpetvā kasiṇaparikammaṃ katvā naṭṭhaṃ jhānaṃ paṭipākatikaṃ akāsi. Sarabhaṅgo tassa tattha vasituṃ adatvā taṃ ādāya attano assamaṃ gato.</paragraph>
    <paragraph line="365">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.</paragraph>
    <paragraph line="366">Tadā nārado ukkaṇṭhitabhikkhu ahosi, nagarasobhiṇī purāṇadutiyikā, sālissaro sāriputto, meṇḍissaro kassapo, pabbato anuruddho, kāḷadevilo kaccāyano, anupiyo ānando, kisavaccho mahāmoggallāno, sarabhaṅgo pana ahameva ahosinti.</paragraph>
    <centered line="367">Indriyajātakavaṇṇanā sattamā.</centered>
    <hangnum line="368"></hangnum>
    <paragraph line="369"> [424] 8. Ādittajātakavaṇṇanā</paragraph>
    <paragraph line="370"><bold>Ādittasmi</bold>nti idaṃ satthā jetavane viharanto asadisadānaṃ ārabbha kathesi. Asadisadānaṃ <bold>mahāgovindasuttavaṇṇanāto</bold> (dī. ni. aṭṭha. 2.296) vitthāretvā kathetabbaṃ. Tassa pana dinnadivasato dutiyadivase dhammasabhāyaṃ kathaṃ samuṭṭhāpesuṃ ‘‘āvuso, kosalarājā vicinitvāva <pageBreak edition="Pali Text Society" number="3.0470" />, puññakkhettaṃ ñatvā buddhappamukhassa <pageBreak edition="Myanmar" number="3.0446" /> ariyasaṅghassa asadisadānaṃ adāsī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, rañño vicinitvā anuttare puññakkhette dānapatiṭṭhāpanaṃ, porāṇakapaṇḍitāpi vicinitvāva mahādānaṃ adaṃsū’’ti vatvā atītaṃ āhari.</paragraph>
    <paragraph line="371">Atīte siviraṭṭhe roruvanagare roruvamahārājā nāma dasa rājadhamme akopetvā catūhi saṅgahavatthūhi janaṃ saṅgaṇhanto mahājanassa mātāpituṭṭhāne ṭhatvā kapaṇaddhikavanibbakayācakādīnaṃ mahādānaṃ pavattesi. Tassa samuddavijayā nāma aggamahesī ahosi paṇḍitā ñāṇasampannā. So ekadivasaṃ dānaggaṃ olokento ‘‘mayhaṃ dānaṃ dussīlā lolasattā bhuñjanti, taṃ maṃ na hāseti, ahaṃ kho pana sīlavantānaṃ aggadakkhiṇeyyānaṃ paccekabuddhānaṃ dātukāmo, te ca himavantapadese <pageBreak edition="Vipassana Research Institut" number="3.0415" /> vasanti, ko nu kho te nimantetvā ānessati, kaṃ pesessāmī’’ti cintetvā tamatthaṃ deviyā ārocesi. Atha naṃ sā āha ‘‘mahārāja, mā cintayittha, amhākaṃ dātabbadānabalena sīlabalena saccabalena pupphāni pesetvā paccekabuddhe nimantetvā tesaṃ āgatakāle sabbaparikkhārasampannadānaṃ dassāmā’’ti. Rājā ‘‘sādhū’’ti sampaṭicchitvā ‘‘sakalanagaravāsino sīlaṃ samādiyantū’’ti nagare bheriṃ carāpetvā sayampi saparijano uposathaṅgāni adhiṭṭhāya mahādānaṃ pavattetvā sumanapupphapuṇṇaṃ suvaṇṇasamuggaṃ gāhāpetvā pāsādā oruyha rājaṅgaṇe ṭhatvā pañcaṅgāni pathaviyaṃ patiṭṭhāpetvā pācīnadisābhimukho vanditvā ‘‘pācīnadisāya arahante vandāmi, sace amhākaṃ koci guṇo atthi, amhesu anukampaṃ katvā amhākaṃ bhikkhaṃ gaṇhathā’’ti vatvā satta pupphamuṭṭhiyo khipi. Pācīnadisāya paccekabuddhānaṃ abhāvena punadivase nāgamiṃsu. Dutiyadivase dakkhiṇadisaṃ namassi, tatopi nāgatā. Tatiyadivase pacchimadisaṃ <pageBreak edition="Pali Text Society" number="3.0471" /> namassi, tatopi nāgatā. Catutthadivase uttaradisaṃ namassi, namassitvā ca pana ‘‘uttarahimavantapadesavāsino paccekabuddhā amhākaṃ bhikkhaṃ gaṇhantū’’ti satta pupphamuṭṭhiyo vissajjesi. Pupphāni gantvā nandamūlakapabbhāre pañcannaṃ paccekabuddhasatānaṃ upari patiṃsu.</paragraph>
    <paragraph line="372">Te <pageBreak edition="Myanmar" number="3.0447" /> āvajjamānā raññā attano nimantitabhāvaṃ ñatvā punadivase satta paccekabuddhe āmantetvā ‘‘mārisā, rājā vo nimanteti, tassa saṅgahaṃ karothā’’ti vadiṃsu. Satta paccekabuddhā ākāsenāgantvā rājadvāre otariṃsu. Te disvā rājā somanassajāto vanditvā pāsādaṃ āropetvā mahantaṃ sakkāraṃ katvā dānaṃ datvā bhattakiccapariyosāne punadivasatthāya punadivasatthāyāti evaṃ cha divase nimantetvā sattame divase sabbaparikkhāradānaṃ sajjetvā sattaratanakhacitāni mañcapīṭhādīni paññapetvā ticīvarādike sabbasamaṇaparibhoge sattannaṃ paccekabuddhānaṃ santike ṭhapetvā ‘‘mayaṃ ime parikkhāre tumhākaṃ demā’’ti vatvā tesaṃ bhattakiccapariyosāne rājā ca devī ca ubhopi namassamānā aṭṭhaṃsu. Atha nesaṃ anumodanaṃ karonto saṅghatthero dve gāthā abhāsi –</paragraph>
    <hangnum line="373" number="69"></hangnum>
    <gatha1 line="374"> ‘‘Ādittasmiṃ agārasmiṃ, yaṃ nīharati bhājanaṃ;</gatha1>
    <gathalast line="375">Taṃ tassa hoti atthāya, no ca yaṃ tattha ḍayhati.</gathalast>
    <hangnum line="376" number="70"></hangnum>
    <gatha1 line="377"> ‘‘Evamādīpito loko, jarāya maraṇena ca;</gatha1>
    <gathalast line="378">Nīharetheva dānena, dinnaṃ hoti sunīhata’’nti.</gathalast>
    <paragraph line="379">Tattha <pageBreak edition="Vipassana Research Institut" number="3.0416" /><bold>ādittasmi</bold>nti taṅkhaṇe pajjalite. <bold>Bhājana</bold>nti upakaraṇaṃ. <bold>No ca yaṃ tattha ḍayhatī</bold>ti yaṃ pana tattha ḍayhati, antamaso tiṇasanthāropi, sabbaṃ tassa anupakaraṇameva hoti. <bold>Jarāya maraṇena cā</bold>ti desanāsīsametaṃ, atthato panesa ekādasahi aggīhi ādīpito nāma. <bold>Nīharethevā</bold>ti <pageBreak edition="Pali Text Society" number="3.0472" /> tato ekādasati aggīhi pajjalitalokā dasavidhadānavatthubhedaṃ taṃ taṃ parikkhāradānaṃ cetanāya nikkaḍḍhetheva. <bold>Dinnaṃ hotī</bold>ti appaṃ vā bahuṃ vā yaṃ dinnaṃ, tadeva sunīhataṃ nāma hotīti.</paragraph>
    <paragraph line="380">Evaṃ saṅghatthero anumodanaṃ katvā ‘‘appamatto hohi, mahārājā’’ti rañño ovādaṃ datvā ākāse uppatitvā pāsādakaṇṇikaṃ dvidhā katvā gantvā nandamūlakapabbhāreyeva otari. Tassa dinnaparikkhāropi teneva saddhiṃ uppatitvā nandamūlakapabbhāreyeva otari. Rañño ca deviyā ca sakalasarīraṃ pītiyā puṇṇaṃ ahosi. Evaṃ tasmiṃ gate avasesāpi –</paragraph>
    <hangnum line="381" number="71"></hangnum>
    <gatha1 line="382"> ‘‘Yo <pageBreak edition="Myanmar" number="3.0448" /> dhammaladdhassa dadāti dānaṃ, uṭṭhānavīriyādhigatassa jantu;</gatha1>
    <gathalast line="383">Atikkamma so vetaraṇiṃ yamassa, dibbāni ṭhānāni upeti macco.</gathalast>
    <hangnum line="384" number="72"></hangnum>
    <gatha1 line="385"> ‘‘Dānañca yuddhañca samānamāhu, appāpi santā bahuke jinanti;</gatha1>
    <gathalast line="386">Appampi ce saddahāno dadāti, teneva so hoti sukhī parattha.</gathalast>
    <hangnum line="387" number="73"></hangnum>
    <gatha1 line="388"> ‘‘Viceyya dānaṃ sugatappasatthaṃ, ye dakkhiṇeyyā idha jīvaloke;</gatha1>
    <gathalast line="389">Etesu dinnāni mahapphalāni, bījāni vuttāni yathā sukhette.</gathalast>
    <hangnum line="390" number="74"></hangnum>
    <gatha1 line="391"> ‘‘Yo pāṇabhūtāni aheṭhayaṃ caraṃ, parūpavādā na karoti pāpaṃ;</gatha1>
    <gathalast line="392">Bhīruṃ pasaṃsanti na tattha sūraṃ, bhayā hi santo na karonti pāpaṃ.</gathalast>
    <hangnum line="393" number="75"></hangnum>
    <gatha1 line="394"> ‘‘Hīnena brahmacariyena, khattiye upapajjati;</gatha1>
    <gathalast line="395">Majjhimena ca devattaṃ, uttamena visujjhati.</gathalast>
    <hangnum line="396" number="76"></hangnum>
    <gatha1 line="397"> ‘‘Addhā hi dānaṃ bahudhā pasatthaṃ, dānā ca kho dhammapadaṃva seyyo;</gatha1>
    <gathalast line="398">Pubbeva <pageBreak edition="Pali Text Society" number="3.0473" /> hi pubbatareva santo, nibbānamevajjhagamuṃ sapaññā’’ti. –</gathalast>
    <unindented line="399">Evamekekāya gāthāya anumodanaṃ katvā tatheva agamiṃsu saddhiṃ parikkhārehi.</unindented>
    <paragraph line="400">Tattha <pageBreak edition="Vipassana Research Institut" number="3.0417" /><bold>dhammaladdhassā</bold>ti khīṇāsavaṃ ādiṃ katvā yāva sukkhavipassakayogāvacaro puggalo dhammassa laddhattā dhammaladdho nāma. Sveva uṭṭhānavīriyena tassa dhammassa adhigatattā uṭṭhānavīriyādhigato nāma. Tassa puggalassa yo jantu dadāti dānanti attho, dhammena laddhassa uṭṭhānasaṅkhātena vīriyena <pageBreak edition="Myanmar" number="3.0449" /> adhigatassa deyyadhammassa aggaṃ gahetvā yo jantu sīlavantesu dānaṃ dadātītipi attho. Upayogatthe vā sāmivacanaṃ katvāpettha attho veditabbo. <bold>Vetaraṇi</bold>nti desanāsīsametaṃ, aṭṭha mahāniraye soḷasa ca ussade atikkamitvāti attho. <bold>Dibbāni ṭhānāni upetī</bold>ti devaloke uppajjati.</paragraph>
    <paragraph line="401"><bold>Samānamāhū</bold>ti sadisaṃ vadanti. Khayabhīrukassa hi dānaṃ natthi, bhayabhīrukassa yuddhaṃ natthi. Jīvite ālayaṃ vijahitvā yujjantova yujjhituṃ sakkoti, bhogesu ālayaṃ vijahitvā dāyako dātuṃ sakkoti, teneva taṃ ubhayaṃ ‘‘samāna’’nti vadanti. <bold>Appāpi santā</bold>ti thokāpi samānā pariccattajīvitā bahuke jinanti, evameva appāpi muñcacetanā bahumpi maccheracittaṃ lobhādiṃ vā kilesagahanaṃ jināti. <bold>Appampi ce</bold>ti thokampi ce deyyadhammaṃ kammañca phalañca saddahanto deti. <bold>Teneva so</bold>ti tena parittadeyyadhammavatthukena parittakenāpi cāgena so parattha sukhī hoti, mahārājāti.</paragraph>
    <paragraph line="402"><bold>Viceyya dāna</bold>nti dakkhiṇañca dakkhiṇeyyañca vicinitvā dinnadānaṃ. Tattha yaṃ vā taṃ vā adatvā aggaṃ paṇītaṃ deyyadhammaṃ vicinitvā dadanto dakkhiṇaṃ vicināti nāma, yesaṃ tesaṃ vā adatvā sīlādiguṇasampanne vicinitvā tesaṃ dadanto dakkhiṇeyyaṃ vicināti nāma. <bold>Sugatappasattha</bold>nti evarūpaṃ dānaṃ buddhehi pasatthaṃ. Tattha dakkhiṇeyyavicinanaṃ dassetuṃ <bold>‘‘ye dakkhiṇeyyā’’</bold>tiādi vuttaṃ. Tattha <bold>dakkhiṇeyyā</bold>ti dakkhiṇāya anucchavikā buddhādayo.</paragraph>
    <paragraph line="403"><bold>Pāṇabhūtānī</bold>ti pāṇasaṅkhātāni bhūtāni. <bold>Aheṭhayaṃ cara</bold>nti kāruññena aviheṭhayanto caramāno. <bold>Parūpavādā</bold>ti parūpavādabhayena pāpaṃ na karoti. <bold>Bhīru</bold>nti upavādabhīrukaṃ. <bold>Na tattha sūra</bold>nti yo pana ayonisomanasikārena tasmiṃ upavāde sūro hoti, taṃ paṇḍitā nappasaṃsanti. <bold>Bhayā hī</bold>ti upavādabhayena hi paṇḍitā pāpaṃ na karonti.</paragraph>
    <paragraph line="404"><bold>Hīnena brahmacariyenā</bold>ti bāhiratitthāyatane tāva methunaviratisīlamattakaṃ <pageBreak edition="Pali Text Society" number="3.0474" /> hīnaṃ brahmacariyaṃ nāma, tena khattiyakule uppajjati. Jhānassa upacāramattaṃ majjhimaṃ, tena devaloke uppajjati. Aṭṭha samāpattiyo uttamaṃ, tena <pageBreak edition="Myanmar" number="3.0450" /> brahmaloke uppajjanto visujjhati nāma. Sāsane pana <pageBreak edition="Vipassana Research Institut" number="3.0418" /> sīlavantasseva ekaṃ devanikāyaṃ paṇidhāya brahmacariyaṃ hīnaṃ nāma, parisuddhasīlasseva samāpattinibbattanaṃ majjhimaṃ nāma, parisuddhasīle ṭhatvā vipassanaṃ vaḍḍhetvā arahattuppatti uttamaṃ nāma.</paragraph>
    <paragraph line="405">Osānagāthāya ayamattho – mahārāja, kiñcāpi ekaṃseneva dānaṃ bahudhā pasatthaṃ vaṇṇitaṃ, dānato pana samathavipassanāsaṅkhātaṃ nibbānasaṅkhātañca dhammakoṭṭhāsabhūtaṃ dhammapadameva uttaritaraṃ. Kiṃkāraṇā? Pubbeva hi imasmiṃ kappe kassapadasabalādayo pubbatareva vessabhūdasabalādayo santo sappurisā sapaññā samathavipassanaṃ bhāvetvā nibbānameva ajjhagamuṃ adhigatāti.</paragraph>
    <paragraph line="406">Evaṃ satta paccekabuddhā anumodanāya rañño amatamahānibbānaṃ vaṇṇetvā rājānaṃ appamādena ovaditvā vuttanayeneva attano vasanaṭṭhānameva gatā. Rājāpi saddhiṃ aggamahesiyā dānaṃ datvā yāvajīvaṃ ṭhatvā tato cavitvā saggapuraṃ pūresi.</paragraph>
    <paragraph line="407">Satthā imaṃ dhammadesanaṃ āharitvā ‘‘evaṃ pubbepi paṇḍitā viceyya dānaṃ adaṃsū’’ti vatvā jātakaṃ samodhānesi – ‘‘tadā paccekabuddhā parinibbāyiṃsu, samuddavijayā rāhulamātā ahosi, roruvamahārājā pana ahameva ahosi’’nti.</paragraph>
    <centered line="408">Ādittajātakavaṇṇanā aṭṭhamā.</centered>
    <hangnum line="409"></hangnum>
    <paragraph line="410"> [425] 9. Aṭṭhānajātakavaṇṇanā</paragraph>
    <paragraph line="411"><bold>Gaṅgā kumudinī</bold>ti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi. Tañhi bhikkhuṃ satthā ‘‘saccaṃ kira tvaṃ bhikkhu ukkaṇṭhitosī’’ti pucchitvā ‘‘saccaṃ, bhante’’ti vutte ‘‘kiṃkāraṇā’’ti vatvā ‘‘kilesavasenā’’ti vutte ‘‘bhikkhu mātugāmo nāma akataññū mittadubbhī avissāsanīyo. Atīte paṇḍitā devasikaṃ sahassaṃ dentāpi mātugāmaṃ tosetuṃ nāsakkhiṃsu. Sā ekadivasamattaṃ sahassaṃ alabhitvāva <pageBreak edition="Myanmar" number="3.0451" /> te gīvāyaṃ gāhāpetvā nīharāpesi <pageBreak edition="Pali Text Society" number="3.0475" />, evaṃ akataññū mātugāmo, mā tassa kāraṇā kilesavasaṃ gacchā’’ti vatvā atītaṃ āhari.</paragraph>
    <paragraph line="412">Atīte <pageBreak edition="Vipassana Research Institut" number="3.0419" /> bārāṇasiyaṃ brahmadatte rajjaṃ kārente tassa ca putto brahmadattakumāro, bārāṇasiseṭṭhino ca putto mahādhanakumāro nāma. Te ubhopi sahapaṃsukīḷakā sahāyakā ahesuṃ, ekācariyakuleyeva sippaṃ gaṇhiṃsu. Rājakumāro pitu accayena rajje patiṭṭhāsi, seṭṭhiputtopissa santikeyeva ahosi. Bārāṇasiyañca ekā nagarasobhiṇī vaṇṇadāsī abhirūpā ahosi sobhaggappattā. Seṭṭhiputto devasikaṃ sahassaṃ datvā niccakāle tāyeva saddhiṃ abhiramanto pitu accayena seṭṭhiṭṭhānaṃ labhitvāpi na taṃ vijahi, tatheva devasikaṃ sahassaṃ datvā abhirami. Seṭṭhiputto divasassa tayo vāre rājupaṭṭhānaṃ gacchati. Athassa ekadivasaṃ rājupaṭṭhānaṃ gatassa raññā saddhiṃ samullapantasseva sūriyo atthaṅgami, andhakāraṃ jātaṃ. So rājakulā nikkhamitvā ‘‘idāni gehaṃ gantvā āgamanavelā natthi, nagarasobhiṇiyāyeva gehaṃ gamissāmī’’ti upaṭṭhāke uyyojetvā ekakova tassā gehaṃ pāvisi. Atha naṃ sā disvā ‘‘ayyaputta, sahassaṃ ābhata’’nti āha. ‘‘Bhadde, ahaṃ ajjeva ativikālo jāto, tasmā gehaṃ agantvā manusse uyyojetvā ekakova paviṭṭhosmi, sve pana te dve sahassāni dassāmī’’ti.</paragraph>
    <paragraph line="413">Sā cintesi ‘‘sacāhaṃ ajja okāsaṃ karissāmi, aññesupi divasesu tucchahatthakova āgamissati, evaṃ me dhanaṃ parihāyissati, na dānissa okāsaṃ karissāmī’’ti. Atha naṃ evamāha ‘‘sāmi, mayaṃ vaṇṇadāsiyo nāma, amhākaṃ sahassaṃ adatvā keḷi nāma natthī’’ti. ‘‘Bhadde, sve diguṇaṃ āharissāmī’’ti punappunaṃ <pageBreak edition="Pali Text Society" number="3.0476" /> yāci. Nagarasobhiṇī dāsiyo āṇāpesi ‘‘etassa idha ṭhatvā maṃ oloketuṃ mā adattha, gīvāyaṃ taṃ gahetvā nīharitvā dvāraṃ pidahathā’’ti. Taṃ sutvā dāsiyo tathā kariṃsu. Atha so cintesi ‘‘ahaṃ imāya saddhiṃ asītikoṭidhanaṃ khādiṃ, sā maṃ ekadivasaṃ tucchahatthaṃ disvā gīvāyaṃ gahetvā nīharāpesi, aho mātugāmo nāma pāpo nillajjo akataññū mittadubbhī’’ti. So mātugāmassa aguṇaṃ anussarantova virajji, paṭikūlasaññaṃ paṭilabhi, gharāvāsepi ukkaṇṭhito <pageBreak edition="Myanmar" number="3.0452" /> ‘‘kiṃ me gharāvāsena, ajjeva nikkhamitvā pabbajissāmī’’ti puna gehaṃ agantvā rājānampi adisvāva nagarā nikkhamitvā araññaṃ pavisitvā gaṅgātīre assamaṃ māpetvā isipabbajjaṃ pabbajitvā jhānābhiññāyo uppādetvā vanamūlaphalāhāro tattha vāsaṃ kappesi.</paragraph>
    <paragraph line="414">Rājā taṃ apassanto ‘‘kahaṃ mama sahāyo’’ti pucchi. Nagarasobhiṇiyāpi katakammaṃ sakalanagare pākaṭaṃ jātaṃ. Athassa tamatthaṃ ācikkhitvā ‘‘iti te deva, sahāyo lajjāya gharampi agantvā araññaṃ pavisitvā pabbajito bhavissatī’’ti āhaṃsu. Rājā taṃ sutvā nagarasobhiṇiṃ <pageBreak edition="Vipassana Research Institut" number="3.0420" /> pakkosāpetvā ‘‘saccaṃ kira tvaṃ ekadivasaṃ sahassaṃ alabhitvā mama sahāyaṃ gīvāyaṃ gāhāpetvā nīharāpesī’’ti pucchi. ‘‘Saccaṃ, devā’’ti. ‘‘Pāpe jammī, sīghaṃ mama sahāyassa gataṭṭhānaṃ gantvā taṃ ānehi, no ce ānessasi, jīvitaṃ te natthī’’ti. Sā rañño vacanaṃ sutvā bhītā rathaṃ āruyha mahantena parivārena nagarā nikkhamitvā tassa vasanaṭṭhānaṃ pariyesantī sutavasena taṃ ṭhānaṃ sutvā tattha gantvā vanditvā ‘‘ayya, mayā andhabālabhāvena kataṃ dosaṃ khamatha, ahaṃ na punevaṃ karissāmī’’ti yācitvā ‘‘sādhu, khamāmi te, natthi me tayi āghāto’’ti vutte ‘‘sace me khamatha, mayā saddhiṃ rathaṃ abhiruhatha, nagaraṃ gacchissāma, gatakāle <pageBreak edition="Pali Text Society" number="3.0477" /> yaṃ mama ghare dhanaṃ atthi, sabbaṃ dassāmī’’ti āha. So tassā vacanaṃ sutvā ‘‘bhadde, idāni tayā saddhiṃ gantuṃ na sakkā, yadā pana imasmiṃ loke yena na bhavitabbaṃ, taṃ bhavissati, api nāma tadā gaccheyya’’nti vatvā paṭhamaṃ gāthamāha –</paragraph>
    <hangnum line="415" number="77"></hangnum>
    <gatha1 line="416"> ‘‘Gaṅgā kumudinī santā, saṅkhavaṇṇā ca kokilā;</gatha1>
    <gathalast line="417">Jambū tālaphalaṃ dajjā, atha nūna tadā siyā’’ti.</gathalast>
    <paragraph line="418">Tassattho – bhadde, yathā hi kumudasarā kumudehi sañchannā tiṭṭhanti, tatheva sace sakalāpi mahāgaṅgā kumudinī sīghasotaṃ pahāya santā upasantā siyā, sabbe kokilā ca saṅkhavaṇṇā bhaveyyuṃ, sabbo jamburukkho ca tālaphalaṃ dadeyya. <bold>Atha nūna tadā siyā</bold>ti atha tādise kāle amhākampi samāgamo nūna siyā, bhaveyya nāmāti vuttaṃ hoti.</paragraph>
    <paragraph line="419">Evañca <pageBreak edition="Myanmar" number="3.0453" /> vatvā punapi tāya ‘‘ehi, ayya, gacchāmā’’ti vutte ‘‘gacchissāmā’’ti vatvā ‘‘kasmiṃ kāle’’ti vutte ‘‘asukasmiñca asukasmiñcā’’ti vatvā sesagāthā abhāsi –</paragraph>
    <hangnum line="420" number="78"></hangnum>
    <gatha1 line="421"> ‘‘Yadā kacchapalomānaṃ, pāvāro tividho siyā;</gatha1>
    <gathalast line="422">Hemantikaṃ pāvuraṇaṃ, atha nūna tadā siyā.</gathalast>
    <hangnum line="423" number="79"></hangnum>
    <gatha1 line="424"> ‘‘Yadā makasapādānaṃ, aṭṭālo sukato siyā;</gatha1>
    <gathalast line="425">Daḷho ca avikampī ca, atha nūna tadā siyā.</gathalast>
    <hangnum line="426" number="80"></hangnum>
    <gatha1 line="427"> ‘‘Yadā sasavisāṇānaṃ, nisseṇī sukatā siyā;</gatha1>
    <gathalast line="428">Saggassārohaṇatthāya, atha nūna tadā siyā.</gathalast>
    <hangnum line="429" number="81"></hangnum>
    <gatha1 line="430"> ‘‘Yadā <pageBreak edition="Vipassana Research Institut" number="3.0421" /> nisseṇimāruyha, candaṃ khādeyyu mūsikā;</gatha1>
    <gathalast line="431">Rāhuñca paripāteyyuṃ, atha nūna tadā siyā.</gathalast>
    <hangnum line="432" number="82"></hangnum>
    <gatha1 line="433"> ‘‘Yadā surāghaṭaṃ pitvā, makkhikā gaṇacāriṇī;</gatha1>
    <gathalast line="434">Aṅgāre vāsaṃ kappeyyuṃ, atha nūna tadā siyā.</gathalast>
    <hangnum line="435" number="83"></hangnum>
    <gatha1 line="436"> ‘‘Yadā bimboṭṭhasampanno, gadrabho sumukho siyā;</gatha1>
    <gathalast line="437">Kusalo naccagītassa, atha nūna tadā siyā.</gathalast>
    <hangnum line="438" number="84"></hangnum>
    <gatha1 line="439"> ‘‘Yadā kākā ulūkā ca, mantayeyyuṃ rahogatā;</gatha1>
    <gathalast line="440">Aññamaññaṃ pihayyeyyuṃ, atha nūna tadā siyā.</gathalast>
    <hangnum line="441" number="85"></hangnum>
    <gatha1 line="442"> ‘‘Yadā <pageBreak edition="Pali Text Society" number="3.0478" /> muḷālapattānaṃ, chattaṃ thirataraṃ siyā;</gatha1>
    <gathalast line="443">Vassassa paṭighātāya, atha nūna tadā siyā.</gathalast>
    <hangnum line="444" number="86"></hangnum>
    <gatha1 line="445"> ‘‘Yadā kulako sakuṇo, pabbataṃ gandhamādanaṃ;</gatha1>
    <gathalast line="446">Tuṇḍenādāya gaccheyya, atha nūna tadā siyā.</gathalast>
    <hangnum line="447" number="87"></hangnum>
    <gatha1 line="448"> ‘‘Yadā sāmuddikaṃ nāvaṃ, sayantaṃ savaṭākaraṃ;</gatha1>
    <gathalast line="449">Ceṭo ādāya gaccheyya, atha nūna tadā siyā’’ti.</gathalast>
    <paragraph line="450">Tattha <pageBreak edition="Myanmar" number="3.0454" /><bold>tividho</bold>ti eko kacchapalomamayena pupphena, eko tūlena, eko ubhayenāti evaṃ tippakāro. <bold>Hemantikaṃ pāvuraṇa</bold>nti himapātasamaye pāvuraṇāya bhavituṃ samattho. <bold>Atha nūna tadā siyā</bold>ti atha tasmiṃ kāle mama tayā saddhiṃ ekaṃseneva saṃsaggo siyā. Evaṃ sabbattha pacchimapadaṃ yojetabbaṃ. <bold>Aṭṭālo sukato</bold>ti abhiruhitvā yujjhantaṃ purisasataṃ dhāretuṃ yathā sakkoti, evaṃ sukato. <bold>Paripāteyyu</bold>nti palāpeyyuṃ. <bold>Aṅgāre</bold>ti vītaccikaṅgārasanthare. <bold>Vāsaṃ kappeyyu</bold>nti ekekaṃ surāghaṭaṃ pivitvā mattā vaseyyuṃ. <bold>Bimboṭṭhasampanno</bold>ti bimbaphalasadisehi oṭṭhehi samannāgato. <bold>Sumukho</bold>ti suvaṇṇaādāsasadiso mukho. <bold>Pihayeyyu</bold>nti aññamaññassa sampattiṃ icchantā pihayeyyuṃ pattheyyuṃ. <bold>Muḷālapattāna</bold>nti saṇhānaṃ muḷālagacchapattānaṃ. <bold>Kulako</bold>ti eko khuddakasakuṇo. <bold>Sāmuddika</bold>nti samuddapakkhandanamahānāvaṃ. <bold>Sayantaṃ savaṭākara</bold>nti yantena ceva vaṭākarena <pageBreak edition="Vipassana Research Institut" number="3.0422" /> ca saddhiṃ sabbasambhārayuttaṃ. <bold>Ceṭo ādāyā</bold>ti yadā evarūpaṃ nāvaṃ khuddako gāmadārako hatthena gahetvā gaccheyyāti attho.</paragraph>
    <paragraph line="451">Iti mahāsatto iminā aṭṭhānaparikappena ekādasa gāthā abhāsi. Taṃ sutvā nagarasobhiṇī mahāsattaṃ khamāpetvā nagaraṃ gantvā rañño taṃ kāraṇaṃ ārocetvā attano jīvitaṃ yācitvā gaṇhi.</paragraph>
    <paragraph line="452">Satthā imaṃ dhammadesanaṃ āharitvā ‘‘evaṃ bhikkhu mātugāmo nāma akataññū mittadubbhī’’ti vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā rājā ānando ahosi, tāpaso pana ahameva ahosinti.</paragraph>
    <centered line="453">Aṭṭhānajātakavaṇṇanā navamā.</centered>
    <hangnum line="454"></hangnum>
    <paragraph line="455"> [426] 10. Dīpijātakavaṇṇanā</paragraph>
    <paragraph line="456"><bold>Khamanīyaṃ</bold><pageBreak edition="Pali Text Society" number="3.0479" /><pageBreak edition="Myanmar" number="3.0455" /><bold>yāpanīya</bold>nti idaṃ satthā veḷuvane viharanto ekaṃ eḷikaṃ ārabbha kathesi. Ekasmiñhi samaye mahāmoggallānatthero giriparikkhitte ekadvāre giribbajasenāsane vihāsi. Dvārasamīpeyevassa caṅkamo ahosi. Tadā eḷakapālakā ‘‘eḷakā ettha carantū’’ti giribbajaṃ pavesetvā kīḷantā viharanti. Tesu ekadivasaṃ sāyaṃ āgantvā eḷake gahetvā gacchantesu ekā eḷikā dūre caramānā eḷake nikkhamante adisvā ohīyi. Taṃ pacchā nikkhamantiṃ eko dīpiko disvā ‘‘khādissāmi na’’nti giribbajadvāre aṭṭhāsi. Sāpi ito cito ca olokentī taṃ disvā ‘‘esa maṃ māretvā khāditukāmatāya ṭhito, sace nivattitvā palāyissāmi, jīvitaṃ me natthi, ajja mayā purisakāraṃ kātuṃ vaṭṭatī’’ti cintetvā siṅgāni ukkhipitvā tassa abhimukhaṃ vegena pakkhanditvā dīpikassa ‘‘ito gaṇhissāmi, ito gaṇhissāmī’’ti vipphandatova gahaṇaṃ anupagantvā vegena palāyitvā eḷakānaṃ antaraṃ pāvisi. Atha thero taṃ tesaṃ kiriyaṃ disvā punadivase gantvā tathāgatassa ārocetvā ‘‘evaṃ bhante, sā eḷikā attano upāyakusalatāya parakkamaṃ katvā dīpikato muccī’’ti āha. Satthā ‘‘moggallāna, idāni tāva so dīpiko taṃ gahetuṃ nāsakkhi, pubbe pana naṃ viravantiṃ māretvā khādī’’ti vatvā tena yācito atītaṃ āhari.</paragraph>
    <paragraph line="457">Atīte <pageBreak edition="Vipassana Research Institut" number="3.0423" /> magadharaṭṭhe bodhisatto ekasmiṃ gāme mahābhogakule nibbattitvā vayappatto kāme pahāya isipabbajjaṃ pabbajitvā jhānābhiññāyo nibbattetvā ciraṃ himavante vasitvā loṇambilasevanatthāya rājagahaṃ gantvā ekasmiṃyeva giribbaje paṇṇasālaṃ māpetvā vāsaṃ kappesi. Tadā imināva niyāmena eḷakapālakesu eḷake carantesu ekadivasaṃ evameva ekaṃ eḷikaṃ pacchā nikkhamantiṃ disvā eko dīpiko ‘‘khādissāmi na’’nti dvāre aṭṭhāsi. Sāpi taṃ disvā ‘‘ajja mayhaṃ jīvitaṃ natthi, ekenupāyena iminā saddhiṃ madhurapaṭisanthāraṃ katvā hadayamassa mudukaṃ janetvā <pageBreak edition="Pali Text Society" number="3.0480" /> jīvitaṃ rakkhissāmī’’ti cintetvā dūratova tena saddhiṃ paṭisanthāraṃ karontī āgacchamānā paṭhamaṃ gāthamāha –</paragraph>
    <hangnum line="458" number="88"></hangnum>
    <gatha1 line="459"> ‘‘Khamanīyaṃ <pageBreak edition="Myanmar" number="3.0456" /> yāpanīyaṃ, kacci mātula te sukhaṃ;</gatha1>
    <gathalast line="460">Sukhaṃ te ammā avaca, sukhakāmāva te maya’’nti.</gathalast>
    <paragraph line="461">Tattha <bold>sukhaṃ te ammā</bold>ti mayhaṃ mātāpi ‘‘tumhākaṃ sukhaṃ puccheyyāsī’’ti ajja maṃ avacāti attho. <bold>Maya</bold>nti mātula mayampi tumhākaṃ sukhaṃ eva icchāmāti.</paragraph>
    <paragraph line="462">Taṃ sutvā dīpiko ‘‘ayaṃ dhuttikā maṃ mātulavādena vañcetukāmā, na me kakkhaḷabhāvaṃ jānātī’’ti cintetvā dutiyaṃ gāthamāha –</paragraph>
    <hangnum line="463" number="89"></hangnum>
    <gatha1 line="464"> ‘‘Naṅguṭṭhaṃ me avakkamma, heṭhayitvāna eḷike;</gatha1>
    <gathalast line="465">Sājja mātulavādena, muñcitabbā nu maññasī’’ti.</gathalast>
    <paragraph line="466">Tassattho – tvaṃ mama naṅguṭṭhamaṇḍalaṃ akkamitvā heṭhayitvā āgacchasi, sā tvaṃ ‘‘ajja mātulavādena muñcitabbāhamasmī’’ti maññasi nu, evaṃ maññasi maññeti.</paragraph>
    <paragraph line="467">Taṃ sutvā itarā ‘‘mātula, mā evaṃ karī’’ti vatvā tatiyaṃ gāthamāha –</paragraph>
    <hangnum line="468" number="90"></hangnum>
    <gatha1 line="469"> ‘‘Puratthāmukho nisinnosi, ahaṃ te mukhamāgatā;</gatha1>
    <gathalast line="470">Pacchato tuyhaṃ naṅguṭṭhaṃ, kathaṃ khvāhaṃ avakkami’’nti.</gathalast>
    <paragraph line="471">Tattha <pageBreak edition="Vipassana Research Institut" number="3.0424" /><bold>mukha</bold>nti abhimukhaṃ. <bold>Kathaṃ khvāhaṃ avakkami</bold>nti tava pacchato ṭhitaṃ ahaṃ kathaṃ avakkaminti attho.</paragraph>
    <paragraph line="472">Atha naṃ so ‘‘kiṃ kathesi eḷike, mama naṅguṭṭhassa aṭṭhitaṭṭhānaṃ nāma natthī’’ti vatvā catutthaṃ gāthamāha –</paragraph>
    <hangnum line="473" number="91"></hangnum>
    <gatha1 line="474"> ‘‘Yāvatā <pageBreak edition="Pali Text Society" number="3.0481" /> caturo dīpā, sasamuddā sapabbatā;</gatha1>
    <gathalast line="475">Tāvatā mayhaṃ naṅguṭṭhaṃ, kathaṃ kho taṃ vivajjayī’’ti.</gathalast>
    <paragraph line="476">Tattha tāvatāti ettakaṃ ṭhānaṃ mama naṅguṭṭhaṃ parikkhipitvā gatanti vadati.</paragraph>
    <paragraph line="477">Taṃ sutvā eḷikā ‘‘ayaṃ pāpo madhurakathāya na allīyati, paṭisattu hutvā tassa kathessāmī’’ti vatvā pañcamaṃ gāthamāha –</paragraph>
    <hangnum line="478" number="92"></hangnum>
    <gatha1 line="479"> ‘‘Pubbeva <pageBreak edition="Myanmar" number="3.0457" /> metamakkhiṃsu, mātā pitā ca bhātaro;</gatha1>
    <gathalast line="480">Dīghaṃ duṭṭhassa naṅguṭṭhaṃ, sāmhi vehāyasāgatā’’ti.</gathalast>
    <paragraph line="481">Tattha <bold>akkhiṃsū</bold>ti pubbeva me etaṃ mātā ca pitā ca bhātaro ca ācikkhiṃsu. <bold>Sāmhī</bold>ti sā ahaṃ ñātakānaṃ santikā tava naṅguṭṭhassa dīghabhāvaṃ sutvā tava naṅguṭṭhaṃ pariharantī <bold>vehāyasā</bold> ākāsena āgatāti.</paragraph>
    <paragraph line="482">Atha naṃ so ‘‘jānāmi te ahaṃ ākāsena āgatabhāvaṃ, evaṃ āgacchantī pana mayhaṃ bhakkhe nāsetvā āgatāsī’’ti vatvā chaṭṭhaṃ gāthamāha –</paragraph>
    <hangnum line="483" number="93"></hangnum>
    <gatha1 line="484"> ‘‘Tañca disvāna āyantiṃ, antalikkhasmi eḷike;</gatha1>
    <gathalast line="485">Migasaṅgho palāyittha, bhakkho me nāsito tayā’’ti.</gathalast>
    <paragraph line="486">Taṃ sutvā itarā maraṇabhayabhītā aññaṃ kāraṇaṃ āharituṃ asakkontī ‘‘mātula, mā evarūpaṃ kakkhaḷakammaṃ kari, jīvitaṃ me dehī’’ti vilapi. Itaropi naṃ vilapantiññeva khandhe gahetvā māretvā khādi.</paragraph>
    <hangnum line="487" number="94"></hangnum>
    <gatha1 line="488"> ‘‘Iccevaṃ <pageBreak edition="Vipassana Research Institut" number="3.0425" /> vilapantiyā, eḷakiyā ruhagghaso;</gatha1>
    <gathalast line="489">Galakaṃ anvāvamaddi, natthi duṭṭhe subhāsitaṃ.</gathalast>
    <hangnum line="490" number="95"></hangnum>
    <gatha1 line="491"> ‘‘Neva duṭṭhe nayo atthi, na dhammo na subhāsitaṃ;</gatha1>
    <gathalast line="492">Nikkamaṃ duṭṭhe yuñjetha, so ca sabbhiṃ na rañjatī’’ti. –</gathalast>
    <unindented line="493">Imā dve abhisambuddhagāthā –</unindented>
    <paragraph line="494">Tattha <pageBreak edition="Pali Text Society" number="3.0482" /><bold>ruhagghaso</bold>ti ruhirabhakkho lohitapāyī sāhasikadīpiko. <bold>Galakaṃ anvāvamaddī</bold>ti gīvaṃ maddi, ḍaṃsitvā phālesīti attho. <bold>Nayo</bold>ti kāraṇaṃ. <bold>Dhammo</bold>ti sabhāvo. <bold>Subhāsita</bold>nti sukathitavacanaṃ, sabbametaṃ duṭṭhe natthīti attho. <bold>Nikkamaṃ duṭṭhe yuñjethā</bold>ti bhikkhave, duṭṭhapuggale parakkamameva yuñjeyya. <bold>So ca sabbhiṃ na rañjatī</bold>ti so pana puggalo sabbhiṃ sundaraṃ subhāsitaṃ na rañjati, na piyāyatīti attho. Tāpaso tesaṃ kiriyaṃ sabbaṃ addasa.</paragraph>
    <paragraph line="495">Satthā <pageBreak edition="Myanmar" number="3.0458" /> imaṃ dhammadesanaṃ āharitvā jātakaṃ samodhānesi – ‘‘tadā eḷikāva etarahi eḷikā ahosi, dīpikopi etarahi dīpikova, tāpaso pana ahameva ahosi’’nti.</paragraph>
    <centered line="496">Dīpijātakavaṇṇanā dasamā.</centered>
    <paragraph line="497">Jātakuddānaṃ –</paragraph>
    <gatha1 line="498">Kaccānī aṭṭhasaddañca, sulasā ca sumaṅgalaṃ;</gatha1>
    <gatha2 line="499">Gaṅgamālañca cetiyaṃ, indriyañceva ādittaṃ;</gatha2>
    <gathalast line="500">Aṭṭhānañceva dīpi ca, dasa aṭṭhanipātake.</gathalast>
    <centered line="501">Aṭṭhakanipātavaṇṇanā niṭṭhitā.</centered>
  </content>
</document>