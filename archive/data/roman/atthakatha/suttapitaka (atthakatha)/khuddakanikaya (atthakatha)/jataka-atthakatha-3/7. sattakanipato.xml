<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0513a3.att3.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-3/7. sattakanipato.xml</archivePath>
    <baseFileName>7. sattakanipato</baseFileName>
    <titlePath>7. Sattakanipāto - Jātaka-aṭṭhakathā-3 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">7. Sattakanipāto</chapter>
    <title line="2">1. Kukkuvaggo</title>
    <hangnum line="3"></hangnum>
    <paragraph line="4"> [396] 1. Kukkujātakavaṇṇanā</paragraph>
    <paragraph line="5"><bold>Diyaḍḍhakukkū</bold>ti <pageBreak edition="V" number="3.0279" /><pageBreak edition="P" number="3.0317" /><pageBreak edition="M" number="3.0298" /> idaṃ satthā jetavane viharanto rājovādaṃ ārabbha kathesi. Paccuppannavatthu <bold>tesakuṇajātake</bold> (jā. 2.17.1 ādayo) āvi bhavissati.</paragraph>
    <paragraph line="6">Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi. Rājā agatigamane patiṭṭhāya adhammena rajjaṃ kāresi, janapadaṃ pīḷetvā dhanameva saṃhari. Bodhisatto rājānaṃ ovaditukāmo ekaṃ upamaṃ upadhārento vicarati, rañño uyyāne vāsāgāraṃ vippakataṃ hoti aniṭṭhitacchadanaṃ, dārukaṇṇikaṃ āropetvā gopānasiyo pavesitamattā honti. Rājā kīḷanatthāya uyyānaṃ gantvā tattha vicaritvā taṃ gehaṃ pavisitvā ullokento kaṇṇikamaṇḍalaṃ disvā attano uparipatanabhayena nikkhamitvā bahi ṭhito puna oloketvā ‘‘kiṃ nu kho nissāya kaṇṇikā ṭhitā, kiṃ nissāya gopānasiyo’’ti cintetvā bodhisattaṃ pucchanto paṭhamaṃ gāthamāha –</paragraph>
    <hangnum line="7" number="1"></hangnum>
    <gatha1 line="8"> ‘‘Diyaḍḍhakukkū <pageBreak edition="P" number="3.0318" /> udayena kaṇṇikā, vidatthiyo aṭṭha parikkhipanti naṃ;</gatha1>
    <gathalast line="9">Sā siṃsapā, sāramayā apheggukā, kuhiṃ ṭhitā upparito na dhaṃsatī’’ti.</gathalast>
    <paragraph line="10">Tattha <bold>diyaḍḍhakukkū</bold>ti diyaḍḍharatanā. <bold>Udayenā</bold>ti uccattena. <bold>Parikkhipanti na</bold>nti taṃ panetaṃ aṭṭha vidatthiyo parikkhipanti, parikkhepato aṭṭhavidatthipamāṇāti vuttaṃ hoti. <bold>Kuhiṃ ṭhitā</bold>ti kattha patiṭṭhitā hutvā. <bold>Na dhaṃsatī</bold>ti na patati.</paragraph>
    <paragraph line="11">Taṃ <pageBreak edition="V" number="3.0280" /><pageBreak edition="M" number="3.0299" /> sutvā bodhisatto ‘‘laddhā dāni me rañño ovādatthāya upamā’’ti cintetvā imā gāthā āha –</paragraph>
    <hangnum line="12" number="2"></hangnum>
    <gatha1 line="13"> ‘‘Yā tiṃsati sāramayā anujjukā, parikiriya gopānasiyo samaṃ ṭhitā;</gatha1>
    <gathalast line="14">Tāhi susaṅgahitā balasā pīḷitā, samaṃ ṭhitā upparito na dhaṃsati.</gathalast>
    <hangnum line="15" number="3"></hangnum>
    <gatha1 line="16"> ‘‘Evampi mittehi daḷhehi paṇḍito, abhejjarūpehi sucīhi mantibhi;</gatha1>
    <gathalast line="17">Susaṅgahīto siriyā na dhaṃsati, gopānasībhāravahāva kaṇṇikā’’ti.</gathalast>
    <paragraph line="18">Tattha <bold>yā tiṃsati sāramayā</bold>ti yā etā sārarukkhamayā tiṃsati gopānasiyo. <bold>Parikiriyā</bold>ti parivāretvā. <bold>Samaṃ ṭhitā</bold>ti samabhāgena ṭhitā. <bold>Balasā pīḷitā</bold>ti tāhi tāhi gopānasīhi balena pīḷitā suṭṭhu saṅgahitā ekābaddhā hutvā. <bold>Paṇḍito</bold>ti ñāṇasampanno rājā. <bold>Sucīhī</bold>ti sucisamācārehi kalyāṇamittehi. <bold>Mantibhī</bold>ti mantakusalehi. <bold>Gopānasībhāravahāva kaṇṇikā</bold>ti yathā gopānasīnaṃ bhāraṃ vahamānā kaṇṇikā na dhaṃsati na patati, evaṃ rājāpi vuttappakārehi mantīhi abhijjahadayehi susaṅgahito sirito na dhaṃsati na patati na parihāyati.</paragraph>
    <paragraph line="19">Rājā <pageBreak edition="P" number="3.0319" /> bodhisatte kathenteyeva attano kiriyaṃ sallakkhetvā kaṇṇikāya asati gopānasiyo na tiṭṭhanti, gopānasīhi asaṅgahitā kaṇṇikā na tiṭṭhati, gopānasīsu bhijjantīsu kaṇṇikā patati, evameva adhammiko rājā attano mittāmacce ca balakāye ca brāhmaṇagahapatike ca asaṅgaṇhanto tesu bhijjantesu tehi asaṅgahito issariyā dhaṃsati, raññā nāma dhammikena bhavitabbanti. Athassa tasmiṃ khaṇe paṇṇākāratthāya mātuluṅgaṃ āhariṃsu. Rājā ‘‘sahāya, imaṃ mātuluṅgaṃ khādā’’ti bodhisattaṃ āha. Bodhisatto taṃ gahetvā ‘‘mahārāja, imaṃ khādituṃ ajānantā tittakaṃ vā karonti ambilaṃ vā, jānantā <pageBreak edition="M" number="3.0300" /> pana paṇḍitā tittakaṃ hāretvā ambilaṃ anīharitvā mātuluṅgarasaṃ anāsetvāva khādantī’’ti rañño imāya upamāya dhanasaṅgharaṇūpāyaṃ dassento dve gāthā abhāsi –</paragraph>
    <hangnum line="20" number="4"></hangnum>
    <gatha1 line="21"> ‘‘Kharattacaṃ bellaṃ yathāpi satthavā, anāmasantopi karoti tittakaṃ;</gatha1>
    <gathalast line="22">Samāharaṃ sāduṃ karoti patthiva, asāduṃ kayirā tanubandhamuddharaṃ.</gathalast>
    <hangnum line="23" number="5"></hangnum>
    <gatha1 line="24"> ‘‘Evampi <pageBreak edition="V" number="3.0281" /> gāmanigamesu paṇḍito, asāhasaṃ rājadhanāni saṅgharaṃ;</gatha1>
    <gathalast line="25">Dhammānuvattī paṭipajjamāno, sa phāti kayirā aviheṭhayaṃ para’’nti.</gathalast>
    <paragraph line="26">Tattha <bold>kharattaca</bold>nti thaddhatacaṃ. <bold>Bella</bold>nti mātuluṅgaṃ. ‘Bela’’ntipi pāṭho, ayamevattho. <bold>Satthavā</bold>ti satthakahattho. <bold>Anāmasanto</bold>ti bahitacaṃ tanukampi atacchanto idaṃ phalaṃ tittakaṃ karoti. <bold>Samāhara</bold>nti samāharanto bahitacaṃ tacchanto anto ca ambilaṃ anīharanto taṃ sāduṃ karoti. <bold>Patthivā</bold>ti rājānaṃ ālapati. <bold>Tanubandhamuddhara</bold>nti <pageBreak edition="P" number="3.0320" /> tanukaṃ pana tacaṃ uddharanto sabbaso tittakassa anapanītattā taṃ asādumeva kayirā. <bold>Eva</bold>nti evaṃ paṇḍito rājāpi asāhasaṃ sāhasiyā taṇhāya vasaṃ agacchanto agatigamanaṃ pahāya raṭṭhaṃ apīḷetvā upacikānaṃ vammikavaḍḍhananiyāmena madhukarānaṃ reṇuṃ gahetvā madhukaraṇaniyāmena ca dhanaṃ saṅgharanto –</paragraph>
    <gatha1 line="27">‘‘Dānaṃ sīlaṃ pariccāgaṃ, ajjavaṃ maddavaṃ tapaṃ;</gatha1>
    <gathalast line="28">Akkodhaṃ avihiṃsañca, khantiñca avirodhana’’nti. –</gathalast>
    <unindented line="29">Iti imesaṃ dasannaṃ rājadhammānaṃ anuvattanena dhammānuvattī hutvā paṭipajjamāno so attano ca paresañca phātiṃ vaḍḍhiṃ kareyya paraṃ aviheṭhentoyevāti.</unindented>
    <paragraph line="30">Rājā bodhisattena saddhiṃ mantento pokkharaṇītīraṃ gantvā supupphitaṃ bālasūriyavaṇṇaṃ udakena anupalittaṃ padumaṃ disvā āha – ‘‘sahāya, imaṃ <pageBreak edition="M" number="3.0301" /> padumaṃ udake sañjātameva udakena alimpamānaṃ ṭhita’’nti. Atha naṃ bodhisatto ‘‘mahārāja, raññā nāma evarūpena bhavitabba’’nti ovadanto imā gāthā āha –</paragraph>
    <hangnum line="31" number="6"></hangnum>
    <gatha1 line="32"> ‘‘Odātamūlaṃ sucivārisambhavaṃ, jātaṃ yathā pokkharaṇīsu ambujaṃ;</gatha1>
    <gathalast line="33">Padumaṃ yathā agginikāsiphālimaṃ, na kaddamo na rajo na vāri limpati.</gathalast>
    <hangnum line="34" number="7"></hangnum>
    <gatha1 line="35"> ‘‘Evampi vohārasuciṃ asāhasaṃ, visuddhakammantamapetapāpakaṃ;</gatha1>
    <gathalast line="36">Na limpati kammakilesa tādiso, jātaṃ yathā pokkharaṇīsu ambuja’’nti.</gathalast>
    <paragraph line="37">Tattha <bold>odātamūla</bold>nti paṇḍaramūlaṃ. <bold>Ambuja</bold>nti padumasseva vevacanaṃ. <bold>Agginikāsiphālima</bold>nti agginikāsinā sūriyena phālitaṃ vikasitanti attho. <bold>Na kaddamo na</bold><pageBreak edition="V" number="3.0282" /><bold>rajo na vāri limpatī</bold>ti neva kaddamo na rajo na udakaṃ limpati, na makkhetīti attho. ‘‘Lippati’’cceva vā pāṭho, bhummatthe vā etāni paccattavacanāni, etesu kaddamādīsu na lippati, na allīyatīti attho. <bold>Vohārasuci</bold>nti <pageBreak edition="P" number="3.0321" /> porāṇakehi dhammikarājūhi likhāpetvā ṭhapitavinicchayavohāre suciṃ, agatigamanaṃ pahāya dhammena vinicchayakārakanti attho. <bold>Asāhasa</bold>nti dhammikavinicchaye ṭhitattāyeva sāhasikakiriyāya virahitaṃ. <bold>Visuddhakammanta</bold>nti teneva asāhasikaṭṭhena visuddhakammantaṃ saccavādiṃ nikkodhaṃ majjhattaṃ tulābhūtaṃ lokassa. <bold>Apetapāpaka</bold>nti apagatapāpakammaṃ. <bold>Na limpati kammakilesa tādiso</bold>ti taṃ rājānaṃ pāṇātipāto adinnādānaṃ kāmesumicchācāro musāvādoti ayaṃ kammakileso na allīyati. Kiṃkāraṇā? <bold>Tādiso jātaṃ yathā pokkharaṇīsu ambujaṃ</bold>. Tādiso hi rājā yathā pokkharaṇīsu jātaṃ padumaṃ anupalittaṃ, evaṃ anupalitto nāma hoti.</paragraph>
    <paragraph line="38">Rājā bodhisattassa ovādaṃ sutvā tato paṭṭhāya dhammena rajjaṃ kārento dānādīni puññāni katvā saggaparāyaṇo ahosi.</paragraph>
    <paragraph line="39">Satthā <pageBreak edition="M" number="3.0302" /> imaṃ dhammadesanaṃ āharitvā jātakaṃ samodhānesi – ‘‘tadā rājā ānando ahosi, paṇḍitāmacco pana ahameva ahosi’’nti.</paragraph>
    <centered line="40">Kukkujātakavaṇṇanā paṭhamā.</centered>
    <hangnum line="41"></hangnum>
    <paragraph line="42"> [397] 2. Manojajātakavaṇṇanā</paragraph>
    <paragraph line="43"><bold>Yathā cāpo ninnamatī</bold>ti idaṃ satthā veḷuvane viharanto vipakkhasevakaṃ bhikkhuṃ ārabbha kathesi. Vatthu pana heṭṭhā <bold>mahiḷāmukhajātake</bold> (jā. 1.1.26) vitthāritameva. Tadā pana satthā ‘‘na, bhikkhave, idāneva, pubbepesa vipakkhasevakoyevā’’ti vatvā atītaṃ āhari.</paragraph>
    <paragraph line="44">Atīte bārāṇasiyaṃ brahmadatte rajjaṃ kārente bodhisatto sīho hutvā sīhiyā saddhiṃ saṃvasanto dve potake labhi – puttañca dhītarañca. Puttassa manojoti nāmaṃ ahosi, so vayappatto ekaṃ sīhapotikaṃ gaṇhi. Iti te pañca janā ahesuṃ. Manojo vanamahiṃsādayo vadhitvā maṃsaṃ āharitvā mātāpitaro ca bhaginiñca pajāpatiñca poseti. So <pageBreak edition="P" number="3.0322" /> ekadivasaṃ gocarabhūmiyaṃ giriyaṃ nāma siṅgālaṃ palāyituṃ appahontaṃ urena nipannaṃ disvā ‘‘kiṃ, sammā’’ti <pageBreak edition="V" number="3.0283" /> pucchitvā ‘‘upaṭṭhātukāmomhi, sāmī’’ti vutte ‘‘sādhu, upaṭṭhahassū’’ti taṃ gahetvā attano vasanaguhaṃ ānesi. Bodhisatto taṃ disvā ‘‘tāta manoja, siṅgālā nāma dussīlā pāpadhammā akicce niyojenti, mā etaṃ attano santike karī’’ti vāretuṃ nāsakkhi.</paragraph>
    <paragraph line="45">Athekadivasaṃ siṅgālo assamaṃsaṃ khāditukāmo manojaṃ āha – ‘‘sāmi, amhehi ṭhapetvā assamaṃsaṃ aññaṃ akhāditapubbaṃ nāma natthi, assaṃ gaṇhissāmā’’ti. ‘‘Kahaṃ pana, samma, assā hontī’’ti? ‘‘Bārāṇasiyaṃ nadītīre’’ti. So tassa vacanaṃ gahetvā tena saddhiṃ assānaṃ nadiyā nhānavelāyaṃ gantvā ekaṃ assaṃ gahetvā piṭṭhiyaṃ āropetvā vegena attano guhādvārameva āgato. Athassa pitā assamaṃsaṃ khāditvā ‘‘tāta, assā nāma rājabhogā, rājāno ca nāma anekamāyā kusalehi <pageBreak edition="M" number="3.0303" /> dhanuggahehi vijjhāpenti, assamaṃsakhādanasīhā nāma dīghāyukā na honti, ito paṭṭhāya mā assaṃ gaṇhī’’ti āha. So pitu vacanaṃ akatvā gaṇhateva. ‘‘Sīho asse gaṇhātī’’ti sutvā rājā antonagareyeva assānaṃ pokkharaṇiṃ kārāpesi. Tatopi āgantvā gaṇhiyeva. Rājā assasālaṃ kāretvā antosālāyameva tiṇodakaṃ dāpesi. Sīho pākāramatthakena gantvā antosālātopi gaṇhiyeva.</paragraph>
    <paragraph line="46">Rājā ekaṃ akkhaṇavedhiṃ dhanuggahaṃ pakkosāpetvā ‘‘sakkhissasi tāta, sīhaṃ vijjhitu’’nti āha. So ‘‘sakkomī’’ti vatvā pākāraṃ nissāya sīhassa āgamanamagge aṭṭakaṃ kāretvā aṭṭhāsi. Sīho āgantvā bahisusāne siṅgālaṃ ṭhapetvā assagahaṇatthāya nagaraṃ pakkhandi. Dhanuggaho āgamanakāle ‘‘atitikhiṇo vego’’ti sīhaṃ avijjhitvā assaṃ gahetvā gamanakāle garubhāratāya olīnavegaṃ sīhaṃ tikhiṇena nārācena pacchābhāge vijjhi. Nārāco purimakāyena nikkhamitvā ākāsaṃ pakkhandi. Sīho <pageBreak edition="P" number="3.0323" /> ‘‘viddhosmī’’ti viravi. Dhanuggaho taṃ vijjhitvā asani viya jiyaṃ pothesi. Siṅgālo sīhassa ca jiyāya ca saddaṃ sutvā ‘‘sahāyo me dhanuggahena vijjhitvā mārito bhavissati, matakena hi saddhiṃ vissāso nāma natthi, idāni mama pakatiyā vasanavanameva gamissāmī’’ti attanāva saddhiṃ sallapanto dve gāthā abhāsi –</paragraph>
    <hangnum line="47" number="8"></hangnum>
    <gatha1 line="48"> ‘‘Yathā cāpo ninnamati, jiyā cāpi nikūjati;</gatha1>
    <gathalast line="49">Haññate nūna manojo, migarājā sakhā mama.</gathalast>
    <hangnum line="50" number="9"></hangnum>
    <gatha1 line="51"> ‘‘Handa <pageBreak edition="V" number="3.0284" /> dāni vanantāni, pakkamāmi yathāsukhaṃ;</gatha1>
    <gathalast line="52">Netādisā sakhā honti, labbhā me jīvato sakhā’’ti.</gathalast>
    <paragraph line="53">Tattha <bold>yathā</bold>ti yenākāreneva cāpo ninnamati. <bold>Haññate nūnā</bold>ti nūna haññati. <bold>Netādisā</bold>ti evarūpā matakā sahāyā nāma na honti. <bold>Labbhā me</bold>ti jīvato mama sahāyo nāma sakkā laddhuṃ.</paragraph>
    <paragraph line="54">Sīhopi ekavegena gantvā assaṃ guhādvāre pātetvā sayampi maritvā pati. Athassa ñātakā nikkhamitvā taṃ lohitamakkhitaṃ pahāramukhehi <pageBreak edition="M" number="3.0304" /> paggharitalohitaṃ pāpajanasevitāya jīvitakkhayaṃ pattaṃ addasaṃsu, disvā cassa mātā pitā bhaginī pajāpatīti paṭipāṭiyā catasso gāthā bhāsiṃsu –</paragraph>
    <hangnum line="55" number="10"></hangnum>
    <gatha1 line="56"> ‘‘Na pāpajanasaṃsevī, accantaṃ sukhamedhati;</gatha1>
    <gathalast line="57">Manojaṃ passa semānaṃ, giriyassānusāsanī.</gathalast>
    <hangnum line="58" number="11"></hangnum>
    <gatha1 line="59"> ‘‘Na pāpasampavaṅkena, mātā puttena nandati;</gatha1>
    <gathalast line="60">Manojaṃ passa semānaṃ, acchannaṃ samhi lohite.</gathalast>
    <hangnum line="61" number="12"></hangnum>
    <gatha1 line="62"> ‘‘Evamāpajjate poso, pāpiyo ca nigacchati;</gatha1>
    <gathalast line="63">Yo ve hitānaṃ vacanaṃ, na karoti atthadassinaṃ.</gathalast>
    <hangnum line="64" number="13"></hangnum>
    <gatha1 line="65"> ‘‘Evañca so hoti tato ca pāpiyo, yo uttamo adhamajanūpasevī;</gatha1>
    <gathalast line="66">Passuttamaṃ <pageBreak edition="P" number="3.0324" /> adhamajanūpasevitaṃ, migādhipaṃ saravaraveganiddhuta’’nti.</gathalast>
    <paragraph line="67">Tattha <bold>accantaṃ sukhamedhatī</bold>ti na ciraṃ sukhaṃ labhati. <bold>Giriyassānusāsanī</bold>ti ayaṃ evarūpā giriyassānusāsanīti garahanto āha. <bold>Pāpasampavaṅkenā</bold>ti pāpesu sampavaṅkena pāpasahāyena. <bold>Acchanna</bold>nti nimuggaṃ. <bold>Pāpiyo ca nigacchatī</bold>ti pāpañca vindati. <bold>Hitāna</bold>nti atthakāmānaṃ. <bold>Atthadassina</bold>nti anāgataatthaṃ passantānaṃ. <bold>Pāpiyo</bold>ti pāpataro. <bold>Adhamajanūpasevī</bold>ti adhamajanaṃ upasevī. <bold>Uttama</bold>nti sarīrabalena jeṭṭhakaṃ.</paragraph>
    <paragraph line="68">Pacchimā <pageBreak edition="V" number="3.0285" /> abhisambuddhagāthā –</paragraph>
    <hangnum line="69" number="14"></hangnum>
    <gatha1 line="70"> ‘‘Nihīyati puriso nihīnasevī, na ca hāyetha kadāci tulyasevī;</gatha1>
    <gathalast line="71">Seṭṭhamupagamaṃ udeti khippaṃ, tasmāttanā uttaritaraṃ bhajethā’’ti.</gathalast>
    <paragraph line="72">Tattha <bold>nihīyatī</bold>ti bhikkhave, nihīnasevī nāma manojo sīho viya nihīyati parihāyati vināsaṃ pāpuṇāti. <bold>Tulyasevī</bold>ti sīlādīhi attanā <pageBreak edition="M" number="3.0305" /> sadisaṃ sevamāno na hāyati, vaḍḍhiyeva panassa hoti. <bold>Seṭṭhamupagama</bold>nti sīlādīhi uttaritaraṃyeva upagacchanto. <bold>Udeti khippa</bold>nti sīghameva sīlādīhi guṇehi udeti, vuddhiṃ upagacchatīti.</paragraph>
    <paragraph line="73">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne vipakkhasevako sotāpattiphale patiṭṭhahi.</paragraph>
    <paragraph line="74">Tadā siṅgālo devadatto ahosi, manojo vipakkhasevako, bhaginī uppalavaṇṇā, bhariyā khemā bhikkhunī, mātā rāhulamātā, pitā sīharājā pana ahameva ahosinti.</paragraph>
    <centered line="75">Manojajātakavaṇṇanā dutiyā.</centered>
    <hangnum line="76"></hangnum>
    <paragraph line="77"> [398] 3. Sutanujātakavaṇṇanā</paragraph>
    <paragraph line="78"><bold>Rājā te bhatta</bold>nti idaṃ satthā jetavane viharanto mātuposakabhikkhuṃ ārabbha kathesi. Vatthu <bold>sāmajātake</bold> (jā. 2.22.296 ādayo) āvi bhavissati.</paragraph>
    <paragraph line="79">Atīte <pageBreak edition="P" number="3.0325" /> bārāṇasiyaṃ brahmadatte rajjaṃ kārente bodhisatto duggatagahapatikule nibbatti, sutanūtissa nāmaṃ akaṃsu. So vayappatto bhatiṃ katvā mātāpitaro posetvā pitari kālakate mātaraṃ poseti. Tasmiṃ pana kāle bārāṇasirājā migavittako ahosi. So ekadivasaṃ mahantena parivārena yojanadviyojanamattaṃ araññaṃ pavisitvā ‘‘yassa ṭhitaṭṭhānena migo palāyati, so imaṃ nāma jito’’ti sabbesaṃ ārocāpesi. Amaccā rañño dhuvamaggaṭṭhāne koṭṭhakaṃ chādetvā adaṃsu. Manussehi migānaṃ vasanaṭṭhānāni parivāretvā unnādentehi uṭṭhāpitesu migesu eko eṇimigo rañño ṭhitaṭṭhānaṃ paṭipajji. Rājā ‘‘taṃ vijjhissāmī’’ti saraṃ khipi <pageBreak edition="V" number="3.0286" />. Uggahitamāyo migo saraṃ mahāphāsukābhimukhaṃ āgacchantaṃ ñatvā parivattitvā sarena viddho viya hutvā pati. Rājā ‘‘migo me viddho’’ti gahaṇatthāya dhāvi. Migo uṭṭhāya vātavegena palāyi, amaccādayo rājānaṃ avahasiṃsu. So migaṃ anubandhitvā kilantakāle khaggena dvidhā chinditvā ekasmiṃ daṇḍake laggitvā <pageBreak edition="M" number="3.0306" /> kājaṃ vahanto viya āgacchanto ‘‘thokaṃ vissamissāmī’’ti maggasamīpe ṭhitaṃ vaṭarukkhaṃ upagantvā nipajjitvā niddaṃ okkami.</paragraph>
    <paragraph line="80">Tasmiṃ pana vaṭarukkhe nibbatto maghadevo nāma yakkho tattha paviṭṭhe vessavaṇassa santikā khādituṃ labhi. So rājānaṃ uṭṭhāya gacchantaṃ ‘‘tiṭṭha bhakkhosi me’’ti hatthe gaṇhi. ‘‘Tvaṃ konāmosī’’ti? ‘‘Ahaṃ idha nibbattayakkho, imaṃ ṭhānaṃ paviṭṭhake khādituṃ labhāmī’’ti. Rājā satiṃ upaṭṭhapetvā ‘‘kiṃ ajjeva maṃ khādissasi, udāhu nibaddhaṃ khādissasī’’ti pucchi. ‘‘Labhanto nibaddhaṃ khādissāmī’’ti. Rājā ‘‘imaṃ ajja migaṃ khāditvā maṃ vissajjehi, ahaṃ te sve paṭṭhāya ekāya bhattapātiyā saddhiṃ ekaṃ manussaṃ pesessāmī’’ti. ‘‘Tena hi appamatto hohi, apesitadivase taññeva <pageBreak edition="P" number="3.0326" /> khādissāmī’’ti. ‘‘Ahaṃ bārāṇasirājā, mayhaṃ avijjamānaṃ nāma natthī’’ti. Yakkho paṭiññaṃ gahetvā taṃ vissajjesi. So nagaraṃ pavisitvā tamatthaṃ ekassa atthacarakassa amaccassa kathetvā ‘‘idāni kiṃ kātabba’’nti pucchi. ‘‘Divasaparicchedo kato, devā’’ti? ‘‘Na kato’’ti. ‘‘Ayuttaṃ vo kataṃ, evaṃ santepi mā cintayittha, bahū bandhanāgāre manussā’’ti. ‘‘Tena hi tvaṃ etaṃ kammaṃ kara, mayhaṃ jīvitaṃ dehī’’ti.</paragraph>
    <paragraph line="81">Amacco ‘‘sādhū’’ti sampaṭicchitvā devasikaṃ bandhanāgārato manussaṃ nīharitvā bhattapātiṃ gahetvā kañci ajānāpetvāva yakkhassa pesesi. Yakkho bhattaṃ bhuñjitvā manussaṃ khādati. Aparabhāge bandhanāgārāni nimmanussāni jātāni. Rājā bhattahārakaṃ alabhanto maraṇabhayena kampi. Atha naṃ amacco assāsetvā ‘‘deva, jīvitāsāto dhanāsāva balavatarā, hatthikkhandhe sahassabhaṇḍikaṃ ṭhapetvā ‘ko imaṃ dhanaṃ gahetvā yakkhassa bhattaṃ ādāya gamissatī’ti bheriṃ carāpemā’’ti vatvā tathā kāresi. Atha taṃ sutvā bodhisatto cintesi ‘‘ahaṃ bhatiyā māsakaḍḍhamāsakaṃ saṅgharitvā kicchena mātaraṃ posemi, imaṃ dhanaṃ gahetvā mātu datvā yakkhassa santikaṃ gamissāmi, sace yakkhaṃ dametuṃ sakkhissāmi, iccetaṃ kusalaṃ, no ce sakkhissāmi, mātā me sukhaṃ jīvissatī’’ti. So tamatthaṃ mātu ārocetvā ‘‘alaṃ tāta, na mama attho dhanenā’’ti dve vāre paṭikkhipitvā tatiyavāre taṃ anāpucchitvāva ‘‘āharatha, ayya, sahassaṃ, ahaṃ bhattaṃ harissāmī’’ti sahassaṃ gahetvā mātu datvā ‘‘amma <pageBreak edition="M" number="3.0307" />, mā cintayi <pageBreak edition="V" number="3.0287" />, ahaṃ yakkhaṃ dametvā mahājanassa sotthiṃ karissāmi, ajjeva tava assukilinnamukhaṃ hāsāpentova āgacchissāmī’’ti mātaraṃ vanditvā rājapurisehi saddhiṃ rañño santikaṃ gantvā vanditvā aṭṭhāsi.</paragraph>
    <paragraph line="82">Tato raññā ‘‘tāta, tvaṃ bhattaṃ harissasī’’ti vutte ‘‘āma, devā’’ti āha. ‘‘Kiṃ te laddhuṃ vaṭṭatī’’ti? ‘‘Tumhākaṃ <pageBreak edition="P" number="3.0327" /> suvaṇṇapādukā, devā’’ti. ‘‘Kiṃkāraṇā’’ti? ‘‘Deva, so yakkho attano rukkhamūle bhūmiyaṃ ṭhitake khādituṃ labhati, ahaṃ etassa santakabhūmiyaṃ aṭṭhatvā pādukāsu ṭhassāmī’’ti. ‘‘Aññaṃ kiṃ laddhuṃ vaṭṭatī’’ti? ‘‘Tumhākaṃ chattaṃ, devā’’ti. ‘‘Idaṃ kimatthāyā’’ti? ‘‘Deva, yakkho attano rukkhacchāyāya ṭhitake khādituṃ labhati, ahaṃ tassa rukkhacchāyāya aṭṭhatvā chattacchāyāya ṭhassāmī’’ti. ‘‘Aññaṃ kiṃ laddhuṃ vaṭṭatī’’ti. ‘‘Tumhākaṃ khaggaṃ, devā’’ti. ‘‘Iminā ko attho’’ti? ‘‘Deva, amanussāpi āvudhahatthānaṃ bhāyantiyevā’’ti. ‘‘Aññaṃ kiṃ laddhuṃ vaṭṭatī’’ti? ‘‘Suvaṇṇapātiṃ pūretvā tumhākaṃ bhuñjanakabhattaṃ detha, devā’’ti. ‘‘Kiṃkāraṇā, tātā’’ti? ‘‘Deva, mādisassa nāma paṇḍitassa purisassa mattikapātiyā lūkhabhojanaṃ harituṃ ananucchavika’’nti. ‘‘Sādhu, tātā’’ti rājā sabbaṃ dāpetvā tassa veyyāvaccakare paṭipādesi.</paragraph>
    <paragraph line="83">Bodhisatto ‘‘mahārāja, mā bhāyittha, ajjāhaṃ yakkhaṃ dametvā tumhākaṃ sotthiṃ katvā āgamissāmī’’ti rājānaṃ vanditvā upakaraṇāni gāhāpetvā tattha gantvā manusse rukkhassāvidūre ṭhapetvā suvaṇṇapādukaṃ āruyha khaggaṃ sannayhitvā setacchattaṃ matthake katvā kañcanapātiyā bhattaṃ gahetvā yakkhassa santikaṃ pāyāsi. Yakkho maggaṃ olokento taṃ disvā ‘‘ayaṃ puriso na aññesu divasesu āgamananiyāmena eti, kiṃ nu kho kāraṇa’’nti cintesi. Bodhisattopi rukkhasamīpaṃ gantvā asituṇḍena bhattapātiṃ antochāyāya karitvā chāyāya pariyante ṭhito paṭhamaṃ gāthamāha.</paragraph>
    <hangnum line="84" number="15"></hangnum>
    <gatha1 line="85"> ‘‘Rājā te bhattaṃ pāhesi, suciṃ maṃsūpasecanaṃ;</gatha1>
    <gathalast line="86">Maghadevasmiṃ adhivatthe, ehi nikkhamma bhuñjasū’’ti.</gathalast>
    <paragraph line="87">Tattha <pageBreak edition="P" number="3.0328" /><bold>pāhesī</bold>ti pahiṇi. <bold>Maghadevasmiṃ adhivatthe</bold>ti maghadevoti vaṭarukkho vuccati, tasmiṃ adhivattheti devataṃ ālapati.</paragraph>
    <paragraph line="88">Taṃ <pageBreak edition="V" number="3.0288" /><pageBreak edition="M" number="3.0308" /> sutvā yakkho ‘‘imaṃ purisaṃ vañcetvā antochāyāya paviṭṭhaṃ khādissāmī’’ti cintetvā dutiyaṃ gāthamāha –</paragraph>
    <hangnum line="89" number="16"></hangnum>
    <gatha1 line="90"> ‘‘Ehi māṇava orena, bhikkhamādāya sūpitaṃ;</gatha1>
    <gathalast line="91">Tvañca māṇava bhikkhā ca, ubho bhakkhā bhavissathā’’ti.</gathalast>
    <paragraph line="92">Tattha <bold>bhikkha</bold>nti mama nibaddhabhikkhaṃ. <bold>Sūpita</bold>nti sūpasampannaṃ.</paragraph>
    <paragraph line="93">Tato bodhisatto dve gāthā abhāsi –</paragraph>
    <hangnum line="94" number="17"></hangnum>
    <gatha1 line="95"> ‘‘Appakena tuvaṃ yakkha, thullamatthaṃ jahissasi;</gatha1>
    <gathalast line="96">Bhikkhaṃ te nāharissanti, janā maraṇasaññino.</gathalast>
    <hangnum line="97" number="18"></hangnum>
    <gatha1 line="98"> ‘‘Laddhāya yakkhā tava niccabhikkhaṃ, suciṃ paṇītaṃ rasasā upetaṃ;</gatha1>
    <gathalast line="99">Bhikkhañca te āhariyo naro idha, sudullabho hehiti bhakkhite mayī’’ti.</gathalast>
    <paragraph line="100">Tattha <bold>thullamattha</bold>nti appakena kāraṇena mahantaṃ atthaṃ jahissasīti dasseti. <bold>Nāharissantī</bold>ti ito paṭṭhāya maraṇasaññino hutvā na āharissanti, atha tvaṃ milātasākho viya rukkho nirāhāro dubbalo bhavissasīti. <bold>Laddhāya</bold>nti laddhaayaṃ laddhāgamanaṃ. Idaṃ vuttaṃ hoti – samma yakkha, yaṃ ahaṃ ajja āhariṃ, idaṃ tava niccabhikkhaṃ suciṃ paṇītaṃ uttamaṃ rasena upetaṃ laddhāgamanaṃ devasikaṃ te āgacchissati. <bold>Āhariyo</bold>ti āharaṇako. Idaṃ vuttaṃ hoti – ‘‘sace tvaṃ imaṃ bhikkhaṃ gahetvā āgataṃ maṃ bhakkhasi, athevaṃ mayi bhakkhite bhikkhañca te āharaṇako añño naro idha sudullabho bhavissati. Kiṃkāraṇā? Mādiso hi bārāṇasiyaṃ añño paṇḍitamanusso nāma natthi, mayi pana khādite sutanupi nāma yakkhena khādito, aññassa kassa so lajjissatī’’ti bhattāharaṇakaṃ na labhissasi, atha te ito paṭṭhāya bhojanaṃ dullabhaṃ bhavissati, amhākampi rājānaṃ gaṇhituṃ na labhissasi. Kasmā? Rukkhato bahibhāvena. Sace panidaṃ bhattaṃ bhuñjitvā maṃ pahiṇissasi, ahaṃ te rañño kathetvā nibaddhaṃ bhattaṃ pesessāmi, attānampi ca te <pageBreak edition="P" number="3.0329" /> khādituṃ <pageBreak edition="M" number="3.0309" /> na dassāmi, ahampi tava santike ṭhāne na ṭhassāmi, pādukāsu ṭhassāmi, rukkhacchāyāyampi te na ṭhassāmi, attano chattacchāyāyameva ṭhassāmi, sace pana mayā saddhiṃ virujjhissasi, khaggena taṃ dvidhā bhindissāmi <pageBreak edition="V" number="3.0289" />, ahañhi ajja etadatthameva sajjo hutvā āgatoti. Evaṃ kira naṃ mahāsatto tajjesi.</paragraph>
    <paragraph line="101">Yakkho ‘‘yuttarūpaṃ māṇavo vadatī’’ti sallakkhetvā pasannacitto dve gāthā abhāsi –</paragraph>
    <hangnum line="102" number="19"></hangnum>
    <gatha1 line="103"> ‘‘Mameva sutano attho, yathā bhāsasi māṇava;</gatha1>
    <gathalast line="104">Mayā tvaṃ samanuññāto, sotthiṃ passāhi mātaraṃ.</gathalast>
    <hangnum line="105" number="20"></hangnum>
    <gatha1 line="106"> ‘‘Khaggaṃ chattañca pātiñca, gacchamādāya māṇava;</gatha1>
    <gathalast line="107">Sotthiṃ passatu te mātā, tvañca passāhi mātara’’nti.</gathalast>
    <paragraph line="108">Tattha <bold>sutano</bold>ti bodhisattaṃ ālapati. <bold>Yathā bhāsasī</bold>ti yathā tvaṃ bhāsasi, tathā yo esa tayā bhāsito attho, eso mamevattho, mayhameva vaḍḍhīti.</paragraph>
    <paragraph line="109">Yakkhassa kathaṃ sutvā bodhisatto ‘‘mama kammaṃ nipphannaṃ, damito me yakkho, bahuñca dhanaṃ laddhaṃ, rañño ca vacanaṃ kata’’nti tuṭṭhacitto yakkhassa anumodanaṃ karonto osānagāthamāha –</paragraph>
    <hangnum line="110" number="21"></hangnum>
    <gatha1 line="111"> ‘‘Evaṃ yakkha sukhī hohi, saha sabbehi ñātibhi;</gatha1>
    <gathalast line="112">Dhanañca me adhigataṃ, rañño ca vacanaṃ kata’’nti. –</gathalast>
    <unindented line="113">Vatvā ca pana yakkhaṃ āmantetvā ‘‘samma, tvaṃ pubbe akusalakammaṃ katvā kakkhaḷo pharuso paresaṃ lohitamaṃsabhakkho yakkho hutvā nibbatto, ito paṭṭhāya pāṇātipātādīni mā karī’’ti sīle ca ānisaṃsaṃ, dussīlye ca ādīnavaṃ kathetvā yakkhaṃ pañcasu sīlesu patiṭṭhāpetvā ‘‘kiṃ te araññavāsena, ehi nagaradvāre taṃ nisīdāpetvā aggabhattalābhiṃ karomī’’ti yakkhena saddhiṃ nikkhamitvā khaggādīni yakkhaṃ gāhāpetvā bārāṇasiṃ agamāsi. ‘‘Sutanu māṇavo yakkhaṃ gahetvā etī’’ti rañño ārocesuṃ. Rājā amaccaparivuto bodhisattassa <pageBreak edition="P" number="3.0330" /> paccuggamanaṃ katvā yakkhaṃ nagaradvāre <pageBreak edition="M" number="3.0310" /> nisīdāpetvā aggabhattalābhinaṃ katvā nagaraṃ pavisitvā bheriṃ carāpetvā nāgare sannipātāpetvā bodhisattassa guṇaṃ kathetvā senāpatiṭṭhānaṃ adāsi. Ayañca bodhisattassa ovāde ṭhatvā dānādīni puññāni katvā saggaparāyaṇo ahosi.</unindented>
    <paragraph line="114">Satthā <pageBreak edition="V" number="3.0290" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphale patiṭṭhahi. Tadā yakkho aṅgulimālo ahosi, rājā ānando, māṇavo pana ahameva ahosinti.</paragraph>
    <centered line="115">Sutanujātakavaṇṇanā tatiyā.</centered>
    <hangnum line="116"></hangnum>
    <paragraph line="117"> [399] 4. Mātuposakagijjhajātakavaṇṇanā</paragraph>
    <paragraph line="118"><bold>Te kathaṃ nu karissantī</bold>ti idaṃ satthā jetavane viharanto ekaṃ mātuposakabhikkhuṃ ārabbha kathesi. Vatthu <bold>sāmajātake</bold> (jā. 2.22.296 ādayo) āvi bhavissati.</paragraph>
    <paragraph line="119">Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā vayappatto vuddhe parihīnacakkhuke mātāpitaro gijjhaguhāyaṃ ṭhapetvā gomaṃsādīni āharitvā posesi. Tasmiṃ kāle bārāṇasiyaṃ susāne eko nesādo aniyametvā gijjhānaṃ pāse oḍḍesi. Athekadivasaṃ bodhisatto gomaṃsādiṃ pariyesanto susānaṃ paviṭṭho pādena pāse bajjhitvā attano na cintesi, vuddhe parihīnacakkhuke mātāpitaro anussaritvā ‘‘kathaṃ nu kho me mātāpitaro yāpessanti, mama baddhabhāvampi ajānantā anāthā nippaccayā pabbataguhāyameva sussitvā marissanti maññe’’ti vilapanto paṭhamaṃ gāthamāha –</paragraph>
    <hangnum line="120" number="22"></hangnum>
    <gatha1 line="121"> ‘‘Te kathaṃ nu karissanti, vuddhā giridarīsayā;</gatha1>
    <gathalast line="122">Ahaṃ baddhosmi pāsena, nilīyassa vasaṃ gato’’ti.</gathalast>
    <paragraph line="123">Tattha <bold>nilīyassā</bold>ti evaṃnāmakassa nesādaputtassa.</paragraph>
    <paragraph line="124">Atha <pageBreak edition="M" number="3.0311" /> nesādaputto gijjharājassa <pageBreak edition="P" number="3.0331" /> paridevitasaddaṃ sutvā dutiyaṃ gāthamāha –</paragraph>
    <hangnum line="125" number="23"></hangnum>
    <gatha1 line="126"> ‘‘Kiṃ gijjha paridevasi, kā nu te paridevanā;</gatha1>
    <gathalast line="127">Na me suto vā diṭṭho vā, bhāsanto mānusiṃ dijo’’ti.</gathalast>
    <unindented line="128">Gijjho āha –</unindented>
    <hangnum line="129" number="24"></hangnum>
    <gatha1 line="130"> ‘‘Bharāmi <pageBreak edition="V" number="3.0291" /> mātāpitaro, vuddhe giridarīsaye;</gatha1>
    <gathalast line="131">Te kathaṃ nu karissanti, ahaṃ vasaṃ gato tavā’’ti.</gathalast>
    <unindented line="132">Nesādo āha –</unindented>
    <hangnum line="133" number="25"></hangnum>
    <gatha1 line="134"> ‘‘Yaṃ nu gijjho yojanasataṃ, kuṇapāni avekkhati;</gatha1>
    <gathalast line="135">Kasmā jālañca pāsañca, āsajjāpi na bujjhasī’’ti.</gathalast>
    <unindented line="136">Gijjharājā āha –</unindented>
    <hangnum line="137" number="26"></hangnum>
    <gatha1 line="138"> ‘‘Yadā parābhavo hoti, poso jīvitasaṅkhaye;</gatha1>
    <gathalast line="139">Atha jālañca pāsañca, āsajjāpi na bujjhatī’’ti.</gathalast>
    <hangnum line="140" number="27"></hangnum>
    <gatha1 line="141"> ‘‘Bharassu mātāpitaro, vuddhe giridarīsaye;</gatha1>
    <gathalast line="142">Mayā tvaṃ samanuññāto, sotthiṃ passāhi ñātake.</gathalast>
    <hangnum line="143" number="28"></hangnum>
    <gatha1 line="144"> ‘‘Evaṃ luddaka nandassu, saha sabbehi ñātibhi;</gatha1>
    <gathalast line="145">Bharissaṃ mātāpitaro, vuddhe giridarīsaye’’ti. –</gathalast>
    <unindented line="146">Nesādaputtena dutiyā, gijjhena tatiyāti imā gāthā paṭipāṭiyā vuttā.</unindented>
    <paragraph line="147">Tattha <bold>yaṃ nū</bold>ti yaṃ nu etaṃ loke kathīyati. <bold>Gijjho yojanasataṃ, kuṇapāni avekkhatī</bold>ti yojanasataṃ atikkamma ṭhitānipi kuṇapāni passati, taṃ yadi tathaṃ, atha kasmā tvaṃ imaṃ jālañca pāsañca āsajjāpi na bujjhasi, santikaṃ āgantvāpi na jānāsīti.</paragraph>
    <paragraph line="148"><bold>Parābhavo</bold>ti vināso. <bold>Bharassū</bold>ti idaṃ so bodhisattassa dhammakathaṃ sutvā ‘‘paṇḍito gijjharājā paridevanto na attano paridevati, mātāpitūnaṃ <pageBreak edition="M" number="3.0312" /> paridevati, nāyaṃ māretuṃ yutto’’ti tussitvā āha, vatvā ca pana piyacittena muducittena pāsaṃ mocesi.</paragraph>
    <paragraph line="149">Athassa <pageBreak edition="V" number="3.0292" /> bodhisatto maraṇamukhā pamutto sukhito anumodanaṃ karonto osānagāthaṃ vatvā mukhapūraṃ maṃsaṃ ādāya mātāpitūnaṃ adāsi.</paragraph>
    <paragraph line="150">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphale patiṭṭhahi <pageBreak edition="P" number="3.0332" />.</paragraph>
    <paragraph line="151">Tadā nesādaputto channo ahosi, mātāpitaro mahārājakulāni, gijjharājā pana ahameva ahosinti.</paragraph>
    <centered line="152">Mātuposakagijjhajātakavaṇṇanā catutthā.</centered>
    <hangnum line="153"></hangnum>
    <paragraph line="154"> [400] 5. Dabbhapupphajātakavaṇṇanā</paragraph>
    <paragraph line="155"><bold>Anutīracārī bhaddante</bold>ti idaṃ satthā jetavane viharanto upanandaṃ sakyaputtaṃ ārabbha kathesi. So hi sāsane pabbajitvā appicchatādiguṇe pahāya mahātaṇho ahosi. Vassūpanāyikāya dve tayo vihāre pariggahetvā ekasmiṃ chattaṃ vā upāhanaṃ vā ekasmiṃ kattarayaṭṭhiṃ vā udakatumbaṃ vā ṭhapetvā ekasmiṃ sayaṃ vasati. So ekasmiṃ janapadavihāre vassaṃ upagantvā ‘‘bhikkhūhi nāma appicchehi bhavitabba’’nti ākāse candaṃ uṭṭhāpento viya bhikkhūnaṃ paccayasantosadīpakaṃ ariyavaṃsapaṭipadaṃ kathesi. Taṃ sutvā bhikkhū manāpāni pattacīvarāni chaḍḍetvā mattikāpattāni ceva paṃsukūlacīvarāni ca gaṇhiṃsu. So tāni attano vasanaṭṭhāne ṭhapetvā vutthavasso pavāretvā yānakaṃ pūretvā jetavanaṃ gacchanto antarāmagge ekassa araññavihārassa piṭṭhibhāge pāde valliyā palibuddho ‘‘addhā ettha kiñci laddhabbaṃ bhavissatī’’ti taṃ vihāraṃ pāvisi. Tattha pana dve mahallakā bhikkhū vassaṃ upagacchiṃsu. Te dve ca thūlasāṭake ekañca sukhumakambalaṃ labhitvā bhājetuṃ asakkontā taṃ disvā ‘‘thero no bhājetvā dassatī’’ti tuṭṭhacittā ‘‘mayaṃ, bhante, imaṃ vassāvāsikaṃ bhājetuṃ na sakkoma, imaṃ no nissāya vivādo hoti, idaṃ amhākaṃ bhājetvā dethā’’ti āhaṃsu. So <pageBreak edition="M" number="3.0313" /> ‘‘sādhu bhājessāmī’’ti dve thūlasāṭake dvinnampi bhājetvā ‘‘ayaṃ amhākaṃ vinayadharānaṃ pāpuṇātī’’ti kambalaṃ gahetvā pakkāmi.</paragraph>
    <paragraph line="156">Tepi therā kambale sālayā teneva saddhiṃ jetavanaṃ gantvā vinayadharānaṃ bhikkhūnaṃ tamatthaṃ ārocetvā <pageBreak edition="V" number="3.0293" /> ‘‘labbhati nu kho, bhante, vinayadharānaṃ evaṃ vilopaṃ khāditu’’nti āhaṃsu. Bhikkhū upanandattherena ābhataṃ pattacīvararāsiṃ disvā ‘‘mahāpuññosi tvaṃ āvuso, bahuṃ te pattacīvaraṃ laddha’’nti vadiṃsu. So ‘‘kuto me āvuso, puññaṃ, iminā me upāyena idaṃ laddha’’nti sabbaṃ kathesi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, upanando sakyaputto mahātaṇho mahālobho’’ti. Satthā <pageBreak edition="P" number="3.0333" /> āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, upanandena paṭipadāya anucchavikaṃ kataṃ, parassa paṭipadaṃ kathentena nāma bhikkhunā paṭhamaṃ attano anucchavikaṃ katvā pacchā paro ovaditabbo’’ti.</paragraph>
    <gatha1 line="157">‘‘Attānameva paṭhamaṃ, patirūpe nivesaye;</gatha1>
    <gathalast line="158">Athaññamanusāseyya, na kilisseyya paṇḍito’’ti. (dha. pa. 158) –</gathalast>
    <unindented line="159">Imāya dhammapade gāthāya dhammaṃ desetvā ‘‘na, bhikkhave, upanando idāneva, pubbepesa mahātaṇho mahālobhova, na ca pana idāneva, pubbepesa imesaṃ santakaṃ vilumpiyevā’’ti vatvā atītaṃ āhari.</unindented>
    <paragraph line="160">Atīte bārāṇasiyaṃ brahmadatte rajjaṃ kārente bodhisatto nadītīre rukkhadevatā ahosi. Tadā eko siṅgālo māyāviṃ nāma bhariyaṃ gahetvā nadītīre ekasmiṃ ṭhāne vasi. Athekadivasaṃ siṅgālī siṅgālaṃ āha ‘‘dohaḷo me sāmi, uppanno, allarohitamacchaṃ khādituṃ icchāmī’’ti. Siṅgālo ‘‘appossukkā hohi, āharissāmi te’’ti nadītīre caranto valliyā pāde palibujjhitvā anutīrameva agamāsi. Tasmiṃ khaṇe gambhīracārī ca anutīracārī cāti dve uddā macche pariyesantā tīre aṭṭhaṃsu. Tesu gambhīracārī mahantaṃ rohitamacchaṃ disvā vegena udake pavisitvā taṃ naṅguṭṭhe gaṇhi. Balavā maccho parikaḍḍhanto yāsi. So gambhīracārī uddo ‘‘mahāmaccho ubhinnampi no pahossati, ehi me sahāyo hohī’’ti itarena saddhiṃ sallapanto paṭhamaṃ gāthamāha –</paragraph>
    <hangnum line="161" number="29"></hangnum>
    <gatha1 line="162"> ‘‘Anutīracārī <pageBreak edition="M" number="3.0314" /> bhaddante, sahāyamanudhāva maṃ;</gatha1>
    <gathalast line="163">Mahā me gahito maccho, so maṃ harati vegasā’’ti.</gathalast>
    <paragraph line="164">Tattha <pageBreak edition="V" number="3.0294" /><bold>sahāyamanudhāva ma</bold>nti sahāya anudhāva maṃ, sandhivasena ma-kāro vutto. Idaṃ vuttaṃ hoti – yathāhaṃ iminā macchena na saṃhīrāmi, evaṃ maṃ naṅguṭṭhakhaṇḍe gahetvā tvaṃ anudhāvāti.</paragraph>
    <paragraph line="165">Taṃ <pageBreak edition="P" number="3.0334" /> sutvā itaro dutiyaṃ gāthamāha –</paragraph>
    <hangnum line="166" number="30"></hangnum>
    <gatha1 line="167"> ‘‘Gambhīracārī bhaddante, daḷhaṃ gaṇhāhi thāmasā;</gatha1>
    <gathalast line="168">Ahaṃ taṃ uddharissāmi, supaṇṇo uragāmivā’’ti.</gathalast>
    <paragraph line="169">Tattha <bold>thāmasā</bold>ti thāmena. <bold>Uddharissāmī</bold>ti nīharissāmi. <bold>Supaṇṇo uragāmivā</bold>ti garuḷo sappaṃ viya.</paragraph>
    <paragraph line="170">Atha dvepi te ekato hutvā rohitamacchaṃ nīharitvā thale ṭhapetvā māretvā ‘‘tvaṃ bhājehi, tvaṃ bhājehī’’ti kalahaṃ katvā bhājetuṃ asakkontā ṭhapetvā nisīdiṃsu. Tasmiṃ kāle siṅgālo taṃ ṭhānaṃ anuppatto. Te taṃ disvā ubhopi paccuggamanaṃ katvā ‘‘ayaṃ, samma, dabbhapupphamaccho amhehi ekato hutvā gahito, taṃ no bhājetuṃ asakkontānaṃ vivādo uppanno, samabhāgaṃ no bhājetvā dehī’’ti tatiyaṃ gāthamāhaṃsu –</paragraph>
    <hangnum line="171" number="31"></hangnum>
    <gatha1 line="172"> ‘‘Vivādo no samuppanno, dabbhapuppha suṇohi me;</gatha1>
    <gathalast line="173">Samehi medhagaṃ sammā, vivādo vūpasammata’’nti.</gathalast>
    <paragraph line="174">Tattha <bold>dabbhapupphā</bold>ti dabbhapupphasamānavaṇṇatāya taṃ ālapanti. <bold>Medhaga</bold>nti kalahaṃ.</paragraph>
    <paragraph line="175">Tesaṃ vacanaṃ sutvā siṅgālo attano balaṃ dīpento –</paragraph>
    <hangnum line="176" number="32"></hangnum>
    <gatha1 line="177"> ‘‘Dhammaṭṭhohaṃ pure āsiṃ, bahū aḍḍā me tīritā;</gatha1>
    <gathalast line="178">Samemi medhagaṃ sammā, vivādo vūpasammata’’nti. –</gathalast>
    <unindented line="179">Idaṃ gāthaṃ vatvā bhājento –</unindented>
    <hangnum line="180" number="33"></hangnum>
    <gatha1 line="181"> ‘‘Anutīracāri <pageBreak edition="V" number="3.0295" /><pageBreak edition="M" number="3.0315" /> naṅguṭṭhaṃ, sīsaṃ gambhīracārino;</gatha1>
    <gathalast line="182">Accāyaṃ majjhimo khaṇḍo, dhammaṭṭhassa bhavissatī’’ti. –</gathalast>
    <unindented line="183">Imaṃ gāthamāha –</unindented>
    <paragraph line="184">Tattha paṭhamagāthāya ayamattho – ahaṃ pubbe rājūnaṃ vinicchayāmacco āsiṃ, tena mayā vinicchaye nisīditvā bahū aḍḍā tīritā, tesaṃ tesaṃ brāhmaṇagahapatikādīnaṃ bahū aḍḍā tīritā vinicchitā, svāhaṃ tumhādisānaṃ samajātikānaṃ catuppadānaṃ aḍḍaṃ tīretuṃ kiṃ na sakkhissāmi, ahaṃ vo samemi medhagaṃ, sammā maṃ nissāya tumhākaṃ vivādo vūpasammatūti <pageBreak edition="P" number="3.0335" />.</paragraph>
    <paragraph line="185">Evañca pana vatvā macchaṃ tayo koṭṭhāse katvā anutīracāri tvaṃ naṅguṭṭhaṃ gaṇha, sīsaṃ gambhīracārino hotu. <bold>Accāyaṃ majjhimo khaṇḍo</bold>ti apica ayaṃ majjhimo koṭṭhāso. Atha vā <bold>accā</bold>ti aticca, ime dve koṭṭhāse atikkamitvā ṭhito ayaṃ majjhimo khaṇḍo dhammaṭṭhassa vinicchayasāmikassa mayhaṃ bhavissatīti.</paragraph>
    <paragraph line="186">Evaṃ taṃ macchaṃ vibhajitvā ‘‘tumhe kalahaṃ akatvā naṅguṭṭhañca sīsañca khādathā’’ti vatvā majjhimakhaṇḍaṃ mukhena ḍaṃsitvā tesaṃ passantānaṃyeva palāyi. Te sahassaṃ parājitā viya dummukhā nisīditvā gāthamāhaṃsu –</paragraph>
    <hangnum line="187" number="34"></hangnum>
    <gatha1 line="188"> ‘‘Cirampi bhakkho abhavissa, sace na vivademase;</gatha1>
    <gathalast line="189">Asīsakaṃ anaṅguṭṭhaṃ, siṅgālo harati rohita’’nti.</gathalast>
    <paragraph line="190">Tattha <bold>cirampī</bold>ti dve tayo divase sandhāya vuttaṃ.</paragraph>
    <paragraph line="191">Siṅgālopi ‘‘ajja bhariyaṃ rohitamacchaṃ khādāpessāmī’’ti tuṭṭhacitto tassā santikaṃ agamāsi. Sā taṃ āgacchantaṃ disvā abhinandamānā –</paragraph>
    <hangnum line="192" number="35"></hangnum>
    <gatha1 line="193"> ‘‘Yathāpi rājā nandeyya, rajjaṃ laddhāna khattiyo;</gatha1>
    <gathalast line="194">Evāhamajja nandāmi, disvā puṇṇamukhaṃ pati’’nti. –</gathalast>
    <unindented line="195">Imaṃ <pageBreak edition="V" number="3.0296" /> gāthaṃ vatvā adhigamūpāyaṃ pucchantī –</unindented>
    <hangnum line="196" number="36"></hangnum>
    <gatha1 line="197"> ‘‘Kathaṃ nu thalajo santo, udake macchaṃ parāmasi;</gatha1>
    <gathalast line="198">Puṭṭho me samma akkhāhi, kathaṃ adhigataṃ tayā’’ti. –</gathalast>
    <unindented line="199">Imaṃ gāthamāha –</unindented>
    <paragraph line="200">Tattha <pageBreak edition="M" number="3.0316" /><bold>kathaṃ nū</bold>ti ‘‘khāda, bhadde’’ti macchakhaṇḍe purato ṭhapite ‘‘kathaṃ nu tvaṃ thalajo samāno udake macchaṃ gaṇhī’’ti pucchi.</paragraph>
    <paragraph line="201">Siṅgālo tassā adhigamūpāyaṃ ācikkhanto anantaragāthamāha –</paragraph>
    <hangnum line="202" number="37"></hangnum>
    <gatha1 line="203"> ‘‘Vivādena kisā honti, vivādena dhanakkhayā;</gatha1>
    <gathalast line="204">Jīnā uddā vivādena, bhuñja māyāvi rohita’’nti.</gathalast>
    <paragraph line="205">Tattha <pageBreak edition="P" number="3.0336" /><bold>vivādena kisā hontī</bold>ti bhadde, ime sattā vivādaṃ karontā vivādaṃ nissāya kisā appamaṃsalohitā honti. <bold>Vivādena dhanakkhayā</bold>ti hiraññasuvaṇṇādīnaṃ dhanānaṃ khayā vivādeneva honti. Dvīsupi vivadantesu eko parājito parājitattā dhanakkhayaṃ pāpuṇāti, itaro jayabhāgadānena. <bold>Jīnā uddā</bold>ti dve uddāpi vivādeneva imaṃ macchaṃ jīnā, tasmā tvaṃ mayā ābhatassa uppattiṃ mā puccha, kevalaṃ imaṃ bhuñja māyāvi rohitanti.</paragraph>
    <paragraph line="206">Itarā abhisambuddhagāthā –</paragraph>
    <hangnum line="207" number="38"></hangnum>
    <gatha1 line="208"> ‘‘Evameva manussesu, vivādo yattha jāyati;</gatha1>
    <gatha2 line="209">Dhammaṭṭhaṃ paṭidhāvati, so hi nesaṃ vināyako;</gatha2>
    <gathalast line="210">Dhanāpi tattha jīyanti, rājakoso pavaḍḍhatī’’ti.</gathalast>
    <paragraph line="211">Tattha <bold>evamevā</bold>ti bhikkhave, yathā ete uddā jīnā, evameva manussesupi yasmiṃ ṭhāne vivādo jāyati, tattha te manussā dhammaṭṭhaṃ patidhāvanti, vinicchayasāmikaṃ upasaṅkamanti. Kiṃkāraṇā? <bold>So hi nesaṃ vināyako,</bold> so tesaṃ vivādāpannānaṃ vivādavūpasamakoti attho. <bold>Dhanāpi</bold><pageBreak edition="V" number="3.0297" /><bold>tatthā</bold>ti tattha te vivādāpannā dhanatopi jīyanti, attano santakā parihāyanti, daṇḍena ceva jayabhāgaggahaṇena ca rājakoso pavaḍḍhatīti.</paragraph>
    <paragraph line="212">Satthā imaṃ dhammadesanaṃ āharitvā jātakaṃ samodhānesi – ‘‘tadā siṅgālo upanando ahosi, uddā dve mahallakā, tassa kāraṇassa paccakkhakārikā rukkhadevatā pana ahameva ahosi’’nti.</paragraph>
    <centered line="213">Dabbhapupphajātakavaṇṇanā pañcamā.</centered>
    <hangnum line="214"></hangnum>
    <paragraph line="215"> [401] 6. Paṇṇakajātakavaṇṇanā</paragraph>
    <paragraph line="216"><bold>Paṇṇakaṃ</bold><pageBreak edition="M" number="3.0317" /><bold>tikhiṇadhāra</bold>nti idaṃ satthā jetavane viharanto purāṇadutiyikāpalobhanaṃ ārabbha kathesi. Tañhi bhikkhuṃ satthā ‘‘saccaṃ kira tvaṃ bhikkhu ukkaṇṭhito’’ti pucchitvā ‘‘saccaṃ, bhante’’ti vutte ‘‘kena ukkaṇṭhāpito’’ti vatvā ‘‘purāṇadutiyikāyā’’ti vutte ‘‘bhikkhu ayaṃ itthī tuyhaṃ anatthakārikā, pubbepi tvaṃ imaṃ nissāya cetasikarogena maranto paṇḍite nissāya jīvitaṃ alatthā’’ti vatvā atītaṃ āhari.</paragraph>
    <paragraph line="217">Atīte <pageBreak edition="P" number="3.0337" /> bārāṇasiyaṃ maddavamahārāje rajjaṃ kārente bodhisatto brāhmaṇakule nibbatti, senakakumārotissa nāmaṃ akaṃsu. So vayappatto takkasilāyaṃ sabbasippāni uggaṇhitvā bārāṇasiṃ paccāgantvā maddavarañño atthadhammānusāsako amacco ahosi, ‘‘senakapaṇḍito’’ti vutte sakalanagare cando viya sūriyo viya ca paññāyi. Tadā rañño purohitaputto rājupaṭṭhānaṃ āgato sabbālaṅkārapaṭimaṇḍitaṃ uttamarūpadharaṃ rañño aggamahesiṃ disvā paṭibaddhacitto hutvā gehaṃ gantvā nirāhāro nipajjitvā sahāyakehi puṭṭho tamatthaṃ ārocesi. Rājāpi ‘‘purohitaputto na dissati, kahaṃ nu kho’’ti pucchitvā tamatthaṃ sutvā taṃ pakkosāpetvā ‘‘ahaṃ te imaṃ satta divasāni dammi, sattāhaṃ ghare katvā aṭṭhame divase āneyyāsī’’ti āha. So ‘‘sādhū’’ti sampaṭicchitvā taṃ gehaṃ netvā tāya saddhiṃ abhirami. Te aññamaññaṃ paṭibaddhacittā hutvā kañci ajānāpetvā aggadvārena palāyitvā aññassa rañño vijitaṃ agamasuṃ, koci gataṭṭhānaṃ na jāni, nāvāya gatamaggo viya ahosi. Rājā nagare bheriṃ carāpetvā nānappakārena vicinantopi tassa gataṭṭhānaṃ na aññāsi. Athassa taṃ nissāya balavasoko <pageBreak edition="V" number="3.0298" /> uppajji, hadayaṃ uṇhaṃ hutvā lohitaṃ pagghari. Tato paṭṭhāya cassa kucchito lohitaṃ nikkhami, byādhi mahanto ahosi. Mahantāpi rājavejjā tikicchituṃ nāsakkhiṃsu.</paragraph>
    <paragraph line="218">Bodhisatto ‘‘imassa rañño byādhi natthi, bhariyaṃ pana apassanto cetasikarogena phuṭṭho, upāyena taṃ tikicchissāmī’’ti āyurañca pukkusañcāti dve rañño paṇḍitāmacce āmantetvā ‘‘rañño deviyā adassanena <pageBreak edition="M" number="3.0318" /> cetasikaṃ rogaṃ ṭhapetvā añño rogo natthi, bahūpakāro ca kho pana amhākaṃ rājā, tasmā upāyena naṃ tikicchāma, rājaṅgaṇe <pageBreak edition="P" number="3.0338" /> samajjaṃ kāretvā asiṃ gilituṃ jānantena asiṃ gilāpetvā rājānaṃ sīhapañjare katvā samajjaṃ olokāpessāma, rājā asiṃ gilantaṃ disvā ‘atthi nu kho ito aññaṃ dukkaratara’nti pañhaṃ pucchissati. Taṃ samma āyura, tvaṃ ‘asukaṃ nāma dadāmīti vacanaṃ ito dukkaratara’nti byākareyyāsi, tato samma pukkusa, taṃ pucchissati, athassa tvaṃ ‘mahārāja, dadāmīti vatvā adadato sā vācā aphalā hoti, tathārūpaṃ vācaṃ na keci upajīvanti na khādanti na pivanti, ye pana tassa vacanassānucchavikaṃ karonti, yathāpaṭiññātamatthaṃ dentiyeva, idaṃ tato dukkaratara’nti evaṃ byākareyyāsi, ito paraṃ kattabbaṃ ahaṃ jānissāmī’’ti vatvā samajjaṃ kāresi.</paragraph>
    <paragraph line="219">Atha te tayopi paṇḍitā rañño santikaṃ gantvā ‘‘mahārāja, rājaṅgaṇe samajjo vattati, taṃ olokentānaṃ dukkhampi na dukkhaṃ hoti, ehi gacchāmā’’ti rājānaṃ netvā sīhapañjaraṃ vivaritvā samajjaṃ olokāpesuṃ. Bahū janā attano attano jānanakasippaṃ dassesuṃ. Eko pana puriso tettiṃsaṅgulaṃ tikhiṇadhāraṃ asiratanaṃ gilati. Rājā taṃ disvā ‘‘ayaṃ puriso etaṃ asiṃ gilati, ‘atthi nu kho ito aññaṃ dukkaratara’nti ime paṇḍite pucchissāmī’’ti cintetvā āyuraṃ pucchanto paṭhamaṃ gāthamāha –</paragraph>
    <hangnum line="220" number="39"></hangnum>
    <gatha1 line="221"> ‘‘Paṇṇakaṃ tikhiṇadhāraṃ, asiṃ sampannapāyinaṃ;</gatha1>
    <gatha2 line="222">Parisāyaṃ puriso gilati, kiṃ dukkarataraṃ tato;</gatha2>
    <gathalast line="223">Yadaññaṃ dukkaraṃ ṭhānaṃ, taṃ me akkhāhi pucchito’’ti.</gathalast>
    <paragraph line="224">Tattha <bold>paṇṇaka</bold>nti paṇṇakaraṭṭhe uppannaṃ. <bold>Sampannapāyina</bold>nti sampannaṃ paralohitapāyinaṃ. <bold>Parisāya</bold>nti parisamajjhe dhanalobhena ayaṃ puriso gilati. <bold>Yadañña</bold>nti ito asigilanato yaṃ aññaṃ dukkarataraṃ kāraṇaṃ, taṃ mayā pucchito kathehīti.</paragraph>
    <paragraph line="225">Athassa <pageBreak edition="V" number="3.0299" /><pageBreak edition="P" number="3.0339" /><pageBreak edition="M" number="3.0319" /> so taṃ kathento dutiyaṃ gāthamāha –</paragraph>
    <hangnum line="226" number="40"></hangnum>
    <gatha1 line="227"> ‘‘Gileyya puriso lobhā, asiṃ sampannapāyinaṃ;</gatha1>
    <gatha2 line="228">Yo ca vajjā dadāmīti, taṃ dukkarataraṃ tato;</gatha2>
    <gathalast line="229">Sabbaññaṃ sukaraṃ ṭhānaṃ, evaṃ jānāhi maddavā’’ti.</gathalast>
    <paragraph line="230">Tattha <bold>vajjā</bold>ti vadeyya. <bold>Taṃ dukkaratara</bold>nti ‘‘dadāmī’’ti vacanaṃ tato asigilanato dukkarataraṃ. <bold>Sabbañña</bold>nti ‘‘asukaṃ nāma tava dassāmī’’ti vacanaṃ ṭhapetvā aññaṃ sabbampi kāraṇaṃ sukaraṃ. <bold>Maddavā</bold>ti rājānaṃ gottena ālapati.</paragraph>
    <paragraph line="231">Rañño āyurapaṇḍitassa vacanaṃ sutvā ‘‘asigilanato kira ‘idaṃ nāma dammī’ti vacanaṃ dukkaraṃ, ahañca ‘purohitaputtassa deviṃ dammī’ti avacaṃ, atidukkaraṃ vata me kata’’nti vīmaṃsantasseva hadayasoko thokaṃ tanuttaṃ gato. So tato ‘‘parassa imaṃ dammīti vacanato pana aññaṃ dukkarataraṃ atthi nu kho’’ti cintetvā pukkusapaṇḍitena saddhiṃ sallapanto tatiyaṃ gāthamāha –</paragraph>
    <hangnum line="232" number="41"></hangnum>
    <gatha1 line="233"> ‘‘Byākāsi āyuro pañhaṃ, atthaṃ dhammassa kovido;</gatha1>
    <gatha2 line="234">Pukkusaṃ dāni pucchāmi, kiṃ dukkarataraṃ tato;</gatha2>
    <gathalast line="235">Yadaññaṃ dukkaraṃ ṭhānaṃ, taṃ me akkhāhi pucchito’’ti.</gathalast>
    <paragraph line="236">Tattha <bold>pañhaṃ attha</bold>nti pañhassa atthaṃ byākāsīti vuttaṃ hoti. <bold>Dhammassa kovido</bold>ti tadatthajotake ganthe kusalo. <bold>Tato</bold>ti tato vacanato kiṃ dukkarataranti.</paragraph>
    <paragraph line="237">Athassa byākaronto pukkusapaṇḍito catutthaṃ gāthamāha –</paragraph>
    <hangnum line="238" number="42"></hangnum>
    <gatha1 line="239"> ‘‘Na vācamupajīvanti, aphalaṃ giramudīritaṃ;</gatha1>
    <gatha2 line="240">Yo ca datvā avākayirā, taṃ dukkarataraṃ tato;</gatha2>
    <gathalast line="241">Sabbaññaṃ sukaraṃ ṭhānaṃ, evaṃ jānāhi maddavā’’ti.</gathalast>
    <paragraph line="242">Tattha <bold>datvā</bold>ti ‘‘asukaṃ nāma dammī’’ti paṭiññaṃ datvā. <bold>Avākayirā</bold>ti taṃ paṭiññātamatthaṃ <pageBreak edition="V" number="3.0300" /> dadanto tasmiṃ lobhaṃ avākareyya chindeyya, taṃ bhaṇḍaṃ <pageBreak edition="P" number="3.0340" /> dadeyyāti vuttaṃ hoti. <bold>Tato</bold>ti tato asigilanato ‘‘asukaṃ nāma te dammī’’ti vacanato ca tadeva dukkarataraṃ.</paragraph>
    <paragraph line="243">Rañño <pageBreak edition="M" number="3.0320" /> taṃ vacanaṃ sutvā ‘‘ahaṃ ‘purohitaputtassa deviṃ dammī’ti paṭhamaṃ vatvā vācāya anucchavikaṃ katvā taṃ adāsiṃ, dukkaraṃ vata me kata’’nti parivitakkentassa soko tanukataro jāto. Athassa etadahosi ‘‘senakapaṇḍitato añño paṇḍitataro nāma natthi, imaṃ pañhaṃ etaṃ pucchissāmī’’ti. Tato taṃ pucchanto pañcamaṃ gāthamāha –</paragraph>
    <hangnum line="244" number="43"></hangnum>
    <gatha1 line="245"> ‘‘Byākāsi pukkuso pañhaṃ, atthaṃ dhammassa kovido;</gatha1>
    <gatha2 line="246">Senakaṃ dāni pucchāmi, kiṃ dukkarataraṃ tato;</gatha2>
    <gathalast line="247">Yadaññaṃ dukkaraṃ ṭhānaṃ, taṃ me akkhāhi pucchito’’ti.</gathalast>
    <paragraph line="248">Athassa byākaronto senako chaṭṭhaṃ gāthamāha –</paragraph>
    <hangnum line="249" number="44"></hangnum>
    <gatha1 line="250"> ‘‘Dadeyya puriso dānaṃ, appaṃ vā yadi vā bahuṃ;</gatha1>
    <gatha2 line="251">Yo ca datvā nānutappe, taṃ dukkarataraṃ tato;</gatha2>
    <gathalast line="252">Sabbaññaṃ sukaraṃ ṭhānaṃ, evaṃ jānāhi maddavā’’ti.</gathalast>
    <paragraph line="253">Tattha <bold>nānutappe</bold>ti attano atikantaṃ atimanāpaṃ piyabhaṇḍaṃ parassa datvā ‘‘kimatthaṃ mayā idaṃ dinna’’nti evaṃ taṃ piyabhaṇḍaṃ ārabbha yo pacchā na tappati na socati, taṃ asigilanato ca ‘‘asukaṃ nāma te dammī’’ti vacanato ca tassa dānato ca dukkarataraṃ.</paragraph>
    <paragraph line="254">Iti mahāsatto rājānaṃ saññāpentā kathesi. Dānañhi datvā aparacetanāva dussandhāriyā, tassā sandhāraṇadukkaratā vessantarajātakena dīpitā. Vuttañhetaṃ –</paragraph>
    <gatha1 line="255">‘‘Adu cāpaṃ gahetvāna, khaggaṃ bandhiya vāmato;</gatha1>
    <gathalast line="256">Ānessāmi sake putte, puttānañhi vadho dukho.</gathalast>
    <gatha1 line="257">‘‘Aṭṭhānametaṃ <pageBreak edition="V" number="3.0301" /> dukkharūpaṃ, yaṃ kumārā vihaññare;</gatha1>
    <gathalast line="258">Satañca dhammamaññāya, ko datvā anutappatī’’ti. (jā. 2.22.2158-2159);</gathalast>
    <paragraph line="259">Rājāpi bodhisattassa vacanaṃ sutvā sallakkhesi ‘‘ahaṃ attano maneneva purohitaputtassa deviṃ datvā sakamanaṃ sandhāretuṃ <pageBreak edition="P" number="3.0341" /> na sakkomi, socāmi kilamāmi, na me idaṃ anucchavikaṃ, sace sā mayi sasinehā bhaveyya <pageBreak edition="M" number="3.0321" />, imaṃ issariyaṃ chaḍḍetvā na palāyeyya, mayi pana sinehaṃ akatvā palātāya kiṃ tāya mayha’’nti. Tassevaṃ cintentassa padumapatte udakabindu viya sabbasoko nivattitvā gato, taṅkhaṇaññevassa kucchi parisaṇṭhāsi. So nirogo sukhito hutvā bodhisattassa thutiṃ karonto osānagāthamāha –</paragraph>
    <hangnum line="260" number="45"></hangnum>
    <gatha1 line="261"> ‘‘Byākāsi āyuro pañhaṃ, atho pukkusaporiso;</gatha1>
    <gathalast line="262">Sabbe pañhe atibhoti, yathā bhāsati senako’’ti.</gathalast>
    <paragraph line="263">Tattha <bold>yathā bhāsatī</bold>ti yathā paṇḍito bhāsati, tathevetaṃ dānaṃ nāma datvā neva anutappitabbanti. Imaṃ panassa thutiṃ katvā tuṭṭho bahuṃ dhanamadāsi.</paragraph>
    <paragraph line="264">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā rājamahesī purāṇadutiyikā ahosi, rājā ukkaṇṭhitabhikkhu, āyurapaṇḍito moggallāno, pukkusapaṇḍito sāriputto, senakapaṇḍito ahameva ahosinti.</paragraph>
    <centered line="265">Paṇṇakajātakavaṇṇanā chaṭṭhā.</centered>
    <hangnum line="266"></hangnum>
    <paragraph line="267"> [402] 7. Sattubhastajātakavaṇṇanā</paragraph>
    <paragraph line="268"><bold>Vibbhantacitto</bold>ti idaṃ satthā jetavane viharanto attano paññāpāramiṃ ārabbha kathesi. Paccuppannavatthu <bold>umaṅgajātake</bold> (jā. 2.22.590 ādayo) āvi bhavissati.</paragraph>
    <paragraph line="269">Atīte bārāṇasiyaṃ janako nāma rājā rajjaṃ kāresi. Tadā bodhisatto brāhmaṇakule nibbatti <pageBreak edition="V" number="3.0302" />, senakakumārotissa nāmaṃ kariṃsu. So vayappatto takkasilāyaṃ sabbasippāni uggaṇhitvā bārāṇasiṃ paccāgantvā rājānaṃ passi, rājā taṃ amaccaṭṭhāne ṭhapesi, mahantañcassa yasaṃ anuppadāsi <pageBreak edition="P" number="3.0342" />. So rañño atthañca dhammañca anusāsi, madhurakatho dhammakathiko hutvā rājānaṃ pañcasu sīlesu patiṭṭhāpetvā dāne uposathakamme dasasu kusalakammapathesūti imāya kalyāṇapaṭipadāya patiṭṭhāpesi <pageBreak edition="M" number="3.0322" />, sakalaraṭṭhe buddhānaṃ uppannakālo viya ahosi. Pakkhadivasesu rājā ca uparājādayo ca sabbe sannipatitvā dhammasabhaṃ sajjenti. Mahāsatto sajjitadhammasabhāyaṃ ratanapallaṅkavaragato buddhalīḷāya dhammaṃ deseti, buddhānaṃ dhammakathāsadisāvassa kathā hoti.</paragraph>
    <paragraph line="270">Atha aññataro mahallakabrāhmaṇo dhanabhikkhaṃ caritvā kahāpaṇasahassaṃ labhitvā ekasmiṃ brāhmaṇakule nikkhipitvā puna ‘‘bhikkhaṃ carissāmī’’ti gato. Tassa gatakāle taṃ kulaṃ kahāpaṇe vaḷañjesi. So āgantvā kahāpaṇe āharāpesi. Brāhmaṇo kahāpaṇe dātuṃ asakkonto attano dhītaraṃ tassa pādaparicārikaṃ katvā adāsi. Brāhmaṇo taṃ gahetvā bārāṇasito avidūre ekasmiṃ brāhmaṇagāme vāsaṃ kappesi. Athassa bhariyā daharatāya kāmesu atittā aññena taruṇabrāhmaṇena saddhiṃ micchācāraṃ cari. <bold>Soḷasa</bold> hi <bold>atappanīyavatthūni</bold> nāma. Katamāni soḷasa? Sāgaro sabbasavantīhi na tappati, aggi upādānena na tappati, rājā raṭṭhena na tappati, bālo pāpehi na tappati, itthī methunadhammena alaṅkārena vijāyanenāti imehi tīhi na tappati, brāhmaṇo mantehi na tappati, jhāyī vihārasamāpattiyā na tappati, sekkho apacayena na tappati, appiccho dhutaṅgaguṇena na tappati, āraddhavīriyo vīriyārambhena na tappati, dhammakathiko sākacchāya na tappati, visārado parisāya na tappati, saddho saṅghupaṭṭhānena na tappati, dāyako pariccāgena na tappati, paṇḍito dhammassavanena na tappati, catasso parisā tathāgatadassanena na tappantīti.</paragraph>
    <paragraph line="271">Sāpi brāhmaṇī methunadhammena, atittā <pageBreak edition="P" number="3.0343" /> taṃ brāhmaṇaṃ nīharitvā vissatthā pāpakammaṃ kātukāmā hutvā ekadivasaṃ dummanā nipajjitvā ‘‘kiṃ bhotī’’ti vuttā ‘‘brāhmaṇa, ahaṃ tava gehe kammaṃ kātuṃ na sakkomi, dāsidāsaṃ ānehī’’ti āha. ‘‘Bhoti dhanaṃ me natthi, kiṃ datvā ānemī’’ti. ‘‘Bhikkhaṃ caritvā dhanaṃ pariyesitvā ānehī’’ti. ‘‘Tena hi bhoti pātheyyaṃ me sajjehī’’ti. ‘‘Sā tassa baddhasattūnañca abaddhasattūnañca cammapasibbakaṃ pūretvā adāsi’’. Brāhmaṇo gāmanigamarājadhānīsu <pageBreak edition="M" number="3.0323" /> caranto satta kahāpaṇasatāni labhitvā ‘‘alaṃ me ettakaṃ dhanaṃ dāsidāsamūlāyā’’ti nivattitvā attano gāmaṃ āgacchanto ekasmiṃ udakaphāsukaṭṭhāne <pageBreak edition="V" number="3.0303" /> pasibbakaṃ muñcitvā sattuṃ khāditvā pasibbakamukhaṃ abandhitvāva pānīyaṃ pivituṃ otiṇṇo. Athekasmiṃ rukkhasusire eko kaṇhasappo sattugandhaṃ ghāyitvā pasibbakaṃ pavisitvā bhogaṃ ābhujitvā sattuṃ khādanto nipajji. Brāhmaṇo āgantvā pasibbakassa abbhantaraṃ anoloketvā pasibbakaṃ bandhitvā aṃse katvā pāyāsi. Antarāmagge ekasmiṃ rukkhe nibbattadevatā khandhaviṭape ṭhatvā ‘‘brāhmaṇa, sace antarāmagge vasissasi, sayaṃ marissasi, sace ajja gharaṃ gamissasi, bhariyā te marissatī’’ti vatvā antaradhāyi. So olokento devataṃ adisvā bhīto maraṇabhayatajjito rodanto paridevanto bārāṇasinagaradvāraṃ sampāpuṇi.</paragraph>
    <paragraph line="272">Tadā ca pannarasuposatho hoti alaṅkatadhammāsane nisīditvā bodhisattassa dhammakathanadivaso. Mahājano nānāgandhapupphādihattho vaggavaggo hutvā dhammiṃ kathaṃ sotuṃ gacchati. Brāhmaṇo taṃ disvā ‘‘kahaṃ gacchathā’’ti pucchitvā ‘‘brāhmaṇa, ajja senakapaṇḍito madhurassarena buddhalīḷāya dhammaṃ deseti, kiṃ tvampi na jānāsī’’ti vutte cintesi ‘‘paṇḍito kira dhammakathiko, ahañcamhi maraṇabhayatajjito, paṇḍitā kho pana mahantampi <pageBreak edition="P" number="3.0344" /> sokaṃ harituṃ sakkonti, mayāpi tattha gantvā dhammaṃ sotuṃ vaṭṭatī’’ti. So tehi saddhiṃ tattha gantvā mahāsattaṃ parivāretvā nisinnāya sarājikāya parisāya pariyante sattupasibbakena khandhagatena dhammāsanato avidūre maraṇabhayatajjito rodamāno aṭṭhāsi. Mahāsatto ākāsagaṅgaṃ otaranto viya amatavassaṃ vassento viya ca dhammaṃ desesi. Mahājano sañjātasomanasso sādhukāraṃ datvā dhammaṃ assosi.</paragraph>
    <paragraph line="273">Paṇḍitā ca nāma disācakkhukā honti. Tasmiṃ khaṇe mahāsatto pasannapañcapasādāni akkhīni ummīletvā samantato parisaṃ olokento taṃ brāhmaṇaṃ disvā cintesi ‘‘ettakā parisā somanassajātā sādhukāraṃ datvā dhammaṃ suṇanti, ayaṃ paneko brāhmaṇo domanassappatto rodati, etassa abbhantare assujananasamatthena sokena bhavitabbaṃ, tamassa ambilena <pageBreak edition="M" number="3.0324" /> paharitvā tambamalaṃ viya padumapalāsato udakabinduṃ viya vinivattetvā ettheva naṃ nissokaṃ tuṭṭhamānasaṃ katvā dhammaṃ desessāmī’’ti. So taṃ āmantetvā ‘‘brāhmaṇa, senakapaṇḍito nāmāhaṃ, idāneva taṃ nissokaṃ karissāmi, vissattho kathehī’’ti tena saddhiṃ sallapanto paṭhamaṃ gāthamāha –</paragraph>
    <hangnum line="274" number="46"></hangnum>
    <gatha1 line="275"> ‘‘Vibbhantacitto kupitindriyosi, nettehi te vārigaṇā savanti;</gatha1>
    <gathalast line="276">Kiṃ te naṭṭhaṃ kiṃ pana patthayāno, idhāgamā brahme tadiṅgha brūhī’’ti.</gathalast>
    <paragraph line="277">Tattha <pageBreak edition="V" number="3.0304" /><bold>kupitindriyosī</bold>ti cakkhundriyameva sandhāya ‘‘kupitindriyosī’’ti āha. <bold>Vārigaṇā</bold>ti assubindūni. <bold>Iṅghā</bold>ti codanatthe nipāto. Tañhi mahāsatto codento evamāha ‘‘brāhmaṇa, sattā nāma dvīhi kāraṇehi socanti paridevanti sattasaṅkhāresu kismiñcideva piyajātike naṭṭhe vā, kiñcideva piyajātikaṃ patthetvā alabhantā vā. Tattha kiṃ te naṭṭhaṃ, kiṃ vā pana patthayanto tvaṃ idha āgato, idaṃ me khippaṃ brūhī’’ti.</paragraph>
    <paragraph line="278">Athassa <pageBreak edition="P" number="3.0345" /> attano sokakāraṇaṃ kathento brāhmaṇo dutiyaṃ gāthamāha –</paragraph>
    <hangnum line="279" number="47"></hangnum>
    <gatha1 line="280"> ‘‘Miyyetha bhariyā vajato mamajja, agacchato maraṇamāha yakkho;</gatha1>
    <gathalast line="281">Etena dukkhena pavedhitosmi, akkhāhi me senaka etamattha’’nti.</gathalast>
    <paragraph line="282">Tattha <bold>vajato</bold>ti gehaṃ gacchantassa. <bold>Agacchato</bold>ti agacchantassa. <bold>Yakkho</bold>ti antarāmagge ekā rukkhadevatā evamāhāti vadati. Sā kira devatā ‘‘pasibbake te brāhmaṇa, kaṇhasappo’’ti anācikkhantī bodhisattassa ñāṇānubhāvappakāsanatthaṃ nācikkhi. <bold>Etena dukkhenā</bold>ti gacchato bhariyāya maraṇadukkhena, agacchato attano maraṇadukkhena, tenasmi pavedhito ghaṭṭito kampito. <bold>Etamattha</bold>nti etaṃ kāraṇaṃ. Yena me kāraṇena <pageBreak edition="M" number="3.0325" /> gacchato bhariyāya maraṇaṃ, agacchato attano maraṇaṃ hoti, etaṃ me kāraṇaṃ ācikkhāhīti attho.</paragraph>
    <paragraph line="283">Mahāsatto brāhmaṇassa vacanaṃ sutvā samuddamatthake jālaṃ khipanto viya ñāṇajālaṃ pattharitvā ‘‘imesaṃ sattānaṃ bahūni maraṇakāraṇāni. Samudde nimuggāpi maranti, tattha vāḷamacchehi gahitāpi, gaṅgāya patitāpi, tattha susumārehi gahitāpi, rukkhato patitāpi, kaṇṭakena viddhāpi, nānappakārehi āvudhehi pahaṭāpi, visaṃ khāditvāpi, ubbandhitvāpi, papāte patitāpi, atisītādīhi vā nānappakārehi vā rogehi upaddutāpi marantiyeva, evaṃ bahūsu maraṇakāraṇesu katarena nu kho kāraṇena ajjesa brāhmaṇo antarāmagge vasanto sayaṃ marissati, gehamassa vajato bhariyā marissatī’’ti cintesi. Cintento eva brāhmaṇassa khandhe pasibbakaṃ disvā ‘‘imasmiṃ pasibbake ekena sappena paviṭṭhena bhavitabbaṃ, pavisanto ca paneso imasmiṃ brāhmaṇe pātarāsasamaye sattuṃ khāditvā pasibbakamukhaṃ abandhitvā pānīyaṃ pātuṃ gate sattugandhena sappo paviṭṭho bhavissati. Brāhmaṇopi pānīyaṃ pivitvā āgato sappassa paviṭṭhabhāvaṃ ajānitvā pasibbakaṃ bandhitvā ādāya pakkanto <pageBreak edition="P" number="3.0346" /> bhavissati, sacāyaṃ antarāmagge vasanto sāyaṃ vasanaṭṭhāne ‘‘sattuṃ khādissāmī’’ti pasibbakaṃ muñcitvā hatthaṃ pavesessati <pageBreak edition="V" number="3.0305" />, atha naṃ sappo hatthe ḍaṃsitvā jīvitakkhayaṃ pāpessati, idamassa antarāmagge vasantassa maraṇakāraṇaṃ. Sace pana gehaṃ gaccheyya, pasibbako bhariyāya hatthagato bhavissati, sā ‘antobhaṇḍaṃ olokessāmī’’ti pasibbakaṃ muñcitvā hatthaṃ pavesessati, atha naṃ sappo ḍaṃsitvā jīvitakkhayaṃ pāpessati, idamassa ajja gehaṃ gatassa bhariyāya maraṇakāraṇa’’nti upāyakosallañāṇeneva aññāsi.</paragraph>
    <paragraph line="284">Athassa etadahosi ‘‘iminā kaṇhasappena sūrena nibbhayena bhavitabbaṃ. Ayañhi brāhmaṇassa mahāphāsukaṃ paharantopi pasibbake attano calanaṃ vā phandanaṃ vā na dasseti, evarūpāya parisāya majjhepi attano atthibhāvaṃ na dasseti, tasmā iminā kaṇhasappena sūrena nibbhayena bhavitabba’’nti. Idampi so upāyakosallañāṇeneva dibbacakkhunā passanto viya aññāsi. Evaṃ sarājikāya parisāya majjhe sappaṃ pasibbakaṃ pavisantaṃ disvā ṭhitapuriso viya mahāsatto upāyakosallañāṇeneva paricchinditvā brāhmaṇassa pañhaṃ kathento tatiyaṃ gāthamāha –</paragraph>
    <hangnum line="285" number="48"></hangnum>
    <gatha1 line="286"> ‘‘Bahūni <pageBreak edition="M" number="3.0326" /> ṭhānāni vicintayitvā, yamettha vakkhāmi tadeva saccaṃ;</gatha1>
    <gathalast line="287">Maññāmi te brāhmaṇa sattubhastaṃ, ajānato kaṇhasappo paviṭṭho’’ti.</gathalast>
    <paragraph line="288">Tattha <bold>bahūni ṭhānānī</bold>ti bahūni kāraṇāni. <bold>Vicintayitvā</bold>ti paṭivijjhitvā cintāvasena pavattapaṭivedho hutvā. <bold>Yamettha vakkhāmī</bold>ti yaṃ te ahaṃ etesu kāraṇesu etaṃ kāraṇaṃ vakkhāmi. <bold>Tadeva sacca</bold>nti tadeva tathaṃ dibbacakkhunā disvā kathitasadisaṃ bhavissatīti dīpeti. <bold>Maññāmī</bold>ti sallakkhemi. <bold>Sattubhasta</bold>nti sattupasibbakaṃ. <bold>Ajānato</bold>ti ajānantasseva eko kaṇhasappo paviṭṭhoti maññāmīti.</paragraph>
    <paragraph line="289">Evañca <pageBreak edition="P" number="3.0347" /> pana vatvā ‘‘atthi te brāhmaṇa, etasmiṃ pasibbake sattū’’ti pucchi. ‘‘Atthi, paṇḍitā’’ti. ‘‘Ajja pātarāsavelāya sattuṃ khādī’’ti? ‘‘Āma, paṇḍitā’’ti. ‘‘Kattha nisīditvā’’ti? ‘‘Araññe rukkhamūlasmiṃ, paṇḍitā’’ti. ‘‘Sattuṃ khāditvā pānīyaṃ pātuṃ gacchanto pasibbakamukhaṃ bandhi, na bandhī’’ti? ‘‘Na bandhiṃ, paṇḍitā’’ti. ‘‘Pānīyaṃ pivitvā āgato pasibbakaṃ oloketvā bandhī’’ti. ‘‘Anoloketvāva bandhiṃ, paṇḍitā’’ti. ‘‘Brāhmaṇa, tava pānīyaṃ pātuṃ gatakāle ajānantasseva te sattugandhena pasibbakaṃ sappo paviṭṭhoti maññāmi, evamettha āgato tvaṃ, tasmā pasibbakaṃ otāretvā parisamajjhe ṭhapetvā pasibbakamukhaṃ <pageBreak edition="V" number="3.0306" /> mocetvā paṭikkamma ṭhito ekaṃ daṇḍakaṃ gahetvā pasibbakaṃ tāva pahara, tato patthaṭaphaṇaṃ susūtisaddaṃ katvā nikkhamantaṃ kaṇhasappaṃ disvā nikkaṅkho bhavissatī’’ti catutthaṃ gāthamāha –</paragraph>
    <hangnum line="290" number="49"></hangnum>
    <gatha1 line="291"> ‘‘Ādāya daṇḍaṃ parisumbha bhastaṃ, passeḷamūgaṃ uragaṃ dujivhaṃ;</gatha1>
    <gathalast line="292">Chindajja kaṅkhaṃ vicikicchitāni, bhujaṅgamaṃ passa pamuñca bhasta’’nti.</gathalast>
    <paragraph line="293">Tattha <bold>parisumbhā</bold>ti pahara. <bold>Passeḷamūga</bold>nti eḷaṃ paggharantena mukhena eḷamūgaṃ pasibbakato nikkhamantaṃ dujivhaṃ uragaṃ passa. <bold>Chandajja kaṅkhaṃ vicikicchitānī</bold>ti ‘‘atthi nu kho me pasibbake sappo, udāhu natthī’’ti kaṅkhameva punappunaṃ uppajjamānāni vicikicchitāni ca ajja chinda, mayhaṃ saddaha, avitathañhi me veyyākaraṇaṃ, idāneva nikkhamantaṃ bhujaṅgamaṃ passa pamuñca bhastanti.</paragraph>
    <paragraph line="294">Brāhmaṇo <pageBreak edition="M" number="3.0327" /> mahāsattassa kathaṃ sutvā saṃviggo bhayappatto tathā akāsi. Sappopi sattubhaste daṇḍena pahaṭe pasibbakamukhā nikkhamitvā mahājanaṃ olokento aṭṭhāsi. Tamatthaṃ <pageBreak edition="P" number="3.0348" /> pakāsento satthā pañcamaṃ gāthamāha –</paragraph>
    <hangnum line="295" number="50"></hangnum>
    <gatha1 line="296"> ‘‘Saṃviggarūpo parisāya majjhe, so brāhmaṇo sattubhastaṃ pamuñci;</gatha1>
    <gathalast line="297">Atha nikkhami urago uggatejo, āsīviso sappo phaṇaṃ karitvā’’ti.</gathalast>
    <paragraph line="298">Sappassa phaṇaṃ katvā nikkhantakāle ‘‘mahāsattassa sabbaññubuddhasseva byākaraṇaṃ ahosī’’ti mahājano celukkhepasahassāni pavattesi, aṅguliphoṭanasahassāni paribbhamiṃsu, ghanameghavassaṃ viya sattaratanavassaṃ vassi, sādhukārasahassāni pavattiṃsu, mahāpathavībhijjanasaddo viya ahosi. Idaṃ pana buddhalīḷāya evarūpassa pañhassa kathanaṃ nāma neva jātiyā balaṃ, na gottakulappadesānaṃ balaṃ, kassa panetaṃ balanti? Paññāya balaṃ. Paññavā hi puggalo vipassanaṃ vaḍḍhetvā ariyamaggadvāraṃ vivaritvā amatamahānibbānaṃ pavisati, sāvakapāramimpi paccekabodhimpi sammāsambodhimpi paṭivijjhati. Amatamahānibbānasampāpakesu hi dhammesu paññāva seṭṭhā, avasesā tassā parivārā honti. Tenetaṃ vuttaṃ –</paragraph>
    <gatha1 line="299">‘‘Paññā <pageBreak edition="V" number="3.0307" /> hi seṭṭhā kusalā vadanti, nakkhattarājāriva tārakānaṃ;</gatha1>
    <gathalast line="300">Sīlaṃ sirī cāpi satañca dhammo, anvāyikā paññavato bhavantī’’ti. (jā. 2.17.81);</gathalast>
    <paragraph line="301">Evaṃ kathite ca pana mahāsattena pañhe eko ahituṇḍiko sappassa mukhabandhanaṃ katvā sappaṃ gahetvā araññe vissajjesi. Brāhmaṇo rājānaṃ upasaṅkamitvā jayāpetvā añjaliṃ paggayha rañño thutiṃ karonto upaḍḍhagāthamāha –</paragraph>
    <hangnum line="302" number="51"></hangnum>
    <gatha1 line="303"> ‘‘Suladdhalābhā janakassa rañño;</gatha1>
    <gathalast line="304">Yo passatī senakaṃ sādhupañña’’nti.</gathalast>
    <paragraph line="305">Tassattho <pageBreak edition="M" number="3.0328" /> – yo sādhupaññaṃ uttamapaññaṃ senakapaṇḍitaṃ akkhīni ummīletvā icchiticchitakkhaṇe piyacakkhūhi passituṃ labhati, tassa rañño janakassa ete icchiticchitakkhaṇe dassanalābhā suladdhalābhā vata, etena laddhesu sabbalābhesu eteva lābhā suladdhalābhā nāmāti.</paragraph>
    <paragraph line="306">Brāhmaṇopi rañño <pageBreak edition="P" number="3.0349" /> thutiṃ katvā puna pasibbakato satta kahāpaṇasatāni gahetvā mahāsattassa thutiṃ katvā tuṭṭhidāyaṃ dātukāmo diyaḍḍhagāthamāha –</paragraph>
    <gathalast line="307">‘‘Vivaṭṭachaddo nusi sabbadassī, ñāṇaṃ nu te brāhmaṇa bhiṃsarūpaṃ.</gathalast>
    <hangnum line="308" number="52"></hangnum>
    <gatha1 line="309"> ‘‘Imāni me sattasatāni atthi, gaṇhāhi sabbāni dadāmi tuyhaṃ;</gatha1>
    <gathalast line="310">Tayā hi me jīvitamajja laddhaṃ, athopi bhariyāya makāsi sotthi’’nti.</gathalast>
    <paragraph line="311">Tattha <bold>vivaṭṭachaddo nusi sabbadassī</bold>ti kiṃ nu kho tvaṃ sabbesu dhammākāresu vivaṭṭachadano vivaṭṭaneyyadhammo sabbaññubuddhoti thutivasena pucchati. <bold>Ñāṇaṃ nu te brāhmaṇa bhiṃsarūpa</bold>nti udāhu asabbaññussapi sato tava ñāṇaṃ ativiya bhiṃsarūpaṃ sabbaññutaññāṇaṃ viya balavanti. <bold>Tayā hi me</bold>ti tayā hi dinnattā ajja mayā jīvitaṃ laddhaṃ. <bold>Athopi bhariyāya makāsi sotthi</bold>nti athopi me bhariyāya tvameva sotthiṃ akāsi.</paragraph>
    <paragraph line="312">Iti <pageBreak edition="V" number="3.0308" /> so vatvā ‘‘sacepi satasahassaṃ bhaveyya, dadeyyamevāhaṃ, ettakameva me dhanaṃ, imāni me satta satāni gaṇhā’’ti punappunaṃ bodhisattaṃ yāci. Taṃ sutvā bodhisatto aṭṭhamaṃ gāthamāha –</paragraph>
    <hangnum line="313" number="53"></hangnum>
    <gatha1 line="314"> ‘‘Na paṇḍitā vetanamādiyanti, citrāhi gāthāhi subhāsitāhi;</gatha1>
    <gathalast line="315">Itopi te brahme dadantu vittaṃ, ādāya tvaṃ gaccha sakaṃ niketa’’nti.</gathalast>
    <paragraph line="316">Tattha <bold>vetana</bold>nti vettanaṃ, ayameva vā pāṭho. <bold>Itopi te brahme</bold>ti brāhmaṇa, ito mama pādamūlatopi tuyhaṃ dhanaṃ dadantu. <bold>Vittaṃ ādāya tvaṃ gacchā</bold>ti <pageBreak edition="M" number="3.0329" /> ito aññāni tīṇi satāni gahetvā sahassabhaṇḍikaṃ ādāya sakanivesanaṃ gaccha.</paragraph>
    <paragraph line="317">Evañca pana vatvā mahāsatto brāhmaṇassa sahassaṃ pūrāpento kahāpaṇe dāpetvā ‘‘brāhmaṇa, kena tvaṃ dhanabhikkhāya pesito’’ti pucchi. ‘‘Bhariyāya me paṇḍitā’’ti. ‘‘Bhariyā <pageBreak edition="P" number="3.0350" /> pana te mahallikā, daharā’’ti. ‘‘Daharā, paṇḍitā’’ti. ‘‘Tena hi sā aññena saddhiṃ anācāraṃ karontī ‘nibbhayā hutvā karissāmī’ti taṃ pesesi, sace ime kahāpaṇe gharaṃ nessasi, sā te dukkhena laddhakahāpaṇe attano jārassa dassati, tasmā tvaṃ ujukameva gehaṃ agantvā bahigāme rukkhamūle vā yattha katthaci vā kahāpaṇe ṭhapetvā paviseyyāsī’’ti vatvā taṃ uyyojesi. So gāmasamīpaṃ gantvā ekasmiṃ rukkhamūle kahāpaṇe ṭhapetvā sāyaṃ gehaṃ agamāsi. Bhariyāpissa tasmiṃ khaṇe jārena saddhiṃ nisinnā ahosi. Brāhmaṇo dvāre ṭhatvā ‘‘bhotī’’ti āha. Sā tassa saddaṃ sallakkhetvā dīpaṃ nibbāpetvā dvāraṃ vivaritvā brāhmaṇe anto paviṭṭhe itaraṃ nīharitvā dvāramūle ṭhapetvā gehaṃ pavisitvā pasibbake kiñci adisvā ‘‘brāhmaṇa, kiṃ te bhikkhaṃ caritvā laddha’’nti pucchi. ‘‘Sahassaṃ me laddha’’nti. ‘‘Kahaṃ pana ta’’nti. ‘‘Asukaṭṭhāne nāma ṭhapitaṃ, pātova āharissāmi, mā cintayī’’ti. Sā gantvā jārassa ācikkhi. So nikkhamitvā attanā ṭhapitaṃ viya gaṇhi.</paragraph>
    <paragraph line="318">Brāhmaṇo punadivase gantvā kahāpaṇe apassanto bodhisattassa santikaṃ gantvā ‘‘kiṃ, brāhmaṇā’’ti vutte ‘‘kahāpaṇe na passāmi, paṇḍitā’’ti āha. ‘‘Bhariyāya te ācikkhī’’ti? ‘‘Āma, paṇḍitā’’ti. Mahāsatto tāya jārassa ācikkhitabhāvaṃ ñatvā ‘‘atthi pana te brāhmaṇa, bhariyāya kulūpakabrāhmaṇo’’ti pucchi. ‘‘Atthi, paṇḍitā’’ti. ‘‘Tuyhampi atthī’’ti? ‘‘Āma, paṇḍitā’’ti. Athassa mahāsatto sattannaṃ divasānaṃ paribbayaṃ dāpetvā <pageBreak edition="V" number="3.0309" /> ‘‘gaccha paṭhamadivase tava satta, bhariyāya te sattāti cuddasa brāhmaṇe nimantetvā bhojetha, punadivasato paṭṭhāya ekekaṃ hāpetvā sattame divase tava ekaṃ, bhariyāya te ekanti dve brāhmaṇe nimantetvā bhariyāya te satta divase nimantitabrāhmaṇassa nibaddhaṃ āgamanabhāvaṃ ñatvā mayhaṃ ārocehī’’ti <pageBreak edition="P" number="3.0351" /> āha. Brāhmaṇo tathā <pageBreak edition="M" number="3.0330" /> katvā ‘‘sallakkhito me paṇḍita, nibaddhaṃ bhuñjanakabrāhmaṇo’’ti mahāsattassa ārocesi.</paragraph>
    <paragraph line="319">Bodhisatto tena saddhiṃ purise pesetvā taṃ brāhmaṇaṃ āharāpetvā ‘‘asukarukkhamūlato te imassa brāhmaṇassa santakaṃ kahāpaṇasahassaṃ gahita’’nti pucchi. ‘‘Na gaṇhāmi, paṇḍitā’’ti. ‘‘Tvaṃ mama senakapaṇḍitabhāvaṃ na jānāsi, āharāpessāmi te kahāpaṇe’’ti. So bhīto ‘‘gahitā me’’ti sampaṭicchi. ‘‘Kuhiṃ te ṭhapitā’’ti? ‘‘Tattheva, paṇḍita, ṭhapitā’’ti. Bodhisatto brāhmaṇaṃ pucchi ‘‘brāhmaṇa, kiṃ te sāyeva bhariyā hotu, udāhu aññaṃ gaṇhissasī’’ti. ‘‘Sāyeva me hotu, paṇḍitā’’ti. Bodhisatto manusse pesetvā brāhmaṇassa kahāpaṇe ca brāhmaṇiñca āharāpetvā corabrāhmaṇassa hatthato kahāpaṇe brāhmaṇassa dāpetvā itarassa rājāṇaṃ kāretvā nagarā nīharāpetvā brāhmaṇiyāpi rājāṇaṃ kāretvā brāhmaṇassa mahantaṃ yasaṃ datvā attanoyeva santike vasāpesi.</paragraph>
    <paragraph line="320">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpattiphalādīni sacchikariṃsu. Tadā brāhmaṇo ānando ahosi, rukkhadevatā sāriputto, parisā buddhaparisā, senakapaṇḍito pana ahameva ahosinti.</paragraph>
    <centered line="321">Sattubhastajātakavaṇṇanā sattamā.</centered>
    <hangnum line="322"></hangnum>
    <paragraph line="323"> [403] 8. Aṭṭhisenajātakavaṇṇanā</paragraph>
    <paragraph line="324"><bold>Yeme ahaṃ na jānāmī</bold>ti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ ārabbha kathesi. Paccuppannavatthu heṭṭhā <bold>maṇikaṇṭhajātake</bold> (jā. 1.3.7 ādayo) kathitameva. Satthā pana te bhikkhū āmantetvā ‘‘bhikkhave, porāṇakapaṇḍitā pubbe anuppanne <pageBreak edition="P" number="3.0352" /> buddhe bāhirakapabbajjāya pabbajitvā rājūhi pavāritāpi ‘yācanā nāma paresaṃ appiyā amanāpā’ti na yāciṃsū’’ti vatvā atītaṃ āhari.</paragraph>
    <paragraph line="325">Atīte <pageBreak edition="V" number="3.0310" /><pageBreak edition="M" number="3.0331" /> bārāṇasiyaṃ brahmadatte rajjaṃ kārente bodhisatto ekasmiṃ nigame brāhmaṇakule nibbatti, aṭṭhisenakumārotissa nāmaṃ kariṃsu. So vayappatto takkasilāyaṃ sabbasippāni uggaṇhitvā aparabhāge kāmesu ādīnavaṃ disvā gharāvāsato nikkhamitvā isipabbajjaṃ pabbajitvā jhānābhiññāsamāpattiyo nibbattetvā himavantapadese ciraṃ vasitvā loṇambilasevanatthāya manussapathaṃ otaritvā anupubbena bārāṇasiṃ patvā rājuyyāne vasitvā punadivase bhikkhāya caranto rājaṅgaṇaṃ agamāsi. Rājā tassācāravihāre pasīditvā taṃ nimantāpetvā pāsādatale pallaṅke nisīdāpetvā subhojanaṃ bhojetvā bhojanāvasāne anumodanaṃ sutvā pasanno paṭiññaṃ gahetvā mahāsattaṃ rājuyyāne vasāpesi, divasassa ca dve tayo vāre upaṭṭhānaṃ agamāsi. So ekadivasaṃ dhammakathāya pasanno rajjaṃ ādiṃ katvā ‘‘yena vo attho, taṃ vadeyyāthā’’ti pavāresi. Bodhisatto ‘‘idaṃ nāma me dehī’’ti na vadati. Aññe yācakā ‘‘idaṃ dehi, idaṃ dehī’’ti icchiticchitaṃ yācanti, rājā asajjamāno detiyeva. So ekadivasaṃ cintesi ‘‘aññe yācanakavanibbakā ‘idañcidañca amhākaṃ dehī’ti maṃ yācanti, ayyo pana aṭṭhiseno pavāritakālato paṭṭhāya na kiñci yācati, paññavā kho panesa upāyakusalo, pucchissāmi na’’nti. So ekadivasaṃ bhuttapātarāso gantvā vanditvā ekamantaṃ nisinno aññesaṃ yācanakāraṇaṃ tassa ca ayācanakāraṇaṃ pucchanto paṭhamaṃ gāthamāha –</paragraph>
    <hangnum line="326" number="54"></hangnum>
    <gatha1 line="327"> ‘‘Yeme ahaṃ na jānāmi, aṭṭhisena vanibbake;</gatha1>
    <gathalast line="328">Te maṃ saṅgamma yācanti, kasmā maṃ tvaṃ na yācasī’’ti.</gathalast>
    <paragraph line="329">Tattha <pageBreak edition="P" number="3.0353" /><bold>vanibbake</bold>ti yācanake. <bold>Saṅgammā</bold>ti samāgantvā. Idaṃ vuttaṃ hoti – ayya, aṭṭhisena, yeme vanibbake ahaṃ nāmagottajātikulappadesena ‘‘ime nāmete’’tipi na jānāmi, te maṃ samāgantvā icchiticchitaṃ yācanti, tvaṃ pana kasmā maṃ kiñci na yācasīti.</paragraph>
    <paragraph line="330">Taṃ sutvā bodhisatto dutiyaṃ gāthamāha –</paragraph>
    <hangnum line="331" number="55"></hangnum>
    <gatha1 line="332"> ‘‘Yācako appiyo hoti, yācaṃ adadamappiyo;</gatha1>
    <gathalast line="333">Tasmāhaṃ taṃ na yācāmi, mā me videssanā ahū’’ti.</gathalast>
    <paragraph line="334">Tattha <pageBreak edition="M" number="3.0332" /><bold>yācako appiyo hotī</bold>ti yo hi, mahārāja, puggalo ‘‘idaṃ me dehī’’ti yācako, so mātāpitūnampi mittāmaccādīnampi appiyo hoti amanāpo. Tassa appiyabhāvo <pageBreak edition="V" number="3.0311" /> maṇikaṇṭhajātakena dīpetabbo. <bold>Yāca</bold>nti yācitabhaṇḍaṃ. <bold>Adada</bold>nti adadamāno. Idaṃ vuttaṃ hoti – yopi yācitaṃ na deti, so mātāpitaro ādiṃ katvā adadamāno puggalo yācakassa appiyo hotīti. <bold>Tasmā</bold>ti yasmā yācakopi dāyakassa, yācitaṃ bhaṇḍaṃ adadantopi yācakassa appiyo hoti, tasmā ahaṃ taṃ na yācāmi. <bold>Mā me videssanā ahū</bold>ti sace hi ahaṃ yāceyyameva, tava videsso bhaveyya, sā me tava santikā uppannā videssanā, sace pana tvaṃ na dadeyyāsi, mama videsso bhaveyyāsi, sā ca mama tayi videssanā, evaṃ sabbathāpi mā me videssanā ahu, mā no ubhinnampi mettā bhijjīti etamatthaṃ sampassanto ahaṃ taṃ na kiñci yācāmīti.</paragraph>
    <paragraph line="335">Athassa vacanaṃ sutvā rājā tisso gāthā abhāsi –</paragraph>
    <hangnum line="336" number="56"></hangnum>
    <gatha1 line="337"> ‘‘Yo ve yācanajīvāno, kāle yācaṃ na yācati;</gatha1>
    <gathalast line="338">Parañca puññā dhaṃseti, attanāpi na jīvati.</gathalast>
    <hangnum line="339" number="57"></hangnum>
    <gatha1 line="340"> ‘‘Yo ca yācanajīvāno, kāle yācañhi yācati;</gatha1>
    <gathalast line="341">Parañca puññaṃ labbheti, attanāpi ca jīvati.</gathalast>
    <hangnum line="342" number="58"></hangnum>
    <gatha1 line="343"> ‘‘Na vedessanti sappaññā, disvā yācakamāgate;</gatha1>
    <gathalast line="344">Brahmacāri piyo mesi, vada tvaṃ bhaññamicchasī’’ti.</gathalast>
    <paragraph line="345">Tattha <bold>yācanajīvāno</bold>ti yācanajīvamāno, ayameva vā pāṭho. Idaṃ vuttaṃ hoti – ayya, aṭṭhisena yo yācanena jīvamāno dhammiko samaṇo vā brāhmaṇo vā yācitabbayuttapattakāle kiñcideva yācitabbaṃ na yācati, so parañca dāyakaṃ puññā dhaṃseti parihāpeti, attanāpi ca sukhaṃ na jīvati. <bold>Puññaṃ labbhetī</bold>ti <pageBreak edition="P" number="3.0354" /> kāle pana yācitabbaṃ yācanto parañca puññaṃ adhigameti, attanāpi ca sukhaṃ jīvati. <bold>Na vedessantī</bold>ti yaṃ tvaṃ vadesi ‘‘mā me videssanā ahū’’ti, taṃ kasmā vadasi. Sappaññā hi dānañca <pageBreak edition="M" number="3.0333" /> dānaphalañca jānantā paṇḍitā yācake āgate disvā na dessanti na kujjhanti, aññadatthu pana pamuditāva hontīti dīpeti. <bold>Yācakamāgate</bold>ti ma-kāro byañjanasandhivasena vutto, yācake āgateti attho. <bold>Brahmacāri piyo mesī</bold>ti ayya aṭṭhisena, parisuddhacāri mahāpuñña, tvaṃ mayhaṃ ativiya piyo, tasmā varaṃ tvaṃ maṃ vadehi yācāhiyeva. <bold>Bhaññamicchasī</bold>ti yaṃkiñci vattabbaṃ icchasi, sabbaṃ vada, rajjampi te dassāmiyevāti.</paragraph>
    <paragraph line="346">Evaṃ <pageBreak edition="V" number="3.0312" /> bodhisatto raññā rajjenāpi pavārito neva kiñci yāci. Rañño pana evaṃ attano ajjhāsaye kathite mahāsattopi pabbajitapaṭipattiṃ dassetuṃ ‘‘mahārāja, yācanā hi nāmesā kāmabhogīnaṃ gihīnaṃ āciṇṇā, na pabbajitānaṃ, pabbajitena pana pabbajitakālato paṭṭhāya gihīhi asamānaparisuddhājīvena bhavitabba’’nti pabbajitapaṭipadaṃ dassento chaṭṭhaṃ gāthamāha –</paragraph>
    <hangnum line="347" number="59"></hangnum>
    <gatha1 line="348"> ‘‘Na ve yācanti sappaññā, dhīro ca veditumarahati;</gatha1>
    <gathalast line="349">Uddissa ariyā tiṭṭhanti, esā ariyāna yācanā’’ti.</gathalast>
    <paragraph line="350">Tattha <bold>sappaññā</bold>ti buddhā ca buddasāvakā ca bodhiyā paṭipannā isipabbajjaṃ pabbajitā bodhisattā ca sabbepi sappaññā ca susīlā ca, ete evarūpā sappaññā ‘‘amhākaṃ idañcidañca dethā’’ti na yācanti. <bold>Dhīro ca veditumarahatī</bold>ti upaṭṭhāko pana dhīro paṇḍito gilānakāle ca agilānakāle ca yena yenattho, taṃ sabbaṃ sayameva vedituṃ jānituṃ arahati. <bold>Uddissa ariyā tiṭṭhantī</bold>ti ariyā pana vācaṃ abhinditvā yenatthikā honti, taṃ uddissa kevalaṃ bhikkhācāravattena tiṭṭhanti, neva kāyaṅgaṃ vā vācaṅgaṃ vā kopenti. Kāyavikāraṃ dassetvā nimittaṃ karonto hi kāyaṅgaṃ kopeti nāma, vacībhedaṃ karonto vācaṅgaṃ kopeti nāma, tadubhayaṃ akatvā buddhādayo ariyā tiṭṭhanti. <bold>Esā ariyāna yācanā</bold>ti esā kāyaṅgavācaṅgaṃ akopetvā bhikkhāya tiṭṭhamānā ariyānaṃ yācanā nāma.</paragraph>
    <paragraph line="351">Rājā <pageBreak edition="P" number="3.0355" /> bodhisattassa vacanaṃ sutvā ‘‘bhante, yadi sappañño upaṭṭhāko attanāva ñatvā kulūpakassa dātabbaṃ deti, ahampi tumhākaṃ idañcidañca dammī’’ti vadanto sattamaṃ gāthamāha –</paragraph>
    <hangnum line="352" number="60"></hangnum>
    <gatha1 line="353"> ‘‘Dadāmi <pageBreak edition="M" number="3.0334" /> te brāhmaṇa rohiṇīnaṃ, gavaṃ sahassaṃ saha puṅgavena;</gatha1>
    <gathalast line="354">Ariyo hi ariyassa kathaṃ na dajjā, sutvāna gāthā tava dhammayuttā’’ti.</gathalast>
    <paragraph line="355">Tattha <bold>rohiṇīna</bold>nti rattavaṇṇānaṃ. <bold>Gavaṃ sahassa</bold>nti khīradadhiādimadhurarasaparibhogatthāya evarūpānaṃ gunnaṃ sahassaṃ tuyhaṃ dammi, taṃ me paṭiggaṇha. <bold>Ariyo</bold>ti ācāraariyo. <bold>Ariyassā</bold>ti ācāraariyassa. <bold>Kathaṃ na dajjā</bold>ti kena kāraṇena na dadeyya.</paragraph>
    <paragraph line="356">Evaṃ vutte bodhisatto ‘‘ahaṃ mahārāja, akiñcano pabbajito, na me gāvīhi attho’’ti <pageBreak edition="V" number="3.0313" /> paṭikkhipi. Rājā tassovāde ṭhatvā dānādīni puññāni katvā saggaparāyaṇo ahosi. Sopi aparihīnajjhāno brahmaloke uppajji.</paragraph>
    <paragraph line="357">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne bahū sotāpattiphalādīsu patiṭṭhitā. Tadā rājā ānando ahosi, aṭṭhiseno pana ahameva ahosinti.</paragraph>
    <centered line="358">Aṭṭhisenajātakavaṇṇanā aṭṭhamā.</centered>
    <hangnum line="359"></hangnum>
    <paragraph line="360"> [404] 9. Kapijātakavaṇṇanā</paragraph>
    <paragraph line="361"><bold>Yattha verī nivasatī</bold>ti idaṃ satthā jetavane viharanto devadattassa pathavipavesanaṃ ārabbha kathesi. Tasmiñhi pathaviṃ paviṭṭhe dhammasabhāyaṃ kathaṃ samuṭṭhāpesuṃ ‘‘āvuso, devadatto saha parisāya naṭṭho’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva devadatto saha parisāya naṭṭho, pubbepi nassiyevā’’ti vatvā atītaṃ āhari.</paragraph>
    <paragraph line="362">Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā pañcasatakapiparivāro rājuyyāne <pageBreak edition="P" number="3.0356" /> vasi. Devadattopi kapiyoniyaṃ nibbattitvā pañcasatakapiparivāro tattheva vasi. Athekadivasaṃ purohite uyyānaṃ gantvā nhatvā alaṅkaritvā nikkhamante eko <pageBreak edition="M" number="3.0335" /> lolakapi puretaraṃ gantvā rājuyyānadvāre toraṇamatthake nisīditvā tassa matthake vaccapiṇḍaṃ pātetvā puna uddhaṃ olokentassa mukhe pātesi. So nivattitvā ‘‘hotu, jānissāmi tumhākaṃ kattabba’’nti makkaṭe santajjetvā puna nhatvā pakkāmi. Tena veraṃ gahetvā makkaṭānaṃ santajjitabhāvaṃ bodhisattassa ārocesuṃ. So ‘‘verīnaṃ nivasanaṭṭhāne nāma vasituṃ na vaṭṭati, sabbopi kapigaṇo palāyitvā aññattha gacchatū’’ti kapisahassassapi ārocāpesi. Dubbacakapi attano parivāramakkaṭe gahetvā ‘‘pacchā jānissāmī’’ti tattheva nisīdi. Bodhisatto attano parivāraṃ gahetvā araññaṃ pāvisi. Athekadivasaṃ ekissā vīhikoṭṭikāya dāsiyā ātape pasāritavīhiṃ khādanto eko eḷako ummukkena pahāraṃ labhitvā ādittasarīro palāyanto ekissā hatthisālaṃ nissāya tiṇakuṭiyā kuṭṭe sarīraṃ ghaṃsi <pageBreak edition="V" number="3.0314" />. So aggi tiṇakuṭikaṃ gaṇhi, tato uṭṭhāya hatthisālaṃ gaṇhi, hatthisālāya hatthīnaṃ piṭṭhi jhāyi, hatthivejjā hatthīnaṃ paṭijagganti.</paragraph>
    <paragraph line="363">Purohitopi makkaṭānaṃ gahaṇūpāyaṃ upadhārento vicarati. Atha naṃ rājupaṭṭhānaṃ āgantvā nisinnaṃ rājā āha ‘‘ācariya, bahū no hatthī vaṇitā jātā, hatthivejjā paṭijaggituṃ na jānanti, jānāsi nu kho kiñci bhesajja’’nti? ‘‘Jānāmi, mahārājā’’ti. ‘‘Kiṃ nāmā’’ti? ‘‘Makkaṭavasā, mahārājā’’ti. ‘‘Kahaṃ labhissāmā’’ti? ‘‘Nanu uyyāne bahū makkaṭā’’ti? Rājā ‘‘uyyāne makkaṭe māretvā vasaṃ ānethā’’ti āha. Dhanuggahā gantvā pañcasatepi makkaṭe vijjhitvā māresuṃ. Eko pana jeṭṭhakamakkaṭo palāyanto sarapahāraṃ labhitvāpi tattheva apatitvā <pageBreak edition="P" number="3.0357" /> bodhisattassa vasanaṭṭhānaṃ patvā pati. Vānarā ‘‘amhākaṃ vasanaṭṭhānaṃ patvā mato’’ti tassa pahāraṃ laddhā matabhāvaṃ bodhisattassa ārocesuṃ. So gantvā kapigaṇamajjhe nisinno ‘‘paṇḍitānaṃ ovādaṃ akatvā veriṭṭhāne vasantā nāma evaṃ vinassantī’’ti kapigaṇassa ovādavasena imā gāthā abhāsi –</paragraph>
    <hangnum line="364" number="61"></hangnum>
    <gatha1 line="365"> ‘‘Yattha verī nivasati, na vase tattha paṇḍito;</gatha1>
    <gathalast line="366">Ekarattaṃ dvirattaṃ vā, dukkhaṃ vasati verisu.</gathalast>
    <hangnum line="367" number="62"></hangnum>
    <gatha1 line="368"> ‘‘Diso <pageBreak edition="M" number="3.0336" /> ve lahucittassa, posassānuvidhīyato;</gatha1>
    <gathalast line="369">Ekassa kapino hetu, yūthassa anayo kato.</gathalast>
    <hangnum line="370" number="63"></hangnum>
    <gatha1 line="371"> ‘‘Bālova paṇḍitamānī, yūthassa parihārako;</gatha1>
    <gathalast line="372">Sacittassa vasaṃ gantvā, sayethāyaṃ yathā kapi.</gathalast>
    <hangnum line="373" number="64"></hangnum>
    <gatha1 line="374"> ‘‘Na sādhu balavā bālo, yūthassa parihārako;</gatha1>
    <gathalast line="375">Ahito bhavati ñātīnaṃ, sakuṇānaṃva cetako.</gathalast>
    <hangnum line="376" number="65"></hangnum>
    <gatha1 line="377"> ‘‘Dhīrova balavā sādhu, yūthassa parihārako;</gatha1>
    <gathalast line="378">Hito bhavati ñātīnaṃ, tidasānaṃva vāsavo.</gathalast>
    <hangnum line="379" number="66"></hangnum>
    <gatha1 line="380"> ‘‘Yo <pageBreak edition="V" number="3.0315" /> ca sīlañca paññañca, sutañcattani passati;</gatha1>
    <gathalast line="381">Ubhinnamatthaṃ carati, attano ca parassa ca.</gathalast>
    <hangnum line="382" number="67"></hangnum>
    <gatha1 line="383"> ‘‘Tasmā tuleyya mattānaṃ, sīlapaññāsutāmiva;</gatha1>
    <gathalast line="384">Gaṇaṃ vā parihare dhīro, eko vāpi paribbaje’’ti.</gathalast>
    <paragraph line="385">Tattha <bold>lahucittassā</bold>ti lahucitto assa. Idaṃ vuttaṃ hoti – yo poso lahucittassa mittassa vā ñātino vā anuvidhīyati anuvattati, tassa posassa anuvidhīyato so lahucitto diso hoti, verikiccaṃ karoti. <bold>Ekassa kapino</bold>ti passatha ekassa lahucittassa andhabālassa kapino hetu ayaṃ sakalassa yūthassa anayo avuḍḍhi mahāvināso katoti. <bold>Paṇḍitamānī</bold>ti yo sayaṃ bālo hutvā ‘‘ahaṃ paṇḍito’’ti attānaṃ maññamāno paṇḍitānaṃ ovādaṃ akatvā sakassa cittassa vasaṃ gacchati, so sacittassa vasaṃ gantvā yathāyaṃ dubbacakapi matasayanaṃ sayito, evaṃ sayethāti attho.</paragraph>
    <paragraph line="386"><bold>Na sādhū</bold>ti bālo nāma balasampanno yūthassa parihārako na sādhu na laddhako. Kiṃkāraṇā? So hi <bold>ahito bhavati ñātīnaṃ,</bold> vināsameva vahati. <bold>Sakuṇānaṃva cetako</bold>ti yathā hi tittirasakuṇānaṃ <pageBreak edition="P" number="3.0358" /> dīpakatittiro divasampi vassanto aññe sakuṇe na māreti, ñātakeva māreti, tesaññeva ahito hoti, evanti attho. <bold>Hito bhavatī</bold>ti kāyenapi vācāyapi manasāpi hitakārakoyeva. <bold>Ubhinnamatthaṃ caratī</bold>ti yo idha puggalo ete sīlādayo guṇe attani <pageBreak edition="M" number="3.0337" /> passati, so ‘‘mayhaṃ ācārasīlampi atthi, paññāpi sutapariyattipi atthī’’ti tathato jānitvā gaṇaṃ pariharanto attano ca paresañca attānaṃ parivāretvā carantānanti ubhinnampi atthameva carati.</paragraph>
    <paragraph line="387"><bold>Tuleyya mattāna</bold>nti tuleyya attānaṃ. <bold>Tuleyyā</bold>ti tuletvā. <bold>Sīlapaññāsutāmivā</bold>ti etāni sīlādīni viya. Idaṃ vuttaṃ hoti – yasmā sīlādīni attani samanupassanto ubhinnamatthaṃ carati, tasmā paṇḍito etāni sīlādīni viya attānampi tesu tuletvā ‘‘patiṭṭhito nu khomhi sīle paññāya sute’’ti tīretvā patiṭṭhitabhāvaṃ paccakkhaṃ katvā dhīro gaṇaṃ vā parihareyya, catūsu iriyāpathesu eko vā hutvā paribbajeyya vatteyya, parisupaṭṭhākenapi vivekacārināpi imehi tīhi dhammehi samannāgateneva bhavitabbanti. Evaṃ mahāsatto kapirājā hutvāpi vinayapariyattikiccaṃ kathesi.</paragraph>
    <paragraph line="388">Satthā <pageBreak edition="V" number="3.0316" /> imaṃ dhammadesanaṃ āharitvā jātakaṃ samodhānesi – ‘‘tadā dubbacakapi devadatto ahosi, parisāpissa devadattaparisā, paṇḍitakapirājā pana ahameva ahosi’’nti.</paragraph>
    <centered line="389">Kapijātakavaṇṇanā navamā.</centered>
    <hangnum line="390"></hangnum>
    <paragraph line="391"> [405] 10. Bakajātakavaṇṇanā</paragraph>
    <paragraph line="392"><bold>Dvāsattatī</bold>ti idaṃ satthā jetavane viharanto bakabrahmānaṃ ārabbha kathesi. Tassa hi ‘‘idaṃ niccaṃ dhuvaṃ sassataṃ acavanadhammaṃ, ito aññaṃ lokanissaraṇaṃ nibbānaṃ nāma natthī’’ti evaṃ diṭṭhi uppajji. Heṭṭhūpapattiko kiresa brahmā pubbe jhānaṃ bhāvetvā vehapphalesu nibbatto, tattha pañcakappasataparimāṇaṃ āyuṃ khepetvā subhakiṇhesu nibbattitvā catusaṭṭhikappaṃ khepetvā tato cuto aṭṭhakappāyukesu ābhassaresu nibbatti, tatrassa esā diṭṭhi uppajji. So hi neva uparibrahmalokato cutiṃ, na tattha upapattiṃ anussari, tadubhayampi apassanto evaṃ diṭṭhiṃ gaṇhi. Bhagavā tassa cetasā cetoparivitakkamaññāya seyyathāpi <pageBreak edition="P" number="3.0359" /> nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya, evameva jetavane antarahito tasmiṃ brahmaloke pāturahosi. Atha <pageBreak edition="M" number="3.0338" /> brahmā bhagavantaṃ disvā ‘‘ehi kho, mārisa, svāgataṃ mārisa, cirassaṃ kho, mārisa, imaṃ pariyāyamakāsi, yadidaṃ idhāgamanāya. Idañhi mārisa, niccaṃ idaṃ dhuvaṃ idaṃ sassataṃ idaṃ kevalaṃ idaṃ acavanadhammaṃ, idañhi na ca jāyati na jīyati na mīyati na cavati na upapajjati, ito ca panaññaṃ uttari nissaraṇaṃ natthī’’ti āha.</paragraph>
    <paragraph line="393">Evaṃ vutte bhagavā bakaṃ brahmānaṃ etadavoca ‘‘avijjāgato vata bho bako brahmā, avijjāgato vata bho bako brahmā, yatra hi nāma aniccaññeva samānaṃ niccanti vakkhati…pe… santañca panaññaṃ uttari nissaraṇaṃ, natthaññaṃ uttari nissaraṇanti vakkhatī’’ti (saṃ. ni. 1.175). Taṃ sutvā brahmā ‘‘tvaṃ evaṃ kathesi, tvaṃ evaṃ kathesi, iti maṃ esa anuyuñjanto anubandhatī’’ti cintetvā yathā nāma dubbalo coro katipaye pahāre labhitvā ‘‘kiṃ ahameva coro, asukopi coro asukopi coro’’ti sabbepi sahāyake ācikkhati, tatheva bhagavato anuyogabhayena bhīto aññepi attano sahāyake ācikkhanto paṭhamaṃ gāthamāha –</paragraph>
    <hangnum line="394" number="68"></hangnum>
    <gatha1 line="395"> ‘‘Dvāsattati <pageBreak edition="V" number="3.0317" /> gotama puññakammā, vasavattino jātijaraṃ atītā;</gatha1>
    <gathalast line="396">Ayamantimā vedagū brahmapatti, asmābhijappanti janā anekā’’ti. (saṃ. ni. 1.175);</gathalast>
    <paragraph line="397">Tattha <bold>dvāsattatī</bold>ti na kevalaṃ bho gotama, ahameva, atha kho imasmiṃ brahmaloke mayaṃ dvāsattati janā puññakammā aññesaṃ upari atthano vasaṃ vattanena <bold>vasavattino</bold> jātiñca jarañca atītā, ayaṃ no vedehi gatattā <bold>vedagū,</bold> ayaṃ bho gotama <bold>antimā brahmapatti,</bold> pacchimakoṭippatti seṭṭhabhāvappatti. <bold>Asmābhijappanti janā anekā</bold>ti amhe aññe bahū janā pañjalikā hutvā – ‘‘ayaṃ kho bhavaṃ brahmā mahābrahmā’’tiādīni vadantā namassanti patthenti pihayanti, ‘‘aho vata mayampi evarūpā bhaveyyāmā’’ti icchantīti attho.</paragraph>
    <paragraph line="398">Tassa <pageBreak edition="P" number="3.0360" /><pageBreak edition="M" number="3.0339" /> vacanaṃ sutvā satthā dutiyaṃ gāthamāha –</paragraph>
    <hangnum line="399" number="69"></hangnum>
    <gatha1 line="400"> ‘‘Appaṃ hi etaṃ na hi dīghamāyu, yaṃ tvaṃ baka maññasi dīghamāyuṃ;</gatha1>
    <gathalast line="401">Sataṃ sahassāni nirabbudānaṃ, āyuṃ pajānāmi tavāha brahme’’ti. (saṃ. ni. 1.175);</gathalast>
    <paragraph line="402">Tattha <bold>sataṃ sahassāni nirabbudāna</bold>nti nirabbudasaṅkhātānaṃ gaṇanānaṃ satasahassāni. Vassānañhi dasadasakaṃ sataṃ, dasa satānaṃ sahassaṃ, sataṃ sahassānaṃ satasahassaṃ, sataṃ satasahassānaṃ koṭi nāma, sataṃ koṭisatasahassānaṃ pakoṭi nāma, sataṃ pakoṭisatasahassānaṃ koṭipakoṭi nāma, sataṃ koṭipakoṭisatasahassānaṃ ekaṃ nahutaṃ nāma, sataṃ nahutasatasahassānaṃ ekaṃ ninnahutaṃ nāma. Cheko gaṇako ettakaṃ gaṇetuṃ sakkoti, tato paraṃ gaṇanā nāma buddhānameva visayo. Tattha sataṃ ninnahutasatasahassānaṃ ekaṃ abbudaṃ, vīsati abbudāni ekaṃ nirabbudaṃ, tesaṃ nirabbudasatasahassānaṃ ekaṃ ahahaṃ nāma, ettakaṃ bakassa brahmuno tasmiṃ bhave avasiṭṭhaṃ āyu, taṃ sandhāya bhagavā evamāha.</paragraph>
    <paragraph line="403">Taṃ sutvā bako tatiyaṃ gāthamāha –</paragraph>
    <hangnum line="404" number="70"></hangnum>
    <gatha1 line="405"> ‘‘Anantadassī <pageBreak edition="V" number="3.0318" /> bhagavāhamasmi, jātijjaraṃ sokamupātivatto;</gatha1>
    <gathalast line="406">Kiṃ me purāṇaṃ vatasīlavattaṃ, ācikkha me taṃ yamahaṃ vijañña’’nti. (saṃ. ni. 1.175);</gathalast>
    <paragraph line="407">Tattha <bold>bhagavā</bold>ti bhagavā tumhe ‘‘āyuṃ pajānāmi tavāha’’nti vadantā ‘‘ahaṃ anantadassī jātijarañca sokañca upātivattosmī’’ti vadatha. <bold>Vatasīlavatta</bold>nti vatasamādānañca sīlavattañca. Idaṃ vuttaṃ hoti – yadi tumhe sabbaññubuddhā, evaṃ sante kiṃ mayhaṃ purāṇaṃ vatañca sīlavattañca, ācikkha me taṃ, yamahaṃ tayā ācikkhitaṃ yāthāvasarasato vijāneyyanti.</paragraph>
    <paragraph line="408">Athassa <pageBreak edition="M" number="3.0340" /> bhagavā atītāni vatthūni āharitvā ācikkhanto catasso gāthā abhāsi –</paragraph>
    <hangnum line="409" number="71"></hangnum>
    <gatha1 line="410"> ‘‘Yaṃ tvaṃ apāyesi bahū manusse, pipāsite ghammani samparete;</gatha1>
    <gathalast line="411">Taṃ te purāṇaṃ vatasīlavattaṃ, suttappabuddhova anussarāmi.</gathalast>
    <hangnum line="412" number="72"></hangnum>
    <gatha1 line="413"> ‘‘Yaṃ <pageBreak edition="P" number="3.0361" /> eṇikūlasmi janaṃ gahītaṃ, amocayī gayhaka nīyamānaṃ;</gatha1>
    <gathalast line="414">Taṃ te purāṇaṃ vatasīlavattaṃ, suttappabuddhova anussarāmi.</gathalast>
    <hangnum line="415" number="73"></hangnum>
    <gatha1 line="416"> ‘‘Gaṅgāya sotasmiṃ gahītanāvaṃ, luddena nāgena manussakappā;</gatha1>
    <gatha2 line="417">Amocayi tvaṃ balasā pasayha, taṃ te purāṇaṃ vatasīlavattaṃ;</gatha2>
    <gathalast line="418">Suttappabuddhova anussarāmi.</gathalast>
    <hangnum line="419" number="74"></hangnum>
    <gatha1 line="420"> ‘‘Kappo ca te baddhacaro ahosiṃ, sambuddhimantaṃ vatinaṃ amaññaṃ;</gatha1>
    <gathalast line="421">Taṃ te purāṇaṃ vatasīlavattaṃ, suttappabuddhova anussarāmī’’ti. (saṃ. ni. 1.175);</gathalast>
    <paragraph line="422">Tattha <bold>apāyesī</bold>ti pāyesi. <bold>Ghammani samparete</bold>ti ghammena samparete ativiya phuṭṭhe ghammakilante. <bold>Suttappabuddhovā</bold>ti paccūsakāle supanto supinaṃ passitvā taṃ supinakaṃ viya anussarāmi. So kira bakabrahmā ekasmiṃ kappe tāpaso hutvā marukantāre vasanto bahūnaṃ kantārapaṭipannānaṃ <pageBreak edition="V" number="3.0319" /> pānīyaṃ āharitvā adāsi. Athekadivasaṃ eko satthavāho pañcahi sakaṭasatehi marukantāraṃ paṭipajji. Manussā disā vavatthapetuṃ asakkontā satta divasāni āhiṇḍitvā khīṇadārudakā nirāhārā uṇhābhibhūtā ‘‘idāni no jīvitaṃ natthī’’ti sakaṭe parivattetvā goṇe <pageBreak edition="M" number="3.0341" /> mocetvā heṭṭhāsakaṭesu nipajjiṃsu. Tadā tāpaso āvajjento te disvā ‘‘mayi passante mā nassiṃsū’’ti cintetvā attano iddhānubhāvena gaṅgāsotaṃ ubbattetvā satthavāhābhimukhaṃ akāsi, avidūre ca ekaṃ vanasaṇḍaṃ māpesi. Manussā pānīyaṃ pivitvā nhatvā goṇe santappetvā vanasaṇḍato tiṇaṃ lāyitvā dārūni gahetvā disaṃ sallakkhetvā arogā kantāraṃ atikkamiṃsu, taṃ sandhāyetaṃ vuttaṃ.</paragraph>
    <paragraph line="423"><bold>Eṇikūlasmi</bold>nti eṇiyā nāma nadiyā kūle. <bold>Gayhaka nīyamāna</bold>nti karamaragāhaṃ gahetvā nīyamānaṃ. So kira tāpaso aparasmiṃ kāle ekaṃ paccantagāmaṃ nissāya nadītīre vanasaṇḍe vihāsi. Athekasmiṃ divase pabbatato corā otaritvā taṃ gāmaṃ paharitvā mahājanaṃ gahetvā pabbataṃ āropetvā antarāmagge cārakamanusse ṭhapetvā pabbatabilaṃ pavisitvā āhāraṃ pacāpentā nisīdiṃsu. Tāpaso gomahiṃsādīnañceva dārakadārikādīnañca mahantaṃ aṭṭassaraṃ sutvā ‘‘mayi passante mā nassiṃsū’’ti iddhānubhāvena attabhāvaṃ jahitvā caturaṅginiyā senāya parivuto rājā hutvā yuddhabheriṃ ākoṭāpento taṃ ṭhānaṃ agamāsi. Cārakamanussā <pageBreak edition="P" number="3.0362" /> taṃ disvā corānaṃ ārocesuṃ. Corā ‘‘raññā saddhiṃ viggaho nāma na yutto’’ti sabbaṃ gahitagahitaṃ bhaṇḍakaṃ chaḍḍetvā bhattaṃ abhuñjitvāva palāyiṃsu. Tāpaso te sabbe ānetvā sakagāmeyeva patiṭṭhāpesi, taṃ sandhāyetaṃ vuttaṃ.</paragraph>
    <paragraph line="424"><bold>Gahītanāva</bold>nti niggahitanāvaṃ. <bold>Luddenā</bold>ti kakkhaḷena. <bold>Manussakappā</bold>ti manusse vināsetukāmatāya. <bold>Balasā</bold>ti balena. <bold>Pasayhā</bold>ti abhibhavitvā. Aparasmiṃ kāle so tāpaso gaṅgātīre vihāsi. Tadā manussā dve tayo nāvāsaṅghāṭe bandhitvā saṅghāṭamatthake pupphamaṇḍapaṃ kāretvā saṅghāṭe nisīditvā khādantā pivantā sambandhakulaṃ gacchanti. Te pītāvasesaṃ suraṃ bhuttakhāditāvasesāni bhattamacchamaṃsatambulādīni gaṅgāyameva pātenti. Gaṅgeyyo nāgarājā ‘‘ime ucchiṭṭhakaṃ mama upari khipantī’’ti kujjhitvā ‘‘sabbe te jane gahetvā gaṅgāya osīdāpessāmī’’ti mahantaṃ ekadoṇikanāvappamāṇaṃ attabhāvaṃ māpetvā udakaṃ bhinditvā <pageBreak edition="M" number="3.0342" /> phaṇaṃ dhārayamāno tesaṃ abhimukho pāyāsi. Te nāgarājānaṃ disvā maraṇabhayatajjitā ekappahāreneva mahāsaddaṃ kariṃsu. Tāpaso tesaṃ paridevitasaddaṃ sutvā nāgarājassa ca kuddhabhāvaṃ ñatvā ‘‘mayi passante mā nassiṃsū’’ti khippanisantiyā attano ānubhāvena khippaṃ supaṇṇavaṇṇaṃ attānaṃ māpetvā agamāsi <pageBreak edition="V" number="3.0320" />. Nāgarājā taṃ disvā maraṇabhayatajjito udake nimujji. Manussā sotthibhāvaṃ patvā agamaṃsu, taṃ sandhāyetaṃ vuttaṃ.</paragraph>
    <paragraph line="425"><bold>Baddhacaro</bold>ti antevāsiko. <bold>Sambuddhimantaṃ vatinaṃ amañña</bold>nti buddhisampanno ceva vatasampanno ca tāpasoti taṃ maññamāno. Iminā kiṃ dasseti? Mahābrahme ahaṃ atīte tava kesavatāpasakāle kappo nāma antevāsiko veyyāvaccakaro hutvā tuyhaṃ nāradena nāma amaccena bārāṇasito himavantaṃ ānītassa rogaṃ vūpasamesiṃ. Atha naṃ nārado dutiyavāre āgantvā nirogaṃ disvā imaṃ gāthaṃ abhāsi –</paragraph>
    <gatha1 line="426">‘‘Manussindaṃ jahitvāna, sabbakāmasamiddhinaṃ;</gatha1>
    <gathalast line="427">Kathaṃ nu bhagavā kesi, kappassa ramati assame’’ti. (jā. 1.4.181);</gathalast>
    <unindented line="428">Tamenaṃ tvaṃ etadavoca –</unindented>
    <gatha1 line="429">‘‘Sādūni ramaṇīyāni, santi vakkhā manoramā;</gatha1>
    <gathalast line="430">Subhāsitāni kappassa, nārada ramayanti ma’’nti. (jā. 1.4.182);</gathalast>
    <unindented line="431">Itissa bhagavā imaṃ attanā antevāsikena hutvā rogassa vūpasamitabhāvaṃ dīpento evamāha. Tañca pana brahmunā manussaloke katakammaṃ sabbaṃ mahābrahmānaṃ sallakkhāpentova kathesi.</unindented>
    <paragraph line="432">So <pageBreak edition="P" number="3.0363" /> satthu vacanena attanā katakammaṃ saritvā tathāgatassa thutiṃ karonto osānagāthamāha –</paragraph>
    <hangnum line="433" number="75"></hangnum>
    <gatha1 line="434"> ‘‘Addhā pajānāsi mametamāyuṃ, aññampi jānāsi tathā hi buddho;</gatha1>
    <gathalast line="435">Tathā hi tāyaṃ jalitānubhāvo, obhāsayaṃ tiṭṭhati brahmaloka’’nti.</gathalast>
    <paragraph line="436">Tattha <pageBreak edition="M" number="3.0343" /><bold>tathā hi buddho</bold>ti tathā hi tvaṃ buddho. Buddhānañhi aññātaṃ nāma natthi, sabbadhammānaṃ buddhattāyeva hi te buddhā nāmāti dasseti. <bold>Tathā hi tāya</bold>nti buddhattāyeva ca pana tava ayaṃ jalito sarīrappabhānubhāvo. <bold>Obhāsayaṃ tiṭṭhatī</bold>ti imaṃ sakalampi brahmalokaṃ obhāsento tiṭṭhati.</paragraph>
    <paragraph line="437">Evaṃ <pageBreak edition="V" number="3.0321" /> satthā attano buddhaguṇaṃ jānāpento dhammaṃ desetvā saccāni pakāsesi, saccapariyosāne sampattānaṃ dasamattānaṃ brahmasahassānaṃ anupādāya āsavehi cittāni vimucciṃsu. Iti bhagavā bahūnaṃ brahmānaṃ avassayo hutvā brahmalokā jetavanaṃ āgantvā tattha kathitaniyāmeneva taṃ dhammadesanaṃ bhikkhūnaṃ kathetvā jātakaṃ samodhānesi – ‘‘tadā kesavatāpaso bakabrahmā ahosi, kappamāṇavo pana ahameva ahosi’’nti.</paragraph>
    <centered line="438">Bakajātakavaṇṇanā dasamā.</centered>
    <centered line="439">Kukkuvaggo paṭhamo.</centered>
    <title line="440">2. Gandhāravaggo</title>
    <hangnum line="441"></hangnum>
    <paragraph line="442"> [406] 1. Gandhārajātakavaṇṇanā</paragraph>
    <paragraph line="443"><bold>Hitvā</bold><pageBreak edition="V" number="3.0322" /><bold>gāmasahassānī</bold>ti idaṃ satthā jetavane viharanto bhesajjasannidhikārasikkhāpadaṃ ārabbha kathesi. Vatthu pana rājagahe samuṭṭhitaṃ. Āyasmatā hi pilindavacchena ārāmikakulaṃ mocetuṃ rājanivesanaṃ gantvā rañño pāsāde iddhibalena sovaṇṇamaye kate manussā pasīditvā therassa pañca bhesajjāni pahiṇiṃsu. So tāni parisāya vissajjesi. Parisā panassa bāhullikā ahosi, laddhaṃ <pageBreak edition="P" number="3.0364" /> laddhaṃ koḷambepi ghaṭepi pattatthavikāyopi pūretvā paṭisāmesi. Manussā disvā ‘‘mahicchā ime samaṇā antokoṭṭhāgārikā’’ti ujjhāyiṃsu. Satthā taṃ pavattiṃ sutvā ‘‘yāni kho pana tāni gilānānaṃ bhikkhūna’’nti (pārā. 622-623) sikkhāpadaṃ paññapetvā ‘‘bhikkhave, porāṇakapaṇḍitā anuppanne buddhe bāhirakapabbajjaṃ pabbajitvā pañcasīlamattakaṃ rakkhantāpi loṇasakkharamattakaṃ punadivasatthāya nidahante <pageBreak edition="M" number="3.0344" /> garahiṃsu, tumhe pana evarūpe niyyānikasāsane pabbajitvā dutiyatatiyadivasatthāya sannidhiṃ karontā ayuttaṃ karothā’’ti vatvā atītaṃ āhari.</paragraph>
    <paragraph line="444">Atīte gandhāraraṭṭhe bodhisatto gandhārarañño putto hutvā pitu accayena rajje patiṭṭhāya dhammena rajjaṃ kāresi. Majjhimapadesepi videharaṭṭhe videho nāma rājā rajjaṃ kāresi. Te dvepi rājāno adiṭṭhasahāyā hutvā aññamaññaṃ thiravissāsā ahesuṃ. Tadā manussā dīghāyukā honti, tiṃsa vassasahassāni jīvanti. Athekadā gandhārarājā puṇṇamuposathadivase samādinnasīlo mahātale paññattavarapallaṅkamajjhagato vivaṭena sīhapañjarena pācīnalokadhātuṃ olokento amaccānaṃ dhammatthayuttakathaṃ kathento nisīdi. Tasmiṃ khaṇe gaganatalaṃ atilaṅghantamiva paripuṇṇaṃ candamaṇḍalaṃ rāhu avatthari, candappabhā antaradhāyi. Amaccā candālokaṃ apassantā candassa rāhunā gahitabhāvaṃ rañño ārocesuṃ. Rājā candaṃ oloketvā ‘‘ayaṃ cando āgantukaupakkilesena upakkiliṭṭho nippabho jāto, mayhampesa rājaparivāro upakkileso, na kho pana metaṃ patirūpaṃ, yāhaṃ rāhunā gahitacando viya nippabho bhaveyyaṃ, visuddhe gaganatare virocantaṃ candamaṇḍalaṃ viya rajjaṃ pahāya pabbajissāmi, kiṃ me parena ovaditena <pageBreak edition="V" number="3.0323" />, kule ca gaṇe ca alaggo hutvā attānameva ovadanto vicarissāmi, idaṃ me patirūpa’’nti cintetvā ‘‘yaṃ icchatha, taṃ <pageBreak edition="P" number="3.0365" /> rājānaṃ karothā’’ti rajjaṃ amaccānaṃ niyyādesi. So rajjaṃ chaḍḍetvā isipabbajjaṃ pabbajitvā jhānābhiññāyo nibbattetvā jhānaratisamappito himavantapadese vāsaṃ kappesi.</paragraph>
    <paragraph line="445">Videharājāpi ‘‘sukhaṃ me sahāyassā’’ti vāṇije pucchitvā tassa pabbajitabhāvaṃ sutvā ‘‘mama sahāye pabbajite ahaṃ rajjena kiṃ karissāmī’’ti sattayojanike mithilanagare tiyojanasatike videharaṭṭhe soḷasasu gāmasahassesu pūritāni koṭṭhāgārāni, soḷasasahassā ca nāṭakitthiyo chaḍḍetvā puttadhītaro amanasikatvā himavantapadesaṃ pavisitvā pabbajitvā pavattaphalabhojano hutvā samappavattavāsaṃ vasanto vicari. Te ubhopi samavattacāraṃ carantā aparabhāge samāgacchiṃsu, na pana aññamaññaṃ sañjāniṃsu, sammodamānā ekatova samappavattavāsaṃ vasiṃsu. Tadā videhatāpaso gandhāratāpasassa upaṭṭhānaṃ karoti. Tesaṃ <pageBreak edition="M" number="3.0345" /> ekasmiṃ puṇṇamadivase aññatarasmiṃ rukkhamūle nisīditvā dhammatthayuttakathaṃ kathentānaṃ gaganatale virocamānaṃ candamaṇḍalaṃ rāhu avatthari. Videhatāpaso ‘‘kiṃ nu kho candassa pabhā naṭṭhā’’ti oloketvā rāhunā gahitaṃ candaṃ disvā ‘‘ko nu kho esa ācariya, candaṃ avattharitvā nippabhamakāsī’’ti pucchi. Antevāsika ayaṃ rāhu nāma candasseko upakkileso, virocituṃ na deti, ahampi rāhugahitaṃ candamaṇḍalaṃ disvā ‘‘idaṃ parisuddhassa candamaṇḍalassa āgantukena upakkilesena nippabhaṃ jātaṃ, mayhampi idaṃ rajjaṃ upakkileso, yāva candamaṇḍalaṃ rāhu viya idaṃ nippabhaṃ na karoti, tāva pabbajissāmī’’ti cintetvā tadeva rāhugahitaṃ candamaṇḍalaṃ ārammaṇaṃ katvā mahārajjaṃ chaḍḍetvā pabbajitoti. ‘‘Ācariya, tvaṃ gandhārarājā’’ti <pageBreak edition="P" number="3.0366" />? ‘‘Āma, aha’’nti. ‘‘Ācariya, ahampi videharaṭṭhe mithilanagare videharājā nāma, nanu mayaṃ aññamaññaṃ adiṭṭhasahāyā’’ti. ‘‘Kiṃ pana te ārammaṇaṃ ahosī’’ti? Ahaṃ ‘‘tumhe pabbajitā’’ti sutvā ‘‘addhā pabbajjāya mahantaṃ guṇaṃ addasā’’ti tumheyeva ārammaṇaṃ katvā rajjaṃ pahāya pabbajitoti. Te tato paṭṭhāya ativiya samaggā sammodamānā pavattaphalabhojanā hutvā vihariṃsu. Tattha dīgharattaṃ vasitvā ca pana loṇambilasevanatthāya himavantato otaritvā ekaṃ paccantagāmaṃ sampāpuṇiṃsu.</paragraph>
    <paragraph line="446">Manussā tesaṃ iriyāpathe pasīditvā bhikkhaṃ datvā paṭiññaṃ gahetvā araññe rattidivaṭṭhānādīni māpetvā vasāpesuṃ. Antarāmaggepi nesaṃ bhattakiccakaraṇatthāya udakaphāsukaṭṭhāne paṇṇasālaṃ kāresuṃ. Te paccantagāme bhikkhaṃ caritvā tāya paṇṇasālāya nisīditvā <pageBreak edition="V" number="3.0324" /> paribhuñjitvā attano vasanaṭṭhānaṃ gacchanti. Tepi manussā tesaṃ āhāraṃ dadamānā ekadā loṇaṃ patte pakkhipitvā denti, ekadā paṇṇapuṭe bandhitvā denti, ekadā aloṇakāhārameva denti. Te ekadivasaṃ paṇṇapuṭe bahutaraṃ loṇaṃ adaṃsu. Videhatāpaso loṇaṃ ādāya gantvā bodhisattassa bhattakiccakāle pahonakaṃ datvā attanopi pamāṇayuttaṃ gahetvā atirekaṃ paṇṇapuṭe bandhitvā ‘‘aloṇakadivase bhavissatī’’ti tiṇavaṭṭikaantare ṭhapesi. Athekadivasaṃ aloṇake āhāre laddhe videho gandhārassa bhikkhābhājanaṃ datvā tiṇavaṭṭikaantarato loṇaṃ āharitvā ‘‘ācariya, loṇaṃ gaṇhathā’’ti āha. ‘‘Ajja manussehi <pageBreak edition="M" number="3.0246" /> loṇaṃ na dinnaṃ, tvaṃ kuto labhasī’’ti? ‘‘Ācariya, purimadivase manussā bahuṃ loṇamadaṃsu, athāhaṃ ‘aloṇakadivase bhavissatī’ti atirekaṃ loṇaṃ ṭhapesi’’nti. Atha naṃ bodhisatto ‘‘moghapurisa, tiyojanasatikaṃ videharaṭṭhaṃ pahāya pabbajitvā akiñcanabhāvaṃ patvā idāni loṇasakkharāya taṇhaṃ janesī’’ti tajjetvā ovadanto paṭhamaṃ gāthamāha –</paragraph>
    <hangnum line="447" number="76"></hangnum>
    <gatha1 line="448"> ‘‘Hitvā <pageBreak edition="P" number="3.0367" /> gāmasahassāni, paripuṇṇāni soḷasa;</gatha1>
    <gathalast line="449">Koṭṭhāgārāni phītāni, sannidhiṃ dāni kubbasī’’ti.</gathalast>
    <paragraph line="450">Tattha <bold>koṭṭhāgārānī</bold>ti suvaṇṇarajatamaṇimuttādiratanakoṭṭhāgārāni ceva dussakoṭṭhāgārāni ca dhaññakoṭṭhāgārāni ca. <bold>Phītānī</bold>ti pūrāni. <bold>Sannidhiṃ dāni kubbasī</bold>ti idāni ‘‘sve bhavissati, tatiyadivase bhavissatī’’ti loṇamattaṃ sannidhiṃ karosīti.</paragraph>
    <paragraph line="451">Videho evaṃ garahiyamāno garahaṃ asahanto paṭipakkho hutvā ‘‘ācariya, tumhe attano dosaṃ adisvā mayhameva dosaṃ passatha, nanu tumhe ‘kiṃ me parena ovaditena, attānameva ovadissāmī’ti rajjaṃ chaḍḍetvā pabbajitā, tumhe idāni maṃ kasmā ovadathā’’ti codento dutiyaṃ gāthamāha –</paragraph>
    <hangnum line="452" number="77"></hangnum>
    <gatha1 line="453"> ‘‘Hitvā gandhāravisayaṃ, pahūtadhanadhāriyaṃ;</gatha1>
    <gathalast line="454">Pasāsanato nikkhanto, idha dāni pasāsasī’’ti.</gathalast>
    <paragraph line="455">Tattha <bold>pasāsanato</bold>ti ovādānusāsanīdānato. <bold>Idha dānī</bold>ti idāni idha araññe kasmā maṃ ovadathāti.</paragraph>
    <paragraph line="456">Taṃ <pageBreak edition="V" number="3.0325" /> sutvā bodhisatto tatiyaṃ gāthamāha –</paragraph>
    <hangnum line="457" number="78"></hangnum>
    <gatha1 line="458"> ‘‘Dhammaṃ bhaṇāmi vedeha, adhammo me na ruccati;</gatha1>
    <gathalast line="459">Dhammaṃ me bhaṇamānassa, na pāpamupalimpatī’’ti.</gathalast>
    <paragraph line="460">Tattha <bold>dhamma</bold>nti sabhāvaṃ, buddhādīhi vaṇṇitaṃ pasatthaṃ kāraṇameva. <bold>Adhammo me na ruccatī</bold>ti adhammo nāma asabhāvo mayhaṃ kadācipi na ruccati. <bold>Na pāpamupalimpatī</bold>ti mama sabhāvameva kāraṇameva bhaṇantassa pāpaṃ nāma hadaye <pageBreak edition="M" number="3.0347" /> na limpati na allīyati. Ovādadānaṃ nāmetaṃ buddhapaccekabuddhasāvakabodhisattānaṃ paveṇī. Tehi dinnovādaṃ bālā na gaṇhanti, ovādadāyakassa pana pāpaṃ nāma natthi.</paragraph>
    <gatha1 line="461">‘‘Nidhīnaṃva pavattāraṃ, yaṃ passe vajjadassinaṃ;</gatha1>
    <gatha2 line="462">Niggayhavādiṃ medhāviṃ, tādisaṃ paṇḍitaṃ bhaje;</gatha2>
    <gathalast line="463">Tādisaṃ bhajamānassa, seyyo hoti na pāpiyo.</gathalast>
    <gatha1 line="464">‘‘Ovadeyyānusāseyya, asabbhā ca nivāraye;</gatha1>
    <gathalast line="465">Satañhi so piyo hoti, asataṃ hoti appiyo’’ti. (dha. pa. 76-77);</gathalast>
    <paragraph line="466">Videhatāpaso bodhisattassa kathaṃ sutvā ‘‘ācariya, atthanissitaṃ kathentenapi paraṃ ghaṭṭetvā rosetvā kathetuṃ na <pageBreak edition="P" number="3.0368" /> vaṭṭati, tvaṃ maṃ kuṇṭhasatthakena muṇḍento viya atipharusaṃ kathesī’’ti vatvā catutthaṃ gāthamāha –</paragraph>
    <hangnum line="467" number="79"></hangnum>
    <gatha1 line="468"> ‘‘Yena kenaci vaṇṇena, paro labhati ruppanaṃ;</gatha1>
    <gathalast line="469">Mahatthiyampi ce vācaṃ, na taṃ bhāseyya paṇḍito’’ti.</gathalast>
    <paragraph line="470">Tattha <bold>yena kenacī</bold>ti dhammayuttenāpi kāraṇena. <bold>Labhati ruppana</bold>nti ghaṭṭanaṃ dussanaṃ kuppanaṃ labhatiyeva. <bold>Na taṃ bhāseyyā</bold>ti tasmā taṃ parapuggalaṃ yāya so vācāya dussati, taṃ mahatthiyaṃ mahantaṃ atthanissitampi vācaṃ na bhāseyyāti attho.</paragraph>
    <paragraph line="471">Athassa bodhisatto pañcamaṃ gāthamāha –</paragraph>
    <hangnum line="472" number="80"></hangnum>
    <gatha1 line="473"> ‘‘Kāmaṃ <pageBreak edition="V" number="3.0326" /> ruppatu vā mā vā, bhusaṃva vikirīyatu;</gatha1>
    <gathalast line="474">Dhammaṃ me bhaṇamānassa, na pāpamupalimpatī’’ti.</gathalast>
    <paragraph line="475">Tattha <bold>kāma</bold>nti ekaṃsena. Idaṃ vuttaṃ hoti – ayuttakārako puggalo ‘‘ayuttaṃ te kata’’nti ovadiyamāno ekaṃseneva kujjhatu vā mā vā kujjhatu, atha vā bhusamuṭṭhi viya vikirīyatu, mayhaṃ pana dhammaṃ bhaṇantassa pāpaṃ nāma natthīti.</paragraph>
    <paragraph line="476">Evañca pana vatvā ‘‘na vo ahaṃ, ānanda, tathā parakkamissāmi, yathā kumbhakāro āmake āmakamatte. Niggayha niggayhāhaṃ ānanda, vakkhāmi, yo <pageBreak edition="M" number="3.0348" /> sāro so ṭhassatī’’ti (ma. ni. 3.196) imassa sugatovādassa anurūpāya paṭipattiyā ṭhatvā ‘‘yathā kumbhakāro bhājanesu punappunaṃ ākoṭetvā ākoṭetvā āmakaṃ aggahetvā supakkameva bhājanaṃ gaṇhāti, evaṃ punappunaṃ ovaditvā niggaṇhitvā pakkabhājanasadiso puggalo gahetabbo’’ti dassetuṃ puna taṃ ovadanto –</paragraph>
    <hangnum line="477" number="81"></hangnum>
    <gatha1 line="478"> ‘‘No ce assa sakā buddhi, vinayo vā susikkhito;</gatha1>
    <gathalast line="479">Vane andhamahiṃsova, careyya bahuko jano.</gathalast>
    <hangnum line="480" number="82"></hangnum>
    <gatha1 line="481"> ‘‘Yasmā ca panidhekacce, āceramhi susikkhitā;</gatha1>
    <gathalast line="482">Tasmā vinītavinayā, caranti susamāhitā’’ti. – idaṃ gāthādvayamāha;</gathalast>
    <paragraph line="483">Tassattho <pageBreak edition="P" number="3.0369" /> – samma vedeha, imesañhi sattānaṃ sace attano buddhi vā paṇḍite ovādadāyake nissāya ācārapaṇṇattivinayo vā susikkhito na bhaveyya, evaṃ sante yathā tiṇalatādigahane vane andhamahiṃso gocarāgocaraṃ sāsaṅkanirāsaṅkañca ṭhānaṃ ajānanto carati, tathā tumhādiso bahuko jano careyya. Yasmā pana idha ekacce sakāya buddhiyā rahitā sattā ācariyasantike ācārapaṇṇattisusikkhitā, tasmā ācariyehi attano attano anurūpena vinayena vinītattā vinītavinayā susamāhitā ekaggacittā hutvā carantīti.</paragraph>
    <paragraph line="484">Iminā idaṃ dasseti – iminā hi sattena gihinā hutvā attano kulānurūpā, pabbajitena pabbajitānurūpā sikkhā sikkhitabbā. Gihinopi hi attano kulānurūpesu kasigorakkhādīsu sikkhitāva sampannājīvā hutvā susamāhitā caranti, pabbajitāpi pabbajitānurūpesu <pageBreak edition="V" number="3.0327" /> pāsādikesu abhikkantapaṭikkantādīsu adhisīlaadhicittaadhipaññāsikkhāsu sikkhitāva vigatavikkhepā susamāhitā caranti. Lokasmiñhi –</paragraph>
    <gatha1 line="485">‘‘Bāhusaccañca sippañca, vinayo ca susikkhito;</gatha1>
    <gathalast line="486">Subhāsitā ca yā vācā, etaṃ maṅgalamuttama’’nti. (khu. pā. 5.5; su. ni. 264);</gathalast>
    <paragraph line="487">Taṃ sutvā vedehatāpaso ‘‘ācariya, ito paṭṭhāya maṃ ovadatha anusāsatha, ahaṃ anadhivāsanajātikatāya tumhehi saddhiṃ kathesiṃ, taṃ <pageBreak edition="M" number="3.0349" /> me khamathā’’ti vanditvā mahāsattaṃ khamāpesi. Te samaggavāsaṃ vasitvā puna himavantameva agamaṃsu. Tatra bodhisatto vedehatāpasassa kasiṇaparikammaṃ kathesi. So taṃ katvā abhiññā ca samāpattiyo ca nibbattesi. Iti te ubhopi aparihīnajjhānā brahmalokaparāyaṇā ahesuṃ.</paragraph>
    <paragraph line="488">Satthā imaṃ dhammadesanaṃ āharitvā jātakaṃ samodhānesi – ‘‘tadā vedeho ānando ahosi, gandhārarājā pana ahameva ahosī’’nti.</paragraph>
    <centered line="489">Gandhārajātakavaṇṇanā paṭhamā.</centered>
    <hangnum line="490"></hangnum>
    <paragraph line="491"> [407] 2. Mahākapijātakavaṇṇanā</paragraph>
    <paragraph line="492"><bold>Attānaṃ saṅkamaṃ katvā</bold>ti idaṃ satthā jetavane viharanto ñātatthacariyaṃ ārabbha kathesi. Vatthu <bold>bhaddasālajātake</bold> (jā. 1.12.13 ādayo) āvi bhavissati. Tadā pana dhammasabhāyaṃ kathaṃ samuṭṭhāpesuṃ ‘‘āvuso, sammāsambuddho ñātakānaṃ atthaṃ caratī’’ti. Satthā <pageBreak edition="P" number="3.0370" /> āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi tathāgato ñātīnaṃ atthaṃ cariyevā’’ti vatvā atītaṃ āhari.</paragraph>
    <paragraph line="493">Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vayappatto ārohapariṇāhasampanno thāmabalūpeto pañcahatthibalaparimāṇo asītisahassakapigaṇaparivuto himavantapadese vasati. Tattha gaṅgātīraṃ nissāya sākhāviṭapasampanno sandacchāyo bahalapatto <pageBreak edition="V" number="3.0328" /> pabbatakūṭaṃ viya samuggato ambarukkho ahosi ‘‘nigrodharukkho’’tipi vadanti. Tassa madhurāni phalāni dibbagandharasāni mahantāni mahantakumbhappamāṇāni. Tassa ekissā sākhāya phalāni thale patanti, ekissā sākhāya gaṅgājale, dvinnaṃ sākhānaṃ phalāni majjhe rukkhamūle patanti. Bodhisatto kapigaṇaṃ ādāya tattha phalāni khādanto ‘‘ekasmiṃ kāle imassa rukkhassa udake patitaṃ phalaṃ nissāya amhākaṃ <pageBreak edition="M" number="3.0350" /> bhayaṃ uppajjissatī’’ti udakamatthake sākhāya ekaphalampi anavasesetvā pupphakāle kaḷāyamattakālato paṭṭhāya khādāpeti ceva pātāpeti ca. Evaṃ santepi asītivānarasahassehi adiṭṭhaṃ kipillikapuṭapaṭicchannaṃ ekaṃ pakkaphalaṃ nadiyaṃ patitvā uddhañca adho ca jālaṃ bandhāpetvā udakakīḷaṃ kīḷantassa bārāṇasirañño uddhaṃjāle laggi. Rañño divasaṃ kīḷitvā sāyaṃ gamanasamaye kevaṭṭā jālaṃ ukkhipantā taṃ disvā ‘‘asukaphalaṃ nāmā’’ti ajānantā rañño dassesuṃ.</paragraph>
    <paragraph line="494">Rājā ‘‘kiṃphalaṃ nāmeta’’nti pucchi. ‘‘Na jānāma, devā’’ti. ‘‘Ke jānissantī’’ti? ‘‘Vanacarakā, devā’’ti. So vanacarake pakkosāpetvā tesaṃ santikā ‘‘ambapakka’’nti sutvā churikāya chinditvā paṭhamaṃ vanacarake khādāpetvā pacchā attanāpi khādi, itthāgārassāpi <pageBreak edition="P" number="3.0371" /> amaccānampi dāpesi. Rañño ambapakkaraso sakalasarīraṃ pharitvā aṭṭhāsi. So rasataṇhāya bajjhitvā tassa rukkhassa ṭhitaṭṭhānaṃ vanacarake pucchitvā tehi ‘‘himavantapadese nadītīre’’ti vutte bahū nāvāsaṅghāṭe bandhāpetvā vanacarakehi desitamaggena uddhaṃsotaṃ agamāsi. ‘‘Ettakāni divasānī’’ti paricchedo na kathito, anupubbena pana taṃ ṭhānaṃ patvā ‘‘eso deva, rukkho’’ti vanacarakā rañño ācikkhiṃsu. Rājā nāvaṃ ṭhapetvā mahājanaparivuto padasā tattha gantvā rukkhamūle sayanaṃ paññapāpetvā ambapakkāni khāditvā nānaggarasabhojanaṃ bhuñjitvā nipajji, sabbadisāsu ārakkhaṃ ṭhapetvā aggiṃ kariṃsu.</paragraph>
    <paragraph line="495">Mahāsatto manussesu niddaṃ okkantesu aḍḍharattasamaye parisāya saddhiṃ agamāsi. Asītisahassavānarā sākhāya sākhaṃ carantā ambāni khādanti. Rājā pabujjhitvā kapigaṇaṃ disvā manusse uṭṭhāpetvā dhanuggahe pakkosāpetvā ‘‘yathā ete phalakhādakā vānarā na palāyanti, tathā te parikkhipitvā vijjhatha, sve ambāni ceva vānaramaṃsañca khādissāmī’’ti āha. Dhanuggahā ‘‘sādhū’’ti sampaṭicchitvā rukkhaṃ parivāretvā sare sannayhitvā aṭṭhaṃsu. Te disvā vānarā maraṇabhayabhītā palāyituṃ asakkontā mahāsattaṃ upasaṅkamitvā ‘‘deva, ‘palāyanamakkaṭe vijjhissāmā’ti rukkhaṃ parivāretvā dhanuggahā ṭhitā, kiṃ karomā’’ti pucchitvā kampamānā aṭṭhaṃsu. Bodhisatto ‘‘mā bhāyittha, ahaṃ vo jīvitaṃ dassāmī’’ti vānaragaṇaṃ <pageBreak edition="V" number="3.0329" /> samassāsetvā ujukaṃ uggatasākhaṃ āruyha gaṅgābhimukhaṃ <pageBreak edition="M" number="3.0351" /> gatasākhaṃ gantvā tassā pariyantato pakkhanditvā dhanusatamattaṃ ṭhānaṃ atikkamma gaṅgātīre ekasmiṃ gumbamatthake patitvā tato oruyha ‘‘mamāgataṭṭhānaṃ ettakaṃ bhavissatī’’ti ākāsaṃ paricchinditvā <pageBreak edition="P" number="3.0372" /> ekaṃ vettalataṃ mūle chinditvā sodhetvā ‘‘ettakaṃ ṭhānaṃ rukkhe bajjhissati, ettakaṃ ākāsaṭṭhaṃ bhavissatī’’ti imāni dve ṭhānāni vavatthapetvā attano kaṭiyaṃ bandhanaṭṭhānaṃ na sallakkhesi.</paragraph>
    <paragraph line="496">So taṃ lataṃ ādāya ekaṃ koṭiṃ gaṅgātīre patiṭṭhitarukkhe bandhitvā ekaṃ attano kaṭiyaṃ bandhitvā vātacchinnavalāhako viya vegena dhanusatamattaṃ ṭhānaṃ laṅghitvā kaṭiyaṃ bandhanaṭṭhānassa asallakkhitattā rukkhaṃ pāpuṇituṃ asakkonto ubhohi hatthehi ambasākhaṃ daḷhaṃ gaṇhitvā vānaragaṇassa saññamadāsi ‘‘sīghaṃ mama piṭṭhiṃ maddamānā vettalatāya sotthigamanaṃ gacchathā’’ti. Asītisahassavānarā mahāsattaṃ vanditvā khamāpetvā tathā agamaṃsu. Tadā devadattopi makkaṭo hutvā tesaṃ abbhantare hoti. So ‘‘ayaṃ me paccāmittassa piṭṭhiṃ passituṃ kālo’’ti uccaṃ sākhaṃ āruyha vegaṃ janetvā tassa piṭṭhiyaṃ pati. Mahāsattassa hadayaṃ bhijji, balavavedanā uppajji. Sopi taṃ vedanāppattaṃ katvā pakkāmi. Mahāsatto ekakova ahosi. Rājā aniddāyanto vānarehi ca mahāsattena ca katakiriyaṃ sabbaṃ disvā ‘‘ayaṃ tiracchāno hutvā attano jīvitaṃ agaṇetvā parisāya sotthibhāvameva akāsī’’ti cintento nipajji.</paragraph>
    <paragraph line="497">So pabhātāya rattiyā mahāsattassa tussitvā ‘‘na yuttaṃ imaṃ kapirājānaṃ nāsetuṃ, upāyena naṃ otāretvā paṭijaggissāmī’’ti antogaṅgāya nāvāsaṅghāṭaṃ ṭhapetvā tattha aṭṭakaṃ bandhāpetvā saṇikaṃ mahāsattaṃ otārāpetvā piṭṭhiyaṃ kāsāvavatthaṃ pattharāpetvā gaṅgodakena nhāpetvā phāṇitodakaṃ pāyetvā parisuddhasarīraṃ sahassapākatelena abbhañjāpetvā sayanapiṭṭhe eḷakacammaṃ santharāpetvā saṇikaṃ tattha nipajjāpetvā attanā nīce āsane nisīditvā paṭhamaṃ gāthamāha –</paragraph>
    <hangnum line="498" number="83"></hangnum>
    <gatha1 line="499"> ‘‘Attānaṃ <pageBreak edition="P" number="3.0373" /> saṅkamaṃ katvā, yo sotthiṃ samatārayi;</gatha1>
    <gathalast line="500">Kiṃ tvaṃ tesaṃ kime tuyhaṃ, honti ete mahākapī’’ti.</gathalast>
    <paragraph line="501">Tassattho <pageBreak edition="M" number="3.0352" /> – ambho mahākapi, yo tvaṃ attānaṃ saṅkamaṃ katvā tulaṃ āropetvā jīvitaṃ pariccajitvā ime vānare sotthiṃ samatārayi, khemena santāresi; kiṃ tvaṃ tesaṃ hosi, kime tuyhaṃ vā kiṃsu ete hontīti?</paragraph>
    <paragraph line="502">Taṃ <pageBreak edition="V" number="3.0330" /> sutvā bodhisatto rājānaṃ ovadanto sesagāthā abhāsi –</paragraph>
    <hangnum line="503" number="84"></hangnum>
    <gatha1 line="504"> ‘‘Rājāhaṃ issaro tesaṃ, yūthassa parihārako;</gatha1>
    <gathalast line="505">Tesaṃ sokaparetānaṃ, bhītānaṃ te arindama.</gathalast>
    <hangnum line="506" number="85"></hangnum>
    <gatha1 line="507"> ‘‘Ullaṅghayitvā attānaṃ, vissaṭṭhadhanuno sataṃ;</gatha1>
    <gathalast line="508">Tato aparapādesu, daḷhaṃ bandhaṃ latāguṇaṃ.</gathalast>
    <hangnum line="509" number="86"></hangnum>
    <gatha1 line="510"> ‘‘Chinnabbhamiva vātena, nuṇṇo rukkhaṃ upāgamiṃ;</gatha1>
    <gathalast line="511">Sohaṃ appabhavaṃ tattha, sākhaṃ hatthehi aggahiṃ.</gathalast>
    <hangnum line="512" number="87"></hangnum>
    <gatha1 line="513"> ‘‘Taṃ maṃ viyāyataṃ santaṃ, sākhāya ca latāya ca;</gatha1>
    <gathalast line="514">Samanukkamantā pādehi, sotthiṃ sākhāmigā gatā.</gathalast>
    <hangnum line="515" number="88"></hangnum>
    <gatha1 line="516"> ‘‘Taṃ maṃ na tapate bandho, mato me na tapessati;</gatha1>
    <gathalast line="517">Sukhamāharitaṃ tesaṃ, yesaṃ rajjamakārayiṃ.</gathalast>
    <hangnum line="518" number="89"></hangnum>
    <gatha1 line="519"> ‘‘Esā te upamā rāja, taṃ suṇohi arindama;</gatha1>
    <gatha2 line="520">Raññā raṭṭhassa yoggassa, balassa nigamassa ca;</gatha2>
    <gathalast line="521">Sabbesaṃ sukhameṭṭhabbaṃ, khattiyena pajānatā’’ti.</gathalast>
    <paragraph line="522">Tattha <bold>tesa</bold>nti tesaṃ asītisahassānaṃ vānarānaṃ. <bold>Bhītānaṃ te</bold>ti tava vijjhanatthāya āṇāpetvā ṭhitassa bhītānaṃ. <bold>Arindamā</bold>ti rājānaṃ ālapati. Rājā hi corādīnaṃ arīnaṃ damanato ‘‘arindamo’’ti vuccati. <bold>Vissaṭṭhadhanuno sata</bold>nti anāropitadhanusatappamāṇaṃ ṭhānaṃ attānaṃ ākāse ullaṅghayitvā vissajjetvā tato imamhā rukkhā laṅghayitvā gataṭṭhānato. <bold>Aparapādesū</bold>ti pacchāpādesu. Idaṃ kaṭibhāgaṃ sandhāya vuttaṃ. Bodhisatto hi kaṭibhāge taṃ latāguṇaṃ daḷhaṃ bandhitvā pacchimapādehi bhūmiyaṃ akkamitvā vissajjetvā vātavegena ākāsaṃ pakkhandi. <bold>Nuṇṇo</bold><pageBreak edition="M" number="3.0353" /><bold>rukkhaṃ upāgami</bold>nti vātacchinnaṃ abbhamiva attano <pageBreak edition="P" number="3.0374" /> vegajanitena vātena nuṇṇo. Yathā vātacchinnabbhaṃ vātena, evaṃ attano vegena nuṇṇo hutvā imaṃ ambarukkhaṃ upāgamiṃ <pageBreak edition="V" number="3.0331" />. <bold>Appabhava</bold>nti so ahaṃ tattha ākāsappadese rukkhaṃ pāpuṇituṃ appahonto tassa rukkhassa sākhaṃ hatthehi aggahesinti attho.</paragraph>
    <paragraph line="523"><bold>Viyāyata</bold>nti rukkhasākhāya ca vettalatāya ca vīṇāya bhamaratanti viya vitataṃ ākaḍḍhitasarīraṃ. <bold>Samanukkamantā</bold>ti mayā anuññātā maṃ vanditvā pādehi anukkamantā nirantarameva akkamantā sotthiṃ gatā. <bold>Taṃ maṃ na tapate bandho</bold>ti taṃ maṃ nāpi so valliyā bandho tapati, nāpi idāni maraṇaṃ tapessati. Kiṃkāraṇā? <bold>Sukhamāharitaṃ tesa</bold>nti yasmā yesaṃ ahaṃ rajjamakārayiṃ, tesaṃ mayā sukhamāharitaṃ. Ete hi ‘‘mahārāja, ayaṃ no uppannaṃ dukkhaṃ haritvā sukhaṃ āharissatī’’ti maṃ rājānaṃ akaṃsu. Ahampi ‘‘tumhākaṃ uppannaṃ dukkhaṃ harissāmi’’cceva etesaṃ rājā jāto. Taṃ ajja mayā etesaṃ maraṇadukkhaṃ haritvā jīvitasukhaṃ āhaṭaṃ, tena maṃ nāpi bandho tapati, na maraṇavadho tapessati.</paragraph>
    <paragraph line="524"><bold>Esā te upamā</bold>ti esā te mahārāja, mayā katakiriyāya upamā. <bold>Taṃ suṇohī</bold>ti tasmā imāya upamāya saṃsandetvā attano diyyamānaṃ ovādaṃ suṇāhi. <bold>Raññā raṭṭhassā</bold>ti mahārāja, raññā nāma ucchuyante ucchuṃ viya raṭṭhaṃ apīḷetvā catubbidhaṃ agatigamanaṃ pahāya catūhi saṅgahavatthūhi saṅgaṇhantena dasasu rājadhammesu patiṭṭhāya mayā viya attano jīvitaṃ pariccajitvā ‘‘kintime raṭṭhavāsino vigatabhayā gimhakāle vivaṭadvāre ñātīhi ca parivārakehi ca parivāritā ure putte naccentā sītena vātena bījiyamānā yathāruci attano attano santakaṃ paribhuñjantā kāyikacetasikasukhasamaṅgino bhaveyyu’’nti sakalaraṭṭhassa ca rathasakaṭādiyuttavāhanassa <bold>yoggassa</bold> ca pattisaṅkhātassa <bold>balassa</bold> ca nigamajanapadasaṅkhātassa <bold>nigamassa</bold> ca sabbesaṃ sukhameva esitabbaṃ gavesitabbanti attho. <bold>Khattiyena pajānatā</bold>ti khettānaṃ adhipatibhāvena ‘‘khattiyo’’ti laddhanāmena pana etena avasesasatte atikkamma pajānatā ñāṇasampannena bhavitabbanti.</paragraph>
    <paragraph line="525">Evaṃ <pageBreak edition="M" number="3.0354" /> mahāsatto rājānaṃ ovadanto anusāsantova kālamakāsi. Rājā amacce pakkosāpetvā ‘‘imassa kapirājassa rājūnaṃ viya sarīrakiccaṃ karothā’’ti vatvā itthāgārampi āṇāpesi ‘‘tumhe rattavatthanivatthā vikiṇṇakesā daṇḍadīpikahatthā kapirājānaṃ parivāretvā āḷāhanaṃ gacchathā’’ti. Amaccā <pageBreak edition="P" number="3.0375" /> dārūnaṃ sakaṭasatamattena citakaṃ karitvā rājūnaṃ karaṇaniyāmeneva mahāsattassa sarīrakiccaṃ katvā sīsakapālaṃ gahetvā rañño santikaṃ agamaṃsu. Rājā mahāsattassa āḷāhane cetiyaṃ kāretvā dīpe jālāpetvā gandhamālādīhi pūjetvā <pageBreak edition="V" number="3.0332" /> sīsakapālaṃ suvaṇṇakhacitaṃ kāretvā kuntagge ṭhapetvā purato katvā gandhamālādīhi pūjento bārāṇasiṃ gantvā antorājadvāre ṭhapetvā sakalanagaraṃ sajjāpetvā sattāhaṃ dhātupūjaṃ kāresi. Atha naṃ dhātuṃ gahetvā cetiyaṃ kāretvā yāvajīvaṃ gandhamālādīhi pūjetvā bodhisattassa ovāde patiṭṭhāya dānādīni puññāni karonto dhammena rajjaṃ kāretvā saggaparāyaṇo ahosi.</paragraph>
    <paragraph line="526">Satthā imaṃ dhammadesanaṃ āharitvā saccāni pakāsetvā jātakaṃ samodhānesi – ‘‘tadā rājā ānando ahosi, duṭṭhakapi devadatto, parisā buddhaparisā, kapirājā pana ahameva ahosi’’nti.</paragraph>
    <centered line="527">Mahākapijātakavaṇṇanā dutiyā.</centered>
    <hangnum line="528"></hangnum>
    <paragraph line="529"> [408] 3. Kumbhakārajātakavaṇṇanā</paragraph>
    <paragraph line="530"><bold>Ambāhamaddaṃ vanamantarasmi</bold>nti idaṃ satthā jetavane viharanto kilesaniggahaṃ ārabbha kathesi. Vatthu <bold>pānīyajātake</bold> (jā. 1.11.59 ādayo) āvi bhavissati. Tadā pana sāvatthiyaṃ pañcasatā sahāyakā pabbajitvā antokoṭisanthāre vasamānā aḍḍharattasamaye kāmavitakkaṃ vitakkayiṃsu. Satthā attano sāvake rattiyā tayo vāre, divasassa tayo vāreti rattindivaṃ cha vāre olokento kikī aṇḍaṃ viya, camarī vāladhiṃ viya, mātā piyaputtaṃ viya, ekacakkhuko puriso cakkhuṃ viya rakkhati, tasmiṃ tasmiṃyeva khaṇe uppannakilesaṃ niggaṇhāti. So taṃ divasaṃ aḍḍharattasamaye jetavanaṃ <pageBreak edition="M" number="3.0355" /> pariggaṇhanto tesaṃ bhikkhūnaṃ vitakkasamudācāraṃ ñatvā ‘‘imesaṃ bhikkhūnaṃ abbhantare ayaṃ kileso vaḍḍhanto arahattassa hetuṃ bhindissati, idāneva nesaṃ kilesaṃ niggaṇhitvā arahattaṃ dassāmī’’ti gandhakuṭito nikkhamitvā ānandattheraṃ pakkosāpetvā ‘‘ānanda, antokoṭisanthāre <pageBreak edition="P" number="3.0376" /> vasanakabhikkhū sabbe sannipātehī’’ti sannipātāpetvā paññattavarabuddhāsane nisīditvā ‘‘na, bhikkhave, antopavattakilesānaṃ vase vattituṃ vaṭṭati, kileso hi vaḍḍhamāno paccāmitto viya mahāvināsaṃ pāpeti, bhikkhunā nāma appamattakampi kilesaṃ niggaṇhituṃ vaṭṭati, porāṇakapaṇḍitā appamattakaṃ ārammaṇaṃ disvā abbhantare pavattakilesaṃ niggaṇhitvā paccekabodhiñāṇaṃ nibbattesu’’nti vatvā atītaṃ āhari.</paragraph>
    <paragraph line="531">Atīte bārāṇasiyaṃ brahmadatte rajjaṃ kārente bodhisatto bārāṇasinagarassa dvāragāme kumbhakārakule <pageBreak edition="V" number="3.0333" /> nibbattitvā vayappatto kuṭumbaṃ saṇṭhapetvā ekaṃ puttañca dhītarañca labhitvā kumbhakārakammaṃ nissāya puttadāraṃ posesi. Tadā kaliṅgaraṭṭhe dantapuranagare karaṇḍako nāma rājā mahantena parivārena uyyānaṃ gacchanto uyyānadvāre phalabhārabharitaṃ madhuraphalaṃ ambarukkhaṃ disvā hatthikkhandhavaragatoyeva hatthaṃ pasāretvā ekaṃ ambapiṇḍaṃ gahetvā uyyānaṃ pavisitvā maṅgalasilāya nisinno dātabbayuttakānaṃ datvā ambaṃ paribhuñji. ‘‘Raññā gahitakālato paṭṭhāya sesehi nāma gahetabbamevā’’ti amaccāpi brāhmaṇagahapatikādayopi ambāni pātetvā khādiṃsu. Pacchā āgatā rukkhaṃ āruyha muggarehi pothetvā obhaggavibhaggasākhaṃ katvā āmakaphalampi asesetvā khādiṃsu.</paragraph>
    <paragraph line="532">Rājā divasaṃ uyyāne kīḷitvā sāyanhasamaye alaṅkatahatthikkhandhavare nisīditvā gacchanto taṃ rukkhaṃ disvā hatthito otaritvā rukkhamūlaṃ gantvā rukkhaṃ oloketvā ‘‘ayaṃ pātova passantānaṃ atittikaro phalabhārabharito sobhamāno aṭṭhāsi, idāni gahitaphalo obhaggavibhaggo asobhamāno ṭhito’’ti cintetvā puna aññato olokento aparaṃ nipphalaṃ ambarukkhaṃ disvā ‘‘esa rukkho attano nipphalabhāvena muṇḍamaṇipabbato viya sobhamāno ṭhito, ayaṃ <pageBreak edition="M" number="3.0356" /> pana saphalabhāvena imaṃ byasanaṃ <pageBreak edition="P" number="3.0377" /> patto, idaṃ agāramajjhampi phalitarukkhasadisaṃ, pabbajjā nipphalarukkhasadisā, sadhanasseva bhayaṃ atthi, niddhanassa bhayaṃ natthi, mayāpi nipphalarukkhena viya bhavitabba’’nti phalarukkhaṃ ārammaṇaṃ katvā rukkhamūle ṭhitakova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattetvā ‘‘viddhaṃsitā dāni me mātukucchikuṭikā, chinnā tīsu bhavesu paṭisandhi, sodhitā saṃsāraukkārabhūmi, sosito mayā assusamuddo, bhinno aṭṭhipākāro, natthi me puna paṭisandhī’’ti āvajjento sabbālaṅkārapaṭimaṇḍitova aṭṭhāsi.</paragraph>
    <paragraph line="533">Atha naṃ amaccā āhaṃsu ‘‘atibahuṃ ṭhitattha, mahārājā’’ti. ‘‘Na mayaṃ mahārājāno, paccekabuddhā nāma maya’’nti. ‘‘Paccekabuddhā nāma tumhādisā na honti, devā’’ti. ‘‘Atha kīdisā hontī’’ti? ‘‘Oropitakesamassukāsāvavatthapaṭicchannā kule vā gaṇe vā alaggā vātacchinnavalāhakarāhumuttacandamaṇḍalapaṭibhāgā himavante nandamūlakapabbhāre vasanti, evarūpā deva, paccekabuddhā’’ti. Tasmiṃ khaṇe rājā hatthaṃ ukkhipitvā sīsaṃ parāmasi, tāvadevassa gihiliṅgaṃ antaradhāyi, samaṇaliṅgaṃ pāturahosi.</paragraph>
    <gatha1 line="534">‘‘Ticīvarañca <pageBreak edition="V" number="3.0334" /> patto ca, vāsi sūci ca bandhanaṃ;</gatha1>
    <gathalast line="535">Parissāvanena aṭṭhete, yuttayogassa bhikkhuno’’ti. –</gathalast>
    <unindented line="536">Evaṃ vuttā samaṇaparikkhārā kāyapaṭibaddhāva ahesuṃ. So ākāse ṭhatvā mahājanassa ovādaṃ datvā anilapathena uttarahimavante nandamūlakapabbhārameva agamāsi.</unindented>
    <paragraph line="537">Gandhāraraṭṭhepi takkasilanagare naggaji nāma rājā uparipāsāde pallaṅkamajjhagato ekaṃ itthiṃ ekekahatthe ekekaṃ maṇivalayaṃ piḷandhitvā avidūre nisīditvā gandhaṃ pisamānaṃ disvā ‘‘etāni valayāni ekekabhāvena na ghaṭṭenti na viravantī’’ti olokento nisīdi. Atha sā dakkhiṇahatthato valayaṃ <pageBreak edition="P" number="3.0378" /> vāmahattheyeva piḷandhitvā dakkhiṇahatthena gandhaṃ saṅkaḍḍhitvā pisituṃ ārabhi, vāmahatthe valayaṃ dutiyaṃ āgamma ghaṭṭiyamānaṃ saddamakāsi. Rājā tāni dve valayāni aññamaññaṃ ghaṭṭentāni viravantāni disvā cintesi ‘‘idaṃ valayaṃ ekekakāle na ghaṭṭesi, dutiyaṃ āgamma ghaṭṭeti, saddaṃ karoti, evameva ime sattāpi ekekā <pageBreak edition="M" number="3.0357" /> na ghaṭṭenti na vivadanti, dve tayo hutvā aññamaññaṃ ghaṭṭenti, kalahaṃ karonti. Ahaṃ pana kasmīragandhāresu dvīsu rajjesu raṭṭhavāsino vicāremi, mayāpi ekavalayasadisena hutvā paraṃ avicāretvā attānameva vicārentena vasituṃ vaṭṭatī’’ti saṅghaṭṭanavalayaṃ ārammaṇaṃ katvā yathānisinnova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi. Sesaṃ purimasadisameva.</paragraph>
    <paragraph line="538">Videharaṭṭhe mithilanagare nimi nāma rājā bhuttapātarāso amaccagaṇaparivuto vivaṭasīhapañjarena antaravīthiṃ pekkhamāno aṭṭhāsi. Atheko seno sūnāpaṇato maṃsapesiṃ gahetvā ākāsaṃ pakkhandi. Tamenaṃ ito cito ca gijjhādayo sakuṇā samparivāretvā āhārahetu tuṇḍena vijjhantā pakkhehi paharantā pādehi maddantā agamaṃsu. So attano vadhaṃ asahamāno taṃ maṃsaṃ chaḍḍesi. Añño gaṇhi, sakuṇā imaṃ muñcitvā taṃ anubandhiṃsu. Tenapi vissaṭṭhaṃ añño aggahesi, tampi tatheva viheṭhesuṃ. Rājā te sakuṇe disvā cintesi ‘‘yo yo maṃsapesiṃ gaṇhi, tassa tasseva dukkhaṃ, yo yo taṃ vissajjesi, tassa tasseva sukhaṃ, imepi pañca kāmaguṇe yo yo gaṇhāti, tassa tasseva dukkhaṃ, itarassa sukhaṃ, ime hi bahūnaṃ sādhāraṇā, mayhaṃ kho pana soḷasa itthisahassāni, mayā vissaṭṭhamaṃsapiṇḍena viya senena pañca kāmaguṇe pahāya sukhitena bhavituṃ vaṭṭatī’’ti. So yoniso manasi karonto yathāṭhitova <pageBreak edition="V" number="3.0335" /><pageBreak edition="P" number="3.0379" /> tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi. Sesaṃ purimasadisameva.</paragraph>
    <paragraph line="539">Uttarapañcālaraṭṭhe kapilanagare dummukho nāma rājā bhuttapātarāso sabbālaṅkārapaṭimaṇḍito amaccagaṇaparivuto vivaṭasīhapañjare rājaṅgaṇaṃ olokento aṭṭhāsi. Tasmiṃ khaṇe gopālakā vajadvāraṃ vivariṃsu, usabhā vajato nikkhamitvā kilesavasena ekaṃ gāviṃ anubandhiṃsu. Tattheko tikhiṇasiṅgo mahāusabho aññaṃ usabhaṃ āgacchantaṃ disvā kilesamaccherābhibhūto tikhiṇena siṅgena antarasatthimhi pahari. Tassa pahāramukhena antāni nikkhamiṃsu, so tattheva jīvitakkhayaṃ pāpuṇi. Rājā taṃ <pageBreak edition="M" number="3.0358" /> disvā cintesi ‘‘ime sattā tiracchānagate ādiṃ katvā kilesavasena dukkhaṃ pāpuṇanti, ayaṃ usabho kilesaṃ nissāya jīvitakkhayaṃ patto, aññepi sattā kileseheva kampanti, mayā imesaṃ sattānaṃ kampanakilese pahātuṃ vaṭṭatī’’ti. So ṭhitakova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi. Sesaṃ purimasadisameva.</paragraph>
    <paragraph line="540">Athekadivasaṃ cattāro paccekabuddhā bhikkhācāravelaṃ sallakkhetvā nandamūlakapabbhārā nikkhamma anotattadahe nāgalatādantakaṭṭhaṃ khāditvā katasarīrapaṭijagganā manosilātale ṭhatvā nivāsetvā pattacīvaramādāya iddhiyā ākāse uppatitvā pañcavaṇṇavalāhake maddamānā gantvā bārāṇasinagaradvāragāmakassa avidūre otaritvā ekasmiṃ phāsukaṭṭhāne cīvaraṃ pārupitvā pattaṃ gahetvā dvāragāmaṃ pavisitvā piṇḍāya carantā bodhisattassa gehadvāraṃ sampāpuṇiṃsu. Bodhisatto te disvā tuṭṭhacitto hutvā gehaṃ pavesetvā paññattāsane nisīdāpetvā dakkhiṇodakaṃ datvā paṇītena khādanīyena bhojanīyena parivisitvā ekamantaṃ nisīditvā saṅghattheraṃ vanditvā ‘‘bhante, tumhākaṃ pabbajjā ativiya sobhati, vippasannāni vo indriyāni, parisuddho chavivaṇṇo, kiṃ nu kho ārammaṇaṃ disvā <pageBreak edition="P" number="3.0380" /> tumhe imaṃ bhikkhācariyapabbajjaṃ upagatā’’ti pucchi. Yathā ca saṅghattheraṃ, evaṃ sesepi upasaṅkamitvā pucchi. Athassa te cattāropi janā ‘‘ahaṃ asukanagare asukaraṭṭhe asukarājā nāma hutvā’’tiādinā nayena attano attano abhinikkhamanavatthūni kathetvā paṭipāṭiyā ekekaṃ gāthamāhaṃsu –</paragraph>
    <hangnum line="541" number="90"></hangnum>
    <gatha1 line="542"> ‘‘Ambāhamaddaṃ vanamantarasmiṃ, nilobhāsaṃ phalitaṃ saṃvirūḷhaṃ;</gatha1>
    <gathalast line="543">Tamaddasaṃ phalahetu vibhaggaṃ, taṃ disvā bhikkhācariyaṃ carāmi.</gathalast>
    <hangnum line="544" number="91"></hangnum>
    <gatha1 line="545"> ‘‘Selaṃ <pageBreak edition="V" number="3.0336" /> sumaṭṭhaṃ naravīraniṭṭhitaṃ, nārī yugaṃ dhārayi appasaddaṃ;</gatha1>
    <gathalast line="546">Dutiyañca āgamma ahosi saddo, taṃ disvā bhikkhācariyaṃ carāmi.</gathalast>
    <hangnum line="547" number="92"></hangnum>
    <gatha1 line="548"> ‘‘Dijā <pageBreak edition="M" number="3.0359" /> dijaṃ kuṇapamāharantaṃ, ekaṃ samānaṃ bahukā samecca;</gatha1>
    <gathalast line="549">Āhārahetū paripātayiṃsu, taṃ disvā bhikkhācariyaṃ carāmi.</gathalast>
    <hangnum line="550" number="93"></hangnum>
    <gatha1 line="551"> ‘‘Usabhāhamaddaṃ yūthassa majjhe, calakkakuṃ vaṇṇabalūpapannaṃ;</gatha1>
    <gathalast line="552">Tamaddasaṃ kāmahetu vitunnaṃ, taṃ disvā bhikkhācariyaṃ carāmī’’ti.</gathalast>
    <paragraph line="553">Tattha <bold>ambāhamadda</bold>nti ambarukkhaṃ ahaṃ addasaṃ. <bold>Vanamantarasmi</bold>nti vanaantare, ambavanamajjheti attho. <bold>Saṃvirūḷha</bold>nti suvaḍḍhitaṃ. <bold>Tamaddasa</bold>nti taṃ uyyānato nikkhanto phalahetu vibhaggaṃ puna addasaṃ. <bold>Taṃ disvā</bold>ti taṃ phalahetu vibhaggaṃ disvā paṭiladdhasaṃvego paccekabodhiñāṇaṃ nibbattetvā imaṃ bhikkhācariyapabbajjaṃ upagatosmi, tasmā bhikkhācariyaṃ carāmīti. Idaṃ so phalahetu vibhaggaṃ ambarukkhaṃ dassanato paṭṭhāya sabbaṃ cittācāraṃ kathesi. Sesānaṃ vissajjanesupi eseva nayo. Ayaṃ panettha anuttānapadavaṇṇanā – <bold>sela</bold>nti maṇivalayaṃ. <bold>Naravīraniṭṭhita</bold>nti vīranarehi niṭṭhitaṃ, paṇḍitapurisehi <pageBreak edition="P" number="3.0381" /> katanti attho. <bold>Yuga</bold>nti ekekasmiṃ ekekaṃ katvā ekaṃ valayayugaḷaṃ. <bold>Dijā dija</bold>nti gahitamaṃsapiṇḍaṃ dijaṃ avasesadijā. <bold>Kuṇapamāharanta</bold>nti maṃsapiṇḍaṃ ādāya āharantaṃ. <bold>Sameccā</bold>ti samāgantvā sannipatitvā. <bold>Paripātayiṃsū</bold>ti koṭṭentā anubandhiṃsu. <bold>Usabhāhamadda</bold>nti usabhaṃ ahaṃ addasaṃ. <bold>Calakkaku</bold>nti calakkakudhaṃ.</paragraph>
    <paragraph line="554">Bodhisatto ekekaṃ gāthaṃ sutvā ‘‘sādhu, bhante, tumhākameva taṃ ārammaṇaṃ anurūpa’’nti ekekassa paccekabuddhassa thutiṃ akāsi. Tañca pana catūhi janehi desitaṃ dhammakathaṃ sutvā gharāvāse anapekkho hutvā pakkantesu paccekabuddhesu bhuttapātarāso sukhanisinno bhariyaṃ āmantetvā ‘‘bhadde, ete cattāro paccekabuddhā rajjaṃ pahāya pabbajitvā akiñcanā apalibodhā pabbajjāsukhena vītināmenti, ahaṃ pana bhatiyā jīvikaṃ kappemi, kiṃ me gharāvāsena, tvaṃ puttake saṅgaṇhantī gehe vasā’’ti vatvā dve gāthā abhāsi –</paragraph>
    <hangnum line="555" number="94"></hangnum>
    <gatha1 line="556"> ‘‘Karaṇḍako <pageBreak edition="V" number="3.0337" /><pageBreak edition="M" number="3.0360" /> kaliṅgānaṃ, gandhārānañca naggaji;</gatha1>
    <gatha2 line="557">Nimirājā videhānaṃ, pañcālānañca dummukho;</gatha2>
    <gathalast line="558">Ete raṭṭhāni hitvāna, pabbajiṃsu akiñcanā.</gathalast>
    <hangnum line="559" number="95"></hangnum>
    <gatha1 line="560"> ‘‘Sabbepime devasamā samāgatā, aggī yathā pajjalito tathevime;</gatha1>
    <gathalast line="561">Ahampi eko carissāmi bhaggavi, hitvāna kāmāni yathodhikānī’’ti.</gathalast>
    <paragraph line="562">Tāsaṃ attho – bhadde, esa saṅghatthero paccekabuddho dantapure nāma nagare karaṇḍako nāma kaliṅgānaṃ janapadassa rājā, dutiyo takkasilanagare naggaji nāma gandhārānaṃ janapadassa rājā, tatiyo mithilanagare nimi nāma videhānaṃ janapadassa rājā, catuttho kapilanagare dummukho nāma uttarapañcālānaṃ janapadassa rājā, ete evarūpāni raṭṭhāni hitvā akiñcanā hutvā pabbajiṃsu. <bold>Sabbepime</bold>ti ime pana sabbepi visuddhidevehi purimapaccekabuddhehi samānā ekato samāgatā. <bold>Aggī yathā</bold>ti yathā hi aggi pajjalito obhāsati. <bold>Tathevime</bold>ti imepi tatheva <pageBreak edition="P" number="3.0382" /> sīlādīhi pañcahi guṇehi obhāsanti. Yathā ete, tathā ahampi pabbajitvā eko carissāmīti attho. <bold>Bhaggavī</bold>ti bhariyaṃ ālapati. <bold>Hitvāna kāmānī</bold>ti rūpādayo vatthukāme hitvā. <bold>Yathodhikānī</bold>ti attano odhivasena ṭhitāni. Idaṃ vuttaṃ hoti – rūpādiodhivasena yathāṭhite kāme pahāya ahampi pabbajitvā eko carissāmīti. ‘‘Yatodhikānī’’tipi pāṭho, tassattho – yato uparato odhi etesanti yatodhikāni, uparatakoṭṭhāsāni. Pabbajissāmīti cintitakālato paṭṭhāya hi kilesakāmānaṃ eko koṭṭhāso uparato nāma hoti niruddho, tassa vatthubhūto kāmakoṭṭhāsopi uparatova hotīti.</paragraph>
    <paragraph line="563">Sā tassa kathaṃ sutvā ‘‘mayhampi kho sāmi, paccekabuddhānaṃ dhammakathaṃ sutakālato paṭṭhāya agāre cittaṃ na saṇṭhātī’’ti vatvā imaṃ gāthamāha –</paragraph>
    <hangnum line="564" number="96"></hangnum>
    <gatha1 line="565"> ‘‘Ayameva <pageBreak edition="M" number="3.0361" /> kālo na hi añño atthi, anusāsitā me na bhaveyya pacchā;</gatha1>
    <gathalast line="566">Ahampi ekā carissāmi bhaggava, sakuṇīva muttā purisassa hatthā’’ti.</gathalast>
    <paragraph line="567">Tattha <bold>anusāsitā me na bhaveyya pacchā</bold>ti anusāsako ovādako na bhaveyya dullabhattā ovādakānaṃ, tasmā ayameva pabbajituṃ kālo, na hi añño atthīti dasseti. <bold>Sakuṇīva muttā</bold>ti yathā sākuṇikena gahetvā sakuṇapacchiyaṃ khittāsu sakuṇīsu tassa hatthato muttā ekā sakuṇī <pageBreak edition="V" number="3.0338" /> anilapathaṃ laṅghayitvā yathārucitaṭṭhānaṃ gantvā ekikāva careyya, tathā ahampi tava hatthato muttā ekikā carissāmīti sayampi pabbajitukāmā hutvā evamāha.</paragraph>
    <paragraph line="568">Bodhisatto tassā kathaṃ sutvā tuṇhī ahosi. Sā pana bodhisattaṃ vañcetvā puretaraṃ pabbajitukāmā ‘‘sāmi, pānīyatitthaṃ gamissāmi, dārake olokehī’’ti ghaṭaṃ ādāya gacchantī viya palāyitvā nagarasāmante tāpasānaṃ santike gantvā pabbaji. Bodhisatto tassā anāgamanaṃ ñatvā sayaṃ dārake posesi. Aparabhāge tesu thokaṃ vaḍḍhitvā attano ayānayajānanasamatthataṃ sampattesu tesaṃ vīmaṃsanatthaṃ ekadivasaṃ <pageBreak edition="P" number="3.0383" /> bhattaṃ pacanto thokaṃ uttaṇḍulaṃ paci, ekadivasaṃ thokaṃ kilinnaṃ, ekadivasaṃ supakkaṃ, ekadivasaṃ atikilinnaṃ, ekadivasaṃ aloṇakaṃ, ekadivasaṃ atiloṇakaṃ. Dārakā ‘‘tāta, ajja bhattaṃ uttaṇḍulaṃ, ajja kilinnaṃ, ajja supakkaṃ, ajja atikilinnaṃ, ajja aloṇakaṃ, ajja atiloṇaka’’nti āhaṃsu. Taṃ sutvā bodhisatto ‘‘āma, tātā’’ti vatvā cintesi ‘‘ime dārakā idāni āmapakkaloṇikaatiloṇikāni jānanti, attano dhammatāya jīvituṃ sakkhissanti, mayā pabbajituṃ vaṭṭatī’’ti. Atha te dārake ñātakānaṃ datvā paṭicchāpetvā ‘‘ammatātā, ime dārake sādhukaṃ posethā’’ti vatvā so ñātakānaṃ paridevantānaññeva nagarā nikkhamitvā isipabbajjaṃ pabbajitvā nagarassa sāmanteyeva vasi.</paragraph>
    <paragraph line="569">Atha naṃ ekadivasaṃ bārāṇasiyaṃ bhikkhāya carantaṃ paribbājikā disvā vanditvā ‘‘ayya, dārakā te nāsitā maññe’’ti āha. Mahāsatto ‘‘nāhaṃ dārake nāsemi, tesaṃ attano ayānayajānanakāle pabbajitomhi <pageBreak edition="M" number="3.0362" />, tvaṃ tesaṃ acintetvā pabbajjāya abhiramā’’ti vatvā osānagāthamāha –</paragraph>
    <hangnum line="570" number="97"></hangnum>
    <gatha1 line="571"> ‘‘Āmaṃ pakkañca jānanti, atho loṇaṃ aloṇakaṃ;</gatha1>
    <gathalast line="572">Tamahaṃ disvāna pabbajiṃ, careva tvaṃ carāmaha’’nti.</gathalast>
    <paragraph line="573">Tattha <bold>tamaha</bold>nti taṃ ahaṃ dārakānaṃ kiriyaṃ disvā pabbajito. <bold>Careva tvaṃ carāmaha</bold>nti tvampi bhikkhācariyameva cara, ahampi bhikkhācariyameva carissāmīti.</paragraph>
    <paragraph line="574">Iti so paribbājikaṃ ovaditvā uyyojesi. Sāpi ovādaṃ gahetvā mahāsattaṃ vanditvā <pageBreak edition="V" number="3.0339" /> yathārucitaṃ ṭhānaṃ gatā. Ṭhapetvā kira taṃ divasaṃ na te puna aññamaññaṃ addasaṃsu. Bodhisatto ca jhānābhiññaṃ nibbattetvā brahmalokūpago ahosi.</paragraph>
    <paragraph line="575">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne te pañcasatā bhikkhū arahatte patiṭṭhahiṃsu. Tadā dhītā uppalavaṇṇā ahosi, putto rāhulakumāro, paribbājikā rāhulamātā, paribbājako pana ahameva ahosinti.</paragraph>
    <centered line="576">Kumbhakārajātakavaṇṇanā tatiyā.</centered>
    <hangnum line="577"></hangnum>
    <paragraph line="578"> [409] 4. Daḷhadhammajātakavaṇṇanā</paragraph>
    <paragraph line="579"><bold>Ahaṃ ce</bold><pageBreak edition="P" number="3.0384" /><bold>daḷhadhammassā</bold>ti idaṃ satthā kosambiṃ nissāya ghositārāme viharanto udenassa rañño bhaddavatikaṃ hatthiniṃ ārabbha kathesi. Tassā pana hatthiniyā laddhavidhānañca udenassa rājavaṃso ca <bold>mātaṅgajātake</bold> (jā. 1.15.1 ādayo) āvi bhavissati. Ekadivasaṃ pana sā hatthinī nagarā nikkhamantī bhagavantaṃ pātova ariyagaṇaparivutaṃ anomāya buddhasiriyā nagaraṃ piṇḍāya pavisantaṃ disvā tathāgatassa pādamūle nipajjitvā ‘‘bhagavā sabbaññu sabbalokanittharaṇa udeno vaṃsarājā maṃ taruṇakāle kammaṃ nittharituṃ samatthakāle ‘imaṃ nissāya mayā jīvitañca rajjañca devī ca laddhā’ti piyāyitvā mahantaṃ parihāraṃ adāsi, sabbālaṅkārehi alaṅkaritvā ṭhitaṭṭhānaṃ <pageBreak edition="M" number="3.0363" /> gandhena paribhaṇḍaṃ kāretvā matthake suvaṇṇatārakakhacitavitānaṃ bandhāpetvā samantā citrasāṇiṃ parikkhipāpetvā gandhatelena dīpaṃ jālāpetvā dhūmataṭṭakaṃ ṭhapāpetvā karīsachaḍḍanaṭṭhāne suvaṇṇakaṭāhaṃ patiṭṭhapāpetvā maṃ cittattharaṇapiṭṭhe ṭhapesi, rājārahañca me nānaggarasabhojanaṃ dāpesi. Idāni pana me mahallakakāle kammaṃ nittharituṃ asamatthakāle sabbaṃ taṃ parihāraṃ acchindi, anāthā nippaccayā hutvā araññe ketakāni khādantī jīvāmi, aññaṃ mayhaṃ paṭisaraṇaṃ natthi, udenaṃ mama guṇaṃ sallakkhāpetvā porāṇakaparihāraṃ me paṭipākatikaṃ kāretha bhagavā’’ti paridevamānā tathāgataṃ yāci.</paragraph>
    <paragraph line="580">Satthā ‘‘gaccha tvaṃ, ahaṃ te rañño kathetvā yasaṃ paṭipākatikaṃ kāressāmī’’ti vatvā rañño nivesanadvāraṃ agamāsi. Rājā tathāgataṃ antonivesanaṃ pavesetvā buddhappamukhassa saṅghassa mahādānaṃ pavattesi. Satthā bhattakiccapariyosāne anumodanaṃ karonto ‘‘mahārāja, bhaddavatikā kaha’’nti pucchi. ‘‘Na jānāmi, bhante’’ti. ‘‘Mahārāja, upakārakānaṃ yasaṃ datvā mahallakakāle <pageBreak edition="V" number="3.0340" /> gahetuṃ nāma na vaṭṭati, kataññunā katavedinā bhavituṃ vaṭṭati. Bhaddavatikā idāni mahallikā jarājiṇṇā anāthā hutvā araññe ketakāni khādantī jīvati, taṃ jiṇṇakāle anāthaṃ kātuṃ tumhākaṃ ayutta’’nti bhaddavatikāya guṇaṃ kathetvā ‘‘sabbaṃ porāṇakaparihāraṃ paṭipākatikaṃ karohī’’ti <pageBreak edition="P" number="3.0385" /> vatvā pakkāmi. Rājā tathā akāsi. ‘‘Tathāgatena kira bhaddavatikāya guṇaṃ kathetvā porāṇakayaso paṭipākatiko kārito’’ti sakalanagaraṃ patthari, bhikkhusaṅghepi sā pavatti pākaṭā jātā. Atha bhikkhū dhammasabhāyaṃ kathaṃ samuṭṭhāpesuṃ ‘‘āvuso, satthārā kira bhaddavatikāya guṇaṃ kathetvā porāṇakayaso paṭipākatiko kārito’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi tathāgato etissā guṇaṃ kathetvā naṭṭhayasaṃ paṭipākatikaṃ kāresiyevā’’ti vatvā atītaṃ āhari.</paragraph>
    <paragraph line="581">Atīte bārāṇasiyaṃ daḷhadhammo nāma rājā rajjaṃ kāresi. Tadā bodhisatto amaccakule nibbattitvā vayappatto taṃ rājānaṃ upaṭṭhahi. So <pageBreak edition="M" number="3.0364" /> tassa santikā mahantaṃ yasaṃ labhitvā amaccaratanaṭṭhāne aṭṭhāsi. Tadā tassa rañño ekā oṭṭhibyādhi hatthinī thāmabalasampannā mahabbalā ahosi. Sā ekadivasaṃ yojanasataṃ gacchati, rañño dūteyyaharaṇakiccaṃ karoti, saṅgāme yuddhaṃ katvā sattu maddanaṃ karoti. Rājā ‘‘ayaṃ me bahūpakārā’’ti tassā sabbālaṅkāraṃ datvā udenena bhaddavatikāya dinnasadisaṃ sabbaṃ parihāraṃ dāpesi. Athassā jiṇṇadubbalakāle rājā sabbaṃ yasaṃ gaṇhi. Sā tato paṭṭhāya anāthā hutvā araññe tiṇapaṇṇāni khādantī jīvati. Athekadivasaṃ rājakule bhājanesu appahontesu rājā kumbhakāraṃ pakkosāpetvā ‘‘bhājanāni kira nappahontī’’ti āha. ‘‘Gomayāharaṇayānake yojetuṃ goṇe na labhāmi, devā’’ti. Rājā tassa kathaṃ sutvā ‘‘amhākaṃ oṭṭhibyādhi kaha’’nti pucchi. ‘‘Attano dhammatāya carati, devā’’ti. Rājā ‘‘ito paṭṭhāya taṃ yojetvā gomayaṃ āharā’’ti taṃ kumbhakārassa adāsi. Kumbhakāro ‘‘sādhu, devā’’ti tathā akāsi.</paragraph>
    <paragraph line="582">Athekadivasaṃ sā nagarā nikkhamamānā nagaraṃ pavisantaṃ bodhisattaṃ disvā vanditvā tassa pādamūle nipajjitvā paridevamānā ‘‘sāmi, rājā maṃ ‘taruṇakāle bahūpakārā’ti sallakkhetvā mahantaṃ yasaṃ datvā <pageBreak edition="P" number="3.0386" /> idāni mahallakakāle sabbaṃ acchinditvā mayi cittampi na karoti, ahaṃ pana anāthā araññe tiṇapaṇṇāni khādantī jīvāmi, evaṃ dukkhappattaṃ maṃ idāni yānake yojetuṃ kumbhakārassa adāsi, ṭhapetvā tumhe aññaṃ mayhaṃ paṭisaraṇaṃ natthi, mayā rañño <pageBreak edition="V" number="3.0341" /> katūpakāraṃ tumhe jānātha, sādhu idāni me naṭṭhaṃ yasaṃ paṭipākatikaṃ karothā’’ti vatvā tisso gāthā abhāsi –</paragraph>
    <hangnum line="583" number="98"></hangnum>
    <gatha1 line="584"> ‘‘Ahaṃ ce daḷhadhammassa, vahantī nābhirādhayiṃ;</gatha1>
    <gathalast line="585">Dharantī urasi sallaṃ, yuddhe vikkantacārinī.</gathalast>
    <hangnum line="586" number="99"></hangnum>
    <gatha1 line="587"> ‘‘Nūna rājā na jānāti, mama vikkamaporisaṃ;</gatha1>
    <gathalast line="588">Saṅgāme sukatantāni, dūtavippahitāni ca.</gathalast>
    <hangnum line="589" number="100"></hangnum>
    <gatha1 line="590"> ‘‘Sā nūnāhaṃ marissāmi, abandhu aparāyinī;</gatha1>
    <gathalast line="591">Tadā hi kumbhakārassa, dinnā chakaṇahārikā’’ti.</gathalast>
    <paragraph line="592">Tattha <pageBreak edition="M" number="3.0365" /><bold>vahantī</bold>ti dūteyyaharaṇaṃ saṅgāme balakoṭṭhakabhindanaṃ taṃ taṃ kiccaṃ vahantī nittharantī. <bold>Dharantī urasi salla</bold>nti urasmiṃ baddhaṃ kaṇḍaṃ vā asiṃ vā sattiṃ vā yuddhakāle sattūnaṃ upari abhiharantī. <bold>Vikkantacārinī</bold>ti vikkamaṃ parakkamaṃ katvā parabalavijayena yuddhe vikkantagāminī. Idaṃ vuttaṃ hoti – sace sāmi, ahaṃ imāni kiccāni karontī rañño daḷhadhammassa cittaṃ nārādhayiṃ na paritosesiṃ, ko dāni añño tassa cittaṃ ārādhayissatīti.</paragraph>
    <paragraph line="593"><bold>Mama vikkamaporisa</bold>nti mayā kataṃ purisaparakkamaṃ. <bold>Sukatantānī</bold>ti sukatāni. Yathā hi kammāneva kammantāni, vanāneva vanantāni, evamidha sukatāneva ‘‘sukatantānī’’ti vuttāni. <bold>Dūtavippahitāni cā</bold>ti gale paṇṇaṃ bandhitvā ‘‘asukarañño nāma dehī’’ti pahitāya mayā ekadivaseneva yojanasataṃ gantvā katāni dūtapesanāni ca. <bold>Nūna rājā na jānātī</bold>ti nūna tumhākaṃ esa rājā etāni mayā katāni kiccāni na jānāti. <bold>Aparāyinī</bold>ti appatiṭṭhā <pageBreak edition="P" number="3.0387" /> appaṭisaraṇā. <bold>Tadā hī</bold>ti tathā hi, ayameva vā pāṭho. <bold>Dinnā</bold>ti ahaṃ raññā chakaṇahārikā katvā kumbhakārassa dinnāti.</paragraph>
    <paragraph line="594">Bodhisatto tassā kathaṃ sutvā ‘‘tvaṃ mā soci, ahaṃ rañño kathetvā tava yasaṃ paṭipākatikaṃ karissāmī’’ti taṃ samassāsetvā nagaraṃ pavisitvā bhuttapātarāso rañño santikaṃ gantvā kathaṃ samuṭṭhāpetvā ‘‘mahārāja, nanu tumhākaṃ asukā nāma oṭṭhibyādhi asukaṭṭhāne ca asukaṭṭhāne <pageBreak edition="V" number="3.0342" /> ca ure sallaṃ bandhitvā saṅgāmaṃ nitthari, asukadivasaṃ nāma gīvāya paṇṇaṃ bandhitvā pesitā yojanasataṃ agamāsi, tumhepissā mahantaṃ yasaṃ adattha, sā idāni kaha’’nti pucchi. ‘‘Tamahaṃ kumbhakārassa gomayaharaṇatthāya adāsi’’nti. Atha naṃ bodhisatto ‘‘ayuttaṃ kho, mahārāja, tumhākaṃ taṃ kumbhakārassa yānake yojanatthāya dātu’’nti vatvā rañño ovādavasena catasso gāthā abhāsi –</paragraph>
    <hangnum line="595" number="101"></hangnum>
    <gatha1 line="596"> ‘‘Yāvatāsīsatī poso, tāvadeva pavīṇati;</gatha1>
    <gathalast line="597">Atthāpāye jahanti naṃ, oṭṭhibyādhiṃva khattiyo.</gathalast>
    <hangnum line="598" number="102"></hangnum>
    <gatha1 line="599"> ‘‘Yo <pageBreak edition="M" number="3.0366" /> pubbe katakalyāṇo, katattho nāvabujjhati;</gatha1>
    <gathalast line="600">Atthā tassa palujjanti, ye honti abhipatthitā.</gathalast>
    <hangnum line="601" number="103"></hangnum>
    <gatha1 line="602"> ‘‘Yo pubbe katakalyāṇo, katattho manubujjhati;</gatha1>
    <gathalast line="603">Atthā tassa pavaḍḍhanti, ye honti abhipatthikā.</gathalast>
    <hangnum line="604" number="104"></hangnum>
    <gatha1 line="605"> ‘‘Taṃ vo vadāmi bhaddante, yāvantettha samāgatā;</gatha1>
    <gathalast line="606">Sabbe kataññuno hotha, ciraṃ saggamhi ṭhassathā’’ti.</gathalast>
    <paragraph line="607">Tattha paṭhamagāthāya tāva attho – idhekacco aññāṇajātiko poso <bold>yāvatāsīsatī,</bold> yāva ‘‘idaṃ nāma me ayaṃ kātuṃ sakkhissatī’’ti paccāsīsati, <bold>tāvadeva</bold> taṃ purisaṃ <bold>pavīṇati</bold> bhajati sevati, tassa pana <bold>atthāpāye</bold> vaḍḍhiyā apagamane parihīnakāle taṃ nānākiccesu patthitaṃ posaṃ ekacce bālā imaṃ oṭṭhibyādhiṃ ayaṃ khattiyo viya jahanti.</paragraph>
    <paragraph line="608"><bold>Katakalyāṇo</bold>ti parena attano katakalyāṇakammo. <bold>Katattho</bold>ti nipphāditakicco. <bold>Nāvabujjhatī</bold>ti pacchāpi taṃ parena <pageBreak edition="P" number="3.0388" /> kataṃ upakāraṃ tassa jarājiṇṇakāle asamatthakāle na sarati, attanā dinnampi yasaṃ puna gaṇhāti. <bold>Palujjantī</bold>ti bhijjanti nassanti. <bold>Ye honti abhipatthitā</bold>ti ye keci atthā icchitā nāma honti, sabbe nassantīti dīpeti. Mittadubbhipuggalassa hi patthitapatthitaṃ aggimhi pakkhittabījaṃ viya nassati. <bold>Katattho manubujjhatī</bold>ti katattho anubujjhati, ma-kāro byañjanasandhivasena gahito. <bold>Taṃ vo vadāmī</bold>ti tena kāraṇena tumhe vadāmi. <bold>Ṭhassathā</bold>ti kataññuno hutvā cirakālaṃ saggamhi dibbasampattiṃ anubhavantā patiṭṭhahissatha.</paragraph>
    <paragraph line="609">Evaṃ <pageBreak edition="V" number="3.0343" /> mahāsatto rājānaṃ ādiṃ katvā sannipatitānaṃ sabbesaṃ ovādaṃ adāsi. Taṃ sutvā rājā oṭṭhibyādhiyā yasaṃ paṭipākatikaṃ akāsi. Bodhisattassa ca ovāde ṭhatvā dānādīni puññāni katvā saggaparāyaṇo ahosi.</paragraph>
    <paragraph line="610">Satthā imaṃ dhammadesanaṃ āharitvā jātakaṃ samodhānesi – ‘‘tadā oṭṭhibyādhi bhaddavatikā ahosi, rājā ānando, amacco pana ahameva ahosi’’nti.</paragraph>
    <centered line="611">Daḷhadhammajātakavaṇṇanā catutthā.</centered>
    <hangnum line="612"></hangnum>
    <paragraph line="613"> [410] 5. Somadattajātakavaṇṇanā</paragraph>
    <paragraph line="614"><bold>Yo</bold><pageBreak edition="M" number="3.0367" /><bold>maṃ pure paccuḍḍetī</bold>ti idaṃ satthā jetavane viharanto aññataraṃ mahallakaṃ ārabbha kathesi. So kirekaṃ sāmaṇeraṃ pabbājesi, sāmaṇero tassa upakārako hutvā tathārūpena rogena kālamakāsi. Mahallako tasmiṃ kālakate rodanto paridevanto vicarati. Taṃ disvā bhikkhū dhammasabhāyaṃ kathaṃ samuṭṭhāpesuṃ ‘‘āvuso, asukamahallako sāmaṇerassa kālakiriyāya rodanto paridevanto vicarati, maraṇassatikammaṭṭhānarahito maññe’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa imasmiṃ mate rodiyevā’’ti vatvā atītaṃ āhari.</paragraph>
    <paragraph line="615">Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane sakkattaṃ kāresi. Atheko kāsigāmavāsī brāhmaṇamahāsālo kāme pahāya himavantaṃ pavisitvā isipabbajjaṃ <pageBreak edition="P" number="3.0389" /> pabbajitvā uñchācariyāya vanamūlaphalāphalehi yāpento vāsaṃ kappesi. Ekadivasaṃ phalāphalatthāya gato ekaṃ hatthichāpaṃ disvā attano assamaṃ ānetvā puttaṭṭhāne ṭhapetvā somadattotissa nāmaṃ katvā tiṇapaṇṇāni khādāpento paṭijaggi. So vayappatto mahāsarīro hutvā ekadivasaṃ bahuṃ bhojanaṃ gahetvā ajīrakena dubbalo ahosi. Tāpaso taṃ assamapade katvā phalāphalatthāya gato, tasmiṃ anāgateyeva hatthipotako kālamakāsi. Tāpaso phalāphalaṃ gahetvā āgacchanto ‘‘aññesu divasesu me putto paccuggamanaṃ karoti, ajja na dissati, kahaṃ nu kho gato’’ti paridevanto paṭhamaṃ gāthamāha –</paragraph>
    <hangnum line="616" number="105"></hangnum>
    <gatha1 line="617"> ‘‘Yo <pageBreak edition="V" number="3.0344" /> maṃ pure paccuḍḍeti, araññe dūramāyato;</gatha1>
    <gathalast line="618">So na dissati mātaṅgo, somadatto kuhiṃ gato’’ti.</gathalast>
    <paragraph line="619">Tattha <bold>pure</bold>ti ito pure. <bold>Paccuḍḍetī</bold>ti paccuggacchati. <bold>Araññe dūra</bold>nti imasmiṃ nimmanusse araññe maṃ dūraṃ paccuḍḍeti. <bold>Āyato</bold>ti āyāmasampanno.</paragraph>
    <paragraph line="620">Evaṃ <pageBreak edition="M" number="3.0368" /> paridevamāno āgantvā taṃ caṅkamanakoṭiyaṃ patitaṃ disvā gale gahetvā paridevamāno dutiyaṃ gāthamāha –</paragraph>
    <hangnum line="621" number="106"></hangnum>
    <gatha1 line="622"> ‘‘Ayaṃ vā so mato seti, allasiṅgaṃva vacchito;</gatha1>
    <gathalast line="623">Bhūmyā nipatito seti, amarā vata kuñjaro’’ti.</gathalast>
    <paragraph line="624">Tattha <bold>ayaṃ vā</bold>ti vibhāvanatthe vā-saddo. Ayameva so, na aññoti taṃ vibhāvento evamāha. <bold>Allasiṅga</bold>nti māluvalatāya aggapavālaṃ. <bold>Vacchito</bold>ti chinno, gimhakāle majjhanhikasamaye tattavālikāpuline nakhena chinditvā pātito māluvalatāya aṅkuro viyāti vuttaṃ hoti. <bold>Bhūmyā</bold>ti bhūmiyaṃ. <bold>Amarā vatā</bold>ti mato vata, ‘‘amarī’’tipi pāṭho.</paragraph>
    <paragraph line="625">Tasmiṃ khaṇe sakko lokaṃ olokento taṃ disvā ‘‘ayaṃ tāpaso puttadāraṃ pahāya pabbajito, idāni hatthipotake puttasaññaṃ katvā paridevati, saṃvejetvā naṃ satiṃ paṭilabhāpessāmī’’ti tassa assamapadaṃ āgantvā ākāse ṭhitova tatiyaṃ gāthamāha –</paragraph>
    <hangnum line="626" number="107"></hangnum>
    <gatha1 line="627"> ‘‘Anagāriyupetassa <pageBreak edition="P" number="3.0390" />, vippamuttassa te sato;</gatha1>
    <gathalast line="628">Samaṇassa na taṃ sādhu, yaṃ petamanusocasī’’ti.</gathalast>
    <paragraph line="629">Athassa vacanaṃ sutvā tāpaso catutthaṃ gāthamāha –</paragraph>
    <hangnum line="630" number="108"></hangnum>
    <gatha1 line="631"> ‘‘Saṃvāsena have sakka, manussassa migassa vā;</gatha1>
    <gathalast line="632">Hadaye jāyate pemaṃ, taṃ na sakkā asocitu’’nti.</gathalast>
    <paragraph line="633">Tattha <pageBreak edition="V" number="3.0345" /><bold>migassa vā</bold>ti imasmiṃ ṭhāne sabbepi tiracchānā ‘‘migā’’ti vuttā. <bold>Ta</bold>nti piyāyitaṃ sattaṃ.</paragraph>
    <paragraph line="634">Atha naṃ ovadanto sakko dve gāthā abhāsi –</paragraph>
    <hangnum line="635" number="109"></hangnum>
    <gatha1 line="636"> ‘‘Mataṃ marissaṃ rodanti, ye rudanti lapanti ca;</gatha1>
    <gathalast line="637">Tasmā tvaṃ isi mā rodi, roditaṃ moghamāhu santo.</gathalast>
    <hangnum line="638" number="110"></hangnum>
    <gatha1 line="639"> ‘‘Kanditena have brahme, mato peto samuṭṭhahe;</gatha1>
    <gathalast line="640">Sabbe saṅgamma rodāma, aññamaññassa ñātake’’ti.</gathalast>
    <paragraph line="641">Tattha <pageBreak edition="M" number="3.0369" /><bold>ye rudanti lapanti cā</bold>ti brahme ye sattā rodanti paridevanti ca, sabbe te mataṃ, yo ca marissati, taṃ rodanti, tesaṃyeva evaṃ rodantānaṃ assusukkhanakālo natthi, tasmā tvaṃ isi mā rodi. Kiṃkāraṇā? <bold>Roditaṃ moghamāhu santo,</bold> paṇḍitā hi ‘‘roditaṃ nipphala’’nti vadanti. <bold>Mato peto</bold>ti yadi esa petoti saṅkhyaṃ gato mato roditena samuṭṭhaheyya, evaṃ sante sabbepi mayaṃ samāgantvā aññamaññassa ñātake rodāma, kiṃ nikkammā acchāmāti.</paragraph>
    <paragraph line="642">Tāpaso sakkassa vacanaṃ sutvā satiṃ paṭilabhitvā vigatasoko assūni puñchitvā sakkassa thutivasena sesagāthā āha –</paragraph>
    <hangnum line="643" number="111"></hangnum>
    <gatha1 line="644"> ‘‘Ādittaṃ vata maṃ santaṃ, ghatasittaṃva pāvakaṃ;</gatha1>
    <gathalast line="645">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="646" number="112"></hangnum>
    <gatha1 line="647"> ‘‘Abbahī vata me sallaṃ, yamāsi hadayassitaṃ;</gatha1>
    <gathalast line="648">Yo me sokaparetassa, puttasokaṃ apānudi.</gathalast>
    <hangnum line="649" number="113"></hangnum>
    <gatha1 line="650"> ‘‘Sohaṃ <pageBreak edition="P" number="3.0391" /> abbūḷhasallosmi, vītasoko anāvilo;</gatha1>
    <gathalast line="651">Na socāmi na rodāmi, tava sutvāna vāsavā’’ti.</gathalast>
    <paragraph line="652">Tā <pageBreak edition="V" number="3.0346" /> heṭṭhā vuttatthāyeva. Evaṃ sakko tāpasassa ovādaṃ datvā sakaṭṭhānameva gato.</paragraph>
    <paragraph line="653">Satthā imaṃ dhammadesanaṃ āharitvā jātakaṃ samodhānesi – ‘‘tadā hatthipotako sāmaṇero ahosi, tāpaso mahallako, sakko pana ahameva ahosi’’nti.</paragraph>
    <centered line="654">Somadattajātakavaṇṇanā pañcamā.</centered>
    <hangnum line="655"></hangnum>
    <paragraph line="656"> [411] 6. Susīmajātakavaṇṇanā</paragraph>
    <paragraph line="657"><bold>Kāḷāni kesāni pure ahesu</bold>nti idaṃ satthā jetavane viharanto mahābhinikkhamanaṃ ārabbha kathesi. Tasmiñhi samaye bhikkhū dhammasabhāyaṃ nisīditvā dasabalassa nikkhamanaṃ vaṇṇayiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte <pageBreak edition="M" number="3.0370" /> ‘‘anacchariyaṃ, bhikkhave, mayā dāni anekāni kappakoṭisatasahassāni pūritapāraminā mahābhinikkhamanaṃ, pubbepāhaṃ tiyojanasatike kāsiraṭṭhe rajjaṃ chaḍḍetvā nikkhantoyevā’’ti vatvā atītaṃ āhari.</paragraph>
    <paragraph line="658">Atīte bārāṇasiyaṃ brahmadatte rajjaṃ kārente bodhisatto tassa purohitassa aggamahesiyā kucchimhi nibbatti, tassa jātadivaseyeva bārāṇasiraññopi putto jāyi. Tesaṃ nāmaggahaṇadivase mahāsattassa susīmakumāroti nāmaṃ akaṃsu, rājaputtassa brahmadattakumāroti. Bārāṇasirājā ‘‘puttena me saddhiṃ ekadivase jāto’’ti bodhisattaṃ āṇāpetvā dhātiyo datvā tena saddhiṃ ekato vaḍḍhesi. Te ubhopi vayappattā abhirūpā devakumāravaṇṇino hutvā takkasilāyaṃ <pageBreak edition="P" number="3.0392" /> sabbasippāni uggaṇhitvā paccāgamiṃsu. Rājaputto uparājā hutvā bodhisattena saddhiṃ ekato khādanto pivanto nisīdanto sayanto pitu accayena rajjaṃ patvā mahāsattassa mahantaṃ yasaṃ datvā purohitaṭṭhāne taṃ ṭhapetvā ekadivasaṃ nagaraṃ sajjāpetvā sakko devarājā viya alaṅkato alaṅkataerāvaṇapaṭibhāgassa mattavaravāraṇassa khandhe nisīditvā bodhisattaṃ pacchāsane hatthipiṭṭhe nisīdāpetvā nagaraṃ padakkhiṇaṃ akāsi. Mātāpissa ‘‘puttaṃ olokessāmī’’ti sīhapañjare ṭhatvā tassa nagaraṃ padakkhiṇaṃ katvā āgacchantassa pacchato nisinnaṃ purohitaṃ disvā paṭibaddhacittā hutvā sayanagabbhaṃ pavisitvā ‘‘imaṃ alabhantī ettheva marissāmī’’ti āhāraṃ pacchinditvā nipajji.</paragraph>
    <paragraph line="659">Rājā <pageBreak edition="V" number="3.0347" /> mātaraṃ apassanto ‘‘kuhiṃ me mātā’’ti pucchitvā ‘‘gilānā’’ti sutvā tassā santikaṃ gantvā vanditvā ‘‘kiṃ amma, aphāsuka’’nti pucchi. Sā lajjāya na kathesi. So gantvā rājapallaṅke nisīditvā attano aggamahesiṃ pakkositvā ‘‘gaccha ammāya aphāsukaṃ jānāhī’’ti pesesi. Sā gantvā piṭṭhiṃ parimajjantī pucchi, itthiyo nāma itthīnaṃ rahassaṃ na niguhanti, sā tassā tamatthaṃ ārocesi. Itarāpi taṃ sutvā gantvā rañño ārocesi. Rājā ‘‘hotu, gaccha naṃ samassāsehi, purohitaṃ rājānaṃ katvā tassa taṃ aggamahesiṃ karissāmī’’ti āha. Sā āgantvā taṃ samassāsesi. Rājāpi purohitaṃ pakkosāpetvā etamatthaṃ ārocetvā ‘‘samma, mātu me jīvitaṃ dehi, tvaṃ rājā bhavissasi, sā aggamahesī, ahaṃ uparājā’’ti <pageBreak edition="M" number="3.0371" /> āha. So ‘‘na sakkā evaṃ kātu’’nti paṭikkhipitvā tena punappunaṃ yāciyamāno sampaṭicchi. Rājā purohitaṃ rājānaṃ, mātaraṃ aggamahesiṃ kāretvā sayaṃ uparājā ahosi.</paragraph>
    <paragraph line="660">Tesaṃ samaggavāsaṃ vasantānaṃ aparabhāge bodhisatto agāramajjhe ukkaṇṭhito kāme pahāya pabbajjāya ninnacitto kilesaratiṃ anallīyanto ekakova tiṭṭhati, ekakova nisīdati, ekakova sayati, bandhanāgāre baddho viya pañjare pakkhittakukkuṭo <pageBreak edition="P" number="3.0393" /> viya ca ahosi. Athassa aggamahesī ‘‘ayaṃ rājā mayā saddhiṃ nābhiramati, ekakova tiṭṭhati nisīdati seyyaṃ kappeti, ayaṃ kho pana daharo taruṇo, ahaṃ mahallikā, sīse me palitāni paññāyanti, yaṃnūnāhaṃ ‘sīse te deva, ekaṃ palitaṃ paññāyatī’ti musāvādaṃ katvā ekenupāyena rājānaṃ pattiyāpetvā mayā saddhiṃ abhiramāpeyya’’nti cintetvā ekadivasaṃ rañño sīse ūkā vicinantī viya hutvā ‘‘deva, mahallakosi jāto, sīse te ekaṃ palitaṃ paññāyatī’’ti āha. ‘‘Tena hi bhadde, etaṃ palitaṃ luñjitvā mayhaṃ hatthe ṭhapehī’’ti. Sā tassa sīsato ekaṃ kesaṃ luñjitvā attano sīse palitaṃ gahetvā ‘‘idaṃ te, deva, palita’’nti tassa hatthe ṭhapesi. Bodhisattassa taṃ disvāva bhītatasitassa kañcanapaṭṭasadisā nalāṭā sedā mucciṃsu.</paragraph>
    <paragraph line="661">So attānaṃ ovadanto ‘‘susīma, tvaṃ daharo hutvā mahallako jāto, ettakaṃ kālaṃ gūthakalale nimuggo gāmasūkaro viya kāmakalale nimujjitvā taṃ kalalaṃ jahituṃ na sakkosi, nanu kāme pahāya himavantaṃ pavisitvā pabbajitvā brahmacariyavāsassa te kālo’’ti cintetvā paṭhamaṃ gāthamāha –</paragraph>
    <hangnum line="662" number="114"></hangnum>
    <gatha1 line="663"> ‘‘Kāḷāni <pageBreak edition="V" number="3.0348" /> kesāni pure ahesuṃ, jātāni sīsamhi yathāpadese;</gatha1>
    <gathalast line="664">Tānajja setāni susīma disvā, dhammaṃ cara brahmacariyassa kālo’’ti.</gathalast>
    <paragraph line="665">Tattha <bold>yathāpadese</bold>ti tava sīse tasmiṃ tasmiṃ kesānaṃ anurūpe padese ito pubbe kāḷāni bhamarapattavaṇṇāni kesāni jātāni ahesunti <pageBreak edition="M" number="3.0372" /> vadati. <bold>Dhammaṃ carā</bold>ti dasakusalakammapathadhammaṃ carāti attānameva āṇāpeti. <bold>Brahmacariyassā</bold>ti methunaviratiyā te kāloti attho.</paragraph>
    <paragraph line="666">Evaṃ bodhisattena brahmacariyavāsassa guṇe vaṇṇite itarā ‘‘ahaṃ ‘imassa lagganaṃ karissāmī’ti vissajjanameva kari’’nti bhītatasitā ‘‘idānissa apabbajjanatthāya sarīravaṇṇaṃ vaṇṇayissāmī’’ti cintetvā dve gāthā abhāsi –</paragraph>
    <hangnum line="667" number="115"></hangnum>
    <gatha1 line="668"> ‘‘Mameva <pageBreak edition="P" number="3.0394" /> deva palitaṃ na tuyhaṃ, mameva sīsaṃ mama uttamaṅgaṃ;</gatha1>
    <gathalast line="669">‘Atthaṃ karissa’nti musā abhāṇiṃ, ekāparādhaṃ khama rājaseṭṭha.</gathalast>
    <hangnum line="670" number="116"></hangnum>
    <gatha1 line="671"> ‘‘Daharo tuvaṃ dassaniyosi rāja, paṭhamuggato hoti yathā kaḷīro;</gatha1>
    <gathalast line="672">Rajjañca kārehi mamañca passa, mā kālikaṃ anudhāvī janindā’’ti.</gathalast>
    <paragraph line="673">Tattha <bold>mameva sīsa</bold>nti mameva sīse sañjātaṃ palitanti dīpeti. Itaraṃ tasseva vevacanaṃ. <bold>Attha</bold>nti attano vuḍḍhiṃ karissāmīti musā kathesiṃ. <bold>Ekāparādha</bold>nti. Imaṃ mayhaṃ ekaṃ aparādhaṃ. <bold>Paṭhamuggato</bold>ti paṭhamavayena uggato. <bold>Hohī</bold>ti hosi, paṭhamavaye patiṭṭhitosīti attho. ‘‘Hosī’’tiyeva vā pāṭho. <bold>Yathā kaḷīro</bold>ti yathā siniddhachavitaruṇakaḷīro mandavāterito ativiya sobhati, evarūposi tvanti dasseti. ‘‘Paṭhamuggato hotī’’tipi pāṭho, tassattho – yathā paṭhamuggato taruṇakaḷīro dassanīyo hoti, evaṃ tvampi dassanīyoti. <bold>Mamañca passā</bold>ti mamañca olokehi, mā maṃ anāthaṃ vidhavaṃ karohīti attho. <bold>Kālika</bold>nti brahmacariyacaraṇaṃ nāma dutiye vā tatiye vā attabhāve vipākadānato kālikaṃ nāma, rajjaṃ pana imasmiṃyeva attabhāve kāmaguṇasukhuppādanato akālikaṃ, so tvaṃ imaṃ akālikaṃ pahāya mā kālikaṃ anudhāvīti vadati.</paragraph>
    <paragraph line="674">Bodhisatto <pageBreak edition="M" number="3.0373" /> tassā vacanaṃ sutvā ‘‘bhadde, tvaṃ bhavitabbamevetaṃ kathaṃ kathesi, pariṇamante hi mama vaye imehi kāḷakesehi parivattetvā sāṇavākasadisehi paṇḍarehi bhavitabbaṃ. Ahañhi <pageBreak edition="V" number="3.0349" /> nīluppalādikusumadāmasadisakumārānaṃ kañcanarūpapaṭibhāgānaṃ uttamayobbanavilāsasampattānaṃ khattiyakaññādīnaṃ vaye pariṇamante jaraṃ pattānaṃ vevaṇṇiyañceva sarīrabhaṅgañca passāmi. Evaṃ vipattipariyosānovesa bhadde, jīvaloko’’ti vatvā upari buddhalīḷāya dhammaṃ desento gāthādvayamāha –</paragraph>
    <hangnum line="675" number="117"></hangnum>
    <gatha1 line="676"> ‘‘Passāmi <pageBreak edition="P" number="3.0395" /> vohaṃ dahariṃ kumāriṃ, sāmaṭṭhapassaṃ sutanuṃ sumajjhaṃ;</gatha1>
    <gathalast line="677">Kāḷappavāḷāva pavellamānā, palobhayantīva naresu gacchati.</gathalast>
    <hangnum line="678" number="118"></hangnum>
    <gatha1 line="679"> ‘‘Tamena passāmiparena nāriṃ, āsītikaṃ nāvutikaṃva jaccā;</gatha1>
    <gathalast line="680">Daṇḍaṃ gahetvāna pavedhamānaṃ, gopānasībhoggasamaṃ caranti’’nti.</gathalast>
    <paragraph line="681">Tattha <bold>vo</bold>ti nipātamattaṃ. <bold>Sāmaṭṭhapassa</bold>nti sammaṭṭhapassaṃ. Ayameva vā pāṭho, sabbapassesu maṭṭhachavivaṇṇanti attho. <bold>Sutanu</bold>nti sundarasarīraṃ. <bold>Sumajjha</bold>nti susaṇṭhitamajjhaṃ. <bold>Kāḷappavāḷāva pavellamānā</bold>ti yathā nāma taruṇakāle susamuggatā kāḷavallī pavāḷā vā hutvā mandavāteritā ito cito ca pavellati, evaṃ pavellamānā itthivilāsaṃ dassayamānā kumārikā <bold>palobhayantīva naresu gacchati</bold>. Samīpatthe bhummavacanaṃ, purisānaṃ santike te purise kilesavasena palobhayantī viya gacchati.</paragraph>
    <paragraph line="682"><bold>Tamena passāmiparena nāri</bold>nti tamenaṃ nāriṃ aparena samayena jaraṃ pattaṃ antarahitarūpasobhaggappattaṃ passāmi. Bodhisatto hi paṭhamagāthāya rūpe assādaṃ kathetvā idāni ādīnavaṃ dassento evamāha. <bold>Āsītikaṃ nāvutikaṃva jaccā</bold>ti asītisaṃvaccharaṃ vā navutisaṃvaccharaṃ vā jātiyā. <bold>Gopānasībhoggasama</bold>nti gopānasīsamaṃ bhoggaṃ, gopānasīākārena bhaggasarīraṃ onamitvā naṭṭhakākaṇikaṃ pariyesantiṃ viya caramānanti attho. Kāmañca <pageBreak edition="M" number="3.0374" /> bodhisattena daharakāle disvā puna nāvutikakāle diṭṭhapubbā nāma natthi, ñāṇena diṭṭhabhāvaṃ sandhāya panetaṃ vuttaṃ.</paragraph>
    <paragraph line="683">Iti mahāsatto imāya gāthāya rūpassa ādīnavaṃ dassetvā idāni agāramajjhe attano anabhiratiṃ pakāsento gāthādvayamāha –</paragraph>
    <hangnum line="684" number="119"></hangnum>
    <gatha1 line="685"> ‘‘Sohaṃ <pageBreak edition="V" number="3.0350" /><pageBreak edition="P" number="3.0396" /> tamevānuvicintayanto, eko sayāmi sayanassa majjhe;</gatha1>
    <gathalast line="686">‘Ahampi evaṃ’ iti pekkhamāno, na gahe rame brahmacariyassa kālo.</gathalast>
    <hangnum line="687" number="120"></hangnum>
    <gatha1 line="688"> ‘‘Rajjuvālambanī cesā, yā gehe vasato rati;</gatha1>
    <gathalast line="689">Etampi chetvāna vajanti dhīrā, anapekkhino kāmasukhaṃ pahāyā’’ti.</gathalast>
    <paragraph line="690">Tattha <bold>soha</bold>nti so ahaṃ. <bold>Tamevānuvicintayanto</bold>ti tameva rūpānaṃ assādañca ādīnavañca cintento. <bold>Evaṃ iti pekkhamāno</bold>ti ‘‘yathā esā pariṇatā, ahampi jaraṃ patto bhaggasarīro bhavissāmī’’ti pekkhamāno. <bold>Na gahe rame</bold>ti gehe na ramāmi. <bold>Brahmacariyassa kālo</bold>ti bhadde, brahmacariyassa me kālo, tasmā pabbajissāmīti dīpeti.</paragraph>
    <paragraph line="691"><bold>Rajjuvālambanī cesā</bold>ti ca-kāro nipātamatto, ālambanarajju viya esāti attho. Katarā? <bold>Yā gehe vasato rati,</bold> yā gehe vasantassa rūpādīsu ārammaṇesu kāmaratīti attho. Iminā kāmānaṃ appassādataṃ dasseti. Ayaṃ etthādhippāyo – yathā gilānassa manussassa attano balena parivattituṃ asakkontassa ‘‘imaṃ ālambitvā parivatteyyāsī’’ti ālambanarajjuṃ bandheyyuṃ, tassa taṃ ālambitvā parivattantassa appamattakaṃ kāyikacetasikasukhaṃ bhaveyya, evaṃ kilesāturānaṃ sattānaṃ vivekasukhavasena parivattituṃ asakkontānaṃ agāramajjhe ṭhapitāni kāmaratidāyakāni rūpādīni ārammaṇāni tesaṃ kilesapariḷāhakāle methunadhammapaṭisevanavasena tāni ārabbha parivattamānānaṃ kāyikacetasikasukhasaṅkhātā kāmarati nāma taṃ muhuttaṃ uppajjamānā <pageBreak edition="M" number="3.0375" /> appamattikā hoti, evaṃ appassādā kāmāti. <bold>Etampi chetvānā</bold>ti yasmā pana bahudukkhā kāmā bahupāyāsā, ādīnavo ettha bhiyyo, tasmā taṃ ādīnavaṃ sampassamānā paṇḍitā etampi rajjuṃ chetvā gūthakūpe nimuggapuriso taṃ pajahanto viya anapekkhino etaṃ appamattakaṃ bahudukkhaṃ kāmasukhaṃ <bold>pahāya vajanti,</bold> nikkhamitvā manoramaṃ pabbajjaṃ pabbajantīti.</paragraph>
    <paragraph line="692">Evaṃ mahāsatto kāmesu assādañca ādīnavañca dassento buddhalīḷāya dhammaṃ desetvā sahāyaṃ pakkosāpetvā rajjaṃ paṭicchāpetvā ñātimittasuhajjānaṃ rodantānaṃ paridevantānameva sirivibhavaṃ chaḍḍetvā himavantaṃ pavisitvā isipabbajjaṃ pabbajitvā jhānābhiññaṃ nibbattetvā brahmalokaparāyaṇo ahosi.</paragraph>
    <paragraph line="693">Satthā <pageBreak edition="V" number="3.0351" /><pageBreak edition="P" number="3.0397" /> imaṃ dhammadesanaṃ āharitvā saccāni pakāsetvā bahū jane amatapānaṃ pāyetvā jātakaṃ samodhānesi – ‘‘tadā aggamahesī rāhulamātā ahosi, sahāyarājā ānando, susīmarājā pana ahameva ahosi’’nti.</paragraph>
    <centered line="694">Susīmajātakavaṇṇanā chaṭṭhā.</centered>
    <hangnum line="695"></hangnum>
    <paragraph line="696"> [412] 7. Koṭasimbalijātakavaṇṇanā</paragraph>
    <paragraph line="697"><bold>Ahaṃ dasasataṃbyāma</bold>nti idaṃ satthā jetavane viharanto kilesaniggahaṃ ārabbha kathesi. Vatthu pana <bold>pānīyajātake</bold> (jā. 1.11.59 ādayo) āvi bhavissati. Idhāpi satthā antokoṭisanthāre kāmavitakkābhibhūte pañcasate bhikkhū disvā bhikkhusaṅghaṃ sannipātāpetvā ‘‘bhikkhave, āsaṅkitabbayuttakaṃ nāma āsaṅkituṃ vaṭṭati, kilesā nāma vaḍḍhantā vane nigrodhādayo viya rukkhaṃ, purisaṃ bhañjanti, teneva pubbepi koṭasimbaliyaṃ nibbattadevatā ekaṃ sakuṇaṃ nigrodhabījāni khāditvā attano rukkhassa sākhantare vaccaṃ pātentaṃ disvā ‘ito me vimānassa vināso bhavissatī’ti bhayappattā ahosī’’ti vatvā atītaṃ āhari.</paragraph>
    <paragraph line="698">Atīte bārāṇasiyaṃ brahmadatte rajjaṃ kārente bodhisatto koṭasimbaliyaṃ rukkhadevatā hutvā nibbatti. Atheko supaṇṇarājā diyaḍḍhayojanasatikaṃ <pageBreak edition="M" number="3.0376" /> attabhāvaṃ māpetvā pakkhavātehi mahāsamudde udakaṃ dvidhā katvā ekaṃ byāmasahassāyāmaṃ nāgarājānaṃ naṅguṭṭhe gahetvā mukhenassa gahitagocaraṃ chaḍḍāpetvā koṭasimbaliṃ sandhāya vanamatthakena pāyāsi. Nāgarājā ‘‘olambento attānaṃ mocessāmī’’ti nigrodharukkhe bhogaṃ pavesetvā nigrodhaṃ veṭhetvā gaṇhi. Supaṇṇarañño mahābalatāya nāgarājassa ca mahāsarīratāya nigrodharukkho samugghāṭaṃ agamāsi. Nāgarājā neva rukkhaṃ vissajjesi, supaṇṇarājā saddhiṃ nigrodharukkhena nāgarājānaṃ gahetvā koṭasimbaliṃ patvā nāgarājānaṃ khandhapiṭṭhe nipajjāpetvā udaramassa phāletvā <pageBreak edition="P" number="3.0398" /> nāgamedaṃ khāditvā sesakaḷevaraṃ samudde vissajjesi. Tasmiṃ pana nigrodhe ekā sakuṇikā atthi, sā nigrodharukkhe vissaṭṭhe uppatitvā koṭasimbaliyā sākhantare nisīdi. Rukkhadevatā taṃ disvā ‘‘ayaṃ sakuṇikā mama rukkhakkhandhe vaccaṃ pātessati, tato nigrodhagaccho vā pilakkhagaccho vā uṭṭhahitvā sakalarukkhaṃ ottharitvā gacchissati, atha me vimānaṃ nassissatī’’ti bhītatasitā pavedhi. Tassā pavedhantiyā koṭasimbalīpi yāva mūlā pavedhi. Supaṇṇarājā taṃ pavedhamānaṃ disvā kāraṇaṃ pucchanto dve gāthā abhāsi –</paragraph>
    <hangnum line="699" number="121"></hangnum>
    <gatha1 line="700"> ‘‘Ahaṃ <pageBreak edition="V" number="3.0352" /> dasasataṃbyāmaṃ, uragamādāya āgato;</gatha1>
    <gathalast line="701">Tañca mañca mahākāyaṃ, dhārayaṃ nappavedhasi.</gathalast>
    <hangnum line="702" number="122"></hangnum>
    <gatha1 line="703"> ‘‘Athimaṃ khuddakaṃ pakkhiṃ, appamaṃsataraṃ mayā;</gatha1>
    <gathalast line="704">Dhārayaṃ byathasi bhītā, kamatthaṃ koṭasimbalī’’ti.</gathalast>
    <paragraph line="705">Tattha <bold>dasasataṃbyāma</bold>nti sahassabyāmamattāyāmaṃ. <bold>Uragamādāya āgato</bold>ti evaṃ mahantaṃ uragaṃ ādāya idha āgato. <bold>Tañca mañcā</bold>ti tañca uragaṃ mañca. <bold>Dhāraya</bold>nti dhārayamānā. <bold>Byathasī</bold>ti kampasi. <bold>Kamattha</bold>nti kiṃ atthaṃ, kena kāraṇenāti pucchati, kaṃ vā atthaṃ sampassamānātipi attho. <bold>Koṭasimbalī</bold>ti rukkhanāmena devaputtaṃ ālapati. So hi simbalirukkho khandhasākhamahantatāya koṭasimbalināmaṃ labhati, tasmiṃ adhivatthadevaputtassapi tadeva nāmaṃ.</paragraph>
    <paragraph line="706">Athassa <pageBreak edition="M" number="3.0377" /> kāraṇaṃ kathento devaputto catasso gāthā abhāsi –</paragraph>
    <hangnum line="707" number="123"></hangnum>
    <gatha1 line="708"> ‘‘Maṃsabhakkho tuvaṃ rāja, phalabhakkho ayaṃ dijo;</gatha1>
    <gatha2 line="709">Ayaṃ nigrodhabījāni, pilakkhudumbarāni ca;</gatha2>
    <gathalast line="710">Assatthāni ca bhakkhitvā, khandhe me ohadissati.</gathalast>
    <hangnum line="711" number="124"></hangnum>
    <gatha1 line="712"> ‘‘Te rukkhā saṃvirūhanti, mama passe nivātajā;</gatha1>
    <gathalast line="713">Te maṃ pariyonandhissanti, arukkhaṃ maṃ karissare.</gathalast>
    <hangnum line="714" number="125"></hangnum>
    <gatha1 line="715"> ‘‘Santi <pageBreak edition="P" number="3.0399" /> aññepi rukkhā se, mūlino khandhino dumā;</gatha1>
    <gathalast line="716">Iminā sakuṇajātena, bījamāharitā hatā.</gathalast>
    <hangnum line="717" number="126"></hangnum>
    <gatha1 line="718"> ‘‘Ajjhārūhābhivaḍḍhanti, brahantampi vanappatiṃ;</gatha1>
    <gathalast line="719">Tasmā rāja pavedhāmi, sampassaṃnāgataṃ bhaya’’nti.</gathalast>
    <paragraph line="720">Tattha <bold>ohadissatī</bold>ti vaccaṃ pātessati. <bold>Te rukkhā</bold>ti tehi bījehi jātā nigrodhādayo rukkhā. <bold>Saṃvirūhantī</bold>ti saṃviruhissanti vaḍḍhissanti. <bold>Mama passe</bold>ti mama sākhantarādīsu. <bold>Nivātajā</bold>ti mama sākhāhi vātassa nivāritattā nivāte jātā. <bold>Te maṃ pariyonandhissantī</bold>ti ete <pageBreak edition="V" number="3.0353" /> evaṃ vaḍḍhitā maṃ pariyonandhissantīti ayametthādhippāyo. <bold>Karissare</bold>ti athevaṃ pariyonandhitvā maṃ arukkhameva karissanti sabbaso bhañjissanti. <bold>Rukkhā se</bold>ti rukkhā. <bold>Mūlino khandhino</bold>ti mūlasampannā ceva khandhasampannā ca. <bold>Dumā</bold>ti rukkhavevacanameva. <bold>Bījamāharitā</bold>ti bījaṃ āharitvā. <bold>Hatā</bold>ti aññepi imasmiṃ vane rukkhā vināsitā santi. <bold>Ajjhārūhābhivaḍḍhantī</bold>ti nigrodhādayo rukkhā ajjhārūhā hutvā mahantampi aññaṃ vanappatiṃ atikkamma vaḍḍhantīti dasseti. Ettha pana vane pati, vanassa pati, vanappatīti tayopi pāṭhāyeva. <bold>Rājā</bold>ti supaṇṇaṃ ālapati.</paragraph>
    <paragraph line="721">Rukkhadevatāya vacanaṃ sutvā supaṇṇo osānagāthamāha –</paragraph>
    <hangnum line="722" number="127"></hangnum>
    <gatha1 line="723"> ‘‘Saṅkeyya saṅkitabbāni, rakkheyyānāgataṃ bhayaṃ;</gatha1>
    <gathalast line="724">Anāgatabhayā dhīro, ubho loke avekkhatī’’ti.</gathalast>
    <paragraph line="725">Tattha <pageBreak edition="M" number="3.0378" /><bold>anāgataṃ bhaya</bold>nti pāṇātipātādīhi viramanto diṭṭhadhammikampi samparāyikampi anāgataṃ bhayaṃ rakkhati nāma, pāpamitte veripuggale ca anupasaṅkamanto anāgatabhayaṃ rakkhati nāma. Evaṃ anāgataṃ bhayaṃ rakkheyya. <bold>Anāgatabhayā</bold>ti anāgatabhayakāraṇā taṃ bhayaṃ passanto dhīro idhalokañca paralokañca avekkhati oloketi nāma.</paragraph>
    <paragraph line="726">Evañca pana vatvā supaṇṇo attano ānubhāvena taṃ pakkhiṃ tamhā rukkhā palāpesi.</paragraph>
    <paragraph line="727">Satthā imaṃ dhammadesanaṃ āharitvā ‘‘āsaṅkitabbayuttakaṃ āsaṅkituṃ vaṭṭatī’’ti vatvā saccāni pakāsetvā jātakaṃ samodhānesi, saccapariyosāne <pageBreak edition="P" number="3.0400" /> pañcasatā bhikkhū arahattaphale patiṭṭhahiṃsu.</paragraph>
    <paragraph line="728">Tadā supaṇṇarājā sāriputto ahosi, rukkhadevatā pana ahameva ahosinti.</paragraph>
    <centered line="729">Koṭasimbalijātakavaṇṇanā sattamā.</centered>
    <hangnum line="730"></hangnum>
    <paragraph line="731"> [413] 8. Dhūmakārijātakavaṇṇanā</paragraph>
    <paragraph line="732"><bold>Rājā</bold><pageBreak edition="V" number="3.0354" /><bold>apucchi vidhura</bold>nti idaṃ satthā jetavane viharanto kosalarañño āgantukasaṅgahaṃ ārabbha kathesi. So kira ekasmiṃ samaye paveṇiāgatānaṃ porāṇakayodhānaṃ saṅgahaṃ akatvā abhinavāgatānaṃ āgantukānaññeva sakkārasammānaṃ akāsi. Athassa paccante kupite yujjhanatthāya gatassa ‘‘āgantukā laddhasakkārā yujjhissantī’’ti porāṇakayodhā na yujjhiṃsu, ‘‘porāṇakayodhā yujjhissantī’’ti āgantukāpi na yujjhiṃsu. Corā rājānaṃ jiniṃsu. Rājā parājito āgantukasaṅgahadosena attano parājitabhāvaṃ ñatvā sāvatthiṃ paccāgantvā ‘‘kiṃ nu kho ahameva evaṃ karonto parājito, udāhu aññepi rājāno parājitapubbāti dasabalaṃ pucchissāmī’’ti bhuttapātarāso jetavanaṃ gantvā sakkāraṃ katvā satthāraṃ vanditvā tamatthaṃ pucchi. Satthā ‘‘na kho, mahārāja, tvameveko, porāṇakarājānopi āgantukasaṅgahaṃ katvā parājitā’’ti vatvā tena yācito atītaṃ āhari.</paragraph>
    <paragraph line="733">Atīte <pageBreak edition="M" number="3.0379" /> kururaṭṭhe indapatthanagare yudhiṭṭhilagotto dhanañcayo nāma korabyarājā rajjaṃ kāresi. Tadā bodhisatto tassa purohitakule nibbattitvā vayappatto takkasilāyaṃ sabbasippāni uggaṇhitvā indapatthaṃ paccāgantvā pitu accayena purohitaṭṭhānaṃ labhitvā rañño atthadhammānusāsako ahosi, vidhurapaṇḍitotissa nāmaṃ kariṃsu. Tadā dhanañcayarājā porāṇakayodhe agaṇetvā āgantukānaññeva saṅgahaṃ akāsi. Tassa paccante kupite yujjhanatthāya gatassa ‘‘āgantukā jānissantī’’ti neva porāṇakā yujjhiṃsu, ‘‘porāṇakā yujjhissantī’’ti na āgantukā yujjhiṃsu. Rājā parājito indapatthameva paccāgantvā ‘‘āgantukasaṅgahassa katabhāvena parājitomhī’’ti <pageBreak edition="P" number="3.0401" /> cintesi. So ekadivasaṃ ‘‘kiṃ nu kho ahameva āgantukasaṅgahaṃ katvā parājito, udāhu aññepi rājāno parājitapubbā atthīti vidhurapaṇḍitaṃ pucchissāmī’’ti cintetvā taṃ rājupaṭṭhānaṃ āgantvā nisinnaṃ tamatthaṃ pucchi. Athassa taṃ pucchanākāraṃ āvikaronto satthā upaḍḍhaṃ gāthamāha –</paragraph>
    <hangnum line="734" number="128"></hangnum>
    <paragraph line="735"> ‘‘Rājā apucchi vidhuraṃ, dhammakāmo yudhiṭṭhilo’’ti.</paragraph>
    <paragraph line="736">Tattha <bold>dhammakāmo</bold>ti sucaritadhammappiyo.</paragraph>
    <gatha1 line="737">‘‘Api brāhmaṇa jānāsi, ko eko bahu socatī’’ti –</gatha1>
    <unindented line="738">Sesaupaḍḍhagāthāya pana ayamattho – api nāma, brāhmaṇa, tvaṃ jānāsi ‘‘ko imasmiṃ loke</unindented>
    <unindented line="739">Eko <pageBreak edition="V" number="3.0355" /> bahu socati, nānākāraṇena socatī’’ti.</unindented>
    <paragraph line="740">Taṃ sutvā bodhisatto ‘‘mahārāja, kiṃ soko nāma tumhākaṃ soko, pubbe dhūmakārī nāmeko ajapālabrāhmaṇo mahantaṃ ajayūthaṃ gahetvā araññe vajaṃ katvā tattha ajā ṭhapetvā aggiñca dhūmañca katvā ajayūthaṃ paṭijagganto khīrādīni paribhuñjanto vasi. So tattha āgate suvaṇṇavaṇṇe sarabhe disvā tesu sinehaṃ katvā ajā agaṇetvā ajānaṃ sakkāraṃ sarabhānaṃ katvā saradakāle sarabhesu palāyitvā himavantaṃ gatesu ajāsupi naṭṭhāsu sarabhe apassanto sokena paṇḍurogī hutvā jīvitakkhayaṃ patto, ayaṃ āgantukasaṅgahaṃ katvā tumhehi sataguṇena sahassaguṇena socitvā kilamitvā <pageBreak edition="M" number="3.0380" /> vināsaṃ patto’’ti idaṃ udāharaṇaṃ ānetvā dassento imā gāthā āha –</paragraph>
    <hangnum line="741" number="129"></hangnum>
    <gatha1 line="742"> ‘‘Brāhmaṇo ajayūthena, pahūtejo vane vasaṃ;</gatha1>
    <gathalast line="743">Dhūmaṃ akāsi vāseṭṭho, rattindivamatandito.</gathalast>
    <hangnum line="744" number="130"></hangnum>
    <gatha1 line="745"> ‘‘Tassa taṃdhūmagandhena, sarabhā makasaḍḍitā;</gatha1>
    <gathalast line="746">Vassāvāsaṃ upagacchuṃ, dhūmakārissa santike.</gathalast>
    <hangnum line="747" number="131"></hangnum>
    <gatha1 line="748"> ‘‘Sarabhesu manaṃ katvā, ajā so nāvabujjhatha;</gatha1>
    <gathalast line="749">Āgacchantī vajantī vā, tassa tā vinasuṃ ajā.</gathalast>
    <hangnum line="750" number="132"></hangnum>
    <gatha1 line="751"> ‘‘Sarabhā <pageBreak edition="P" number="3.0402" /> sarade kāle, pahīnamakase vane;</gatha1>
    <gathalast line="752">Pāvisuṃ giriduggāni, nadīnaṃ pabhavāni ca.</gathalast>
    <hangnum line="753" number="133"></hangnum>
    <gatha1 line="754"> ‘‘Sarabhe ca gate disvā, ajā ca vibhavaṃ gatā;</gatha1>
    <gathalast line="755">Kiso ca vivaṇṇo cāsi, paṇḍurogī ca brāhmaṇo.</gathalast>
    <hangnum line="756" number="134"></hangnum>
    <gatha1 line="757"> ‘‘Evaṃ yo saṃ niraṃkatvā, āgantuṃ kurute piyaṃ;</gatha1>
    <gathalast line="758">So eko bahu socati, dhūmakārīva brāhmaṇo’’ti.</gathalast>
    <paragraph line="759">Tattha <bold>pahūtejo</bold>ti pahūtaindhano. <bold>Dhūmaṃ akāsī</bold>ti makkhikaparipanthaharaṇatthāya aggiñca dhūmañca akāsi. <bold>Vāseṭṭho</bold>ti tassa gottaṃ. <bold>Atandito</bold>ti analaso hutvā. <bold>Taṃdhūmagandhenā</bold>ti tena dhūmagandhena. <bold>Sarabhā</bold>ti sarabhamigā. <bold>Makasaḍḍitā</bold>ti makasehi upaddutā pīḷitā. Sesamakkhikāpi makasaggahaṇeneva <pageBreak edition="V" number="3.0356" /> gahitā. <bold>Vassāvāsa</bold>nti vassārattavāsaṃ vasiṃsu. <bold>Manaṃ katvā</bold>ti sinehaṃ uppādetvā. <bold>Nāvabujjhathā</bold>ti araññato caritvā vajaṃ āgacchantī ceva vajato araññaṃ gacchantī ca ‘‘ettakā āgatā, ettakā anāgatā’’ti na jānāti. <bold>Tassa tā vinasu</bold>nti tassa tā evaṃ apaccavekkhantassa sīhaparipanthādito arakkhiyamānā ajā sīhaparipanthādīhi vinassiṃsu, sabbāva vinaṭṭhā.</paragraph>
    <paragraph line="760"><bold>Nadīnaṃ pabhavāni cā</bold>ti pabbateyyānaṃ nadīnaṃ pabhavaṭṭhānāni ca paviṭṭhā. <bold>Vibhava</bold>nti abhāvaṃ. Ajā ca vināsaṃ pattā disvā jānitvā. <bold>Kiso ca vivaṇṇo</bold>ti khīrādidāyikā ajā pahāya sarabhe saṅgaṇhitvā tepi apassanto ubhato <pageBreak edition="M" number="3.0381" /> parihīno sokābhibhūto kiso ceva dubbaṇṇo ca ahosi. <bold>Evaṃ yo saṃ niraṃkatvā</bold>ti evaṃ mahārāja, yo sakaṃ porāṇaṃ ajjhattikaṃ janaṃ nīharitvā pahāya kismiñci agaṇetvā āgantukaṃ piyaṃ karoti, <bold>so</bold> tumhādiso <bold>eko bahu socati,</bold> ayaṃ te mayā dassito dhūmakārī brāhmaṇo viya bahu socatīti.</paragraph>
    <paragraph line="761">Evaṃ mahāsatto rājānaṃ saññāpento kathesi. Sopi saññattaṃ gantvā tassa pasīditvā bahuṃ dhanaṃ adāsi. Tato paṭṭhāya ca ajjhattikasaṅgahameva karonto dānādīni puññāni katvā saggaparāyaṇo ahosi.</paragraph>
    <paragraph line="762">Satthā imaṃ dhammadesanaṃ āharitvā jātakaṃ samodhānesi – ‘‘tadā korabyarājā ānando ahosi, dhūmakārī pasenadikosalo, vidhurapaṇḍito pana ahameva ahosi’’nti.</paragraph>
    <centered line="763">Dhūmakārijātakavaṇṇanā aṭṭhamā.</centered>
    <hangnum line="764"></hangnum>
    <paragraph line="765"> [414] 9. Jāgarajātakavaṇṇanā</paragraph>
    <paragraph line="766"><bold>Kodha</bold><pageBreak edition="P" number="3.0403" /><bold>jāgarataṃ sutto</bold>ti idaṃ satthā jetavane viharanto aññataraṃ upāsakaṃ ārabbha kathesi. So hi sotāpanno ariyasāvako sāvatthito sakaṭasatthena saddhiṃ kantāramaggaṃ paṭipajji. Satthavāho tattha ekasmiṃ udakaphāsukaṭṭhāne pañca sakaṭasatāni mocetvā khādanīyabhojanīyaṃ saṃvidahitvā vāsaṃ upagacchi. Te manussā tattha tattha nipajjitvā supiṃsu, upāsako pana satthavāhassa santike ekasmiṃ rukkhamūle caṅkamaṃ adhiṭṭhāsi. Atha naṃ satthaṃ vilumpitukāmā <pageBreak edition="V" number="3.0357" /> pañcasatā corā nānāvudhāni gahetvā satthaṃ parivāretvā aṭṭhaṃsu. Te taṃ upāsakaṃ caṅkamantaṃ disvā ‘‘imassa niddāyanakāle vilumpissāmā’’ti tattha tattha aṭṭhaṃsu, sopi tiyāmarattiṃ caṅkamiyeva. Corā paccūsasamaye gahitagahitā pāsāṇamuggarādayo chaḍḍetvā ‘‘bho satthavāha, imaṃ appamādena jaggantaṃ purisaṃ nissāya jīvitaṃ labhitvā tava santakassa sāmiko jāto, etassa sakkāraṃ kareyyāsī’’ti vatvā pakkamiṃsu. Manussā <pageBreak edition="M" number="3.0382" /> kālasseva vuṭṭhāya tehi chaḍḍitapāsāṇamuggarādayo disvā ‘‘imaṃ nissāya amhehi jīvitaṃ laddha’’nti upāsakassa sakkāraṃ akaṃsu. Upāsakopi icchitaṭṭhānaṃ gantvā katakicco puna sāvatthiṃ āgantvā jetavanaṃ gantvā tathāgataṃ pūjetvā vanditvā nisinno ‘‘kiṃ, upāsaka, na paññāyasī’’ti vutte tamatthaṃ ārocesi. Satthā ‘‘na kho, upāsaka, tvaṃyeva aniddāyitvā jagganto visesaṃ labhi, porāṇakapaṇḍitāpi jaggantā visesaṃ guṇaṃ labhiṃsū’’ti vatvā tena yācito atītaṃ āhari.</paragraph>
    <paragraph line="767">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ sabbasippāni uggaṇhitvā paccāgantvā agāramajjhe vasanto aparabhāge nikkhamitvā isipabbajjaṃ pabbajitvā na cirasseva jhānābhiññaṃ nibbattetvā himavantapadese ṭhānacaṅkamiriyāpatho hutvā vasanto niddaṃ anupagantvā sabbarattiṃ caṅkamati. Athassa caṅkamanakoṭiyaṃ nibbattarukkhadevatā <pageBreak edition="P" number="3.0404" /> tussitvā rukkhaviṭape ṭhatvā pañhaṃ pucchantī paṭhamaṃ gāthamāha –</paragraph>
    <hangnum line="768" number="135"></hangnum>
    <gatha1 line="769"> ‘‘Kodha jāgarataṃ sutto, kodha suttesu jāgaro;</gatha1>
    <gathalast line="770">Ko mametaṃ vijānāti, ko taṃ paṭibhaṇāti me’’ti.</gathalast>
    <paragraph line="771">Tattha <bold>kodhā</bold>ti ko idha. <bold>Ko mameta</bold>nti ko mama etaṃ pañhaṃ vijānāti. <bold>Ko taṃ paṭibhaṇāti me</bold>ti etaṃ mayā puṭṭhaṃ pañhaṃ mayhaṃ ko paṭibhaṇāti, ko byākarituṃ sakkhissatīti pucchati.</paragraph>
    <paragraph line="772">Bodhisatto tassā vacanaṃ sutvā –</paragraph>
    <hangnum line="773" number="136"></hangnum>
    <gatha1 line="774"> ‘‘Ahaṃ jāgarataṃ sutto, ahaṃ suttesu jāgaro;</gatha1>
    <gathalast line="775">Ahametaṃ vijānāmi, ahaṃ paṭibhaṇāmi te’’ti. –</gathalast>
    <unindented line="776">Imaṃ gāthaṃ vatvā puna tāya –</unindented>
    <hangnum line="777" number="137"></hangnum>
    <gatha1 line="778"> ‘‘Kathaṃ <pageBreak edition="V" number="3.0358" /> jāgarataṃ sutto, kathaṃ suttesu jāgaro;</gatha1>
    <gathalast line="779">Kathaṃ etaṃ vijānāsi, kathaṃ paṭibhaṇāsi me’’ti. –</gathalast>
    <unindented line="780">Imaṃ gāthaṃ puṭṭho tamatthaṃ byākaronto –</unindented>
    <hangnum line="781" number="138"></hangnum>
    <gatha1 line="782"> ‘‘Ye dhammaṃ nappajānanti, saṃyamoti damoti ca;</gatha1>
    <gathalast line="783">Tesu suppamānesu, ahaṃ jaggāmi devate.</gathalast>
    <hangnum line="784" number="139"></hangnum>
    <gatha1 line="785"> ‘‘Yesaṃ <pageBreak edition="M" number="3.0383" /> rāgo ca doso ca, avijjā ca virājitā;</gatha1>
    <gathalast line="786">Tesu jāgaramānesu, ahaṃ suttosmi devate.</gathalast>
    <hangnum line="787" number="140"></hangnum>
    <gatha1 line="788"> ‘‘Evaṃ jāgarataṃ sutto, evaṃ suttesu jāgaro;</gatha1>
    <gathalast line="789">Evametaṃ vijānāmi, evaṃ paṭibhaṇāmi te’’ti. – imā gāthā āha;</gathalast>
    <paragraph line="790">Tattha <bold>kathaṃ jāgarataṃ sutto</bold>ti kathaṃ tvaṃ jāgarataṃ sattānaṃ antare sutto nāma hosi. Esa nayo sabbattha. <bold>Ye dhamma</bold>nti ye sattā navavidhaṃ lokuttaradhammaṃ na pajānanti. <bold>Saṃyamoti damoti cā</bold>ti ‘‘ayaṃ saṃyamo, ayaṃ damo’’ti evañca ye maggena āgataṃ sīlañceva indriyasaṃvarañca na jānanti. Indriyasaṃvaro hi manacchaṭṭhānaṃ indriyānaṃ damanato ‘‘damo’’ti vuccati. <bold>Tesu suppamānesū</bold>ti tesu kilesaniddāvasena supantesu sattesu ahaṃ appamādavasena jaggāmi.</paragraph>
    <paragraph line="791"><bold>‘‘Yesaṃ rāgo cā’’</bold>ti gāthāya yesaṃ mahākhīṇāsavānaṃ padasatena niddiṭṭhadiyaḍḍhasahassataṇhālobhasaṅkhāto rāgo ca navaāghātavatthusamuṭṭhāno doso ca dukkhādīsu aṭṭhasu vatthūsu <pageBreak edition="P" number="3.0405" /> aññāṇabhūtā avijjā cāti ime kilesā virājitā pahīnā, tesu ariyesu sabbākārena jāgaramānesu te upādāya ahaṃ sutto nāma devateti attho. <bold>Evaṃ jāgarata</bold>nti evaṃ devate ahaṃ iminā kāraṇena jāgarataṃ sutto nāmāti. Esa nayo sabbapadesu.</paragraph>
    <paragraph line="792">Evaṃ mahāsattena pañhe kathite tuṭṭhā devatā tassa thutiṃ karontī osānagāthamāha –</paragraph>
    <hangnum line="793" number="141"></hangnum>
    <gatha1 line="794"> ‘‘Sādhu <pageBreak edition="V" number="3.0359" /> jāgarataṃ sutto, sādhu suttesu jāgaro;</gatha1>
    <gathalast line="795">Sādhu metaṃ vijānāsi, sādhu paṭibhaṇāsi me’’ti.</gathalast>
    <paragraph line="796">Tattha <bold>sādhū</bold>ti bhaddakaṃ katvā tvaṃ imaṃ pañhaṃ kathesi, mayampi naṃ evameva kathemāti. Evaṃ sā bodhisattassa thutiṃ katvā attano vimānameva pāvisi.</paragraph>
    <paragraph line="797">Satthā <pageBreak edition="M" number="3.0384" /> imaṃ dhammadesanaṃ āharitvā jātakaṃ samodhānesi – ‘‘tadā devadhītā uppalavaṇṇā ahosi, tāpaso pana ahameva ahosi’’nti.</paragraph>
    <centered line="798">Jāgarajātakavaṇṇanā navamā.</centered>
    <hangnum line="799"></hangnum>
    <paragraph line="800"> [415] 10. Kummāsapiṇḍijātakavaṇṇanā</paragraph>
    <paragraph line="801"><bold>Na kiratthī</bold>ti idaṃ satthā jetavane viharanto mallikaṃ deviṃ ārabbha kathesi. Sā hi sāvatthiyaṃ ekassa mālākārajeṭṭhakassa dhītā uttamarūpadharā mahāpuññā soḷasavassikakāle ekadivasaṃ kumārikāhi saddhiṃ pupphārāmaṃ gacchantī tayo kummāsapiṇḍe gahetvā pupphapacchiyaṃ ṭhapetvā gacchati. Sā nagarato nikkhamanakāle bhagavantaṃ sarīrappabhaṃ vissajjetvā bhikkhusaṅghaparivutaṃ nagaraṃ pavisantaṃ disvā tayo kummāsapiṇḍe upanāmesi. Satthā catumahārājadattiyaṃ pattaṃ upanetvā paṭiggahesi. Sāpi tathāgatassa pāde sirasā vanditvā buddhārammaṇaṃ pītiṃ gahetvā ekamantaṃ aṭṭhāsi. Satthā taṃ oloketvā sitaṃ pātvākāsi. Āyasmā ānando ‘‘ko nu kho, bhante, hetu ko paccayo tathāgatassa sitakaraṇe’’ti bhagavantaṃ pucchi. Athassa satthā ‘‘ānanda, ayaṃ kumārikā imesaṃ kummāsapiṇḍānaṃ phalena ajjeva kosalarañño aggamahesī bhavissatī’’ti sitakāraṇaṃ kathesi.</paragraph>
    <paragraph line="802">Kumārikāpi pupphārāmaṃ gatā <pageBreak edition="P" number="3.0406" />. Taṃ divasameva kosalarājā ajātasattunā saddhiṃ yujjhanto yuddhaparājito palāyitvā assaṃ abhiruyha āgacchanto tassā gītasaddaṃ sutvā paṭibaddhacitto assaṃ taṃ ārāmābhimukhaṃ pesesi. Puññasampannā kumārikā rājānaṃ disvā apalāyitvāva āgantvā assassa nāsarajjuyā gaṇhi, rājā assapiṭṭhiyaṃ nisinnova ‘‘sasāmikāsi, asāmikāsī’’ti pucchitvā asāmikabhāvaṃ ñatvā assā oruyha vātātapakilanto tassā aṅke nipanno muhuttaṃ vissamitvā taṃ assapiṭṭhiyaṃ nisīdāpetvā balakāyaparivuto <pageBreak edition="V" number="3.0360" /> nagaraṃ pavisitvā attano kulagharaṃ pesetvā sāyanhasamaye yānaṃ pahiṇitvā <pageBreak edition="M" number="3.0385" /> mahantena sakkārasammānena kulagharato āharāpetvā ratanarāsimhi ṭhapetvā abhisekaṃ datvā aggamahesiṃ akāsi. Tato paṭṭhāya ca sā rañño piyā ahosi manāpā, pubbuṭṭhāyikādīhi pañcahi kalyāṇadhammehi samannāgatā patidevatā, buddhānampi vallabhā ahosi. Tassā satthu tayo kummāsapiṇḍe datvā taṃ sampattiṃ adhigatabhāvo sakalanagaraṃ pattharitvā gato.</paragraph>
    <paragraph line="803">Athekadivasaṃ dhammasabhāyaṃ kathaṃ samuṭṭhāpesuṃ ‘‘āvuso, mallikā devī buddhānaṃ tayo kummāsapiṇḍe datvā tesaṃ phalena taṃ divasaññeva abhisekaṃ pattā, aho buddhānaṃ mahāguṇatā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, mallikāya ekassa sabbaññubuddhassa tayo kummāsapiṇḍe datvā kosalarañño aggamahesibhāvādhigamo. Kasmā? Buddhānaṃ guṇamahantatāya. Porāṇakapaṇḍitā pana paccekabuddhānaṃ aloṇakaṃ asnehaṃ aphāṇitaṃ kummāsaṃ datvā tassa phalena dutiye attabhāve tiyojanasatike kāsiraṭṭhe rajjasiriṃ pāpuṇiṃsū’’ti vatvā atītaṃ āhari.</paragraph>
    <paragraph line="804">Atīte bārāṇasiyaṃ brahmadatte rajjaṃ kārente bodhisatto ekasmiṃ daliddakule nibbattitvā vayappatto ekaṃ seṭṭhiṃ nissāya bhatiyā kammaṃ karonto jīvikaṃ kappesi. So ekadivasaṃ ‘‘pātarāsatthāya me bhavissatī’’ti antarāpaṇato cattāro kummāsapiṇḍe gahetvā kammantaṃ gacchanto cattāro paccekabuddhe bhikkhācāratthāya bārāṇasinagarābhimukhe āgacchante disvā ‘‘ime bhikkhaṃ sandhāya bārāṇasiṃ gacchanti <pageBreak edition="P" number="3.0407" />, mayhampime cattāro kummāsapiṇḍā atthi, yaṃnūnāhaṃ ime imesaṃ dadeyya’’nti cintetvā te upasaṃkamitvā vanditvā ‘‘bhante, ime me hatthe cattāro kummāsapiṇḍā, ahaṃ ime tumhākaṃ dadāmi, sādhu me, bhante, paṭiggaṇhatha, evamidaṃ puññaṃ mayhaṃ bhavissati dīgharattaṃ hitāya sukhāyā’’ti vatvā tesaṃ adhivāsanaṃ viditvā vālikaṃ ussāpetvā cattāri āsanāni paññapetvā tesaṃ upari sākhābhaṅgaṃ attharitvā paccekabuddhe paṭipāṭiyā nisīdāpetvā paṇṇapuṭena udakaṃ āharitvā dakkhiṇodakaṃ pātetvā catūsu pattesu cattāro kummāsapiṇḍe patiṭṭhāpetvā vanditvā ‘‘bhante, etesaṃ nissandena daliddagehe nibbatti nāma mā hotu, sabbaññutaññāṇappaṭivedhassa paccayo hotū’’ti <pageBreak edition="M" number="3.0386" /> āha. Paccekabuddhā paribhuñjiṃsu, paribhogāvasāne anumodanaṃ katvā uppatitvā nandamūlakapabbhārameva agamaṃsu.</paragraph>
    <paragraph line="805">Bodhisatto añjaliṃ paggayha paccekabuddhagataṃ pītiṃ gahetvā tesu cakkhupathaṃ atītesu attano <pageBreak edition="V" number="3.0361" /> kammantaṃ gantvā yāvatāyukaṃ dānaṃ anussaritvā kālaṃ katvā tassa phalena bārāṇasirañño aggamahesiyā kucchimhi nibbatti, brahmadattakumārotissa nāmaṃ akaṃsu. So attano padasā gamanakālato paṭṭhāya ‘‘ahaṃ imasmiṃyeva nagare bhatako hutvā kammantaṃ gacchanto paccekabuddhānaṃ cattāro kummāsapiṇḍe datvā tassa dānassa phalena idha nibbatto’’ti pasannādāse mukhanimittaṃ viya sabbaṃ purimajātikiriyaṃ jātissarañāṇena pākaṭaṃ katvā passi. So vayappatto takkasilāyaṃ gantvā sabbasippāni uggaṇhitvā paccāgantvā sikkhitasippaṃ pitu dassetvā tuṭṭhena pitarā oparajje patiṭṭhāpito, aparabhāge pitu accayena rajje patiṭṭhāsi. Athassa uttamarūpadharaṃ kosalarañño dhītaraṃ ānetvā aggamahesiṃ akaṃsu, chattamaṅgaladivase panassa sakalanagaraṃ devanagaraṃ viya alaṅkariṃsu.</paragraph>
    <paragraph line="806">So nagaraṃ padakkhiṇaṃ katvā alaṅkatapāsādaṃ <pageBreak edition="P" number="3.0408" /> abhiruhitvā mahātalamajjhe samussitasetacchattaṃ pallaṅkaṃ abhiruyha nisinno parivāretvā ṭhite ekato amacce, ekato brāhmaṇagahapatiādayo nānāvibhave sirivilāsasamujjale, ekato nānāvidhapaṇṇākārahatthe nāgaramanusse, ekato alaṅkatadevaccharasaṅghaṃ viya soḷasasahassasaṅkhaṃ nāṭakitthigaṇanti imaṃ atimanoramaṃ sirivibhavaṃ olokento attano pubbakammaṃ anussaritvā ‘‘idaṃ suvaṇṇapiṇḍikaṃ kañcanamālaṃ setacchattaṃ, imāni ca anekasahassāni hatthivāhanaassavāhanarathavāhanāni, maṇimuttādipūritā sāragabbhā, nānāvidhadhaññapūritā mahāpathavī, devaccharapaṭibhāgā nāriyo cāti sabbopesa mayhaṃ sirivibhavo na aññassa santako, catunnaṃ paccekabuddhānaṃ dinnassa catukummāsapiṇḍadānasseva santako, te nissāya mayā esa laddho’’ti paccekabuddhānaṃ guṇaṃ anussaritvā attano kammaṃ pākaṭaṃ akāsi. Tassa taṃ anussarantassa sakalasarīraṃ pītiyā pūri. So pītiyā temitahadayo mahājanassa majjhe udānagītaṃ gāyanto dve gāthā abhāsi –</paragraph>
    <hangnum line="807" number="142"></hangnum>
    <gatha1 line="808"> ‘‘Na <pageBreak edition="M" number="3.0387" /> kiratthi anomadassisu, pāricariyā buddhesu appikā;</gatha1>
    <gathalast line="809">Sukkhāya aloṇikāya ca, passa phalaṃ kummāsapiṇḍiyā.</gathalast>
    <hangnum line="810" number="143"></hangnum>
    <gatha1 line="811"> ‘‘Hatthigavāssā cime bahū, dhanadhaññaṃ pathavī ca kevalā;</gatha1>
    <gathalast line="812">Nāriyo cimā accharūpamā, passa phalaṃ kummāsapiṇḍiyā’’ti.</gathalast>
    <paragraph line="813">Tattha <bold>anomadassisū</bold>ti anomassa alāmakassa paccekabodhiñāṇassa diṭṭhattā paccekabuddhā anomadassino nāma. <bold>Pāricariyā</bold>ti abhivādanapaccuṭṭhānañjalikammādibhedā sāmīcikiriyāpi, sampatte <pageBreak edition="V" number="3.0362" /> disvā attano santakaṃ appaṃ vā bahuṃ vā lūkhaṃ vā paṇītaṃ vā deyyadhammaṃ cittaṃ pasādetvā guṇaṃ sallakkhetvā tisso cetanā visodhetvā phalaṃ saddahitvā pariccajanakiriyāpi <pageBreak edition="P" number="3.0409" />. <bold>Buddhesū</bold>ti paccekabuddhesu. <bold>Appikā</bold>ti mandā parittā nāma natthi kira. <bold>Sukkhāyā</bold>ti nisnehāya. <bold>Aloṇikāyā</bold>ti phāṇitavirahitāya. Nipphāṇitattā hi sā ‘‘aloṇikā’’ti vuttā. <bold>Kummāsapiṇḍiyā</bold>ti cattāro kummāsapiṇḍe ekato katvā gahitaṃ kummāsaṃ sandhāya evamāha. Guṇavantānaṃ samaṇabrāhmaṇānaṃ guṇaṃ sallakkhetvā cittaṃ pasādetvā phaluppattiṃ pāṭikaṅkhamānānaṃ tisso cetanā visodhetvā dinnapadakkhiṇā appikā nāma natthi, nibbattanibbattaṭṭhāne mahāsampattimeva detīti vuttaṃ hoti. Hoti cettha –</paragraph>
    <gatha1 line="814">‘‘Natthi citte pasannamhi, appikā nāma dakkhiṇā;</gatha1>
    <gathalast line="815">Tathāgate vā sambuddhe, atha vā tassa sāvake.</gathalast>
    <gatha1 line="816">‘‘Tiṭṭhante nibbute cāpi, same citte samaṃ phalaṃ;</gatha1>
    <gathalast line="817">Cetopaṇidhihetu hi, sattā gacchanti suggati’’nti. (vi. va. 804, 806);</gathalast>
    <paragraph line="818">Imassa panatthassa dīpanatthāya –</paragraph>
    <gatha1 line="819">‘‘Khīrodanaṃ ahamadāsiṃ, bhikkhuno piṇḍāya carantassa; (Vi. va. 413);</gatha1>
    <gathalast line="820">Tassā me passa vimānaṃ, accharā kāmavaṇṇinīhamasmi. (vi. va. 334);</gathalast>
    <gatha1 line="821">‘‘Accharāsahassassāhaṃ <pageBreak edition="M" number="3.0388" />, pavarā passa puññānaṃ vipākaṃ;</gatha1>
    <gathalast line="822">Tena metādiso vaṇṇo, tena me idha mijjhati.</gathalast>
    <gatha1 line="823">‘‘Uppajjanti ca me bhogā, ye keci manaso piyā;</gatha1>
    <gathalast line="824">Tenamhi evaṃ jalitānubhāvā, vaṇṇo ca me sabbadisā pabhāsatī’’ti. (vi. va. 334-336) –</gathalast>
    <unindented line="825">Evamādīni vimānavatthūni āharitabbāni.</unindented>
    <paragraph line="826"><bold>Dhanadhañña</bold>nti <pageBreak edition="V" number="3.0363" /> muttādidhanañca satta dhaññāni ca. <bold>Pathavī ca kevalā</bold>ti sakalā cesā mahāpathavīti sakalapathaviṃ hatthagataṃ maññamāno vadati. <bold>Passa phalaṃ kummāsapiṇḍiyā</bold>ti attano dānaphalaṃ attanāva dassento evamāha. Dānaphalaṃ kira bodhisattā ca sabbaññubuddhāyeva ca jānanti. Teneva satthā itivuttake suttantaṃ kathento –</paragraph>
    <indent line="827">‘‘Evañce, bhikkhave, sattā jāneyyuṃ dānasaṃvibhāgassa vipākaṃ, yathāhaṃ jānāmi, na adatvā bhuñjeyyuṃ, na ca nesaṃ maccheramalaṃ cittaṃ pariyādāya tiṭṭheyya. Yopi nesaṃ assa carimo ālopo carimaṃ kabaḷaṃ, tatopi na asaṃvibhajitvā bhuñjeyyuṃ, sace nesaṃ paṭiggāhakā assu. Yasmā ca kho, bhikkhave, sattā na evaṃ jānanti dānasaṃvibhāgassa vipākaṃ, yathāhaṃ jānāmi, tasmā adatvā bhuñjanti, maccheramalañca nesaṃ cittaṃ pariyādāya tiṭṭhatī’’ti (itivu. 26).</indent>
    <paragraph line="828">Bodhisattopi attano chattamaṅgaladivase sañjātapītipāmojjo imāhi dvīhi gāthāhi udānagītaṃ gāyi. Tato paṭṭhāya ‘‘rañño piyagīta’’nti bodhisattassa nāṭakitthiyo ca sesanāṭakagandhabbādayopi ca antepurajanopi antonagaravāsinopi bahinagaravāsinopi pānāgāresupi amaccamaṇḍalesupi ‘‘amhākaṃ rañño piyagīta’’nti tadeva <pageBreak edition="P" number="3.0410" /> gītaṃ gāyanti. Evaṃ addhāne gate aggamahesī tassa gītassa atthaṃ jānitukāmā ahosi, mahāsattaṃ pana pucchituṃ na visahati. Athassā ekasmiṃ guṇe pasīditvā ekadivasaṃ rājā ‘‘bhadde, varaṃ te dassāmi, varaṃ gaṇhāhī’’ti āha. ‘‘Sādhu, deva, gaṇhāmī’’ti. ‘‘Hatthiassādīsu te kiṃ dammī’’ti? ‘‘Deva, tumhe nissāya mayhaṃ na kiñci natthi, na me etehi attho, sace pana dātukāmāttha, tumhākaṃ gītassa atthaṃ kathetvā dethā’’ti. ‘‘Bhadde, ko te <pageBreak edition="M" number="3.0389" /> iminā varena attho, aññaṃ gaṇhāhī’’ti. ‘‘Deva, aññena me attho natthi, etadeva gaṇhāmī’’ti. ‘‘Sādhu bhadde, kathessāmi, tuyhaṃ pana ekikāya raho na kathessāmi, dvādasayojanikāya bārāṇasiyā bheriṃ carāpetvā rājadvāre ratanamaṇḍapaṃ kāretvā ratanapallaṅkaṃ paññāpetvā amaccabrāhmaṇādīhi ca nāgarehi ceva soḷasahi itthisahassehi ca parivuto tesaṃ majjhe ratanapallaṅke nisīditvā kathessāmī’’ti. Sā ‘‘sādhu, devā’’ti sampaṭicchi.</paragraph>
    <paragraph line="829">Rājā tathā kāretvā amaragaṇaparivuto sakko devarājā viya mahājanakāyaparivuto ratanapallaṅke nisīdi. Devīpi sabbālaṅkārapaṭimaṇḍitā kañcanabhaddapīṭhaṃ attharitvā ekamante akkhikoṭiyā oloketvā tathārūpe ṭhāne nisīditvā ‘‘deva, tumhākaṃ tussitvā gāyanamaṅgalagītassa <pageBreak edition="V" number="3.0364" /> tāva me atthaṃ gaganatale puṇṇacandaṃ uṭṭhāpento viya pākaṭaṃ katvā kathethā’’ti vatvā tatiyaṃ gāthamāha –</paragraph>
    <hangnum line="830" number="144"></hangnum>
    <gatha1 line="831"> ‘‘Abhikkhaṇaṃ rājakuñjara, gāthā bhāsasi kosalādhipa;</gatha1>
    <gathalast line="832">Pucchāmi taṃ raṭṭhavaḍḍhana, bāḷhaṃ pītimano pabhāsasī’’ti.</gathalast>
    <paragraph line="833">Tattha <bold>kosalādhipā</bold>ti na so kosalaraṭṭhādhipo, kusale pana dhamme adhipatiṃ katvā viharati, tena naṃ ālapantī evamāha, kusalādhipa kusalajjhāsayāti <pageBreak edition="P" number="3.0411" /> attho. <bold>Bāḷhaṃ pītimano pabhāsasī</bold>ti ativiya pītiyuttacitto hutvā bhāsasi, tasmā kathetha tāva me etāsaṃ gāthānaṃ atthanti.</paragraph>
    <paragraph line="834">Athassa gāthānamatthaṃ āvi karonto mahāsatto catasso gāthā abhāsi –</paragraph>
    <hangnum line="835" number="145"></hangnum>
    <gatha1 line="836"> ‘‘Imasmiṃyeva nagare, kule aññatare ahuṃ;</gatha1>
    <gathalast line="837">Parakammakaro āsiṃ, bhatako sīlasaṃvuto.</gathalast>
    <hangnum line="838" number="146"></hangnum>
    <gatha1 line="839"> ‘‘Kammāya nikkhamantohaṃ, caturo samaṇeddasaṃ;</gatha1>
    <gathalast line="840">Ācārasīlasampanne, sītibhūte anāsave.</gathalast>
    <hangnum line="841" number="147"></hangnum>
    <gatha1 line="842"> ‘‘Tesu <pageBreak edition="M" number="3.0390" /> cittaṃ pasādetvā, nisīdetvā paṇṇasanthate;</gatha1>
    <gathalast line="843">Adaṃ buddhānaṃ kummāsaṃ, pasanno sehi pāṇibhi.</gathalast>
    <hangnum line="844" number="148"></hangnum>
    <gatha1 line="845"> ‘‘Tassa kammassa kusalassa, idaṃ me edisaṃ phalaṃ;</gatha1>
    <gathalast line="846">Anubhomi idaṃ rajjaṃ, phītaṃ dharaṇimuttama’’nti.</gathalast>
    <paragraph line="847">Tattha <bold>kule aññatare</bold>ti nāmena vā gottena vā apākaṭe ekasmiṃyeva kule. <bold>Ahu</bold>nti nibbattiṃ. <bold>Parakammakaro āsi</bold>nti tasmiṃ kule jātovāhaṃ daliddatāya parassa kammaṃ katvā jīvikaṃ kappento parakammakaro āsiṃ. <bold>Bhatako</bold>ti paravetanabhato. <bold>Sīlasaṃvuto</bold>ti pañcasīlasaṃvare ṭhito, bhatiyā jīvantopi dussīlyaṃ pahāya sīlasampannova ahosinti dīpeti. <bold>Kammāya nikkhamantoha</bold>nti taṃ divasaṃ kattabbakiccassa karaṇatthāya nikkhanto ahaṃ. <bold>Caturo samaṇeddasa</bold>nti <pageBreak edition="V" number="3.0365" /> bhadde, ahaṃ nagarā nikkhamma mahāmaggaṃ āruyha attano kammabhūmiṃ gacchanto bhikkhāya bārāṇasinagaraṃ pavisante samitapāpe cattāro pabbajite addasaṃ. <bold>Ācārasīlasampanne</bold>ti ekavīsatiyā anesanāhi jīvikakappanaṃ anācāro nāma, tassa paṭipakkhena ācārena ceva maggaphalehi āgatena sīlena ca samannāgate. <bold>Sītibhūte</bold>ti rāgādipariḷāhavūpasamena ceva ekādasaagginibbāpanena ca sītibhāvappatte. <bold>Anāsave</bold>ti kāmāsavādivirahite. <bold>Nisīdetvā</bold>ti vālikāsanānaṃ upari santhate paṇṇasanthare nisīdāpetvā. Santharo hi idha santhatoti vutto. <bold>Ada</bold>nti nesaṃ udakaṃ datvā sakkaccaṃ sakehi hatthehi kummāsaṃ adāsiṃ. <bold>Kusalassā</bold>ti ārogyānavajjaṭṭhena kusalassa. <bold>Phala</bold>nti tassa nissandaphalaṃ. <bold>Phīta</bold>nti sabbasampattiphullitaṃ.</paragraph>
    <paragraph line="848">Evañca <pageBreak edition="P" number="3.0412" /> mahāsattassa attano kammaphalaṃ vitthāretvā kathentassa sutvā devī pasannamanā ‘‘sace, mahārāja, evaṃ paccakkhato dānaphalaṃ jānātha, ito dāni paṭṭhāya ekaṃ bhattapiṇḍaṃ labhitvā dhammikasamaṇabrāhmaṇānaṃ datvāva paribhuñjeyyāthā’’ti bodhisattassa thutiṃ karontī –</paragraph>
    <hangnum line="849" number="149"></hangnum>
    <gatha1 line="850"> ‘‘Dadaṃ bhuñja mā ca pamādo, cakkaṃ vattaya kosalādhipa;</gatha1>
    <gathalast line="851">Mā rāja adhammiko ahu, dhammaṃ pālaya kosalādhipā’’ti. – imaṃ gāthamāha;</gathalast>
    <paragraph line="852">Tattha <pageBreak edition="M" number="3.0391" /><bold>dadaṃ bhuñjā</bold>ti aññesaṃ datvāva attanā bhuñja. <bold>Mā ca pamādo</bold>ti dānādīsu puññesu mā pamajji. <bold>Cakkaṃ vattaya kosalādhipā</bold>ti kusalajjhāsaya, mahārāja, patirūpadesavāsādikaṃ catubbidhaṃ dhammacakkaṃ pavattehi. Pakatiratho hi dvīhi cakkehi gacchati, ayaṃ pana kāyo imehi catūhi cakkehi devalokaṃ gacchati, tena te ‘‘dhammacakka’’nti saṅkhyaṃ gatā, taṃ tvaṃ cakkaṃ pavattehi. <bold>Adhammiko</bold>ti yathā aññe chandāgatiṃ gacchantā lokaṃ ucchuyante pīḷetvā viya dhanameva saṃkaḍḍhantā adhammikā honti, tathā tvaṃ mā adhammiko ahu. <bold>Dhammaṃ pālayā</bold>ti –</paragraph>
    <gatha1 line="853">‘‘Dānaṃ sīlaṃ pariccāgaṃ, ajjavaṃ maddavaṃ tapaṃ;</gatha1>
    <gathalast line="854">Akkodhaṃ avihiṃsañca, khantiñca avirodhana’’nti. (jā. 2.21.176) –</gathalast>
    <unindented line="855">Imaṃ pana dasavidhaṃ rājadhammameva pālaya rakkha, mā pariccaji.</unindented>
    <paragraph line="856">Mahāsatto tassā vacanaṃ sampaṭicchanto –</paragraph>
    <hangnum line="857" number="150"></hangnum>
    <gatha1 line="858"> ‘‘Sohaṃ tadeva punappunaṃ, vaṭumaṃ ācarissāmi sobhane;</gatha1>
    <gathalast line="859">Ariyācaritaṃ sukosale, arahanto me manāpāva passitu’’nti. – gāthamāha;</gathalast>
    <paragraph line="860">Tattha <pageBreak edition="V" number="3.0366" /><bold>vaṭuma</bold>nti maggaṃ. <bold>Ariyācarita</bold>nti ariyehi buddhādīhi āciṇṇaṃ. <bold>Sukosale</bold>ti sobhane kosalarañño dhīteti attho. <bold>Arahanto</bold>ti kilesehi ārakattā, arānañca arīnañca hatattā, paccayānaṃ arahattā evaṃladdhanāmā paccekabuddhā. Idaṃ vuttaṃ hoti – bhadde, kosalarājadhīte so ahaṃ ‘‘dānaṃ <pageBreak edition="P" number="3.0413" /> me dinna’’nti tittiṃ akatvā punappunaṃ tadeva ariyācaritaṃ dānamaggaṃ ācarissāmi. Mayhañhi aggadakkhiṇeyyattā arahanto manāpadassanā, cīvarādīni dātukāmatāya teyeva passituṃ icchāmīti.</paragraph>
    <paragraph line="861">Evañca pana vatvā rājā deviyā sampattiṃ oloketvā ‘‘bhadde, mayā tāva purimabhave attano kusalakammaṃ vitthāretvā kathitaṃ, imāsaṃ pana nārīnaṃ majjhe rūpena vā līḷāvilāsena vā tayā sadisī ekāpi <pageBreak edition="M" number="3.0392" /> natthi, sā tvaṃ kiṃ kammaṃ katvā imaṃ sampattiṃ paṭilabhī’’ti pucchanto puna gāthamāha –</paragraph>
    <hangnum line="862" number="151"></hangnum>
    <gatha1 line="863"> ‘‘Devī viya accharūpamā, majjhe nārigaṇassa sobhasi;</gatha1>
    <gathalast line="864">Kiṃ kammamakāsi bhaddakaṃ, kenāsi vaṇṇavatī sukosale’’ti.</gathalast>
    <paragraph line="865">Tassattho – bhadde <bold>sukosale</bold> kosalarañño sudhīte tvaṃ rūpasampattiyā <bold>accharūpamā</bold> tidasapure sakkassa devarañño aññatarā devadhītā viya imassa nārīgaṇassa majjhe sobhasi, pubbe kiṃ nāma <bold>bhaddakaṃ</bold> kalyāṇakammaṃ akāsi, kenāsi kāraṇena evaṃ vaṇṇavatī jātāti.</paragraph>
    <paragraph line="866">Athassa sā purimabhave kalyāṇakammaṃ kathentī sesagāthādvayamāha –</paragraph>
    <hangnum line="867" number="152"></hangnum>
    <gatha1 line="868"> ‘‘Ambaṭṭhakulassa khattiya, dāsyāhaṃ parapesiyā ahuṃ;</gatha1>
    <gathalast line="869">Saññatā ca dhammajīvinī, sīlavatī ca apāpadassanā.</gathalast>
    <hangnum line="870" number="153"></hangnum>
    <gatha1 line="871"> ‘‘Uddhaṭabhattaṃ ahaṃ tadā, caramānassa adāsiṃ bhikkhuno;</gatha1>
    <gathalast line="872">Vittā sumanā sayaṃ ahaṃ, tassa kammassa phalaṃ mamedisa’’nti.</gathalast>
    <paragraph line="873">Sāpi kira jātissarāva ahosi, tasmā attano jātissarañāṇena paricchinditvāva kathesi.</paragraph>
    <paragraph line="874">Tattha <pageBreak edition="V" number="3.0367" /><pageBreak edition="P" number="3.0414" /><bold>ambaṭṭhakulassā</bold>ti kuṭumbiyakulassa. <bold>Dāsyāha</bold>nti dāsī ahaṃ, ‘‘dāsāha’’ntipi pāṭho. <bold>Parapesiyā</bold>ti parehi tassa tassa kiccassa karaṇatthāya pesitabbā pesanakārikā. <bold>Saññatā</bold>ti dāsiyo nāma dussīlā honti, ahaṃ pana tīhi dvārehi saññatā sīlasampannā. <bold>Dhammajīvinī</bold>ti paravañcanādīni akatvā dhammena samena pavattitajīvikā. <bold>Sīlavatī</bold>ti ācārasampannā guṇavatī. <bold>Apāpadassanā</bold>ti kalyāṇadassanā piyadhammā.</paragraph>
    <paragraph line="875"><bold>Uddhaṭabhatta</bold>nti <pageBreak edition="M" number="3.0393" /> attano pattakoṭṭhāsavasena uddharitvā laddhabhāgabhattaṃ. <bold>Bhikkhuno</bold>ti bhinnakilesassa paccekabuddhassa. <bold>Vittā sumanā</bold>ti tuṭṭhā somanassajātā kammaphalaṃ saddahantī. <bold>Tassa kammassā</bold>ti tassa ekabhikkhādānakammassa. Idaṃ vuttaṃ hoti – ahaṃ, mahārāja, pubbe sāvatthiyaṃ aññatarassa kuṭumbiyakulassa dāsī hutvā attano laddhabhāgabhattaṃ ādāya nikkhamantī ekaṃ paccekabuddhaṃ piṇḍāya carantaṃ disvā attano taṇhaṃ milāpetvā saññatādiguṇasampannā kammaphalaṃ saddahantī tassa taṃ bhattaṃ adāsiṃ, sāhaṃ yāvatāyukaṃ ṭhatvā kālaṃ katvā tattha sāvatthiyaṃ kosalarañño aggamahesiyā kucchimhi nibbattitvā idāni tava pāde paricaramānā evarūpaṃ sampattiṃ anubhavāmi, tassa mama kammassa idamīdisaṃ phalanti. Tattha guṇasampannānaṃ dinnadānassa mahapphalabhāvadassanatthaṃ –</paragraph>
    <gatha1 line="876">‘‘Aggato ve pasannāna’’nti (itivu. 90) ca.</gatha1>
    <gathalast line="877">‘‘Esa devamanussānaṃ, sabbakāmadado nidhī’’ti (khu. pā. 8.10) ca. –</gathalast>
    <unindented line="878">Ādigāthā vitthāretabbā.</unindented>
    <paragraph line="879">Iti te ubhopi attano purimakammaṃ vitthārato kathetvā tato paṭṭhāya catūsu nagaradvāresu nagaramajjhe nivesanadvāreti cha dānasālāyo kāretvā sakalajambudīpaṃ unnaṅgalaṃ katvā mahādānaṃ pavattetvā sīlaṃ rakkhitvā uposathakammaṃ katvā jīvitapariyosāne saggaparāyaṇā ahesuṃ.</paragraph>
    <paragraph line="880">Satthā imaṃ dhammadesanaṃ āharitvā jātakaṃ samodhānesi – ‘‘tadā devī rāhulamātā ahosi, rājā pana ahameva ahosi’’nti.</paragraph>
    <centered line="881">Kummāsapiṇḍijātakavaṇṇanā dasamā.</centered>
    <hangnum line="882"></hangnum>
    <paragraph line="883"> [416] 11. Parantapajātakavaṇṇanā</paragraph>
    <paragraph line="884"><bold>Āgamissati</bold><pageBreak edition="V" number="3.0368" /><bold>me pāpa</bold>nti idaṃ satthā veḷuvane viharanto devadattassa vadhāya parisakkanaṃ ārabbha kathesi. Tadā hi dhammasabhāyaṃ kathaṃ samuṭṭhāpesuṃ ‘‘āvuso, devadatto tathāgatassa <pageBreak edition="P" number="3.0415" /> māraṇatthameva parisakkati, dhanuggahe payojesi, silaṃ pavijjhi, nāḷāgiriṃ vissajjāpesi, tathāgatassa <pageBreak edition="M" number="3.0394" /> vināsatthameva upāyaṃ karotī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa mama vadhāya parisakki, tāsamattampi pana kātuṃ asakkonto attanāva dukkhaṃ anubhosī’’ti vatvā atītaṃ āhari.</paragraph>
    <paragraph line="885">Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto takkasilāyaṃ sabbasippāni sikkhi, sabbarutajānanamantaṃ uggaṇhi. So ācariyassa anuyogaṃ datvā bārāṇasiṃ paccāgacchi, pitā taṃ oparajje ṭhapesi. Kiñcāpi oparajje ṭhapeti, mārāpetukāmo pana naṃ hutvā daṭṭhumpi na icchi. Athekā siṅgālī dve potake gahetvā rattiṃ manussesu paṭisallīnesu niddhamanena nagaraṃ pāvisi. Bodhisattassa ca pāsāde sayanagabbhassa avidūre ekā sālā atthi, tattheko addhikamanusso upāhanā omuñcitvā pādamūle bhūmiyaṃ ṭhapetvā ekasmiṃ phalake nipajji, na tāva niddāyati. Tadā siṅgāliyā potakā chātā viraviṃsu. Atha tesaṃ mātā ‘‘tātā, mā saddaṃ karittha, etissā sālāya eko manusso upāhanā omuñcitvā bhūmiyaṃ ṭhapetvā phalake nipanno na tāva niddāyati, etassa niddāyanakāle etā upāhanā āharitvā tumhe khādāpessāmī’’ti attano bhāsāya āha. Bodhisatto mantānubhāvena tassā bhāsaṃ jānitvā sayanagabbhā nikkhamma vātapānaṃ vivaritvā ‘‘ko etthā’’ti āha. ‘‘Ahaṃ, deva, addhikamanusso’’ti. ‘‘Upāhanā te kuhi’’nti? ‘‘Bhūmiyaṃ, devā’’ti. ‘‘Ukkhitvā olambetvā ṭhapehī’’ti. Taṃ sutvā siṅgālī bodhisattassa kujjhi.</paragraph>
    <paragraph line="886">Puna ekadivasaṃ sā tatheva nagaraṃ pāvisi. Tadā ceko mattamanusso ‘‘pānīyaṃ <pageBreak edition="P" number="3.0416" /> pivissāmī’’ti pokkharaṇiṃ otaranto patitvā nimuggo nirassāso mari. Nivatthā panassa dve sāṭakā nivāsanantare kahāpaṇasahassaṃ aṅguliyā ca muddikā atthi. Tadāpi sā puttake ‘‘chātamhā, ammā’’ti viravante ‘‘tātā, mā saddaṃ karittha, etissā pokkharaṇiyā manusso mato, tassa idañcidañca atthi, so pana maritvā sopāneyeva nipanno, tumhe etaṃ manussaṃ khādāpessāmī’’ti <pageBreak edition="V" number="3.0369" /> āha. Bodhisatto <pageBreak edition="M" number="3.0395" /> taṃ sutvā vātapānaṃ vivaritvā ‘‘sālāya ko atthī’’ti vatvā ekenuṭṭhāya ‘‘ahaṃ, devā’’ti vutte ‘‘gaccha etissā pokkharaṇiyā matamanussassa sāṭake ca kahāpaṇasahassañca aṅgulimuddikañca gahetvā sarīramassa yathā na uṭṭhahati, evaṃ udake osīdāpehī’’ti āha. So tathā akāsi. Sā punapi kujjhitvā ‘‘purimadivase tāva me puttakānaṃ upāhanā khādituṃ na adāsi, ajja matamanussaṃ khādituṃ na deti, hotu, ito dāni tatiyadivase eko sapattarājā āgantvā nagaraṃ parikkhipissati. Atha naṃ pitā yuddhatthāya pesessati, tatra te sīsaṃ chindissanti, atha te galalohitaṃ pivitvā veraṃ muñcissāmi. Tvaṃ mayā saddhiṃ veraṃ bandhasi, jānissāmī’’ti viravitvā bodhisattaṃ tajjetvā puttake gahetvā nikkhamati.</paragraph>
    <paragraph line="887">Tatiyadivase eko sapattarājā āgantvā nagaraṃ parivāresi. Rājā bodhisattaṃ ‘‘gaccha, tāta, tena saddhiṃ yujjhā’’ti āha. ‘‘Mayā, deva, ekaṃ diṭṭhaṃ atthi, gantuṃ na visahāmi, jīvitantarāyaṃ bhāyāmī’’ti. ‘‘Mayhaṃ tayi mate vā amate vā kiṃ, gacchāheva tva’’nti? So ‘‘sādhu, devā’’ti mahāsatto parisaṃ gahetvā sapattarañño ṭhitadvārena anikkhamitvā aññaṃ dvāraṃ vivaritvā nikkhami. Tasmiṃ gacchante sakalanagaraṃ tucchaṃ viya ahosi. Sabbe teneva saddhiṃ nikkhamiṃsu. So ekasmiṃ sabhāgaṭṭhāne khandhāvāraṃ nivāsetvā acchi. Rājā cintesi ‘‘uparājā nagaraṃ tucchaṃ katvā balaṃ gahetvā palāyi, sapattarājāpi nagaraṃ parivāretvā <pageBreak edition="P" number="3.0417" /> ṭhito, idāni mayhaṃ jīvitaṃ natthī’’ti. So ‘‘jīvitaṃ rakkhissāmī’’ti deviñca purohitañca parantapaṃ nāmekaṃ pādamūlikañca dāsaṃ gahetvā rattibhāge aññātakavesena palāyitvā araññaṃ pāvisi. Bodhisatto tassa palātabhāvaṃ ñatvā nagaraṃ pavisitvā yuddhaṃ katvā sapattaṃ palāpetvā rajjaṃ gaṇhi. Pitāpissa ekasmiṃ nadītīre paṇṇasālaṃ kāretvā phalāphalena yāpento vasi. Rājā ca purohito ca phalāphalatthāya gacchanti. Parantapadāso deviyā saddhiṃ paṇṇasālāyameva hoti. Tatrāpi rājānaṃ paṭicca deviyā kucchismiṃ gabbho patiṭṭhāsi. Sā abhiṇhasaṃsaggavasena parantapena saddhiṃ aticari. Sā ekadivasaṃ parantapaṃ āha ‘‘raññā ñāte neva tava, na mayhaṃ jīvitaṃ atthi, tasmā mārehi na’’nti. ‘‘Kathaṃ māremī’’ti? Esa taṃ khaggañca nhānasāṭakañca <pageBreak edition="M" number="3.0396" /> gāhāpetvā nhāyituṃ gacchati, tatrassa nhānaṭṭhāne pamādaṃ ñatvā khaggena sīsaṃ chinditvā sarīraṃ khaṇḍākhaṇḍikaṃ katvā bhūmiyaṃ nikhaṇāhīti. So ‘‘sādhū’’ti sampaṭicchi.</paragraph>
    <paragraph line="888">Athekadivasaṃ purohitoyeva phalāphalatthāya gantvā avidūre rañño nhānatitthasāmante ekaṃ rukkhaṃ <pageBreak edition="V" number="3.0370" /> āruyha phalāphalaṃ gaṇhāti. Rājā ‘‘nhāyissāmī’’ti parantapaṃ khaggañca nhānasāṭakañca gāhāpetvā nadītīraṃ agamāsi. Tattha naṃ nhānakāle pamādamāpannaṃ ‘‘māressāmī’’ti parantapo gīvāya gahetvā khaggaṃ ukkhipi. So maraṇabhayena viravi. Purohito taṃ saddaṃ sutvā olokento parantapaṃ rājānaṃ mārentaṃ disvā bhītatasito sākhaṃ vissajjetvā rukkhato oruyha ekaṃ gumbaṃ pavisitvā nilīyi. Parantapo tassa sākhāvissajjanasaddaṃ sutvā rājānaṃ māretvā bhūmiyaṃ khaṇitvā ‘‘imasmiṃ ṭhāne sākhāvissajjanasaddo ahosi, ko nu kho etthā’’ti vicinanto kañci adisvā nhatvā gato. Tassa gatakāle purohito nisinnaṭṭhānā nikkhamitvā rañño sarīraṃ khaṇḍākhaṇḍikaṃ <pageBreak edition="P" number="3.0418" /> chinditvā āvāṭe nikhātabhāvaṃ ñatvā nhatvā attano vadhabhayena andhavesaṃ gahetvā paṇṇasālaṃ agamāsi. Taṃ disvā parantapo ‘‘kiṃ te, brāhmaṇa, kata’’nti āha. So ajānanto viya ‘‘deva, akkhīni me nāsetvā āgatomhi, ussannāsīvise araññe ekasmiṃ vammikapasse aṭṭhāsiṃ, tatrekena āsīvisena nāsavāto vissaṭṭho me bhavissatī’’ti āha. Parantapo ‘‘na maṃ sañjānāti, ‘devā’ti vadati, samassāsessāmi na’’nti cintetvā ‘‘brāhmaṇa, mā cintayi, ahaṃ taṃ paṭijaggissāmī’’ti assāsetvā phalāphalaṃ datvā santappesi. Tato paṭṭhāya parantapadāso phalāphalaṃ āhari, devīpi puttaṃ vijāyi. Sā putte vaḍḍhante ekadivasaṃ paccūsasamaye sukhanisinnā saṇikaṃ parantapadāsaṃ etadavoca ‘‘tvaṃ rājānaṃ mārento kenaci diṭṭho’’ti. ‘‘Na maṃ koci addasa, sākhāvissajjanasaddaṃ pana assosiṃ, tassā sākhāya manussena vā tiracchānena vā vissaṭṭhabhāvaṃ na jānāmi, yadā kadāci pana me bhayaṃ āgacchantaṃ sākhāvissaṭṭhaṭṭhānato āgamissatī’’ti tāya saddhiṃ sallapanto paṭhamaṃ gāthamāha –</paragraph>
    <hangnum line="889" number="154"></hangnum>
    <gatha1 line="890"> ‘‘Āgamissati <pageBreak edition="M" number="3.0397" /> me pāpaṃ, āgamissati me bhayaṃ;</gatha1>
    <gathalast line="891">Tadā hi calitā sākhā, manussena migena vā’’ti.</gathalast>
    <paragraph line="892">Tattha <bold>pāpa</bold>nti lāmakaṃ aniṭṭhaṃ akantaṃ. <bold>Bhaya</bold>nti cittutrāsabhayampi me āgamissati, na sakkā nāgantuṃ. Kiṃkāraṇā? <bold>Tadā hi calitā sākhā manussena migena vā</bold>ti na paññāyati, tasmā tato maṃ bhayaṃ āgamissati.</paragraph>
    <paragraph line="893">Te ‘‘purohito niddāyatī’’ti maññiṃsu. So pana aniddāyamānova tesaṃ kathaṃ assosi. Athekadivasaṃ purohito parantapadāse phalāphalatthāya gate attano brāhmaṇiṃ saritvā vilapanto dutiyaṃ gāthamāha –</paragraph>
    <hangnum line="894" number="155"></hangnum>
    <gatha1 line="895"> ‘‘Bhīruyā <pageBreak edition="V" number="3.0371" /><pageBreak edition="P" number="3.0419" /> nūna me kāmo, avidūre vasantiyā;</gatha1>
    <gathalast line="896">Karissati kisaṃ paṇḍuṃ, sāva sākhā parantapa’’nti.</gathalast>
    <paragraph line="897">Tattha <bold>bhīruyā</bold>ti itthī ca nāma appamattakenāpi bhāyati, tasmā ‘‘bhīrū’’ti vuccati. <bold>Avidūre</bold>ti nātidūre ito katipayayojanamatthake vasantiyā bhīruyā mayhaṃ brāhmaṇiyā yo mama kāmo uppanno, so nūna maṃ kisañca paṇḍuñca karissatīti dasseti. <bold>‘‘Sāva sākhā’’</bold>ti iminā pana opammaṃ dasseti, yathā sākhā parantapaṃ kisaṃ paṇḍuṃ karoti, evanti attho.</paragraph>
    <paragraph line="898">Iti brāhmaṇo gāthameva vadati, atthaṃ pana na katheti, tasmā imāya gāthāya kiccaṃ deviyā apākaṭaṃ. Atha naṃ ‘‘kiṃ kathesi brāhmaṇā’’ti āha. Sopi ‘‘sallakkhitaṃ me’’ti vatvā puna ekadivasaṃ tatiyaṃ gāthamāha –</paragraph>
    <hangnum line="899" number="156"></hangnum>
    <gatha1 line="900"> ‘‘Socayissati maṃ kantā, gāme vasamaninditā;</gatha1>
    <gathalast line="901">Karissati kisaṃ paṇḍuṃ, sāva sākhā parantapa’’nti.</gathalast>
    <paragraph line="902">Tattha <bold>socayissatī</bold>ti sokuppādanena sukkhāpessati. <bold>Kantā</bold>ti iṭṭhabhariyā. <bold>Gāme vasa</bold>nti bārāṇasiyaṃ vasantīti adhippāyo. <bold>Aninditā</bold>ti agarahitā uttamarūpadharā.</paragraph>
    <paragraph line="903">Punekadivasaṃ <pageBreak edition="M" number="3.0398" /> catutthaṃ gāthamāha –</paragraph>
    <hangnum line="904" number="157"></hangnum>
    <gatha1 line="905"> ‘‘Tayā maṃ asitāpaṅgi, sitāni bhaṇitāni ca;</gatha1>
    <gathalast line="906">Kisaṃ paṇḍuṃ karissanti, sāva sākhā parantapa’’nti.</gathalast>
    <paragraph line="907">Tattha <bold>tayā maṃ asitāpaṅgī</bold>ti tayā maṃ asitā apaṅgi. Idaṃ vuttaṃ hoti – bhadde, akkhikoṭito añjanasalākāya nīharitvā abhisaṅkhataasitāpaṅgi tayā pavattitāni mandahasitāni ca madhurabhāsitāni ca maṃ sā vissaṭṭhasākhā viravamānā parantapaṃ viya kisaṃ paṇḍuṃ karissatīti. Pa-kārassa va-kāraṃ katvā ‘‘vaṅgī’’tipi pāṭhoyeva.</paragraph>
    <paragraph line="908">Aparabhāge kumāro vayappatto ahosi soḷasavassuddesiko. Atha naṃ brāhmaṇo yaṭṭhikoṭiṃ gāhāpetvā nhānatitthaṃ gantvā akkhīni ummīletvā olokesi. Kumāro ‘‘nanu tvaṃ brāhmaṇa, andho’’ti <pageBreak edition="V" number="3.0372" /><pageBreak edition="P" number="3.0420" /> āha. So ‘‘nāhaṃ andho, iminā me upāyena jīvitaṃ rakkhāmī’’ti vatvā ‘‘tava pitaraṃ jānāsī’’ti āha. ‘‘Ayaṃ me pitā’’ti vutte ‘‘nāyaṃ tava pitā, pitā pana te bārāṇasirājā, ayaṃ tumhākaṃ dāso, so mātari te vippaṭipajjitvā imasmiṃ ṭhāne tava pitaraṃ māretvā nikhaṇī’’ti aṭṭhīni nīharitvā dassesi. Kumārassa balavakodho uppajji. Atha naṃ ‘‘idāni kiṃ karomī’’ti pucchi. ‘‘Yaṃ te ismiṃyeva titthe pitu tena kataṃ, taṃ karohī’’ti sabbaṃ pavattiṃ ācikkhitvā kumāraṃ katipāhaṃ tharugaṇhanaṃ sikkhāpesi. Athekadivasaṃ kumāro khaggañca nhānasāṭakañca gahetvā ‘‘nhāyituṃ gacchāma, tātā’’ti āha. Parantapo ‘‘sādhū’’ti tena saddhiṃ gato. Athassa nhāyituṃ otiṇṇakāle dakkhiṇahatthena asiṃ, vāmahatthena cūḷaṃ gahetvā ‘‘tvaṃ kira imasmiṃyeva titthe mama pitaraṃ cūḷāya gahetvā viravantaṃ māresi, ahampi taṃ tatheva karissāmī’’ti āha. So maraṇabhayabhīto paridevamāno dve gāthā abhāsi –</paragraph>
    <hangnum line="909" number="158"></hangnum>
    <gatha1 line="910"> ‘‘Āgamā nūna so saddo, asaṃsi nūna so tava;</gatha1>
    <gathalast line="911">Akkhātaṃ nūna taṃ tena, yo taṃ sākhamakampayi.</gathalast>
    <hangnum line="912" number="159"></hangnum>
    <gatha1 line="913"> ‘‘Idaṃ <pageBreak edition="M" number="3.0399" /> kho taṃ samāgamma, mama bālassa cintitaṃ;</gatha1>
    <gathalast line="914">Tadā hi calitā sākhā, manussena migena vā’’ti.</gathalast>
    <paragraph line="915">Tattha <bold>āgamā</bold>ti so sākhasaddo nūna taṃ āgato sampatto. <bold>Asaṃsi nūna so tavā</bold>ti so saddo tava ārocesi maññe. <bold>Akkhātaṃ nūna taṃ tenā</bold>ti yo satto tadā taṃ sākhaṃ akampayi, tena ‘‘evaṃ te pitā mārito’’ti nūna taṃ kāraṇaṃ akkhātaṃ. <bold>Samāgammā</bold>ti saṅgamma, samāgatanti attho. Yaṃ mama bālassa ‘‘tadā calitā sākhā manussena migena vā, tato me bhayaṃ uppajjissatī’’ti cintitaṃ parivitakkitaṃ ahosi, idaṃ tayā saddhiṃ samāgatanti vuttaṃ hoti.</paragraph>
    <paragraph line="916">Tato kumāro osānagāthamāha –</paragraph>
    <hangnum line="917" number="160"></hangnum>
    <gatha1 line="918"> ‘‘Tatheva tvaṃ avedesi, avañci pitaraṃ mama;</gatha1>
    <gathalast line="919">Hantvā sākhāhi chādento, āgamissati me bhaya’’nti.</gathalast>
    <paragraph line="920">Tattha <pageBreak edition="P" number="3.0421" /><bold>tatheva tvaṃ avedesī</bold>ti tatheva tvaṃ aññāsi. <bold>Avañci pitaraṃ mamā</bold>ti tvaṃ mama pitaraṃ <pageBreak edition="V" number="3.0373" /> ‘‘nhāyituṃ gacchāmā’’ti vissāsetvā nhāyantaṃ māretvā khaṇḍākhaṇḍikaṃ chinditvā nikhaṇitvā ‘‘sace koci jānissati, mayhampi evarūpaṃ bhayaṃ āgacchissatī’’ti vañcesi, idaṃ kho pana maraṇabhayaṃ idāni tavāgatanti.</paragraph>
    <paragraph line="921">Iti taṃ vatvā tattheva jīvitakkhayaṃ pāpetvā nikhaṇitvā sākhāhi paṭicchādetvā khaggaṃ dhovitvā nhatvā paṇṇasālaṃ gantvā tassa māritabhāvaṃ purohitassa kathetvā mātaraṃ paribhāsitvā ‘‘idha kiṃ karissāmā’’ti tayo janā bārāṇasimeva agamaṃsu. Bodhisatto kaniṭṭhassa oparajjaṃ datvā dānādīni puññāni katvā saggapadaṃ pūresi.</paragraph>
    <paragraph line="922">Satthā imaṃ dhammadesanaṃ āharitvā saccāni pakāsetvā jātakaṃ samodhānesi – ‘‘tadā piturājā devadatto ahosi, purohito ānando, puttarājā pana ahameva ahosi’’nti.</paragraph>
    <centered line="923">Parantapajātakavaṇṇanā ekādasamā.</centered>
    <centered line="924">Gandhāravaggo dutiyo.</centered>
    <paragraph line="925">Jātakuddānaṃ –</paragraph>
    <gatha1 line="926">Kukku <pageBreak edition="M" number="3.0400" /> manoja sutano, gijjha dabbhapuppha paṇṇako;</gatha1>
    <gathalast line="927">Sattubhasta aṭṭhiseno, kapi bakabrahmā dasa.</gathalast>
    <gatha1 line="928">Gandhāro mahākapi ca, kumbhakāro daḷhadhammo;</gatha1>
    <gatha2 line="929">Somadatto susīmo ca, koṭasimbali dhūmakārī;</gatha2>
    <gathalast line="930">Jāgaro kummāsapiṇḍo, parantapā ekādasa.</gathalast>
    <centered line="931">Sattakanipātavaṇṇanā niṭṭhitā.</centered>
  </content>
</document>