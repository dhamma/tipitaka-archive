<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0513a3.att0.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-3/4. catukkanipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/jataka-atthakatha-3</directory>
    <basename>4. catukkanipato</basename>
    <titlePath>4. Catukkanipāto - Jātaka-aṭṭhakathā-3 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <centered line="1"> Namo tassa bhagavato arahato sammāsambuddhassa</centered>
    <nikaya line="2">Khuddakanikāye</nikaya>
    <book line="3">Jātaka-aṭṭhakathā</book>
    <title line="4">(Tatiyo bhāgo)</title>
    <chapter line="5">4. Catukkanipāto</chapter>
    <title line="6">1. Kāliṅgavaggo</title>
    <hangnum line="7"></hangnum>
    <paragraph line="8"> [301] 1. Cūḷakāliṅgajātakavaṇṇanā</paragraph>
    <paragraph line="9"><bold>Vivarathimāsaṃ</bold><pageBreak edition="Vipassana Research Institut" number="3.0001" /><pageBreak edition="Pali Text Society" number="3.0001" /><pageBreak edition="Myanmar" number="3.0001" /><bold>dvāra</bold>nti idaṃ satthā jetavane viharanto catunnaṃ paribbājikānaṃ pabbajjaṃ ārabbha kathesi. Vesāliyaṃ kira licchavirājūnaṃ satta sahassāni satta satāni satta ca licchavī vasiṃsu. Te sabbepi pucchāpaṭipucchācittakā ahesuṃ. Atheko pañcasu vādasatesu byatto nigaṇṭho vesāliyaṃ sampāpuṇi, te tassa saṅgahaṃ akaṃsu. Aparāpi evarūpā nigaṇṭhī sampāpuṇi <pageBreak edition="Vipassana Research Institut" number="3.0002" />. Rājāno dvepi jane vādaṃ kāresuṃ, ubhopi sadisāva ahesuṃ. Tato licchavīnaṃ etadahosi ‘‘ime dvepi paṭicca uppanno putto byatto bhavissatī’’ti. Tesaṃ vivāhaṃ kāretvā dvepi ekato vāsesuṃ. Atha nesaṃ saṃvāsamanvāya paṭipāṭiyā catasso dārikāyo eko ca dārako jāyi. Dārikānaṃ ‘‘saccā, lolā, avadhārikā, paṭicchādā’’ti nāmaṃ akaṃsu, dārakassa ‘‘saccako’’ti. Te <pageBreak edition="Myanmar" number="3.0002" /> pañcapi janā viññutaṃ pattā mātito pañca vādasatāni, pitito pañca vādasatānīti vādasahassaṃ uggaṇhiṃsu. Mātāpitaro dārikānaṃ evaṃ ovadiṃsu ‘‘sace koci gihī tumhākaṃ vādaṃ bhindissati, tassa pādaparicārikā bhaveyyātha. Sace pabbajito bhindissati, tassa santike pabbajeyyāthā’’ti.</paragraph>
    <paragraph line="10">Aparabhāge mātāpitaro kālamakaṃsu. Tesu kālakatesu saccakanigaṇṭho tattheva vesāliyaṃ licchavīnaṃ sippaṃ sikkhāpento vasi. Bhaginiyo jambusākhaṃ gahetvā vādatthāya <pageBreak edition="Pali Text Society" number="3.0002" /> nagarā nagaraṃ caramānā sāvatthiṃ patvā nagaradvāre sākhaṃ nikhaṇitvā ‘‘yo amhākaṃ vādaṃ āropetuṃ sakkoti gihī vā pabbajito vā, so etaṃ paṃsupuñjaṃ pādehi vikiritvā pādeheva sākhaṃ maddatū’’ti dārakānaṃ vatvā bhikkhāya nagaraṃ pavisiṃsu. Athāyasmā sāriputto asammaṭṭhaṭṭhānaṃ sammajjitvā rittaghaṭesu pānīyaṃ upaṭṭhapetvā gilāne ca paṭijaggitvā divātaraṃ sāvatthiṃ piṇḍāya pavisanto taṃ sākhaṃ disvā dārake pucchi, dārakā taṃ pavattiṃ ācikkhiṃsu. Thero dārakeheva pātāpetvā maddāpetvā ‘‘yehi ayaṃ sākhā ṭhapitā, te katabhattakiccāva āgantvā jetavanadvārakoṭṭhake maṃ passantū’’ti dārakānaṃ vatvā nagaraṃ pavisitvā katabhattakicco vihāradvārakoṭṭhake aṭṭhāsi. Tāpi paribbājikā bhikkhāya caritvā āgatā sākhaṃ madditaṃ disvā ‘‘kenāyaṃ madditā’’ti vatvā ‘‘sāriputtattherena, sace tumhe vādatthikā, jetavanadvārakoṭṭhakaṃ gacchathā’’ti dārakehi vuttā puna nagaraṃ pavisitvā mahājanaṃ sannipātetvā vihāradvārakoṭṭhakaṃ gantvā theraṃ vādasahassaṃ pucchiṃsu. Thero taṃ vissajjetvā ‘‘aññaṃ kiñci jānāthā’’ti pucchi. ‘‘Na jānāma, sāmī’’ti. ‘‘Ahaṃ pana vo kiñci pucchāmī’’ti. ‘‘Puccha, sāmi, jānantiyo kathessāmā’’ti.</paragraph>
    <paragraph line="11">Thero ‘‘ekaṃ nāma ki’’nti pucchi. Tā na jāniṃsu. Thero vissajjesi. Tā ‘‘amhākaṃ, sāmi, parājayo, tumhākaṃ jayo’’ti āhaṃsu. ‘‘Idāni kiṃ karissathā’’ti? ‘‘Amhākaṃ mātāpitūhi ayaṃ ovādo dinno ‘sace vo gihī vādaṃ bhindissati, tassa pajāpatiyo bhaveyyātha. Sace pabbajito, tassa santike pabbajeyyāthā’ti, pabbajjaṃ no dethā’’ti. Thero ‘‘sādhū’’ti vatvā tā uppalavaṇṇāya theriyā santike pabbājesi. Tā sabbāpi na cirasseva arahattaṃ <pageBreak edition="Vipassana Research Institut" number="3.0003" /> pāpuṇiṃsu. Athekadivasaṃ <pageBreak edition="Myanmar" number="3.0003" /> bhikkhū dhammasabhāyaṃ kathaṃ samuṭṭhāpesuṃ ‘‘āvuso, sāriputtatthero catunnaṃ paribbājikānaṃ avassayo hutvā sabbā arahattaṃ pāpesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa etāsaṃ avassayo <pageBreak edition="Pali Text Society" number="3.0003" /> ahosi, idāni pana pabbajjābhisekaṃ dāpesi, pubbe rājamahesiṭṭhāne ṭhapesī’’ti vatvā atītaṃ āhari.</paragraph>
    <paragraph line="12">Atīte kāliṅgaraṭṭhe dantapuranagare kāliṅgarāje rajjaṃ kārente assakaraṭṭhe pāṭalinagare assako nāma rājā rajjaṃ kāresi. Kāliṅgo sampannabalavāhano sayampi nāgabalo paṭiyodhaṃ na passati. So yujjhitukāmo hutvā amaccānaṃ ārocesi ‘‘ahaṃ yuddhatthiko, paṭiyodhaṃ pana na passāmi, kiṃ karomā’’ti. Amaccā ‘‘attheko, mahārāja, upāyo, dhītaro te catasso uttamarūpadharā, tā pasādhetvā paṭicchannayāne nisīdāpetvā balaparivutā gāmanigamarājadhāniyo carāpetha. Yo rājā tā attano gehe kātukāmo bhavissati, tena saddhiṃ yuddhaṃ karissāmā’’ti vadiṃsu. Rājā tathā kāresi. Tāhi gatagataṭṭhāne rājāno bhayena tāsaṃ nagaraṃ pavisituṃ na denti, paṇṇākāraṃ pesetvā bahinagareyeva vasāpenti. Evaṃ sakalajambudīpaṃ vicaritvā assakaraṭṭhe pāṭalinagaraṃ pāpuṇiṃsu. Assakopi nagaradvārāni pidahāpetvā paṇṇākāraṃ pesesi. Tassa nandiseno nāma amacco paṇḍito byatto upāyakusalo. So cintesi ‘‘imā kira rājadhītaro sakalajambudīpaṃ vicaritvā paṭiyodhaṃ na labhiṃsu, evaṃ sante jambudīpo tuccho nāma ahosi, ahaṃ kāliṅgena saddhiṃ yujjhissāmī’’ti. So nagaradvāraṃ gantvā dovārike āmantetvā tāsaṃ dvāraṃ vivarāpetuṃ paṭhamaṃ gāthamāha –</paragraph>
    <hangnum line="13" number="1"></hangnum>
    <gatha1 line="14"> ‘‘Vivarathimāsaṃ dvāraṃ, nagaraṃ pavisantu aruṇarājassa;</gatha1>
    <gathalast line="15">Sīhena susiṭṭhena, surakkhitaṃ nandisenenā’’ti.</gathalast>
    <paragraph line="16">Tattha <bold>aruṇarājassā</bold>ti so hi rajje patiṭṭhitakāle raṭṭhanāmavasena assako nāma jāto, kuladattiyaṃ panassa nāmaṃ aruṇoti <pageBreak edition="Myanmar" number="3.0004" /><pageBreak edition="Pali Text Society" number="3.0004" />. Tenāha ‘‘aruṇarājassā’’ti. <bold>Sīhenā</bold>ti purisasīhena. <bold>Susiṭṭhenā</bold>ti ācariyehi suṭṭhu anusāsitena. <bold>Nandisenenā</bold>ti mayā nandisenena nāma.</paragraph>
    <paragraph line="17">So evaṃ vatvā dvāraṃ vivarāpetvā tā gahetvā assakarañño datvā ‘‘tumhe mā bhāyittha, yuddhe sati ahaṃ jinissāmi, imā uttamarūpadharā rājadhītaro mahesiyo karothā’’ti tāsaṃ abhisekaṃ dāpetvā tāhi saddhiṃ āgate purise ‘‘gacchatha, tumhe rājadhītūnaṃ assakarājena mahesiṭṭhāne <pageBreak edition="Vipassana Research Institut" number="3.0004" /> ṭhapitabhāvaṃ tumhākaṃ rañño ācikkhathā’’ti uyyojesi. Te gantvā ārocesuṃ. Kāliṅgo ‘‘na hi nūna so mayhaṃ balaṃ jānātī’’ti vatvā tāvadeva mahatiyā senāya nikkhami. Nandiseno tassa āgamanaṃ ñatvā ‘‘attano kira rajjasīmāyameva hotu, mā amhākaṃ rañño rajjasīmaṃ okkamatu, ubhinnaṃ rajjānaṃ antare yuddhaṃ bhavissatī’’ti sāsanaṃ pesesi. So sāsanaṃ sutvā attano rajjapariyanteyeva aṭṭhāsi. Assakopi attano rajjapariyante aṭṭhāsi. Tadā bodhisatto isipabbajjaṃ pabbajitvā tesaṃ dvinnaṃ rajjānaṃ antare paṇṇasālāyaṃ vasati. Kāliṅgo cintesi ‘‘samaṇā nāma kiñci jānissanti, ko jānāti, kiṃ bhavissati, kassa jayo vā parājayo vā bhavissati, tāpasaṃ pucchissāmī’’ti aññātakavesena bodhisattaṃ upasaṅkamitvā vanditvā ekamantaṃ nisīditvā paṭisanthāraṃ katvā ‘‘bhante, kāliṅgo ca assako ca yujjhitukāmā attano attano rajjasīmāyameva ṭhitā, etesu kassa jayo bhavissati, kassa parājayo’’ti pucchi. Mahāpuñña, ahaṃ ‘‘asukassa jayo, asukassa parājayo’’ti na jānāmi, sakko pana devarājā idhāgacchati, tamahaṃ pucchitvā kathessāmi, sve āgaccheyyāsīti. Sakko bodhisattassa upaṭṭhānaṃ āgantvā <pageBreak edition="Pali Text Society" number="3.0005" /> nisīdi, atha naṃ bodhisatto tamatthaṃ pucchi. Bhante, kāliṅgo jinissati, assako parājissati, idañcidañca pubbanimittaṃ paññāyissatīti.</paragraph>
    <paragraph line="18">Kāliṅgo punadivase āgantvā pucchi, bodhisattopissa ācikkhi. So ‘‘kiṃ nāma pubbanimittaṃ bhavissatī’’ti apucchitvāva ‘‘ahaṃ kira jinissāmī’’ti uṭṭhāya tuṭṭhiyā pakkāmi. Sā kathā vitthārikā ahosi. Taṃ sutvā assako nandisenaṃ pakkosāpetvā ‘‘kāliṅgo kira jinissatiṃ <pageBreak edition="Myanmar" number="3.0005" />, mayaṃ parājissāma, kiṃ nu kho kātabba’’nti āha. So ‘‘ko etaṃ jānāti mahārāja, kassa jayo vā parājayo vā, tumhe mā cintayitthā’’ti rājānaṃ assāsetvā bodhisattaṃ upasaṅkamitvā vanditvā ekamantaṃ nisinno ‘‘bhante, ko jinissati, ko parājissatī’’ti pucchi. ‘‘Kāliṅgo jinissati, assako parājissatī’’ti? ‘‘Bhante, jinantassa pubbanimittaṃ kiṃ bhavissati, kiṃ parājinantassā’’ti? ‘‘Mahāpuñña, jinantassa ārakkhadevatā sabbaseto usabho bhavissati, itarassa sabbakāḷako, ubhinnampi ārakkhadevatā yujjhitvā jayaparājayaṃ karissantī’’ti. Nandiseno taṃ sutvā uṭṭhāya gantvā rañño sahāye sahassamatte mahāyodhe gahetvā avidūre pabbataṃ abhiruyha ‘‘ambho, amhākaṃ rañño jīvitaṃ dātuṃ sakkhissathā’’ti pucchi. ‘‘Āma, sakkhissāmā’’ti. ‘‘Tena hi imasmiṃ papāte patathā’’ti. Te patituṃ ārabhiṃsu. Atha ne vāretvā ‘‘alaṃ ettha patanena, amhākaṃ rañño jīvitaṃ dātuṃ suhadayā anivattino hutvā yujjhathā’’ti āha. Te sampaṭicchiṃsuṃ.</paragraph>
    <paragraph line="19">Atha <pageBreak edition="Vipassana Research Institut" number="3.0005" /> saṅgāme upaṭṭhite kāliṅgo ‘‘ahaṃ kira jinissāmī’’ti vosānaṃ āpajji, balakāyāpissa ‘‘amhākaṃ kira jayo’’ti vosānaṃ āpajjitvā sannāhaṃ akatvā vaggavaggā <pageBreak edition="Pali Text Society" number="3.0006" /> hutvā yathāruci pakkamiṃsu, vīriyakaraṇakāle vīriyaṃ na kariṃsu. Ubhopi rājāno assaṃ abhiruhitvā ‘‘yujjhissāmā’’ti aññamaññaṃ upasaṅkamanti. Ubhinnaṃ ārakkhadevatā purato gantvā kāliṅgarañño ārakkhadevatā sabbaseto usabho ahosi, itarassa sabbakāḷako. Tā devatāpi aññamaññaṃ yujjhanākāraṃ dassentā upasaṅkamiṃsu. Te pana usabhā ubhinnaṃ rājūnaṃyeva paññāyanti, na aññesaṃ. Nandiseno assakaṃ pucchi ‘‘paññāyati te, mahārāja, ārakkhadevatā’’ti. ‘‘Āma, paññāyatī’’ti. ‘‘Kenākārenā’’ti. ‘‘Kāliṅgarañño ārakkhadevatā sabbaseto usabho hutvā paññāyati, amhākaṃ ārakkhadevatā sabbakāḷako kilamanto hutvā tiṭṭhatī’’ti. ‘‘Mahārāja, tumhe mā bhāyatha, mayaṃ jinissāma, kāliṅgo parājissati, tumhe assapiṭṭhito otaritvā imaṃ sattiṃ gahetvā susikkhitasindhavaṃ udarapasse vāmahatthena uppīḷetvā iminā purisasahassena saddhiṃ vegena gantvā kāliṅgarañño ārakkhadevataṃ sattippahārena pātetha, tato mayaṃ sahassamattā sattisahassena paharissāma <pageBreak edition="Myanmar" number="3.0006" />, evaṃ kāliṅgassa ārakkhadevatā nassissati, tato kāliṅgo parājissati, mayaṃ jinissāmā’’ti. Rājā ‘‘sādhū’’ti nandisenena dinnasaññāya gantvā sattiyā pahari, sūrayodhasahassāpi amaccā sattisahassena pahariṃsu. Ārakkhadevatā tattheva jīvitakkhayaṃ pāpuṇi, tāvadeva kāliṅgo parājitvā palāyi. Taṃ palāyamānaṃ disvā sahassamattā amaccā ‘‘kāliṅgo palāyatī’’ti unnadiṃsu. Kāliṅgo maraṇabhayabhīto palāyamāno taṃ tāpasaṃ akkosanto dutiyaṃ gāthamāha –</paragraph>
    <hangnum line="20" number="2"></hangnum>
    <gatha1 line="21"> ‘‘Jayo kaliṅgānamasayhasāhinaṃ, parājayo anayo assakānaṃ;</gatha1>
    <gathalast line="22">Icceva <pageBreak edition="Pali Text Society" number="3.0007" /> te bhāsitaṃ brahmacāri, na ujjubhūtā vitathaṃ bhaṇantī’’ti.</gathalast>
    <paragraph line="23">Tattha <bold>asayhasāhina</bold>nti asayhaṃ dussahaṃ sahituṃ samatthānaṃ. <bold>Icceva te bhāsita</bold>nti evaṃ tayā kūṭatāpasa lañjaṃ gahetvā parājinakarājānaṃ jinissati, jinanarājānañca parājissatīti bhāsitaṃ. <bold>Na ujjubhūtā</bold>ti ye kāyena vācāya manasā ca ujubhūtā, na te musā bhaṇantīti.</paragraph>
    <paragraph line="24">Evaṃ so tāpasaṃ akkosanto palāyanto attano nagarameva gato, nivattitvā oloketumpi nāsakkhi. Tato katipāhaccayena sakko tāpasassa upaṭṭhānaṃ agamāsi. Tāpaso tena saddhiṃ kathento tatiyaṃ gāthamāha –</paragraph>
    <hangnum line="25" number="3"></hangnum>
    <gatha1 line="26"> ‘‘Devā <pageBreak edition="Vipassana Research Institut" number="3.0006" /> musāvādamupātivattā, saccaṃ dhanaṃ paramaṃ tesu sakka;</gatha1>
    <gathalast line="27">Taṃ te musā bhāsitaṃ devarāja, kiṃ vā paṭicca maghavā mahindā’’ti.</gathalast>
    <paragraph line="28">Tattha <bold>taṃ te musā bhāsita</bold>nti yaṃ tayā mayhaṃ bhāsitaṃ, taṃ atthabhañjanakamusāvādaṃ kathentena tayā musā bhāsitaṃ, tayā kiṃ kāraṇaṃ paṭicca evaṃ bhāsitanti?</paragraph>
    <paragraph line="29">Taṃ <pageBreak edition="Myanmar" number="3.0007" /> sutvā sakko catutthaṃ gāthamāha –</paragraph>
    <hangnum line="30" number="4"></hangnum>
    <gatha1 line="31"> ‘‘Nanu te sutaṃ brāhmaṇa bhaññamāne, devā na issanti purisaparakkamassa;</gatha1>
    <gatha2 line="32">Damo samādhi manaso abhejjo, abyaggatā nikkamanañca kāle;</gatha2>
    <gathalast line="33">Daḷhañca viriyaṃ purisaparakkamo ca, teneva āsi vijayo assakāna’’nti.</gathalast>
    <paragraph line="34">Tassattho – kiṃ tayā, brāhmaṇa, tattha tattha vacane bhaññamāne idaṃ na sutapubbaṃ, yaṃ devā purisaparakkamassa na issanti na usūyanti, assakarañño <pageBreak edition="Pali Text Society" number="3.0008" /> vīriyakaraṇavasena attadamanasaṅkhāto <bold>damo,</bold> samaggabhāvena <bold>manaso abhejjo,</bold> abhejja<bold>samādhi,</bold> assakarañño sahāyānaṃ vīriyakaraṇakāle <bold>abyaggatā</bold> yathā kāliṅgassa manussā vaggavaggā hutvā osakkiṃsu, evaṃ anosakkanaṃ samaggabhāvena abhejjacittānaṃ <bold>vīriyañca purisaparakkamo</bold> ca thiro ahosi, teneva kāraṇena assakānaṃ jayo ahosīti.</paragraph>
    <paragraph line="35">Palāte ca pana kāliṅge assakarājā vilopaṃ gāhāpetvā attano nagaraṃ gato. Nandiseno kāliṅgassa sāsanaṃ pesesi ‘‘imāsaṃ catunnaṃ rājakaññānaṃ dāyajjakoṭṭhāsaṃ pesetu, sace na peseti, kātabbamettha jānissāmī’’ti. So taṃ sāsanaṃ sutvā bhītatasito tāhi laddhabbadāyajjaṃ pesesi, tato paṭṭhāya samaggavāsaṃ vasiṃsu.</paragraph>
    <paragraph line="36">Satthā imaṃ dhammadesanaṃ āharitvā jātakaṃ samodhānesi ‘‘tadā kāliṅgarañño dhītaro imā daharabhikkhuniyo ahesuṃ, nandiseno sāriputto, tāpaso pana ahameva ahosi’’nti.</paragraph>
    <centered line="37">Cūḷakāliṅgajātakavaṇṇanā paṭhamā.</centered>
    <hangnum line="38"></hangnum>
    <paragraph line="39"> [302] 2. Mahāassārohajātakavaṇṇanā</paragraph>
    <paragraph line="40"><bold>Adeyyesuṃ</bold><pageBreak edition="Vipassana Research Institut" number="3.0007" /><pageBreak edition="Myanmar" number="3.0008" /> dadaṃ <bold>dāna</bold>nti idaṃ satthā jetavane viharanto ānandattheraṃ ārabbha kathesi. Paccuppannavatthu heṭṭhā kathitameva. Satthā ‘‘porāṇakapaṇḍitāpi attano upakāravaseneva kiriṃsū’’ti vatvā idhāpi atītaṃ āhari.</paragraph>
    <paragraph line="41">Atīte bodhisatto bārāṇasirājā hutvā dhammena samena rajjaṃ kāreti, dānaṃ deti, sīlaṃ rakkhati. So ‘‘paccantaṃ kupitaṃ vūpasamessāmī’’ti balavāhanaparivuto gantvā parājito assaṃ abhiruhitvā palāyamāno ekaṃ paccantagāmaṃ pāpuṇi. Tattha tiṃsa janā rājasevakā vasanti. Te pātova gāmamajjhe sannipatitvā gāmakiccaṃ karonti. Tasmiṃ khaṇe rājā vammitaṃ assaṃ abhiruhitvā alaṅkatapaṭiyatto gāmadvārena <pageBreak edition="Pali Text Society" number="3.0009" /> antogāmaṃ pāvisi. Te ‘‘kiṃ nu kho ida’’nti bhītā palāyitvā sakasakagehāni pavisiṃsu. Eko panettha attano gehaṃ agantvā rañño paccuggamanaṃ katvā ‘‘rājā kira paccantaṃ gato’’ti suyyati, kosi tvaṃ rājapuriso corapurisoti? ‘‘Rājapuriso, sammā’’ti. ‘‘Tena hi ethā’’ti rājānaṃ gehaṃ netvā attano pīṭhake nisīdāpetvā ‘‘ehi, bhadde, sahāyakassa pāde dhovā’’ti bhariyaṃ tassa pāde dhovāpetvā attano balānurūpena āhāraṃ datvā ‘‘muhuttaṃ vissamathā’’ti sayanaṃ paññāpesi, rājā nipajji. Itaro assassa sannāhaṃ mocetvā caṅkamāpetvā udakaṃ pāyetvā piṭṭhiṃ telena makkhetvā tiṇaṃ adāsi. Evaṃ tayo cattāro divase rājānaṃ paṭijaggitvā ‘‘gacchāmahaṃ, sammā’’ti vutte puna rañño ca assassa ca kattabbayuttakaṃ sabbamakāsi. Rājā tussitvā gacchanto ‘‘ahaṃ, samma, mahāassāroho nāma, nagaramajjhe amhākaṃ gehaṃ, sace kenaci kiccena nagaraṃ āgacchasi, dakkhiṇadvāre ṭhatvā dovārikaṃ ‘mahāassāroho kataragehe vasatī’ti pucchitvā dovārikaṃ gahetvā amhākaṃ gehaṃ āgaccheyyāsī’’ti vatvā pakkāmi.</paragraph>
    <paragraph line="42">Balakāyopi rājānaṃ adisvā bahinagare khandhāvāraṃ bandhitvā ṭhito rājānaṃ disvā paccuggantvā parivāresi. Rājā nagaraṃ pavisanto dvārantare ṭhatvā <pageBreak edition="Myanmar" number="3.0009" /> dovārikaṃ pakkosāpetvā mahājanaṃ paṭikkamāpetvā ‘‘tāta, eko paccantagāmavāsī maṃ daṭṭhukāmo āgantvā ‘mahāassārohassa gehaṃ kaha’nti taṃ pucchissati, taṃ tvaṃ hatthe gahetvā ānetvā maṃ dasseyyāsi, tadā tvaṃ sahassaṃ labhissasī’’ti āha. So nāgacchati, tasmiṃ anāgacchante rājā tassa vasanagāme baliṃ vaḍḍhāpesi, balimhi vaḍḍhite nāgacchati. Evaṃ dutiyampi tatiyampi <pageBreak edition="Vipassana Research Institut" number="3.0008" /> baliṃ vaḍḍhāpesi, neva āgacchati. Atha naṃ gāmavāsino sannipatitvā āhaṃsu ‘‘ayya, tava sahāyassa mahāassārohassa āgatakālato paṭṭhāya <pageBreak edition="Pali Text Society" number="3.0010" /> mayaṃ balinā pīḷiyamānā sīsaṃ ukkhipituṃ na sakkoma, gaccha tava sahāyassa mahāassārohassa vatvā amhākaṃ baliṃ vissajjāpehī’’ti. Sādhu gacchissāmi, na pana sakkā tucchahatthena gantuṃ, mayhaṃ sahāyassa dve dārakā atthi, tesañca bhariyāya cassa sahāyakassa ca me nivāsanapārupanapiḷandhanādīni sajjethāti. ‘‘Sādhu sajjissāmā’’ti te sabbaṃ paṇṇākāraṃ sajjayiṃsu.</paragraph>
    <paragraph line="43">So tañca attano ghare pakkapūvañca ādāya gantvā dakkhiṇadvāraṃ patvā dovārikaṃ pucchi ‘‘kahaṃ, samma, mahāassārohassa geha’’nti. So ‘‘ehi dassemi te’’ti taṃ hatthe gahetvā rājadvāraṃ gantvā ‘‘dovāriko ekaṃ paccantagāmavāsiṃ gahetvā āgato’’ti paṭivedesi. Rājā taṃ sutvā āsanā uṭṭhāya ‘‘mayhaṃ sahāyo ca tena saddhiṃ āgatā ca pavisantū’’ti paccuggamanaṃ katvā disvāva naṃ parissajitvā ‘‘mayhaṃ sahāyikā ca dārakā ca arogā’’ti pucchitvā hatthe gahetvā mahātalaṃ abhiruhitvā setacchattassa heṭṭhā rājāsane nisīdāpetvā aggamahesiṃ pakkosāpetvā ‘‘bhadde, sahāyassa me pāde dhovā’’ti āha. Sā tasssa pāde dhovi, rājā suvaṇṇabhiṅkārena udakaṃ āsiñci. Devīpi pāde dhovitvā gandhatelena makkhesi. Rājā ‘‘kiṃ, samma, atthi, kiñci amhākaṃ khādanīya’’nti pucchi. So ‘‘atthī’’ti pasibbakato pūve nīharāpesi. Rājā suvaṇṇataṭṭakena gahetvā tassa saṅgahaṃ karonto ‘‘mama sahāyena ānītaṃ khādathā’’ti deviyā ca amaccānañca khādāpetvā sayampi khādi. Itaro itarampi paṇṇākāraṃ dassesi. Rājā tassa saṅgahatthaṃ kāsikavatthāni apanetvā tena ābhatavatthayugaṃ nivāsesiṃ <pageBreak edition="Myanmar" number="3.0010" />. Devīpi <pageBreak edition="Pali Text Society" number="3.0011" /> kāsikavatthañceva ābharaṇāni ca apanetvā tena ābhatavatthaṃ nivāsetvā ābharaṇāni piḷandhi.</paragraph>
    <paragraph line="44">Atha naṃ rājā rājārahaṃ bhojanaṃ bhojāpetvā ekaṃ amaccaṃ āṇāpesi ‘‘gaccha imassa mama karaṇaniyāmeneva massukammaṃ kāretvā gandhodakena nhāpetvā satasahassagghanikaṃ kāsikavatthaṃ nivāsāpetvā rājālaṅkārena alaṅkārāpetvā ānehī’’ti. So tathā akāsi. Rājā nagare bheriṃ carāpetvā amacce sannipātāpetvā setacchattassa majjhe jātihiṅgulakasuttaṃ pātetvā upaḍḍharajjaṃ adāsi. Te tato paṭṭhāya ekato bhuñjanti pivanti sayanti, vissāso thiro ahosi kenaci abhejjo. Athassa rājā puttadārepi pakkosāpetvā antonagare nivesanaṃ māpetvā adāsi. Te samaggā sammodamānā rajjaṃ kārenti.</paragraph>
    <paragraph line="45">Atha <pageBreak edition="Vipassana Research Institut" number="3.0009" /> amaccā kujjhitvā rājaputtaṃ āhaṃsu ‘‘kumāra, rājā ekassa gahapatikassa upaḍḍharajjaṃ datvā tena saddhiṃ ekato bhuñjati pivati sayati, dārake ca vandāpeti, iminā raññā katakammaṃ na jānāma, kiṃ karoti rājā, mayaṃ lajjāma, tvaṃ rañño kathehī’’ti. So ‘‘sādhū’’ti sampaṭicchitvā sabbaṃ taṃ kathaṃ rañño ārocetvā ‘‘mā evaṃ karohi, mahārājā’’ti āha. ‘‘Tāta, ahaṃ yuddhaparājito kahaṃ vasiṃ, api nu jānāthā’’ti. ‘‘Na jānāma, devā’’ti. ‘‘Ahaṃ etassa ghare vasanto arogo hutvā āgantvā rajjaṃ kāresiṃ, evaṃ mama upakārino kasmā sampattiṃ na dassāmī’’ti evaṃ vatvā ca pana bodhisatto ‘‘tāta, yo hi adātabbayuttakassa deti, dātabbayuttakassa na deti, so āpadaṃ patvā kiñci upakāraṃ na labhatī’’ti dassento imā gāthā āha –</paragraph>
    <hangnum line="46" number="5"></hangnum>
    <gatha1 line="47"> ‘‘Adeyyesu <pageBreak edition="Pali Text Society" number="3.0012" /> dadaṃ dānaṃ, deyyesu nappavecchati;</gatha1>
    <gathalast line="48">Āpāsu byasanaṃ patto, sahāyaṃ nādhigacchati.</gathalast>
    <hangnum line="49" number="6"></hangnum>
    <gatha1 line="50"> ‘‘Nādeyyesu dadaṃ dānaṃ, deyyesu yo pavecchati;</gatha1>
    <gathalast line="51">Āpāsu byasanaṃ patto, sahāyamadhigacchati.</gathalast>
    <hangnum line="52" number="7"></hangnum>
    <gatha1 line="53"> ‘‘Saññogasambhogavisesadassanaṃ <pageBreak edition="Myanmar" number="3.0011" />, anariyadhammesu saṭhesu nassati;</gatha1>
    <gathalast line="54">Katañca ariyesu ca ajjavesu, mahapphalaṃ hoti aṇumpi tādisu.</gathalast>
    <hangnum line="55" number="8"></hangnum>
    <gatha1 line="56"> ‘‘Yo pubbe katakalyāṇo, akā loke sudukkaraṃ;</gatha1>
    <gathalast line="57">Pacchā kayirā na vā kayirā, accantaṃ pūjanāraho’’ti.</gathalast>
    <paragraph line="58">Tattha <bold>adeyyesū</bold>ti pubbe akatūpakāresu. <bold>Deyyesū</bold>ti pubbe katūpakāresu. <bold>Nappavecchatī</bold>ti na paveseti na deti. <bold>Āpāsū</bold>ti āpadāsu. <bold>Byasana</bold>nti dukkhaṃ. <bold>Saññogasambhogavisesadassana</bold>nti yo mittena kato saññogo ceva sambhogo ca, tassa visesadassanaṃ guṇadassanaṃ sukataṃ mayhaṃ imināti etaṃ sabbaṃ asuddhadhammattā anariyadhammesu kerāṭikattā saṭhesu nassati. <bold>Ariyesū</bold>ti attano kataguṇajānanena ariyesu parisuddhesu. <bold>Ajjavesū</bold>ti teneva kāraṇena ujukesu akuṭilesu. <bold>Aṇumpī</bold>ti appamattakampi. <bold>Tādisū</bold>ti ye tādisā puggalā honti ariyā ujubhūtā, tesu appampi kataṃ mahapphalaṃ hoti mahājutikaṃ mahāvipphāraṃ, sukhette vuttabījamiva na nassati <pageBreak edition="Vipassana Research Institut" number="3.0010" />, itarasmiṃ pana pāpe bahumpi kataṃ aggimhi khittabījamiva nassatīti attho. Vuttampi cetaṃ –</paragraph>
    <gatha1 line="59">‘‘Yathāpi bījamaggimhi, ḍayhati na virūhati;</gatha1>
    <gathalast line="60">Evaṃ kataṃ asappurise, nassati na virūhati.</gathalast>
    <gatha1 line="61">‘‘Kataññumhi ca posamhi, sīlavante ariyavuttine;</gatha1>
    <gathalast line="62">Sukhette viya bījāni, kataṃ tamhi na nassatī’’ti. (jā. 1.10.77-78);</gathalast>
    <paragraph line="63"><bold>Pubbe katakalyāṇo</bold>ti paṭhamataraṃ upakāraṃ katvā ṭhito. <bold>Akā</bold>ti akari, ayaṃ loke sudukkaraṃ nāma akāsīti attho. <bold>Pacchā kayirā</bold>ti so pacchā aññaṃ <pageBreak edition="Pali Text Society" number="3.0013" /> kiñci guṇaṃ karotu vā mā vā, teneva paṭhamakatena guṇena <bold>accantaṃ pūjanāraho</bold> hoti, sabbaṃ sakkārasammānaṃ arahatīti.</paragraph>
    <paragraph line="64">Idaṃ pana sutvā neva amaccā, na rājaputto puna kiñci kathesīti.</paragraph>
    <paragraph line="65">Satthā <pageBreak edition="Myanmar" number="3.0012" /> imaṃ dhammadesanaṃ āharitvā jātakaṃ samodhānesi – ‘‘tadā paccantagāmavāsī ānando ahosi, bārāṇasirājā pana ahameva ahosi’’nti.</paragraph>
    <centered line="66">Mahāassārohajātakavaṇṇanā dutiyā.</centered>
    <hangnum line="67"></hangnum>
    <paragraph line="68"> [303] 3. Ekarājajātakavaṇṇanā</paragraph>
    <paragraph line="69"><bold>Anuttare kāmaguṇe samiddhe</bold>ti idaṃ satthā jetavane viharanto aññataraṃ kosalarājasevakaṃ ārabbha kathesi. Paccuppannavatthu heṭṭhā <bold>seyyajātake</bold> (jā. 1.3.94 ādayo) kathitameva. Idha pana satthā ‘‘na tvaññeva anatthena atthaṃ āhari, porāṇakapaṇḍitāpi attano anatthena atthaṃ āhariṃsū’’ti vatvā atītaṃ āhari.</paragraph>
    <paragraph line="70">Atīte bārāṇasirañño upaṭṭhāko amacco rājantepure dubbhi. Rājā paccakkhatova tassa <pageBreak edition="Vipassana Research Institut" number="3.0011" /> dosaṃ disvā taṃ raṭṭhā pabbājesi. So dubbhisenaṃ nāma kosalarājānaṃ upaṭṭhahantoti sabbaṃ <bold>mahāsīlavajātake</bold> (jā. 1.1.51) kathitameva. Idha pana dubbhiseno mahātale amaccamajjhe nisinnaṃ bārāṇasirājānaṃ gaṇhāpetvā sikkāya pakkhipāpetvā uttarummāre heṭṭhāsīsakaṃ olambāpesi. Rājā corarājānaṃ ārabbha mettaṃ bhāvetvā kasiṇaparikammaṃ katvā jhānaṃ nibbattesi, bandhanaṃ chijji, tato rājā ākāse pallaṅkena nisīdi. Corarājassa sarīre dāho uppajji, ‘‘ḍayhāmi ḍayhāmī’’ti bhūmiyaṃ aparāparaṃ parivattati. ‘‘Kimeta’’nti vutte ‘‘mahārāja, tumhe evarūpaṃ dhammikarājānaṃ niraparādhaṃ dvārassa uttarummāre heṭṭhāsīsakaṃ olambāpethā’’ti vadiṃsu. Tena hi vegena gantvā mocetha nanti. Purisā gantvā rājānaṃ ākāse pallaṅkena nisinnaṃ <pageBreak edition="Pali Text Society" number="3.0014" /> disvā āgantvā dubbhisenassa ārocesuṃ. So vegena gantvā taṃ vanditvā khamāpetuṃ paṭhamaṃ gāthamāha –</paragraph>
    <hangnum line="71" number="9"></hangnum>
    <gatha1 line="72"> ‘‘Anuttare kāmaguṇe samiddhe, bhutvāna pubbe vasi ekarāja;</gatha1>
    <gathalast line="73">Sodāni dugge narakamhi khitto, nappajjahe vaṇṇabalaṃ purāṇa’’nti.</gathalast>
    <paragraph line="74">Tattha <pageBreak edition="Myanmar" number="3.0013" /><bold>vasī</bold>ti vuttho. <bold>Ekarājā</bold>ti bodhisattaṃ nāmenālapati. <bold>Sodānī</bold>ti so tvaṃ idāni. <bold>Dugge</bold>ti visame. <bold>Narakamhī</bold>ti āvāṭe. Olambitaṭṭhānaṃ sandhāyetaṃ vuttaṃ. <bold>Nappajjahe vaṇṇabalaṃ purāṇa</bold>nti evarūpe visamaṭṭhāne khittopi porāṇakavaṇṇañca balañca nappajahasīti pucchati.</paragraph>
    <paragraph line="75">Taṃ sutvā bodhisatto sesagāthā avoca –</paragraph>
    <hangnum line="76" number="10"></hangnum>
    <gatha1 line="77"> ‘‘Pubbeva khantī ca tapo ca mayhaṃ, sampatthitā dubbhisena ahosi;</gatha1>
    <gathalast line="78">Taṃdāni laddhāna kathaṃ nu rāja, jahe ahaṃ vaṇṇabalaṃ purāṇaṃ.</gathalast>
    <hangnum line="79" number="11"></hangnum>
    <gatha1 line="80"> ‘‘Sabbā kirevaṃ pariniṭṭhitāni, yasassinaṃ paññavantaṃ visayha;</gatha1>
    <gathalast line="81">Yaso ca laddhā purimaṃ uḷāraṃ, nappajjahe vaṇṇabalaṃ purāṇaṃ.</gathalast>
    <hangnum line="82" number="12"></hangnum>
    <gatha1 line="83"> ‘‘Panujja dukkhena sukhaṃ janinda, sukhena vā dukkhamasayhasāhi;</gatha1>
    <gathalast line="84">Ubhayattha santo abhinibbutattā, sukhe ca dukkhe ca bhavanti tulyā’’ti.</gathalast>
    <paragraph line="85">Tattha <bold>khantī</bold>ti adhivāsanakhanti. <bold>Tapo</bold>ti tapacaraṇaṃ. <bold>Sampatthitā</bold>ti icchitā abhikaṅkhitā <pageBreak edition="Vipassana Research Institut" number="3.0012" />. <bold>Dubbhisenā</bold>ti taṃ nāmenālapati. <bold>Taṃdāni laddhānā</bold>ti taṃ patthanaṃ idānāhaṃ labhitvā. <bold>Jahe</bold>ti kena kāraṇena ahaṃ jaheyyaṃ. Yassa hi dukkhaṃ vā domanassaṃ vā hoti, so taṃ jaheyyāti dīpeti.</paragraph>
    <paragraph line="86"><bold>‘‘Sabbā kirevaṃ pariniṭṭhitānī’’</bold>ti anussavavasena attano sampattiṃ dassento āha <pageBreak edition="Pali Text Society" number="3.0015" />. Idaṃ vuttaṃ hoti – sabbāneva mama kattabbakiccāni dānasīlabhāvanāuposathakammāni pubbeva niṭṭhitānīti. <bold>Yasassinaṃ paññavantaṃ visayhā</bold>ti parivārasampattiyā yasassi, paññāsampadāya paññavanta, asayhasāhitāya visayha. Evaṃ tīṇipetāni ālapanāneva. <bold>Na</bold>nti panettha nipāto <pageBreak edition="Myanmar" number="3.0014" />. Byañjanasiliṭṭhatāvasenantakārassa sānunāsikatā katāti paccetabbā. <bold>Yaso cā</bold>ti yasañca, ayameva vā pāṭho. <bold>Laddhā purima</bold>nti labhitvā purimaṃ pubbe aladdhapubbaṃ. <bold>Uḷāra</bold>nti mahantaṃ. Kilesavikkhambhanamettābhāvanājhānuppattiyo sandhāyevamāha. <bold>Nappajjahe</bold>ti evarūpaṃ yasaṃ laddhā kiṃkāraṇā purāṇavaṇṇabalaṃ jahissāmīti attho.</paragraph>
    <paragraph line="87"><bold>Dukkhenā</bold>ti tayā uppāditena narakamhi khipanadukkhena mama rajjasukhaṃ panuditvā. <bold>Sukhena vā dukkha</bold>nti jhānasukhena vā taṃ dukkhaṃ panuditvā. <bold>Ubhayattha santo</bold>ti ye santo honti mādisā, te dvīsupi etesu koṭṭhāsesu abhinibbutasabhāvā majjhattā <bold>sukhe ca dukkhe ca bhavanti tulyā,</bold> ekasadisā nibbikārāva hontīti.</paragraph>
    <paragraph line="88">Idaṃ sutvā dubbhiseno bodhisattaṃ khamāpetvā ‘‘tumhākaṃ rajjaṃ tumheva kāretha, ahaṃ vo core paṭibāhissāmī’’ti vatvā tassa duṭṭhāmaccassa rājāṇaṃ kāretvā pakkāmi. Bodhisattopi rajjaṃ amaccānaṃ niyyādetvā isipabbajjaṃ pabbajitvā brahmalokaparāyaṇo ahosi.</paragraph>
    <paragraph line="89">Satthā imaṃ dhammadesanaṃ āharitvā jātakaṃ samodhānesi – ‘‘tadā dubbhiseno ānando ahosi, bārāṇasirājā pana ahameva ahosi’’nti.</paragraph>
    <centered line="90">Ekarājajātakavaṇṇanā tatiyā.</centered>
    <hangnum line="91"></hangnum>
    <paragraph line="92"> [304] 4. Daddarajātakavaṇṇanā</paragraph>
    <paragraph line="93"><bold>Imāni ma</bold>nti idaṃ satthā jetavane viharanto ekaṃ kodhanaṃ bhikkhuṃ ārabbha kathesi. Vatthu <pageBreak edition="Vipassana Research Institut" number="3.0013" /> heṭṭhā kathitameva. Tadā hi dhammasabhāyaṃ tassa kodhanabhāvakathāya samuṭṭhitāya satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte taṃ pakkosāpetvā ‘‘saccaṃ kira tvaṃ bhikkhu kodhanosī’’ti vatvā ‘‘āma, bhante’’ti vutte ‘‘na, bhikkhave <pageBreak edition="Pali Text Society" number="3.0016" />, idāneva, pubbepesa kodhanoyeva, kodhanabhāvenevassa porāṇakapaṇḍitā parisuddhā nāgarājabhāve <pageBreak edition="Myanmar" number="3.0015" /> ṭhitāpi tīṇi vassāni gūthapūritāya ukkārabhūmiyaṃ vasiṃsū’’ti vatvā atītaṃ āhari.</paragraph>
    <paragraph line="94">Atīte bārāṇasiyaṃ brahmadatte rajjaṃ kārente bodhisatto himavantapadese daddarapabbatapāde daddaranāgabhavanaṃ nāma atthi, tattha rajjaṃ kārentassa daddararañño putto mahādaddaro nāma ahosi, kaniṭṭhabhātā panassa cūḷadaddaro nāma. So kodhano pharuso nāgamāṇavake akkosanto paribhāsanto paharanto vicarati. Nāgarājā tassa pharusabhāvaṃ ñatvā nāgabhavanato taṃ nīharāpetuṃ āṇāpesi. Mahādaddaro pana pitaraṃ khamāpetvā nivāresi. Dutiyampi rājā tassa kujjhi, dutiyampi khamāpesi. Tatiyavāre pana ‘‘tvaṃ maṃ imaṃ anācāraṃ nīharāpentaṃ nivāresi, gacchatha dvepi janā imamhā nāgabhavanā nikkhamitvā bārāṇasiyaṃ ukkārabhūmiyaṃ tīṇi vassāni vasathā’’ti nāgabhavanā nikkaḍḍhāpesi. Te tattha gantvā vasiṃsu. Atha ne ukkārabhūmiyaṃ udakapariyante gocaraṃ pariyesamāne gāmadārakā disvā paharantā leḍḍudaṇḍādayo khipantā ‘‘ke ime puthulasīsā sūcinaṅguṭṭhā udakadeḍḍubhā maṇḍūkabhakkhā’’tiādīni vatvā akkosanti paribhāsanti.</paragraph>
    <paragraph line="95">Cūḷadaddaro caṇḍapharusatāya tesaṃ taṃ avamānaṃ asahanto ‘‘bhātika, ime dārakā amhe paribhavanti, āsīvisabhāvaṃ no na jānanti, ahaṃ tesaṃ avamānaṃ sahituṃ na sakkomi, nāsāvātena te nāsessāmī’’ti bhātarā saddhiṃ sallapanto paṭhamaṃ gāthamāha –</paragraph>
    <hangnum line="96" number="13"></hangnum>
    <gatha1 line="97"> ‘‘Imāni maṃ daddara tāpayanti, vācāduruttāni manussaloke;</gatha1>
    <gathalast line="98">Maṇḍūkabhakkhā udakantasevī, āsīvisaṃ maṃ avisā sapantī’’ti.</gathalast>
    <paragraph line="99">Tattha <pageBreak edition="Pali Text Society" number="3.0017" /><bold>tāpayantī</bold>ti dukkhāpenti. <bold>Maṇḍūkabhakkhā udakantasevī</bold>ti ‘‘maṇḍūkabhakkhā’’ti ca ‘‘udakantasevī’’ti ca vadantā ete avisā gāmadārakā maṃ āsīvisaṃ samānaṃ sapanti akkosantīti.</paragraph>
    <paragraph line="100">Tassa <pageBreak edition="Vipassana Research Institut" number="3.0014" /> vacanaṃ sutvā mahādaddaro sesagāthā abhāsi –</paragraph>
    <hangnum line="101" number="14"></hangnum>
    <gatha1 line="102"> ‘‘Sakā raṭṭhā pabbājito, aññaṃ janapadaṃ gato;</gatha1>
    <gathalast line="103">Mahantaṃ koṭṭhaṃ kayirātha, duruttānaṃ nidhetave.</gathalast>
    <hangnum line="104" number="15"></hangnum>
    <gatha1 line="105"> ‘‘Yattha <pageBreak edition="Myanmar" number="3.0016" /> posaṃ na jānanti, jātiyā vinayena vā;</gatha1>
    <gathalast line="106">Na tattha mānaṃ kayirātha, vasamaññātake jane.</gathalast>
    <hangnum line="107" number="16"></hangnum>
    <gatha1 line="108"> ‘‘Videsavāsaṃ vasato, jātavedasamenapi;</gatha1>
    <gathalast line="109">Khamitabbaṃ sapaññena, api dāsassa tajjita’’nti.</gathalast>
    <paragraph line="110">Tattha <bold>duruttānaṃ nidhetave</bold>ti yathā dhaññanidhānatthāya mahantaṃ koṭṭhaṃ katvā pūretvā kicce uppanne dhaññaṃ vaḷañjenti, evamevaṃ videsaṃ gato antohadaye paṇḍito poso duruttānaṃ nidhānatthāya mahantaṃ koṭṭhaṃ kayirātha. Tattha tāni duruttāni nidahitvā puna attano pahonakakāle kātabbaṃ karissati. <bold>Jātiyā vinayena vā</bold>ti ‘‘ayaṃ khattiyo brāhmaṇo’’ti vā ‘‘sīlavā bahussuto guṇasampanno’’ti vā evaṃ yattha jātiyā vinayena vā na jānantīti attho. <bold>Māna</bold>nti evarūpaṃ maṃ lāmakavohārena voharanti, na sakkaronti na garuṃ karontīti mānaṃ na kareyya. <bold>Vasamaññātake jane</bold>ti attano jātigottādīni ajānantassa janassa santike vasanto. <bold>Vasato</bold>ti vasatā, ayameva vā pāṭho.</paragraph>
    <paragraph line="111">Evaṃ te tattha tīṇi vassāni vasiṃsu. Atha ne pitā pakkosāpesi. Te tato paṭṭhāya nihatamānā jātā.</paragraph>
    <paragraph line="112">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi. ‘‘Tadā cūḷadaddaro kodhano bhikkhu ahosi, mahādaddaro pana ahameva ahosi’’nti.</paragraph>
    <centered line="113">Daddarajātakavaṇṇanā catutthā.</centered>
    <hangnum line="114"></hangnum>
    <paragraph line="115"> [305] 5. Sīlavīmaṃsanajātakavaṇṇanā</paragraph>
    <paragraph line="116"><bold>Natthi</bold><pageBreak edition="Vipassana Research Institut" number="3.0015" /><pageBreak edition="Pali Text Society" number="3.0018" /><bold>loke raho nāmā</bold>ti idaṃ satthā jetavane viharanto kilesaniggahaṃ ārabbha kathesi. Vatthu ekādasakanipāte <bold>pānīyajātake</bold> (jā. 1.11.59 ādayo) āvi bhavissati. Ayaṃ panettha saṅkhepo – pañcasatā bhikkhū antojetavane vasantā majjhimayāmasamanantare kāmavitakkaṃ vitakkayiṃsu. Satthā <pageBreak edition="Myanmar" number="3.0017" /> chasupi rattidivākoṭṭhāsesu yathā ekacakkhuko cakkhuṃ, ekaputto puttaṃ, cāmarī vālaṃ appamādena rakkhati, evaṃ niccakālaṃ bhikkhū oloketi. So rattibhāge dibbacakkhunā jetavanaṃ olokento cakkavattirañño attano nivesane uppannacore viya te bhikkhū disvā gandhakuṭiṃ vivaritvā ānandattheraṃ āmantetvā ‘‘ānanda, antojetavane koṭisanthāre vasanakabhikkhū sannipātāpetvā gandhakuṭidvāre āsanaṃ paññāpehī’’ti āha. So tathā katvā satthu paṭivedesi. Satthā paññattāsane nisīditvā sabbasaṅgāhikavasena āmantetvā ‘‘bhikkhave, porāṇakapaṇḍitā ‘pāpakaraṇe raho nāma natthī’ti pāpaṃ na kariṃsū’’ti vatvā tehi yācito atītaṃ āhari.</paragraph>
    <paragraph line="117">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto tattheva bārāṇasiyaṃ disāpāmokkhassa ācariyassa santike pañcannaṃ māṇavakasatānaṃ jeṭṭhako hutvā sippaṃ uggaṇhāti. Ācariyassa pana vayappattā dhītā atthi. So cintesi ‘‘imesaṃ māṇavakānaṃ sīlaṃ vīmaṃsitvā sīlasampannasseva dhītaraṃ dassāmī’’ti. So ekadivasaṃ māṇavake āmantetvā ‘‘tātā, mayhaṃ dhītā vayappattā, vivāhamassā kāressāmi, vatthālaṅkāraṃ laddhuṃ vaṭṭati, gacchatha tumhe attano attano ñātakānaṃ apassantānaññeva thenetvā vatthālaṅkāre āharatha, kenaci adiṭṭhameva gaṇhāmi, dassetvā ābhataṃ na gaṇhāmī’’ti āha. Te ‘‘sādhū’’ti sampaṭicchitvā tato paṭṭhāya ñātakānaṃ apassantānaṃ thenetvā vatthapiḷandhanādīni āharanti. Ācariyo ābhatābhataṃ visuṃ visuṃ ṭhapesi. Bodhisatto pana na kiñci āhari. Atha naṃ ācariyo āha ‘‘tvaṃ <pageBreak edition="Pali Text Society" number="3.0019" /> pana, tāta, na kiñci āharasī’’ti. ‘‘Āma, ācariyā’’ti. ‘‘Kasmā, tātā’’ti. ‘‘Tumhe na kassaci passsantassa ābhataṃ gaṇhatha, ahaṃ pana pāpakaraṇe raho nāma na passāmī’’ti dīpento imā dve gāthā āha –</paragraph>
    <hangnum line="118" number="17"></hangnum>
    <gatha1 line="119"> ‘‘Natthi loke raho nāma, pāpakammaṃ pakubbato;</gatha1>
    <gathalast line="120">Passanti vanabhūtāni, taṃ bālo maññatī raho.</gathalast>
    <hangnum line="121" number="18"></hangnum>
    <gatha1 line="122"> ‘‘Ahaṃ <pageBreak edition="Vipassana Research Institut" number="3.0016" /> raho na passāmi, suññaṃ vāpi na vijjati;</gatha1>
    <gathalast line="123">Yattha aññaṃ na passāmi, asuññaṃ hoti taṃ mayā’’ti.</gathalast>
    <paragraph line="124">Tattha <pageBreak edition="Myanmar" number="3.0018" /><bold>raho</bold>ti paṭicchannaṭṭhānaṃ. <bold>Vanabhūtānī</bold>ti vane nibbattabhūtāni. <bold>Taṃ bālo</bold>ti taṃ pāpakammaṃ raho mayā katanti bālo maññati. <bold>Suññaṃ vāpī</bold>ti yaṃ vā ṭhānaṃ sattehi suññaṃ tucchaṃ bhaveyya, tampi natthīti āha.</paragraph>
    <paragraph line="125">Ācariyo tassa pasīditvā ‘‘tāta, na mayhaṃ gehe dhanaṃ natthi, ahaṃ pana sīlasampannassa dhītaraṃ dātukāmo ime māṇavake vīmaṃsanto evamakāsiṃ, mama dhītā tuyhameva anucchavikā’’ti dhītaraṃ alaṅkaritvā bodhisattassa adāsi. Sesamāṇavake ‘‘tumhehi ābhatābhataṃ tumhākaṃ gehameva nethā’’ti āha.</paragraph>
    <paragraph line="126">Satthā ‘‘iti kho, bhikkhave, te dussīlamāṇavakā attano dussīlatāya taṃ itthiṃ na labhiṃsu, itaro paṇḍitamāṇavo sīlasampannatāya labhī’’ti vatvā abhisambuddho hutvā itarā dve gāthā abhāsi –</paragraph>
    <hangnum line="127" number="19"></hangnum>
    <gatha1 line="128"> ‘‘Dujjacco ca sujacco ca, nando ca sukhavaḍḍhito;</gatha1>
    <gathalast line="129">Vajjo ca addhuvasīlo ca, te dhammaṃ jahumatthikā.</gathalast>
    <hangnum line="130" number="20"></hangnum>
    <gatha1 line="131"> ‘‘Brāhmaṇo ca kathaṃ jahe, sabbadhammāna pāragū;</gatha1>
    <gathalast line="132">Yo dhammamanupāleti, dhitimā saccanikkamo’’ti.</gathalast>
    <paragraph line="133">Tattha <bold>dujjacco</bold>tiādayo cha jeṭṭhakamāṇavā, tesaṃ nāmaṃ gaṇhi, avasesānaṃ nāmaṃ aggahetvā sabbasaṅgāhikavaseneva <bold>‘‘te dhammaṃ jahumatthikā’’</bold>ti āha. Tattha <bold>te</bold>ti sabbepi te māṇavā. <bold>Dhamma</bold>nti itthipaṭilābhasabhāvaṃ <pageBreak edition="Pali Text Society" number="3.0020" />. <bold>Jahumatthikā</bold>ti jahuṃ atthikā, ayameva vā pāṭho. Makāro padabyañjanasandhivasena vutto. Idaṃ vuttaṃ hoti – sabbepi te māṇavā tāya itthiyā atthikāva hutvā attano dussīlatāya taṃ itthipaṭilābhasabhāvaṃ jahiṃsu.</paragraph>
    <paragraph line="134"><bold>Brāhmaṇo cā</bold>ti itaro pana sīlasampanno brāhmaṇo. <bold>Kathaṃ jahe</bold>ti kena kāraṇena taṃ itthipaṭilābhasabhāvaṃ jahissati. <bold>Sabbadhammāna</bold>nti imasmiṃ ṭhāne lokiyāni pañca sīlāni, dasa <pageBreak edition="Vipassana Research Institut" number="3.0017" /> sīlāni, tīṇi sucaritāni ca, sabbadhammā nāma, tesaṃ so pāraṃ gatoti <bold>pāragū. Dhamma</bold>nti vuttappakārameva <pageBreak edition="Myanmar" number="3.0019" /> dhammaṃ <bold>yo anupāleti</bold> rakkhati. <bold>Dhitimā</bold>ti sīlarakkhanadhitiyā samannāgato. <bold>Saccanikkamo</bold>ti sacce sabhāvabhūte yathāvutte sīladhamme nikkamena samannāgato.</paragraph>
    <paragraph line="135">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne tāni pañca bhikkhusatāni arahatte patiṭṭhahiṃsu.</paragraph>
    <paragraph line="136">Tadā ācariyo sāriputto ahosi, paṇḍitamāṇavo pana ahameva ahosinti.</paragraph>
    <centered line="137">Sīlavīmaṃsanajātakavaṇṇanā pañcamā.</centered>
    <hangnum line="138"></hangnum>
    <paragraph line="139"> [306] 6. Sujātājātakavaṇṇanā</paragraph>
    <paragraph line="140"><bold>Kimaṇḍakā</bold>ti idaṃ satthā jetavane viharanto mallikaṃ deviṃ ārabbha kathesi. Ekadivasaṃ kira rañño tāya saddhiṃ sirivivādo ahosi, ‘‘sayanakalaho’’tipi vadantiyeva. Rājā kujjhitvā tassā atthibhāvampi na jānāti. Mallikā devīpi ‘‘satthā rañño mayi kuddhabhāvaṃ na jānāti maññe’’ti cintesi. Satthāpi ñatvā ‘‘imesaṃ samaggabhāvaṃ karissāmī’’ti pubbaṇhasamayaṃ nivāsetvā pattacīvaramādāya pañcabhikkhusataparivāro sāvatthiṃ pavisitvā rājadvāraṃ agamāsi. Rājā tathāgatassa pattaṃ gahetvā nivesanaṃ pavesetvā paññattāsane nisīdāpetvā buddhappamukhassa bhikkhusaṅghassa dakkhiṇodakaṃ datvā yāgukhajjakaṃ āhari. Satthā pattaṃ hatthena pidahitvā ‘‘mahārāja, kahaṃ devī’’ti āha. ‘‘Kiṃ, bhante, tāya attano yasena mattāyā’’ti? ‘‘Mahārāja, sayameva yasaṃ datvā mātugāmaṃ ukkhipitvā tāya katassa aparādhassa asahanaṃ nāma na yutta’’nti. Rājā satthu vacanaṃ sutvā taṃ pakkosāpesi, sā satthāraṃ <pageBreak edition="Pali Text Society" number="3.0021" /> parivisi. Satthā ‘‘aññamaññaṃ samaggehi bhavituṃ vaṭṭatī’’ti sāmaggirasavaṇṇaṃ kathetvā pakkāmi. Tato paṭṭhāya ubho samaggavāsaṃ vasiṃsu. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, satthā ekavacaneneva ubho samagge akāsī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepāhaṃ <pageBreak edition="Myanmar" number="3.0020" /> ete ekavādeneva samagge akāsi’’nti vatvā tehi yācito atītaṃ āhari.</paragraph>
    <paragraph line="141">Atīte <pageBreak edition="Vipassana Research Institut" number="3.0018" /> bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi. Athekadivasaṃ rājā vātapānaṃ vivaritvā rājaṅgaṇaṃ olokayamāno aṭṭhāsi. Tasmiṃ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṃ sīse katvā ‘‘badarāni gaṇhatha, badarāni gaṇhathā’’ti vadamānā rājaṅgaṇena gacchati. Rājā tassā saddaṃ sutvā tāya paṭibaddhacitto hutvā asāmikabhāvaṃ ñatvā taṃ pakkosāpetvā aggamahesiṭṭhāne ṭhapetvā mahantaṃ yasaṃ adāsi. Sā rañño piyā ahosi manāpā. Athekadivasaṃ rājā suvaṇṇataṭṭake badarāni khādanto nisīdi. Tadā sujātā devī rājānaṃ badarāni khādantaṃ disvā ‘‘mahārāja, kiṃ nāma tumhe khādathā’’ti pucchantī paṭhamaṃ gāthamāha –</paragraph>
    <hangnum line="142" number="21"></hangnum>
    <gatha1 line="143"> ‘‘Kimaṇḍakā ime deva, nikkhittā kaṃsamallake;</gatha1>
    <gathalast line="144">Upalohitakā vaggū, taṃ me akkhāhi pucchito’’ti.</gathalast>
    <paragraph line="145">Tattha <bold>kimaṇḍakā</bold>ti kiṃphalāni nāmetāni, parimaṇḍalavasena pana aṇḍakāti āha. <bold>Kaṃsamallake</bold>ti suvaṇṇataṭṭake. <bold>Upalohitakā</bold>ti rattavaṇṇā. <bold>Vaggū</bold>ti cokkhā nimmalā.</paragraph>
    <paragraph line="146">Rājā kujjhitvā ‘‘badaravāṇijake paṇṇikagahapatikassa dhīte attano kulasantakāni badarānipi na jānāsī’’ti vatvā dve gāthā abhāsi –</paragraph>
    <hangnum line="147" number="22"></hangnum>
    <gatha1 line="148"> ‘‘Yāni <pageBreak edition="Pali Text Society" number="3.0022" /> pure tuvaṃ devi, bhaṇḍu nantakavāsinī;</gatha1>
    <gathalast line="149">Ucchaṅgahatthā pacināsi, tassā te koliyaṃ phalaṃ.</gathalast>
    <hangnum line="150" number="23"></hangnum>
    <gatha1 line="151"> ‘‘Uḍḍayhate na ramati, bhogā vippajahanti taṃ;</gatha1>
    <gathalast line="152">Tatthevimaṃ paṭinetha, yattha kolaṃ pacissatī’’ti.</gathalast>
    <paragraph line="153">Tattha <bold>bhaṇḍū</bold>ti muṇḍasīsā hutvā. <bold>Nantakavāsinī</bold>ti jiṇṇapilotikanivatthā. <bold>Ucchaṅgahatthā pacināsī</bold>ti aṭaviṃ pavisitvā aṅkusakena sākhaṃ onāmetvā ocitocitaṃ hatthena gahetvā ucchaṅge pakkhipanavasena ucchaṅgahatthā <pageBreak edition="Myanmar" number="3.0021" /> hutvā pacināsi ocināsi. <bold>Tassā te koliyaṃ phala</bold>nti tassā tava evaṃ pacinantiyā ocinantiyā yamahaṃ idāni khādāmi, idaṃ koliyaṃ kuladattiyaṃ phalanti attho.</paragraph>
    <paragraph line="154"><bold>Uḍḍayhate</bold><pageBreak edition="Vipassana Research Institut" number="3.0019" /><bold>na ramatī</bold>ti ayaṃ jammī imasmiṃ rājakule vasamānā lohakumbhiyaṃ pakkhittā viya ḍayhati nābhiramati. <bold>Bhogā</bold>ti rājabhogā imaṃ alakkhikaṃ vippajahanti. <bold>Yattha kolaṃ pacissatī</bold>ti yattha gantvā puna badarameva pacinitvā vikkiṇantī jīvikaṃ kappessati, tattheva naṃ nethāti vadati.</paragraph>
    <paragraph line="155">Bodhisatto ‘‘ṭhapetvā maṃ añño ime samagge kātuṃ na sakkhissatī’’ti rājānaṃ saññāpetvā ‘‘imissā anikkaḍḍhanaṃ karisssāmī’’ti cintetvā catutthaṃ gāthamāha –</paragraph>
    <hangnum line="156" number="24"></hangnum>
    <gatha1 line="157"> ‘‘Honti hete mahārāja, iddhippattāya nāriyā;</gatha1>
    <gathalast line="158">Khama deva sujātāya, māssā kujjha rathesabhā’’ti.</gathalast>
    <paragraph line="159">Tassattho – mahārāja, ete evarūpā pamādadosā yasaṃ pattāya nāriyā hontiyeva, etaṃ evarūpe ucce ṭhāne ṭhapetvā idāni ‘‘ettakassa aparādhassa asahanaṃ nāma na yuttaṃ tumhākaṃ, tasmā khama, deva, sujātāya, etissā mā kujjha <bold>rathesabha</bold> rathajeṭṭhakāti.</paragraph>
    <paragraph line="160">Rājā tassa vacanena deviyā taṃ aparādhaṃ sahitvā yathāṭhāneyeva naṃ ṭhapesi. Tato paṭṭhāya ubho samaggavāsaṃ vasiṃsūti.</paragraph>
    <paragraph line="161">Satthā imaṃ dhammadesanaṃ āharitvā jātakaṃ samodhānesi – ‘‘tadā bārāṇasirājā kosalarājā ahosi, sujātā mallikā, amacco pana ahameva ahosi’’nti.</paragraph>
    <centered line="162">Sujātājātakavaṇṇanā chaṭṭhā.</centered>
    <hangnum line="163"></hangnum>
    <paragraph line="164"> [307] 7. Palāsajātakavaṇṇanā</paragraph>
    <paragraph line="165"><bold>Acetanaṃ</bold><pageBreak edition="Pali Text Society" number="3.0023" /><bold>brāhmaṇa assuṇanta</bold>nti idaṃ satthā parinibbānamañce nipanno ānandattheraṃ ārabbha kathesi. Sohāyasmā ‘‘ajja rattiyā paccūsasamaye satthā parinibbāyissatī’’ti ñatvā ‘‘ahañcamhi sekkho sakaraṇīyo, satthu ca me parinibbānaṃ bhavissati, pañcavīsati vassāni satthu kataṃ <pageBreak edition="Myanmar" number="3.0022" /> upaṭṭhānaṃ nipphalaṃ bhavissatī’’ti sokābhibhūto uyyānaovarake kapisīsaṃ ālambitvā parodi. Satthā taṃ apassanto ‘‘kahaṃ, bhikkhave, ānando’’ti pucchitvā <pageBreak edition="Vipassana Research Institut" number="3.0020" /> tamatthaṃ sutvā taṃ pakkosāpetvā ‘‘katapuññosi tvaṃ, ānanda, padhānamanuyuñja, khippaṃ hohisi anāsavo, mā cintayi, idāni tayā mama kataṃ upaṭṭhānaṃ kiṃkāraṇā nipphalaṃ bhavissati, yassa te pubbe sarāgādikālepi mama kataṃ upaṭṭhānaṃ nipphalaṃ nāhosī’’ti vatvā atītaṃ āhari.</paragraph>
    <paragraph line="166">Atīte bārāṇasiyaṃ brahmadatte rajjaṃ kārente bodhisatto bārāṇasito avidūre palāsarukkhadevatā hutvā nibbatti. Tadā bārāṇasivāsino manussā devatāmaṅgalikā ahesuṃ niccaṃ balikaraṇādīsu payuttā. Atheko duggatabrāhmaṇo ‘‘ahampi ekaṃ devataṃ paṭijaggissāmī’’ti ekasmiṃ unnatappadese ṭhitassa mahato palāsarukkhassa mūlaṃ samaṃ nittiṇaṃ katvā parikkhipitvā vālukaṃ okiritvāva sammajjitvā rukkhe gandhapañcaṅgulikāni datvā mālāgandhadhūmehi pūjetvā dīpaṃ jāletvā ‘‘sukhaṃ sayā’’ti vatvā rukkhaṃ padakkhiṇaṃ katvā pakkamati. Dutiyadivase pātova gantvā sukhaseyyaṃ pucchati. Athekadivasaṃ rukkhadevatā cintesi ‘‘ayaṃ brāhmaṇo ativiya maṃ paṭijaggati, imaṃ brāhmaṇaṃ vīmaṃsitvā yena kāraṇena maṃ paṭijaggati, taṃ dassāmī’’ti. Sā tasmiṃ khaṇe brāhmaṇe āgantvā rukkhamūle sammajjante mahallakabrāhmaṇavesena samīpe ṭhatvā paṭhamaṃ gāthamāha –</paragraph>
    <hangnum line="167" number="25"></hangnum>
    <gatha1 line="168"> ‘‘Acetanaṃ <pageBreak edition="Pali Text Society" number="3.0024" /> brāhmaṇa assuṇantaṃ, jāno ajānantamimaṃ palāsaṃ;</gatha1>
    <gathalast line="169">Āraddhaviriyo dhuvaṃ appamatto, sukhaseyyaṃ pucchasi kissa hetū’’ti.</gathalast>
    <paragraph line="170">Tattha <bold>assuṇanta</bold>nti acetanattāva asuṇantaṃ. <bold>Jāno</bold>ti tuvaṃ jānamāno hutvā <bold>dhuvaṃ appamatto</bold>ti niccaṃ appamatto.</paragraph>
    <paragraph line="171">Taṃ sutvā brāhmaṇo dutiyaṃ gāthamāha –</paragraph>
    <hangnum line="172" number="26"></hangnum>
    <gatha1 line="173"> ‘‘Dūre suto ceva brahā ca rukkho, dese ṭhito bhūtanivāsarūpo;</gatha1>
    <gathalast line="174">Tasmā namassāmi imaṃ palāsaṃ, ye cettha bhūtā te dhanassa hetū’’ti.</gathalast>
    <paragraph line="175">Tattha <pageBreak edition="Myanmar" number="3.0023" /><bold>dūre suto</bold>ti brāhmaṇa ayaṃ rukkho dūre suto vissuto, na āsannaṭṭhāneyeva pākaṭo. <bold>Brahā cā</bold>ti mahanto ca. <bold>Dese ṭhito</bold>ti unnate same bhūmippadese ṭhito. <bold>Bhūtanivāsarūpo</bold>ti <pageBreak edition="Vipassana Research Institut" number="3.0021" /> devatānivāsasabhāvo, addhā ettha mahesakkhā devatā nivutthā bhavissati. <bold>Te dhanassa hetū</bold>ti imañca rukkhaṃ ye cettha nivutthā bhūtā, te dhanassa hetu namassāmi, na nikkāraṇāti.</paragraph>
    <paragraph line="176">Taṃ sutvā rukkhadevatā brāhmaṇassa pasannā ‘‘ahaṃ, brāhmaṇa, imasmiṃ rukkhe nibbattadevatā, mā bhāyi, dhanaṃ te dassāmī’’ti taṃ assāsetvā attano vimānadvāre mahantena devatānubhāvena ākāse ṭhatvā itarā dve gāthā abhāsi –</paragraph>
    <hangnum line="177" number="27"></hangnum>
    <gatha1 line="178"> ‘‘So te karissāmi yathānubhāvaṃ, kataññutaṃ brāhmaṇa pekkhamāno;</gatha1>
    <gathalast line="179">Kathañhi āgamma sataṃ sakāse, moghāni te assu pariphanditāni.</gathalast>
    <hangnum line="180" number="28"></hangnum>
    <gatha1 line="181"> ‘‘Yo tindukarukkhassa paro pilakkho, parivārito pubbayañño uḷāro;</gatha1>
    <gathalast line="182">Tassesa mūlasmiṃ nidhi nikhāto, adāyādo gaccha taṃ uddharāhī’’ti.</gathalast>
    <paragraph line="183">Tattha <pageBreak edition="Pali Text Society" number="3.0025" /><bold>yathānubhāva</bold>nti yathāsatti yathābalaṃ. <bold>Kataññuta</bold>nti tayā mayhaṃ kataguṇaṃ jānanto taṃ attani vijjamānaṃ kataññutaṃ pekkhamāno. <bold>Āgammā</bold>ti āgantvā. <bold>Sataṃ sakāse</bold>ti sappurisānaṃ santike. <bold>Moghāni te assu pariphanditānī</bold>ti sukhaseyyapucchanavasena vācāphanditāni sammajjanādikaraṇena kāyaphanditāni ca tava kathaṃ aphalāni bhavissanti.</paragraph>
    <paragraph line="184"><bold>Yo tindukarukkhassa paro pilakkho</bold>ti yo esa tindukarukkhassa parato pilakkharukkho ṭhitoti vimānadvāre ṭhitāva hatthaṃ pasāretvā dasseti. <bold>Parivārito</bold>tiādīsu tassa pilakkharukkhassa mūle esa taṃ rukkhamūlaṃ parikkhipitvā nihitatāya parivārito, pubbe yiṭṭhayaññavasena purimasāmikānaṃ uppannatāya <bold>pubbayañño,</bold> anekanidhikumbhi bhāvena mahantattā <pageBreak edition="Myanmar" number="3.0024" /><bold>uḷāro,</bold> bhūmiṃ khaṇitvā ṭhapitattā <bold>nikhāto,</bold> idāni dāyādānaṃ abhāvato <bold>adāyādo</bold>. Idaṃ vuttaṃ hoti – esa taṃ rukkhamūlaṃ parikkhipitvā gīvāya gīvaṃ paharantīnaṃ nidhikumbhīnaṃ vasena mahānidhi nikhāto asāmiko, gaccha taṃ uddharitvā gaṇhāti.</paragraph>
    <paragraph line="185">Evañca pana vatvā sā devatā ‘‘brāhmaṇa, tvaṃ etaṃ uddharitvā gaṇhanto kilamissasi, gaccha tvaṃ, ahameva taṃ tava gharaṃ netvā asukasmiṃ asukasmiñca ṭhāne nidahissāmi, tvaṃ etaṃ dhanaṃ yāvajīvaṃ paribhuñjanto dānaṃ dehi, sīlaṃ rakkhāhī’’ti brāhmaṇassa ovādaṃ datvā taṃ dhanaṃ attano ānubhāvena tassa ghare patiṭṭhāpesi.</paragraph>
    <paragraph line="186">Satthā <pageBreak edition="Vipassana Research Institut" number="3.0022" /> imaṃ dhammadesanaṃ āharitvā jātakaṃ samodhānesi – ‘‘tadā brāhmaṇo ānando ahosi, rukkhadevatā pana ahameva ahosi’’nti.</paragraph>
    <centered line="187">Palāsajātakavaṇṇanā sattamā.</centered>
    <hangnum line="188"></hangnum>
    <paragraph line="189"> [308] 8. Sakuṇajātakavaṇṇanā</paragraph>
    <paragraph line="190"><bold>Akaramhasa te kicca</bold>nti idaṃ satthā jetavane viharanto devadattassa akataññutaṃ ārabbha kathesi. ‘‘Na, bhikkhave, idāneva, pubbepi devadatto akataññūyevā’’ti vatvā atītaṃ āhari.</paragraph>
    <paragraph line="191">Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇo hutvā <pageBreak edition="Pali Text Society" number="3.0026" /> nibbatti. Athekassa sīhassa maṃsaṃ khādantassa aṭṭhi gale laggi, galo uddhumāyi, gocaraṃ gaṇhituṃ na sakkoti, kharā vedanā pavattati. Atha naṃ so sakuṇo gocarappasuto disvā sākhāya nilīno ‘‘kiṃ te, samma, dukkha’’nti pucchi. So tamatthaṃ ācikkhi. ‘‘Ahaṃ te, samma, etaṃ aṭṭhiṃ apaneyyaṃ, bhayena pana te mukhaṃ pavisituṃ na visahāmi, khādeyyāsipi ma’’nti. ‘‘Mā bhāyi, samma, nāhaṃ taṃ khādāmi, jīvitaṃ me dehī’’ti. So ‘‘sādhū’’ti taṃ vāmapassena nipajjāpetvā ‘‘ko jānāti, kimpesa karissatī’’ti cintetvā yathā mukhaṃ pidahituṃ na sakkoti, tathā tassa adharoṭṭhe ca <pageBreak edition="Myanmar" number="3.0025" /> uttaroṭṭhe ca daṇḍakaṃ ṭhapetvā mukhaṃ pavisitvā aṭṭhikoṭiṃ tuṇḍena pahari, aṭṭhi patitvā gataṃ. So aṭṭhiṃ pātetvā sīhassa mukhato nikkhamanto daṇḍakaṃ tuṇḍena paharitvā pātentova nikkhamitvā sākhagge nilīyi. Sīho nirogo hutvā ekadivasaṃ ekaṃ vanamahiṃsaṃ vadhitvā khādati. Sakuṇo ‘‘vīmaṃsissāmi na’’nti tassa uparibhāge sākhāya nilīyitvā tena saddhiṃ sallapanto paṭhamaṃ gāthamāha –</paragraph>
    <hangnum line="192" number="29"></hangnum>
    <gatha1 line="193"> ‘‘Akaramhasa te kiccaṃ, yaṃ balaṃ ahuvamhase;</gatha1>
    <gathalast line="194">Migarāja namo tyatthu, api kiñci labhāmase’’ti.</gathalast>
    <paragraph line="195">Tattha <bold>akaramhasa te kicca</bold>nti bho, sīha, mayampi tava ekaṃ kiccaṃ akarimha. <bold>Yaṃ balaṃ ahuvamhase</bold>ti yaṃ amhākaṃ balaṃ ahosi, tena balena tato kiñci ahāpetvā akarimhayeva.</paragraph>
    <paragraph line="196">Taṃ <pageBreak edition="Vipassana Research Institut" number="3.0023" /> sutvā sīho dutiyaṃ gāthamāha –</paragraph>
    <hangnum line="197" number="30"></hangnum>
    <gatha1 line="198"> ‘‘Mama lohitabhakkhassa, niccaṃ luddāni kubbato;</gatha1>
    <gathalast line="199">Dantantaragato santo, taṃ bahuṃ yampi jīvasī’’ti.</gathalast>
    <paragraph line="200">Taṃ sutvā sakuṇo itarā dve gāthā abhāsi –</paragraph>
    <hangnum line="201" number="31"></hangnum>
    <gatha1 line="202"> ‘‘Akataññumakattāraṃ, katassa appaṭikārakaṃ;</gatha1>
    <gathalast line="203">Yasmiṃ kataññutā natthi, niratthā tassa sevanā.</gathalast>
    <hangnum line="204" number="32"></hangnum>
    <gatha1 line="205"> ‘‘Yassa <pageBreak edition="Pali Text Society" number="3.0027" /> sammukhaciṇṇena, mittadhammo na labbhati;</gatha1>
    <gathalast line="206">Anusūyamanakkosaṃ, saṇikaṃ tamhā apakkame’’nti.</gathalast>
    <paragraph line="207">Tattha <bold>akataññu</bold>nti kataguṇaṃ ajānantaṃ. <bold>Akattāra</bold>nti yaṃkiñci akarontaṃ. <bold>Sammukhaciṇṇenā</bold>ti sammukhe katena guṇena. <bold>Anusūyamanakkosa</bold>nti taṃ puggalaṃ na usūyanto na akkosanto saṇikaṃ tamhā pāpapuggalā apagaccheyyāti. Evaṃ vatvā so sakuṇo pakkāmi.</paragraph>
    <paragraph line="208">Satthā imaṃ dhammadesanaṃ āharitvā jātakaṃ samodhānesi – ‘‘tadā sīho devadatto ahosi, sakuṇo pana ahameva ahosi’’nti.</paragraph>
    <centered line="209">Sakuṇajātakavaṇṇanā aṭṭhamā.</centered>
    <hangnum line="210"></hangnum>
    <paragraph line="211"> [309] 9. Chavajātakavaṇṇanā</paragraph>
    <paragraph line="212"><bold>Sabbamidaṃ</bold><pageBreak edition="Myanmar" number="3.0026" /><bold>carimaṃ kata</bold>nti idaṃ satthā jetavane viharanto chabbaggiye bhikkhū ārabbha kathesi. Vatthu <bold>vinaye</bold> (pāci. 646) vitthārato āgatameva. Ayaṃ panettha saṅkhepo – satthā chabbaggiye pakkosāpetvā ‘‘saccaṃ kira tumhe, bhikkhave, nīce āsane nisīditvā ucce āsane nisinnassa dhammaṃ desethā’’ti pucchitvā ‘‘evaṃ, bhante’’ti vutte te bhikkhū garahitvā ‘‘ayuttaṃ, bhikkhave, tumhākaṃ mama dhamme agāravakaraṇaṃ, porāṇakapaṇḍitā hi nīce āsane nisīditvā bāhirakamantepi vācente garahiṃsū’’ti vatvā atītaṃ āhari.</paragraph>
    <paragraph line="213">Atīte <pageBreak edition="Vipassana Research Institut" number="3.0024" /> bārāṇasiyaṃ brahmadatte rajjaṃ kārente bodhisatto caṇḍālakule nibbattitvā vayappatto kuṭumbaṃ saṇṭhapesi. Tassa bhariyā ambadohaḷinī hutvā taṃ āha ‘‘sāmi, icchāmahaṃ ambaṃ khāditu’’nti. ‘‘Bhadde, imasmiṃ kāle ambaṃ natthi, aññaṃ kiñci ambilaphalaṃ āharissāmī’’ti. ‘‘Sāmi, ambaphalaṃ labhamānāva jīvissāmi, alabhamānāya me jīvitaṃ natthī’’ti. So tassā paṭibaddhacitto <pageBreak edition="Pali Text Society" number="3.0028" /> ‘‘kahaṃ nu kho ambaphalaṃ labhissāmī’’ti cintesi. Tena kho pana samayena bārāṇasirañño uyyāne ambo dhuvaphalo hoti. So ‘‘tato ambapakkaṃ āharitvā imissā dohaḷaṃ paṭippassambhessāmī’’ti rattibhāge uyyānaṃ gantvā ambaṃ abhiruhitvā nilīno sākhāya sākhaṃ ambaṃ olokento vicari. Tassa tathā karontasseva ratti vibhāyi. So cintesi ‘‘sace idāni otaritvā gamissāmi, disvā maṃ ‘coro’ti gaṇhissanti, rattibhāge gamissāmī’’ti. Athekaṃ viṭapaṃ abhiruhitvā nilīno acchi.</paragraph>
    <paragraph line="214">Tadā bārāṇasirājā ‘‘purohitassa santike mante uggaṇhissāmī’’ti uyyānaṃ pavisitvā ambarukkhamūle ucce āsane nisīditvā ācariyaṃ nīce āsane nisīdāpetvā mante uggaṇhi. Bodhisatto upari nilīno cintesi – ‘‘yāva adhammiko ayaṃ rājā, yo uccāsane nisīditvā mante uggaṇhāti. Ayaṃ brāhmaṇopi adhammiko, yo nīcāsane nisīditvā mante vāceti. Ahampi adhammiko, yo mātugāmassa vasaṃ gantvā mama jīvitaṃ agaṇetvā ambaṃ āharāmī’’ti. So rukkhato otaranto ekaṃ <pageBreak edition="Myanmar" number="3.0027" /> olambanasākhaṃ gahetvā tesaṃ ubhinnampi antare patiṭṭhāya ‘‘mahārāja, ahaṃ naṭṭho, tvaṃ mūḷho, purohito mato’’ti āha. So raññā ‘‘kiṃkāraṇā’’ti puṭṭho paṭhamaṃ gāthamāha –</paragraph>
    <hangnum line="215" number="33"></hangnum>
    <gatha1 line="216"> ‘‘Sabbamidaṃ carimaṃ kataṃ, ubho dhammaṃ na passare;</gatha1>
    <gatha2 line="217">Ubho pakatiyā cutā, yo cāyaṃ mantejjhāpeti;</gatha2>
    <gathalast line="218">Yo ca mantaṃ adhīyatī’’ti.</gathalast>
    <paragraph line="219">Tattha <bold>sabbamidaṃ carimaṃ kata</bold>nti yaṃ amhehi tīhi janehi kataṃ, sabbaṃ idaṃ kiccaṃ lāmakaṃ nimmariyādaṃ adhammikaṃ. Evaṃ attano corabhāvaṃ tesañca mantesu agāravaṃ garahitvā puna itare dveyeva garahanto <bold>‘‘ubho</bold><pageBreak edition="Pali Text Society" number="3.0029" /><bold>dhammaṃ na passare’’</bold>tiādimāha. Tattha <bold>ubho</bold>ti ime dvepi janā garukārārahaṃ porāṇakadhammaṃ na passanti, tato dhammapakatito cutā. Dhammo hi paṭhamuppattivasena pakati nāma. Vuttampi cetaṃ –</paragraph>
    <gatha1 line="220">‘‘Dhammo <pageBreak edition="Vipassana Research Institut" number="3.0025" /> have pāturahosi pubbe;</gatha1>
    <gathalast line="221">Pacchā adhammo udapādi loke’’ti. (jā. 1.11.28);</gathalast>
    <paragraph line="222"><bold>Yo cāya</bold>nti yo ca ayaṃ nīcāsane nisīditvā mante ajjhāpeti, yo ca ucce āsane nisīditvā adhīyatīti.</paragraph>
    <paragraph line="223">Taṃ sutvā brāhmaṇo dutiyaṃ gāthamāha –</paragraph>
    <hangnum line="224" number="34"></hangnum>
    <gatha1 line="225"> ‘‘Sālīnaṃ odanaṃ bhuñje, suciṃ maṃsūpasecanaṃ;</gatha1>
    <gathalast line="226">Tasmā etaṃ na sevāmi, dhammaṃ isīhi sevita’’nti.</gathalast>
    <paragraph line="227">Tassattho – ahañhi bho imassa rañño santakaṃ sālīnaṃ odanaṃ <bold>suciṃ</bold> paṇḍaraṃ nānappakārāya maṃsavikatiyā sittaṃ <bold>maṃsūpasecanaṃ</bold> bhuñjāmi, tasmā udare baddho hutvā etaṃ esitaguṇehi isīhi sevitaṃ dhammaṃ na sevāmīti.</paragraph>
    <paragraph line="228">Taṃ sutvā itaro dve gāthā abhāsi –</paragraph>
    <hangnum line="229" number="35"></hangnum>
    <gatha1 line="230"> ‘‘Paribbaja mahā loko, pacantaññepi pāṇino;</gatha1>
    <gathalast line="231">Mā taṃ adhammo ācarito, asmā kumbhamivābhidā.</gathalast>
    <hangnum line="232" number="36"></hangnum>
    <gatha1 line="233"> ‘‘Dhiratthu <pageBreak edition="Myanmar" number="3.0028" /> taṃ yasalābhaṃ, dhanalābhañca brāhmaṇa;</gatha1>
    <gathalast line="234">Yā vutti vinipātena, adhammacaraṇena vā’’ti.</gathalast>
    <paragraph line="235">Tattha <bold>paribbajā</bold>ti ito aññattha gaccha. <bold>Mahā</bold>ti ayaṃ loko nāma mahā. <bold>Pacantaññepi pāṇino</bold>ti imasmiṃ jambudīpe aññepi pāṇino pacanti, nāyameveko rājā. <bold>Asmā kumbhamivābhidā</bold>ti pāsāṇo ghaṭaṃ viya. Idaṃ vuttaṃ hoti – yaṃ tvaṃ aññattha agantvā idha vasanto adhammaṃ ācarasi, so adhammo evaṃ ācarito pāsāṇo ghaṭaṃ viya mā taṃ bhindi.</paragraph>
    <paragraph line="236"><bold>‘‘Dhiratthū’’</bold>ti gāthāya ayaṃ saṅkhepattho – brāhmaṇa yo esa evaṃ tava yasalābho ca dhanalābho ca dhiratthu, taṃ garahāma mayaṃ. Kasmā? Yasmā ayaṃ tayā <pageBreak edition="Pali Text Society" number="3.0030" /> laddhalābho āyatiṃ apāyesu <pageBreak edition="Vipassana Research Institut" number="3.0026" /> vinipātanahetunā sampati ca adhammacaraṇena jīvitavutti nāma hoti, yā cesā vutti iminā āyatiṃ vinipātena idha adhammacaraṇena vā nippajjati, kiṃ tāya, tena taṃ evaṃ vadāmīti.</paragraph>
    <paragraph line="237">Athassa dhammakathāya rājā pasīditvā ‘‘bho, purisa, kiṃjātikosī’’ti pucchi. ‘‘Caṇḍālo ahaṃ, devā’’ti. Bho ‘‘sace tvaṃ jātisampanno abhavisssa, rajjaṃ te ahaṃ adassaṃ, ito paṭṭhāya pana ahaṃ divā rājā bhavissāmi, tvaṃ rattiṃ rājā hohī’’ti attano kaṇṭhe piḷandhanaṃ pupphadāmaṃ tassa gīvāyaṃ piḷandhāpetvā taṃ nagaraguttikaṃ akāsi. Ayaṃ nagaraguttikānaṃ kaṇṭhe rattapupphadāmapiḷandhanavaṃso. Tato paṭṭhāya pana rājā tassovāde ṭhatvā ācariye gāravaṃ karitvā nīce āsane nisinno mante uggaṇhīti.</paragraph>
    <paragraph line="238">Satthā imaṃ dhammadesanaṃ āharitvā jātakaṃ samodhānesi ‘‘tadā rājā ānando ahosi, caṇḍālaputto pana ahameva ahosi’’nti.</paragraph>
    <centered line="239">Chavajātakavaṇṇanā navamā.</centered>
    <hangnum line="240"></hangnum>
    <paragraph line="241"> [310] 10. Seyyajātakavaṇṇanā</paragraph>
    <paragraph line="242"><bold>Sasamuddapariyāya</bold>nti <pageBreak edition="Myanmar" number="3.0029" /> idaṃ satthā jetavane viharanto ukkaṇṭhitabhikkhuṃ ārabbha kathesi. So hi sāvatthiyaṃ piṇḍāya caranto ekaṃ abhirūpaṃ alaṅkatapaṭiyattaṃ itthiṃ disvā ukkaṇṭhito sāsane nābhirami. Atha bhikkhū bhagavato ārocesuṃ. So bhagavatā ‘‘saccaṃ kira tvaṃ bhikkhu ukkaṇṭhitosī’’ti puṭṭho ‘‘saccaṃ, bhante’’ti vatvā ‘‘ko taṃ ukkaṇṭhāpesī’’ti vutte tamatthaṃ ārocesi. Satthā ‘‘kasmā tvaṃ evarūpe niyyānikasāsane pabbajitvā ukkaṇṭhitosi, pubbe paṇḍitā purohitaṭṭhānaṃ labhantāpi taṃ paṭikkhipitvā pabbajiṃsū’’ti vatvā atītaṃ āhari.</paragraph>
    <paragraph line="243">Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi paṭisandhiṃ gaṇhitvā <pageBreak edition="Pali Text Society" number="3.0031" /> rañño puttena saddhiṃ ekadivase vijāyi. Rājā ‘‘atthi nu kho koci me puttena saddhiṃ ekadivase jāto’’ti amacce pucchi. ‘‘Atthi, mahārāja, purohitassa putto’’ti. Rājā taṃ āharāpetvā dhātīnaṃ datvā puttena saddhiṃ ekatova paṭijaggāpesi. Ubhinnaṃ ābharaṇāni ceva pānabhojanādīni ca ekasadisāneva ahesuṃ. Te vayappattā <pageBreak edition="Vipassana Research Institut" number="3.0027" /> ekatova takkasilaṃ gantvā sabbasippāni uggaṇhitvā āgamaṃsu. Rājā puttassa oparajjaṃ adāsi, mahāyaso ahosi. Tato paṭṭhāya bodhisatto rājaputtena saddhiṃ ekatova khādati pivati sayati, aññamaññaṃ vissāso thiro ahosi.</paragraph>
    <paragraph line="244">Aparabhāge rājaputto pitu accayena rajje patiṭṭhāya mahāsampattiṃ anubhavi. Bodhisatto cintesi ‘‘mayhaṃ sahāyo rajjamanusāsati, sallakkhitakkhaṇeyeva kho pana mayhaṃ purohitaṭṭhānaṃ dassati, kiṃ me gharāvāsena, pabbajitvā vivekamanubrūhessāmī’’ti? So mātāpitaro vanditvā pabbajjaṃ anujānāpetvā mahāsampattiṃ chaḍḍetvā ekakova nikkhamitvā himavantaṃ pavisitvā manorame bhūmibhāge paṇṇasālaṃ māpetvā isipabbajjaṃ pabbajitvā abhiññā ca samāpattiyo ca nibbattetvā jhānakīḷaṃ kīḷanto vihāsi. Tadā rājā taṃ anussaritvā ‘‘mayhaṃ sahāyo na paññāyati, kahaṃ so’’ti pucchi. Amaccā tassa pabbajitabhāvaṃ ārocetvā ‘‘ramaṇīye kira vanasaṇḍe vasatī’’ti āhaṃsu. Rājā tassa vasanokāsaṃ <pageBreak edition="Myanmar" number="3.0030" /> pucchitvā seyyaṃ nāma amaccaṃ ‘‘gaccha sahāyaṃ me gahetvā ehi, purohitaṭṭhānamassa dassāmī’’ti āha. So ‘‘sādhū’’ti paṭissuṇitvā bārāṇasito nikkhamitvā anupubbena paccantagāmaṃ patvā tattha khandhāvāraṃ ṭhapetvā vanacarakehi saddhiṃ bodhisattassa vasanokāsaṃ gantvā bodhisattaṃ paṇṇasāladvāre suvaṇṇapaṭimaṃ viya nisinnaṃ disvā vanditvā ekamantaṃ nisīditvā katapaṭisanthāro ‘‘bhante, rājā tuyhaṃ purohitaṭṭhānaṃ dātukāmo, āgamanaṃ <pageBreak edition="Pali Text Society" number="3.0032" /> te icchatī’’ti āha.</paragraph>
    <paragraph line="245">Bodhisatto ‘‘tiṭṭhatu purohitaṭṭhānaṃ, ahaṃ sakalaṃ kāsikosalajambudīparajjaṃ cakkavattisirimeva vā labhantopi na gacchissāmi, na hi paṇḍitā sakiṃ jahitakilese puna gaṇhanti, sakiṃ jahitañhi niṭṭhubhakheḷasadisaṃ hotī’’ti vatvā imā gāthā abhāsi –</paragraph>
    <hangnum line="246" number="37"></hangnum>
    <gatha1 line="247"> ‘‘Sasamuddapariyāyaṃ, mahiṃ sāgarakuṇḍalaṃ;</gatha1>
    <gathalast line="248">Na icche saha nindāya, evaṃ seyya vijānahi.</gathalast>
    <hangnum line="249" number="38"></hangnum>
    <gatha1 line="250"> ‘‘Dhiratthu taṃ yasalābhaṃ, dhanalābhañca brāhmaṇa;</gatha1>
    <gathalast line="251">Yā vutti vinipātena, adhammacaraṇena vā.</gathalast>
    <hangnum line="252" number="39"></hangnum>
    <gatha1 line="253"> ‘‘Api ce pattamādāya, anagāro paribbaje;</gatha1>
    <gathalast line="254">Sāyeva jīvikā seyyo, yā cādhammena esanā.</gathalast>
    <hangnum line="255" number="40"></hangnum>
    <gatha1 line="256"> ‘‘Api <pageBreak edition="Vipassana Research Institut" number="3.0028" /> ce pattamādāya, anagāro paribbaje;</gatha1>
    <gathalast line="257">Aññaṃ ahiṃsayaṃ loke, api rajjena taṃ vara’’nti.</gathalast>
    <paragraph line="258">Tattha <bold>sasamuddapariyāya</bold>nti pariyāyo vuccati parivāro, samuddaṃ parivāretvā ṭhitena cakkavāḷapabbatena saddhiṃ, samuddasaṅkhātena vā parivārena saddhinti attho. <bold>Sāgarakuṇḍala</bold>nti sāgaramajjhe dīpavasena ṭhitattā tassa kuṇḍalabhūtanti attho. <bold>Nindāyā</bold>ti jhānasukhasampannaṃ pabbajjaṃ chaḍḍetvā issariyaṃ gaṇhīti imāya nindāya. <bold>Seyyā</bold>ti taṃ nāmenālapati. <bold>Vijānahī</bold>ti dhammaṃ vijānāhi. <bold>Yā vutti vinipātenā</bold>ti yā purohitaṭṭhānavasena laddhā yasalābhadhanalābhavutti jhānasukhato attavinipātanasaṅkhātena vinipātena ito gantvā issariyamadamattassa adhammacaraṇena vā hoti, taṃ vuttiṃ dhiratthu.</paragraph>
    <paragraph line="259"><bold>Pattamādāyā</bold>ti <pageBreak edition="Myanmar" number="3.0031" /> bhikkhābhājanaṃ gahetvā. <bold>Anagāro</bold>ti api ahaṃ agāravirahito parakulesu careyyaṃ. <bold>Sāyeva jīvikā</bold>ti sā eva me jīvikā seyyo varatarā. <bold>Yā cādhammena esanā</bold>ti yā ca adhammena esanā. Idaṃ vuttaṃ hoti – yā adhammena esanā, tato esāva jīvikā sundaratarāti. <bold>Ahiṃsaya</bold>nti aviheṭhento. <bold>Api rajjenā</bold>ti evaṃ paraṃ aviheṭhento kapālahatthassa mama jīvikakappanaṃ rajjenāpi varaṃ uttamanti.</paragraph>
    <paragraph line="260">Iti so punappunaṃ yācantampi taṃ paṭikkhipi. Seyyopi tassa manaṃ alabhitvā taṃ vanditvā gantvā tassa anāgamanabhāvaṃ rañño ārocesi.</paragraph>
    <paragraph line="261">Satthā <pageBreak edition="Pali Text Society" number="3.0033" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi, aparepi bahū sotāpattiphalādīni sacchikariṃsu.</paragraph>
    <paragraph line="262">Tadā rājā ānando ahosi, seyyo sāriputto, purohitaputto pana ahameva ahosinti.</paragraph>
    <centered line="263">Seyyajātakavaṇṇanā dasamā.</centered>
    <centered line="264">Kāliṅgavaggo paṭhamo.</centered>
    <nikaya line="265">2. Pucimandavaggo</nikaya>
    <hangnum line="266"></hangnum>
    <paragraph line="267"> [311] 1. Pucimandajātakavaṇṇanā</paragraph>
    <paragraph line="268"><bold>Uṭṭhehi</bold><pageBreak edition="Vipassana Research Institut" number="3.0029" /><bold>corā</bold>ti idaṃ satthā veḷuvane viharanto āyasmantaṃ mahāmoggallānaṃ ārabbha kathesi. There kira rājagahaṃ upanissāya araññakuṭikāya viharante eko coro nagaradvāragāme ekasmiṃ gehe sandhiṃ chinditvā hatthasāraṃ ādāya palāyitvā therassa kuṭipariveṇaṃ pavisitvā ‘‘idha mayhaṃ ārakkho bhavissatī’’ti therassa paṇṇasālāya pamukhe nipajji. Thero tassa pamukhe sayitabhāvaṃ ñatvā tasmiṃ āsaṅkaṃ katvā ‘‘corasaṃsaggo nāma na vaṭṭatī’’ti nikkhamitvā ‘‘mā idha sayī’’ti nīhari. So coro tato nikkhamitvā padaṃ mohetvā <pageBreak edition="Myanmar" number="3.0032" /> palāyi. Manussā ukkaṃ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni disvā ‘‘coro ito āgato, idha ṭhito, idha nisinno, iminā ṭhānena apagato, na diṭṭho no’’ti ito cito ca pakkhanditvā adisvāva paṭigatā. Punadivase thero pubbaṇhasamayaṃ rājagahe piṇḍāya caritvā piṇḍapātapaṭikkanto veḷuvanaṃ gantvā taṃ pavattiṃ satthu ārocesi. Satthā ‘‘na kho, moggallāna, tvaññeva āsaṅkitabbayuttakaṃ āsaṅki, porāṇakapaṇḍitāpi āsaṅkiṃsū’’ti vatvā therena yācito atītaṃ āhari.</paragraph>
    <paragraph line="269">Atīte <pageBreak edition="Pali Text Society" number="3.0034" /> bārāṇasiyaṃ brahmadatte rajjaṃ kārente bodhisatto nagarassa susānavane nimbarukkhadevatā hutvā nibbatti. Athekadivasaṃ nagaradvāragāme katakammacoro taṃ susānavanaṃ pāvisi. Tadā ca pana tattha nimbo ca assattho cāti dve jeṭṭhakarukkhā. Coro nimbarukkhamūle bhaṇḍikaṃ ṭhapetvā nipajji. Tasmiṃ pana kāle core gahetvā nimbasūle uttāsenti. Atha sā devatā cintesi ‘‘sace manussā āgantvā imaṃ coraṃ gaṇhissanti, imasseva nimbarukkhassa sākhaṃ chinditvā sūlaṃ katvā etaṃ uttāsessanti, evaṃ sante rukkho nassissati, handa naṃ ito nīharissāmī’’ti. Sā tena saddhiṃ sallapantī paṭhamaṃ gāthamāha –</paragraph>
    <hangnum line="270" number="41"></hangnum>
    <gatha1 line="271"> ‘‘Uṭṭhehi cora kiṃ sesi, ko attho supanena te;</gatha1>
    <gathalast line="272">Mā taṃ gahesuṃ rājāno, gāme kibbisakāraka’’nti.</gathalast>
    <paragraph line="273">Tattha <pageBreak edition="Vipassana Research Institut" number="3.0030" /><bold>rājāno</bold>ti rājapurise sandhāya vuttaṃ. <bold>Kibbisakāraka</bold>nti dāruṇasāhasikacorakammakārakaṃ.</paragraph>
    <paragraph line="274">Iti naṃ vatvā ‘‘yāva taṃ rājapurisā na gaṇhanti, tāva aññattha gacchā’’ti bhāyāpetvā palāpesi. Tasmiṃ palāte assatthadevatā dutiyaṃ gāthamāha –</paragraph>
    <hangnum line="275" number="42"></hangnum>
    <gatha1 line="276"> ‘‘Yaṃ nu coraṃ gahessanti, gāme kibbisakārakaṃ;</gatha1>
    <gathalast line="277">Kiṃ tattha pucimandassa, vane jātassa tiṭṭhato’’ti.</gathalast>
    <paragraph line="278">Tattha <pageBreak edition="Myanmar" number="3.0033" /><bold>vane jātassa tiṭṭhato</bold>ti nimbo vane jāto ceva ṭhito ca. Devatā pana tattha nibbattattā rukkhasamudācāreneva samudācari.</paragraph>
    <paragraph line="279">Taṃ sutvā nimbadevatā tatiyaṃ gāthamāha –</paragraph>
    <hangnum line="280" number="43"></hangnum>
    <gatha1 line="281"> ‘‘Na tvaṃ assattha jānāsi, mama corassa cantaraṃ;</gatha1>
    <gatha2 line="282">Coraṃ gahetvā rājāno, gāme kibbisakārakaṃ;</gatha2>
    <gathalast line="283">Appenti nimbasūlasmiṃ, tasmiṃ me saṅkate mano’’ti.</gathalast>
    <paragraph line="284">Tattha <pageBreak edition="Pali Text Society" number="3.0035" /><bold>assatthā</bold>ti purimanayeneva tasmiṃ nibbattadevataṃ samudācarati. <bold>Mama corassa cantara</bold>nti mama ca corassa ca ekato avasanakāraṇaṃ. <bold>Appenti nimbasūlasmi</bold>nti imasmiṃ kāle rājāno coraṃ nimbasūle āvuṇanti. <bold>Tasmiṃ me saṅkate mano</bold>ti tasmiṃ kāraṇe mama cittaṃ saṅkati. Sace hi imaṃ sūle āvuṇissanti, vimānaṃ me nassissati, atha sākhāya olambessanti, vimāne me kuṇapagandho bhavissati, tenāhaṃ etaṃ palāpesinti attho.</paragraph>
    <paragraph line="285">Evaṃ tāsaṃ devatānaṃ aññamaññaṃ sallapantānaññeva bhaṇḍasāmikā ukkāhatthā padānusārena āgantvā corassa sayitaṭṭhānaṃ disvā ‘‘ambho idāneva coro uṭṭhāya palāto, na laddho no coro, sace labhissāma, imasseva naṃ nimbassa sūle vā āvuṇitvā sākhāya vā olambetvā gamissāmā’’ti vatvā ito cito ca pakkhanditvā coraṃ adisvāva gatā.</paragraph>
    <paragraph line="286">Tesaṃ vacanaṃ sutvā assatthadevatā catutthaṃ gāthamāha –</paragraph>
    <hangnum line="287" number="44"></hangnum>
    <gatha1 line="288"> ‘‘Saṅkeyya <pageBreak edition="Vipassana Research Institut" number="3.0031" /> saṅkitabbāni, rakkheyyānāgataṃ bhayaṃ;</gatha1>
    <gathalast line="289">Anāgatabhayā dhīro, ubho loke avekkhatī’’ti.</gathalast>
    <paragraph line="290">Tattha <bold>rakkheyyānāgataṃ bhaya</bold>nti dve anāgatabhayāni diṭṭhadhammikañceva samparāyikañcāti. Tesu pāpamitte parivajjento diṭṭhadhammikaṃ rakkhati, tīṇi duccaritāni parivajjento samparāyikaṃ rakkhati. <bold>Anāgatabhayā</bold>ti anāgatabhayahetutaṃ bhayaṃ bhāyamāno <bold>dhīro</bold> paṇḍito puriso pāpamittasaṃsaggaṃ na karoti, tīhipi dvārehi duccaritaṃ na carati. <bold>Ubho loke</bold>ti <pageBreak edition="Myanmar" number="3.0034" /> evaṃ bhāyanto hesa idhalokaparalokasaṅkhāte ubho loke avekkhati oloketi, olokayamāno idhalokabhayena pāpamitte vivajjeti, paralokabhayena pāpaṃ na karotīti.</paragraph>
    <paragraph line="291">Satthā imaṃ dhammadesanaṃ āharitvā jātakaṃ samodhānesi – ‘‘tadā assatthadevatā ānando ahosi, nimbadevatā pana ahameva ahosi’’nti.</paragraph>
    <centered line="292">Pucimandajātakavaṇṇanā paṭhamā.</centered>
    <hangnum line="293"></hangnum>
    <paragraph line="294"> [312] 2. Kassapamandiyajātakavaṇṇanā</paragraph>
    <paragraph line="295"><bold>Api</bold><pageBreak edition="Pali Text Society" number="3.0036" /><bold>kassapa mandiyā</bold>ti idaṃ satthā jetavane viharanto ekaṃ mahallakabhikkhuṃ ārabbha kathesi. Sāvatthiyaṃ kireko kulaputto kāmesu ādīnavaṃ disvā satthu santike pabbajitvā kammaṭṭhāne anuyutto na cirasseva arahattaṃ pāpuṇi. Tassa aparabhāge mātā kālamakāsi. So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye cīvarapaccayassa sulabhataṃ sutvā ekaṃ gāmakāvāsaṃ gantvā tayopi tattheva vassaṃ upagantvā vutthavassā jetavanameva āgamaṃsu. Daharabhikkhu jetavanassa āsannaṭṭhāne ‘‘sāmaṇera tvaṃ theraṃ vissāmetvā āneyyāsi, ahaṃ puretaraṃ gantvā pariveṇaṃ paṭijaggissāmī’’ti jetavanaṃ pāvisi. Mahallakatthero saṇikaṃ āgacchati. Sāmaṇero punappunaṃ sīsena uppīḷento viya ‘‘gaccha, bhante, gaccha, bhante’’ti taṃ balakkārena neti. Thero ‘‘tvaṃ maṃ attano vasaṃ ānesī’’ti puna nivattitvā koṭito paṭṭhāya āgacchati. Tesaṃ evaṃ aññamaññaṃ kalahaṃ karontānaññeva sūriyo atthaṅgato, andhakāro jāto.</paragraph>
    <paragraph line="296">Itaropi pariveṇaṃ sammajjitvā udakaṃ upaṭṭhapetvā tesaṃ āgamanaṃ apassanto ukkaṃ gahetvā <pageBreak edition="Vipassana Research Institut" number="3.0032" /> paccuggamanaṃ katvā te āgacchante disvā ‘‘kiṃ cirāyitthā’’ti pucchi. Mahallako taṃ kāraṇaṃ kathesi. So te dvepi vissāmetvā saṇikaṃ ānesi. Taṃ divasaṃ buddhupaṭṭhānassa okāsaṃ na labhi. Atha naṃ dutiyadivase buddhupaṭṭhānaṃ āgantvā vanditvā nisinnaṃ satthā ‘‘kadā āgatosī’’ti pucchi. ‘‘Hiyyo, bhante’’ti. ‘‘Hiyyo āgantvā ajja buddhupaṭṭhānaṃ <pageBreak edition="Myanmar" number="3.0035" /> karosī’’ti? So ‘‘āma, bhante’’ti vatvā taṃ kāraṇaṃ ācikkhi. Satthā mahallakaṃ garahitvā ‘‘na esa idāneva evarūpaṃ kammaṃ karoti, pubbepi akāsi. Idāni pana tena tvaṃ kilamito, pubbepi paṇḍite kilamesī’’ti vatvā tena yācito atītaṃ āhari.</paragraph>
    <paragraph line="297">Atīte bārāṇasiyaṃ brahmadatte rajjaṃ kārente bodhisatto kāsinigame brāhmaṇakule nibbatti. Tassa vayappattakāle <pageBreak edition="Pali Text Society" number="3.0037" /> mātā kālamakāsi. So mātu sarīrakiccaṃ katvā māsaddhamāsaccayena ghare vijjamānaṃ dhanaṃ dānaṃ datvā pitarañca kaniṭṭhabhātarañca gahetvā himavantapadese devadattiyaṃ vakkalaṃ gahetvā isipabbajjaṃ pabbajitvā uñchācariyāya vanamūlaphalāphalehi yāpento ramaṇīye vanasaṇḍe vasi. Himavante pana vassakāle acchinnadhāre deve vassante na sakkā hoti kandamūlaṃ khaṇituṃ, phalāni ca paṇṇāni ca patanti. Tāpasā yebhuyyena himavantato nikkhamitvā manussapathe vasanti. Tadā bodhisatto pitarañca kaniṭṭhabhātarañca gahetvā manussapathe vasitvā puna himavante pupphitaphalite te ubhopi gahetvā himavante attano assamapadaṃ āgacchanto assamassāvidūre sūriye atthaṅgate ‘‘tumhe saṇikaṃ āgaccheyyātha, ahaṃ purato gantvā assamaṃ paṭijaggissāmī’’ti vatvā te ohāya gato. Khuddakatāpaso pitarā saddhiṃ saṇikaṃ gacchanto taṃ kaṭippadese sīsena uppīḷento viya gaccha gacchāti taṃ balakkārena neti. Mahallako ‘‘tvaṃ maṃ attano ruciyā ānesī’’ti paṭinivattitvā koṭito paṭṭhāya āgacchati. Evaṃ tesaṃ kalahaṃ karontānaññeva andhakāro ahosi.</paragraph>
    <paragraph line="298">Bodhisattopi paṇṇasālaṃ sammajjitvā udakaṃ upaṭṭhapetvā ukkamādāya paṭipathaṃ āgacchanto te disvā ‘‘ettakaṃ kālaṃ kiṃ karitthā’’ti āha. Khuddakatāpaso pitarā katakāraṇaṃ kathesi. Bodhisatto ubhopi te saṇikaṃ netvā parikkhāraṃ paṭisāmetvā pitaraṃ nhāpetvā pādadhovanapiṭṭhisambāhanādīni katvā aṅgārakapallaṃ upaṭṭhapetvā paṭippassaddhakilamathaṃ pitaraṃ upanisīditvā ‘‘tāta, taruṇadārakā nāma mattikābhājanasadisā muhuttaneva bhijjanti <pageBreak edition="Pali Text Society" number="3.0038" />, sakiṃ bhinnakālato paṭṭhāya puna na sakkā honti ghaṭetuṃ, te akkosantāpi paribhāsantāpi mahallakehi adhivāsetabbā’’ti vatvā pitaraṃ ovadanto imā gāthā abhāsi –</paragraph>
    <hangnum line="299" number="45"></hangnum>
    <gatha1 line="300"> ‘‘Api <pageBreak edition="Vipassana Research Institut" number="3.0033" /><pageBreak edition="Myanmar" number="3.0036" /> kassapa mandiyā, yuvā sapati hanti vā;</gatha1>
    <gathalast line="301">Sabbaṃ taṃ khamate dhīro, paṇḍito taṃ titikkhati.</gathalast>
    <hangnum line="302" number="46"></hangnum>
    <gatha1 line="303"> ‘‘Sacepi santo vivadanti, khippaṃ santīyare puna;</gatha1>
    <gathalast line="304">Bālā pattāva bhijjanti, na te samathamajjhagū.</gathalast>
    <hangnum line="305" number="47"></hangnum>
    <gatha1 line="306"> ‘‘Ete bhiyyo samāyanti, sandhi tesaṃ na jīrati;</gatha1>
    <gathalast line="307">Yo cādhipannaṃ jānāti, yo ca jānāti desanaṃ.</gathalast>
    <hangnum line="308" number="48"></hangnum>
    <gatha1 line="309"> ‘‘Eso hi uttaritaro, bhāravaho dhuraddharo;</gatha1>
    <gathalast line="310">Yo paresādhipannānaṃ, sayaṃ sandhātumarahatī’’ti.</gathalast>
    <paragraph line="311">Tattha <bold>kassapā</bold>ti pitaraṃ nāmenālapati. <bold>Mandiyā</bold>ti mandībhāvena taruṇatāya. <bold>Yuvā sapati hanti vā</bold>ti taruṇadārako akkosatipi paharatipi. <bold>Dhīro</bold>ti dhikkatapāpo, dhī vā vuccati paññā, tāya samannāgatotipi attho. Itaraṃ pana imasseva vevacanaṃ. Ubhayenāpi sabbaṃ taṃ bāladārakehi kataṃ aparādhaṃ mahallako dhīro paṇḍito sahati titikkhatīti dasseti.</paragraph>
    <paragraph line="312"><bold>Sandhīyare</bold>ti puna mittabhāvena sandhīyanti ghaṭīyanti. <bold>Bālā pattāvā</bold>ti bālakā pana mattikāpattāva bhijjanti. <bold>Na te samathamajjhagū</bold>ti te bālakā appamattakampi vivādaṃ katvā verūpasamanaṃ na vindanti nādhigacchanti. <bold>Ete bhiyyo</bold>ti ete dve janā bhinnāpi puna samāgacchanti. <bold>Sandhī</bold>ti mittasandhi. <bold>Tesa</bold>nti tesaññeva dvinnaṃ sandhi na jīrati. <bold>Yo cādhipanna</bold>nti yo ca attanā adhipannaṃ atikkantaṃ aññasmiṃ katadosaṃ jānāti. <bold>Desana</bold>nti yo ca tena attano dosaṃ jānantena desitaṃ accayadesanaṃ paṭiggaṇhituṃ jānāti.</paragraph>
    <paragraph line="313"><bold>Yo paresādhipannāna</bold>nti yo paresaṃ adhipannānaṃ dosena abhibhūtānaṃ aparādhakārakānaṃ. <bold>Sayaṃ sandhātumarahatī</bold>ti tesu akhamāpentesupi ‘‘ehi, bhadramukha, uddesaṃ gaṇha, aṭṭhakathaṃ suṇa, bhāvanamanuyuñja, kasmā paribāhiro hosī’’ti evaṃ sayaṃ sandhātuṃ arahati mittabhāvaṃ ghaṭeti, eso evarūpo mettāvihārī uttaritaro mittabhārassa mittadhurassa ca vahanato <bold>‘‘bhāravaho’’</bold>ti <bold>‘‘dhuraddharo’’</bold>ti ca saṅkhaṃ gacchatīti.</paragraph>
    <paragraph line="314">Evaṃ <pageBreak edition="Vipassana Research Institut" number="3.0034" /><pageBreak edition="Pali Text Society" number="3.0039" /><pageBreak edition="Myanmar" number="3.0037" /> bodhisatto pitu ovādaṃ adāsi, sopi tato pabhuti danto ahosi sudanto.</paragraph>
    <paragraph line="315">Satthā imaṃ dhammadesanaṃ āharitvā jātakaṃ samodhānesi – ‘‘tadā pitā tāpaso mahallako ahosi, khuddakatāpaso sāmaṇero, pitu ovādadāyako pana ahameva ahosi’’nti.</paragraph>
    <centered line="316">Kassapamandiyajātakavaṇṇanā dutiyā.</centered>
    <hangnum line="317"></hangnum>
    <paragraph line="318"> [313] 3. Khantivādījātakavaṇṇanā</paragraph>
    <paragraph line="319"><bold>Yo te hatthe ca pāde cā</bold>ti idaṃ satthā jetavane viharanto ekaṃ kodhanabhikkhuṃ ārabbha kathesi. Vatthu heṭṭhā kathitameva. Satthā pana taṃ bhikkhuṃ ‘‘kasmā, tvaṃ bhikkhu, akkodhanassa buddhassa sāsane pabbajitvā kodhaṃ karosi, porāṇakapaṇḍitā sarīre pahārasahasse patante hatthapādakaṇṇanāsāsu chijjamānāsu parassa kodhaṃ na kariṃsū’’ti vatvā atītaṃ āhari.</paragraph>
    <paragraph line="320">Atīte bārāṇasiyaṃ kalābu nāma rājā rajjaṃ kāresi. Tadā bodhisatto asītikoṭivibhave brāhmaṇakule nibbattitvā kuṇḍalakumāro nāma māṇavo hutvā vayappatto takkasilaṃ gantvā sabbasippāni uggaṇhitvā kuṭumbaṃ saṇṭhapetvā mātāpitūnaṃ accayena dhanarāsiṃ oloketvā ‘‘imaṃ dhanaṃ uppādetvā mama ñātakā aggahetvāva gatā, mayā panetaṃ gahetvā gantuṃ vaṭṭatī’’ti sabbaṃ dhanaṃ viceyyadānavasena yo yaṃ āharati, tassa taṃ datvā himavantaṃ pavisitvā pabbajitvā phalāphalena yāpento ciraṃ vasitvā loṇambilasevanatthāya manussapathaṃ āgantvā anupubbena bārāṇasiṃ patvā rājuyyāne vasitvā punadivase nagare bhikkhāya caranto senāpatissa nivāsanadvāraṃ sampāpuṇi. Senāpati tassa iriyāpathesu pasīditvā gharaṃ pavesetvā attano paṭiyāditabhojanaṃ <pageBreak edition="Pali Text Society" number="3.0040" /> bhojetvā paṭiññaṃ gahetvā tattheva rājuyyāne vasāpesi.</paragraph>
    <paragraph line="321">Athekadivasaṃ <pageBreak edition="Myanmar" number="3.0038" /> kalāburājā surāmadamatto chekanāṭakaparivuto mahantena yasena uyyānaṃ gantvā maṅgalasilāpaṭṭe sayanaṃ attharāpetvā ekissā piyamanāpāya itthiyā aṅke sayi. Gītavāditanaccesu chekā nāṭakitthiyo gītādīni payojesuṃ, sakkassa devarañño viya mahāsampatti ahosi, rājā niddaṃ okkami. Atha tā itthiyo ‘‘yassatthāya mayaṃ gītādīni payojayāma, so niddaṃ upagato, kiṃ no gītādīhī’’ti vīṇādīni tūriyāni tattha tattheva chaḍḍetvā <pageBreak edition="Vipassana Research Institut" number="3.0035" /> uyyānaṃ pakkantā pupphaphalapallavādīhi palobhiyamānā uyyāne abhiramiṃsu. Tadā bodhisatto tasmiṃ uyyāne supupphitasālamūle pabbajjāsukhena vītināmento mattavaravāraṇo viya nisinno hoti. Atha tā itthiyo uyyāne caramānā taṃ disvā ‘‘etha, ayyāyo, etasmiṃ rukkhamūle pabbajito nisinno, yāva rājā na pabujjhati, tāvassa santike kiñci suṇamānā nisīdissāmā’’ti gantvā vanditvā parivāretvā nisinnā ‘‘amhākaṃ kathetabbayuttakaṃ kiñci kathethā’’ti vadiṃsu. Bodhisatto tāsaṃ dhammaṃ kathesi. Atha sā itthī aṅkaṃ cāletvā rājānaṃ pabodhesi. Rājā pabuddho tā apassanto ‘‘kahaṃ gatā vasaliyo’’ti āha. Etā, mahārāja, gantvā ekaṃ tāpasaṃ parivāretvā nisīdiṃsūti. Rājā kupito khaggaṃ gahetvā ‘‘sikkhāpessāmi naṃ kūṭajaṭila’’nti vegena agamāsi.</paragraph>
    <paragraph line="322">Atha tā itthiyo rājānaṃ kuddhaṃ āgacchantaṃ disvā tāsu vallabhatarā gantvā rañño hatthā asiṃ gahetvā rājānaṃ vūpasamesuṃ. So āgantvā bodhisattassa santike ṭhatvā ‘‘kiṃvādī tvaṃ, samaṇā’’ti pucchi. ‘‘Khantivādī, mahārājā’’ti. ‘‘Kā esā khanti nāmā’’ti? ‘‘Akkosantesu paribhāsantesu paharantesu akujjhanabhāvo’’ti. Rājā ‘‘passissāmi dāni te khantiyā atthibhāva’’nti <pageBreak edition="Pali Text Society" number="3.0041" /> coraghātakaṃ pakkosāpesi. So attano cārittena pharasuñca kaṇṭakakasañca ādāya kāsāyanivasano rattamālādharo āgantvā rājānaṃ vanditvā ‘‘kiṃ karomi, devā’’ti āha. Imaṃ coraṃ duṭṭhatāpasaṃ gahetvā ākaḍḍhitvā bhūmiyaṃ pātetvā kaṇṭakakasaṃ gahetvā purato ca pacchato ca ubhosu passesu cāti catūsupi passesu dvepahārasahassamassa dehīti. So tathā akāsi <pageBreak edition="Myanmar" number="3.0039" />. Bodhisattassa chavi bhijji. Cammaṃ bhijji, maṃsaṃ chijji, lohitaṃ paggharati.</paragraph>
    <paragraph line="323">Puna rājā ‘‘kiṃvādī tvaṃ bhikkhū’’ti āha. ‘‘Khantivādī, mahārāja’’. ‘‘Tvaṃ pana mayhaṃ cammantare khantī’’ti maññasi, natthi mayhaṃ cammantare khanti, tayā pana daṭṭhuṃ asakkuṇeyye hadayabbhantare mama khanti patiṭṭhitā. ‘‘Mahārājā’’ti. Puna coraghātako ‘‘kiṃ karomī’’ti pucchi. ‘‘Imassa kūṭajaṭilassa ubho hatthe chindā’’ti. So pharasuṃ gahetvā gaṇḍiyaṃ ṭhapetvā hatthe chindi. Atha naṃ ‘‘pāde chindā’’ti āha, pādepi chindi. Hatthapādakoṭīhi ghaṭachiddehi lākhāraso viya lohitaṃ paggharati. Puna rājā ‘‘kiṃvādīsī’’ti pucchi. ‘‘Khantivādī, mahārāja’’. ‘‘Tvaṃ pana mayhaṃ hatthapādakoṭīsu ‘khanti atthī’ti maññasi, natthesā ettha, mayhaṃ khanti gambhīraṭṭhāne patiṭṭhitā’’ti. So ‘‘kaṇṇanāsamassa chindā’’ti āha. Itaro kaṇṇanāsaṃ chindi, sakalasarīre lohitaṃ ahosi. Puna naṃ ‘‘kiṃvādī <pageBreak edition="Vipassana Research Institut" number="3.0036" /> nāma tva’’nti pucchi. ‘‘Mahārāja, khantivādī nāma’’. ‘‘Mā kho pana tvaṃ ‘kaṇṇanāsikakoṭīsu patiṭṭhitā khantī’ti maññasi, mama khanti gambhīre hadayabbhantare patiṭṭhitā’’ti. Rājā ‘‘kūṭajaṭila tava khantiṃ tvameva ukkhipitvā nisīdā’’ti bodhisattassa hadayaṃ pādena paharitvā pakkāmi.</paragraph>
    <paragraph line="324">Tasmiṃ gate senāpati bodhisattassa sarīrato lohitaṃ puñchitvā <pageBreak edition="Pali Text Society" number="3.0042" /> hatthapādakaṇṇanāsakoṭiyo sāṭakakaṇṇe katvā bodhisattaṃ saṇikaṃ nisīdāpetvā vanditvā ekamantaṃ nisīditvā ‘‘sace, bhante, tumhe kujjhitukāmā, tumhesu katāparādhassa raññova kujjheyyātha, mā aññesa’’nti yācanto paṭhamaṃ gāthamāha –</paragraph>
    <hangnum line="325" number="49"></hangnum>
    <gatha1 line="326"> ‘‘Yo te hatthe ca pāde ca, kaṇṇanāsañca chedayi;</gatha1>
    <gathalast line="327">Tassa kujjha mahāvīra, mā raṭṭhaṃ vinasā ida’’nti.</gathalast>
    <paragraph line="328">Tattha <bold>mahāvīrā</bold>ti mahāvīriya. <bold>Mā raṭṭhaṃ vinasā ida</bold>nti idaṃ niraparādhaṃ kāsiraṭṭhaṃ mā vināsehi.</paragraph>
    <paragraph line="329">Taṃ sutvā bodhisatto dutiyaṃ gāthamāha –</paragraph>
    <hangnum line="330" number="50"></hangnum>
    <gatha1 line="331"> ‘‘Yo me hatthe ca pāde ca, kaṇṇanāsañca chedayi;</gatha1>
    <gathalast line="332">Ciraṃ jīvatu so rājā, na hi kujjhanti mādisā’’ti.</gathalast>
    <paragraph line="333">Tattha <pageBreak edition="Myanmar" number="3.0040" /><bold>mādisā</bold>ti mama sadisā khantibalena samannāgatā paṇḍitā ‘‘ayaṃ maṃ akkosi paribhāsi pahari, chindi bhindī’’ti taṃ na kujjhanti.</paragraph>
    <paragraph line="334">Rañño uyyānā nikkhamantassa bodhisattassa cakkhupathaṃ vijahanakāleyeva ayaṃ catunahutādhikā dviyojanasatasahassabahalā mahāpathavī khalibaddhasāṭako viya phalitā, avīcito jālā nikkhamitvā rājānaṃ kuladattiyena rattakambalena pārupantī viya gaṇhi. So uyyānadvāreyeva pathaviṃ pavisitvā avīcimahāniraye patiṭṭhahi. Bodhisattopi taṃ divasameva kālamakāsi. Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṃ akaṃsu. Keci panāhu ‘‘bodhisatto puna himavantameva gato’’ti, taṃ abhūtaṃ.</paragraph>
    <hangnum line="335" number="51"></hangnum>
    <gatha1 line="336"> ‘‘Ahū <pageBreak edition="Vipassana Research Institut" number="3.0037" /><pageBreak edition="Pali Text Society" number="3.0043" /> atītamaddhānaṃ, samaṇo khantidīpano;</gatha1>
    <gathalast line="337">Taṃ khantiyāyeva ṭhitaṃ, kāsirājā achedayi.</gathalast>
    <hangnum line="338" number="52"></hangnum>
    <gatha1 line="339"> ‘‘Tassa kammapharusassa, vipāko kaṭuko ahu;</gatha1>
    <gathalast line="340">Yaṃ kāsirājā vedesi, nirayamhi samappito’’ti. –</gathalast>
    <unindented line="341">Imā dve abhisambuddhagāthā.</unindented>
    <paragraph line="342">Tattha <bold>atītamaddhāna</bold>nti atīte addhāne. <bold>Khantidīpano</bold>ti adhivāsanakhantisaṃvaṇṇano. <bold>Achedayī</bold>ti mārāpesi. Ekacce pana ‘‘bodhisattassa puna hatthapādakaṇṇanāsā ghaṭitā’’ti vadanti, tampi abhūtameva. <bold>Samappito</bold>ti patiṭṭhito.</paragraph>
    <paragraph line="343">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kodhano bhikkhu anāgāmiphale patiṭṭhahi, aññe bahū sotāpattiphalādīni pāpuṇiṃsu.</paragraph>
    <paragraph line="344">Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.</paragraph>
    <centered line="345">Khantivādījātakavaṇṇanā tatiyā.</centered>
    <hangnum line="346"></hangnum>
    <paragraph line="347"> [314] 4. Lohakumbhijātakavaṇṇanā</paragraph>
    <paragraph line="348"><bold>Dujjīvitamajīvimhā</bold>ti <pageBreak edition="Myanmar" number="3.0041" /> idaṃ satthā jetavane viharanto kosalarājānaṃ ārabbha kathesi. Tadā kira kosalarājā rattibhāge catunnaṃ nerayikasattānaṃ saddaṃ suṇi. Eko <bold>du</bold>-kārameva bhaṇi, eko <bold>sa</bold>-kāraṃ, eko <bold>na</bold>-kāraṃ, eko <bold>so</bold>-kāramevāti. Te kira atītabhave sāvatthiyaṃyeva pāradārikā rājaputtā ahesuṃ. Te paresaṃ rakkhitagopitamātugāmesu aparajjhitvā cittakeḷiṃ kīḷantā bahuṃ pāpakammaṃ katvā maraṇacakkena chinnā sāvatthisāmante catūsu lohakumbhīsu nibbattā saṭṭhi vassasahassāni tattha paccitvā uggatā lohakumbhimukhavaṭṭiṃ disvā ‘‘kadā nu kho imamhā dukkhā muccissāmā’’ti cattāropi mahantena saddena anupaṭipāṭiyā viraviṃsu. Rājā tesaṃ saddaṃ sutvā maraṇabhayatajjito nisinnakova aruṇaṃ uṭṭhāpesi.</paragraph>
    <paragraph line="349">Aruṇuggamanavelāya <pageBreak edition="Vipassana Research Institut" number="3.0038" /> brāhmaṇā āgantvā rājānaṃ sukhasayitaṃ pucchiṃsu. Rājā ‘‘kuto me ācariyā sukhasayitaṃ, ajjāhaṃ evarūpe <pageBreak edition="Pali Text Society" number="3.0044" /> cattāro bhiṃsanakasadde suṇi’’nti. Brāhmaṇā hatthe vidhuniṃsu. ‘‘Kiṃ ācariyā’’ti? ‘‘Sāhasikasaddā, mahārājā’’ti. ‘‘Sapaṭikammā appaṭikammā’’ti? ‘‘Kāmaṃ appaṭikammā, mayaṃ pana susikkhitā, mahārājā’’ti. ‘‘Kiṃ katvā paṭibāhissathā’’ti? ‘‘Mahārāja, paṭikammaṃ mahantaṃ na sakkā kātuṃ, mayaṃ pana sabbacatukkaṃ yaññaṃ yajitvā hāressāmā’’ti. ‘‘Tena hi khippaṃ cattāro hatthī cattāro asse cattāro usabhe cattāro manusseti laṭukikasakuṇikā ādiṃ katvā cattāro cattāro pāṇe gahetvā sabbacatukkayaññaṃ yajitvā mama sotthibhāvaṃ karothā’’ti. ‘‘Sādhu, mahārājā’’ti sampaṭicchitvā yenattho, taṃ gahetvā yaññāvāṭaṃ paccupaṭṭhapesuṃ, bahupāṇe thūṇūpanīte katvā ṭhapesuṃ. ‘‘Bahuṃ macchamaṃsaṃ khādissāma, bahuṃ dhanaṃ labhissāmā’’ti ussāhappattā hutvā ‘‘idaṃ laddhuṃ vaṭṭati, idaṃ laddhuṃ vaṭṭati, devā’’ti aparāparaṃ caranti.</paragraph>
    <paragraph line="350">Mallikā devī rājānaṃ upasaṅkamitvā ‘‘kiṃ nu kho, mahārāja, brāhmaṇā ativiya ussāhayantā vicarantī’’ti pucchi. ‘‘Devi kiṃ tuyhiminā, tvaṃ attano yaseneva mattā pamattā, dukkhaṃ pana amhākameva na jānāsī’’ti? ‘‘Kiṃ <pageBreak edition="Myanmar" number="3.0042" />, mahārājā’’ti. ‘‘Devi, ahaṃ evarūpaṃ nāma asotabbaṃ suṇiṃ, tato imesaṃ saddānaṃ sutattā ‘‘kiṃ bhavissatī’’ti brāhmaṇe pucchiṃ, brāhmaṇā ‘‘tumhākaṃ mahārāja rajjassa vā bhogānaṃ vā jīvitassa vā antarāyo paññāyati, sabbacatukkena yaññaṃ yajitvā sotthibhāvaṃ karissāmā’’ti vadiṃsu, te mayhaṃ vacanaṃ gahetvā yaññāvāṭaṃ katvā yena yenattho, tassa tassa kāraṇā āgacchantī’’ti. ‘‘Kiṃ pana deva, imesaṃ saddānaṃ nipphattiṃ sadevake loke aggabrāhmaṇaṃ pucchitthā’’ti? ‘‘Ko esa devi, sadevake loke aggabrāhmaṇo nāmā’’ti? ‘‘Mahāgotamo sammāsambuddho’’ti. ‘‘Devi, sammāsambuddho me na pucchito’’ti? ‘‘Tena hi gantvā pucchathā’’ti.</paragraph>
    <paragraph line="351">Rājā tassā vacanaṃ gahetvā bhuttapātarāso rathavaramāruyha jetavanaṃ gantvā satthāraṃ vanditvā pucchi ‘‘ahaṃ, bhante, rattibhāge cattāro sadde sutvā brāhmaṇe pucchiṃ, te ‘sabbacatukkayaññaṃ <pageBreak edition="Pali Text Society" number="3.0045" /> yajitvā sotthiṃ karissāmā’ti vatvā yaññāvāṭe kammaṃ karonti, tesaṃ saddānaṃ sutattā mayhaṃ kiṃ bhavissatī’’ti. ‘‘Na kiñci, mahārāja, nerayikasattā dukkhamanubhavantā evaṃ viraviṃsu, na ime saddā idāni tayā eva sutā, porāṇakarājūhipi sutāyeva, tepi brāhmaṇe pucchitvā pasughātayaññaṃ kattukāmā hutvā paṇḍitānaṃ kathaṃ sutvā na kariṃsu, paṇḍitā tesaṃ saddānaṃ antaraṃ kathetvā mahājanaṃ vissajjāpetvā sotthimakaṃsū’’ti vatvā tena yācito atītaṃ āhari.</paragraph>
    <paragraph line="352">Atīte <pageBreak edition="Vipassana Research Institut" number="3.0039" /> bārāṇasiyaṃ brahmadatte rajjaṃ kārente bodhisatto aññatarasmiṃ kāsigāme brāhmaṇakule nibbattitvā vayappatto kāmesu ādīnavaṃ disvā kāme pahāya isipabbajjaṃ pabbajitvā abhiññā ca samāpattiyo ca uppādetvā jhānakīḷaṃ kīḷanto himavante ramaṇīye vanasaṇḍe vasati. Tadā bārāṇasirājā catunnaṃ nerayikānaṃ imeva cattāro sadde sutvā bhītatasito imināva niyāmena brāhmaṇehi ‘‘tiṇṇaṃ antarāyānaṃ aññataro bhavissati, sabbacatukkayaññena taṃ vūpasamessāmā’’ti vutte sampaṭicchi. Purohito brāhmaṇehi saddhiṃ yaññāvāṭaṃ paccupaṭṭhāpesi, mahājano thūṇūpanīto ahosi. Tadā bodhisatto mettābhāvanaṃ purecārikaṃ katvā dibbacakkhunā lokaṃ olokento imaṃ kāraṇaṃ disvā ‘‘ajja, mayā gantuṃ vaṭṭati, mahājanassa sotthi <pageBreak edition="Myanmar" number="3.0043" /> bhavissatī’’ti iddhibalena vehāsaṃ uppatitvā bārāṇasirañño uyyāne otaritvā maṅgalasilāpaṭṭe kañcanarūpakaṃ viya nisīdi. Tadā purohitassa jeṭṭhantevāsiko ācariyaṃ upasaṅkamitvā ‘‘nanu, ācariya, amhākaṃ vedesu paraṃ māretvā sotthikaraṇaṃ nāma natthī’’ti āha. Purohito ‘‘tvaṃ rājadhanaṃ rakkhasi, bahuṃ macchamaṃsaṃ khādissāma, dhanaṃ labhissāma, tuṇhī hohī’’ti taṃ paṭibāhi.</paragraph>
    <paragraph line="353">So ‘‘nāhaṃ <pageBreak edition="Pali Text Society" number="3.0046" /> ettha sahāyo bhavissāmī’’ti nikkhamitvā rājuyyānaṃ gantvā bodhisattaṃ disvā vanditvā katapaṭisanthāro ekamantaṃ nisīdi. Bodhisatto ‘‘kiṃ, māṇava, rājā dhammena rajjaṃ kāretī’’ti pucchi. ‘‘Bhante, rājā dhammena rajjaṃ kāreti, rattibhāge pana cattāro sadde sutvā brāhmaṇe pucchi. Brāhmaṇā ‘sabbacatukkayaññaṃ yajitvā sotthiṃ karissāmā’’’ti vadiṃsu. Rājā pasughātakammaṃ katvā attano sotthiṃ kātukāmo mahājano thūṇūpanīto, ‘‘kiṃ nu kho, bhante, tumhādisānaṃ sīlavantānaṃ tesaṃ saddānaṃ nipphattiṃ vatvā mahājanaṃ maraṇamukhā mocetuṃ vaṭṭatī’’ti. ‘‘Māṇava, rājā amhe na jānāti, mayampi taṃ na jānāma, imesaṃ pana saddānaṃ nipphattiṃ jānāma, sace rājā amhe upasaṅkamitvā puccheyya, rājānaṃ nikkaṅkhaṃ katvā kathessāmā’’ti. ‘‘Tena hi, bhante, muhuttaṃ idheva hotha, ahaṃ rājānaṃ ānessāmī’’ti. ‘‘Sādhu, māṇavā’’ti. So gantvā rañño tamatthaṃ ārocetvā rājānaṃ ānesi.</paragraph>
    <paragraph line="354">Atha rājā bodhisattaṃ vanditvā ekamantaṃ nisinno pucchi ‘‘saccaṃ kira tumhe mayā sutasaddānaṃ nipphattiṃ jānāthā’’ti? ‘‘Āma, mahārājā’’ti. ‘‘Kathetha, bhante’’ti. ‘‘Mahārāja, ete purimabhave paresaṃ rakkhitagopitesu dāresu cārittaṃ āpajjitvā bārāṇasisāmante catūsu lohakumbhīsu nibbattā pakkuthite khāralohodake pheṇuddehakaṃ paccamānā tiṃsa vassasahassāni adho gantvā kumbhitalaṃ āhacca uddhaṃ ārohantā tiṃsavassasahasseneva kālena kumbhimukhaṃ disvā <pageBreak edition="Vipassana Research Institut" number="3.0040" /> bahi oloketvā cattāro janā catasso gāthā paripuṇṇaṃ katvā vattukāmāpi tathā kātuṃ asakkontā ekekameva akkharaṃ vatvā puna lohakumbhīsuyeva <pageBreak edition="Pali Text Society" number="3.0047" /> nimuggā. Tesu <bold>du</bold>-kāraṃ vatvā nimuggasatto evaṃ vattukāmo ahosi –</paragraph>
    <hangnum line="355" number="53"></hangnum>
    <gatha1 line="356"> ‘Dujjīvitamajīvimha <pageBreak edition="Myanmar" number="3.0044" />, ye sante na dadamhase;</gatha1>
    <gathalast line="357">Vijjamānesu bhogesu, dīpaṃ nākamha attano’ti. –</gathalast>
    <unindented line="358">Taṃ gāthaṃ paripuṇṇaṃ kātuṃ nāsakkhī’’ti vatvā bodhisatto attano ñāṇena taṃ gāthaṃ paripuṇṇaṃ katvā kathesi. Sesāsupi eseva nayo.</unindented>
    <paragraph line="359">Tesu <bold>sa</bold>-kāraṃ vatvā vattukāmassa ayaṃ gāthā –</paragraph>
    <hangnum line="360" number="54"></hangnum>
    <gatha1 line="361"> ‘‘Saṭṭhi vassasahassāni, paripuṇṇāni sabbaso;</gatha1>
    <gathalast line="362">Niraye paccamānānaṃ, kadā anto bhavissatī’’ti.</gathalast>
    <paragraph line="363"><bold>Na</bold>-kāraṃ vatvā vattukāmassa ayaṃ gāthā –</paragraph>
    <hangnum line="364" number="55"></hangnum>
    <gatha1 line="365"> ‘‘Natthi anto kuto anto, na anto paṭidissati;</gatha1>
    <gathalast line="366">Tadā hi pakataṃ pāpaṃ, mama tuyhañca mārisā’’ti.</gathalast>
    <paragraph line="367"><bold>So</bold>-kāraṃ vatvā vattukāmassa ayaṃ gāthā –</paragraph>
    <hangnum line="368" number="56"></hangnum>
    <gatha1 line="369"> ‘‘Sohaṃ nūna ito gantvā, yoniṃ laddhāna mānusiṃ;</gatha1>
    <gathalast line="370">Vadaññū sīlasampanno, kāhāmi kusalaṃ bahu’’nti.</gathalast>
    <paragraph line="371">Tattha <bold>dujjīvita</bold>nti tīṇi duccaritāni caranto dujjīvitaṃ lāmakajīvitaṃ jīvati nāma, sopi tadeva sandhāyāha ‘‘dujjīvitamajīvimhā’’ti. <bold>Ye sante na dadamhase</bold>ti ye mayaṃ deyyadhamme ca paṭiggāhake ca saṃvijjamāneyeva na dānaṃ dadimha. <bold>Dīpaṃ nākamha attano</bold>ti attano patiṭṭhaṃ na karimha. <bold>Paripuṇṇānī</bold>ti anūnāni anadhikāni. <bold>Sabbaso</bold>ti sabbākārena. <bold>Paccamānāna</bold>nti amhākaṃ imasmiṃ niraye paccamānānaṃ.</paragraph>
    <paragraph line="372"><bold>Natthi</bold><pageBreak edition="Vipassana Research Institut" number="3.0041" /><bold>anto</bold>ti ‘‘amhākaṃ asukakāle nāma mokkho bhavissatī’’ti evaṃ kālaparicchedo natthi. <bold>Kuto anto</bold>ti kena kāraṇena anto paññāyissati. <bold>Na anto</bold>ti antaṃ daṭṭhukāmānampi no dukkhassa anto na paṭidissati. <bold>Tadā hi pakata</bold>nti tasmiṃ kāle mārisā mama ca tuyhañca pakataṃ pāpaṃ pakaṭṭhaṃ kataṃ atibahumeva kataṃ. ‘‘Tathā hi pakata’’ntipi pāṭho, tena kāraṇena kataṃ, yenassa <pageBreak edition="Pali Text Society" number="3.0048" /> anto daṭṭhuṃ na sakkāti attho. <bold>Mārisā</bold>ti mayā sadisā, piyālapanametaṃ etesaṃ. <bold>Nūnā</bold>ti <pageBreak edition="Myanmar" number="3.0045" /> ekaṃsatthe nipāto, so ahaṃ ito gantvā yoniṃ mānusiṃ laddhāna vadaññū sīlasampanno hutvā ekaṃseneva bahuṃ kusalaṃ karissāmīti ayamettha attho.</paragraph>
    <paragraph line="373">Iti bodhisatto ekamekaṃ gāthaṃ vatvā ‘‘mahārāja, so nerayikasatto imaṃ gāthaṃ paripuṇṇaṃ katvā vattukāmo attano pāpassa mahantatāya tathā kathetuṃ nāsakkhi, iti so attano kammavipākaṃ anubhavanto viravi. Tumhākaṃ etassa saddassa savanapaccayā antarāyo nāma natthi, tumhe mā bhāyitthā’’ti rājānaṃ saññāpesi. Rājā mahājanaṃ vissajjāpetvā suvaṇṇabheriṃ carāpetvā yaññāvāṭaṃ viddhaṃsāpesi. Bodhisatto mahājanassa sotthiṃ katvā katipāhaṃ vasitvā tattheva gantvā aparihīnajjhāno brahmaloke uppajji.</paragraph>
    <paragraph line="374">Satthā imaṃ dhammadesanaṃ āharitvā saccāni pakāsetvā jātakaṃ samodhānesi – ‘‘tadā purohitassa jeṭṭhantevāsikamāṇavo sāriputto ahosi, tāpaso pana ahameva ahosi’’nti.</paragraph>
    <centered line="375">Lohakumbhijātakavaṇṇanā catutthā.</centered>
    <hangnum line="376"></hangnum>
    <paragraph line="377"> [315] 5. Sabbamaṃsalābhajātakavaṇṇanā</paragraph>
    <paragraph line="378"><bold>Pharusā vata te vācā</bold>ti idaṃ satthā jetavane viharanto sāriputtattherena pītavirecanānaṃ dinnarasapiṇḍapātaṃ ārabbha kathesi. Tadā kira jetavane ekacce bhikkhū snehavirecanaṃ piviṃsu. Tesaṃ rasapiṇḍapātena attho hoti, gilānupaṭṭhākā ‘‘rasabhattaṃ āharissāmā’’ti sāvatthiṃ pavisitvā odanikagharavīthiyaṃ piṇḍāya caritvāpi rasabhattaṃ alabhitvā nivattiṃsu. Thero divātaraṃ piṇḍāya pavisamāno te bhikkhū disvā ‘‘kiṃ, āvuso, atipageva nivattathā’’ti pucchi. Te tamatthaṃ ārocesuṃ. Thero ‘‘tena hi ethā’’ti te gahetvā <pageBreak edition="Pali Text Society" number="3.0049" /> tameva vīthiṃ agamāsi, manussā pūretvā rasabhattaṃ adaṃsu. Gilānupaṭṭhākā rasabhattaṃ āharitvā gilānānaṃ adaṃsu, te paribhuñjiṃsu <pageBreak edition="Vipassana Research Institut" number="3.0042" />. Athekadivasaṃ dhammasabhāyaṃ bhikkhū kathaṃ samuṭṭhāpesuṃ ‘‘āvuso, thero kira pītavirecanānaṃ upaṭṭhāke rasabhattaṃ alabhitvā nikkhamante gahetvā odanikagharavīthiyaṃ caritvā bahuṃ rasapiṇḍapātaṃ pesesī’’ti. Satthā āgantvā <pageBreak edition="Myanmar" number="3.0046" /> ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāni sāriputtova maṃsaṃ labhi, pubbepi muduvācā piyavacanā vattuṃ chekā paṇḍitā labhiṃsū’’ti vatvā atītaṃ āhari.</paragraph>
    <paragraph line="379">Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi. Athekadivasaṃ eko migaluddako bahuṃ maṃsaṃ labhitvā yānakaṃ pūretvā ‘‘vikkiṇissāmī’’ti nagaraṃ āgacchati. Tadā bārāṇasivāsikā cattāro seṭṭhiputtā nagarā nikkhamitvā ekasmiṃ maggasabhāgaṭṭhāne kiñci diṭṭhaṃ sutaṃ sallapantā nisīdiṃsu. Etesu eko seṭṭhiputto taṃ maṃsayānakaṃ disvā ‘‘etaṃ luddakaṃ maṃsakhaṇḍaṃ āharāpemī’’ti āha. ‘‘Gaccha āharāpehī’’ti. So taṃ upasaṅkamitvā ‘‘are, luddaka, dehi me maṃsakhaṇḍa’’nti āha. Luddako ‘‘mārisa, paraṃ kiñci yācantena nāma piyavacanena bhavitabbaṃ, tayā kathitavācāya anucchavikaṃ maṃsakhaṇḍaṃ labhissasī’’ti vatvā paṭhamaṃ gāthamāha –</paragraph>
    <hangnum line="380" number="57"></hangnum>
    <gatha1 line="381"> ‘‘Pharusā vata te vācā, maṃsaṃ yācanako asi;</gatha1>
    <gathalast line="382">Kilomasadisī vācā, kilomaṃ samma dammi te’’ti.</gathalast>
    <paragraph line="383">Tattha <bold>kilomasadisī</bold>ti pharusatāya kilomasadisī. <bold>Kilomaṃ samma dammi te</bold>ti handa gaṇha, idaṃ te vācāya sadisaṃ kilomaṃ dammīti nirasaṃ nimaṃsalohitaṃ kilomakakhaṇḍaṃ ukkhipitvā adāsi.</paragraph>
    <paragraph line="384">Atha naṃ aparo seṭṭhiputto ‘‘kinti vatvā yācasī’’ti pucchi. ‘‘Are’’ti vatvāti. So ‘‘ahampi naṃ yācissāmī’’ti vatvā gantvā <pageBreak edition="Pali Text Society" number="3.0050" /> ‘‘jeṭṭhabhātika, maṃsakhaṇḍaṃ me dehī’’ti āha. Itaro ‘‘tava vacanasssa anucchavikaṃ maṃsakhaṇḍaṃ labhissasī’’ti vatvā dutiyaṃ gāthamāha –</paragraph>
    <hangnum line="385" number="58"></hangnum>
    <gatha1 line="386"> ‘‘Aṅgametaṃ manussānaṃ, bhātā loke pavuccati;</gatha1>
    <gathalast line="387">Aṅgassa sadisī vācā, aṅgaṃ samma dadāmi te’’ti.</gathalast>
    <paragraph line="388">Tassattho <pageBreak edition="Vipassana Research Institut" number="3.0043" /> – imasmiṃ loke manussānaṃ aṅgasadisattā aṅgametaṃ yadidaṃ bhātā bhaginīti, tasmā tavesā aṅgasadisī vācāti etissā anucchavikaṃ aṅgameva dadāmi teti. Evañca pana vatvā aṅgamaṃsaṃ ukkhipitvā adāsi.</paragraph>
    <paragraph line="389">Tampi <pageBreak edition="Myanmar" number="3.0047" /> aparo seṭṭhiputto ‘‘kinti vatvā yācasī’’ti pucchi. ‘‘Bhātikā’’ti vatvāti. So ‘‘ahampi naṃ yācissāmī’’ti vatvā gantvā ‘‘tāta, maṃsakhaṇḍaṃ me dehī’’ti āha. Luddako tava vacanānūrūpaṃ lacchasī’’ti vatvā tatiyaṃ gāthamāha –</paragraph>
    <hangnum line="390" number="59"></hangnum>
    <gatha1 line="391"> ‘‘Tātāti putto vadamāno, kampeti hadayaṃ pitu;</gatha1>
    <gathalast line="392">Hadayassa sadisī vācā, hadayaṃ samma dammi te’’ti.</gathalast>
    <paragraph line="393">Evañca pana vatvā hadayamaṃsena saddhiṃ madhuramaṃsaṃ ukkhipitvā adāsi.</paragraph>
    <paragraph line="394">Taṃ catuttho seṭṭhiputto ‘‘kinti vatvā yācasī’’ti pucchi. So ‘‘tātā’’ti vatvāti. So ‘‘ahampi yācissāmī’’ti vatvā gantvā ‘‘sahāya maṃsakhaṇḍaṃ me dehī’’ti āha. Luddako ‘‘tava vacanānurūpaṃ lacchasī’’ti vatvā catutthaṃ gāthamāha –</paragraph>
    <hangnum line="395" number="60"></hangnum>
    <gatha1 line="396"> ‘‘Yassa gāme sakhā natthi, yathāraññaṃ tatheva taṃ;</gatha1>
    <gathalast line="397">Sabbassa sadisī vācā, sabbaṃ samma dadāmi te’’ti.</gathalast>
    <paragraph line="398">Tassattho – yassa purisassa gāme sukhadukkhesu saha ayanato sahāyasaṅkhāto <bold>sakhā</bold> natthi, tassa taṃ ṭhānaṃ yathā amanussaṃ <bold>araññaṃ</bold> tatheva hoti, iti ayaṃ tava vācā <bold>sabbassa sadisī,</bold> sabbena attano santakena vibhavena sadisī, tasmā sabbameva imaṃ mama santakaṃ maṃsayānakaṃ dadāmi teti.</paragraph>
    <paragraph line="399">Evañca pana vatvā ‘‘ehi, samma, sabbameva idaṃ maṃsayānakaṃ tava gehaṃ āharissāmī’’ti āha. Seṭṭhiputto tena yānakaṃ <pageBreak edition="Pali Text Society" number="3.0051" /> pājāpento attano gharaṃ gantvā maṃsaṃ otārāpetvā luddakassa sakkārasammānaṃ katvā puttadārampissa pakkosāpetvā luddakammato apanetvā attano kuṭumbamajjhe vasāpento tena saddhiṃ abhejjasahāyo hutvā yāvajīvaṃ samaggavāsaṃ vasi.</paragraph>
    <paragraph line="400">Satthā <pageBreak edition="Vipassana Research Institut" number="3.0044" /> imaṃ dhammadesanaṃ āharitvā jātakaṃ samodhānesi – ‘‘tadā luddako sāriputto ahosi, sabbamaṃsalābhī seṭṭhiputto pana ahameva ahosi’’nti.</paragraph>
    <centered line="401">Sabbamaṃsalābhajātakavaṇṇanā pañcamā.</centered>
    <hangnum line="402"></hangnum>
    <paragraph line="403"> [316] 6. Sasapaṇḍitajātakavaṇṇanā</paragraph>
    <paragraph line="404"><bold>Satta</bold><pageBreak edition="Myanmar" number="3.0048" /><bold>me rohitā macchā</bold>ti idaṃ satthā jetavane viharanto sabbaparikkhāradānaṃ ārabbha kathesi. Sāvatthiyaṃ kira eko kuṭumbiko buddhappamukhassa bhikkhusaṅghassa sabbaparikkhāradānaṃ sajjetvā gharadvāre maṇḍapaṃ kāretvā buddhappamukhaṃ bhikkhusaṅghaṃ nimantetvā susajjitamaṇḍape paññattavarāsane nisīdāpetvā nānaggarasaṃ paṇītadānaṃ datvā puna svātanāyāti sattāhaṃ nimantetvā sattame divase buddhappamukhānaṃ pañcannaṃ bhikkhusatānaṃ sabbaparikkhāre adāsi. Satthā bhattakiccāvasāne anumodanaṃ karonto ‘‘upāsaka, tayā pītisomanassaṃ kātuṃ vaṭṭati, idañhi dānaṃ nāma porāṇakapaṇḍitānaṃ vaṃso, porāṇakapaṇḍitā hi sampattayācakānaṃ jīvitaṃ pariccajitvā attano maṃsampi adaṃsū’’ti vatvā tena yācito atītaṃ āhari.</paragraph>
    <paragraph line="405">Atīte bārāṇasiyaṃ brahmadatte rajjaṃ kārente bodhisatto sasayoniyaṃ nibbattitvā araññe vasi. Tassa pana araññassa ekato pabbatapādo ekato nadī ekato paccantagāmako ahosi. Aparepissa tayo sahāyā ahesuṃ makkaṭo ca siṅgālo ca uddo cāti. Te cattāropi paṇḍitā ekatova vasantā attano attano <pageBreak edition="Pali Text Society" number="3.0052" /> gocaraṭṭhāne gocaraṃ gahetvā sāyanhasamaye ekato sannipatanti. Sasapaṇḍito ‘‘dānaṃ dātabbaṃ, sīlaṃ rakkhitabbaṃ, uposathakammaṃ kātabba’’nti tiṇṇaṃ janānaṃ ovādavasena dhammaṃ deseti. Te tassa ovādaṃ sampaṭicchitvā attano attano nivāsagumbaṃ pavisitvā vasanti. Evaṃ kāle gacchante ekadivasaṃ bodhisatto ākāsaṃ oloketvā candaṃ disvā ‘‘sve uposathadivaso’’ti ñatvā itare tayo āha ‘‘sve uposatho, tumhepi tayo janā sīlaṃ samādiyitvā uposathikā hotha, sīle patiṭṭhāya dinnadānaṃ mahapphalaṃ hoti, tasmā yācake sampatte tumhehi khāditabbāhārato dānaṃ datvā khādeyyāthā’’ti. Te ‘‘sādhū’’ti sampaṭicchitvā attano attano vasanaṭṭhānesu vasiṃsu.</paragraph>
    <paragraph line="406">Punadivase tesu uddo pātova ‘‘gocaraṃ pariyesissāmī’’ti nikkhamitvā gaṅgātīraṃ gato. Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṃ <pageBreak edition="Vipassana Research Institut" number="3.0045" /> viyūhitvā vālikāya <pageBreak edition="Myanmar" number="3.0049" /> paṭicchādetvā puna macche gaṇhanto adhogaṅgaṃ gacchi. Uddo macchagandhaṃ ghāyitvā vālukaṃ viyūhitvā macche disvā nīharitvā ‘‘atthi nu kho etesaṃ sāmiko’’ti tikkhattuṃ ghosetvā sāmikaṃ apassanto vallikoṭiṃ ḍaṃsitvā netvā attano vasanagumbe ṭhapetvā ‘‘velāyameva khādissāmī’’ti attano sīlaṃ āvajjento nipajji. Siṅgālopi vasanaṭṭhānato nikkhamitvā gocaraṃ pariyesanto ekassa khettagopakassa kuṭiyaṃ dve maṃsasūlāni ekaṃ godhaṃ ekañca dadhivārakaṃ disvā ‘‘atthi nu kho etesaṃ sāmiko’’ti tikkhattuṃ ghosetvā sāmikaṃ adisvā dadhivārakassa uggahaṇarajjukaṃ gīvāya pavesetvā dve maṃsasūle ca godhañca mukhena ḍaṃsitvā netvā attano vasanagumbe ṭhapetvā ‘‘velāyameva khādissāmī’’ti attano sīlaṃ <pageBreak edition="Pali Text Society" number="3.0053" /> āvajjento nipajji. Makkaṭopi vasanaṭṭhānato nikkhamitvā vanasaṇḍaṃ pavisitvā ambapiṇḍaṃ āharitvā attano vasanagumbe ṭhapetvā ‘‘velāyameva khādissāmī’’ti attano sīlaṃ āvajjento nipajji.</paragraph>
    <paragraph line="407">Bodhisatto pana ‘‘velāyameva vasanaṭṭhānato nikkhamitvā dabbatiṇāni khādissāmī’’ti attano vasanagumbeyeva nipanno cintesi ‘‘mama santikaṃ āgatānaṃ yācakānaṃ tiṇāni dātuṃ na sakkā, tilataṇḍulādayopi mayhaṃ natthi, sace me santikaṃ yācako āgacchissati, attano sarīramaṃsaṃ dassāmī’’ti. Tassa sīlatejena sakkassa paṇḍukambalasilāsanaṃ uṇhākāraṃ dassesi. So āvajjamāno idaṃ kāraṇaṃ disvā ‘‘sasarājānaṃ vīmaṃsissāmī’’ti paṭhamaṃ uddassa vasanaṭṭhānaṃ gantvā brāhmaṇavesena aṭṭhāsi. ‘‘Brāhmaṇa, kimatthaṃ ṭhitosī’’ti vutte paṇḍita sace kiñci āhāraṃ labheyyaṃ, uposathiko hutvā vaseyyanti. So ‘‘sādhu dassāmi te āhāra’’nti tena saddhiṃ sallapanto paṭhamaṃ gāthamāha –</paragraph>
    <hangnum line="408" number="61"></hangnum>
    <gatha1 line="409"> ‘‘Satta me rohitā macchā, udakā thalamubbhatā;</gatha1>
    <gathalast line="410">Idaṃ brāhmaṇa me atthi, etaṃ bhutvā vane vasā’’ti.</gathalast>
    <paragraph line="411">Tattha <bold>thalamubbhatā</bold>ti udakato thale ṭhapitā, kevaṭṭena vā uddhaṭā. <bold>Etaṃ bhutvā</bold>ti etaṃ mama santakaṃ macchāhāraṃ pacitvā bhuñjitvā samaṇadhammaṃ <pageBreak edition="Myanmar" number="3.0050" /> karonto ramaṇīye rukkhamūle nisinno imasmiṃ vane vasāti.</paragraph>
    <paragraph line="412">Brāhmaṇo ‘‘pageva tāva hotu, pacchā jānissāmī’’ti siṅgālassa santikaṃ gato. Tenāpi <pageBreak edition="Vipassana Research Institut" number="3.0046" /> ‘‘kimatthaṃ ṭhitosī’’ti vutto tathevāha. Siṅgālo ‘‘sādhu dassāmī’’ti tena saddhiṃ sallapanto dutiyaṃ gāthamāha –</paragraph>
    <hangnum line="413" number="62"></hangnum>
    <gatha1 line="414"> ‘‘Dussa <pageBreak edition="Pali Text Society" number="3.0054" /> me khettapālassa, rattibhattaṃ apābhataṃ;</gatha1>
    <gatha2 line="415">Maṃsasūlā ca dve godhā, ekañca dadhivārakaṃ;</gatha2>
    <gathalast line="416">Idaṃ brāhmaṇa me atthi, etaṃ bhutvā vane vasā’’ti.</gathalast>
    <paragraph line="417">Tattha <bold>dussa me</bold>ti yo esa mama avidūre khettapālo vasati, dussa amussāti attho. <bold>Apābhata</bold>nti ābhataṃ ānītaṃ. <bold>Maṃsasūlā ca dve godhā</bold>ti aṅgārapakkāni dve maṃsasūlāni ca ekā ca godhā. <bold>Dadhivāraka</bold>nti dadhivārako. <bold>Ida</bold>nti idaṃ ettakaṃ mama atthi, etaṃ sabbampi yathābhirucitena pākena pacitvā paribhuñjitvā uposathiko hutvā ramaṇīye rukkhamūle nisīditvā samaṇadhammaṃ karonto imasmiṃ vanasaṇḍe vasāti attho.</paragraph>
    <paragraph line="418">Brāhmaṇo ‘‘pageva tāva hotu, pacchā jānissāmī’’ti makkaṭassa santikaṃ gato. Tenāpi ‘‘kimatthaṃ ṭhitosī’’ti vutto tathevāha. Makkaṭo ‘‘sādhu dassāmī’’ti tena saddhiṃ sallapanto tatiyaṃ gāthamāha –</paragraph>
    <hangnum line="419" number="63"></hangnum>
    <gatha1 line="420"> ‘‘Ambapakkaṃ dakaṃ sītaṃ, sītacchāyā manoramā;</gatha1>
    <gathalast line="421">Idaṃ brāhmaṇa me atthi, etaṃ bhutvā vane vasā’’ti.</gathalast>
    <paragraph line="422">Tattha <bold>ambapakka</bold>nti madhuraambaphalaṃ. <bold>Dakaṃ sīta</bold>nti gaṅgāya udakaṃ sītalaṃ. <bold>Etaṃ bhutvā vane vasā</bold>ti brāhmaṇa etaṃ ambapakkaṃ paribhuñjitvā sītalaṃ udakaṃ pivitvā yathābhirucite ramaṇīye rukkhamūle nisinno samaṇadhammaṃ karonto imasmiṃ vanasaṇḍe vasāti.</paragraph>
    <paragraph line="423">Brāhmaṇo ‘‘pageva tāva hotu, pacchā jānissāmī’’ti sasapaṇḍitassa santikaṃ gato. Tenāpi ‘‘kimatthaṃ ṭhitosī’’ti vutto tathevāha. Taṃ sutvā bodhisatto somanassappatto ‘‘brāhmaṇa, suṭṭhu te kataṃ āhāratthāya mama santikaṃ āgacchantena, ajjāhaṃ adinnapubbaṃ dānaṃ dassāmi <pageBreak edition="Myanmar" number="3.0051" />. Tvaṃ pana sīlavā pāṇātipātaṃ na karissasi, gaccha, brāhmaṇa, nānādārūni saṅkaḍḍhitvā aṅgāre katvā mayhaṃ ārocehi, ahaṃ attānaṃ <pageBreak edition="Pali Text Society" number="3.0055" /> pariccajitvā aṅgāramajjhe patissāmi <pageBreak edition="Vipassana Research Institut" number="3.0047" />. Mama sarīre pakke tvaṃ maṃsaṃ khāditvā samaṇadhammaṃ kareyyāsī’’ti tena saddhiṃ sallapanto catutthaṃ gāthamāha –</paragraph>
    <hangnum line="424" number="64"></hangnum>
    <gatha1 line="425"> ‘‘Na sasassa tilā atthi, na muggā napi taṇḍulā;</gatha1>
    <gathalast line="426">Iminā agginā pakkaṃ, mamaṃ bhutvā vane vasā’’ti.</gathalast>
    <paragraph line="427">Tattha <bold>mamaṃ bhutvā</bold>ti yaṃ taṃ ahaṃ aggiṃ karohīti vadāmi, iminā agginā pakkaṃ maṃ bhuñjitvā imasmiṃ vane vasa, ekassa sasassa sarīraṃ nāma ekassa purisassa yāpanamattaṃ hotīti.</paragraph>
    <paragraph line="428">Sakko tassa vacanaṃ sutvā attano ānubhāvena ekaṃ aṅgārarāsiṃ māpetvā bodhisattassa ārocesi. So dabbatiṇasayanato uṭṭhāya tattha gantvā ‘‘sace me lomantaresu pāṇakā atthi, te mā mariṃsū’’ti tikkhattuṃ sarīraṃ vidhunitvā sakalasarīraṃ dānamukhe ṭhapetvā laṅghitvā padumasare rājahaṃso viya pamuditacitto aṅgārarāsimhi pati. So pana aggi bodhisattassa sarīre lomakūpamattampi uṇhaṃ kātuṃ nāsakkhi, himagabbhaṃ paviṭṭho viya ahosi. Atha sakkaṃ āmantetvā ‘‘brāhmaṇa, tayā kato aggi atisītalo, mama sarīre lomakūpamattampi uṇhaṃ kātuṃ na sakkoti, kiṃ nāmeta’’nti āha. ‘‘Sasapaṇḍita, nāhaṃ brāhmaṇo, sakkohamasmi, tava vīmaṃsanatthāya āgatomhī’’ti. ‘‘Sakka, tvaṃ tāva tiṭṭha, sakalopi ce lokasannivāso maṃ dānena vīmaṃseyya, neva me adātukāmataṃ passeyyā’’ti bodhisatto sīhanādaṃ nadi. Atha naṃ sakko ‘‘sasapaṇḍita, tava guṇo sakalakappaṃ pākaṭo hotū’’ti pabbataṃ pīḷetvā pabbatarasaṃ ādāya candamaṇḍale sasalakkhaṇaṃ likhitvā bodhisattaṃ ānetvā tasmiṃ vanasaṇḍe tasmiṃyeva vanagumbe taruṇadabbatiṇapiṭṭhe nipajjāpetvā attano vasanaṭṭhānameva <pageBreak edition="Pali Text Society" number="3.0056" /> gato. Tepi cattāro paṇḍitā samaggā sammodamānā sīlaṃ pūretvā dānaṃ datvā uposathakammaṃ katvā yathākammaṃ gatā.</paragraph>
    <paragraph line="429">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne sabbaparikkhāradānadāyako gahapati sotāpattiphale <pageBreak edition="Myanmar" number="3.0052" /> patiṭṭhahi.</paragraph>
    <paragraph line="430">Tadā uddo ānando ahosi, siṅgālo moggallāno, makkaṭo sāriputto, sakko anuruddho, sasapaṇḍito pana ahameva ahosinti.</paragraph>
    <centered line="431">Sasapaṇḍitajātakavaṇṇanā chaṭṭhā.</centered>
    <hangnum line="432"></hangnum>
    <paragraph line="433"> [317] 7. Matarodanajātakavaṇṇanā</paragraph>
    <paragraph line="434"><bold>Mataṃ</bold><pageBreak edition="Vipassana Research Institut" number="3.0048" /><bold>mataṃ eva rodathā</bold>ti idaṃ satthā jetavane viharanto aññataraṃ sāvatthivāsiṃ kuṭumbikaṃ ārabbha kathesi. Tassa kira bhātā kālamakāsi. So tassa kālakiriyāya sokābhibhūto na nhāyati na bhuñjati na vilimpati, pātova susānaṃ gantvā sokasamappito rodati. Satthā paccūsasamaye lokaṃ olokento tassa sotāpattiphalūpanissayaṃ disvā ‘‘imassa atītakāraṇaṃ āharitvā sokaṃ vūpasametvā sotāpattiphalaṃ dātuṃ ṭhapetvā maṃ añño koci samattho natthi, imassa mayā avassayena bhavituṃ vaṭṭatī’’ti punadivase pacchābhattaṃ piṇḍapātapaṭikkanto pacchāsamaṇaṃ ādāya tassa gharadvāraṃ gantvā ‘‘satthā āgato’’ti sutvā āsanaṃ paññapetvā ‘‘pavesethā’’ti kuṭumbikena vutto pavisitvā paññatte āsane nisīdi. Kuṭumbikopi āgantvā satthāraṃ vanditvā ekamantaṃ nisīdi. Atha naṃ satthā ‘‘kiṃ kuṭumbika cintesī’’ti āha. ‘‘Āma, bhante, mama bhātu matakālato paṭṭhāya cintemī’’ti. ‘‘Āvuso, sabbe saṅkhārā aniccā, bhijjitabbayuttakaṃ bhijjati, na tattha cintetabbaṃ, porāṇakapaṇḍitāpi bhātari matepi ‘bhijjitabbayuttakaṃ bhijjatī’ti na cintayiṃsū’’ti vatvā tena yācito atītaṃ āhari.</paragraph>
    <paragraph line="435">Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule nibbatti, tassa vayappattassa mātāpitaro kālamakaṃsu. Tesu kālakatesu bodhisattassa bhātā kuṭumbaṃ vicāreti, bodhisatto taṃ nissāya <pageBreak edition="Pali Text Society" number="3.0057" /> jīvati. So aparabhāge tathārūpena byādhinā kālamakāsi. Ñātimittā suhajjā sannipatitvā bāhā paggayha kandanti rodanti, ekopi sakabhāvena saṇṭhātuṃ nāsakkhi, bodhisatto pana neva kandati na rodati. Manussā ‘‘passatha bho, imassa bhātari <pageBreak edition="Myanmar" number="3.0053" /> mate mukhasaṅkocanamattampi natthi, ativiya thaddhahadayo, ‘dvepi koṭṭhāse ahameva paribhuñjissāmī’ti bhātu maraṇaṃ icchati maññe’’ti bodhisattaṃ garahiṃsu. Ñātakāpi naṃ ‘‘tvaṃ bhātari mate na rodasī’’ti garahiṃsuyeva. So tesaṃ kathaṃ sutvā ‘‘tumhe attano andhabālabhāvena aṭṭha lokadhamme ajānantā ‘mama bhātā mato’ti rodatha, ahampi marissāmi, tumhepi marissatha, attānampi ‘mayampi marissāmā’ti kasmā na rodatha. Sabbe saṅkhārā aniccā hutvā nirujjhanti, teneva sabhāvena saṇṭhātuṃ samattho ekasaṅkhāropi natthi. Tumhe andhabālā aññāṇatāya aṭṭha lokadhamme ajānitvā rodatha, ahaṃ kimatthaṃ rodissāmī’’ti vatvā imā gāthā abhāsi –</paragraph>
    <hangnum line="436" number="65"></hangnum>
    <gatha1 line="437"> ‘‘Mataṃ <pageBreak edition="Vipassana Research Institut" number="3.0049" /> mataṃ eva rodatha, na hi taṃ rodatha yo marissati;</gatha1>
    <gathalast line="438">Sabbepi sarīradhārino, anupubbena jahanti jīvitaṃ.</gathalast>
    <hangnum line="439" number="66"></hangnum>
    <gatha1 line="440"> ‘‘Devamanussā catuppadā, pakkhigaṇā uragā ca bhogino;</gatha1>
    <gathalast line="441">Samhi sarīre anissarā, ramamānāva jahanti jīvitaṃ.</gathalast>
    <hangnum line="442" number="67"></hangnum>
    <gatha1 line="443"> ‘‘Evaṃ calitaṃ asaṇṭhitaṃ, sukhadukkhaṃ manujesvapekkhiya;</gatha1>
    <gathalast line="444">Kanditaruditaṃ niratthakaṃ, kiṃ vo sokagaṇābhikīrare.</gathalast>
    <hangnum line="445" number="68"></hangnum>
    <gatha1 line="446"> ‘‘Dhuttā ca soṇḍā akatā, bālā sūrā ayogino;</gatha1>
    <gathalast line="447">Dhīraṃ maññanti bāloti, ye dhammassa akovidā’’ti.</gathalast>
    <paragraph line="448">Tattha <pageBreak edition="Pali Text Society" number="3.0058" /><bold>mataṃ mataṃ evā</bold>ti mataṃ mataṃyeva. <bold>Anupubbenā</bold>ti attano attano maraṇavāre sampatte paṭipāṭiyā jahanti jīvitaṃ, na ekatova sabbe maranti, yadi evaṃ mareyyuṃ, lokappavatti ucchijjeyya. <bold>Bhogino</bold>ti mahantena sarīrabhogena samannāgatā. <bold>Ramamānāvā</bold>ti tattha tattha nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva jīvitaṃ jahanti. <bold>Evaṃ calita</bold>nti evaṃ tīsu bhavesu niccalabhāvassa ca saṇṭhitabhāvassa ca abhāvā calitaṃ asaṇṭhitaṃ. <bold>Kiṃ vo sokagaṇābhikīrare</bold>ti kiṃkāraṇā tumhe sokarāsī abhikiranti ajjhottharanti.</paragraph>
    <paragraph line="449"><bold>Dhuttā</bold><pageBreak edition="Myanmar" number="3.0054" /><bold>ca soṇḍā akatā</bold>ti itthidhuttā surādhuttā akkhadhuttā ca surāsoṇḍādayo soṇḍā ca akatabuddhino asikkhitakā ca. <bold>Bālā</bold>ti bālyena samannāgatā aviddasuno. <bold>Sūrā ayogino</bold>ti ayonisomanasikārena sūrā, yogesu ayuttatāya ayogino. ‘‘Ayodhino’’tipi pāṭho, kilesamārena saddhiṃ yujjhituṃ asamatthāti attho. <bold>Dhīraṃ maññanti bāloti, ye dhammassa akovidā</bold>ti ye evarūpā dhuttādayo aṭṭhavidhassa lokadhammassa akovidā, te appamattakepi dukkhadhamme uppanne attanā kandamānā rodamānā aṭṭha lokadhamme kathato jānitvā ñātimaraṇādīsu akandantaṃ arodantaṃ mādisaṃ dhīraṃ paṇḍitaṃ ‘‘bālo ayaṃ na rodatī’’ti maññantīti.</paragraph>
    <paragraph line="450">Evaṃ bodhisatto tesaṃ dhammaṃ desetvā sabbepi te nissoke akāsi.</paragraph>
    <paragraph line="451">Satthā <pageBreak edition="Vipassana Research Institut" number="3.0050" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā mahājanasssa dhammaṃ desetvā nissokabhāvakarapaṇḍito pana ahameva ahosinti.</paragraph>
    <centered line="452">Matarodanajātakavaṇṇanā sattamā.</centered>
    <hangnum line="453"></hangnum>
    <paragraph line="454"> [318] 8. Kaṇaverajātakavaṇṇanā</paragraph>
    <paragraph line="455"><bold>Yaṃ taṃ vasanta samaye</bold>ti idaṃ satthā jetavane viharanto purāṇadutiyikāpalobhanaṃ ārabbha kathesi. Vatthu <bold>indriyajātake</bold> (jā. 1.8.60 ādayo) āvi bhavissati. Satthā pana taṃ bhikkhuṃ ‘‘pubbe tvaṃ bhikkhu etaṃ nissāya asinā sīsacchedaṃ paṭilabhī’’ti vatvā tena yācito atītaṃ āhari.</paragraph>
    <paragraph line="456">Atīte <pageBreak edition="Pali Text Society" number="3.0059" /> bārāṇasiyaṃ brahmadatte rajjaṃ kārente bodhisatto kāsigāmake ekassa gahapatikassa ghare coranakkhattena jāto vayappatto corakammaṃ katvā jīvikaṃ kappento loke pākaṭo ahosi sūro nāgabalo, koci naṃ gaṇhituṃ nāsakkhi. So ekadivasaṃ ekasmiṃ seṭṭhighare sandhiṃ chinditvā bahuṃ dhanaṃ avahari. Nāgarā rājānaṃ <pageBreak edition="Myanmar" number="3.0055" /> upasaṅkamitvā ‘‘deva, eko mahācoro nagaraṃ vilumpati, taṃ gaṇhāpethā’’ti vadiṃsu. Rājā tassa gahaṇatthāya nagaraguttikaṃ āṇāpesi. So rattibhāge tattha tattha vaggabandhanena manusse ṭhapetvā taṃ sahoḍḍhaṃ gāhāpetvā rañño ārocesi. Rājā ‘‘sīsamassa chindā’’ti nagaraguttikaññeva āṇāpesi. Nagaraguttiko taṃ pacchābāhaṃ gāḷhabandhanaṃ bandhāpetvā gīvāyassa rattakaṇavīramālaṃ laggetvā sīse iṭṭhakacuṇṇaṃ okiritvā catukke catukke kasāhi tāḷāpento kharassarena paṇavena āghātanaṃ neti. ‘‘Imasmiṃ kira nagare vilopakārako coro gahito’’ti sakalanagaraṃ saṅkhubhi.</paragraph>
    <paragraph line="457">Tadā ca bārāṇasiyaṃ sahassaṃ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā. Sā pāsādatale vātapānaṃ vivaritvā ṭhitā taṃ nīyamānaṃ passi. So pana abhirūpo pāsādiko ativiya sobhaggappatto devavaṇṇo sabbesaṃ matthakamatthakena paññāyati. Sāmā taṃ disvā paṭibaddhacittā hutvā ‘‘kena nu kho upāyenāhaṃ imaṃ purisaṃ attano sāmikaṃ kareyya’’nti cintayantī ‘‘attheko upāyo’’ti attano atthacarikāya ekissā hatthe nagaraguttikassa sahassaṃ pesesi ‘‘ayaṃ coro sāmāya bhātā, aññatra sāmāya añño <pageBreak edition="Vipassana Research Institut" number="3.0051" /> etassa avassayo natthi, tumhe kira idaṃ sahassaṃ gahetvā etaṃ vissajjethā’’ti <pageBreak edition="Pali Text Society" number="3.0060" />. Sā gantvā tathā akāsi. Nagaraguttiko ‘‘ayaṃ coro pākaṭo, na sakkā etaṃ vissajjetuṃ, aññaṃ pana manussaṃ labhitvā imaṃ paṭicchannayānake nisīdāpetvā pesetuṃ sakkā’’ti āha. Sā gantvā tassā ārocesi.</paragraph>
    <paragraph line="458">Tadā paneko seṭṭhiputto sāmāya paṭibaddhacitto devasikaṃ sahassaṃ deti. So taṃ divasampi sūriyatthaṅgamanavelāya sahassaṃ gaṇhitvā taṃ gharaṃ agamāsi. Sāmāpi sahassabhaṇḍikaṃ gahetvā ūrūsu ṭhapetvā parodantī nisinnā hoti. ‘‘Kiṃ eta’’nti ca vuttā ‘‘sāmi, ayaṃ coro mama bhātā, ‘ahaṃ nīcakammaṃ karomī’ti mayhaṃ santikaṃ na eti, nagaraguttikassa pahitaṃ ‘sahassaṃ labhamāno vissajjessāmi na’nti sāsanaṃ pesesi. Idāni imaṃ sahassaṃ ādāya nagaraguttikassa santikaṃ gacchantaṃ na labhāmī’’ti āha. So tassā paṭibaddhacittatāya ‘‘ahaṃ gamissāmī’’ti āha. ‘‘Tena hi tayā <pageBreak edition="Myanmar" number="3.0056" /> ābhatameva gahetvā gacchāhī’’ti. So taṃ gahetvā nagaraguttikassa gehaṃ gañchi. So taṃ seṭṭhiputtaṃ paṭicchannaṭṭhāne ṭhapetvā coraṃ paṭicchannayānake nisīdāpetvā sāmāya pahiṇitvā ‘‘ayaṃ coro raṭṭhe pākaṭo, tamandhakāraṃ tāva hotu, atha naṃ manusssānaṃ paṭisallīnavelāya ghātāpessāmī’’ti apadesaṃ katvā muhuttaṃ vītināmetvā manussesu paṭisallīnesu seṭṭhiputtaṃ mahantenārakkhena āghātanaṃ netvā asinā sīsaṃ chinditvā sarīraṃ sūle āropetvā nagaraṃ pāvisi.</paragraph>
    <paragraph line="459">Tato paṭṭhāya sāmā aññesaṃ hatthato kiñci na gaṇhāti, teneva saddhiṃ abhiramamānā vicarati. So cintesi ‘‘sace ayaṃ aññasmiṃ paṭibaddhacittā bhavissati, mampi mārāpetvā tena saddhiṃ abhiramissati, accantaṃ mittadubbhinī esā, mayā idha avasitvā khippaṃ palāyituṃ vaṭṭati, gacchanto ca pana tucchahattho <pageBreak edition="Pali Text Society" number="3.0061" /> agantvā etissā ābharaṇabhaṇḍaṃ gahetvā gacchissāmī’’ti cintetvā ekasmiṃ divase taṃ āha – ‘‘bhadde, mayaṃ pañjare pakkhittakukkuṭā viya niccaṃ ghareyeva homa, ekadivasaṃ uyyānakīḷaṃ karissāmā’’ti. Sā ‘‘sādhū’’ti sampaṭicchitvā khādanīyabhojanīyādiṃ sabbaṃ paṭiyādetvā sabbābharaṇapaṭimaṇḍitā tena saddhiṃ paṭicchannayāne nisīditvā uyyānaṃ agamāsi. So tattha tāya saddhiṃ kīḷanto ‘‘idāni mayhaṃ palāyituṃ vaṭṭatī’’ti tāya saddhiṃ kilesaratiyā ramitukāmo viya ekaṃ kaṇavīragacchantaraṃ pavisitvā taṃ āliṅganto viya nippīḷetvā visaññaṃ katvā pātetvā sabbābharaṇāni omuñcitvā tassāyeva uttarāsaṅgena bandhitvā bhaṇḍikaṃ khandhe ṭhapetvā uyyānavatiṃ laṅghitvā pakkāmi.</paragraph>
    <paragraph line="460">Sāpi <pageBreak edition="Vipassana Research Institut" number="3.0052" /> paṭiladdhasaññā uṭṭhāya paricārikānaṃ santikaṃ āgantvā ‘‘ayyaputto kaha’’nti pucchi. ‘‘Na jānāma, ayye’’ti. ‘‘Maṃ matāti saññāya bhāyitvā palāto bhavissatī’’ti anattamanā hutvā tatoyeva gehaṃ gantvā ‘‘mama piyasāmikassa adiṭṭhakālato paṭṭhāyeva alaṅkatasayane na sayissāmī’’ti bhūmiyaṃ nipajji. Tato paṭṭhāya manāpaṃ sāṭakaṃ na nivāseti, dve bhattāni na bhuñjati, gandhamālādīni na paṭisevati, ‘‘yena kenaci upāyena ayyaputtaṃ pariyesitvā pakkosāpessāmī’’ti naṭe pakkosāpetvā sahassaṃ adāsi. ‘‘Kiṃ karoma, ayye’’ti vutte <pageBreak edition="Myanmar" number="3.0057" /> ‘‘tumhākaṃ agamanaṭṭhānaṃ nāma natthi, tumhe gāmanigamarājadhāniyo carantā samajjaṃ katvā samajjamaṇḍale paṭhamameva imaṃ gītaṃ gāyeyyāthā’’ti naṭe sikkhāpentī paṭhamaṃ gāthaṃ vatvā ‘‘tumhehi imasmiṃ gītake gīte sace ayyaputto tasmiṃ parisantare bhavissati, tumhehi saddhiṃ kathessati, athassa <pageBreak edition="Pali Text Society" number="3.0062" /> mama arogabhāvaṃ kathetvā taṃ ādāya āgaccheyyātha, no ce āgacchati, sāsanaṃ peseyyāthā’’ti paribbayaṃ datvā naṭe uyyojesi. Te bārāṇasito nikkhamitvā tattha tattha samajjaṃ karontā ekaṃ paccantagāmakaṃ agamiṃsu. Sopi coro palāyitvā tattha vasati. Te tattha samajjaṃ karontā paṭhamameva imaṃ gītakaṃ gāyiṃsu –</paragraph>
    <hangnum line="461" number="69"></hangnum>
    <gatha1 line="462"> ‘‘Yaṃ taṃ vasantasamaye, kaṇaveresu bhāṇusu;</gatha1>
    <gathalast line="463">Sāmaṃ bāhāya pīḷesi, sā taṃ ārogyamabravī’’ti.</gathalast>
    <paragraph line="464">Tattha <bold>kaṇaveresū</bold>ti karavīresu. <bold>Bhāṇusū</bold>ti rattavaṇṇānaṃ pupphānaṃ pabhāya sampannesu. <bold>Sāma</bold>nti evaṃnāmikaṃ. <bold>Pīḷesī</bold>ti kilesaratiyā ramitukāmo viya āliṅganto pīḷesi. <bold>Sā ta</bold>nti sā sāmā arogā, tvaṃ pana ‘‘sā matā’’ti saññāya bhīto palāyasi, sā attano ārogyaṃ <bold>abravi</bold> kathesi, ārocesīti attho.</paragraph>
    <paragraph line="465">Coro taṃ sutvā naṭaṃ upasaṅkamitvā ‘‘tvaṃ ‘sāmā jīvatī’ti vadasi, ahaṃ pana na saddahāmī’’ti tena saddhiṃ sallapanto dutiyaṃ gāthamāha –</paragraph>
    <hangnum line="466" number="70"></hangnum>
    <gatha1 line="467"> ‘‘Ambho na kira saddheyyaṃ, yaṃ vāto pabbataṃ vahe;</gatha1>
    <gatha2 line="468">Pabbatañce vahe vāto, sabbampi pathaviṃ vahe;</gatha2>
    <gathalast line="469">Yattha sāmā kālakatā, sā maṃ ārogyamabravī’’ti.</gathalast>
    <paragraph line="470">Tassattho <pageBreak edition="Vipassana Research Institut" number="3.0053" /> – ambho naṭa, idaṃ kira na saddaheyyaṃ na saddahitabbaṃ. Yaṃ vāto tiṇapaṇṇāni viya pabbataṃ vaheyya, sacepi so pabbataṃ vaheyya, sabbampi pathaviṃ vaheyya, yathā cetaṃ asaddaheyyaṃ, tathā idanti. <bold>Yattha sāmā kālakatā</bold>ti yā nāma sāmā kālakatā, <bold>sā maṃ ārogyaṃ abravī</bold>ti kiṃkāraṇā saddaheyyaṃ. Matā nāma na kassaci sāsanaṃ pesentīti.</paragraph>
    <paragraph line="471">Tassa <pageBreak edition="Pali Text Society" number="3.0063" /><pageBreak edition="Myanmar" number="3.0058" /> vacanaṃ sutvā naṭo tatiyaṃ gāthamāha –</paragraph>
    <hangnum line="472" number="71"></hangnum>
    <gatha1 line="473"> ‘‘Na ceva sā kālakatā, na ca sā aññamicchati;</gatha1>
    <gathalast line="474">Ekabhattikinī sāmā, tameva abhikaṅkhatī’’ti.</gathalast>
    <paragraph line="475">Tattha <bold>tameva abhikaṅkhatī</bold>ti aññaṃ purisaṃ na icchati, taññeva kaṅkhati icchati patthetīti.</paragraph>
    <paragraph line="476">Taṃ sutvā coro ‘‘sā jīvatu vā mā vā, na tāya mayhaṃ attho’’ti vatvā catutthaṃ gāthamāha –</paragraph>
    <hangnum line="477" number="72"></hangnum>
    <gatha1 line="478"> ‘‘Asanthutaṃ maṃ cirasanthutena, nimīni sāmā adhuvaṃ dhuvena;</gatha1>
    <gathalast line="479">Mayāpi sāmā nimineyya aññaṃ, ito ahaṃ dūrataraṃ gamissa’’nti.</gathalast>
    <paragraph line="480">Tattha <bold>asanthuta</bold>nti akatasaṃsaggaṃ. <bold>Cirasanthutenā</bold>ti cirakatasaṃsaggena. <bold>Nimīnī</bold>ti parivattesi. <bold>Adhuvaṃ dhuvenā</bold>ti maṃ adhuvaṃ tena dhuvasāmikena parivattetuṃ nagaraguttikassa sahassaṃ datvā maṃ gaṇhīti attho. <bold>Mayāpi sāmā nimineyya añña</bold>nti sāmā mayāpi aññaṃ sāmikaṃ parivattetvā gaṇheyya. <bold>Ito ahaṃ dūrataraṃ gamissa</bold>nti yattha na sakkā tassā sāsanaṃ vā pavattiṃ vā sotuṃ, tādisaṃ dūrataraṃ ṭhānaṃ gamissaṃ, tasmā mama ito aññattha gatabhāvaṃ tassā ārocethāti vatvā tesaṃ passantānaññeva gāḷhataraṃ nivāsetvā vegena palāyi.</paragraph>
    <paragraph line="481">Naṭā gantvā tena katakiriyaṃ tassā kathayiṃsu. Sā vippaṭisārinī hutvā attano pakatiyā eva vītināmesi.</paragraph>
    <paragraph line="482">Satthā <pageBreak edition="Vipassana Research Institut" number="3.0054" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.</paragraph>
    <paragraph line="483">Tadā seṭṭhiputto ayaṃ bhikkhu ahosi, sāmā purāṇadutiyikā, coro pana ahameva ahosinti.</paragraph>
    <centered line="484">Kaṇaverajātakavaṇṇanā aṭṭhamā.</centered>
    <hangnum line="485"></hangnum>
    <paragraph line="486"> [319] 9. Tittirajātakavaṇṇanā</paragraph>
    <paragraph line="487"><bold>Susukhaṃ</bold><pageBreak edition="Pali Text Society" number="3.0064" /><pageBreak edition="Myanmar" number="3.0059" /><bold>vata jīvāmī</bold>ti idaṃ satthā kosambiyaṃ nissāya badarikārāme viharanto rāhulattheraṃ ārabbha kathesi. Vatthu heṭṭhā <bold>tipallatthajātake</bold> (jā. 1.1.16) vitthāritameva. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, rāhulo sikkhākāmo kukkuccako ovādakkhamo’’ti. Tassāyasmato guṇakathāya samuṭṭhāpitāya satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi rāhulo sikkhākāmo kukkuccako ovādakkhamoyevā’’ti vatvā atītaṃ āhari.</paragraph>
    <paragraph line="488">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilaṃ gantvā sabbasippāni uggaṇhitvā nikkhamma himavantapadese isipabbajjaṃ pabbajitvā abhiññā ca samāpattiyo ca nibbattetvā jhānakīḷaṃ kīḷanto ramaṇīye vanasaṇḍe vasitvā loṇambilasevanatthāya aññataraṃ paccantagāmakaṃ agamāsi. Tattha naṃ manussā disvā pasannacittā aññatarasmiṃ araññe paṇṇasālaṃ kāretvā paccayehi upaṭṭhahantā vāsāpesuṃ. Tadā tasmiṃ gāmake eko sākuṇiko ekaṃ dīpakatittiraṃ gahetvā suṭṭhu sikkhāpetvā pañjare pakkhipitvā paṭijaggati. So taṃ araññaṃ netvā tassa saddena āgatāgate tittire gahetvā vikkiṇitvā jīvikaṃ kappesi. Tittiro ‘‘maṃ ekaṃ nissāya bahū mama ñātakā nassanti, mayhametaṃ pāpa’’nti nissaddo ahosi. So tassa nissaddabhāvaṃ ñatvā veḷupesikāya naṃ sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya tittire gahetvā jīvikaṃ kappesi.</paragraph>
    <paragraph line="489">Atha so tittiro cintesi ‘‘ime marantūti mayhaṃ cetanā natthi, paṭiccakammaṃ pana maṃ phusati, mayi saddaṃ akaronte ete nāgacchanti, karonteyeva āgacchanti, āgatāgate ayaṃ gahetvā <pageBreak edition="Vipassana Research Institut" number="3.0055" /> jīvitakkhayaṃ pāpeti, atthi nu kho ettha mayhaṃ pāpaṃ, natthī’’ti. So tato paṭṭhāya ‘‘ko nu kho me imaṃ kaṅkhaṃ <pageBreak edition="Pali Text Society" number="3.0065" /> chindeyyā’’ti tathārūpaṃ paṇḍitaṃ upadhārento carati. Athekadivasaṃ so sākuṇiko bahū tittire gahetvā pacchiṃ <pageBreak edition="Myanmar" number="3.0060" /> pūretvā ‘‘pānīyaṃ pivissāmī’’ti bodhisattassa assamaṃ gantvā taṃ pañjaraṃ bodhisattassa santike ṭhapetvā pānīyaṃ pivitvā vālukātale nipanno niddaṃ okkami. Tittiro tassa niddokkantabhāvaṃ ñatvā ‘‘mama kaṅkhaṃ imaṃ tāpasaṃ pucchissāmi, jānanto me kathessatī’’ti pañjare nisinnoyeva taṃ pucchanto paṭhamaṃ gāthamāha –</paragraph>
    <hangnum line="490" number="73"></hangnum>
    <gatha1 line="491"> ‘‘Susukhaṃ vata jīvāmi, labhāmi ceva bhuñjituṃ;</gatha1>
    <gathalast line="492">Paripanthe ca tiṭṭhāmi, kā nu bhante gatī mamā’’ti.</gathalast>
    <paragraph line="493">Tattha <bold>susukhaṃ vata jīvāmī</bold>ti ahaṃ, bhante, imaṃ sākuṇikaṃ nissāya suṭṭhu sukhaṃ jīvāmi. <bold>Labhāmī</bold>ti yathārucitaṃ khādanīyaṃ bhojanīyaṃ bhuñjitumpi labhāmi. <bold>Paripanthe ca tiṭṭhāmī</bold>ti apica kho yattha mama ñātakā mama saddena āgatāgatā vinassanti, tasmiṃ paripanthe tiṭṭhāmi. <bold>Kā nu, bhante, gatī mamā</bold>ti kā nu kho, bhante, mama gati, kā nipphatti bhavissatīti pucchi.</paragraph>
    <paragraph line="494">Tassa pañhaṃ vissajjento bodhisatto dutiyaṃ gāthamāha –</paragraph>
    <hangnum line="495" number="74"></hangnum>
    <gatha1 line="496"> ‘‘Mano ce te nappaṇamati, pakkhi pāpassa kammuno;</gatha1>
    <gathalast line="497">Abyāvaṭassa bhadrassa, na pāpamupalimpatī’’ti.</gathalast>
    <paragraph line="498">Tattha <bold>pāpassa kammuno</bold>ti yadi tava mano pāpakammassatthāya na paṇamati, pāpakaraṇe tanninno tappoṇo tappabbhāro na hoti. <bold>Abyāvaṭassā</bold>ti evaṃ sante pāpakammakaraṇatthāya abyāvaṭassa ussukkaṃ anāpannassa tava bhadrassa suddhasseva sato pāpaṃ na upalimpati na allīyatīti.</paragraph>
    <paragraph line="499">Taṃ sutvā tittiro tatiyaṃ gāthamāha –</paragraph>
    <hangnum line="500" number="75"></hangnum>
    <gatha1 line="501"> ‘‘Ñātako <pageBreak edition="Vipassana Research Institut" number="3.0056" /> no nisinnoti, bahu āgacchate jano;</gatha1>
    <gathalast line="502">Paṭiccakammaṃ phusati, tasmiṃ me saṅkate mano’’ti.</gathalast>
    <paragraph line="503">Tassattho – bhante, sacāhaṃ saddaṃ na kareyyaṃ, ayaṃ tittirajano na āgaccheyya, mayi pana saddaṃ karonte ‘‘ñātako no nisinno’’ti ayaṃ bahu jano āgacchati <pageBreak edition="Pali Text Society" number="3.0066" />, taṃ āgatāgataṃ luddo gahetvā jīvitakkhayaṃ pāpento maṃ paṭicca nissāya etaṃ pāṇātipātakammaṃ phusati paṭilabhati vindati <pageBreak edition="Myanmar" number="3.0061" />, tasmiṃ maṃ paṭicca kate pāpe mama nu kho etaṃ pāpanti evaṃ me mano saṅkate parisaṅkati kukkuccaṃ āpajjatīti.</paragraph>
    <paragraph line="504">Taṃ sutvā bodhisatto catutthaṃ gāthamāha –</paragraph>
    <hangnum line="505" number="76"></hangnum>
    <gatha1 line="506"> ‘‘Na paṭiccakammaṃ phusati, mano ce nappadussati;</gatha1>
    <gathalast line="507">Appossukkassa bhadrassa, na pāpamupalimpatī’’ti.</gathalast>
    <paragraph line="508">Tassattho – yadi tava pāpakiriyāya mano na padussati, tanninno tappono tappabbhāro na hoti, evaṃ sante luddena āyasmantaṃ paṭicca katampi pāpakammaṃ taṃ na phusati na allīyati, pāpakiriyāya hi appossukkassa nirālayassa bhadrassa parisuddhasseva sato tava pāṇātipātacetanāya abhāvā taṃ pāpaṃ na upalimpati, tava cittaṃ na allīyatīti.</paragraph>
    <paragraph line="509">Evaṃ mahāsatto tittiraṃ saññāpesi, sopi taṃ nissāya nikkukkucco ahosi. Luddo pabuddho bodhisattaṃ vanditvā pañjaraṃ ādāya pakkāmi.</paragraph>
    <paragraph line="510">Satthā imaṃ dhammadesanaṃ āharitvā jātakaṃ samodhānesi – ‘‘tadā tittiro rāhulo ahosi, tāpaso pana ahameva ahosi’’nti.</paragraph>
    <centered line="511">Tittirajātakavaṇṇanā navamā.</centered>
    <hangnum line="512"></hangnum>
    <paragraph line="513"> [320] 10. Succajajātakavaṇṇanā</paragraph>
    <paragraph line="514"><bold>Succajaṃ vata naccajī</bold>ti idaṃ satthā jetavane viharanto ekaṃ kuṭumbikaṃ ārabbha kathesi. So <pageBreak edition="Vipassana Research Institut" number="3.0057" /> kira ‘‘gāmake uddhāraṃ sādhessāmī’’ti bhariyāya saddhiṃ tattha gantvā sādhetvā dhanaṃ āharitvā ‘‘pacchā nessāmī’’ti ekasmiṃ kule ṭhapetvā puna sāvatthiṃ gacchanto antarāmagge ekaṃ pabbataṃ addasa. Atha naṃ bhariyā āha ‘‘sace, sāmi, ayaṃ pabbato suvaṇṇamayo bhaveyya, dadeyyāsi pana me kiñcī’’ti. ‘‘Kāsi tvaṃ, na kiñci dassāmī’’ti. Sā ‘‘yāva thaddhahadayo vatāyaṃ, pabbate suvaṇṇamaye jātepi <pageBreak edition="Myanmar" number="3.0062" /> mayhaṃ kiñci na dassatī’’ti anattamanā ahosi. Te jetavanasamīpaṃ āgantvā ‘‘pānīyaṃ pivissāmā’’ti vihāraṃ pavisitvā pānīyaṃ piviṃsu. Satthāpi <pageBreak edition="Pali Text Society" number="3.0067" /> paccūsakāleyeva tesaṃ sotāpattiphalassa upanissayaṃ disvā āgamanaṃ olokayamāno gandhakuṭipariveṇe nisīdi chabbaṇṇarasmiyo vissajjento. Tepi pānīyaṃ pivitvā āgantvā satthāraṃ vanditvā nisīdiṃsu. Satthā tehi saddhiṃ paṭisanthāraṃ katvā ‘‘kahaṃ gatātthā’’ti pucchi. ‘‘Amhākaṃ gāmake uddhāraṃ sādhanatthāya, bhante’’ti. ‘‘Kiṃ, upāsike tava sāmiko tuyhaṃ hitaṃ paṭikaṅkhati, upakāraṃ te karotī’’ti. Bhante, ahaṃ imasmiṃ sasinehā, ayaṃ pana mayi nissineho, ajja mayā pabbataṃ disvā ‘‘sacāyaṃ pabbato suvaṇṇamayo assa, kiñci me dadeyyāsī’’ti vutto ‘‘kāsi tvaṃ, na kiñci dassāmī’’ti āha, evaṃ thaddhahadayo ayanti. ‘‘Upāsike, evaṃ nāmesa vadati, yadā pana tava guṇaṃ sarati, tadā sabbissariyaṃ te detī’’ti vatvā ‘‘kathetha, bhante’’ti tehi yācito atītaṃ āhari.</paragraph>
    <paragraph line="515">Atīte bārāṇasiyaṃ brahmadatte rajjaṃ kārente bodhisatto tassa sabbakiccakārako amacco ahosi. Athekadivasaṃ rājā puttaṃ uparājānaṃ upaṭṭhānaṃ āgacchantaṃ disvā ‘‘ayaṃ mama antepure dubbheyyā’’ti taṃ pakkosāpetvā ‘‘tāta, yāvāhaṃ jīvāmi, tāva nagare vasituṃ na lacchasi, aññattha vasitvā mamaccayena rajjaṃ kārehī’’ti āha. So ‘‘sādhū’’ti pitaraṃ vanditvā jeṭṭhabhariyāya saddhiṃ nagarā nikkhamitvā paccantaṃ gantvā araññaṃ pavisitvā paṇṇasālaṃ māpetvā vanamūlaphalāphalehi yāpento vasi. Aparabhāge rājā kālamakāsi. Uparājā nakkhattaṃ olokento tassa kālakatabhāvaṃ ñatvā bārāṇasiṃ āgacchanto antarāmagge ekaṃ pabbataṃ addasa. Atha naṃ bhariyā āha ‘‘sace, deva, ayaṃ pabbato suvaṇṇamayo assa, dadeyyāsi me kiñcī’’ti. ‘‘Kāsi tvaṃ, na kiñci dassāmī’’ti. Sā ‘‘ahaṃ imasmiṃ sinehaṃ chindituṃ asakkontī araññaṃ pāvisiṃ, ayañca evaṃ vadati, ativiya thaddhahadayo <pageBreak edition="Pali Text Society" number="3.0068" />, rājā hutvāpi esa mayhaṃ kiṃ kalyāṇaṃ karissatī’’ti anattamanā ahosi. So āgantvā rajje patiṭṭhito taṃ aggamahesiṭṭhāne ṭhapesi <pageBreak edition="Myanmar" number="3.0063" />, idaṃ yasamattakameva adāsi. Uttari pana sakkārasammāno natthi, tassā atthibhāvampi na jānāti.</paragraph>
    <paragraph line="516">Bodhisatto <pageBreak edition="Vipassana Research Institut" number="3.0058" /> ‘‘ayaṃ devī imassa rañño upakārikā dukkhaṃ agaṇetvā araññavāsaṃ vasi. Ayaṃ panetaṃ agaṇetvā aññāhi saddhiṃ abhiramanto vicarati, yathā esā sabbissariyaṃ labhati, tathā karissāmī’’ti cintetvā ekadivasaṃ taṃ upasaṅkamitvā ‘‘mahādevi mayaṃ tumhākaṃ santikā piṇḍapātamattampi na labhāma, kasmā amhesu pamajjittha, ativiya thaddhahadayā atthā’’ti āha. ‘‘Tāta, sacāhaṃ attanā labheyyaṃ, tuyhampi dadeyyaṃ, alabhamānā pana kiṃ dassāmi, rājāpi mayhaṃ idāni kiṃ nāma dassati, so antarāmagge ‘imasmiṃ pabbate suvaṇṇamaye jāte mayhaṃ kiñci dassasī’ti vutto ‘kāsi tvaṃ, na kiñci dassāmī’ti āha, supariccajampi na pariccajī’’ti. ‘‘Kiṃ pana rañño santike imaṃ kathaṃ kathetuṃ sakkhissathā’’ti? ‘‘Sakkhissāmi, tātā’’ti. ‘‘Tena hi ahaṃ rañño santike ṭhito pucchissāmi, tumhe katheyyāthā’’ti. ‘‘Sādhu, tātā’’ti. Bodhisatto deviyā rañño upaṭṭhānaṃ āgantvā ṭhitakāle āha ‘‘nanu, ayye, mayaṃ tumhākaṃ santikā kiñci na labhāmā’’ti? ‘‘Tāta, ahaṃ labhamānā tuyhaṃ dadeyyaṃ, ahameva kiñci na labhāmi, alabhamānā tuyhaṃ kiṃ dassāmi, rājāpi idāni mayhaṃ kiṃ nāma dassati, so araññato āgamanakāle ekaṃ pabbataṃ disvā ‘sacāyaṃ pabbato suvaṇṇamayo assa, kiñci me dadeyyāsī’ti vutto ‘kāsi tvaṃ, na kiñci dassāmī’ti vadati, supariccajampi na pariccajī’’ti etamatthaṃ <pageBreak edition="Pali Text Society" number="3.0069" /> dīpentī paṭhamaṃ gāthamāha –</paragraph>
    <hangnum line="517" number="77"></hangnum>
    <gatha1 line="518"> ‘‘Succajaṃ vata naccaji, vācāya adadaṃ giriṃ;</gatha1>
    <gathalast line="519">Kiñhi tassacajantassa, vācāya adada pabbata’’nti.</gathalast>
    <paragraph line="520">Tattha <bold>succajaṃ vatā</bold>ti sukhena cajituṃ sakkuṇeyyampi na caji. <bold>Adada</bold>nti vacanamattenāpi pabbataṃ adadamāno. <bold>Kiñhi tassacajantassā</bold>ti tassa nāmetassa mayā yācitassa na cajantassa kiñhi cajeyya. <bold>Vācāya adada pabbata</bold>nti sacāyaṃ mayā yācito mama vacanena suvaṇṇamayampi hontaṃ taṃ pabbataṃ vācāya adada, vacanamattena adassāti attho.</paragraph>
    <paragraph line="521">Taṃ <pageBreak edition="Myanmar" number="3.0064" /> sutvā rājā dutiyaṃ gāthamāha –</paragraph>
    <hangnum line="522" number="78"></hangnum>
    <gatha1 line="523"> ‘‘Yañhi kayirā tañhi vade, yaṃ na kayirā na taṃ vade;</gatha1>
    <gathalast line="524">Akarontaṃ bhāsamānaṃ, parijānanti paṇḍitā’’ti.</gathalast>
    <paragraph line="525">Tassattho <pageBreak edition="Vipassana Research Institut" number="3.0059" /> – yadeva hi paṇḍito puriso kāyena kareyya, taṃ vācāya vadeyya. Yaṃ na kayirā, na taṃ vadeyya, dātukāmova dammīti vadeyya, na adātukāmoti adhippāyo. Kiṃkāraṇā? Yo hi ‘‘dassāmī’’ti vatvāpi pacchā na dadāti, taṃ akarontaṃ kevalaṃ musā bhāsamānaṃ parijānanti paṇḍitā. Ayaṃ ‘‘dassāmī’’ti vacanamattameva bhāsati, na pana deti, yañhi kho pana adinnampi vacanamatteneva dinnaṃ hoti, taṃ puretarameva laddhaṃ nāma bhavissatīti evaṃ tassa musāvādibhāvaṃ parijānanti paṇḍitā, bālā pana vacanamatteneva tussantīti.</paragraph>
    <paragraph line="526">Taṃ sutvā devī rañño añjaliṃ paggahetvā tatiyaṃ gāthamāha –</paragraph>
    <hangnum line="527" number="79"></hangnum>
    <gatha1 line="528"> ‘‘Rājaputta namo tyatthu, sacce dhamme ṭhito casi;</gatha1>
    <gathalast line="529">Yassa te byasanaṃ patto, saccasmiṃ ramate mano’’ti.</gathalast>
    <paragraph line="530">Tattha <pageBreak edition="Pali Text Society" number="3.0070" /><bold>sacce dhamme</bold>ti vacīsacce ca sabhāvadhamme ca. <bold>Byasanaṃ patto</bold>ti yassa tava raṭṭhā pabbājanīyasaṅkhātaṃ byasanaṃ pattopi mano saccasmiṃyeva ramati.</paragraph>
    <paragraph line="531">Evaṃ rañño guṇakathaṃ kathayamānāya deviyā taṃ sutvā bodhisatto tassā guṇakathaṃ kathento catutthaṃ gāthamāha –</paragraph>
    <hangnum line="532" number="80"></hangnum>
    <gatha1 line="533"> ‘‘Yā daliddī daliddassa, aḍḍhā aḍḍhassa kittima;</gatha1>
    <gathalast line="534">Sā hissa paramā bhariyā, sahiraññassa itthiyo’’ti.</gathalast>
    <paragraph line="535">Tattha <bold>kittimā</bold>ti kittisampannāti attho. <bold>Sā hissa paramā</bold>ti yā daliddassa sāmikassa daliddakāle sayampi daliddī hutvā taṃ na pariccajati. <bold>Aḍḍhassā</bold>ti aḍḍhakāle aḍḍhā hutvā sāmikameva anuvattati, samānasukhadukkhāva hoti, sā hi tassa paramā uttamā bhariyā nāma. <bold>Sahiraññassa</bold> pana issariye ṭhitassa itthiyo nāma hontiyeva, anacchariyameva etanti.</paragraph>
    <paragraph line="536">Evañca <pageBreak edition="Myanmar" number="3.0065" /> pana vatvā bodhisatto ‘‘ayaṃ, mahārāja, tumhākaṃ dukkhitakāle araññe samānadukkhā hutvā vasi, imissā sammānaṃ kātuṃ vaṭṭatī’’ti deviyā guṇaṃ kathesi. Rājā tassa vacanena deviyā guṇaṃ saritvā ‘‘paṇḍita, tava kathāyāhaṃ deviyā guṇaṃ anussari’’nti vatvā <pageBreak edition="Vipassana Research Institut" number="3.0060" /> tassā sabbissariyamadāsi. ‘‘Tayāhaṃ deviyā guṇaṃ sarāpito’’ti bodhisattassapi mahantaṃ sakkāraṃ akāsi.</paragraph>
    <paragraph line="537">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.</paragraph>
    <paragraph line="538">Tadā bārāṇasirājā ayaṃ kuṭumbiko ahosi, devī ayaṃ upāsikā, paṇḍitāmacco pana ahameva ahosinti.</paragraph>
    <centered line="539">Succajajātakavaṇṇanā dasamā.</centered>
    <centered line="540">Pucimandavaggo dutiyo.</centered>
    <nikaya line="541">3. Kuṭidūsakavaggo</nikaya>
    <hangnum line="542"></hangnum>
    <paragraph line="543"> [321] 1. Kuṭidūsakajātakavaṇṇanā</paragraph>
    <paragraph line="544"><bold>Manussasseva</bold><pageBreak edition="Vipassana Research Institut" number="3.0061" /><pageBreak edition="Pali Text Society" number="3.0071" /><bold>te sīsa</bold>nti idaṃ satthā jetavane viharanto mahākassapattherassa paṇṇasālajhāpakaṃ daharabhikkhuṃ ārabbha kathesi. Vatthu pana rājagahe samuṭṭhitaṃ. Tadā kira thero rājagahaṃ nissāya araññakuṭiyaṃ viharati, tassa dve daharā upaṭṭhānaṃ karonti. Tesu eko therassa upakārako, eko dubbaco itarena kataṃ attanā katasadisaṃ karoti. Tena mukhodakādīsu upaṭṭhāpitesu therassa santikaṃ gantvā vanditvā ‘‘bhante, udakaṃ ṭhapitaṃ, mukhaṃ dhovathā’’tiādīni vadati. Tena kālasseva vuṭṭhāya therassa pariveṇe sammaṭṭhe therassa nikkhamanavelāya ito cito ca paharanto sakalapariveṇaṃ attanā sammaṭṭhaṃ viya karoti. Vattasampanno cintesi ‘‘ayaṃ dubbaco mayā kataṃ attanā katasadisaṃ karoti, etassa saṭhakammaṃ pākaṭaṃ karissāmī’’ti.</paragraph>
    <paragraph line="545">Tasmiṃ <pageBreak edition="Myanmar" number="3.0066" /> antogāme bhutvā āgantvā niddāyanteva nhānodakaṃ tāpetvā piṭṭhikoṭṭhake ṭhapetvā aññaṃ aḍḍhanāḷimattaṃ udakaṃ uddhane ṭhapesi. Itaro pabujjhitvāva gantvā usumaṃ uṭṭhahantaṃ disvā ‘‘udakaṃ tāpetvā koṭṭhake ṭhapitaṃ bhavissatī’’ti therasssa santikaṃ gantvā ‘‘bhante, nhānakoṭṭhake udakaṃ ṭhapitaṃ, nhāyathā’’ti āha. Thero ‘nhāyissāmī’’ti tena saddhiṃyeva āgantvā koṭṭhake udakaṃ aditvā ‘‘kahaṃ udaka’’nti pucchi. So vegena aggisālaṃ gantvā tucchabhājane uḷuṅkaṃ otāresi, uḷuṅko tucchabhājanassa tale paṭihato ‘‘tatā’’ti saddamakāsi. Tato paṭṭhāya tassa ‘‘uḷuṅkasaddako’’tveva nāmaṃ jātaṃ.</paragraph>
    <paragraph line="546">Tasmiṃ khaṇe itaro piṭṭhikoṭṭhakato udakaṃ āharitvā ‘‘nhāyatha, bhante’’ti āha. Thero nhatvā āvajjento uḷuṅkasaddakassa dubbacabhāvaṃ <pageBreak edition="Pali Text Society" number="3.0072" /> ñatvā taṃ sāyaṃ therupaṭṭhānaṃ āgataṃ ovadi ‘‘āvuso, samaṇena nāma attanā katameva ‘kataṃ me’ti vattuṃ vaṭṭati, aññathā sampajānamusāvādo hoti, ito paṭṭhāya evarūpaṃ mā akāsī’’ti. So therassa kujjhitvā punadivase therena saddhiṃ piṇḍāya gāmaṃ na pāvisi. Thero itareneva saddhiṃ pāvisi. Uḷuṅkasaddakopi <pageBreak edition="Vipassana Research Institut" number="3.0062" /> therassa upaṭṭhākakulaṃ gantvā ‘‘bhante, thero kaha’’nti vutte ‘‘aphāsukena vihāreyeva nisinno’’ti vatvā ‘‘kiṃ, bhante, laddhuṃ vaṭṭatī’’ti vutte ‘‘idañcidañca dethā’’ti gahetvā attano rucitaṭṭhānaṃ gantvā bhuñjitvā vihāraṃ agamāsi.</paragraph>
    <paragraph line="547">Punadivase thero taṃ kulaṃ gantvā nisīdi. Manussehi ‘‘kiṃ, bhante, ayyassa aphāsukaṃ, hiyyo kirattha vihāreyeva nisinnā, asukadaharassa hatthe āhāraṃ pesayimha, paribhutto ayyenā’’ti vutte thero tuṇhībhūtova bhattakiccaṃ katvā vihāraṃ gantvā sāyaṃ therupaṭṭhānakāle āgataṃ āmantetvā ‘‘āvuso, asukagāme nāma asukakule ‘therassa idañcidañca laddhuṃ vaṭṭatī’ti viññāpetvā kira te bhutta’’nti vatvā ‘‘viññatti nāma na vaṭṭati, mā puna evarūpaṃ anācāraṃ carā’’ti āha. So ettakena there āghātaṃ bandhitvā ‘‘ayaṃ hiyyopi udakamattaṃ nissāya mayā saddhiṃ kalahaṃ kari, idāni panassa upaṭṭhākānaṃ gehe mayā bhattamuṭṭhi bhuttāti asahanto puna kalahaṃ karoti, jānissāmissa kattabbayuttaka’’nti <pageBreak edition="Myanmar" number="3.0067" /> punadivase there piṇḍāya paviṭṭhe muggaraṃ gahetvā paribhogabhājanāni bhinditvā paṇṇasālaṃ jhāpetvā palāyi. So jīvamānova manussapeto hutvā sussitvā kālaṃ katvā avīcimahāniraye nibbatti. So tena kato anācāro mahājanassa majjhe pākaṭo jāto.</paragraph>
    <paragraph line="548">Athekacce bhikkhū rājagahā sāvatthiṃ gantvā sabhāgaṭṭhāne pattacīvaraṃ paṭisāmetvā satthu santikaṃ gantvā vanditvā nisīdiṃsu. Satthā tehi saddhiṃ paṭisanthāraṃ katvā ‘‘kuto āgatatthā’’ti pucchi. ‘‘Rājagahā, bhante’’ti. ‘‘Ko tattha ovādadāyako ācariyo’’ti. ‘‘Mahākassapatthero, bhante’’ti. ‘‘Sukhaṃ, bhikkhave, kassapassā’’ti. ‘‘Āma, bhante, therassa sukhaṃ, saddhivihāriko panassa ovāde dinne kujjhitvā therassa paṇṇasālaṃ jhāpetvā <pageBreak edition="Pali Text Society" number="3.0073" /> palāyīti. Taṃ sutvā satthā ‘‘bhikkhave, kassapassa evarūpena bālena saddhiṃ caraṇato ekacariyāva seyyo’’ti vatvā imaṃ dhammapade gāthamāha –</paragraph>
    <gatha1 line="549">‘‘Carañce nādhigaccheyya, seyyaṃ sadisamattano;</gatha1>
    <gathalast line="550">Ekacariyaṃ daḷhaṃ kayirā, natthi bāle sahāyatā’’ti. (dha. pa. 61);</gathalast>
    <paragraph line="551">Idañca pana vatvā puna te bhikkhū āmantetvā ‘‘na, bhikkhave, idāneva so kuṭidūsako, pubbepi kuṭidūsakoyeva, na ca idāneva ovādadāyakassa kujjhati, pubbepi kujjhiyevā’’ti vatvā tehi yācito atītaṃ āhari.</paragraph>
    <paragraph line="552">Atīte <pageBreak edition="Vipassana Research Institut" number="3.0063" /> bārāṇasiyaṃ brahmadatte rajjaṃ kārente bodhisatto siṅgilasakuṇayoniyaṃ nibbattitvā vayappatto attano manāpaṃ anovassakaṃ kulāvakaṃ katvā himavantapadese vasati. Atheko makkaṭo vassakāle acchinnadhāre deve vassante sītapīḷito dante khādanto bodhisattassa avidūre nisīdi. Bodhisatto taṃ tathā kilamantaṃ disvā tena saddhiṃ sallapanto paṭhamaṃ gāthamāha –</paragraph>
    <hangnum line="553" number="81"></hangnum>
    <gatha1 line="554"> ‘‘Manussasseva te sīsaṃ, hatthapādā ca vānara;</gatha1>
    <gathalast line="555">Atha kena nu vaṇṇena, agāraṃ te na vijjatī’’ti.</gathalast>
    <paragraph line="556">Tattha <pageBreak edition="Myanmar" number="3.0068" /><bold>vaṇṇenā</bold>ti kāraṇena. <bold>Agāra</bold>nti tava nivāsagehaṃ kena kāraṇena natthīti pucchi.</paragraph>
    <paragraph line="557">Taṃ sutvā vānaro dutiyaṃ gāthamāha –</paragraph>
    <hangnum line="558" number="82"></hangnum>
    <gatha1 line="559"> ‘‘Manussasseva me sīsaṃ, hatthapādā ca siṅgila;</gatha1>
    <gathalast line="560">Yāhu seṭṭhā manussesu, sā me paññā na vijjatī’’ti.</gathalast>
    <paragraph line="561">Tattha <bold>siṅgilā</bold>ti taṃ sakuṇaṃ nāmenālapati. <bold>Yāhu seṭṭhā manussesū</bold>ti yā manussesu seṭṭhāti kathenti, sā mama vicāraṇapaññā natthi. Sīsahatthapādakāyabalāni hi loke appamāṇaṃ, vicāraṇapaññāva seṭṭhā, sā mama natthi, tasmā me agāraṃ na vijjatīti.</paragraph>
    <paragraph line="562">Taṃ sutvā bodhisatto itaraṃ gāthādvayamāha –</paragraph>
    <hangnum line="563" number="83"></hangnum>
    <gatha1 line="564"> ‘‘Anavaṭṭhitacittassa, lahucittassa dubbhino;</gatha1>
    <gathalast line="565">Niccaṃ addhuvasīlassa, sukhabhāvo na vijjati.</gathalast>
    <hangnum line="566" number="84"></hangnum>
    <gatha1 line="567"> ‘‘So <pageBreak edition="Pali Text Society" number="3.0074" /> karassu ānubhāvaṃ, vītivattassu sīliyaṃ;</gatha1>
    <gathalast line="568">Sītavātaparittāṇaṃ, karassu kuṭavaṃ kapī’’ti.</gathalast>
    <paragraph line="569">Tattha <bold>anavaṭṭhitacittassā</bold>ti appatiṭṭhitacittassa. <bold>Dubbhino</bold>ti mittadubbhissa. <bold>Addhuvasīlassā</bold>ti na sabbakālaṃ sīlarakkhakassa. <bold>So karassu ānubhāva</bold>nti so tvaṃ samma makkaṭa paññāya uppādanatthaṃ ānubhāvaṃ balaṃ upāyaṃ karohi. <bold>Vītivattassu sīliya</bold>nti attano dussīlabhāvasaṅkhātaṃ <pageBreak edition="Vipassana Research Institut" number="3.0064" /> sīliyaṃ atikkamitvā sīlavā hoti. <bold>Kuṭavaṃ kapī</bold>ti sītavātassa parittāṇasamatthaṃ attano kuṭavaṃ kulāvakaṃ ekaṃ vasanāgārakaṃ karohīti.</paragraph>
    <paragraph line="570">Makkaṭo cintesi ‘‘ayaṃ tāva attano anovassakaṭṭhāne nisinnabhāvena maṃ paribhāsati, na nisīdāpessāmi naṃ imasmiṃ kulāvake’’ti. Tato bodhisattaṃ gaṇhitukāmo pakkhandi, bodhisatto uppatitvā aññattha gato. Makkaṭo kulāvakaṃ viddhaṃsetvā cuṇṇavicuṇṇaṃ katvā pakkāmi.</paragraph>
    <paragraph line="571">Satthā <pageBreak edition="Myanmar" number="3.0069" /> imaṃ dhammadesanaṃ āharitvā jātakaṃ samodhānesi – ‘‘tadā makkaṭo kuṭijhāpako ahosi, siṅgilasakuṇo pana ahameva ahosi’’nti.</paragraph>
    <centered line="572">Kuṭidūsakajātakavaṇṇanā paṭhamā.</centered>
    <hangnum line="573"></hangnum>
    <paragraph line="574"> [322] 2. Duddubhajātakavaṇṇanā</paragraph>
    <paragraph line="575"><bold>Duddubhāyati bhaddante</bold>ti idaṃ satthā jetavane viharanto aññatitthiye ārabbha kathesi. Titthiyā kira jetavanassa samīpe tasmiṃ tasmiṃ ṭhāne kaṇṭakāpassaye seyyaṃ kappenti, pañcātapaṃ tapenti, nānappakāraṃ micchātapaṃ caranti. Atha sambahulā bhikkhū sāvatthiyaṃ piṇḍāya caritvā jetavanaṃ āgacchantā antarāmagge te disvā gantvā satthāraṃ upasaṅkamitvā ‘‘atthi nu kho, bhante, aññatitthiyānaṃ <pageBreak edition="Pali Text Society" number="3.0075" /> vatasamādāne sāro’’ti pucchiṃsu. Satthā ‘‘na, bhikkhave, tesaṃ vatasamādāne sāro vā viseso vā atthi, tañhi nighaṃsiyamānaṃ upaparikkhiyamānaṃ ukkārabhūmimaggasadisaṃ sasakassa duddubhasadisaṃ hotī’’ti vatvā ‘‘duddubhasadisabhāvamassa mayaṃ na jānāma, kathetha no, bhante’’ti tehi yācito atītaṃ āhari.</paragraph>
    <paragraph line="576">Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā vayappatto araññe paṭivasati. Tadā pana pacchimasamuddasamīpe beluvamissakatālavanaṃ hoti. Tatreko sasako beluvarukkhamūle ekassa tālagacchassa heṭṭhā vasati. So ekadivasaṃ gocaraṃ ādāya āgantvā tālapaṇṇassa heṭṭhā nipanno cintesi ‘‘sace ayaṃ pathavī saṃvaṭṭeyya, kahaṃ nu kho gamissāmī’’ti. Tasmiṃ khaṇe ekaṃ beluvapakkaṃ tālapaṇṇassa upari pati. So tassa saddena ‘‘addhā pathavī saṃvaṭṭatī’’ti uppatitvā pacchato anolokentova palāyi. Taṃ maraṇabhayabhītaṃ <pageBreak edition="Vipassana Research Institut" number="3.0065" /> vegena palāyantaṃ añño sasako disvā pucchi ‘‘kiṃ bho, ativiya bhīto palāyasī’’ti. ‘‘Mā pucchi, bho’’ti. So ‘‘kiṃ bho, kiṃ bho’’ti pacchato dhāvateva. Itaro nivattitvā anolokentova ‘‘ettha pathavī saṃvaṭṭatī’’ti āha. Sopi tassa pacchato palāyi. Evaṃ tamañño addasa, tamaññoti <pageBreak edition="Myanmar" number="3.0070" /> evaṃ sasakasahassaṃ ekato hutvā palāyi. Te ekopi migo disvā ekato hutvā palāyi. Eko sūkaro, eko gokaṇṇo, eko mahiṃso, eko gavayo, eko khaggo, eko byaggho, eko sīho, eko hatthī disvā ‘‘kimeta’’nti pucchitvā ‘‘ettha pathavī saṃvaṭṭatī’’ti vutte <pageBreak edition="Pali Text Society" number="3.0076" /> palāyi. Evaṃ anukkamena yojanamattaṃ tiracchānabalaṃ ahosi.</paragraph>
    <paragraph line="577">Tadā bodhisatto taṃ balaṃ palāyantaṃ disvā ‘‘kimeta’’nti pucchitvā ‘‘ettha pathavī saṃvaṭṭatī’’ti sutvā cintesi ‘‘pathavīsaṃvaṭṭanaṃ nāma na kadāci atthi, addhā etesaṃ kiñci dussutaṃ bhavissati, mayi kho pana ussukkaṃ anāpajjante sabbe nassissanti, jīvitaṃ nesaṃ dassāmī’’ti sīhavegena purato pabbatapādaṃ gantvā tikkhattuṃ sīhanādaṃ nadi. Te sīhabhayatajjitā nivattitvā piṇḍitā aṭṭhaṃsu. Sīho tesaṃ antaraṃ pavisitvā ‘‘kimatthaṃ palāyathā’’ti pucchi. ‘‘Pathavī saṃvaṭṭatī’’ti. ‘‘Kena saṃvaṭṭamānā diṭṭhā’’ti? ‘‘Hatthī jānantī’’ti. Hatthī pucchi. Te ‘‘mayaṃ na jānāma, sīhā jānantī’’ti vadiṃsu, sīhāpi ‘‘mayaṃ na jānāma, byagghā jānantī’’ti, byagghāpi ‘‘mayaṃ na jānāma, khaggā jānantī’’ti, khaggāpi ‘‘gavayā jānantī’’ti, gavayāpi ‘‘mahiṃsā jānantī’’ti, mahiṃsāpi ‘‘gokaṇṇā jānantī’’ti, gokaṇṇāpi ‘‘sūkarā jānantī’’ti, sūkarāpi ‘‘migā jānantī’’ti, migāpi ‘‘mayaṃ na jānāma, sasakā jānantī’’ti, sasakesu pucchiyamānesu ‘‘ayaṃ kathetī’’ti taṃ sasakaṃ dassesuṃ. Atha naṃ ‘‘evaṃ kira, samma, passasi pathavī saṃvaṭṭatī’’ti pucchi. ‘‘Āma, sāmi mayā diṭṭhā’’ti. ‘‘Kattha vasanto passasī’’ti? ‘‘Pacchimasamuddasamīpe beluvamissakatālavane vasāmi. Ahañhi tattha beluvarukkhamūle tālagacche tālapaṇṇassa heṭṭhā nipanno cintesiṃ ‘‘sace pathavī saṃvaṭṭati, kahaṃ gamissāmī’’ti, atha taṅkhaṇaññeva pathaviyā saṃvaṭṭanasaddaṃ sutvā palātomhī’’ti.</paragraph>
    <paragraph line="578">Sīho cintesi ‘‘addhā tassa tālapaṇṇassa upari beluvapakkaṃ patitvā duddubhāyanasaddamakāsi, svāyaṃ taṃ saddaṃ sutvā ‘pathavī saṃvaṭṭatī’ti saññaṃ uppādetvā palāyi, tathato <pageBreak edition="Pali Text Society" number="3.0077" /> jānissāmī’’ti. So taṃ sasakaṃ gahetvā mahājanaṃ assāsetvā ‘‘ahaṃ iminā diṭṭhaṭṭhāne pathaviyā saṃvaṭṭanabhāvaṃ vā asaṃvaṭṭanabhāvaṃ vā tathato jānitvā āgamissāmi, yāva <pageBreak edition="Vipassana Research Institut" number="3.0066" /><pageBreak edition="Myanmar" number="3.0071" /> mamāgamanā tumhe ettheva hothā’’ti sasakaṃ piṭṭhiyaṃ āropetvā sīhavegena pakkhanditvā tālavane sasakaṃ otāretvā ‘‘ehi tayā diṭṭhaṭṭhānaṃ dassehī’’ti āha. ‘‘Na visahāmi sāmī’’ti. ‘‘Ehi mā bhāyī’’ti. So beluvarukkhaṃ upasaṅkamituṃ asakkonto avidūre ṭhatvā ‘‘idaṃ sāmi duddubhāyanaṭṭhāna’’nti vatvā paṭhamaṃ gāthamāha –</paragraph>
    <hangnum line="579" number="85"></hangnum>
    <gatha1 line="580"> ‘‘Duddubhāyati bhaddante, yasmiṃ dese vasāmahaṃ;</gatha1>
    <gathalast line="581">Ahampetaṃ na jānāmi, kimetaṃ duddubhāyatī’’ti.</gathalast>
    <paragraph line="582">Tattha <bold>duddubhāyatī</bold>ti duddubhasaddaṃ karoti. <bold>Bhaddante</bold>ti bhaddaṃ tava atthu. <bold>Kimeta</bold>nti yasmiṃ padese ahaṃ vasāmi, tattha duddubhāyati, ahampi na jānāmi ‘‘kiṃ vā etaṃ duddubhāyati, kena vā kāraṇena duddubhāyati, kevalaṃ duddubhāyanasaddaṃ assosi’’nti.</paragraph>
    <paragraph line="583">Evaṃ vutte sīho beluvarukkhamūlaṃ gantvā tālapaṇṇassa heṭṭhā sasakena nipannaṭṭhānañceva tālapaṇṇamatthake patitaṃ beluvapakkañca disvā pathaviyā asaṃvaṭṭanabhāvaṃ tathato jānitvā sasakaṃ piṭṭhiyaṃ āropetvā sīhavegena khippaṃ migasaṅghānaṃ santikaṃ gantvā sabbaṃ pavattiṃ ārocetvā ‘‘tumhe mā bhāyathā’’ti migagaṇaṃ assāsetvā vissajjesi. Sace hi tadā bodhisatto na bhaveyya, sabbe samuddaṃ pavisitvā nasseyyuṃ. Bodhisattaṃ pana nissāya sabbe jīvitaṃ labhiṃsūti.</paragraph>
    <hangnum line="584" number="86"></hangnum>
    <gatha1 line="585"> ‘‘Beluvaṃ patitaṃ sutvā, duddubhanti saso javi;</gatha1>
    <gathalast line="586">Sasassa vacanaṃ sutvā, santattā migavāhinī.</gathalast>
    <hangnum line="587" number="87"></hangnum>
    <gatha1 line="588"> ‘‘Appatvā padaviññāṇaṃ, paraghosānusārino;</gatha1>
    <gathalast line="589">Panādaparamā bālā, te honti parapattiyā.</gathalast>
    <hangnum line="590" number="88"></hangnum>
    <gatha1 line="591"> ‘‘Ye <pageBreak edition="Pali Text Society" number="3.0078" /> ca sīlena sampannā, paññāyūpasame ratā;</gatha1>
    <gathalast line="592">Ārakā viratā dhīrā, na honti parapattiyā’’ti. –</gathalast>
    <unindented line="593">Imā tisso abhisambuddhagāthā.</unindented>
    <paragraph line="594">Tattha <bold>beluva</bold>nti beluvapakkaṃ. <bold>Duddubhantī</bold>ti evaṃ saddaṃ kurumānaṃ. <bold>Santattā</bold>ti utrastā. <bold>Migavāhinī</bold>ti <pageBreak edition="Vipassana Research Institut" number="3.0067" /> anekasahassasaṅkhā migasenā. <bold>Padaviññāṇa</bold>nti viññāṇapadaṃ <pageBreak edition="Myanmar" number="3.0072" />, sotaviññāṇakoṭṭhāsaṃ apāpuṇitvāti attho. <bold>Te honti parapattiyā</bold>ti te paraghosānusārino tameva paraghosasaṅkhātaṃ panādaṃ ‘‘parama’’nti maññamānā bālā andhaputhujjanā viññāṇapadassa appattatāya parapattiyāva honti, paresaṃ vacanaṃ saddahitvā yaṃ vā taṃ vā karonti.</paragraph>
    <paragraph line="595"><bold>Sīlenā</bold>ti ariyamaggena āgatasīlena samannāgatā. <bold>Paññāyūpasame ratā</bold>ti maggeneva āgatapaññāya kilesūpasame ratā, yathā vā sīlena, evaṃ paññāyapi sampannā, kilesūpasame ratātipi attho. <bold>Ārakā viratā dhīrā</bold>ti pāpakiriyato ārakā viratā paṇḍitā. Na hontīti te evarūpā sotāpannā pāpato oratabhāvena kilesūpasame abhiratabhāvena ca ekavāraṃ maggañāṇena paṭividdhadhammā aññesaṃ kathentānampi na saddahanti na gaṇhanti. Kasmā? Attano paccakkhattāti. Tena vuttaṃ –</paragraph>
    <gatha1 line="596">‘‘Assaddho akataññū ca, sandhicchedo ca yo naro;</gatha1>
    <gathalast line="597">Hatāvakāso vantāso, sa ve uttamaporiso’’ti. (dha. pa. 97);</gathalast>
    <paragraph line="598">Satthā imaṃ dhammadesanaṃ āharitvā jātakaṃ samodhānesi – ‘‘tadā sīho ahameva ahosi’’nti.</paragraph>
    <centered line="599">Duddubhajātakavaṇṇanā dutiyā.</centered>
    <hangnum line="600"></hangnum>
    <paragraph line="601"> [323] 3. Brahmadattajātakavaṇṇanā</paragraph>
    <paragraph line="602"><bold>Dvayaṃ yācanako</bold>ti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ ārabbha kathesi. Vatthu pana heṭṭhā <bold>maṇikaṇṭhajātake</bold> (jā. 1.3.7 ādayo) āgatameva. Idha pana satthā ‘‘saccaṃ kira tumhe, bhikkhave, yācanabahulā viññattibahulā viharathā’’ti vatvā ‘‘āma, bhante’’ti vutte te bhikkhū garahitvā ‘‘bhikkhave, porāṇakapaṇḍitā pathavissarena raññā pavāritāpi paṇṇacchattañca ekapaṭalikaṃ upāhanayugañca yācitukāmā hirottappabhedanabhayena mahājanamajjhe akathetvā raho kathayiṃsū’’ti vatvā atītaṃ āhari.</paragraph>
    <paragraph line="603">Atīte <pageBreak edition="Pali Text Society" number="3.0079" /><pageBreak edition="Myanmar" number="3.0073" /> kapilaraṭṭhe uttarapañcālanagare uttarapañcālarāje rajjaṃ kārente bodhisatto ekasmiṃ nigamagāme brāhmaṇakule nibbattitvā vayappatto takkasilāyaṃ sabbasippāni uggaṇhitvā <pageBreak edition="Vipassana Research Institut" number="3.0068" /> aparabhāge tāpasapabbajjaṃ pabbajitvā himavante uñchācariyāya vanamūlaphalāphalena yāpento ciraṃ vasitvā loṇambilasevanatthāya manussapathaṃ vicaranto uttarapañcālanagaraṃ patvā rājuyyāne vasitvā punadivase bhikkhaṃ pariyesamāno nagaraṃ pavisitvā rājadvāraṃ sampāpuṇi. Rājā tassācāre ca vihāre ca pasīditvā mahātale nisīdāpetvā rājārahaṃ paṇītabhojanaṃ bhojetvā paṭiññaṃ gahetvā uyyāneyeva vasāpesi. So nibaddhaṃ rājaghareyeva bhuñjanto vassānassa accayena himavantameva gantukāmo hutvā cintesi ‘‘mayhaṃ maggaṃ gacchantassa ekapaṭalikā upāhanā ceva paṇṇacchattañca laddhuṃ vaṭṭati, rājānaṃ yācissāmī’’ti. So ekadivasaṃ rājānaṃ uyyānaṃ āgantvā vanditvā nisinnaṃ disvā ‘‘upāhanañca chattañca yācissāmī’’ti cintetvā puna cintesi ‘‘paraṃ ‘imaṃ nāma dehī’ti yācanto rodati nāma, paropi ‘natthī’ti vadanto paṭirodati nāma, ‘mā kho pana maṃ rodantaṃ mahājano addasa, mā rājāna’’nti raho paṭicchannaṭṭhāne ubhopi roditvā tuṇhī bhavissāmā’’ti. Atha naṃ ‘‘mahārāja, raho paccāsīsāmī’’ti āha. Rājā taṃ sutvā rājapurise apasakki. Bodhisatto ‘‘sace mayi yācante rājā na dassati, metti no bhijjissati, tasmā na yācissāmī’’ti taṃ divasaṃ nāmaṃ gahetuṃ asakkonto ‘‘gaccha, tāva, mahārāja, punekadivasaṃ jānissāmī’’ti āha.</paragraph>
    <paragraph line="604">Punekadivasaṃ rañño uyyānaṃ āgatakāle tatheva puna tathevāti evaṃ yācituṃ asakkontasseva dvādasa saṃvaccharāni atikkantāni. Tato rājā cintesi ‘‘mayhaṃ <pageBreak edition="Pali Text Society" number="3.0080" /> ayyo ‘mahārāja, raho paccāsīsāmī’ti vatvā parisāya apagatāya kiñci vattuṃ na visahati, vattukāmassevassa dvādasa vassāni atikkantāni, ciraṃ kho panassa brahmacariyaṃ carantassa ukkaṇṭhitvā bhoge bhuñjitukāmo rajjaṃ paccāsīsati maññe, rajjassa pana nāmaṃ gahetuṃ asakkonto tuṇhī hoti, ajja dānissāhaṃ rajjaṃ ādiṃ katvā yaṃ icchati, taṃ dassāmī’’ti. So uyyānaṃ gantvā vanditvā nisinno bodhisattena ‘‘raho <pageBreak edition="Myanmar" number="3.0074" /> paccāsīsāmī’’ti vutte parisāya apagatāya taṃ kiñci vattuṃ asakkontaṃ āha ‘‘tumhe dvādasa vassāni ‘raho paccāsīsāmī’ti vatvā raho laddhāpi kiñci vattuṃ na sakkotha, ahaṃ vo rajjaṃ ādiṃ katvā sabbaṃ pavāremi, nibbhayā hutvā yaṃ vo ruccati, taṃ yācathā’’ti. ‘‘Mahārāja, yamahaṃ yācāmi, taṃ dassasī’’ti? ‘‘Dassāmi, bhante’’ti. ‘‘Mahārāja, mayhaṃ maggaṃ gacchantassa ekapaṭalikā upāhanā ca paṇṇacchattañca laddhuṃ vaṭṭatī’’ti. ‘‘Ettakaṃ, bhante, tumhe dvādasa saṃvaccharāni yācituṃ na sakkothā’’ti. ‘‘Āma, mahārājā’’ti. ‘‘Kiṃkāraṇā, bhante, evamakatthā’’ti. ‘‘Mahārāja, ‘imaṃ nāma me dehī’ti yācanto rodati nāma, ‘natthī’ti vadanto <pageBreak edition="Vipassana Research Institut" number="3.0069" /> paṭirodati nāma. ‘Sace tvaṃ mayā yācito na dadeyyāsi, taṃ no roditapaṭiroditaṃ nāma mahājano mā passatū’ti etadatthaṃ raho paccāsīsāmī’’ti vatvā ādito tisso gāthā abhāsi –</paragraph>
    <hangnum line="605" number="89"></hangnum>
    <gatha1 line="606"> ‘‘Dvayaṃ yācanako rāja, brahmadatta nigacchati;</gatha1>
    <gathalast line="607">Alābhaṃ dhanalābhaṃ vā, evaṃdhammā hi yācanā.</gathalast>
    <hangnum line="608" number="90"></hangnum>
    <gatha1 line="609"> ‘‘Yācanaṃ rodanaṃ āhu, pañcālānaṃ rathesabha;</gatha1>
    <gathalast line="610">Yo yācanaṃ paccakkhāti, tamāhu paṭirodanaṃ.</gathalast>
    <hangnum line="611" number="91"></hangnum>
    <gatha1 line="612"> ‘‘Mā maddasaṃsu rodantaṃ, pañcālā susamāgatā;</gatha1>
    <gathalast line="613">Tuvaṃ vā paṭirodantaṃ, tasmā icchāmahaṃ raho’’ti.</gathalast>
    <paragraph line="614">Tattha <pageBreak edition="Pali Text Society" number="3.0081" /><bold>rāja brahmadattā</bold>ti dvīhipi rājānaṃ ālapati. <bold>Nigacchatī</bold>ti labhati vindati. <bold>Evaṃdhammā</bold>ti evaṃsabhāvā. <bold>Āhū</bold>ti paṇḍitā kathenti. <bold>Pañcālānaṃ rathesabhā</bold>ti pañcālaraṭṭhassa issara rathapavara. <bold>Yo yācanaṃ paccakkhātī</bold>ti yo pana yaṃ yācanakaṃ ‘‘natthī’’ti paṭikkhipati. <bold>Tamāhū</bold>ti taṃ paṭikkhipanaṃ ‘‘paṭirodana’’nti vadanti. <bold>Mā maddasaṃsū</bold>ti tava raṭṭhavāsino pañcālā susamāgatā maṃ rodantaṃ mā addasaṃsūti.</paragraph>
    <paragraph line="615">Rājā bodhisattassa gāravalakkhaṇe pasīditvā varaṃ dadamāno catutthaṃ gāthamāha –</paragraph>
    <hangnum line="616" number="92"></hangnum>
    <gatha1 line="617"> ‘‘Dadāmi te brāhmaṇa rohiṇīnaṃ, gavaṃ sahassaṃ saha puṅgavena;</gatha1>
    <gathalast line="618">Ariyo hi ariyassa kathaṃ na dajjā, sutvāna gāthā tava dhammayuttā’’ti.</gathalast>
    <paragraph line="619">Tattha <pageBreak edition="Myanmar" number="3.0075" /><bold>rohiṇīna</bold>nti rattavaṇṇānaṃ. <bold>Ariyo</bold>ti ācārasampanno. <bold>Ariyassā</bold>ti ācārasampannassa. <bold>Kathaṃ na dajjā</bold>ti kena kāraṇena na dadeyya. <bold>Dhammayuttā</bold>ti kāraṇayuttā.</paragraph>
    <paragraph line="620">Bodhisatto pana ‘‘nāhaṃ, mahārāja, vatthukāmehi atthiko, yaṃ ahaṃ yācāmi, tadeva me dehī’’ti ekapaṭalikā upāhanā ca paṇṇacchattañca gahetvā ‘‘mahārāja, appamatto hohi, dānaṃ dehi, sīlaṃ rakkhāhi, uposathakammaṃ karohī’’ti rājānaṃ ovaditvā tassa yācantasseva himavantameva <pageBreak edition="Vipassana Research Institut" number="3.0070" /> gato. Tattha abhiññā ca samāpattiyo ca nibbattetvā brahmalokaparāyaṇo ahosi.</paragraph>
    <paragraph line="621">Satthā imaṃ dhammadesanaṃ āharitvā jātakaṃ samodhānesi – ‘‘tadā rājā ānando ahosi, tāpaso pana ahameva ahosi’’nti.</paragraph>
    <centered line="622">Brahmadattajātakavaṇṇanā tatiyā.</centered>
    <hangnum line="623"></hangnum>
    <paragraph line="624"> [324] 4. Cammasāṭakajātakavaṇṇanā</paragraph>
    <paragraph line="625"><bold>Kalyāṇarūpo</bold><pageBreak edition="Pali Text Society" number="3.0082" /><bold>vataya</bold>nti idaṃ satthā jetavane viharanto cammasāṭakaṃ nāma paribbājakaṃ ārabbha kathesi. Tassa kira cammameva nivāsanañca pārupanañca hoti. So ekadivasaṃ paribbājakārāmā nikkhamitvā sāvatthiyaṃ bhikkhāya caranto eḷakānaṃ yujjhanaṭṭhānaṃ sampāpuṇi. Eḷako taṃ disvā paharitukāmo osakki. Paribbājako ‘‘esa mayhaṃ apacitiṃ dassetī’’ti na paṭikkami. Eḷako vegenāgantvā taṃ ūrumhi paharitvā pātesi. Tassa taṃ asantapaggahaṇakāraṇaṃ bhikkhusaṅghe pākaṭaṃ ahosi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, cammasāṭakaparibbājako asantapaggahaṃ katvā vināsaṃ patto’’ti satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa asantapaggahaṃ katvā vināsaṃ pattoyevā’’ti vatvā atītaṃ āhari.</paragraph>
    <paragraph line="626">Atīte bārāṇasiyaṃ brahmadatte rajjaṃ kārente bodhisatto ekasmiṃ vāṇijakule nibbattitvā vayappatto vaṇijjaṃ karoti. Tadā eko <pageBreak edition="Myanmar" number="3.0076" /> cammasāṭakaparibbājako bārāṇasiyaṃ bhikkhāya caranto eḷakānaṃ yujjhanaṭṭhānaṃ patvā eḷakaṃ osakkantaṃ disvā ‘‘apacitiṃ me karotī’’ti saññāya apaṭikkamitvā ‘‘imesaṃ ettakānaṃ manussānaṃ antare ayaṃ eko eḷako amhākaṃ guṇaṃ jānātī’’ti tassa añjaliṃ paggahetvā ṭhitova paṭhamaṃ gāthamāha –</paragraph>
    <hangnum line="627" number="93"></hangnum>
    <gatha1 line="628"> ‘‘Kalyāṇarūpo vatayaṃ catuppado, subhaddako ceva supesalo ca;</gatha1>
    <gathalast line="629">Yo brāhmaṇaṃ jātimantūpapannaṃ, apacāyati meṇḍavaro yasassī’’ti.</gathalast>
    <paragraph line="630">Tattha <pageBreak edition="Vipassana Research Institut" number="3.0071" /><bold>kalyāṇarūpo</bold>ti kalyāṇajātiko. <bold>Supesalo</bold>ti suṭṭhu piyasīlo. <bold>Jātimantūpapanna</bold>nti jātiyā ca mantehi ca sampannaṃ. <bold>Yasassī</bold>ti vaṇṇabhaṇanametaṃ.</paragraph>
    <paragraph line="631">Tasmiṃ <pageBreak edition="Pali Text Society" number="3.0083" /> khaṇe āpaṇe nisinno paṇḍitavāṇijo taṃ paribbājakaṃ nisedhento dutiyaṃ gāthamāha –</paragraph>
    <hangnum line="632" number="94"></hangnum>
    <gatha1 line="633"> ‘‘Mā brāhmaṇa ittaradassanena, vissāsamāpajji catuppadassa;</gatha1>
    <gathalast line="634">Daḷhappahāraṃ abhikaṅkhamāno, avasakkatī dassati suppahāra’’nti.</gathalast>
    <paragraph line="635">Tattha <bold>ittaradassanenā</bold>ti khaṇikadassanena.</paragraph>
    <paragraph line="636">Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṃ tattheva vedanāppattaṃ katvā pātesi. So paridevamāno nipajji. Satthā taṃ kāraṇaṃ pakāsento tatiyaṃ gāthamāha –</paragraph>
    <hangnum line="637" number="95"></hangnum>
    <gatha1 line="638"> ‘‘Ūruṭṭhi bhaggaṃ vaṭṭito khāribhāro, sabbañca bhaṇḍaṃ brāhmaṇassa bhinnaṃ;</gatha1>
    <gathalast line="639">Ubhopi bāhā paggayha kandati, atidhāvatha haññate brahmacārī’’ti.</gathalast>
    <paragraph line="640">Tassattho <pageBreak edition="Myanmar" number="3.0077" /> – bhikkhave, tassa paribbājakassa ūruṭṭhikaṃ bhaggaṃ, khāribhāro vaṭṭito pavaṭṭito, tasmiṃ pavaṭṭamāne yaṃ tattha tassa brāhmaṇassa upakaraṇabhaṇḍaṃ, tampi sabbaṃ bhinnaṃ, sopi ubho bāhā ukkhipitvā parivāretvā ṭhitaparisaṃ sandhāya ‘‘abhidhāvatha, haññate brahmacārī’’ti vadanto kandati rodati paridevatīti.</paragraph>
    <paragraph line="641">Paribbājako catutthaṃ gāthaṃ āha –</paragraph>
    <hangnum line="642" number="96"></hangnum>
    <gatha1 line="643"> ‘‘Evaṃ so nihato seti, yo apūjaṃ pasaṃsati;</gatha1>
    <gathalast line="644">Yathāhamajja pahato, hato meṇḍena dummatī’’ti.</gathalast>
    <paragraph line="645">Tattha <bold>apūja</bold>nti apūjanīyaṃ. <bold>Yathāhamajjā</bold>ti yathā ahaṃ ajja asantapaggahaṃ katvā ṭhito meṇḍena daḷhappahārena pahato ettheva mārito <pageBreak edition="Pali Text Society" number="3.0084" />. <bold>Dummatī</bold>ti duppañño. Evaṃ yo aññopi <pageBreak edition="Vipassana Research Institut" number="3.0072" /> asantapaggahaṃ karissati, sopi ahaṃ viya dukkhaṃ anubhavissatīti so paridevanto tattheva jīvitakkhayaṃ pattoti.</paragraph>
    <paragraph line="646">Satthā imaṃ dhammadesanaṃ āharitvā jātakaṃ samodhānesi – ‘‘tadā cammasāṭako etarahi cammasāṭako ahosi, paṇḍitavāṇijo pana ahameva ahosi’’nti.</paragraph>
    <centered line="647">Cammasāṭakajātakavaṇṇanā catutthā.</centered>
    <hangnum line="648"></hangnum>
    <paragraph line="649"> [325] 5. Godharājajātakavaṇṇanā</paragraph>
    <paragraph line="650"><bold>Samaṇaṃ taṃ maññamāno</bold>ti idaṃ satthā jetavane viharanto ekaṃ kuhakaṃ bhikkhuṃ ārabbha kathesi. Vatthu heṭṭhā vitthāritameva. Idhāpi bhikkhū taṃ bhikkhuṃ ānetvā ‘‘ayaṃ, bhante, bhikkhu kuhako’’ti satthu dassesuṃ. Satthā ‘‘na, bhikkhave, idāneva, pubbepesa kuhakoyevā’’ti vatvā atītaṃ āhari.</paragraph>
    <paragraph line="651">Atīte bārāṇasiyaṃ brahmadatte rajjaṃ kārente bodhisatto godhayoniyaṃ nibbattitvā vayappatto kāyabalena sampanno araññe vasati <pageBreak edition="Myanmar" number="3.0078" />. Eko dusīlatāpasopi tassa avidūre paṇṇasālaṃ māpetvā vāsaṃ kappesi. Bodhisatto gocarāya caranto taṃ disvā ‘‘sīlavantatāpasassa paṇṇasālā bhavissatī’’ti tattha gantvā taṃ vanditvā attano vasanaṭṭhānameva gacchati. Athekadivasaṃ so kūṭatāpaso upaṭṭhākakule sampāditaṃ madhuramaṃsaṃ labhitvā ‘‘kiṃ maṃsaṃ nāmeta’’nti pucchitvā ‘‘godhamaṃsa’’nti sutvā rasataṇhāya abhibhūto ‘‘mayhaṃ assamapadaṃ nibaddhaṃ āgacchamānaṃ godhaṃ māretvā yathāruci pacitvā khādissāmī’’ti sappidadhikaṭukabhaṇḍādīni gahetvā tattha gantvā muggaraṃ gahetvā kāsāvena paṭicchādetvā bodhisattassa āgamanaṃ olokento paṇṇasāladvāre upasantūpasanto viya nisīdi.</paragraph>
    <paragraph line="652">So āgantvā taṃ paduṭṭhindriyaṃ disvā <pageBreak edition="Pali Text Society" number="3.0085" /> ‘‘iminā amhākaṃ sajātikamaṃsaṃ khāditaṃ bhavissati, pariggaṇhissāmi na’’nti adhovāte ṭhatvā sarīragandhaṃ ghāyitvā sajātimaṃsassa khāditabhāvaṃ ñatvā tāpasaṃ anupagamma paṭikkamitvā cari. Tāpasopi tassa anāgamanabhāvaṃ ñatvā muggaraṃ khipi, muggaro sarīre apatitvā naṅguṭṭhakoṭiṃ pāpuṇi. Tāpaso ‘‘gaccha viraddhosmī’’ti āha. Bodhisatto ‘‘maṃ tāva viraddhosi, cattāro pana apāye na viraddhosī’’ti <pageBreak edition="Vipassana Research Institut" number="3.0073" /> vatvā palāyitvā caṅkamanakoṭiyaṃ ṭhitaṃ vammikaṃ pavisitvā aññena chiddena sīsaṃ nīharitvā tena saddhiṃ sallapanto dve gāthā abhāsi –</paragraph>
    <hangnum line="653" number="97"></hangnum>
    <gatha1 line="654"> ‘‘Samaṇaṃ taṃ maññamāno, upagacchimasaññataṃ;</gatha1>
    <gathalast line="655">So maṃ daṇḍena pāhāsi, yathā assamaṇo tathā.</gathalast>
    <hangnum line="656" number="98"></hangnum>
    <gatha1 line="657"> ‘‘Kiṃ te jaṭāhi dummedha, kiṃ te ajinasāṭiyā;</gatha1>
    <gathalast line="658">Abbhantaraṃ te gahanaṃ, bāhiraṃ parimajjasī’’ti.</gathalast>
    <paragraph line="659">Tattha <bold>asaññata</bold>nti ahaṃ kāyādīhi asaññataṃ assamaṇameva samānaṃ taṃ ‘‘samaṇo eso’’ti samitapāpatāya samaṇaṃ maññamāno upagacchiṃ. <bold>Pāhāsī</bold>ti pahari. <bold>Ajinasāṭiyā</bold>ti ekaṃsaṃ katvā pārutena ajinacammena tuyhaṃ ko attho. <bold>Abbhantaraṃ te gahana</bold>nti tava sarīrabbhantaraṃ visapūrā viya alābu, gūthapūro viya āvāṭo, āsīvisapūro viya vammiko kilesagahanaṃ. <bold>Bāhira</bold>nti kevalaṃ bahisarīraṃ <bold>parimajjasi</bold><pageBreak edition="Myanmar" number="3.0079" />, taṃ antopharusatāya bahimaṭṭhatāya hatthilaṇḍaṃ viya assalaṇḍaṃ viya ca hotīti.</paragraph>
    <paragraph line="660">Taṃ sutvā tāpaso tatiyaṃ gāthamāha –</paragraph>
    <hangnum line="661" number="99"></hangnum>
    <gatha1 line="662"> ‘‘Ehi godha nivattassu, bhuñja sālīnamodanaṃ;</gatha1>
    <gathalast line="663">Telaṃ loṇañca me atthi, pahūtaṃ mayha pipphalī’’ti.</gathalast>
    <paragraph line="664">Tattha <pageBreak edition="Pali Text Society" number="3.0086" /><bold>pahūtaṃ mayha pipphalī</bold>ti na kevalaṃ sālīnamodanaṃ telaloṇameva, hiṅgujīrakasiṅgiveralasuṇamaricapipphalippabhedaṃ kaṭukabhaṇḍampi mayhaṃ bahu atthi, tenābhisaṅkhataṃ sālīnamodanaṃ bhuñjāhīti.</paragraph>
    <paragraph line="665">Taṃ sutvā bodhisatto catutthaṃ gāthamāha –</paragraph>
    <hangnum line="666" number="100"></hangnum>
    <gatha1 line="667"> ‘‘Esa bhiyyo pavekkhāmi, vammikaṃ sataporisaṃ;</gatha1>
    <gathalast line="668">Telaṃ loṇañca kittesi, ahitaṃ mayha pipphalī’’ti.</gathalast>
    <paragraph line="669">Tattha <pageBreak edition="Vipassana Research Institut" number="3.0074" /><bold>pavekkhāmī</bold>ti pavisissāmi. <bold>Ahita</bold>nti yaṃ etaṃ tava kaṭukabhaṇḍasaṅkhātaṃ pipphali, etaṃ mayhaṃ ahitaṃ asappāyanti.</paragraph>
    <paragraph line="670">Evañca pana vatvā ‘‘are, kūṭajaṭila, sace idha vasissasi, gocaragāme manusseheva taṃ ‘ayaṃ coro’ti gāhāpetvā vippakāraṃ pāpessāmi, sīghaṃ palāyassū’’ti santajjesi. Kūṭajaṭilo tato palāyi.</paragraph>
    <paragraph line="671">Satthā imaṃ dhammadesanaṃ āharitvā jātakaṃ samodhānesi – ‘‘tadā kūṭajaṭilo ayaṃ kuhakabhikkhu ahosi, godharājā pana ahameva ahosi’’nti.</paragraph>
    <centered line="672">Godharājajātakavaṇṇanā pañcamā.</centered>
    <hangnum line="673"></hangnum>
    <paragraph line="674"> [326] 6. Kakkārujātakavaṇṇanā</paragraph>
    <paragraph line="675"><bold>Kāyena yo nāvahare</bold>ti idaṃ satthā veḷuvane viharanto devadattaṃ ārabbha kathesi. Tassa hi saṅghaṃ bhinditvā gatassa aggasāvakehi saddhiṃ parisāya pakkantāya uṇhaṃ lohitaṃ mukhato uggañchi. Atha bhikkhū dhammasabhāyaṃ kathaṃ samuṭṭhāpesuṃ ‘‘āvuso, devadatto musāvādaṃ <pageBreak edition="Myanmar" number="3.0080" /> katvā saṅghaṃ bhinditvā idāni gilāno hutvā mahādukkhaṃ anubhotī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa musāvādīyeva, na cesa idāneva musāvādaṃ katvā mahādukkhaṃ anubhoti, pubbepi anubhosiyevā’’ti vatvā atītaṃ āhari.</paragraph>
    <paragraph line="676">Atīte <pageBreak edition="Pali Text Society" number="3.0087" /> bārāṇasiyaṃ brahmadatte rajjaṃ kārente bodhisatto tāvatiṃsabhavane aññataro devaputto ahosi. Tena kho pana samayena bārāṇasiyaṃ mahāussavo ahosi. Bahū nāgā ca supaṇṇā ca bhūmaṭṭhakā ca devā āgantvā ussavaṃ olokayiṃsu. Tāvatiṃsabhavanatopi cattāro devaputtā kakkārūni nāma dibbapupphāni tehi katacumbaṭakaṃ piḷandhitvā ussavadassanaṃ āgamiṃsu. Dvādasayojanikaṃ bārāṇasinagaraṃ tesaṃ pupphānaṃ gandhena ekagandhaṃ ahosi. Manussā ‘‘imāni pupphāni kena piḷandhitānī’’ti upadhārentā vicaranti. Te devaputtā ‘‘amhe ete upadhārentī’’ti ñatvā rājaṅgaṇe uppatitvā mahantena devānubhāvena ākāse aṭṭhaṃsu. Mahājano sannipati, rājāpi saddhiṃ uparājādīhi agamāsi. Atha ne ‘‘kataradevalokato, sāmi, āgacchathā’’ti <pageBreak edition="Vipassana Research Institut" number="3.0075" /> pucchiṃsu. ‘‘Tāvatiṃsadevalokato āgacchāmā’’ti. ‘‘Kena kammena āgatatthā’’ti. ‘‘Ussavadassanatthāyā’’ti. ‘‘Kiṃpupphāni nāmetānī’’ti? ‘‘Dibbakakkārupupphāni nāmā’’ti. ‘‘Sāmi, tumhe devaloke aññāni piḷandheyyātha, imāni amhākaṃ dethā’’ti. Devaputtā ‘‘dibbakakkārupupphāni mahānubhāvāni devānaññeva anucchavikāni, manussaloke lāmakānaṃ duppaññānaṃ hīnādhimuttikānaṃ dussīlānaṃ nānucchavikāni. Ye pana manussā imehi ca imehi ca guṇehi samannāgatā, tesaṃ etāni anucchavikānī’’ti āhaṃsu.</paragraph>
    <paragraph line="677">Evañca pana vatvā tesu jeṭṭhakadevaputto paṭhamaṃ gāthamāha –</paragraph>
    <hangnum line="678" number="101"></hangnum>
    <gatha1 line="679"> ‘‘Kāyena yo nāvahare, vācāya na musā bhaṇe;</gatha1>
    <gathalast line="680">Yaso laddhā na majjeyya, sa ve kakkārumarahatī’’ti.</gathalast>
    <paragraph line="681">Tassattho <pageBreak edition="Pali Text Society" number="3.0088" /> – yo kāyena parassa santakaṃ tiṇasalākampi nāvaharati, vācāya jīvitaṃ pariccajamānopi musāvādaṃ na bhaṇati. Desanāsīsamevetaṃ <pageBreak edition="Myanmar" number="3.0081" />, kāyadvāravacīdvāramanodvārehi pana yo dasapi akusalakammapathe na karotīti ayamettha adhippāyo. <bold>Yaso laddhā</bold>ti issariyañca labhitvā yo issariyamadamatto satiṃ vissajjetvā pāpakammaṃ na karoti, sa ve evarūpo imehi guṇehi yutto puggalo imaṃ dibbapupphaṃ arahati. Tasmā yo imehi guṇehi samannāgato, so imāni pupphāni yācituṃ arahati, tassa dassāmīti.</paragraph>
    <paragraph line="682">Taṃ sutvā purohito cintesi ‘‘mayhaṃ imesu guṇesu ekopi natthi, musāvādaṃ pana vatvā etāni pupphāni gahetvā piḷandhissāmi, evaṃ maṃ mahājano ‘guṇasampanno aya’nti jānissatī’’ti. So ‘‘ahaṃ etehi guṇehi samannāgato’’ti vatvā tāni pupphāni āharāpetvā piḷandhitvā dutiyaṃ devaputtaṃ yāci. So dutiyaṃ gāthamāha –</paragraph>
    <hangnum line="683" number="102"></hangnum>
    <gatha1 line="684"> ‘‘Dhammena vittameseyya, na nikatyā dhanaṃ hare;</gatha1>
    <gathalast line="685">Bhoge laddhā na majjeyya, sa ve kakkārumarahatī’’ti.</gathalast>
    <paragraph line="686">Tassattho – dhammena parisuddhājīvena suvaṇṇarajatādivittaṃ pariyeseyya. <bold>Na nikatyā</bold>ti na vañcanāya dhanaṃ hareyya, vatthābharaṇādike bhoge labhitvā pamādaṃ nāpajjeyya, evarūpo imāni pupphāni arahatīti.</paragraph>
    <paragraph line="687">Purohito <pageBreak edition="Vipassana Research Institut" number="3.0076" /> ‘‘ahaṃ etehi guṇehi samannāgato’’ti vatvā tāni āharāpetvā piḷandhitvā tatiyaṃ devaputtaṃ yāci. So tatiyaṃ gāthamāha –</paragraph>
    <hangnum line="688" number="103"></hangnum>
    <gatha1 line="689"> ‘‘Yassa cittaṃ ahāliddaṃ, saddhā ca avirāginī;</gatha1>
    <gathalast line="690">Eko sāduṃ na bhuñjeyya, sa ve kakkārumarahatī’’ti.</gathalast>
    <paragraph line="691">Tassattho – yassa puggalassa cittaṃ ahāliddaṃ haliddirāgo viya khippaṃ na virajjati, thirameva hoti. <bold>Saddhā ca avirāginī</bold>ti kammaṃ vā vipākaṃ vā okappanīyassa vā puggalassa vacanaṃ saddahitvā appamattakeneva na virajjati na bhijjati. Yo yācake vā aññe vā saṃvibhāgārahe puggale bahi katvā <pageBreak edition="Pali Text Society" number="3.0089" /> ekakova sādurasabhojanaṃ na bhuñjati, nesaṃ saṃvibhajitvā bhuñjati, so imāni pupphāni arahatīti.</paragraph>
    <paragraph line="692">Purohito <pageBreak edition="Myanmar" number="3.0082" /> ‘‘ahaṃ etehi guṇehi samannāgato’’ti vatvā tāni pupphāni āharāpetvā piḷandhitvā catutthaṃ devaputtaṃ yāci. So catutthaṃ gāthamāha –</paragraph>
    <hangnum line="693" number="104"></hangnum>
    <gatha1 line="694"> ‘‘Sammukhā vā tirokkhā vā, yo sante na paribhāsati;</gatha1>
    <gathalast line="695">Yathāvādī tathākārī, sa ve kakkārumarahatī’’ti.</gathalast>
    <paragraph line="696">Tassattho – yo puggalo sammukhā vā parammukhā vā sīlādiguṇayutte sante uttamapaṇḍitapurise na akkosati na paribhāsati, yaṃ vācāya vadati, tadeva kāyena karoti, so imāni pupphāni arahatīti.</paragraph>
    <paragraph line="697">Purohito ‘‘ahaṃ etehi guṇehi samannāgato’’ti vatvā tānipi āharāpetvā piḷandhi. Cattāro devaputtā cattāri pupphacumbaṭakāni purohitassa datvā devalokameva gatā. Tesaṃ gatakāle purohitassa sīse mahatī vedanā uppajji, tikhiṇasikharena nimmathitaṃ viya ca ayapaṭṭena pīḷitaṃ viya ca sīsaṃ ahosi. So vedanāppatto aparāparaṃ parivattamāno mahāsaddena viravi, ‘‘kimeta’’nti ca vutte ‘‘ahaṃ mamabbhantare avijjamāneyeva guṇe ‘atthī’ti musāvādaṃ katvā te devaputte imāni pupphāni yāciṃ, harathetāni mama sīsato’’ti āha. Tāni harantāpi harituṃ nāsakkhiṃsu, ayapaṭṭena baddhāni viya ahesuṃ. Atha naṃ ukkhipitvā gehaṃ nayiṃsu. Tattha tassa viravantassa satta divasā vītivattā.</paragraph>
    <paragraph line="698">Rājā <pageBreak edition="Vipassana Research Institut" number="3.0077" /> amacce āmantetvā ‘‘dussīlabrāhmaṇo marissati, kiṃ karomā’’ti āha. ‘‘Deva, puna ussavaṃ kārema, devaputtā puna āgacchissantī’’ti. Rājā puna ussavaṃ <pageBreak edition="Pali Text Society" number="3.0090" /> kāresi. Devaputtā puna āgantvā sakalanagaraṃ pupphagandhena ekagandhaṃ katvā tatheva rājaṅgaṇe aṭṭhaṃsu, mahājano sannipatitvā dussīlabrāhmaṇaṃ ānetvā tesaṃ purato uttānaṃ nipajjāpesi. So ‘‘jīvitaṃ me detha, sāmī’’ti devaputte yāci. Devaputtā ‘‘tuyhaṃ dussīlassa pāpadhammassa ananucchavikānevetāni pupphāni, tvaṃ pana ‘amhe vañcessāmī’ti saññī ahosi, attano musāvādaphalaṃ laddha’’nti mahājanamajjhe dussīlabrāhmaṇaṃ garahitvā sīsato pupphacumbaṭakaṃ apanetvā mahājanassa ovādaṃ datvā sakaṭṭhānameva agamaṃsu.</paragraph>
    <paragraph line="699">Satthā <pageBreak edition="Myanmar" number="3.0083" /> imaṃ dhammadesanaṃ āharitvā jātakaṃ samodhānesi – ‘‘tadā brāhmaṇo devadatto ahosi, tesu devaputtesu eko kassapo, eko moggallāno, eko sāriputto, jeṭṭhakadevaputto pana ahameva ahosi’’nti.</paragraph>
    <centered line="700">Kakkārujātakavaṇṇanā chaṭṭhā.</centered>
    <hangnum line="701"></hangnum>
    <paragraph line="702"> [327] 7. Kākavatījātakavaṇṇanā</paragraph>
    <paragraph line="703"><bold>Vāti cāyaṃ tato gandho</bold>ti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi. Tadā hi satthā taṃ bhikkhuṃ ‘‘saccaṃ kira tvaṃ bhikkhu ukkaṇṭhitosī’’ti pucchi. ‘‘Saccaṃ, bhante’’ti. ‘‘Kasmā ukkaṇṭhitosī’’ti? ‘‘Kilesavasena, bhante’’ti. ‘‘Bhikkhu mātugāmo nāma arakkhiyo, na sakkā rakkhituṃ, porāṇakapaṇḍitā pana mātugāmaṃ mahāsamuddamajjhe simbalirukkhavimāne vasāpentāpi rakkhituṃ nāsakkhiṃsū’’ti vatvā atītaṃ āhari.</paragraph>
    <paragraph line="704">Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ nibbattitvā vayappatto pitu accayena rajjaṃ kāresi. Kākavatī nāmassa aggamahesī ahosi abhirūpā devaccharā viya. Ayamettha saṅkhepo <pageBreak edition="Pali Text Society" number="3.0091" />, vitthārato pana atītavatthu <bold>kuṇālajātake</bold> (jā. 2.21.kuṇālajātaka) āvi bhavissati. Tadā paneko supaṇṇarājā manussavesena āgantvā raññā saha jūtaṃ kīḷanto kākavatiyā aggamahesiyā paṭibaddhacitto taṃ ādāya supaṇṇabhavanaṃ netvā tāya saddhiṃ abhirami. Rājā deviṃ apassanto naṭakuveraṃ nāma <pageBreak edition="Vipassana Research Institut" number="3.0078" /> gandhabbaṃ ‘‘tvaṃ vicināhi na’’nti āha. So taṃ supaṇṇarājānaṃ pariggahetvā ekasmiṃ sare erakavane nipajjitvā tato supaṇṇassa gamanakāle pattantare nisīditvā supaṇṇabhavanaṃ patvā pattantarato nikkhamitvā tāya saddhiṃ kilesasaṃsaggaṃ katvā puna tasseva pattantare nisinno āgantvā supaṇṇassa raññā saddhiṃ jūtakīḷanakāle attano vīṇaṃ gahetvā jūtamaṇḍalaṃ gantvā rañño santike ṭhito gītavasena paṭhamaṃ gāthamāha –</paragraph>
    <hangnum line="705" number="105"></hangnum>
    <gatha1 line="706"> ‘‘Vāti <pageBreak edition="Myanmar" number="3.0084" /> cāyaṃ tato gandho, yattha me vasatī piyā;</gatha1>
    <gathalast line="707">Dūre ito hi kākavatī, yattha me nirato mano’’ti.</gathalast>
    <paragraph line="708">Tattha <bold>gandho</bold>ti tassā dibbagandhavilittāya sarīragandho. <bold>Yattha me</bold>ti yattha supaṇṇabhavane mama piyā vasati, tato iminā saddhiṃ katakāyasaṃsaggāya tassā imassa kāyena saddhiṃ āgato gandho vāyatīti adhippāyo. <bold>Dūre ito</bold>ti imamhā ṭhānā dūre. <bold>Hi</bold>-kāro nipātamatto. <bold>Kākavatī</bold>ti kākavatī devī. <bold>Yattha me</bold>ti yassā upari mama mano nirato.</paragraph>
    <paragraph line="709">Taṃ sutvā supaṇṇo dutiyaṃ gāthamāha –</paragraph>
    <hangnum line="710" number="106"></hangnum>
    <gatha1 line="711"> ‘‘Kathaṃ samuddamatarī, kathaṃ atari kepukaṃ;</gatha1>
    <gathalast line="712">Kathaṃ satta samuddāni, kathaṃ simbalimāruhī’’ti.</gathalast>
    <paragraph line="713">Tassattho – tvaṃ imaṃ jambudīpasamuddaṃ tassa parato kepukaṃ nāma nadiṃ pabbatantaresu ṭhitāni satta samuddāni ca kathaṃ atari, kenupāyena tiṇṇo satta samuddāni atikkamitvā ṭhitaṃ amhākaṃ bhavanaṃ simbalirukkhañca kathaṃ āruhīti.</paragraph>
    <paragraph line="714">Taṃ <pageBreak edition="Pali Text Society" number="3.0092" /> sutvā naṭakuvero tatiyaṃ gāthamāha –</paragraph>
    <hangnum line="715" number="107"></hangnum>
    <gatha1 line="716"> ‘‘Tayā samuddamatariṃ, tayā atari kepukaṃ;</gatha1>
    <gathalast line="717">Tayā satta samuddāni, tayā simbalimāruhi’’nti.</gathalast>
    <paragraph line="718">Tattha <bold>tayā</bold>ti tayā karaṇabhūtena tava pattantare nisinno ahaṃ sabbametaṃ akāsinti attho.</paragraph>
    <paragraph line="719">Tato <pageBreak edition="Vipassana Research Institut" number="3.0079" /> supaṇṇarājā catutthaṃ gāthamāha –</paragraph>
    <hangnum line="720" number="108"></hangnum>
    <gatha1 line="721"> ‘‘Dhiratthu maṃ mahākāyaṃ, dhiratthu maṃ acetanaṃ;</gatha1>
    <gathalast line="722">Yattha jāyāyahaṃ jāraṃ, āvahāmi vahāmi cā’’ti.</gathalast>
    <paragraph line="723">Tattha <bold>dhiratthu ma</bold>nti attānaṃ garahanto āha. <bold>Acetana</bold>nti mahāsarīratāya lahubhāvagarubhāvassa ajānanatāya acetanaṃ. <bold>Yatthā</bold>ti yasmā. Idaṃ vuttaṃ hoti – yasmā ahaṃ attano jāyāya jāraṃ imaṃ gandhabbaṃ <pageBreak edition="Myanmar" number="3.0085" /> pattantare nisinnaṃ ānento āvahāmi nento ca vahāmi, tasmā dhiratthu manti. So taṃ ānetvā bārāṇasirañño datvā puna nagaraṃ nāgamāsi.</paragraph>
    <paragraph line="724">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu sotāpattiphale patiṭṭhahi. Tadā naṭakuvero ukkaṇṭhitabhikkhu ahosi, rājā pana ahameva ahosinti.</paragraph>
    <centered line="725">Kākavatījātakavaṇṇanā sattamā.</centered>
    <hangnum line="726"></hangnum>
    <paragraph line="727"> [328] 8. Ananusociyajātakavaṇṇanā</paragraph>
    <paragraph line="728"><bold>Bahūnaṃ vijjatī bhotī</bold>ti idaṃ satthā jetavane viharanto ekaṃ matabhariyaṃ kuṭumbikaṃ ārabbha kathesi. So kira bhariyāya matāya na nhāyi na pivi na limpi na bhuñji, na kammante payojesi, aññadatthu sokābhibhūto āḷāhanaṃ gantvā paridevamāno vicari. Abbhantare panassa kuṭe padīpo viya sotāpattimaggassa upanissayo jalati. Satthā paccūsasamaye lokaṃ olokento taṃ disvā ‘‘imassa maṃ ṭhapetvā añño koci sokaṃ nīharitvā sotāpattimaggassa dāyako natthi, bhavissāmissa avassayo’’ti pacchābhattaṃ piṇḍapātapaṭikkanto pacchāsamaṇaṃ ādāya tassa gehadvāraṃ gantvā kuṭumbikena sutāgamano <pageBreak edition="Pali Text Society" number="3.0093" /> katapaccuggamanādisakkāro paññattāsane nisinno kuṭumbikaṃ āgantvā vanditvā ekamantaṃ nisinnaṃ ‘‘kiṃ, upāsaka, cintesī’’ti pucchitvā ‘‘āma, bhante, bhariyā me kālakatā, tamahaṃ anusocanto cintemī’’ti vutte ‘‘upāsaka, bhijjanadhammaṃ nāma bhijjati, tasmiṃ bhinne na yuttaṃ cintetuṃ, porāṇakapaṇḍitāpi bhariyāya matāya ‘bhijjanadhammaṃ bhijjatī’ti na cintayiṃsū’’ti <pageBreak edition="Vipassana Research Institut" number="3.0080" /> vatvā tena yācito atītaṃ āhari. Atītavatthu dasakanipāte <bold>cūḷabodhijātake</bold> (jā. 1.10.49 ādayo) āvi bhavissati, ayaṃ panettha saṅkhepo.</paragraph>
    <paragraph line="729">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ sabbasippāni uggaṇhitvā mātāpitūnaṃ <pageBreak edition="Myanmar" number="3.0086" /> santikaṃ agamāsi. Imasmiṃ jātake bodhisatto komārabrahmacārī ahosi. Athassa mātāpitaro ‘‘tava dārikapariyesanaṃ karomā’’ti ārocayiṃsu. Bodhisatto ‘‘na mayhaṃ gharāvāsenattho, ahaṃ tumhākaṃ accayena pabbajissāmī’’ti vatvā tehi punappunaṃ yācito ekaṃ kañcanarūpakaṃ kāretvā ‘‘evarūpaṃ kumārikaṃ labhamāno gaṇhissāmī’’ti āha. Tassa mātāpitaro taṃ kañcanarūpakaṃ paṭicchannayāne āropetvā ‘‘gacchatha jambudīpatalaṃ vicarantā yattha evarūpaṃ brāhmaṇakumārikaṃ passatha, tattha imaṃ kañcanarūpakaṃ datvā taṃ ānethā’’ti mahantena parivārena manusse pesesuṃ.</paragraph>
    <paragraph line="730">Tasmiṃ pana kāle eko puññavā satto brahmalokato cavitvā kāsiraṭṭheyeva nigamagāme asītikoṭivibhavassa brāhmaṇassa gehe kumārikā hutvā nibbatti, ‘‘sammillahāsinī’’tissā nāmaṃ akaṃsu. Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā. Tassāpi kilesavasena cittaṃ nāma na uppannapubbaṃ, accantabrahmacārinī ahosi. Kañcanarūpakaṃ <pageBreak edition="Pali Text Society" number="3.0094" /> ādāya vicarantā manussā taṃ gāmaṃ pāpuṇiṃsu. Tattha manussā taṃ disvā ‘‘asukabrāhmaṇassa dhītā sammillahāsinī kiṃkāraṇā idha ṭhitā’’ti āhaṃsu. Manussā taṃ sutvā brāhmaṇakulaṃ gantvā sammillahāsiniṃ vāresuṃ. Sā ‘‘ahaṃ tumhākaṃ accayena pabbajissāmi, na me gharāvāsenattho’’ti mātāpitūnaṃ sāsanaṃ pesesi. Te ‘‘kiṃ karosi kumārike’’ti vatvā kañcanarūpakaṃ gahetvā taṃ mahantena parivārena pesayiṃsu. Bodhisattassa ca sammillahāsiniyā ca ubhinnampi anicchantānaññeva maṅgalaṃ kariṃsu. Te ekagabbhe vasamānā ekasmiṃ sayane sayantāpi na aññamaññaṃ kilesavasena olokayiṃsu, dve bhikkhū dve brāhmāno viya ca ekasmiṃ ṭhāne vasiṃsu.</paragraph>
    <paragraph line="731">Aparabhāge bodhisattassa mātāpitaro kālamakaṃsu. So tesaṃ sarīrakiccaṃ katvā sammillahāsiniṃ pakkosāpetvā ‘‘bhadde, mama kulasantakā asītikoṭiyo, tava kulasantakā asītikoṭiyoti imaṃ ettakaṃ dhanaṃ gahetvā imaṃ kuṭumbaṃ paṭipajjāhi, ahaṃ pabbajissāmī’’ti āha. ‘‘Ayyaputta, tayi pabbajante ahampi pabbajissāmi, na sakkomi taṃ jahitu’’nti <pageBreak edition="Myanmar" number="3.0087" />. ‘‘Tena hi ehī’’ti sabbaṃ dhanaṃ dānamukhe vissajjetvā kheḷapiṇḍaṃ viya sampattiṃ <pageBreak edition="Vipassana Research Institut" number="3.0081" /> pahāya himavantaṃ pavisitvā ubhopi tāpasapabbajjaṃ pabbajitvā vanamūlaphalāhārā tattha ciraṃ vasitvā loṇambilasevanatthāya himavantā otaritvā anupubbena bārāṇasiṃ patvā rājuyyāne vasiṃsu.</paragraph>
    <paragraph line="732">Tesaṃ tattha vasantānaṃ sukhumālāya paribbājikāya nirojaṃ missakabhattaṃ paribhuñjantiyā lohitapakkhandikābādho uppajji. Sā sappāyabhesajjaṃ alabhamānā dubbalā ahosi. Bodhisatto bhikkhācāravelāya taṃ pariggahetvā nagaradvāraṃ netvā ekissā sālāya phalake nipajjāpetvā sayaṃ bhikkhāya pāvisi. Sā tasmiṃ anikkhanteyeva kālamakāsi. Mahājano paribbājikāya rūpasampattiṃ <pageBreak edition="Pali Text Society" number="3.0095" /> disvā parivāretvā rodati paridevati. Bodhisatto bhikkhaṃ caritvā āgato tassā matabhāvaṃ ñatvā ‘‘bhijjanadhammaṃ bhijjati, sabbe saṅkhārā aniccā evaṃgatikāyevā’’ti vatvā tāya nipannaphalakeyeva nisīditvā missakabhojanaṃ bhuñjitvā mukhaṃ vikkhālesi. Parivāretvā ṭhitamahājano ‘‘ayaṃ te, bhante, paribbājikā kiṃ hotī’’ti pucchi. ‘‘Gihikāle me pādaparicārikā ahosī’’ti. ‘‘Bhante, mayaṃ tāva na saṇṭhāma rodāma paridevāma, tumhe kasmā na rodathā’’ti? Bodhisatto ‘‘jīvamānā tāva esā mama kiñci hoti, idāni paralokasamaṅgitāya na kiñci hoti, maraṇavasaṃ gatā, ahaṃ kissa rodāmī’’ti mahājanassa dhammaṃ desento imā gāthā abhāsi –</paragraph>
    <hangnum line="733" number="109"></hangnum>
    <gatha1 line="734"> ‘‘Bahūnaṃ vijjatī bhotī, tehi me kiṃ bhavissati;</gatha1>
    <gathalast line="735">Tasmā etaṃ na socāmi, piyaṃ sammillahāsiniṃ.</gathalast>
    <hangnum line="736" number="110"></hangnum>
    <gatha1 line="737"> ‘‘Taṃ taṃ ce anusoceyya, yaṃ yaṃ tassa na vijjati;</gatha1>
    <gathalast line="738">Attānamanusoceyya, sadā maccuvasaṃ pataṃ.</gathalast>
    <hangnum line="739" number="111"></hangnum>
    <gatha1 line="740"> ‘‘Na heva ṭhitaṃ nāsīnaṃ, na sayānaṃ na paddhaguṃ;</gatha1>
    <gathalast line="741">Yāva byāti nimisati, tatrāpi rasatī vayo.</gathalast>
    <hangnum line="742" number="112"></hangnum>
    <gatha1 line="743"> ‘‘Tatthattani vatappaddhe, vinābhāve asaṃsaye;</gatha1>
    <gathalast line="744">Bhūtaṃ sesaṃ dayitabbaṃ, vītaṃ ananusociya’’nti.</gathalast>
    <paragraph line="745">Tattha <pageBreak edition="Myanmar" number="3.0088" /><bold>bahūnaṃ vijjatī bhotī</bold>ti ayaṃ bhotī amhe chaḍḍetvā idāni aññesaṃ bahūnaṃ matakasattānaṃ <pageBreak edition="Vipassana Research Institut" number="3.0082" /> antare vijjati atthi upalabbhati. <bold>Tehi me kiṃ bhavissatī</bold>ti tehi matakasattehi saddhiṃ vattamānā idānevesā mayhaṃ kiṃ bhavissati <pageBreak edition="Pali Text Society" number="3.0096" />, tehi vā matakasattehi atirekasambandhavasenesā mayhaṃ kiṃ bhavissati, kā nāma bhavissati, kiṃ bhariyā, udāhu bhaginīti? ‘‘Tehi meka’’ntipi pāṭho, tehi matakehi saddhiṃ idampi me kaḷevaraṃ ekaṃ bhavissatīti attho. <bold>Tasmā</bold>ti yasmā esā matakesu saṅkhaṃ gatā, mayhaṃ sā na kiñci hoti, tasmā etaṃ na socāmi.</paragraph>
    <paragraph line="746"><bold>Yaṃ yaṃ tassā</bold>ti yaṃ yaṃ tassa anusocanakassa sattassa na vijjati natthi, mataṃ niruddhaṃ, taṃ taṃ sace anusoceyyāti attho. ‘‘Yassā’’tipi pāṭho, yaṃ yaṃ yassa na vijjati, taṃ taṃ so anusoceyyāti attho. <bold>Maccuvasaṃ pata</bold>nti evaṃ sante niccaṃ maccuvasaṃ patantaṃ gacchantaṃ attānameva anusoceyya, tenassa asocanakāloyeva na bhaveyyāti attho.</paragraph>
    <paragraph line="747">Tatiyagāthāya <bold>na heva ṭhitaṃ nāsīnaṃ, na sayānaṃ na paddhagu</bold>nti kañci sattaṃ āyusaṅkhāro anugacchatīti pāṭhaseso. Tattha <bold>paddhagu</bold>nti parivattetvā caramānaṃ. Idaṃ vuttaṃ hoti – ime sattā catūsupi iriyāpathesu pamattā viharanti, āyusaṅkhārā pana rattiñca divā ca sabbiriyāpathesu appamattā attano khayagamanakammameva karontīti. <bold>Yāva byātī</bold>ti yāva ummisati. Ayañhi tasmiṃ kāle vohāro. Idaṃ vuttaṃ hoti – yāva ummisati ca nimisati ca, tatrāpi evaṃ appamattake kāle imesaṃ sattānaṃ <bold>rasatī vayo,</bold> tīsu vayesu so so vayo hāyateva na vaḍḍhatīti.</paragraph>
    <paragraph line="748"><bold>Tatthattani vatappaddhe</bold>ti tattha vata attani paddhe. Idaṃ vuttaṃ hoti tasmiṃ vata evaṃ rasamāne vaye ayaṃ ‘‘attā’’ti saṅkhyaṃ gato attabhāvo paddho hoti, vayena aḍḍho upaḍḍho aparipuṇṇova hoti <pageBreak edition="Myanmar" number="3.0089" />. Evaṃ tattha imasmiṃ attani paddhe yo cesa tattha tattha nibbattānaṃ sattānaṃ vinābhāvo asaṃsayo, tasmiṃ <bold>vinābhāve</bold>pi <bold>asaṃsaye</bold> nissaṃsaye yaṃ <bold>bhūtaṃ sesaṃ</bold> amataṃ jīvamānaṃ, taṃ jīvamānameva <bold>dayitabbaṃ</bold> piyāyitabbaṃ mettāyitabbaṃ, ‘‘ayaṃ satto arogo hotu abyāpajjo’’ti evaṃ tasmiṃ mettābhāvanā <pageBreak edition="Pali Text Society" number="3.0097" /> kātabbā. Yaṃ panetaṃ <bold>vītaṃ</bold> vigataṃ mataṃ, taṃ <bold>ananusociyaṃ</bold> na anusocitabbanti.</paragraph>
    <paragraph line="749">Evaṃ mahāsatto catūhi gāthāhi aniccākāraṃ dīpento dhammaṃ desesi. Mahājano paribbājikāya sarīrakiccaṃ akāsi. Bodhisatto himavantameva pavisitvā jhānābhiññāsamāpattiyo nibbattetvā brahmalokaparāyaṇo ahosi.</paragraph>
    <paragraph line="750">Satthā <pageBreak edition="Vipassana Research Institut" number="3.0083" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne kuṭumbiko sotāpattiphale patiṭṭhahi. Tadā sammillahāsinī rāhulamātā ahosi, tāpaso pana ahameva ahosinti.</paragraph>
    <centered line="751">Ananusociyajātakavaṇṇanā aṭṭhamā.</centered>
    <hangnum line="752"></hangnum>
    <paragraph line="753"> [329] 9. Kāḷabāhujātakavaṇṇanā</paragraph>
    <paragraph line="754"><bold>Yaṃ annapānassā</bold>ti idaṃ satthā veḷuvane viharanto hatalābhasakkāraṃ devadattaṃ ārabbha kathesi. Devadattena hi tathāgate aṭṭhānakopaṃ bandhitvā dhanuggahesu payojitesu nāḷāgirivissajjanena tassa doso pākaṭo jāto. Athassa paṭṭhapitāni dhuvabhattādīni manusssā na kariṃsu, rājāpi naṃ na olokesi. So hatalābhasakkāro kulesu viññāpetvā bhuñjanto vicari. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, devadatto ‘lābhasakkāraṃ uppādessāmī’ti uppannampi thiraṃ kātuṃ nāsakkhī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa hatalābhasakkāro ahosī’’ti vatvā atītaṃ āhari.</paragraph>
    <paragraph line="755">Atīte <pageBreak edition="Myanmar" number="3.0090" /> bārāṇasiyaṃ dhanañjaye rajjaṃ kārente bodhisatto rādho nāma suko ahosi mahāsarīro paripuṇṇagatto, kaniṭṭho panassa poṭṭhapādo nāma. Eko luddako te dvepi jane bandhitvā netvā bārāṇasirañño adāsi. Rājā ubhopi te suvaṇṇapañjare pakkhipitvā suvaṇṇataṭṭakena madhulāje khādāpento <pageBreak edition="Pali Text Society" number="3.0098" /> sakkharodakaṃ pāyento paṭijaggi. Sakkāro ca mahā ahosi, lābhaggayasaggappattā ahesuṃ. Atheko vanacarako kāḷabāhuṃ nāmekaṃ mahākāḷamakkaṭaṃ ānetvā bārāṇasirañño adāsi. Tassa pacchā āgatattā mahantataro lābhasakkāro ahosi, sukānaṃ parihāyi. Bodhisatto tādilakkhaṇayogato na kiñci āha, kaniṭṭho panasssa tādilakkhaṇābhāvā taṃ makkaṭassa sakkāraṃ asahanto ‘‘bhātika, pubbe imasmiṃ rājakule sādhurasakhādanīyādīni amhākameva denti, idāni pana mayaṃ na labhāma, kāḷabāhumakkaṭasseva denti. Mayaṃ dhanañjayarañño santikā lābhasakkāraṃ alabhantā imasmiṃ ṭhāne kiṃ karissāma, ehi araññameva gantvā vasissāmā’’ti tena saddhiṃ sallapanto paṭhamaṃ gāthamāha –</paragraph>
    <hangnum line="756" number="113"></hangnum>
    <gatha1 line="757"> ‘‘Yaṃ <pageBreak edition="Vipassana Research Institut" number="3.0084" /> annapānassa pure labhāma, taṃ dāni sākhamigameva gacchati;</gatha1>
    <gathalast line="758">Gacchāma dāni vanameva rādha, asakkatā casma dhanañjayāyā’’ti.</gathalast>
    <paragraph line="759">Tattha <bold>yaṃ annapānassā</bold>ti yaṃ annapānaṃ assa rañño santikā. Upayogatthe vā sāmivacanaṃ. <bold>Dhanañjayāyā</bold>ti karaṇatthe sampadānavacanaṃ, dhanañjayena. <bold>Asakkatā casmā</bold>ti annapānaṃ na labhāma, iminā ca na sakkatamhāti attho.</paragraph>
    <paragraph line="760">Taṃ sutvā rādho dutiyaṃ gāthamāha –</paragraph>
    <hangnum line="761" number="114"></hangnum>
    <gatha1 line="762"> ‘‘Lābho alābho yaso ayaso ca, nindā pasaṃsā ca sukhañca dukkhaṃ;</gatha1>
    <gathalast line="763">Ete aniccā manujesu dhammā, mā soci kiṃ socasi poṭṭhapādā’’ti.</gathalast>
    <paragraph line="764">Tattha <bold>yaso</bold>ti issariyaparivāro. <bold>Ayaso</bold>ti tassābhāvo. <bold>Ete</bold>ti ete aṭṭha lokadhammā manujesu aniccā, lābhaggayasaggappattā hutvāpi <pageBreak edition="Myanmar" number="3.0091" /> aparena samayena appalābhā <pageBreak edition="Pali Text Society" number="3.0099" /> appasakkārā honti, niccalābhino nāma na honti. Yasādīsupi eseva nayo.</paragraph>
    <paragraph line="765">Taṃ sutvā poṭṭhapādo makkaṭe usūyaṃ apanetuṃ asakkonto tatiyaṃ gāthamāha –</paragraph>
    <hangnum line="766" number="115"></hangnum>
    <gatha1 line="767"> ‘‘Addhā tuvaṃ paṇḍitakosi rādha, jānāsi atthāni anāgatāni;</gatha1>
    <gathalast line="768">Kathaṃ nu sākhāmigaṃ dakkhisāma, niddhāvitaṃ rājakulatova jamma’’nti.</gathalast>
    <paragraph line="769">Tattha <bold>kathaṃ nū</bold>ti kena nu kho upāyena. <bold>Dakkhisāmā</bold>ti dakkhissāma. <bold>Niddhāvita</bold>nti nivuṭṭhāpitaṃ nikkaḍḍhāpitaṃ. <bold>Jamma</bold>nti lāmakaṃ.</paragraph>
    <paragraph line="770">Taṃ sutvā rādho catutthaṃ gāthamāha –</paragraph>
    <hangnum line="771" number="116"></hangnum>
    <gatha1 line="772"> ‘‘Cāleti kaṇṇaṃ bhakuṭiṃ karoti, muhuṃ muhuṃ bhāyayate kumāre;</gatha1>
    <gathalast line="773">Sayameva taṃ kāhati kāḷabāhu, yenārakā ṭhassati annapānā’’ti.</gathalast>
    <paragraph line="774">Tattha <bold>bhāyayate kumāre</bold>ti rājakumāre utrāseti. <bold>Yenārakā ṭhassati annapānā</bold>ti yena kāraṇena <pageBreak edition="Vipassana Research Institut" number="3.0085" /> imamhā annapānā dūre ṭhassati, sayameva taṃ kāraṇaṃ karissati, mā tvaṃ etassa cintayīti attho.</paragraph>
    <paragraph line="775">Kāḷabāhupi katipāheneva rājakumārānaṃ purato ṭhatvā kaṇṇacalanādīni karonto kumāre bhāyāpesi. Te bhītatasitā vissaramakaṃsu. Rājā ‘‘kiṃ eta’’nti pucchitvā tamatthaṃ sutvā ‘‘nikkaḍḍhatha na’’nti makkaṭaṃ nikkaḍḍhāpesi. Sukānaṃ lābhasakkāro puna pākatiko ahosi.</paragraph>
    <paragraph line="776">Satthā <pageBreak edition="Pali Text Society" number="3.0100" /> imaṃ dhammadesanaṃ āharitvā jātakaṃ samodhānesi – ‘‘tadā kāḷabāhu devadatto ahosi, poṭṭhapādo ānando, rādho pana ahameva ahosi’’nti.</paragraph>
    <centered line="777">Kāḷabāhujātakavaṇṇanā navamā.</centered>
    <hangnum line="778"></hangnum>
    <paragraph line="779"> [330] 10. Sīlavīmaṃsajātakavaṇṇanā</paragraph>
    <paragraph line="780"><bold>Sīlaṃ</bold><pageBreak edition="Myanmar" number="3.0092" /><bold>kireva kalyāṇa</bold>nti idaṃ satthā jetavane viharanto sīlavīmaṃsakabrāhmaṇaṃ ārabbha kathesi. Dvepi vatthūni heṭṭhā kathitāneva. Idha pana bodhisatto bārāṇasirañño purohito ahosi. So attano sīlaṃ vīmaṃsanto tīṇi divasāni heraññikaphalakato kahāpaṇaṃ gaṇhi. Taṃ ‘‘coro’’ti gahetvā rañño dassesuṃ. So rañño santike ṭhito –</paragraph>
    <hangnum line="781" number="117"></hangnum>
    <gatha1 line="782"> ‘‘Sīlaṃ kireva kalyāṇaṃ, sīlaṃ loke anuttaraṃ;</gatha1>
    <gathalast line="783">Passa ghoraviso nāgo, sīlavāti na haññatī’’ti. –</gathalast>
    <unindented line="784">Imāya paṭhamagāthāya sīlaṃ vaṇṇetvā rājānaṃ pabbajjaṃ anujānāpetvā pabbajituṃ gacchati.</unindented>
    <paragraph line="785">Athekasmiṃ divase sūnāpaṇato seno maṃsapesiṃ gahetvā ākāsaṃ pakkhandi. Tamaññe sakuṇā parivāretvā pādanakhatuṇḍakādīhi paharanti. So taṃ dukkhaṃ sahituṃ asakkonto maṃsapesiṃ chaḍḍesi, aparo gaṇhi. Sopi tatheva viheṭhiyamāno chaḍḍesi, athañño gaṇhi. Evaṃ yo yo gaṇhi, taṃ taṃ sakuṇā anubandhiṃsu. Yo yo chaḍḍesi, so so sukhito ahosi. Bodhisatto taṃ disvā ‘‘ime kāmā nāma maṃsapesūpamā, ete gaṇhantānaṃyeva dukkhaṃ, vissajjentānaṃ sukha’’nti cintetvā dutiyaṃ gāthamāha –</paragraph>
    <hangnum line="786" number="118"></hangnum>
    <gatha1 line="787"> ‘‘Yāvadevassahū <pageBreak edition="Vipassana Research Institut" number="3.0086" /> kiñci, tāvadeva akhādisuṃ;</gatha1>
    <gathalast line="788">Saṅgamma kulalā loke, na hiṃsanti akiñcana’’nti.</gathalast>
    <paragraph line="789">Tassattho <pageBreak edition="Pali Text Society" number="3.0101" /> – yāvadeva assa senassa ahu kiñci mukhena gahitaṃ maṃsakhaṇḍaṃ, tāvadeva naṃ imasmiṃ loke kulalā samāgantvā akhādiṃsu. Tasmiṃ pana vissaṭṭhe tamenaṃ akiñcanaṃ nippalibodhaṃ pakkhiṃ sesapakkhino na hiṃsantīti.</paragraph>
    <paragraph line="790">So nagarā nikkhamitvā antarāmagge ekasmiṃ gāme sāyaṃ ekassa gehe nipajji. Tattha pana piṅgalā nāma dāsī ‘‘asukavelāya āgaccheyyāsī’’ti ekena purisena saddhiṃ saṅketamakāsi. Sā sāmikānaṃ pāde <pageBreak edition="Myanmar" number="3.0093" /> dhovitvā tesu nipannesu tassāgamanaṃ olokentī ummāre nisīditvā ‘‘idāni āgamissati, idāni āgamissatī’’ti paṭhamayāmampi majjhimayāmampi vītināmesi. Paccūsasamaye pana ‘‘na so idāni āgamissatī’’ti chinnāsā hutvā nipajjitvā niddaṃ okkami. Bodhisatto idaṃ kāraṇaṃ disvā ‘‘ayaṃ dāsī ‘so puriso āgamissatī’ti āsāya ettakaṃ kālaṃ nisinnā, idānissa anāgamanabhāvaṃ ñatvā chinnāsā hutvā sukhaṃ supati. Kilesesu hi āsā nāma dukkhaṃ, nirāsabhāvova sukha’’nti cintetvā tatiyaṃ gāthamāha –</paragraph>
    <hangnum line="791" number="119"></hangnum>
    <gatha1 line="792"> ‘‘Sukhaṃ nirāsā supati, āsā phalavatī sukhā;</gatha1>
    <gathalast line="793">Āsaṃ nirāsaṃ katvāna, sukhaṃ supati piṅgalā’’ti.</gathalast>
    <paragraph line="794">Tattha <bold>phalavatī</bold>ti yassā āsāya phalaṃ laddhaṃ hoti, sā tassa phalassa sukhatāya sukhā nāma. <bold>Nirāsaṃ katvānā</bold>ti anāsaṃ katvā chinditvā pajahitvāti attho. <bold>Piṅgalā</bold>ti esā piṅgaladāsī idāni sukhaṃ supatīti.</paragraph>
    <paragraph line="795">So punadivase tato gāmā araññaṃ pavisanto araññe ekaṃ tāpasaṃ jhānaṃ appetvā nisinnaṃ disvā ‘‘idhaloke ca paraloke ca jhānasukhato uttaritaraṃ sukhaṃ nāma natthī’’ti cintetvā catutthaṃ gāthamāha –</paragraph>
    <hangnum line="796" number="120"></hangnum>
    <gatha1 line="797"> ‘‘Na samādhiparo atthi, asmiṃ loke paramhi ca;</gatha1>
    <gathalast line="798">Na paraṃ nāpi attānaṃ, vihiṃsati samāhito’’ti.</gathalast>
    <paragraph line="799">Tattha <pageBreak edition="Vipassana Research Institut" number="3.0087" /><pageBreak edition="Pali Text Society" number="3.0102" /><bold>na samādhiparo</bold>ti samādhito paro añño sukhadhammo nāma natthīti.</paragraph>
    <paragraph line="800">So araññaṃ pavisitvā isipabbajjaṃ pabbajitvā jhānābhiññā uppādetvā brahmalokaparāyaṇo ahosi.</paragraph>
    <paragraph line="801">Satthā imaṃ dhammadesanaṃ āharitvā jātakaṃ samodhānesi – ‘‘tadā purohito ahameva ahosi’’nti.</paragraph>
    <centered line="802">Sīlavīmaṃsajātakavaṇṇanā dasamā.</centered>
    <centered line="803">Kuṭidūsakavaggo tatiyo.</centered>
    <title line="804">4. Kokilavaggo</title>
    <hangnum line="805"></hangnum>
    <paragraph line="806"> [331] 1. Kokilajātakavaṇṇanā</paragraph>
    <paragraph line="807"><bold>Yo</bold><pageBreak edition="Vipassana Research Institut" number="3.0088" /><pageBreak edition="Myanmar" number="3.0094" /><bold>ve kāle asampatte</bold>ti idaṃ satthā jetavane viharanto kokālikaṃ ārabbha kathesi. Vatthu takkāriyajātake vitthāritameva.</paragraph>
    <paragraph line="808">Atīte bārāṇasiyaṃ brahmadatte rajjaṃ kārente bodhisatto tassa amacco ovādako ahosi, rājā bahubhāṇī ahosi. Bodhisatto ‘‘tassa bahubhāṇitaṃ nisedhessāmī’’ti ekaṃ upamaṃ upadhārento vicarati. Athekadivasaṃ rājā uyyānaṃ gato maṅgalasilāpaṭṭe nisīdi, tassupari ambarukkho atthi. Tatrekasmiṃ kākakulāvake kāḷakokilā attano aṇḍakaṃ nikkhipitvā agamāsi. Kākī taṃ kokilaaṇḍakaṃ paṭijaggi, aparabhāge tato kokilapotako nikkhami. Kākī ‘‘putto me’’ti saññāya mukhatuṇḍakena gocaraṃ āharitvā taṃ paṭijaggi. So avirūḷhapakkho akāleyeva kokilaravaṃ ravi. Kākī ‘‘ayaṃ idāneva tāva aññaṃ ravaṃ ravati <pageBreak edition="Pali Text Society" number="3.0103" />, vaḍḍhanto kiṃ karissatī’’ti tuṇḍakena koṭṭetvā māretvā kulāvakā pātesi. So rañño pādamūle pati.</paragraph>
    <paragraph line="809">Rājā bodhisattaṃ pucchi ‘‘kimetaṃ sahāyā’’ti? Bodhisatto ‘‘ahaṃ rājānaṃ nivāretuṃ ekaṃ upamaṃ pariyesāmi, laddhā dāni me sā’’ti cintetvā ‘‘mahārāja, atimukharā akāle bahubhāṇino evarūpaṃ labhanti. Ayaṃ mahārāja, kokilapotako kākiyā puṭṭho avirūḷhapakkho akāleyeva kokilaravaṃ ravi. Atha naṃ kākī ‘nāyaṃ mama puttako’ti ñatvā mukhatuṇḍakena koṭṭetvā māretvā kulāvakā pātesi. Manussā vā hontu tiracchānā vā, akāle bahubhāṇino evarūpaṃ dukkhaṃ labhantī’’ti vatvā imā gāthā abhāsi –</paragraph>
    <hangnum line="810" number="121"></hangnum>
    <gatha1 line="811"> ‘‘Yo ve kāle asampatte, ativelaṃ pabhāsati;</gatha1>
    <gathalast line="812">Evaṃ so nihato seti, kokilāyiva atrajo.</gathalast>
    <hangnum line="813" number="122"></hangnum>
    <gatha1 line="814"> ‘‘Na <pageBreak edition="Vipassana Research Institut" number="3.0089" /><pageBreak edition="Myanmar" number="3.0095" /> hi satthaṃ sunisitaṃ, visaṃ halāhalāmiva;</gatha1>
    <gathalast line="815">Evaṃ nikaṭṭhe pāteti, vācā dubbhāsitā yathā.</gathalast>
    <hangnum line="816" number="123"></hangnum>
    <gatha1 line="817"> ‘‘Tasmā kāle akāle vā, vācaṃ rakkheyya paṇḍito;</gatha1>
    <gathalast line="818">Nātivelaṃ pabhāseyya, api attasamamhi vā.</gathalast>
    <hangnum line="819" number="124"></hangnum>
    <gatha1 line="820"> ‘‘Yo ca kāle mitaṃ bhāse, matipubbo vicakkhaṇo;</gatha1>
    <gathalast line="821">Sabbe amitte ādeti, supaṇṇo uragāmivā’’ti.</gathalast>
    <paragraph line="822">Tattha <bold>kāle asampatte</bold>ti attano vacanakāle asampatte. <bold>Ativela</bold>nti velātikkantaṃ katvā atirekappamāṇaṃ bhāsati. <bold>Halāhalāmivā</bold>ti halāhalaṃ iva. <bold>Nikaṭṭhe</bold>ti tasmiṃyeva khaṇe appamattake kāle. <bold>Tasmā</bold>ti yasmā sunisitasatthahalāhalavisatopi khippataraṃ dubbhāsitavacanameva <pageBreak edition="Pali Text Society" number="3.0104" /> pātesi, tasmā. <bold>Kāle akāle vā</bold>ti vattuṃ yuttakāle ca akāle ca <bold>vācaṃ rakkheyya,</bold> ativelaṃ na bhāseyya api attanā same ninnānākaraṇepi puggaleti attho.</paragraph>
    <paragraph line="823"><bold>Matipubbo</bold>ti matiṃ purecārikaṃ katvā kathanena matipubbo. <bold>Vicakkhaṇo</bold>ti ñāṇena vicāretvā atthavindanapuggalo vicakkhaṇo nāma. <bold>Uragāmivā</bold>ti uragaṃ iva. Idaṃ vuttaṃ hoti – yathā supaṇṇo samuddaṃ khobhetvā mahābhogaṃ uragaṃ <bold>ādeti</bold> gaṇhāti, ādiyitvā ca taṅkhaṇaññeva naṃ simbaliṃ āropetvā maṃsaṃ khādati, evameva yo matipubbaṅgamo vicakkhaṇo vattuṃ yuttakāle mitaṃ bhāsati, so sabbe amitte ādeti gaṇhāti, attano vase vattetīti.</paragraph>
    <paragraph line="824">Rājā bodhisattassa dhammadesanaṃ sutvā tato paṭṭhāya mitabhāṇī ahosi, yasañcassa vaḍḍhetvā mahantataraṃ adāsi.</paragraph>
    <paragraph line="825">Satthā imaṃ dhammadesanaṃ āharitvā jātakaṃ samodhānesi – ‘‘tadā kokilapotako kokāliko ahosi, paṇḍitāmacco pana ahameva ahosi’’nti.</paragraph>
    <centered line="826">Kokilajātakavaṇṇanā paṭhamā.</centered>
    <hangnum line="827"></hangnum>
    <paragraph line="828"> [332] 2. Rathalaṭṭhijātakavaṇṇanā</paragraph>
    <paragraph line="829"><bold>Api</bold><pageBreak edition="Vipassana Research Institut" number="3.0090" /><pageBreak edition="Myanmar" number="3.0096" /><bold>hantvā hato brūtī</bold>ti idaṃ satthā jetavane viharanto kosalarañño purohitaṃ ārabbha kathesi. So kira rathena attano bhogagāmaṃ gacchanto sambādhe magge rathaṃ pājento ekaṃ sakaṭasatthaṃ disvā ‘‘tumhākaṃ sakaṭaṃ apanethā’’ti gacchanto sakaṭe anapanīyamāne kujjhitvā patodalaṭṭhiyā purimasakaṭe sākaṭikassa rathadhure pahari. Sā rathadhure paṭihatā nivattitvā tasseva nalāṭaṃ pahari. Tāvadevassa nalāṭe gaṇḍo uṭṭhahi. So nivattitvā ‘‘sākaṭikehi pahaṭomhī’’ti rañño ārocesi. Sākaṭike pakkosāpetvā vinicchinantā tasseva dosaṃ addasaṃsu. Athekadivasaṃ bhikkhū dhammasabhāyaṃ kathaṃ samuṭṭhāpesuṃ ‘‘āvuso, rañño kira <pageBreak edition="Pali Text Society" number="3.0105" /> purohito ‘sākaṭikehi pahaṭomhī’ti aḍḍaṃ karonto sayameva parajjī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa evarūpaṃ akāsiyevā’’ti vatvā atītaṃ āhari.</paragraph>
    <paragraph line="830">Atīte bārāṇasiyaṃ brahmadatte rajjaṃ kārente bodhisatto tasseva vinicchayāmacco ahosi. Atha rañño purohito rathena attano bhogagāmaṃ gacchantoti sabbaṃ purimasadisameva. Idha pana tena rañño ārocite rājā sayaṃ vinicchaye nisīditvā sākaṭike pakkosāpetvā kammaṃ asodhetvāva ‘‘tumhehi mama purohitaṃ koṭṭetvā nalāṭe gaṇḍo uṭṭhāpito’’ti vatvā ‘‘sabbassaharaṇaṃ tesaṃ karothā’’ti āha. Atha naṃ bodhisatto ‘‘tumhe, mahārāja, kammaṃ asodhetvāva etesaṃ sabbassaṃ harāpetha, ekacce pana attanāva attānaṃ paharitvāpi ‘parena pahaṭamhā’ti vadanti, tasmā avicinitvā kātuṃ na yuttaṃ, rajjaṃ kārentena nāma nisāmetvā kammaṃ kātuṃ vaṭṭatī’’ti vatvā imā gāthā abhāsi.</paragraph>
    <hangnum line="831" number="125"></hangnum>
    <gatha1 line="832"> ‘‘Api hantvā hato brūti, jetvā jitoti bhāsati;</gatha1>
    <gathalast line="833">Pubbamakkhāyino rāja, aññadatthu na saddahe.</gathalast>
    <hangnum line="834" number="126"></hangnum>
    <gatha1 line="835"> ‘‘Tasmā paṇḍitajātiyo, suṇeyya itarassapi;</gatha1>
    <gathalast line="836">Ubhinnaṃ vacanaṃ sutvā, yathā dhammo tathā kare.</gathalast>
    <hangnum line="837" number="127"></hangnum>
    <gatha1 line="838"> ‘‘Alaso <pageBreak edition="Myanmar" number="3.0097" /> gihī kāmabhogī na sādhu, asaññato pabbajito na sādhu;</gatha1>
    <gathalast line="839">Rājā na sādhu anisammakārī, yo paṇḍito kodhano taṃ na sādhu.</gathalast>
    <hangnum line="840" number="128"></hangnum>
    <gatha1 line="841"> ‘‘Nisamma <pageBreak edition="Vipassana Research Institut" number="3.0091" /><pageBreak edition="Pali Text Society" number="3.0106" /> khattiyo kayirā, nānisamma disampati;</gatha1>
    <gathalast line="842">Nisammakārino rāja, yaso kitti ca vaḍḍhatī’’ti.</gathalast>
    <paragraph line="843">Tattha <bold>api hantvā</bold>ti api eko attanāva attānaṃ hantvā ‘‘parena pahaṭomhī’’ti <bold>brūti</bold> katheti. <bold>Jetvā jito</bold>ti sayaṃ vā pana paraṃ jitvā ‘‘ahaṃ jitomhī’’ti bhāsati. <bold>Aññadatthū</bold>ti mahārāja, pubbameva rājakulaṃ gantvā akkhāyantassa <bold>pubbamakkhāyino</bold> aññadatthu <bold>na saddahe,</bold> ekaṃsena vacanaṃ na saddaheyya. <bold>Tasmā</bold>ti yasmā paṭhamataraṃ āgantvā kathentassa ekaṃsena vacanaṃ na saddahātabbaṃ, tasmā. <bold>Yathā dhammo</bold>ti yathā vinicchayasabhāvo ṭhito, tathā kareyya.</paragraph>
    <paragraph line="844"><bold>Asaññato</bold>ti kāyādīhi asaññato dussīlo. <bold>Taṃ na sādhū</bold>ti yaṃ tassa paṇḍitassa ñāṇavato puggalassa ādhānaggāhivasena daḷhakopasaṅkhātaṃ kodhanaṃ, taṃ na sādhu. <bold>Nānisammā</bold>ti na anisāmetvā. <bold>Disampatī</bold>ti disānaṃ pati, mahārāja. <bold>Yaso kitti cā</bold>ti issariyaparivāro ceva kittisaddo ca vaḍḍhatīti.</paragraph>
    <paragraph line="845">Rājā bodhisattassa vacanaṃ sutvā dhammena vinicchini, dhammena vinicchiyamāne brāhmaṇasseva doso jātoti.</paragraph>
    <paragraph line="846">Satthā imaṃ dhammadesanaṃ āharitvā jātakaṃ samodhānesi – ‘‘tadā brāhmaṇo etarahi brāhmaṇova ahosi, paṇḍitāmacco pana ahameva ahosi’’nti.</paragraph>
    <centered line="847">Rathalaṭṭhijātakavaṇṇanā dutiyā.</centered>
    <hangnum line="848"></hangnum>
    <paragraph line="849"> [333] 3. Pakkagodhajātakavaṇṇanā</paragraph>
    <paragraph line="850"><bold>Tadeva</bold><pageBreak edition="Myanmar" number="3.0098" /><bold>me tva</bold>nti idaṃ satthā jetavane viharanto ekaṃ kuṭumbikaṃ ārabbha kathesi. Vatthu heṭṭhā vitthāritameva. Idha pana tesaṃ uddhāraṃ sādhetvā āgacchantānaṃ antarāmagge luddako ‘‘ubhopi khādathā’’ti ekaṃ pakkagodhaṃ adāsi. So puriso bhariyaṃ pānīyatthāya pesetvā sabbaṃ godhaṃ khāditvā tassā āgatakāle ‘‘bhadde, godhā palātā’’ti āha. ‘‘Sādhu, sāmi, pakkagodhāya palāyantiyā kiṃ sakkā kātu’’nti? Sā jetavane pānīyaṃ <pageBreak edition="Pali Text Society" number="3.0107" /> pivitvā satthu santike <pageBreak edition="Vipassana Research Institut" number="3.0092" /> nisinnā satthārā ‘‘kiṃ upāsike, ayaṃ te hitakāmo sasineho upakārako’’ti pucchitā ‘‘bhante, ahaṃ etassa hitakāmā sasinehā, ayaṃ pana mayi nissineho’’ti āha. Satthā ‘‘hotu mā cintayi, evaṃ nāmesa karoti. Yadā pana te guṇaṃ sarati, tadā tuyhameva sabbissariyaṃ detī’’ti vatvā tehi yācito atītaṃ āhari.</paragraph>
    <paragraph line="851">Atītampi heṭṭhā vuttasadisameva. Idha pana tesaṃ nivattantānaṃ antarāmagge luddako kilantabhāvaṃ disvā ‘‘dvepi janā khādathā’’ti ekaṃ pakkagodhaṃ adāsi. Rājadhītā taṃ valliyā bandhitvā ādāya maggaṃ paṭipajji. Te ekaṃ saraṃ disvā maggā okkamma assatthamūle nisīdiṃsu. Rājaputto ‘‘gaccha bhadde, sarato paduminipattena udakaṃ āhara, maṃsaṃ khādissāmā’’ti āha. Sā godhaṃ sākhāya laggetvā pānīyatthāya gatā. Itaro sabbaṃ godhaṃ khāditvā agganaṅguṭṭhaṃ gahetvā parammukho nisīdi. So tāya pānīyaṃ gahetvā āgatāya ‘‘bhadde, godhā sākhāya otaritvā vammikaṃ pāvisi, ahaṃ dhāvitvā agganaṅguṭṭhaṃ aggahesiṃ, gahitaṭṭhānaṃ hattheyeva katvā chijjitvā bilaṃ paviṭṭhā’’ti āha. ‘‘Hotu, deva, pakkagodhāya palāyantiyā kiṃ karissāma, ehi gacchāmā’’ti. Te pānīyaṃ pivitvā bārāṇasiṃ agamaṃsu.</paragraph>
    <paragraph line="852">Rājaputto rajjaṃ patvā taṃ aggamahesiṭṭhānamatte ṭhapesi, sakkārasammāno panassā natthi. Bodhisatto tassā sakkāraṃ kāretukāmo rañño santike ṭhatvā ‘‘nanu mayaṃ ayye tumhākaṃ santikā kiñci na labhāma, kiṃ no na olokethā’’ti āha. ‘‘Tāta, ahameva rañño <pageBreak edition="Myanmar" number="3.0099" /> santikā kiñci na labhāmi, tuyhaṃ kiṃ dassāmi, rājāpi mayhaṃ idāni kiṃ dassati, so araññato āgamanakāle pakkagodhaṃ ekakova khādī’’ti <pageBreak edition="Pali Text Society" number="3.0108" />. ‘‘Ayye, na devo evarūpaṃ karissati, mā evaṃ avacutthā’’ti. Atha naṃ devī ‘‘tuyhaṃ taṃ, tāta, na pākaṭaṃ, raññoyeva mayhañca pākaṭa’’nti vatvā paṭhamaṃ gāthamāha –</paragraph>
    <hangnum line="853" number="129"></hangnum>
    <gatha1 line="854"> ‘‘Tadeva me tvaṃ vidito, vanamajjhe rathesabha;</gatha1>
    <gatha2 line="855">Yassa te khaggabaddhassa, sannaddhassa tirīṭino;</gatha2>
    <gathalast line="856">Assatthadumasākhāya, pakkagodhā palāyathā’’ti.</gathalast>
    <paragraph line="857">Tattha <bold>tadevā</bold>ti tasmiṃyeva kāle ‘‘ayaṃ mayhaṃ adāyako’’ti evaṃ tvaṃ vidito. Aññe pana tava sabhāvaṃ na jānantīti attho. <bold>Khaggabaddhassā</bold>ti baddhakhaggassa. <bold>Tirīṭino</bold>ti tirīṭavatthanivatthassa maggāgamanakāle. <bold>Pakkagodhā</bold>ti aṅgārapakkā godhā palāyathāti.</paragraph>
    <paragraph line="858">Evaṃ <pageBreak edition="Vipassana Research Institut" number="3.0093" /> raññā katadosaṃ parisamajjhe pākaṭaṃ katvā kathesi. Taṃ sutvā bodhisatto ‘‘ayye, devassa appiyakālato pabhuti ubhinnampi aphāsukaṃ katvā kasmā idha vasathā’’ti vatvā dve gāthā abhāsi –</paragraph>
    <hangnum line="859" number="130"></hangnum>
    <gatha1 line="860"> ‘‘Name namantassa bhaje bhajantaṃ, kiccānukubbassa kareyya kiccaṃ;</gatha1>
    <gathalast line="861">Nānatthakāmassa kareyya atthaṃ, asambhajantampi na sambhajeyya.</gathalast>
    <hangnum line="862" number="131"></hangnum>
    <gatha1 line="863"> ‘‘Caje cajantaṃ vanathaṃ na kayirā, apetacittena na sambhajeyya;</gatha1>
    <gathalast line="864">Dijo dumaṃ khīṇaphalanti ñatvā, aññaṃ samekkheyya mahā hi loko’’ti.</gathalast>
    <paragraph line="865">Tattha <bold>name namantassā</bold>ti yo attani muducittena namati, tasseva paṭinameyya. <bold>Kiccānukubbassā</bold>ti attano uppannaṃ kiccaṃ anukubbantasseva. <bold>Anatthakāmassā</bold>ti avaḍḍhikāmassa. <bold>Vanathaṃ na kayirā</bold>ti <pageBreak edition="Pali Text Society" number="3.0109" /> tasmiṃ cajante taṇhāsnehaṃ na kareyya. <bold>Apetacittenā</bold>ti apagatacittena virattacittena. <bold>Na sambhajeyyā</bold>ti na samāgaccheyya. <bold>Aññaṃ samekkheyyā</bold>ti aññaṃ <pageBreak edition="Myanmar" number="3.0100" /><bold>olokeyya, yathā dijo khīṇaphalaṃ dumaṃ</bold> rukkhaṃ ñatvā aññaṃ phalabharitaṃ rukkhaṃ gacchati, tathā khīṇarāgaṃ purisaṃ ñatvā aññaṃ sasinehaṃ upagaccheyyāti adhippāyo.</paragraph>
    <paragraph line="866">Rājā bodhisatte kathente eva tassā guṇaṃ saritvā ‘‘bhadde, ettakaṃ kālaṃ tava guṇaṃ na sallakkhesiṃ, paṇḍitassayeva kathāya sallakkhesiṃ, mama aparādhaṃ sahantiyā idaṃ sakalarajjaṃ tuyhameva dammī’’ti vatvā catutthaṃ gāthamāha –</paragraph>
    <hangnum line="867" number="132"></hangnum>
    <gatha1 line="868"> ‘‘So te karissāmi yathānubhāvaṃ, kataññutaṃ khattiye pekkhamāno;</gatha1>
    <gathalast line="869">Sabbañca te issariyaṃ dadāmi, yassicchasī tassa tuvaṃ dadāmī’’ti.</gathalast>
    <paragraph line="870">Tattha <bold>so</bold>ti so ahaṃ. <bold>Yathānubhāva</bold>nti yathāsatti yathābalaṃ. <bold>Yassicchasī</bold>ti yassa icchasi, tassa idaṃ rajjaṃ ādiṃ katvā yaṃ tvaṃ icchasi, taṃ dadāmīti.</paragraph>
    <paragraph line="871">Evañca pana vatvā rājā deviyā sabbissariyaṃ adāsi, ‘‘imināhaṃ etissā guṇaṃ sarāpito’’ti paṇḍitassapi mahantaṃ issariyaṃ adāsi.</paragraph>
    <paragraph line="872">Satthā <pageBreak edition="Vipassana Research Institut" number="3.0094" /> imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ubho jayampatikā sotāpattiphale patiṭṭhahiṃsu.</paragraph>
    <paragraph line="873">Tadā jayampatikā etarahi jayampatikāva ahesuṃ, paṇḍitāmacco pana ahameva ahosinti.</paragraph>
    <centered line="874">Pakkagodhajātakavaṇṇanā tatiyā.</centered>
    <hangnum line="875"></hangnum>
    <paragraph line="876"> [334] 4. Rājovādajātakavaṇṇanā</paragraph>
    <paragraph line="877"><bold>Gavaṃ</bold><pageBreak edition="Pali Text Society" number="3.0110" /><bold>ce taramānāna</bold>nti idaṃ satthā jetavane viharanto rājovādaṃ ārabbha kathesi. Vatthu <bold>tesakuṇajātake</bold> (jā. 2.17.1 ādayo) āvi bhavissati. Idha pana satthā ‘‘mahārāja, porāṇakarājānopi paṇḍitānaṃ kathaṃ sutvā dhammena samena rajjaṃ kārentā saggapuraṃ pūrayamānā gamiṃsū’’ti vatvā raññā yācito atītaṃ āhari.</paragraph>
    <paragraph line="878">Atīte <pageBreak edition="Myanmar" number="3.0101" /> bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto sikkhitasabbasippo isipabbajjaṃ pabbajitvā abhiññā ca samāpattiyo ca nibbattetvā ramaṇīye himavantapadese vanamūlaphalāhāro vihāsi. Atha rājā aguṇapariyesako hutvā ‘‘atthi nu kho me koci aguṇaṃ kathento’’ti pariyesanto antojane ca bahijane ca antonagare ca bahinagare ca kañci attano avaṇṇavādiṃ adisvā ‘‘janapade nu kho katha’’nti aññātakavesena janapadaṃ cari. Tatrāpi avaṇṇavādiṃ apassanto attano guṇakathameva sutvā ‘‘himavantapadese nu kho katha’’nti araññaṃ pavisitvā vicaranto bodhisattassa assamaṃ patvā taṃ abhivādetvā katapaṭisanthāro ekamantaṃ nisīdi.</paragraph>
    <paragraph line="879">Tadā bodhisatto araññato paripakkāni nigrodhaphalāni āharitvā paribhuñji, tāni honti madhurāni ojavantāni sakkharacuṇṇasamarasāni. So rājānampi āmantetvā ‘‘imaṃ mahāpuñña, nigrodhapakkaphalaṃ khāditvā pānīyaṃ pivā’’ti āha. Rājā tathā katvā bodhisattaṃ pucchi ‘‘kiṃ nu kho, bhante, imaṃ nigrodhapakkaṃ ati viya madhura’’nti? ‘‘Mahāpuñña, nūna rājā dhammena samena rajjaṃ kāreti, tenetaṃ madhuranti. Rañño adhammikakāle <pageBreak edition="Pali Text Society" number="3.0111" /> amadhuraṃ nu kho, bhante, hotī’’ti. ‘‘Āma, mahāpuñña, rājūsu adhammikesu telamadhuphāṇitādīnipi vanamūlaphalānipi amadhurāni honti nirojāni, na kevalaṃ etāni, sakalampi raṭṭhaṃ nirojaṃ kasaṭaṃ <pageBreak edition="Vipassana Research Institut" number="3.0095" /> hoti. Tesu pana dhammikesu sabbāni tāni madhurāni honti ojavantāni, sakalampi raṭṭhaṃ ojavantameva hotī’’ti. Rājā ‘‘evaṃ bhavissati, bhante’’ti attano rājabhāvaṃ ajānāpetvāva bodhisattaṃ vanditvā bārāṇasiṃ gantvā ‘‘tāpasassa vacanaṃ vīmaṃsissāmī’’ti adhammena rajjaṃ kāretvā ‘‘idāni jānissāmī’’ti kiñci kālaṃ vītināmetvā puna tattha gantvā taṃ vanditvā ekamantaṃ nisīdi.</paragraph>
    <paragraph line="880">Bodhisattopissa tatheva vatvā nigrodhapakkaṃ adāsi, taṃ tassa tittakarasaṃ ahosi. Rājā ‘‘amadhuraṃ nirasa’’nti saha kheḷena chaḍḍetvā ‘‘tittakaṃ, bhante’’ti āha. Bodhisatto ‘‘mahāpuñña, nūna rājā adhammiko bhavissati. Rājūnañhi adhammikakāle araññe phalāphalaṃ ādiṃ katvā sabbaṃ amadhuraṃ nirojaṃ jāta’’nti vatvā imā gāthā abhāsi –</paragraph>
    <hangnum line="881" number="133"></hangnum>
    <gatha1 line="882"> ‘‘Gave <pageBreak edition="Myanmar" number="3.0102" /> ce taramānānaṃ, jimhaṃ gacchati puṅgavo;</gatha1>
    <gathalast line="883">Sabbā tā jimhaṃ gacchanti, nette jimhaṃ gate sati.</gathalast>
    <hangnum line="884" number="134"></hangnum>
    <gatha1 line="885"> ‘‘Evameva manussesu, yo hoti seṭṭhasammato;</gatha1>
    <gatha2 line="886">So ce adhammaṃ carati, pageva itarā pajā;</gatha2>
    <gathalast line="887">Sabbaṃ raṭṭhaṃ dukhaṃ seti, rājā ce hoti adhammiko.</gathalast>
    <hangnum line="888" number="135"></hangnum>
    <gatha1 line="889"> ‘‘Gavaṃ ce taramānānaṃ, ujuṃ gacchati puṅgavo;</gatha1>
    <gathalast line="890">Sabbā gāvī ujuṃ yanti, nette ujuṃ gate sati.</gathalast>
    <hangnum line="891" number="136"></hangnum>
    <gatha1 line="892"> ‘‘Evameva manussesu, yo hoti seṭṭhasammato;</gatha1>
    <gatha2 line="893">So sace dhammaṃ carati, pageva itarā pajā;</gatha2>
    <gathalast line="894">Sabbaṃ raṭṭhaṃ sukhaṃ seti, rājā ce hoti dhammiko’’ti.</gathalast>
    <paragraph line="895">Tattha <pageBreak edition="Pali Text Society" number="3.0112" /><bold>gava</bold>nti gunnaṃ. <bold>Taramānāna</bold>nti nadiṃ otarantānaṃ. <bold>Jimha</bold>nti kuṭilaṃ vaṅkaṃ. <bold>Nette</bold>ti nāyake gahetvā gacchante gavajeṭṭhake usabhe puṅgave. <bold>Pageva itarā pajā</bold>ti itare sattā puretarameva adhammaṃ carantīti attho. <bold>Dukhaṃ setī</bold>ti na kevalaṃ seti, catūsupi iriyāpathesu dukkhameva vindati. <bold>Adhammiko</bold>ti yadi rājā chandādiagatigamanavasena adhammiko hoti. <bold>Sukhaṃ setī</bold>ti sace <pageBreak edition="Vipassana Research Institut" number="3.0096" /> rājā agatigamanaṃ pahāya dhammiko hoti, sabbaṃ raṭṭhaṃ catūsu iriyāpathesu sukhappattameva hotīti.</paragraph>
    <paragraph line="896">Rājā bodhisattassa dhammaṃ sutvā attano rājabhāvaṃ jānāpetvā ‘‘bhante, pubbe nigrodhapakkaṃ ahameva madhuraṃ katvā tittakaṃ akāsiṃ, idāni puna madhuraṃ karissāmī’’ti bodhisattaṃ vanditvā nagaraṃ gantvā dhammena rajjaṃ kārento sabbaṃ paṭipākatikaṃ akāsi.</paragraph>
    <paragraph line="897">Satthā imaṃ dhammadesanaṃ āharitvā jātakaṃ samodhānesi – ‘‘tadā rājā ānando ahosi, tāpaso pana ahameva ahosi’’nti.</paragraph>
    <centered line="898">Rājovādajātakavaṇṇanā catutthā.</centered>
    <hangnum line="899"></hangnum>
    <paragraph line="900"> [335] 5. Jambukajātakavaṇṇanā</paragraph>
    <paragraph line="901"><bold>Brahā</bold><pageBreak edition="Myanmar" number="3.0103" /> pavaḍḍhakāyo soti idaṃ satthā veḷuvane viharanto devadattassa sugatālayakaraṇaṃ ārabbha kathesi. Vatthu heṭṭhā vitthāritameva, ayaṃ panettha saṅkhepo. Satthārā ‘‘sāriputta, devadatto tumhe disvā kiṃ akāsī’’ti vutto thero āha ‘‘bhante, so tumhākaṃ anukaronto mama hatthe bījaniṃ datvā nipajji. Atha naṃ kokāliko ure jaṇṇunā pahari, iti so tumhākaṃ anukaronto dukkhaṃ anubhavī’’ti. Taṃ sutvā satthā ‘‘na kho, sāriputta, devadatto idāneva mama anukaronto dukkhaṃ anubhoti, pubbepesa anubhosiyevā’’ti vatvā tena yācito atītaṃ āhari.</paragraph>
    <paragraph line="902">Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā himavante guhāyaṃ vasanto <pageBreak edition="Pali Text Society" number="3.0113" /> ekadivasaṃ mahiṃsaṃ vadhitvā maṃsaṃ khāditvā pānīyaṃ pivitvā guhaṃ āgacchati. Eko siṅgālo taṃ disvā palāyituṃ asakkonto urena nipajji, ‘‘kiṃ jambukā’’ti ca vutte ‘‘upaṭṭhahissāmi taṃ, bhaddante’’ti āha. Sīho ‘‘tena hi ehī’’ti taṃ attano vasanaṭṭhānaṃ netvā divase divase maṃsaṃ āharitvā posesi. Tassa sīhavighāsena thūlasarīrataṃ pattassa ekadivasaṃ māno uppajji. So sīhaṃ upasaṅkamitvā āha ‘‘ahaṃ, sāmi, niccakālaṃ tumhākaṃ palibodho, tumhe niccaṃ maṃsaṃ āharitvā maṃ posetha, ajja tumhe idheva hotha, ahaṃ ekaṃ vāraṇaṃ vadhitvā maṃsaṃ khāditvā tumhākampi āharissāmī’’ti. Sīho ‘‘mā te <pageBreak edition="Vipassana Research Institut" number="3.0097" />, jambuka, etaṃ rucci, na tvaṃ vāraṇaṃ vadhitvā maṃsakhādakayoniyaṃ nibbatto, ahaṃ te vāraṇaṃ vadhitvā dassāmi, vāraṇo nāma mahākāyo pavaḍḍhakāyo, mā vāraṇaṃ gaṇhi, mama vacanaṃ karohī’’ti vatvā paṭhamaṃ gāthamāha.</paragraph>
    <hangnum line="903" number="137"></hangnum>
    <gatha1 line="904"> ‘‘Brahā pavaḍḍhakāyo so, dīghadāṭho ca jambuka;</gatha1>
    <gathalast line="905">Na tvaṃ tattha kule jāto, yattha gaṇhanti kuñjara’’nti.</gathalast>
    <paragraph line="906">Tattha <bold>brahā</bold>ti mahanto. <bold>Pavaḍḍhakāyo</bold>ti uddhaṃ uggatakāyo. <bold>Dīghadāṭho</bold>ti dīghadanto tehi dantehi tumhādise paharitvā jīvitakkhaye <pageBreak edition="Myanmar" number="3.0104" /> pāpeti. <bold>Yatthā</bold>ti yasmiṃ sīhakule jātā mattavāraṇaṃ gaṇhanti, tvaṃ na tattha jāto, siṅgālakule pana jātosīti attho.</paragraph>
    <paragraph line="907">Siṅgālo sīhena vāritoyeva guhā nikkhamitvā tikkhattuṃ ‘‘bukka bukkā’’ti siṅgālikaṃ nadaṃ naditvā pabbatakūṭe ṭhito pabbatapādaṃ olokento ekaṃ kāḷavāraṇaṃ pabbatapādena āgacchantaṃ disvā ullaṅghitvā ‘‘tassa kumbhe patissāmī’’ti parivattitvā pādamūle pati. Vāraṇo purimapādaṃ ukkhipitvā tassa matthake patiṭṭhāpesi, sīsaṃ bhijjitvā cuṇṇavicuṇṇaṃ jātaṃ <pageBreak edition="Pali Text Society" number="3.0114" />. So tattheva anutthunanto sayi, vāraṇo koñcanādaṃ karonto pakkāmi. Bodhisatto gantvā pabbatamatthake ṭhito taṃ vināsappattaṃ disvā ‘‘attano mānaṃ nissāya naṭṭho siṅgālo’’ti tisso gāthā abhāsi –</paragraph>
    <hangnum line="908" number="138"></hangnum>
    <gatha1 line="909"> ‘‘Asīho sīhamānena, yo attānaṃ vikubbati;</gatha1>
    <gathalast line="910">Kotthūva gajamāsajja, seti bhūmyā anutthunaṃ.</gathalast>
    <hangnum line="911" number="139"></hangnum>
    <gatha1 line="912"> ‘‘Yasassino uttamapuggalassa, sañjātakhandhassa mahabbalassa;</gatha1>
    <gathalast line="913">Asamekkhiya thāmabalūpapattiṃ, sa seti nāgena hatoyaṃ jambuko.</gathalast>
    <hangnum line="914" number="140"></hangnum>
    <gatha1 line="915"> ‘‘Yo cīdha kammaṃ kurute pamāya, thāmabbalaṃ attani saṃviditvā;</gatha1>
    <gathalast line="916">Jappena mantena subhāsitena, parikkhavā so vipulaṃ jinātī’’ti.</gathalast>
    <paragraph line="917">Tattha <bold>vikubbatī</bold>ti parivatteti. <bold>Kotthūvā</bold>ti siṅgālo viya. <bold>Anutthuna</bold>nti anutthunanto. Idaṃ <pageBreak edition="Vipassana Research Institut" number="3.0098" /> vuttaṃ hoti – yathā ayaṃ kotthu mahantaṃ gajaṃ patvā anutthunanto bhūmiyaṃ seti, evaṃ yo añño dubbalo balavatā viggahaṃ karoti, sopi evarūpova hotīti.</paragraph>
    <paragraph line="918"><bold>Yasassino</bold>ti issariyavato. <bold>Uttamapuggalassā</bold>ti kāyabalena ca ñāṇabalena ca uttamapuggalassa. <bold>Sañjātakhandhassā</bold>ti susaṇṭhitamahākhandhassa. <bold>Mahabbalassā</bold>tie <pageBreak edition="Myanmar" number="3.0105" /> mahāthāmassa. <bold>Thāmabalūpapatti</bold>nti evarūpassa sīhassa thāmasaṅkhātaṃ balañceva sīhajātisaṅkhātaṃ upapattiñca ajānitvā, kāyathāmañca ñāṇabalañca sīhaupapattiñca ajānitvāti attho. <bold>Sa setī</bold>ti attānampi sīhena sadisaṃ maññamāno, so ayaṃ jambuko nāgena hato matasayanaṃ seti.</paragraph>
    <paragraph line="919"><bold>Pamāyā</bold>ti paminitvā upaparikkhitvā. ‘‘Pamāṇā’’tipi pāṭho, attano pamāṇaṃ gahetvā yo attano pamāṇena kammaṃ kuruteti attho. <bold>Thāmabbala</bold>nti thāmasaṅkhātaṃ balaṃ, kāyathāmañca ñāṇabalañcātipi attho. <bold>Jappenā</bold>ti japena, ajjhenenāti attho. <bold>Mantenā</bold>ti aññehi paṇḍitehi saddhiṃ mantetvā karaṇena. <bold>Subhāsitenā</bold>ti saccādiguṇayuttena anavajjavacanena. <bold>Parikkhavā</bold>ti <pageBreak edition="Pali Text Society" number="3.0115" /> parikkhāsampanno. <bold>So vipulaṃ jinātī</bold>ti yo evarūpo hoti, yaṃ kiñci kammaṃ kurumāno attano thāmañca balañca ñatvā jappamantavasena paricchinditvā subhāsitaṃ bhāsanto karoti, so vipulaṃ mahantaṃ atthaṃ jināti na parihāyatīti.</paragraph>
    <paragraph line="920">Evaṃ bodhisatto imāhi tīhi gāthāhi imasmiṃ loke kattabbayuttakaṃ kammaṃ kathesi.</paragraph>
    <paragraph line="921">Satthā imaṃ dhammadesanaṃ āharitvā jātakaṃ samodhānesi – ‘‘tadā siṅgālo devadatto ahosi, sīho pana ahameva ahosi’’nti.</paragraph>
    <centered line="922">Jambukajātakavaṇṇanā pañcamā.</centered>
    <hangnum line="923"></hangnum>
    <paragraph line="924"> [336] 6. Brahāchattajātakavaṇṇanā</paragraph>
    <paragraph line="925"><bold>Tiṇaṃ tiṇanti lapasī</bold>ti idaṃ satthā jetavane viharanto kuhakabhikkhuṃ ārabbha kathesi. Paccuppannavatthu kathitameva.</paragraph>
    <paragraph line="926">Atīte pana bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco <pageBreak edition="Vipassana Research Institut" number="3.0099" /> ahosi. Bārāṇasirājā mahatiyā senāya kosalarājānaṃ abbhuggantvā sāvatthiṃ patvā yuddhena nagaraṃ pavisitvā rājānaṃ gaṇhi. Kosalarañño pana putto chatto nāma <pageBreak edition="Myanmar" number="3.0106" /> kumāro atthi. So aññātakavesena nikkhamitvā takkasilaṃ gantvā tayo vede ca aṭṭhārasa sippāni ca uggaṇhitvā takkasilato nikkhamma sabbasamayasippāni sikkhanto ekaṃ paccantagāmaṃ pāpuṇi. Taṃ nissāya pañcasatatāpasā araññe paṇṇasālāsu vasanti. Kumāro te upasaṅkamitvā ‘‘imesampi santike kiñci sikkhissāmī’’ti pabbajitvā yaṃ te jānanti, taṃ sabbaṃ uggaṇhi. So aparabhāge gaṇasatthā jāto.</paragraph>
    <paragraph line="927">Athekadivasaṃ isigaṇaṃ āmantetvā ‘‘mārisā, kasmā majjhimadesaṃ na gacchathā’’ti pucchi. ‘‘Mārisa, majjhimadese manussā nāma <pageBreak edition="Pali Text Society" number="3.0116" /> paṇḍitā, te pañhaṃ pucchanti, anumodanaṃ kārāpenti, maṅgalaṃ bhaṇāpenti, asakkonte garahanti, mayaṃ tena bhayena na gacchāmā’’ti. ‘‘Mā tumhe bhāyatha, ahametaṃ sabbaṃ karissāmī’’ti. ‘‘Tena hi gacchāmā’’ti sabbe attano attano khārivividhamādāya anupubbena bārāṇasiṃ pattā. Bārāṇasirājāpi kosalarajjaṃ attano hatthagataṃ katvā tattha rājayutte ṭhapetvā sayaṃ tattha vijjamānaṃ dhanaṃ gahetvā bārāṇasiṃ gantvā uyyāne lohacāṭiyo pūrāpetvā nidahitvā tasmiṃ samaye bārāṇasiyameva vasati. Atha te isayo rājuyyāne rattiṃ vasitvā punadivase nagaraṃ bhikkhāya pavisitvā rājadvāraṃ agamaṃsu. Rājā tesaṃ iriyāpathessu pasīditvā pakkosāpetvā mahātale nisīdāpetvā yāgukhajjakaṃ datvā yāva bhattakālā taṃ taṃ pañhaṃ pucchi. Chatto rañño cittaṃ ārādhento sabbapañhe vissajjetvā bhattakiccāvasāne vicitraṃ anumodanaṃ akāsi. Rājā suṭṭhutaraṃ pasanno paṭiññaṃ gahetvā sabbepi te uyyāne vāsāpesi.</paragraph>
    <paragraph line="928">Chatto nidhiuddharaṇamantaṃ jānāti. So tattha vasanto ‘‘kahaṃ nu kho iminā mama pitu santakaṃ dhanaṃ nidahita’’nti mantaṃ parivattetvā olokento uyyāne nidahitabhāvaṃ ñatvā ‘‘idaṃ dhanaṃ gahetvā mama rajjaṃ gaṇhissāmī’’ti cintetvā tāpase āmantetvā ‘‘mārisā, ahaṃ kosalarañño putto, bārāṇasiraññā amhākaṃ rajje gahite aññātakavesena nikkhamitvā ettakaṃ kālaṃ attano jīvitaṃ anurakkhiṃ, idāni kulasantakaṃ dhanaṃ laddhaṃ, ahaṃ etaṃ ādāya gantvā attano rajjaṃ gaṇhissāmi, tumhe kiṃ karissathā’’ti āha. ‘‘Mayampi tayāva saddhiṃ gamissāmā’’ti <pageBreak edition="Myanmar" number="3.0107" />. So ‘‘sādhū’’ti mahante mahante cammapasibbake kāretvā rattibhāge bhūmiṃ khaṇitvā dhanacāṭiyo uddharitvā pasibbakesu <pageBreak edition="Pali Text Society" number="3.0117" /> dhanaṃ pakkhipitvā cāṭiyo tiṇassa pūrāpetvā pañca ca isisatāni aññe ca manusse dhanaṃ gāhāpetvā palāyitvā sāvatthiṃ gantvā sabbe rājayutte <pageBreak edition="Vipassana Research Institut" number="3.0100" /> gāhāpetvā rajjaṃ gahetvā pākāraaṭṭālakādipaṭisaṅkharaṇaṃ kārāpetvā puna sapattaraññā yuddhena aggahetabbaṃ katvā nagaraṃ ajjhāvasati. Bārāṇasiraññopi ‘‘tāpasā uyyānato dhanaṃ gahetvā palātā’’ti ārocayiṃsu. So uyyānaṃ gantvā cāṭiyo vivarāpetvā tiṇameva passi, tassa dhanaṃ nissāya mahanto soko uppajji. So nagaraṃ gantvā ‘‘tiṇaṃ tiṇa’’nti vippalapanto carati, nāssa koci sokaṃ nibbāpetuṃ sakkoti.</paragraph>
    <paragraph line="929">Bodhisatto cintesi ‘‘rañño mahanto soko, vippalapanto carati, ṭhapetvā kho pana maṃ nāssa añño koci sokaṃ vinodetuṃ samattho, nissokaṃ naṃ karissāmī’’ti. So ekadivasaṃ tena saddhiṃ sukhanisinno tassa vippalapanakāle paṭhamaṃ gāthamāha –</paragraph>
    <hangnum line="930" number="141"></hangnum>
    <gatha1 line="931"> ‘‘Tiṇaṃ tiṇanti lapasi, ko nu te tiṇamāhari;</gatha1>
    <gathalast line="932">Kiṃ nu te tiṇakiccatthi, tiṇameva pabhāsasī’’ti.</gathalast>
    <paragraph line="933">Tattha <bold>kiṃ nu te tiṇakiccatthī</bold>ti kiṃ nu tava tiṇena kiccaṃ kātabbaṃ atthi. <bold>Tiṇameva pabhāsasī</bold>ti tvañhi kevalaṃ ‘‘tiṇaṃ tiṇa’’nti tiṇameva pabhāsasi, ‘‘asukatiṇaṃ nāmā’’ti na kathesi, tiṇanāmaṃ tāvassa kathehi ‘‘asukatiṇaṃ nāmā’’ti, mayaṃ te āharissāma, atha pana te tiṇenattho natthi, nikkāraṇā mā vippalapīti.</paragraph>
    <paragraph line="934">Taṃ sutvā rājā dutiyaṃ gāthamāha –</paragraph>
    <hangnum line="935" number="142"></hangnum>
    <gatha1 line="936"> ‘‘Idhāgamā brahmacārī, brahā chatto bahussuto;</gatha1>
    <gathalast line="937">So me sabbaṃ samādāya, tiṇaṃ nikkhippa gacchatī’’ti.</gathalast>
    <paragraph line="938">Tattha <bold>brahā</bold>ti dīgho. <bold>Chatto</bold>ti tassa nāmaṃ. <bold>Sabbaṃ samādāyā</bold>ti sabbaṃ dhanaṃ gahetvā. <bold>Tiṇaṃ nikkhippa gacchatī</bold>ti cāṭīsu tiṇaṃ nikkhipitvā gatoti dassento evamāha.</paragraph>
    <paragraph line="939">Taṃ <pageBreak edition="Pali Text Society" number="3.0118" /><pageBreak edition="Myanmar" number="3.0108" /> sutvā bodhisatto tatiyaṃ gāthamāha –</paragraph>
    <hangnum line="940" number="143"></hangnum>
    <gatha1 line="941"> ‘‘Evetaṃ hoti kattabbaṃ, appena bahumicchatā;</gatha1>
    <gathalast line="942">Sabbaṃ sakassa ādānaṃ, anādānaṃ tiṇassa cā’’ti.</gathalast>
    <paragraph line="943">Tassattho <pageBreak edition="Vipassana Research Institut" number="3.0101" /> – appena tiṇena bahudhanaṃ icchatā evaṃ etaṃ kattabbaṃ hoti, yadidaṃ pitu santakattā sakassa dhanassa sabbaṃ ādānaṃ agayhūpagassa tiṇassa ca anādānaṃ. Iti, mahārāja, so brahā chatto gahetabbayuttakaṃ attano pitu santakaṃ dhanaṃ gahetvā aggahetabbayuttakaṃ tiṇaṃ cāṭīsu pakkhipitvā gato, tattha kā paridevanāti.</paragraph>
    <paragraph line="944">Taṃ sutvā rājā catutthaṃ gāthamāha –</paragraph>
    <hangnum line="945" number="144"></hangnum>
    <gatha1 line="946"> ‘‘Sīlavanto na kubbanti, bālo sīlāni kubbati;</gatha1>
    <gathalast line="947">Aniccasīlaṃ dussīlyaṃ, kiṃ paṇḍiccaṃ karissatī’’ti.</gathalast>
    <paragraph line="948">Tattha <bold>sīlavanto</bold>ti ye sīlasampannā brahmacārayo, te evarūpaṃ na kubbanti. <bold>Bālo sīlāni kubbatī</bold>ti bālo pana durācāro evarūpāni attano anācārasaṅkhātāni sīlāni karoti. <bold>Aniccasīla</bold>nti addhuvena dīgharattaṃ appavattena sīlena samannāgataṃ. <bold>Dussīlya</bold>nti dussīlaṃ. <bold>Kiṃ paṇḍiccaṃ karissatī</bold>ti evarūpaṃ puggalaṃ bāhusaccaparibhāvitaṃ paṇḍiccaṃ kiṃ karissati kiṃ sampādessati, vipattimevassa karissatīti. Taṃ garahanto vatvā so tāya bodhisattassa kathāya nissoko hutvā dhammena rajjaṃ kāresi.</paragraph>
    <paragraph line="949">Satthā imaṃ dhammadesanaṃ āharitvā jātakaṃ samodhānesi – ‘‘tadā brahāchatto kuhakabhikkhu ahosi, paṇḍitāmacco pana ahameva ahosi’’nti.</paragraph>
    <centered line="950">Brahāchattajātakavaṇṇanā chaṭṭhā.</centered>
    <hangnum line="951"></hangnum>
    <paragraph line="952"> [337] 7. Pīṭhajātakavaṇṇanā</paragraph>
    <paragraph line="953"><bold>Na</bold><pageBreak edition="Myanmar" number="3.0109" /> te pīṭhamadāyimhāti idaṃ satthā jetavane viharanto aññataraṃ bhikkhuṃ ārabbha kathesi. So kira janapadato jetavanaṃ gantvā pattacīvaraṃ paṭisāmetvā satthāraṃ vanditvā sāmaṇeradahare pucchi ‘‘āvuso, sāvatthiyaṃ āgantukabhikkhūnaṃ ke upakārakā’’ti <pageBreak edition="Pali Text Society" number="3.0119" />. ‘‘Āvuso, anāthapiṇḍiko nāma mahāseṭṭhi, visākhā nāma mahāupāsikā ete bhikkhusaṅghassa upakārakā mātāpituṭṭhāniyā’’ti. So ‘‘sādhū’’ti punadivase pātova ekabhikkhussapi apaviṭṭhakāle anāthapiṇḍikassa gharadvāraṃ agamāsi. Taṃ avelāya gatattā koci na olokesi <pageBreak edition="Vipassana Research Institut" number="3.0102" />. So tato kiñci alabhitvā visākhāya gharadvāraṃ gato. Tatrāpi atipātova gatattā kiñci na labhi. So tattha tattha vicaritvā punāgacchanto yāguyā niṭṭhitāya gato, punapi tattha tattha vicaritvā bhatte niṭṭhite gato. So vihāraṃ gantvā ‘‘dvepi kulāni assaddhāni appasannāni eva, ime bhikkhū pana ‘saddhāni pasannānī’ti kathentī’’ti tāni kulāni paribhavanto carati.</paragraph>
    <paragraph line="954">Athekadivasaṃ dhammasabhāyaṃ bhikkhū kathaṃ samuṭṭhāpesuṃ – ‘‘āvuso, asuko kira jānapado bhikkhu atikālasseva kuladvāraṃ gato bhikkhaṃ alabhitvā kulāni paribhavanto caratī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte taṃ bhikkhuṃ pakkosāpetvā ‘‘saccaṃ kira bhikkhū’’ti pucchitvā ‘‘saccaṃ, bhante’’ti vutte ‘‘kasmā tvaṃ bhikkhu kujjhasi, pubbe anuppanne buddhe tāpasāpi tāva kuladvāraṃ gantvā bhikkhaṃ alabhitvā na kujjhiṃsū’’ti vatvā atītaṃ āhari.</paragraph>
    <paragraph line="955">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ sabbasippāni uggaṇhitvā aparabhāge tāpasapabbajjaṃ pabbajitvā himavante ciraṃ vasitvā loṇambilasevanatthāya bārāṇasiṃ patvā uyyāne vasitvā punadivase nagaraṃ bhikkhāya pāvisi. Tadā bārāṇasiseṭṭhi saddho hoti pasanno. Bodhisatto ‘‘kataraṃ kulagharaṃ saddha’’nti pucchitvā ‘‘seṭṭhighara’’nti sutvā <pageBreak edition="Myanmar" number="3.0110" /> seṭṭhino gharadvāraṃ agamāsi. Tasmiṃ khaṇe seṭṭhi rājupaṭṭhānaṃ gato, manussāpi naṃ na passiṃsu, so nivattitvā gacchati. Atha naṃ seṭṭhi rājakulato nivattanto <pageBreak edition="Pali Text Society" number="3.0120" /> disvā vanditvā bhikkhābhājanaṃ gahetvā gharaṃ netvā nisīdāpetvā pādadhovanatelamakkhanayāgukhajjakādīhi santappetvā antarābhatte kiñci kāraṇaṃ apucchitvā katabhattakiccaṃ vanditvā ekamantaṃ nisinno ‘‘bhante, amhākaṃ gharadvāraṃ āgatā nāma yācakā vā dhammikasamaṇabrāhmaṇā vā sakkārasammānaṃ alabhitvā gatapubbā nāma natthi, tumhe pana ajja amhākaṃ dārakehi adiṭṭhattā āsanaṃ vā pānīyaṃ vā pādadhovanaṃ vā yāgubhattaṃ vā alabhitvāva gatā, ayaṃ amhākaṃ doso, taṃ no khamituṃ vaṭṭatī’’ti vatvā paṭhamaṃ gāthamāha –</paragraph>
    <hangnum line="956" number="145"></hangnum>
    <gatha1 line="957"> ‘‘Na te pīṭhamadāyimhā, na pānaṃ napi bhojanaṃ;</gatha1>
    <gathalast line="958">Brahmacāri khamassu me, etaṃ passāmi accaya’’nti.</gathalast>
    <paragraph line="959">Tattha <bold>na te pīṭhamadāyimhā</bold>ti pīṭhampi te na dāpayimha.</paragraph>
    <paragraph line="960">Taṃ <pageBreak edition="Vipassana Research Institut" number="3.0103" /> sutvā bodhisatto dutiyaṃ gāthamāha –</paragraph>
    <hangnum line="961" number="146"></hangnum>
    <gatha1 line="962"> ‘‘Nevābhisajjāmi na cāpi kuppe, na cāpi me appiyamāsi kiñci;</gatha1>
    <gathalast line="963">Athopi me āsi manovitakko, etādiso nūna kulassa dhammo’’ti.</gathalast>
    <paragraph line="964">Tattha <bold>nevābhisajjāmī</bold>ti neva laggāmi. <bold>Etādiso</bold>ti ‘‘imassa kulassa etādiso nūna sabhāvo, adāyakavaṃso esa bhavissatī’’ti evaṃ me manovitakko uppanno.</paragraph>
    <paragraph line="965">Taṃ sutvā seṭṭhi itarā dve gāthā abhāsi –</paragraph>
    <hangnum line="966" number="147"></hangnum>
    <gatha1 line="967"> ‘‘Esasmākaṃ kule dhammo, pitupitāmaho sadā;</gatha1>
    <gathalast line="968">Āsanaṃ udakaṃ pajjaṃ, sabbetaṃ nipadāmase.</gathalast>
    <hangnum line="969" number="148"></hangnum>
    <gatha1 line="970"> ‘‘Esasmākaṃ kule dhammo, pitupitāmaho sadā;</gatha1>
    <gathalast line="971">Sakkaccaṃ upatiṭṭhāma, uttamaṃ viya ñātaka’’nti.</gathalast>
    <paragraph line="972">Tattha <pageBreak edition="Pali Text Society" number="3.0121" /><pageBreak edition="Myanmar" number="3.0111" /><bold>dhammo</bold>ti sabhāvo. <bold>Pitupitāmaho</bold>ti pitūnañca pitāmahānañca santako. <bold>Udaka</bold>nti pādadhovanaudakaṃ. <bold>Pajja</bold>nti pādamakkhanatelaṃ. Sabbetanti sabbaṃ etaṃ. <bold>Nipadāmase</bold>ti <bold>ni</bold>kāra<bold>pa</bold>kārā upasaggā, dāmaseti attho, dadāmāti vuttaṃ hoti. Iminā yāva sattamā kulaparivaṭṭā dāyakavaṃso amhākaṃ vaṃsoti dasseti. <bold>Uttamaṃ viya ñātaka</bold>nti mātaraṃ viya pitaraṃ viya ca mayaṃ dhammikaṃ samaṇaṃ vā brāhmaṇaṃ vā disvā sakkaccaṃ sahatthena upaṭṭhahāmāti attho.</paragraph>
    <paragraph line="973">Bodhisatto pana katipāhaṃ bārāṇasiseṭṭhino dhammaṃ desento tattha vasitvā puna himavantameva gantvā abhiññā ca samāpattiyo ca nibbattetvā brahmalokaparāyaṇo ahosi.</paragraph>
    <paragraph line="974">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi. Tadā bārāṇasiseṭṭhi ānando ahosi, tāpaso pana ahameva ahosinti.</paragraph>
    <centered line="975">Pīṭhajātakavaṇṇanā sattamā.</centered>
    <hangnum line="976"></hangnum>
    <paragraph line="977"> [338] 8. Thusajātakavaṇṇanā</paragraph>
    <paragraph line="978"><bold>Viditaṃ</bold><pageBreak edition="Vipassana Research Institut" number="3.0104" /><bold>thusa</bold>nti idaṃ satthā veḷuvane viharanto ajātasattuṃ ārabbha kathesi. Tasmiṃ kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo uppajjitvā paṇḍu ahosi. Sā paricārikāhi pucchitā tāsaṃ tamatthaṃ ārocesi. Rājāpi sutvā nemittake pakkosāpetvā ‘‘deviyā kira evarūpo dohaḷo uppanno, tassa kā nipphattī’’ti pucchi. Nemittakā ‘‘deviyā kucchimhi nibbattakasatto tumhe māretvā rajjaṃ gaṇhissatī’’ti āhaṃsu. Rājā ‘‘sace mama putto maṃ māretvā rajjaṃ gaṇhissati, ko ettha doso’’ti dakkhiṇajāṇuṃ satthena phālāpetvā lohitaṃ suvaṇṇataṭṭakena gāhāpetvā deviyā pāyesi. Sā cintesi ‘‘sace mama kucchiyaṃ <pageBreak edition="Myanmar" number="3.0112" /> nibbatto putto pitaraṃ māressati, kiṃ me tenā’’ti. Sā gabbhapātanatthaṃ kucchiṃ maddāpesi <pageBreak edition="Pali Text Society" number="3.0122" />.</paragraph>
    <paragraph line="979">Rājā ñatvā taṃ pakkosāpetvā ‘‘bhadde mayhaṃ kira putto maṃ māretvā rajjaṃ gaṇhissati, na kho panāhaṃ ajaro amaro, puttamukhaṃ passituṃ me dehi, mā ito pabhuti evarūpaṃ kammaṃ akāsī’’ti āha. Sā tato paṭṭhāya uyyānaṃ gantvā kucchiṃ maddāpesi. Rājā ñatvā tato paṭṭhāya uyyānagamanaṃ nivāresi. Sā paripuṇṇagabbhā puttaṃ vijāyi. Nāmaggahaṇadivase cassa ajātasseva pitu sattubhāvato ‘‘ajātasattu’’tveva nāmamakaṃsu. Tasmiṃ kumāraparihārena vaḍḍhante satthā ekadivasaṃ pañcasatabhikkhuparivuto rañño nivesanaṃ gantvā nisīdi. Rājā buddhappamukhaṃ bhikkhusaṅghaṃ paṇītena khādanīyabhojanīyena parivisitvā satthāraṃ vanditvā dhammaṃ suṇanto nisīdi. Tasmiṃ khaṇe kumāraṃ maṇḍetvā rañño adaṃsu. Rājā balavasinehena puttaṃ gahetvā ūrumhi nisīdāpetvā puttagatena pemena puttameva mamāyanto na dhammaṃ suṇāti. Satthā tassa pamādabhāvaṃ ñatvā ‘‘mahārāja, pubbe rājāno putte āsaṅkamānā paṭicchanne kāretvā ‘amhākaṃ accayena nīharitvā rajje patiṭṭhāpeyyāthā’ti āṇāpesu’’nti vatvā tena yācito atītaṃ āhari.</paragraph>
    <paragraph line="980">Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkhaācariyo hutvā bahū rājakumāre ca brāhmaṇakumāre ca sippaṃ vācesi. Bārāṇasiraññopi putto soḷasavassakāle tassa santikaṃ gantvā tayo vede ca sabbasippāni ca uggaṇhitvā paripuṇṇasippo ācariyaṃ āpucchi. Ācariyo aṅgavijjāvasena taṃ olokento ‘‘imassa puttaṃ nissāya antarāyo paññāyati, tamahaṃ attano ānubhāvena harissāmī’’ti <pageBreak edition="Vipassana Research Institut" number="3.0105" /> cintetvā catasso gāthā bandhitvā rājakumārassa adāsi, evañca pana taṃ vadesi ‘‘tāta, paṭhamaṃ gāthaṃ rajje patiṭṭhāya tava puttassa soḷasavassakāle bhattaṃ bhuñjanto vadeyyāsi, dutiyaṃ mahāupaṭṭhānakāle, tatiyaṃ pāsādaṃ abhiruhamāno sopānasīse ṭhatvā, catutthaṃ sayanasirigabbhaṃ <pageBreak edition="Pali Text Society" number="3.0123" /> pavisanto ummāre ṭhatvā’’ti. So ‘‘sādhū’’ti sampaṭicchitvā <pageBreak edition="Myanmar" number="3.0113" /> ācariyaṃ vanditvā gato oparajje patiṭṭhāya pitu accayena rajje patiṭṭhāsi. Tassa putto soḷasavassakāle rañño uyyānakīḷādīnaṃ atthāya nikkhamantassa sirivibhavaṃ disvā pitaraṃ māretvā rajjaṃ gahetukāmo hutvā attano upaṭṭhākānaṃ kathesi. Te ‘‘sādhu deva, mahallakakāle laddhena issariyena ko attho, yena kenaci upāyena rājānaṃ māretvā rajjaṃ gaṇhituṃ vaṭṭatī’’ti vadiṃsu. Kumāro ‘‘visaṃ khādāpetvā māressāmī’’ti pitarā saddhiṃ sāyamāsaṃ bhuñjanto visaṃ gahetvā nisīdi. Rājā bhattapātiyaṃ bhatte acchupanteyeva paṭhamaṃ gāthamāha –</paragraph>
    <hangnum line="981" number="149"></hangnum>
    <gatha1 line="982"> ‘‘Viditaṃ thusaṃ undurānaṃ, viditaṃ pana taṇḍulaṃ;</gatha1>
    <gathalast line="983">Thusaṃ thusaṃ vivajjetvā, taṇḍulaṃ pana khādare’’ti.</gathalast>
    <paragraph line="984">Tattha <bold>vidita</bold>nti kāḷavaddalepi andhakāre undurānaṃ thuso thusabhāvena taṇḍulo ca taṇḍulabhāvena vidito pākaṭoyeva. Idha pana liṅgavipallāsavasena ‘‘thusaṃ taṇḍula’’nti vuttaṃ. <bold>Khādare</bold>ti thusaṃ thusaṃ vajjetvā taṇḍulameva khādanti. Idaṃ vuttaṃ hoti – tāta kumāra, yathā undurānaṃ andhakārepi thuso thusabhāvena taṇḍulo ca taṇḍulabhāvena pākaṭo, te thusaṃ vajjetvā taṇḍulameva khādanti, evameva mamapi tava visaṃ gahetvā nisinnabhāvo pākaṭoti.</paragraph>
    <paragraph line="985">Kumāro ‘‘ñātomhī’’ti bhīto bhattapātiyaṃ visaṃ pātetuṃ avisahitvā uṭṭhāya rājānaṃ vanditvā gato. So tamatthaṃ attano upaṭṭhākānaṃ ārocetvā ‘‘ajja tāvamhi ñāto, idāni kathaṃ māressāmī’’ti pucchi. Te tato paṭṭhāya uyyāne paṭicchannā hutvā nikaṇṇikavasena mantayamānā ‘‘attheko upāyo, khaggaṃ sannayhitvā mahāupaṭṭhānaṃ gatakāle amaccānaṃ antare ṭhatvā rañño pamattabhāvaṃ ñatvā khaggena paharitvā māretuṃ vaṭṭatī’’ti vavatthapesuṃ. Kumāro ‘‘sādhū’’ti sampaṭicchitvā mahāupaṭṭhānakāle sannaddhakhaggo <pageBreak edition="Pali Text Society" number="3.0124" /> hutvā gantvā ito cito ca rañño paharaṇokāsaṃ upadhāreti. Tasmiṃ khaṇe rājā dutiyaṃ gāthamāha –</paragraph>
    <hangnum line="986" number="150"></hangnum>
    <gatha1 line="987"> ‘‘Yā <pageBreak edition="Myanmar" number="3.0114" /> mantanā araññasmiṃ, yā ca gāme nikaṇṇikā;</gatha1>
    <gathalast line="988">Yañcetaṃ iti cīti ca, etampi viditaṃ mayā’’ti.</gathalast>
    <paragraph line="989">Tattha <pageBreak edition="Vipassana Research Institut" number="3.0106" /><bold>araññasmi</bold>nti uyyāne. <bold>Nikaṇṇikā</bold>ti kaṇṇamūle mantanā. <bold>Yañcetaṃ iti cīti cā</bold>ti yañca etaṃ idāni mama paharaṇokāsapariyesanaṃ. Idaṃ vuttaṃ hoti – tāta kumāra, yā esā tava attano upaṭṭhākehi saddhiṃ uyyāne ca gāme ca nikaṇṇikā mantanā, yañcetaṃ idāni mama māraṇatthāya iti cīti ca karaṇaṃ, etampi sabbaṃ mayā ñātanti.</paragraph>
    <paragraph line="990">Kumāro ‘‘jānāti me veribhāvaṃ pitā’’ti tato palāyitvā upaṭṭhākānaṃ ārocesi. Te sattaṭṭha divase atikkamitvā ‘‘kumāra, na te pitā, veribhāvaṃ jānāti, takkamattena tvaṃ evaṃsaññī ahosi, mārehi na’’nti vadiṃsu. So ekadivasaṃ khaggaṃ gahetvā sopānamatthake gabbhadvāre aṭṭhāsi. Rājā sopānamatthake ṭhito tatiyaṃ gāthamāha –</paragraph>
    <hangnum line="991" number="151"></hangnum>
    <gatha1 line="992"> ‘‘Dhammena kira jātassa, pitā puttasssa makkaṭo;</gatha1>
    <gathalast line="993">Daharasseva santassa, dantehi phalamacchidā’’ti.</gathalast>
    <paragraph line="994">Tattha <bold>dhammenā</bold>ti sabhāvena. <bold>Pitā puttassa makkaṭo</bold>ti pitā makkaṭo puttassa makkaṭapotakassa. Idaṃ vuttaṃ hoti – yathā araññe jāto makkaṭo attano yūthapariharaṇaṃ āsaṅkanto taruṇassa makkaṭapotakassa dantehi phalaṃ chinditvā purisabhāvaṃ nāseti, tathā tava atirajjakāmassa phalāni uppāṭāpetvā purisabhāvaṃ nāsessāmīti.</paragraph>
    <paragraph line="995">Kumāro ‘‘gaṇhāpetukāmo maṃ pitā’’ti bhīto palāyitvā ‘‘pitarāmhi santajjito’’ti upaṭṭhākānaṃ ārocesi. Te aḍḍhamāsamatte vītivatte ‘‘kumāra, sace rājā jāneyya, ettakaṃ kālaṃ nādhivāseyya, takkamattena tayā kathitaṃ, mārehi <pageBreak edition="Pali Text Society" number="3.0125" /> na’’nti vadiṃsu. So ekadivasaṃ khaggaṃ gahetvā uparipāsāde sirisayanaṃ pavisitvā ‘‘āgacchantameva naṃ māressāmī’’ti heṭṭhāpallaṅke nisīdi. Rājā bhuttasāyamāso parijanaṃ uyyojetvā ‘‘nipajjissāmī’’ti sirigabbhaṃ pavisanto ummāre ṭhatvā catutthaṃ gāthamāha –</paragraph>
    <hangnum line="996" number="152"></hangnum>
    <gatha1 line="997"> ‘‘Yametaṃ <pageBreak edition="Myanmar" number="3.0115" /> parisappasi, ajakāṇova sāsape;</gatha1>
    <gathalast line="998">Yopāyaṃ heṭṭhato seti, etampi viditaṃ mayā’’ti.</gathalast>
    <paragraph line="999">Tattha <bold>parisappasī</bold>ti bhayena ito cito ca sappasi. <bold>Sāsape</bold>ti sāsapakhette. <bold>Yopāya</bold>nti yopi ayaṃ. Idaṃ vuttaṃ hoti – yampi etaṃ tvaṃ sāsapavanaṃ paviṭṭhakāṇaeḷako viya bhayena ito <pageBreak edition="Vipassana Research Institut" number="3.0107" /> cito ca saṃsappasi, paṭhamaṃ visaṃ gahetvā āgatosi, dutiyaṃ khaggena paharitukāmo hutvā āgatosi, tatiyaṃ khaggaṃ ādāya sopānamatthake aṭṭhāsi, idāni maṃ ‘‘māressāmī’’ti heṭṭhāsayane nipannosi, sabbametaṃ jānāmi, na taṃ idāni vissajjemi, gahetvā rājāṇaṃ kārāpessāmīti. Evaṃ tassa ajānantasseva sā sā gāthā taṃ taṃ atthaṃ dīpeti.</paragraph>
    <paragraph line="1000">Kumāro ‘‘ñātomhi pitarā, idāni maṃ nāssessatī’’ti bhayappatto heṭṭhāsayanā nikkhamitvā khaggaṃ rañño pādamūle chaḍḍetvā ‘‘khamāhi me, devā’’ti pādamūle urena nipajji. Rājā ‘‘na mayhaṃ koci kammaṃ jānātīti tvaṃ cintesī’’ti taṃ tajjetvā saṅkhalikabandhanena bandhāpetvā bandhanāgāraṃ pavesāpetvā ārakkhaṃ ṭhapesi. Tadā rājā bodhisattassa guṇaṃ sallakkhesi. So aparabhāge kālamakāsi, tassa sarīrakiccaṃ katvā kumāraṃ bandhanāgārā nīharitvā rajje patiṭṭhāpesuṃ.</paragraph>
    <paragraph line="1001">Satthā <pageBreak edition="Pali Text Society" number="3.0126" /> imaṃ dhammadesanaṃ āharitvā jātakaṃ samodhānesi – ‘‘tadā takkasilāyaṃ disāpāmokkho ācariyo ahameva ahosi’’nti.</paragraph>
    <centered line="1002">Thusajātakavaṇṇanā aṭṭhamā.</centered>
    <hangnum line="1003"></hangnum>
    <paragraph line="1004"> [339] 9. Bāverujātakavaṇṇanā</paragraph>
    <paragraph line="1005"><bold>Adassanena morassā</bold>ti idaṃ satthā jetavane viharanto hatalābhasakkāre titthiye ārabbha kathesi. Titthiyā hi anuppanne buddhe lābhino ahesuṃ, uppanne pana buddhe hatalābhasakkārā sūriyuggamane khajjopanakā viya jātā. Tesaṃ taṃ pavattiṃ ārabbha bhikkhū dhammasabhāyaṃ kathaṃ samuṭṭhāpesuṃ. Satthā āgantvā ‘‘kāya nuttha, bhikkhave, etarahi <pageBreak edition="Myanmar" number="3.0116" /> kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi yāva guṇavantā na uppajjanti, tāva nigguṇā lābhaggayasaggappattā ahesuṃ, guṇavantesu pana uppannesu nigguṇā hatalābhasakkārā jātā’’ti vatvā atītaṃ āhari.</paragraph>
    <paragraph line="1006">Atīte bārāṇasiyaṃ brahmadatte rajjaṃ kārente bodhisatto morayoniyaṃ nibbattitvā vuḍḍhimanvāya sobhaggappatto araññe vicari. Tadā ekacce vāṇijā disākākaṃ gahetvā nāvāya bāveruraṭṭhaṃ agamaṃsu. Tasmiṃ kira kāle bāveruraṭṭhe sakuṇā nāma natthi. Āgatāgatā raṭṭhavāsino <pageBreak edition="Vipassana Research Institut" number="3.0108" /> taṃ pañjare nisinnaṃ disvā ‘‘passathimassa chavivaṇṇaṃ galapariyosānaṃ mukhatuṇḍakaṃ maṇiguḷasadisāni akkhīnī’’ti kākameva pasaṃsitvā te vāṇijake āhaṃsu ‘‘imaṃ, ayyā, sakuṇaṃ amhākaṃ detha, amhākaṃ iminā attho, tumhe attano raṭṭhe aññaṃ labhissathā’’ti. ‘‘Tena hi mūlena gaṇhathā’’ti. ‘‘Kahāpaṇena no dethā’’ti. ‘‘Na demā’’ti <pageBreak edition="Pali Text Society" number="3.0127" />. Anupubbena vaḍḍhitvā ‘‘satena dethā’’ti vutte ‘‘amhākaṃ esa bahūpakāro, tumhehi saddhiṃ metti hotū’’ti kahāpaṇasataṃ gahetvā adaṃsu. Te taṃ netvā suvaṇṇapañjare pakkhipitvā nānappakārena macchamaṃsena ceva phalāphalena ca paṭijaggiṃsu. Aññesaṃ sakuṇānaṃ avijjamānaṭṭhāne dasahi asaddhammehi samannāgato kāko lābhaggayasaggappatto ahosi.</paragraph>
    <paragraph line="1007">Punavāre te vāṇijā ekaṃ morarājānaṃ gahetvā yathā accharasaddena vassati, pāṇippaharaṇasaddena naccati, evaṃ sikkhāpetvā bāveruraṭṭhaṃ agamaṃsu. So mahājane sannipatite nāvāya dhure ṭhatvā pakkhe vidhunitvā madhurassaraṃ nicchāretvā nacci. Manussā taṃ disvā somanassajātā ‘‘etaṃ, ayyā, sobhaggappattaṃ susikkhitaṃ sakuṇarājānaṃ amhākaṃ dethā’’ti āhaṃsu. Amhehi paṭhamaṃ kāko ānīto, taṃ gaṇhittha, idāni ekaṃ morarājānaṃ ānayimhā, etampi yācatha, tumhākaṃ raṭṭhe sakuṇaṃ nāma gahetvā āgantuṃ na sakkāti. ‘‘Hotu, ayyā, attano raṭṭhe aññaṃ labhissatha, imaṃ no dethā’’ti mūlaṃ vaḍḍhetvā sahassena gaṇhiṃsu. Atha naṃ sattaratanavicitte pañjare ṭhapetvā macchamaṃsaphalāphalehi ceva madhulājasakkarapānakādīhi ca paṭijaggiṃsu, mayūrarājā lābhaggayasaggappatto jāto, tassāgatakālato paṭṭhāya kākassa lābhasakkāro parihāyi, koci <pageBreak edition="Myanmar" number="3.0117" /> naṃ oloketumpi na icchi. Kāko khādanīyabhojanīyaṃ alabhamāno ‘‘kākā’’ti vassanto gantvā ukkārabhūmiyaṃ otaritvā gocaraṃ gaṇhi.</paragraph>
    <paragraph line="1008">Satthā dve vatthūni ghaṭetvā sambuddho hutvā imā gāthā abhāsi –</paragraph>
    <hangnum line="1009" number="153"></hangnum>
    <gatha1 line="1010"> ‘‘Adassanena <pageBreak edition="Pali Text Society" number="3.0128" /> morassa, sikhino mañjubhāṇino;</gatha1>
    <gathalast line="1011">Kākaṃ tattha apūjesuṃ, maṃsena ca phalena ca.</gathalast>
    <hangnum line="1012" number="154"></hangnum>
    <gatha1 line="1013"> ‘‘Yadā ca sarasampanno, moro bāverumāgamā;</gatha1>
    <gathalast line="1014">Atha lābho ca sakkāro, vāyasassa ahāyatha.</gathalast>
    <hangnum line="1015" number="155"></hangnum>
    <gatha1 line="1016"> ‘‘Yāva <pageBreak edition="Vipassana Research Institut" number="3.0109" /> nuppajjatī buddho, dhammarājā pabhaṅkaro;</gatha1>
    <gathalast line="1017">Tāva aññe apūjesuṃ, puthū samaṇabrāhmaṇe.</gathalast>
    <hangnum line="1018" number="156"></hangnum>
    <gatha1 line="1019"> ‘‘Yadā ca sarasampanno, buddho dhammaṃ adesayi;</gatha1>
    <gathalast line="1020">Atha lābho ca sakkāro, titthiyānaṃ ahāyathā’’ti.</gathalast>
    <paragraph line="1021">Tattha <bold>sikhino</bold>ti sikhāya samannāgatassa. <bold>Mañjubhāṇino</bold>ti madhurassarassa. <bold>Apūjesu</bold>nti apūjayiṃsu. <bold>Maṃsena ca phalena cā</bold>ti nānappakārena maṃsena phalāphalena ca. <bold>Bāverumāgamā</bold>ti bāveruraṭṭhaṃ āgato. ‘‘Bhāverū’’tipi pāṭho. <bold>Ahāyathā</bold>ti parihīno. <bold>Dhammarājā</bold>ti navahi lokuttaradhammehi parisaṃ rañjetīti dhammarājā. <bold>Pabhaṅkaro</bold>ti sattalokaokāsalokasaṅkhāralokesu ālokassa katattā pabhaṅkaro. <bold>Sarasampanno</bold>ti brahmassarena samannāgato. <bold>Dhammaṃ adesayī</bold>ti catusaccadhammaṃ pakāsesīti.</paragraph>
    <paragraph line="1022">Iti imā catasso gāthā bhāsitvā jātakaṃ samodhānesi – ‘‘tadā kāko nigaṇṭho nāṭaputto ahosi, morarājā pana ahameva ahosi’’nti.</paragraph>
    <centered line="1023">Bāverujātakavaṇṇanā navamā.</centered>
    <hangnum line="1024"></hangnum>
    <paragraph line="1025"> [340] 10. Visayhajātakavaṇṇanā</paragraph>
    <paragraph line="1026"><bold>Adāsi</bold><pageBreak edition="Myanmar" number="3.0118" /><bold>dānānī</bold>ti idaṃ satthā jetavane viharanto anāthapiṇḍikaṃ ārabbha kathesi. Vatthu heṭṭhā khadiraṅgārajātake (jā. 1.1.40) vitthāritameva. Idha pana satthā anāthapiṇḍikaṃ. Āmantetvā ‘‘porāṇakapaṇḍitāpi gahapati ‘dānaṃ mā dadāsī’ti ākāse ṭhatvā vārentaṃ sakkaṃ devānamindaṃ paṭibāhitvā dānaṃ adaṃsuyevā’’ti vatvā tena yācito atītaṃ āhari.</paragraph>
    <paragraph line="1027">Atīte bārāṇasiyaṃ brahmadatte rajjaṃ kārente bodhisatto asītikoṭivibhavo visayho nāma seṭṭhi hutvā <pageBreak edition="Pali Text Society" number="3.0129" /> pañcahi sīlehi samannāgato dānajjhāsayo dānābhirato ahosi. So catūsu nagaradvāresu, nagaramajjhe, attano gharadvāreti chasu ṭhānesu dānasālāyo kāretvā dānaṃ pavattesi, divase divase cha satasahassāni vissajjeti. Bodhisattassa ca vanibbakayācakānañca ekasadisameva bhattaṃ hoti. Tassa jambudīpaṃ unnaṅgalaṃ katvā dānaṃ dadato <pageBreak edition="Vipassana Research Institut" number="3.0110" /> dānānubhāvena sakkassa bhavanaṃ kampi, sakkassa devarañño paṇḍukambalasilāsanaṃ uṇhākāraṃ dassesi. Sakko ‘‘ko nu kho maṃ ṭhānā cāvetukāmo’’ti upadhārento mahāseṭṭhiṃ disvā ‘‘ayaṃ visayho ativiya pattharitvā sakalajambudīpaṃ unnaṅgalaṃ karonto dānaṃ deti, iminā dānena maṃ cāvetvā sayaṃ sakko bhavissati maññe, dhanamassa nāsetvā etaṃ daliddaṃ katvā yathā dānaṃ na deti, tathā karissāmī’’ti cintetvā sabbaṃ dhanadhaññaṃ telamadhuphāṇitasakkarādīni antamaso dāsakammakaraporisampi antaradhāpesi.</paragraph>
    <paragraph line="1028">Tadā dānabyāvaṭā āgantvā ‘‘sāmi dānaggaṃ pacchinnaṃ, ṭhapitaṭhapitaṭṭhāne na kiñci passāmā’’ti ārocayiṃsu. ‘‘Ito paribbayaṃ haratha, mā dānaṃ pacchindathā’’ti bhariyaṃ pakkosāpetvā ‘‘bhadde, dānaṃ pavattāpehī’’ti āha. Sā sakalagehaṃ vicinitvā aḍḍhamāsakamattampi adisvā ‘‘ayya, amhākaṃ nivatthavatthaṃ ṭhapetvā aññaṃ kiñci na passāmi, sakalagehaṃ tuccha’’nti āha. Sattaratanagabbhesu dvāraṃ vivarāpetvā na kiñci addasa, seṭṭhiñca bhariyañca ṭhapetvā aññe dāsakammakarāpi na paññāyiṃsu. Puna mahāsatto. Bhariyaṃ <pageBreak edition="Myanmar" number="3.0119" /> āmantetvā ‘‘bhadde, na sakkā dānaṃ pacchindituṃ, sakalanivesanaṃ vicinitvā kiñci upadhārehī’’ti āha. Tasmiṃ khaṇe eko tiṇahārako asitañca kājañca tiṇabandhanarajjuñca dvārantare chaḍḍetvā palāyi. Seṭṭhibhariyā taṃ disvā ‘‘sāmi, idaṃ ṭhapetvā aññaṃ na passāmī’’ti <pageBreak edition="Pali Text Society" number="3.0130" /> āharitvā adāsi. Mahāsatto ‘‘bhadde, mayā ettakaṃ kālaṃ tiṇaṃ nāma na lāyitapubbaṃ, ajja pana tiṇaṃ lāyitvā āharitvā vikkiṇitvā yathānucchavikaṃ dānaṃ dassāmī’’ti dānupacchedabhayena asitañceva kājañca rajjuñca gahetvā nagarā nikkhamitvā tiṇavatthuṃ gantvā tiṇaṃ lāyitvā ‘‘eko amhākaṃ bhavissati, ekena dānaṃ dassāmī’’ti dve tiṇakalāpe bandhitvā kāje laggetvā ādāya gantvā nagaradvāre vikkiṇitvā māsake gahetvā ekaṃ koṭṭhāsaṃ yācakānaṃ adāsi. Yācakā bahū, tesaṃ ‘‘mayhampi dehi, mayhampi dehī’’ti vadantānaṃ itarampi koṭṭhāsaṃ datvā taṃ divasaṃ saddhiṃ bhariyāya anāhāro vītināmesi. Iminā niyāmena cha divasā vītivattā.</paragraph>
    <paragraph line="1029">Athassa sattame divase tiṇaṃ āharamānassa sattāhaṃ nirāhārassa atisukhumālassa nalāṭe sūriyātapena pahaṭamatte akkhīni bhamiṃsu. So satiṃ paccupaṭṭhāpetuṃ asakkonto tiṇaṃ avattharitvā pati. Sakko tassa kiriyaṃ upadhārayamāno vicarati. So taṅkhaṇaññeva āgantvā ākāse ṭhatvā paṭhamaṃ gāthamāha –</paragraph>
    <hangnum line="1030" number="157"></hangnum>
    <gatha1 line="1031"> ‘‘Adāsi <pageBreak edition="Vipassana Research Institut" number="3.0111" /> dānāni pure visayha, dadato ca te khayadhammo ahosi;</gatha1>
    <gathalast line="1032">Ito paraṃ ce na dadeyya dānaṃ, tiṭṭheyyuṃ te saṃyamantassa bhogā’’ti.</gathalast>
    <paragraph line="1033">Tassattho – ambho visayha tvaṃ ito pubbe tava gehe dhane vijjamāne sakalajambudīpaṃ unnaṅgalaṃ karitvā dānāni adāsi. Tassa ca te evaṃ dadato bhogānaṃ khayadhammo khayasabhāvo ahosi, sabbaṃ sāpateyyaṃ khīṇaṃ, ito paraṃ cepi tvaṃ dānaṃ na dadeyya, kassaci kiñci na dadeyyāsi, tava saṃyamantassa adadantassa bhogā tatheva <pageBreak edition="Pali Text Society" number="3.0131" /> tiṭṭheyyuṃ, ‘‘ito paṭṭhāya na dassāmī’’ti tvaṃ mayhaṃ paṭiññaṃ dehi, ahaṃ te bhoge dassessāmīti.</paragraph>
    <paragraph line="1034">Mahāsatto <pageBreak edition="Myanmar" number="3.0120" /> tassa vacanaṃ sutvā ‘‘kosi tva’’nti āha. ‘‘Sakkohamasmī’’ti. Bodhisatto ‘‘sakko nāma sayaṃ dānaṃ datvā sīlaṃ samādiyitvā uposathakammaṃ katvā satta vattapadāni pūretvā sakkattaṃ patto, tvaṃ pana attano issariyakāraṇaṃ dānaṃ vāresi, anariyaṃ vata karosī’’ti vatvā tisso gāthā abhāsi –</paragraph>
    <hangnum line="1035" number="158"></hangnum>
    <gatha1 line="1036"> ‘‘Anariyamariyena sahassanetta, suduggatenāpi akiccamāhu;</gatha1>
    <gathalast line="1037">Mā vo dhanaṃ taṃ ahu devarāja, yaṃ bhogahetu vijahemu saddhaṃ.</gathalast>
    <hangnum line="1038" number="159"></hangnum>
    <gatha1 line="1039"> ‘‘Yena eko ratho yāti, yāti tenaparo ratho;</gatha1>
    <gathalast line="1040">Porāṇaṃ nihitaṃ vattaṃ, vattataññeva vāsava.</gathalast>
    <hangnum line="1041" number="160"></hangnum>
    <gatha1 line="1042"> ‘‘Yadi hessati dassāma, asante kiṃ dadāmase;</gatha1>
    <gathalast line="1043">Evaṃbhūtāpi dassāma, mā dānaṃ pamadamhase’’ti.</gathalast>
    <paragraph line="1044">Tattha <bold>anariya</bold>nti lāmakaṃ pāpakammaṃ. <bold>Ariyenā</bold>ti parisuddhācārena ariyena. <bold>Suduggatenāpī</bold>ti sudaliddenāpi. <bold>Akiccamāhū</bold>ti akattabbanti buddhādayo ariyā vadanti, tvaṃ pana maṃ anariyaṃ maggaṃ ārocesīti adhippāyo. <bold>Vo</bold>ti nipātamattaṃ. <bold>Yaṃ bhogahetū</bold>ti yassa dhanassa paribhuñjanahetu mayaṃ dānasaddhaṃ vijahemu pariccajeyyāma, taṃ dhanameva mā ahu, na no tena dhanena atthoti dīpeti.</paragraph>
    <paragraph line="1045"><bold>Ratho</bold>ti yaṃkiñci yānaṃ. Idaṃ vuttaṃ hoti – yena maggena eko ratho yāti, aññopi ratho <pageBreak edition="Vipassana Research Institut" number="3.0112" /> ‘‘rathassa gatamaggo eso’’ti teneva maggena yāti. <bold>Porāṇaṃ nihitaṃ vatta</bold>nti yaṃ mayā pubbe nihitaṃ vattaṃ, taṃ mayi dharante vattatuyeva, mā tiṭṭhatūti attho. <bold>Evaṃbhūtā</bold>ti evaṃ tiṇahārakabhūtāpi mayaṃ yāva <pageBreak edition="Pali Text Society" number="3.0132" /> jīvāma, tāva dassāmayeva. Kiṃkāraṇā? <bold>Mā dānaṃ pamadamhase</bold>ti. Adadanto hi dānaṃ pamajjati nāma na sarati na sallakkheti, ahaṃ pana jīvamāno dānaṃ pamussituṃ na icchāmi, tasmā dānaṃ dassāmiyevāti dīpeti.</paragraph>
    <paragraph line="1046">Sakko taṃ paṭibāhituṃ asakkonto ‘‘kimatthāya dānaṃ dadāsī’’ti pucchi. Bodhisatto ‘‘neva sakkattaṃ, na brahmattaṃ patthayamāno, sabbaññutaṃ patthento <pageBreak edition="Myanmar" number="3.0121" /> panāhaṃ dadāmī’’ti āha. Sakko tassa vacanaṃ sutvā tuṭṭho hatthena piṭṭhiṃ parimajji. Bodhisattassa taṅkhaṇaññeva parimajjitamattasseva sakalasarīraṃ paripūri. Sakkānubhāvena cassa sabbo vibhavaparicchedo paṭipākatikova ahosi. Sakko ‘‘mahāseṭṭhi, tvaṃ ito paṭṭhāya divase divase dvādasa satasahassāni vissajjento dānaṃ dadāhī’’ti tassa gehe aparimāṇaṃ dhanaṃ katvā taṃ uyyojetvā sakaṭṭhānameva gato.</paragraph>
    <paragraph line="1047">Satthā imaṃ dhammadesanaṃ āharitvā jātakaṃ samodhānesi – ‘‘tadā seṭṭhibhariyā rāhulamātā ahosi, visayho pana seṭṭhi ahameva ahosi’’nti.</paragraph>
    <centered line="1048">Visayhajātakavaṇṇanā dasamā.</centered>
    <centered line="1049">Kokilavaggo catuttho.</centered>
    <title line="1050">5. Cūḷakuṇālavaggo</title>
    <hangnum line="1051"></hangnum>
    <paragraph line="1052"> [341] 1. Kaṇḍarījātakavaṇṇanā</paragraph>
    <paragraph line="1053"><bold>Narānamārāmakarāsū</bold>ti <pageBreak edition="Vipassana Research Institut" number="3.0113" /> imassa jātakassa vitthārakathā <bold>kuṇālajātake</bold> (jā. 2.21.kuṇālajātaka) āvi bhavissati.</paragraph>
    <centered line="1054">Kaṇḍarījātakavaṇṇanā paṭhamā.</centered>
    <hangnum line="1055"></hangnum>
    <paragraph line="1056"> [342] 2. Vānarajātakavaṇṇanā</paragraph>
    <paragraph line="1057"><bold>Asakkhiṃ</bold><pageBreak edition="Pali Text Society" number="3.0133" /><bold>vata attāna</bold>nti idaṃ satthā veḷuvane viharanto devadattassa vadhāya parisakkanaṃ ārabbha kathesi. Vatthu (jā. aṭṭha. 2.2.susumārajātakavaṇṇanā) heṭṭhā vitthāritameva.</paragraph>
    <paragraph line="1058">Atīte pana bārāṇasiyaṃ brahmadatte rajjaṃ kārente bodhisatto himavantapadese kapiyoniyaṃ nibbattitvā vayappatto gaṅgātīre vasi. Athekā antogaṅgāyaṃ saṃsumārī bodhisattassa hadayamaṃse dohaḷaṃ uppādetvā <pageBreak edition="Myanmar" number="3.0122" /> saṃsumārassa kathesi. So ‘‘taṃ kapiṃ udake nimujjāpetvā māretvā hadayamaṃsaṃ gahetvā saṃsumāriyā dassāmī’’ti cintetvā mahāsattaṃ āha – ‘‘ehi, samma, antaradīpake phalāphale khādituṃ gacchāmā’’ti. ‘‘Kathaṃ, samma, ahaṃ gamissāmī’’ti. ‘‘Ahaṃ taṃ mama piṭṭhiyaṃ nisīdāpetvā nessāmī’’ti. So tassa cittaṃ ajānanto laṅghitvā piṭṭhiyaṃ nisīdi. Saṃsumāro thokaṃ gantvā nimujjituṃ ārabhi. Atha naṃ vānaro ‘‘kiṃkāraṇā, bho, maṃ udake nimujjāpesī’’ti āha. ‘‘Ahaṃ taṃ māretvā tava hadayamaṃsaṃ mama bhariyāya dassāmī’’ti. ‘‘Dandha tvaṃ mama hadayamaṃsaṃ ure atthīti maññasī’’ti? ‘‘Atha kahaṃ te ṭhapita’’nti? ‘‘Etaṃ udumbare olambantaṃ na passasī’’ti? ‘‘Passāmi, dassasi pana me’’ti. ‘‘Āma, dassāmī’’ti. Saṃsumāro dandhatāya taṃ gahetvā nadītīre udumbaramūlaṃ gato. Bodhisatto tassa piṭṭhito laṅghitvā udumbararukkhe nisinno imā gāthā abhāsi –</paragraph>
    <hangnum line="1059" number="161"></hangnum>
    <gatha1 line="1060"> ‘‘Asakkhiṃ <pageBreak edition="Vipassana Research Institut" number="3.0114" /> vata attānaṃ, uddhātuṃ udakā thalaṃ;</gatha1>
    <gathalast line="1061">Na dānāhaṃ puna tuyhaṃ, vasaṃ gacchāmi vārija.</gathalast>
    <hangnum line="1062" number="162"></hangnum>
    <gatha1 line="1063"> ‘‘Alametehi ambehi, jambūhi panasehi ca;</gatha1>
    <gathalast line="1064">Yāni pāraṃ samuddassa, varaṃ mayhaṃ udumbaro.</gathalast>
    <hangnum line="1065" number="163"></hangnum>
    <gatha1 line="1066"> ‘‘Yo ca uppatitaṃ atthaṃ, na khippamanubujjhati;</gatha1>
    <gathalast line="1067">Amittavasamanveti, pacchā ca anutappati.</gathalast>
    <hangnum line="1068" number="164"></hangnum>
    <gatha1 line="1069"> ‘‘Yo <pageBreak edition="Pali Text Society" number="3.0134" /> ca uppatitaṃ atthaṃ, khippameva nibodhati;</gatha1>
    <gathalast line="1070">Muccate sattusambādhā, na ca pacchānutappatī’’ti.</gathalast>
    <paragraph line="1071">Tattha <bold>asakkhiṃ vatā</bold>ti samattho vata ahosiṃ. <bold>Uddhātu</bold>nti uddharituṃ. <bold>Vārijā</bold>ti saṃsumāraṃ ālapati. <bold>Yāni pāraṃ samuddassā</bold>ti gaṅgaṃ samuddanāmenālapanto ‘‘yāni samuddassa pāraṃ gantvā khāditabbāni, alaṃ tehī’’ti vadati. <bold>Pacchā ca anutappatī</bold>ti uppannaṃ atthaṃ khippaṃ ajānanto amittavasaṃ gacchati, pacchā ca anutappati.</paragraph>
    <paragraph line="1072">Iti so catūhi gāthāhi lokiyakiccānaṃ nipphattikāraṇaṃ kathetvā vanasaṇḍameva pāvisi.</paragraph>
    <paragraph line="1073">Satthā <pageBreak edition="Myanmar" number="3.0123" /> imaṃ dhammadesanaṃ āharitvā jātakaṃ samodhānesi – ‘‘tadā saṃsumāro devadatto ahosi, vānaro pana ahameva ahosi’’nti.</paragraph>
    <centered line="1074">Vānarajātakavaṇṇanā dutiyā.</centered>
    <hangnum line="1075"></hangnum>
    <paragraph line="1076"> [343] 3. Kuntinījātakavaṇṇanā</paragraph>
    <paragraph line="1077"><bold>Avasimha tavāgāre</bold>ti idaṃ satthā jetavane viharanto kosalarañño gehe nivutthaṃ kuntinīsakuṇikaṃ ārabbha kathesi. Sā kira rañño dūteyyahārikā ahosi. Dve potakāpissā atthi, rājā taṃ sakuṇikaṃ ekassa rañño paṇṇaṃ gāhāpetvā pesesi. Tassā gatakāle <pageBreak edition="Vipassana Research Institut" number="3.0115" /> rājakule dārakā te sakuṇapotake hatthehi parimaddantā māresuṃ. Sā āgantvā te potake mate passantī ‘‘kena me puttakā māritā’’ti pucchi. ‘‘Asukena ca asukena cā’’ti. Tasmiñca kāle rājakule posāvanikabyaggho atthi kakkhaḷo pharuso, bandhanabalena tiṭṭhati. Atha te dārakā taṃ byagghaṃ dassanāya agamaṃsu. Sāpi sakuṇikā tehi saddhiṃ gantvā ‘‘yathā imehi mama puttakā māritā, tatheva ne karissāmī’’ti te dārake gahetvā byagghassa pādamūle khipi, byaggho murāmurāpetvā khādi. Sā ‘‘idāni me manoratho paripuṇṇo’’ti uppatitvā himavantameva gatā. Taṃ kāraṇaṃ sutvā bhikkhū dhammasabhāyaṃ kathaṃ samuṭṭhāpesuṃ ‘‘āvuso, rājakule kira asukā nāma kuntinī <pageBreak edition="Pali Text Society" number="3.0135" /> sakuṇikā ye hissā potakā māritā, te dārake byagghassa pādamūle khipitvā himavantameva gatā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesā attano potakaghātake dārake gahetvā byagghassa pādamūle khipitvā himavantameva gatā’’ti vatvā atītaṃ āhari.</paragraph>
    <paragraph line="1078">Atīte bārāṇasiyaṃ bodhisatto dhammena samena rajjaṃ kāresi. Tassa nivesane ekā kuntinī sakuṇikā dūteyyahārikāti sabbaṃ purimasadisameva. Ayaṃ pana viseso. Ayaṃ kuntinī byagghena dārake mārāpetvā <pageBreak edition="Myanmar" number="3.0124" /> cintesi ‘‘idāni na sakkā mayā idha vasituṃ, gamissāmi, gacchantī ca pana rañño anārocetvā na gamissāmi, ārocetvāva gamissāmī’’ti. Sā rājānaṃ upasaṅkamitvā vanditvā ekamantaṃ ṭhitā ‘‘sāmi, tumhākaṃ pamādena mama puttake dārakā māresuṃ, ahaṃ kodhavasikā hutvā te dārake paṭimāresiṃ, idāni mayā idha vasituṃ na sakkā’’ti vatvā paṭhamaṃ gāthamāha –</paragraph>
    <hangnum line="1079" number="165"></hangnum>
    <gatha1 line="1080"> ‘‘Avasimha tavāgāre, niccaṃ sakkatapūjitā,</gatha1>
    <gathalast line="1081">Tvameva dānimakari, handa rāja vajāmaha’’nti.</gathalast>
    <paragraph line="1082">Tattha <bold>tvameva dānimakarī</bold>ti maṃ paṇṇaṃ gāhāpetvā pesetvā attano pamādena mama piyaputtake arakkhanto tvaññeva idāni etaṃ mama domanassakāraṇaṃ akari. <bold>Handā</bold>ti vavassaggatthe nipāto. <bold>Rājā</bold>ti bodhisattaṃ ālapati. <bold>Vajāmaha</bold>nti ahaṃ himavantaṃ gacchāmīti.</paragraph>
    <paragraph line="1083">Taṃ sutvā rājā dutiyaṃ gāthamāha –</paragraph>
    <hangnum line="1084" number="166"></hangnum>
    <gatha1 line="1085"> ‘‘Yo <pageBreak edition="Vipassana Research Institut" number="3.0116" /> ve kate paṭikate, kibbise paṭikibbise;</gatha1>
    <gathalast line="1086">Evaṃ taṃ sammatī veraṃ, vasa kuntini māgamā’’ti.</gathalast>
    <paragraph line="1087">Tassattho – yo puggalo parena kate kibbise attano puttamāraṇādike dāruṇe kamme kate puna attano tassa puggalassa paṭikate paṭikibbise ‘‘paṭikataṃ <pageBreak edition="Pali Text Society" number="3.0136" /> mayā tassā’’ti jānāti. <bold>Evaṃ taṃ sammatī vera</bold>nti ettakena taṃ veraṃ sammati vūpasantaṃ hoti, tasmā vasa kuntini māgamāti.</paragraph>
    <paragraph line="1088">Taṃ sutvā kuntinī tatiyaṃ gāthamāha –</paragraph>
    <hangnum line="1089" number="167"></hangnum>
    <gatha1 line="1090"> ‘‘Na katassa ca kattā ca, metti sandhīyate puna;</gatha1>
    <gathalast line="1091">Hadayaṃ nānujānāti, gacchaññeva rathesabhā’’ti.</gathalast>
    <paragraph line="1092">Tattha <bold>na katassa ca kattā cā</bold>ti katassa ca abhibhūtassa upapīḷitassa puggalassa, idāni vibhattivipariṇāmaṃ katvā yo kattā tassa cāti imesaṃ dvinnaṃ puggalānaṃ puna mittabhāvo nāma na sandhīyati na ghaṭīyatīti attho. <bold>Hadayaṃ nānujānātī</bold>ti tena kāraṇena mama hadayaṃ <pageBreak edition="Myanmar" number="3.0125" /> idha vāsaṃ nānujānāti. <bold>Gacchaññeva rathesabhā</bold>ti tasmā ahaṃ mahārāja gamissāmiyevāti.</paragraph>
    <paragraph line="1093">Taṃ sutvā rājā catutthaṃ gāthamāha –</paragraph>
    <hangnum line="1094" number="168"></hangnum>
    <gatha1 line="1095"> ‘‘Katassa ceva kattā ca, metti sandhīyate puna;</gatha1>
    <gathalast line="1096">Dhīrānaṃ no ca bālānaṃ, vasa kuntini māgamā’’ti.</gathalast>
    <paragraph line="1097">Tassattho – katassa ceva puggalassa, yo ca kattā tassa metti sandhīyate puna, sā pana dhīrānaṃ, no ca bālānaṃ. Dhīrānañhi metti bhinnāpi puna ghaṭīyati, bālānaṃ pana sakiṃ bhinnā bhinnāva hoti, tasmā vasa kuntini māgamāti.</paragraph>
    <paragraph line="1098">Sakuṇikā ‘‘evaṃ santepi na sakkā mayā idha vasituṃ sāmī’’ti rājānaṃ vanditvā uppatitvā himavantameva gatā.</paragraph>
    <paragraph line="1099">Satthā <pageBreak edition="Vipassana Research Institut" number="3.0117" /> imaṃ dhammadesanaṃ āharitvā jātakaṃ samodhānesi – ‘‘tadā kuntinīyeva etarahi kuntinī ahosi, bārāṇasirājā pana ahameva ahosi’’nti.</paragraph>
    <centered line="1100">Kuntinījātakavaṇṇanā tatiyā.</centered>
    <hangnum line="1101"></hangnum>
    <paragraph line="1102"> [344] 4. Ambajātakavaṇṇanā</paragraph>
    <paragraph line="1103"><bold>Yo</bold><pageBreak edition="Pali Text Society" number="3.0137" /><bold>nīliyaṃ maṇḍayatī</bold>ti idaṃ satthā jetavane viharanto ekaṃ ambagopakattheraṃ ārabbha kathesi. So kira mahallakakāle pabbajitvā jetavanapaccante ambavane paṇṇasālaṃ kāretvā ambe rakkhanto patitāni ambapakkāni khādanto vicarati, attano sambandhamanussānampi deti. Tasmiṃ bhikkhācāraṃ paviṭṭhe ambacorakā ambāni pātetvā khāditvā ca gahetvā ca gacchanti. Tasmiṃ khaṇe catasso seṭṭhidhītaro aciravatiyaṃ nhāyitvā vicarantiyo taṃ ambavanaṃ pavisiṃsu. Mahallako āgantvā tā disvā ‘‘tumhehi me ambāni khāditānī’’ti āha. ‘‘Bhante, mayaṃ idāneva āgatā, na tumhākaṃ ambāni khādāmā’’ti. ‘‘Tena hi sapathaṃ karothā’’ti? ‘‘Karoma, bhante’’ti sapathaṃ kariṃsu. Mahallako tā sapathaṃ kāretvā lajjāpetvā vissajjesi. Tassa taṃ kiriyaṃ sutvā bhikkhū dhammasabhāyaṃ kathaṃ <pageBreak edition="Myanmar" number="3.0126" /> samuṭṭhāpesuṃ ‘‘āvuso, asuko kira mahallako attano vasanakaṃ ambavanaṃ paviṭṭhā seṭṭhidhītaro sapathaṃ kāretvā lajjāpetvā vissajjesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa ambagopako hutvā catasso seṭṭhidhītaro sapathaṃ kāretvā lajjāpetvā vissajjesī’’ti vatvā atītaṃ āhari.</paragraph>
    <paragraph line="1104">Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi. Tadā eko kūṭajaṭilo bārāṇasiṃ upanissāya nadītīre ambavane paṇṇasālaṃ māpetvā ambe rakkhanto patitāni ambapakkāni khādanto sambandhamanussānampi dento nānappakārena micchājīvena jīvikaṃ kappento vicarati. Tadā sakko devarājā ‘‘ke nu kho loke mātāpitaro upaṭṭhahanti, kule jeṭṭhāpacayanakammaṃ karonti, dānaṃ denti, sīlaṃ rakkhanti, uposathakammaṃ karonti, ke pabbajitā samaṇadhamme yuttapayuttā viharanti, ke anācāraṃ carantī’’ti lokaṃ volokento imaṃ ambagopakaṃ <pageBreak edition="Pali Text Society" number="3.0138" /> anācāraṃ kūṭajaṭilaṃ disvā ‘‘ayaṃ kūṭajaṭilo kasiṇaparikammādiṃ attano samaṇadhammaṃ pahāya ambavanaṃ <pageBreak edition="Vipassana Research Institut" number="3.0118" /> rakkhanto vicarati, saṃvejessāmi na’’nti tassa gāmaṃ bhikkhāya paviṭṭhakāle attano ānubhāvena ambe pātetvā corehi vilumbite viya akāsi.</paragraph>
    <paragraph line="1105">Tadā bārāṇasito catasso seṭṭhidhītaro taṃ ambavanaṃ pavisiṃsu. Kūṭajaṭilo tā disvā ‘‘tumhehi me ambāni khāditānī’’ti palibuddhi. ‘‘Bhante, mayaṃ idāneva āgatā, na te ambāni khādāmā’’ti. ‘‘Tena hi sapathaṃ karothā’’ti? ‘‘Katvā ca pana gantuṃ labhissāmā’’ti? ‘‘Āma, labhissathā’’ti. ‘‘Sādhu, bhante’’ti tāsu jeṭṭhikā sapathaṃ karontī paṭhamaṃ gāthamāha –</paragraph>
    <hangnum line="1106" number="169"></hangnum>
    <gatha1 line="1107"> ‘‘Yo nīliyaṃ maṇḍayati, saṇḍāsena vihaññati;</gatha1>
    <gathalast line="1108">Tassa sā vasamanvetu, yā te ambe avāharī’’ti.</gathalast>
    <paragraph line="1109">Tassattho – yo puriso palitānaṃ kāḷavaṇṇakaraṇatthāya nīlaphalādīni yojetvā kataṃ nīliyaṃ maṇḍayati, nīlakesantare ca uṭṭhitaṃ <pageBreak edition="Myanmar" number="3.0127" /> palitaṃ uddharanto saṇḍāsena vihaññati kilamati, tassa evarūpassa mahallakassa sā vasaṃ anvetu, tathārūpaṃ patiṃ labhatu, yā te ambe avāharīti.</paragraph>
    <paragraph line="1110">Tāpaso ‘‘tvaṃ ekamantaṃ tiṭṭhāhī’’ti vatvā dutiyaṃ seṭṭhidhītaraṃ sapathaṃ kāresi. Sā sapathaṃ karontī dutiyaṃ gāthamāha –</paragraph>
    <hangnum line="1111" number="170"></hangnum>
    <gatha1 line="1112"> ‘‘Vīsaṃ vā pañcavīsaṃ vā, ūnatiṃsaṃva jātiyā;</gatha1>
    <gathalast line="1113">Tādisā pati mā laddhā, yā te ambe avāharī’’ti.</gathalast>
    <paragraph line="1114">Tassattho – nāriyo nāma pannarasasoḷasavassikakāle purisānaṃ piyā honti. Yā pana tava ambāni avāhari, sā evarūpe yobbane patiṃ alabhitvā jātiyā vīsaṃ vā pañcavīsaṃ vā ekena dvīhi ūnatāya ūnatiṃsaṃ vā vassāni patvā tādisā paripakkavayā hutvāpi patiṃ mā laddhāti.</paragraph>
    <paragraph line="1115">Tāyapi sapathaṃ katvā ekamantaṃ ṭhitāya tatiyā tatiyaṃ gāthamāha –</paragraph>
    <hangnum line="1116" number="171"></hangnum>
    <gatha1 line="1117"> ‘‘Dīghaṃ <pageBreak edition="Vipassana Research Institut" number="3.0119" /><pageBreak edition="Pali Text Society" number="3.0139" /> gacchatu addhānaṃ, ekikā abhisārikā;</gatha1>
    <gathalast line="1118">Saṅkete pati mā adda, yā te ambe avāharī’’ti.</gathalast>
    <paragraph line="1119">Tassattho – yā te ambe avāhari, sā patiṃ patthayamānā tassa santikaṃ abhisaraṇatāya abhisārikā nāma hutvā ekikā adutiyā gāvutadvigāvutamattaṃ dīghaṃ addhānaṃ gacchatu, gantvāpi ca tasmiṃ asukaṭṭhānaṃ nāma āgaccheyyāsīti kate saṅkete taṃ patiṃ mā addasāti.</paragraph>
    <paragraph line="1120">Tāyapi sapathaṃ katvā ekamantaṃ ṭhitāya catutthā catutthaṃ gāthamāha –</paragraph>
    <hangnum line="1121" number="172"></hangnum>
    <gatha1 line="1122"> ‘‘Alaṅkatā suvasanā, mālinī candanussadā;</gatha1>
    <gathalast line="1123">Ekikā sayane setu, yā te ambe avāharī’’ti. – sā uttānatthāyeva;</gathalast>
    <paragraph line="1124">Tāpaso ‘‘tumhehi atibhāriyā sapathā katā, aññehi ambāni khāditāni bhavissanti, gacchatha dāni tumhe’’ti tā uyyojesi. Sakko bheravarūpārammaṇaṃ dassetvā kūṭatāpasaṃ tato palāpesi.</paragraph>
    <paragraph line="1125">Satthā <pageBreak edition="Myanmar" number="3.0128" /> imaṃ dhammadesanaṃ āharitvā jātakaṃ samodhānesi – ‘‘tadā kūṭajaṭilo ayaṃ ambagopako mahallako ahosi, catasso seṭṭhidhītaro etāyeva, sakko pana ahameva ahosi’’nti.</paragraph>
    <centered line="1126">Ambajātakavaṇṇanā catutthā.</centered>
    <hangnum line="1127"></hangnum>
    <paragraph line="1128"> [345] 5. Rājakumbhajātakavaṇṇanā</paragraph>
    <paragraph line="1129"><bold>Vanaṃ yadaggi dahatī</bold>ti idaṃ satthā jetavane viharanto ekaṃ alasabhikkhuṃ ārabbha kathesi. So kira sāvatthivāsī kulaputto sāsane uraṃ datvā pabbajitvāpi alaso ahosi uddesaparipucchāyonisomanasikāravattapaṭivattādīhi paribāhiro nīvaraṇābhibhūto. Nisinnaṭṭhānādīsu iriyāpathesu tathā eva hoti. Tassa taṃ ālasiyabhāvaṃ ārabbha bhikkhū dhammasabhāyaṃ kathaṃ samuṭṭhāpesuṃ ‘‘āvuso, asuko nāma bhikkhu evarūpe niyyānikasāsane pabbajitvā <pageBreak edition="Vipassana Research Institut" number="3.0120" /> ālasiyo kusīto nīvaraṇābhibhūto viharatī’’ti <pageBreak edition="Pali Text Society" number="3.0140" />. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa ālasiyoyevā’’ti vatvā atītaṃ āhari.</paragraph>
    <paragraph line="1130">Atīte bārāṇasiyaṃ brahmadatte rajjaṃ kārente bodhisatto tassa amaccaratanaṃ ahosi, bārāṇasirājā ālasiyajātiko ahosi. Bodhisatto ‘‘rājānaṃ pabodhessāmī’’ti ekaṃ upamaṃ upadhārento vicarati. Athekadivasaṃ rājā uyyānaṃ gantvā amaccagaṇaparivuto tattha vicaranto ekaṃ rājakumbhaṃ nāma ālasiyaṃ passi. Tathārūpā kira ālasiyā sakaladivasaṃ gacchantāpi ekadvaṅgulamattameva gacchanti. Rājā taṃ disvā ‘‘vayassa ko nāma so’’ti bodhisattaṃ pucchi. Mahāsatto ‘‘rājakumbho nāmesa, mahārāja, ālasiyo. Evarūpo hi sakaladivasaṃ gacchantopi ekaṅguladvaṅgulamattameva gacchatī’’ti vatvā tena saddhiṃ sallapanto ‘‘ambho, rājakumbha, tumhākaṃ dandhagamanaṃ imasmiṃ araññe dāvaggimhi uṭṭhite kiṃ karothā’’ti vatvā paṭhamaṃ gāthamāha –</paragraph>
    <hangnum line="1131" number="173"></hangnum>
    <gatha1 line="1132"> ‘‘Vanaṃ <pageBreak edition="Myanmar" number="3.0129" /> yadaggi dahati, pāvako kaṇhavattanī;</gatha1>
    <gathalast line="1133">Kathaṃ karosi pacalaka, evaṃ dandhaparakkamo’’ti.</gathalast>
    <paragraph line="1134">Tattha <bold>yadaggī</bold>ti yadā aggi. <bold>Pāvako kaṇhavattanī</bold>ti aggino vevacanaṃ. <bold>Pacalakā</bold>ti taṃ ālapati. So hi calanto calanto gacchati, niccaṃ vā pacalāyati, tasmā ‘‘pacalako’’ti vuccati. <bold>Dandhaparakkamo</bold>ti garuvīriyo.</paragraph>
    <paragraph line="1135">Taṃ sutvā rājakumbho dutiyaṃ gāthamāha –</paragraph>
    <hangnum line="1136" number="174"></hangnum>
    <gatha1 line="1137"> ‘‘Bahūni rukkhachiddāni, pathabyā vivarāni ca;</gatha1>
    <gathalast line="1138">Tāni ce nābhisambhoma, hoti no kālapariyāyo’’ti.</gathalast>
    <paragraph line="1139">Tassattho – paṇḍita, amhākaṃ ito uttarigamanaṃ nāma natthi. Imasmiṃ pana araññe rukkhachiddāni pathaviyaṃ vivarāni ca bahūni. Yadi tāni na pāpuṇāma, <bold>hoti no kālapariyāyo</bold>ti maraṇameva no hotīti.</paragraph>
    <paragraph line="1140">Taṃ <pageBreak edition="Pali Text Society" number="3.0141" /> sutvā bodhisatto itarā dve gāthā abhāsi –</paragraph>
    <hangnum line="1141" number="175"></hangnum>
    <gatha1 line="1142"> ‘‘Yo <pageBreak edition="Vipassana Research Institut" number="3.0121" /> dandhakāle tarati, taraṇīye ca dandhati;</gatha1>
    <gathalast line="1143">Sukkhapaṇṇaṃva akkamma, atthaṃ bhañjati attano.</gathalast>
    <hangnum line="1144" number="176"></hangnum>
    <gatha1 line="1145"> ‘‘Yo dandhakāle dandheti, taraṇīye ca tārayi;</gatha1>
    <gathalast line="1146">Sasīva rattiṃ vibhajaṃ, tassattho paripūratī’’ti.</gathalast>
    <paragraph line="1147">Tattha <bold>dandhakāle</bold>ti tesaṃ tesaṃ kammānaṃ saṇikaṃ kattabbakāle. <bold>Taratī</bold>ti turitaturito vegena tāni kammāni karoti. <bold>Sukkhapaṇṇaṃvā</bold>ti yathā vātātapasukkhaṃ tālapaṇṇaṃ balavā puriso akkamitvā bhañjeyya, tattheva cuṇṇavicuṇṇaṃ kareyya, evaṃ so attano atthaṃ vuddhiṃ bhañjati. <bold>Dandhetī</bold>ti dandhayati dandhakātabbāni kammāni dandhameva karoti. <bold>Tārayī</bold>ti turitakātabbāni kammāni turitova karoti. <bold>Sasīva rattiṃ vibhaja</bold>nti yathā cando juṇhapakkhaṃ rattiṃ jotayamāno kāḷapakkharattito rattiṃ vibhajanto divase divase paripūrati, evaṃ tassa purisassa attho paripūratīti vuttaṃ hoti.</paragraph>
    <paragraph line="1148">Rājā <pageBreak edition="Myanmar" number="3.0130" /> bodhisattassa vacanaṃ sutvā tato paṭṭhāya analaso jāto.</paragraph>
    <paragraph line="1149">Satthā imaṃ dhammadesanaṃ āharitvā jātakaṃ samodhānesi – ‘‘tadā rājakumbho ālasiyabhikkhu ahosi, paṇḍitāmacco pana ahameva ahosi’’nti.</paragraph>
    <centered line="1150">Rājakumbhajātakavaṇṇanā pañcamā.</centered>
    <hangnum line="1151"></hangnum>
    <paragraph line="1152"> [346] 6. Kesavajātakavaṇṇanā</paragraph>
    <paragraph line="1153"><bold>Manussindaṃ jahitvānā</bold>ti idaṃ satthā jetavane viharanto vissāsabhojanaṃ ārabbha kathesi. Anāthapiṇḍikassa kira gehe pañcannaṃ bhikkhusatānaṃ nibaddhabhattaṃ hoti, gehaṃ niccakālaṃ <pageBreak edition="Pali Text Society" number="3.0142" /> bhikkhusaṅghassa opānabhūtaṃ kāsāvapajjotaṃ isivātapaṭivātaṃ. Athekadivasaṃ rājā nagaraṃ padakkhiṇaṃ karonto seṭṭhino nivesane bhikkhusaṅghaṃ disvā ‘‘ahampi ariyasaṅghassa nibaddhaṃ bhikkhaṃ dassāmī’’ti vihāraṃ gantvā satthāraṃ vanditvā pañcannaṃ bhikkhusatānaṃ nibaddhaṃ bhikkhaṃ paṭṭhapesi. Tato paṭṭhāya rājanivesane nibaddhaṃ bhikkhā diyyati, tivassikagandhasālibhojanaṃ paṇītaṃ. Vissāsenapi sinehenapi sahatthā dāyakā natthi, rājayutte dāpesi. Bhikkhū nisīditvā <pageBreak edition="Vipassana Research Institut" number="3.0122" /> bhuñjituṃ na icchanti, nānaggarasabhattaṃ gahetvā attano attano upaṭṭhākakulaṃ gantvā taṃ bhattaṃ tesaṃ datvā tehi dinnaṃ lūkhaṃ vā paṇītaṃ vā bhuñjanti.</paragraph>
    <paragraph line="1154">Athekadivasaṃ rañño bahuṃ phalāphalaṃ āhariṃsu. Rājā ‘‘saṅghassa dethā’’ti āha. Manussā bhattaggaṃ gantvā ekabhikkhumpi adisvā ‘‘eko bhikkhupi natthī’’ti rañño ārocesuṃ. ‘‘Nanu velāyeva tāvā’’ti? ‘‘Āma, velā, bhikkhū pana tumhākaṃ gehe bhattaṃ gahetvā attano attano vissāsikānaṃ upaṭṭhākānaṃ gehaṃ gantvā tesaṃ datvā tehi dinnaṃ lūkhaṃ vā paṇītaṃ vā bhuñjantī’’ti. Rājā ‘‘amhākaṃ bhattaṃ paṇītaṃ, kena nu kho kāraṇena abhutvā aññaṃ bhuñjanti, satthāraṃ pucchissāmī’’ti cintetvā vihāraṃ gantvā satthāraṃ vanditvā pucchi. Satthā ‘‘mahārāja, bhojanaṃ nāma vissāsaparamaṃ, tumhākaṃ <pageBreak edition="Myanmar" number="3.0131" /> gehe vissāsaṃ paccupaṭṭhāpetvā sinehena dāyakānaṃ abhāvā bhikkhū bhattaṃ gahetvā attano attano vissāsikaṭṭhāne paribhuñjanti. Mahārāja, vissāsasadiso añño raso nāma natthi, avissāsikena dinnaṃ catumadhurampi hi vissāsikena dinnaṃ sāmākabhattaṃ na agghati. Porāṇakapaṇḍitāpi roge uppanne raññā pañca vejjakulāni gahetvā bhesajje kāritepi roge avūpasante vissāsikānaṃ santikaṃ gantvā aloṇakaṃ sāmākanīvārayāguñceva udakamattasittaṃ aloṇakapaṇṇañca paribhuñjitvā nirogā jātā’’ti vatvā tena yācito atītaṃ āhari.</paragraph>
    <paragraph line="1155">Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāmhaṇakule nibbatti, ‘‘kappakumāro’’tissa <pageBreak edition="Pali Text Society" number="3.0143" /> nāmaṃ akaṃsu. So vayappatto takkasilāyaṃ sabbasippāni uggaṇhitvā aparabhāge isipabbajjaṃ pabbaji. Tadā kesavo nāma tāpaso pañcahi tāpasasatehi parivuto gaṇasatthā hutvā himavante vasati. Bodhisatto tassa santikaṃ gantvā pañcannaṃ antevāsikasatānaṃ jeṭṭhantevāsiko hutvā vihāsi, kesavatāpasassa hitajjhāsayo sasineho ahosi. Te aññamaññaṃ ativiya vissāsikā ahesuṃ. Aparabhāge kesavo te tāpase ādāya loṇambilasevanatthāya manussapathaṃ gantvā bārāṇasiṃ patvā rājuyyāne vasitvā punadivase nagaraṃ bhikkhāya pavisitvā rājadvāraṃ agamāsi. Rājā isigaṇaṃ disvā pakkosāpetvā antonivesane bhojetvā paṭiññaṃ gahetvā uyyāne vasāpesi. Atha vassāratte atikkante kesavo rājānaṃ āpucchi. Rājā ‘‘bhante, tumhe mahallakā, amhe tāva upanissāya vasatha, daharatāpase himavantaṃ pesethā’’ti āha. So ‘‘sādhū’’ti jeṭṭhantevāsikena saddhiṃ te himavantaṃ pesetvā sayaṃ ekakova ohiyi. Kappo himavantaṃ gantvā tāpasehi saddhiṃ vasi.</paragraph>
    <paragraph line="1156">Kesavo <pageBreak edition="Vipassana Research Institut" number="3.0123" /> kappena vinā vasanto ukkaṇṭhitvā taṃ daṭṭhukāmo hutvā niddaṃ na labhati, tassa niddaṃ alabhantassa sammā āhāro na pariṇāmaṃ gacchati, lohitapakkhandikā ahosi, bāḷhā vedanā vattanti. Rājā pañca vejjakulāni gahetvā tāpasaṃ paṭijaggi, rogo na vūpasammati. Kesavo rājānaṃ āha ‘‘mahārāja, kiṃ mayhaṃ maraṇaṃ icchatha, udāhu arogabhāva’’nti <pageBreak edition="Myanmar" number="3.0132" />? ‘‘Arogabhāvaṃ, bhante’’ti. ‘‘Tena hi maṃ himavantaṃ pesethā’’ti. ‘‘Sādhu, bhante’’ti rājā nāradaṃ nāma amaccaṃ pakkāsāpetvā ‘‘nārada, amhākaṃ bhadantaṃ gahetvā vanacarakehi saddhiṃ himavantaṃ yāhī’’ti pesesi. Nārado taṃ tattha netvā paccāgamāsi. Kesavassapi kappe diṭṭhamatteyeva cetasikarogo vūpasanto, ukkaṇṭhā paṭippassambhi. Athassa kappo aloṇakena adhūpanena <pageBreak edition="Pali Text Society" number="3.0144" /> udakamattasittapaṇṇena saddhiṃ sāmākanīvārayāguṃ adāsi, tassa taṅkhaṇaññeva lohitapakkhandikā paṭippassambhi.</paragraph>
    <paragraph line="1157">Puna rājā nāradaṃ pesesi ‘‘gaccha kesavassa tāpasassa pavattiṃ jānāhī’’ti. So gantvā taṃ arogaṃ disvā ‘‘bhante, bārāṇasirājā pañca vejjakulāni gahetvā paṭijagganto tumhe aroge kātuṃ nāsakkhi, kathaṃ te kappo paṭijaggī’’ti vatvā paṭhamaṃ gāthamāha –</paragraph>
    <hangnum line="1158" number="177"></hangnum>
    <gatha1 line="1159"> ‘‘Manussindaṃ jahitvāna, sabbakāmasamiddhinaṃ;</gatha1>
    <gathalast line="1160">Kathaṃ nu bhagavā kesī, kappassa ramati assame’’ti.</gathalast>
    <paragraph line="1161">Tattha <bold>manussinda</bold>nti manussānaṃ indaṃ bārāṇasirājānaṃ. <bold>Kathaṃ nu bhagavā kesī</bold>ti kena nu kho upāyena ayaṃ amhākaṃ bhagavā kesavatāpaso kappassa assame ramatīti.</paragraph>
    <paragraph line="1162">Evaṃ aññehi saddhiṃ sallapanto viya kesavassa abhiratikāraṇaṃ pucchi. Taṃ sutvā kesavo dutiyaṃ gāthamāha –</paragraph>
    <hangnum line="1163" number="178"></hangnum>
    <gatha1 line="1164"> ‘‘Sādūni ramaṇīyāni, santi vakkhā manoramā;</gatha1>
    <gathalast line="1165">Subhāsitāni kappassa, nārada ramayanti ma’’nti.</gathalast>
    <paragraph line="1166">Tattha <bold>vakkhā</bold>ti rukkhā. Pāḷiyaṃ pana ‘‘rukkhā’’tveva likhitaṃ. <bold>Subhāsitānī</bold>ti kappena kathitāni subhāsitāni maṃ ramayantīti attho.</paragraph>
    <paragraph line="1167">Evañca <pageBreak edition="Vipassana Research Institut" number="3.0124" /> pana vatvā ‘‘evaṃ maṃ abhiramāpento kappo aloṇakaṃ adhūpanaṃ udakasittapaṇṇamissaṃ sāmākanīvārayāguṃ pāyesi, tāya me sarīre byādhi vūpasamito, arogo jātomhī’’ti āha. Taṃ sutvā nārado tatiyaṃ gāthamāha –</paragraph>
    <hangnum line="1168" number="179"></hangnum>
    <gatha1 line="1169"> ‘‘Sālīnaṃ <pageBreak edition="Myanmar" number="3.0133" /> odanaṃ bhuñje, suciṃ maṃsūpasecanaṃ;</gatha1>
    <gathalast line="1170">Kathaṃ sāmākanīvāraṃ, aloṇaṃ chādayanti ta’’nti.</gathalast>
    <paragraph line="1171">Tattha <pageBreak edition="Pali Text Society" number="3.0145" /><bold>bhuñje</bold>ti bhuñjasi, ayameva vā pāṭho. <bold>Chādayantī</bold>ti chādayati pīṇeti toseti. Gāthābandhasukhatthaṃ pana anunāsiko kato. Idaṃ vuttaṃ hoti – yo tvaṃ suciṃ maṃsūpasecanaṃ rājakule rājārahaṃ sālibhattaṃ bhuñjasi, taṃ kathamidaṃ sāmākanīvāraṃ aloṇaṃ pīṇeti toseti, kathaṃ te etaṃ ruccatīti.</paragraph>
    <paragraph line="1172">Taṃ sutvā kesavo catutthaṃ gāthamāha –</paragraph>
    <hangnum line="1173" number="180"></hangnum>
    <gatha1 line="1174"> ‘‘Sāduṃ vā yadi vāsāduṃ, appaṃ vā yadi vā bahuṃ;</gatha1>
    <gathalast line="1175">Vissattho yattha bhuñjeyya, vissāsaparamā rasā’’ti.</gathalast>
    <paragraph line="1176">Tattha <bold>yadi vāsādu</bold>nti yadi vā asāduṃ. <bold>Vissattho</bold>ti nirāsaṅko vissāsapatto hutvā. <bold>Yattha bhuñjeyyā</bold>ti yasmiṃ nivesane evaṃ bhuñjeyya, tattha evaṃ bhuttaṃ yaṃkiñci bhojanaṃ sādumeva. Kasmā? Yasmā <bold>vissāsaparamā rasā,</bold> vissāso paramo uttamo etesanti vissāsaparamā rasā. Vissāsasadiso hi añño raso nāma natthi. Avissāsikena hi dinnaṃ catumadhurampi vissāsikena dinnaṃ ambilakañjiyaṃ na agghatīti.</paragraph>
    <paragraph line="1177">Nārado tassa vacanaṃ sutvā rañño santikaṃ gantvā ‘‘kesavo idaṃ nāma kathesī’’ti ācikkhi.</paragraph>
    <paragraph line="1178">Satthā imaṃ dhammadesanaṃ āharitvā jātakaṃ samodhānesi – ‘‘tadā rājā ānando ahosi, nārado sāriputto, kesavo bakabrahmā, kappo pana ahameva ahosi’’nti.</paragraph>
    <centered line="1179">Kesavajātakavaṇṇanā chaṭṭhā.</centered>
    <hangnum line="1180"></hangnum>
    <paragraph line="1181"> [347] 7. Ayakūṭajātakavaṇṇanā</paragraph>
    <paragraph line="1182"><bold>Sabbāyasa</bold>nti <pageBreak edition="Vipassana Research Institut" number="3.0125" /><pageBreak edition="Myanmar" number="3.0134" /> idaṃ satthā jetavane viharanto lokatthacariyaṃ ārabbha kathesi. Vatthu <bold>mahākaṇhajātake</bold> (jā. 1.12.61 ādayo) āvi bhavissati.</paragraph>
    <paragraph line="1183">Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto uggahitasabbasippo pitu accayena rajje patiṭṭhāya dhammena rajjaṃ kāresi. Tadā manussā devamaṅgalikā hutvā bahū ajeḷakādayo <pageBreak edition="Pali Text Society" number="3.0146" /> māretvā devatānaṃ balikammaṃ karonti. Bodhisatto ‘‘pāṇo na hantabbo’’ti bheriṃ carāpesi. Yakkhā balikammaṃ alabhamānā bodhisattassa kujjhitvā himavante yakkhasamāgamaṃ gantvā bodhisattassa māraṇatthāya ekaṃ kakkhaḷaṃ yakkhaṃ pesesuṃ. So kaṇṇikamattaṃ mahantaṃ ādittaṃ ayakūṭaṃ gahetvā ‘‘iminā naṃ paharitvā māressāmī’’ti āgantvā majjhimayāmasamanantare bodhisattassa sayanamatthake aṭṭhāsi. Tasmiṃ khaṇe sakkassa āsanaṃ uṇhākāraṃ dassesi. So āvajjamāno taṃ kāraṇaṃ ñatvā indavajiraṃ ādāya gantvā yakkhassa upari aṭṭhāsi. Bodhisatto yakkhaṃ disvā ‘‘kiṃ nu kho esa maṃ rakkhamāno ṭhito, udāhu māretukāmo’’ti tena saddhiṃ sallapanto paṭhamaṃ gāthamāha –</paragraph>
    <hangnum line="1184" number="181"></hangnum>
    <gatha1 line="1185"> ‘‘Sabbāyasaṃ kūṭamatippamāṇaṃ, paggayha yo tiṭṭhasi antalikkhe;</gatha1>
    <gathalast line="1186">Rakkhāya me tvaṃ vihito nusajja, udāhu me cetayase vadhāyā’’ti.</gathalast>
    <paragraph line="1187">Tattha <bold>vihito nusajjā</bold>ti vihito nu asi ajja.</paragraph>
    <paragraph line="1188">Bodhisatto pana yakkhameva passati, na sakkaṃ. Yakkho sakkassa bhayena bodhisattaṃ paharituṃ na sakkoti. So bodhisattassa kathaṃ sutvā ‘‘mahārāja, nāhaṃ tava rakkhaṇatthāya ṭhito, iminā pana jalitena ayakūṭena paharitvā taṃ māressāmīti āgatomhi, sakkassa bhayena taṃ paharituṃ na sakkomī’’ti etamatthaṃ dīpento dutiyaṃ gāthamāha –</paragraph>
    <hangnum line="1189" number="182"></hangnum>
    <gatha1 line="1190"> ‘‘Dūto <pageBreak edition="Myanmar" number="3.0135" /> ahaṃ rājidha rakkhasānaṃ, vadhāya tuyhaṃ pahitohamasmi;</gatha1>
    <gathalast line="1191">Indo ca taṃ rakkhati devarājā, tenuttamaṅgaṃ na te phālayāmī’’ti.</gathalast>
    <paragraph line="1192">Taṃ sutvā bodhisatto itarā dve gāthā abhāsi –</paragraph>
    <hangnum line="1193" number="183"></hangnum>
    <gatha1 line="1194"> ‘‘Sace <pageBreak edition="Vipassana Research Institut" number="3.0126" /> ca maṃ rakkhati devarājā, devānamindo maghavā sujampati;</gatha1>
    <gathalast line="1195">Kāmaṃ <pageBreak edition="Pali Text Society" number="3.0147" /> pisācā vinadantu sabbe, na santase rakkhasiyā pajāya.</gathalast>
    <hangnum line="1196" number="184"></hangnum>
    <gatha1 line="1197"> ‘‘Kāmaṃ kandantu kumbhaṇḍā, sabbe paṃsupisācakā;</gatha1>
    <gathalast line="1198">Nālaṃ pisācā yuddhāya, mahatī sā vibhiṃsikā’’ti.</gathalast>
    <paragraph line="1199">Tattha <bold>rakkhasiyā pajāyā</bold>ti rakkhasisaṅkhātāya pajāya, rakkhasasattānanti attho. <bold>Kumbhaṇḍā</bold>ti kumbhamattarahassaṅgā mahodarā yakkhā. <bold>Paṃsupisācakā</bold>ti saṅkāraṭṭhāne pisācā. <bold>Nāla</bold>nti pisācā nāma mayā saddhiṃ yuddhāya na samatthā. <bold>Mahatī sā vibhiṃsikā</bold>ti yaṃ panete yakkhā sannipatitvā vibhiṃsikaṃ dassenti, sā mahatī vibhiṃsikā bhayakāraṇadassanamattameva mayhaṃ, na panāhaṃ bhāyāmīti attho.</paragraph>
    <paragraph line="1200">Sakko yakkhaṃ palāpetvā mahāsattaṃ ovaditvā ‘‘mā bhāyi, mahārāja, ito paṭṭhāya tava rakkhā mamāyattā’’ti vatvā sakaṭṭhānameva gato.</paragraph>
    <paragraph line="1201">Satthā imaṃ dhammadesanaṃ āharitvā jātakaṃ samodhānesi – ‘‘tadā sakko anuruddho ahosi, bārāṇasirājā ahameva ahosi’’nti.</paragraph>
    <centered line="1202">Ayakūṭajātakavaṇṇanā sattamā.</centered>
    <hangnum line="1203"></hangnum>
    <paragraph line="1204"> [348] 8. Araññajātakavaṇṇanā</paragraph>
    <paragraph line="1205"><bold>Araññā</bold><pageBreak edition="Myanmar" number="3.0136" /><bold>gāmamāgammā</bold>ti idaṃ satthā jetavane viharanto thullakumārikāpalobhanaṃ ārabbha kathesi. Vatthu <bold>cūḷanāradakassapajātake</bold> (jā. 1.13.40 ādayo) āvi bhavissati.</paragraph>
    <paragraph line="1206">Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ uggahitasippo bhariyāya kālakatāya puttaṃ gahetvā isipabbajjaṃ pabbajitvā himavante vasanto puttaṃ assamapade ṭhapetvā phalāphalatthāya gacchati. Tadā coresu paccantagāmaṃ paharitvā karamare gahetvā gacchantesu ekā kumārikā palāyitvā taṃ assamapadaṃ patvā tāpasakumāraṃ <pageBreak edition="Pali Text Society" number="3.0148" /> palobhetvā sīlavināsaṃ pāpetvā ‘‘ehi gacchāmā’’ti āha. ‘‘Pitā tāva <pageBreak edition="Vipassana Research Institut" number="3.0127" /> me āgacchatu, taṃ passitvā gamissāmī’’ti. ‘‘Tena hi disvā āgacchā’’ti nikkhamitvā antarāmagge nisīdi. Tāpasakumāro pitari āgate paṭhamaṃ gāthamāha –</paragraph>
    <hangnum line="1207" number="185"></hangnum>
    <gatha1 line="1208"> ‘‘Araññā gāmamāgamma, kiṃsīlaṃ kiṃvataṃ ahaṃ;</gatha1>
    <gathalast line="1209">Purisaṃ tāta seveyyaṃ, taṃ me akkhāhi pucchito’’ti.</gathalast>
    <paragraph line="1210">Tattha <bold>araññā gāmamāgammā</bold>ti tāta ahaṃ ito araññato manussapathaṃ vasanatthāya gato vasanagāmaṃ patvā kiṃ karomīti.</paragraph>
    <paragraph line="1211">Athassa pitā ovādaṃ dadanto tisso gāthā abhāsi –</paragraph>
    <hangnum line="1212" number="186"></hangnum>
    <gatha1 line="1213"> ‘‘Yo taṃ vissāsaye tāta, vissāsañca khameyya te;</gatha1>
    <gathalast line="1214">Sussūsī ca titikkhī ca, taṃ bhajehi ito gato.</gathalast>
    <hangnum line="1215" number="187"></hangnum>
    <gatha1 line="1216"> ‘‘Yassa kāyena vācāya, manasā natthi dukkaṭaṃ;</gatha1>
    <gathalast line="1217">Urasīva patiṭṭhāya, taṃ bhajehi ito gato.</gathalast>
    <hangnum line="1218" number="188"></hangnum>
    <gatha1 line="1219"> ‘‘Haliddirāgaṃ kapicittaṃ, purisaṃ rāgavirāginaṃ;</gatha1>
    <gathalast line="1220">Tādisaṃ tāta mā sevi, nimmanussampi ce siyā’’ti.</gathalast>
    <paragraph line="1221">Tattha <pageBreak edition="Myanmar" number="3.0137" /><bold>yo taṃ vissāsaye</bold>ti yo puriso taṃ vissāseyya na parisaṅkeyya. <bold>Vissāsañca khameyya te</bold>ti yo ca attani kayiramānaṃ tava vissāsaṃ patto nirāsaṅko taṃ khameyya. <bold>Sussūsī</bold>ti yo ca tava vissāsavacanaṃ sotumicchati. <bold>Titikkhī</bold>ti yo ca tayā kataṃ aparādhaṃ khamati. <bold>Taṃ bhajehī</bold>ti taṃ purisaṃ bhajeyyāsi payirupāseyyāsi. <bold>Urasīva patiṭṭhāyā</bold>ti yathā tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto viya hutvā evarūpaṃ purisaṃ bhajeyyāsīti attho.</paragraph>
    <paragraph line="1222"><bold>Haliddirāga</bold>nti haliddirāgasadisaṃ athiracittaṃ. <bold>Kapicitta</bold>nti lahuparivattitāya makkaṭacittaṃ. <bold>Rāgavirāgina</bold>nti muhutteneva rajjanavirajjanasabhāvaṃ. <bold>Nimmanussampi ce siyā</bold>ti sacepi sakalaṃ jambudīpatalaṃ kāyaduccaritādivirahitassa manussassa abhāvena nimmanussaṃ siyā <pageBreak edition="Vipassana Research Institut" number="3.0128" />, tathāpi, tāta, tādisaṃ lahucittaṃ mā sevi, sabbampi manussapathaṃ vicinitvā heṭṭhā vuttaguṇasampannameva bhajeyyāsīti attho.</paragraph>
    <paragraph line="1223">Taṃ <pageBreak edition="Pali Text Society" number="3.0149" /> sutvā tāpasakumāro ‘‘ahaṃ, tāta, imehi guṇehi samannāgataṃ purisaṃ kattha labhissāmi, na gacchāmi, tumhākaññeva santike vasissāmī’’ti vatvā nivatti. Athassa pitā kasiṇaparikammaṃ ācikkhi. Ubhopi aparihīnajjhānā brahmalokaparāyaṇā ahesuṃ.</paragraph>
    <paragraph line="1224">Satthā imaṃ dhammadesanaṃ āharitvā jātakaṃ samodhānesi – ‘‘tadā putto ca kumārikā ca eteyeva ahesuṃ, pitā tāpaso pana ahameva ahosi’’nti.</paragraph>
    <centered line="1225">Araññajātakavaṇṇanā aṭṭhamā.</centered>
    <hangnum line="1226"></hangnum>
    <paragraph line="1227"> [349] 9. Sandhibhedajātakavaṇṇanā</paragraph>
    <paragraph line="1228"><bold>Neva itthīsu sāmañña</bold>nti idaṃ satthā jetavane viharanto pesuññasikkhāpadaṃ ārabbha kathesi. Ekasmiṃ kira samaye satthā ‘‘chabbaggiyā bhikkhū pesuññaṃ upasaṃharantī’’ti sutvā te pakkosāpetvā ‘‘saccaṃ kira tumhe, bhikkhave, bhikkhūnaṃ bhaṇḍanajātānaṃ kalahajātānaṃ vivādāpannānaṃ pesuññaṃ upasaṃharatha, tena anuppannāni ceva bhaṇḍanāni uppajjanti, uppannāni ca <pageBreak edition="Myanmar" number="3.0138" /> bhiyyobhāvāya saṃvattantī’’ti pucchitvā ‘‘sacca’’nti vutte te bhikkhū garahitvā ‘‘bhikkhave, pisuṇā vācā nāma tikhiṇasattipahārasadisā, daḷho vissāsopi tāya khippaṃ bhijjati, tañca pana gahetvā attano mettibhindanakajano sīhausabhasadiso hotī’’ti vatvā atītaṃ āhari.</paragraph>
    <paragraph line="1229">Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto takkasilāyaṃ uggahitasippo pitu accayena dhammena rajjaṃ kāresi. Tadā eko gopālako araññe gokulesu gāvo paṭijaggitvā āgacchanto ekaṃ gabbhiniṃ asallakkhetvā pahāya āgato. Tassā ekāya sīhiyā saddhiṃ vissāso uppajji. Tā ubhopi daḷhamittā hutvā ekato vicaranti. Aparabhāge gāvī vacchakaṃ, sīhī sīhapotakaṃ vijāyi. Te ubhopi janā kulena āgatamettiyā daḷhamittā hutvā ekato vicaranti <pageBreak edition="Pali Text Society" number="3.0150" />. Atheko vanacarako araññaṃ pavisitvā tesaṃ vissāsaṃ disvā araññe uppajjanakabhaṇḍaṃ ādāya bārāṇasiṃ gantvā rañño datvā <pageBreak edition="Vipassana Research Institut" number="3.0129" /> ‘‘api te, samma, kiñci araññe acchariyaṃ diṭṭhapubba’’nti raññā puṭṭho ‘‘deva, aññaṃ kiñci na passāmi, ekaṃ pana sīhañca usabhañca aññamaññaṃ vissāsike ekato vicarante addasa’’nti āha. ‘‘Etesaṃ tatiye uppanne bhayaṃ bhavissati, yadā tesaṃ tatiyaṃ passati, atha me ācikkheyyāsī’’ti. ‘‘Sādhu, devā’’ti.</paragraph>
    <paragraph line="1230">Vanacarake pana bārāṇasiṃ gate eko siṅgālo sīhañca usabhañca upaṭṭhahi. Vanacarako araññaṃ gantvā taṃ disvā ‘‘tatiyassa uppannabhāvaṃ rañño kathessāmī’’ti nagaraṃ gato. Siṅgālo cintesi ‘‘mayā ṭhapetvā sīhamaṃsañca usabhamaṃsañca aññaṃ akhāditapubbaṃ nāma natthi, ime bhinditvā imesaṃ maṃsaṃ khādissāmī’’ti. So ‘‘ayaṃ taṃ evaṃ vadati, ayaṃ taṃ evaṃ vadatī’’ti ubhopi te aññamaññaṃ bhinditvā na cirasseva kalahaṃ kāretvā maraṇākārappatte akāsi. Vanacarakopi gantvā rañño ‘‘tesaṃ, deva, tatiyo uppanno’’ti āha. ‘‘Ko so’’ti? ‘‘Siṅgālo, devā’’ti. Rājā ‘‘so ubho mitte bhinditvā mārāpessati, mayaṃ tesaṃ matakāle sampāpuṇissāmā’’ti vatvā rathaṃ abhiruyha vanacarakena maggadesakena gacchanto tesu aññamaññaṃ kalahaṃ katvā jīvitakkhayaṃ pattesu sampāpuṇi. Siṅgālo pana haṭṭhatuṭṭho ekavāraṃ <pageBreak edition="Myanmar" number="3.0139" /> sīhassa maṃsaṃ khādati, ekavāraṃ usabhassa maṃsaṃ khādati. Rājā te ubhopi jīvitakkhayappatte disvā rathe ṭhitova sārathinā saddhiṃ sallapanto imā gāthā abhāsi –</paragraph>
    <hangnum line="1231" number="189"></hangnum>
    <gatha1 line="1232"> ‘‘Neva <pageBreak edition="Pali Text Society" number="3.0151" /> itthīsu sāmaññaṃ, nāpi bhakkhesu sārathi;</gatha1>
    <gathalast line="1233">Athassa sandhibhedassa, passa yāva sucintitaṃ.</gathalast>
    <hangnum line="1234" number="190"></hangnum>
    <gatha1 line="1235"> ‘‘Asi tikkhova maṃsamhi, pesuññaṃ parivattati;</gatha1>
    <gathalast line="1236">Yatthūsabhañca sīhañca, bhakkhayanti migādhamā.</gathalast>
    <hangnum line="1237" number="191"></hangnum>
    <gatha1 line="1238"> ‘‘Imaṃ so sayanaṃ seti, yamimaṃ passasi sārathi;</gatha1>
    <gathalast line="1239">Yo vācaṃ sandhibhedassa, pisuṇassa nibodhati.</gathalast>
    <hangnum line="1240" number="192"></hangnum>
    <gatha1 line="1241"> ‘‘Te janā sukhamedhanti, narā saggagatāriva;</gatha1>
    <gathalast line="1242">Ye vācaṃ sandhibhedassa, nāvabodhanti sārathī’’ti.</gathalast>
    <paragraph line="1243">Tattha <bold>neva itthīsū</bold>ti samma sārathi, imesaṃ dvinnaṃ janānaṃ neva itthīsu sāmaññaṃ atthi na <pageBreak edition="Vipassana Research Institut" number="3.0130" />, bhakkhesupi. Aññameva hi itthiṃ sīho sevati, aññaṃ usabho, aññaṃ bhakkhaṃ sīho khādati, aññaṃ usabhoti attho. <bold>Athassā</bold>ti evaṃ kalahakāraṇe avijjamānepi atha imassa mittasandhibhedakassa duṭṭhasiṅgālassa ‘‘ubhinnaṃ maṃsaṃ khādissāmī’’ti cintetvā ime mārentassa <bold>passa yāva sucintitaṃ,</bold> sucintitaṃ jātanti adhippāyo. <bold>Yatthā</bold>ti yasmiṃ pesuññe parivattamāne. Usabhañca sīhañca migādhamā siṅgālā khādanti, taṃ pesuññaṃ maṃsamhi tikhiṇo asi viya mittabhāvaṃ chindantameva parivattatīti dīpeti.</paragraph>
    <paragraph line="1244"><bold>Yamimaṃ passasī</bold>ti samma sārathi, yaṃ imaṃ passasi imesaṃ dvinnaṃ matasayanaṃ, aññopi yo puggalo sandhibhedassa pisuṇassa pisuṇavācaṃ nibodhati gaṇhāti, so imaṃ sayanaṃ seti, evamevaṃ maratīti dasseti. <bold>Sukhamedhantī</bold>ti sukhaṃ vindanti labhanti. <bold>Narā saggagatārivā</bold>ti saggagatā dibbabhogasamaṅgino narā viya te sukhaṃ vindanti. <bold>Nāvabodhantī</bold>ti <pageBreak edition="Pali Text Society" number="3.0152" /> na sārato paccenti, tādisaṃ pana vacanaṃ sutvā codetvā sāretvā mettiṃ abhinditvā pākatikāva hontīti.</paragraph>
    <paragraph line="1245">Rājā <pageBreak edition="Myanmar" number="3.0140" /> imā gāthā bhāsitvā sīhassa kesaracammanakhadāṭhā gāhāpetvā nagarameva gato.</paragraph>
    <paragraph line="1246">Satthā imaṃ dhammadesanaṃ āharitvā jātakaṃ samodhānesi – ‘‘tadā bārāṇasirājā ahameva ahosi’’nti.</paragraph>
    <centered line="1247">Sandhibhedajātakavaṇṇanā navamā.</centered>
    <hangnum line="1248"></hangnum>
    <paragraph line="1249"> [350] 10. Devatāpañhajātakavaṇṇanā</paragraph>
    <paragraph line="1250"><bold>Hanti hatthehi pādehī</bold>ti ayaṃ devatāpucchā <bold>umaṅgajātake</bold> (jā. 2.22.590 ādayo) āvi bhavissati.</paragraph>
    <centered line="1251">Devatāpañhajātakavaṇṇanā dasamā.</centered>
    <centered line="1252">Cūḷakuṇālavaggo pañcamo.</centered>
    <centered line="1253">Jātakuddānaṃ <pageBreak edition="Vipassana Research Institut" number="3.0131" /> –</centered>
    <gatha1 line="1254">Kāliṅgo assāroho ca, ekarājā ca daddaro;</gatha1>
    <gatha2 line="1255">Sīlavīmaṃsasujātā, palāso sakuṇo chavo;</gatha2>
    <gathalast line="1256">Seyyoti dasa jātakā.</gathalast>
    <gatha1 line="1257">Pucimando kassapo ca, khantivādī lohakumbhī;</gatha1>
    <gatha2 line="1258">Sabbamaṃsalābhī saso, matārodakaṇaverā;</gatha2>
    <gathalast line="1259">Tittiro succajo dasa.</gathalast>
    <gatha1 line="1260">Kuṭidūso duddabhāyo, brahmadattacammasāṭako;</gatha1>
    <gatha2 line="1261">Godharājā ca kakkāru, kākavatī nanu sociyo;</gatha2>
    <gathalast line="1262">Kāḷabāhu sīlavīmaṃso dasa.</gathalast>
    <gatha1 line="1263">Kokāliko <pageBreak edition="Myanmar" number="3.0141" /> rathalaṭṭhi, pakkagodharājovādā;</gatha1>
    <gatha2 line="1264">Jambukabrahāchatto ca, pīṭhathusā ca bāveru;</gatha2>
    <gathalast line="1265">Visayhaseṭṭhi dasadhā.</gathalast>
    <gatha1 line="1266">Kinnarīvānarakuntinī, ambahārī gajakumbho;</gatha1>
    <gathalast line="1267">Kesavāyakūṭāraññaṃ, sandhibhedo devatāpañhā.</gathalast>
    <paragraph line="1268">Vagguddānaṃ –</paragraph>
    <gatha1 line="1269">Kāliṅgo pucimando ca, kuṭidūsakakokilā;</gatha1>
    <gatha2 line="1270">Cūḷakuṇālavaggoti, pañcavaggā catukkamhi;</gatha2>
    <gathalast line="1271">Honti paññāsa jātakā.</gathalast>
    <centered line="1272">Catukkanipātavaṇṇanā niṭṭhitā.</centered>
  </content>
</document>