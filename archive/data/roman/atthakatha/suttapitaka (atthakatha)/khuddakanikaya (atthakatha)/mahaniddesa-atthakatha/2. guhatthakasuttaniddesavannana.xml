<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0515a.att2.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/mahaniddesa-atthakatha/2. guhatthakasuttaniddesavannana.xml</archivePath>
    <baseFileName>2. guhatthakasuttaniddesavannana</baseFileName>
    <titlePath>2. Guhaṭṭhakasuttaniddesavaṇṇanā - Mahāniddesa-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">2. Guhaṭṭhakasuttaniddesavaṇṇanā</chapter>
    <paragraph line="2" number="7"> Dutiye <pageBreak edition="Vipassana Research Institut" number="0.0072" /><pageBreak edition="Pali Text Society" number="1.0092" /> – <bold>satto</bold>ti laggo. <bold>Guhāya</bold>nti kāye. Kāyo hi rāgādīnaṃ vāḷānaṃ vasanokāsato ‘‘guhā’’ti vuccati. <bold>Bahunābhichanno</bold>ti bahunā rāgādikilesajātena abhicchanno. Etena ajjhattabandhanaṃ vuttaṃ. <bold>Tiṭṭha</bold>nti rāgādivasena tiṭṭhanto. <bold>Mohanasmiṃ pagāḷho</bold>ti mohanaṃ vuccati kāmaguṇo. Ettha hi devamanussā muyhanti tesu ajjhogāḷhā hutvā; etena bāhirabandhanaṃ vuttaṃ. <bold>Dūre vivekā hi tathāvidho so</bold>ti so tathārūpo naro tividhāpi kāyavivekādivivekā dūre <pageBreak edition="Myanmar" number="0.0079" />, anāsanne. Kiṃkāraṇā? <bold>Kāmā hi loke na hi suppahāyā</bold>ti yasmā loke kāmā suppahāyā na honti, tasmāti vuttaṃ hoti.</paragraph>
    <paragraph line="3"><bold>Sattoti hi kho vutta</bold>nti ‘‘satto, naro, mānavo’’ti evamādinā nayena kathitoyeva. <bold>Guhā tāva vattabbā</bold>ti guhā tāva kathetabbā. <bold>Kāyoti vā</bold>tiādīsu ayaṃ tāva padayojanā – kāyo iti vā guhā iti vā…pe… kumbho iti vāti. Tattha <bold>kāyo</bold>ti ‘‘kucchitānaṃ āyoti kāyo’’tiādinā heṭṭhā satipaṭṭhānakathāyaṃ vuttoyeva. Rāgādivāḷānaṃ vasanokāsaṭṭhena <bold>guhā,</bold> ‘‘paṭicchādanaṭṭhenā’’tipi eke. ‘‘Dūraṅgamaṃ ekacaraṃ, asarīraṃ guhāsaya’’ntiādīsu (dha. pa. 37) viya. Rāgādīhi jhāpanaṭṭhena <bold>deho</bold> ‘‘te hitvā mānusaṃ deha’’ntiādīsu (dī. ni. 2.332 thokaṃ visadisaṃ) viya. Pamattakaraṇaṭṭhena <bold>sandeho</bold> ‘‘bhijjati pūtisandeho, maraṇantañhi jīvita’’ntiādīsu (dha. pa. 148) viya. Saṃsāre <pageBreak edition="Pali Text Society" number="1.0093" /> sañcaraṇaṭṭhena <bold>nāvā</bold> ‘‘siñca bhikkhu imaṃ nāvaṃ, sittā te lahumessatī’’tiādīsu (dha. pa. 369) viya. Iriyāpathassa atthibhāvaṭṭhena <bold>ratho</bold> ‘‘ratho sīlaparikkhāro, jhānakkho cakkavīriyo’’tiādīsu (saṃ. ni. 5.4) viya. Accuggataṭṭhena <bold>dhajo</bold> ‘‘dhajo rathassa paññāṇa’’ntiādīsu (jā. 2.22.1841) viya.</paragraph>
    <paragraph line="4">Kimikulānaṃ āvāsabhāvena <bold>vammiko</bold> ‘‘vammikoti kho, bhikkhu, imassetaṃ cātumahābhūtikassa <pageBreak edition="Vipassana Research Institut" number="0.0073" /> kāyassa adhivacana’’ntiādīsu (ma. ni. 1.251) viya. Yatheva hi bāhirako vammiko, vamati vantako vantussayo vantasinehasambaddhoti catūhi kāraṇehi ‘‘vammiko’’ti vuccati. So hi ahinakulaundūragharagoḷikādayo nānappakāre pāṇake vamatīti vammiko. Upacikāhi vantakoti vammiko. Upacikāhi vamitvā mukhatuṇḍakehi ukkhittapaṃsucuṇṇena kaṭippamāṇenapi porisappamāṇenapi ussitoti vammiko. Upacikāhi vantakheḷasinehena ābaddhatāya sattasattāhaṃ deve vassantepi na vippakirīyati, nidāghepi tato paṃsumuṭṭhiṃ gahetvā <pageBreak edition="Myanmar" number="0.0080" /> tasmiṃ muṭṭhinā pīḷiyamāne sineho nikkhamati, evaṃ vantasinehena sambaddhoti vammiko. Evamayaṃ kāyopi ‘‘akkhimhā aggigūthako’’tiādinā nayena nānappakāraṃ asucikalimalaṃ vamatīti vammiko. Buddhapaccekabuddhakhīṇāsavā imasmiṃ attabhāve nikantipariyādānena attabhāvaṃ chaḍḍetvā gatāti ariyehi vantakotipi vammiko. Yehi cāyaṃ tīhi aṭṭhisatehi ussito nahārusambaddho maṃsāvalepano allacammapariyonaddho chavirañjito satte vañceti, taṃ sabbaṃ ariyehi vantamevāti vantussayotipi vammiko. ‘‘Taṇhā janeti purisaṃ, cittamassa vidhāvatī’’ti (saṃ. ni. 1.55-57) evaṃ taṇhāya janitattā ariyehi vanteneva taṇhāsinehena sambaddho ayanti vantasinehena sambaddhotipi vammiko. Yathā ca vammikassa anto nānappakārā pāṇakā tattheva jāyanti, uccārapassāvaṃ <pageBreak edition="Pali Text Society" number="1.0094" /> karonti, gilānā sayanti, matā nipatanti. Iti so tesaṃ sūtigharaṃ vaccakuṭi gilānasālā susānañca hoti. Evaṃ khattiyamahāsālādīnampi kāyo ‘‘ayaṃ gopitarakkhito maṇḍitapasādito mahānubhāvānaṃ kāyo’’ti acintetvā chavinissitā pāṇā cammanissitā pāṇā maṃsanissitā pāṇā nahārunissitā pāṇā aṭṭhinissitā pāṇā aṭṭhimiñjanissitā pāṇāti evaṃ kulagaṇanāya asītimattāni kimikulasahassāni antokāyasmiṃyeva jāyanti, uccārapassāvaṃ karonti, gelaññena āturitāni sayanti, matāmatā nipatanti. Iti ayampi tesaṃ pāṇānaṃ sūtigharaṃ vaccakuṭi gilānasālā susānañca hotīti ‘‘vammiko’’ti saṅkhaṃ gato.</paragraph>
    <paragraph line="5">Manāpāmanāpapatanaṭṭhena <bold>nagaraṃ</bold> ‘‘sakkāyanagara’’ntiādīsu viya. Rogādīnaṃ nīḷabhāvena kulāvakabhāvena <bold>nīḷaṃ</bold> ‘‘roganīḷaṃ pabhaṅgura’’ntiādīsu (dha. pa. 148) viya. Paṭisandhiyā nivāsagehaṭṭhena <bold>kuṭi</bold> ‘‘pañcadvārāyaṃ kuṭikāyaṃ pasakkiyā’’tiādīsu (theragā. 125) viya. Pūtibhāvena <bold>gaṇḍo</bold> ‘‘rogoti bhikkhave, gaṇḍoti bhikkhave, salloti bhikkhave, kāyassetaṃ adhivacana’’ntiādīsu (a. ni. 9.15) viya. Bhijjanaṭṭhena <bold>kumbho</bold> ‘‘kumbhūpamaṃ kāyamimaṃ viditvā’’tiādīsu (dha. pa. 40) viya. <bold>Kāyassetaṃ adhivacana</bold>nti etaṃ vuttappakāraṃ catumahābhūtamayassa kucchitadhammānaṃ āyassa adhivacanaṃ, kathananti attho. <bold>Guhāya</bold>nti sarīrasmiṃ <pageBreak edition="Vipassana Research Institut" number="0.0074" /><pageBreak edition="Myanmar" number="0.0081" />. <bold>Satto</bold>ti allīno. <bold>Visatto</bold>ti vaṇṇarāgādivasena vividho allīno. Saṇṭhānarāgavasena <bold>āsatto</bold>. Tattheva <pageBreak edition="Pali Text Society" number="1.0095" /> ‘‘subhaṃ sukha’’nti gahaṇavasena <bold>laggo</bold>. Attaggahaṇavasena <bold>laggito. Palibuddho</bold>ti phassarāgavasena amuñcitvā ṭhito. <bold>Bhittikhile</bold>ti bhittiyaṃ ākoṭitakhāṇuke. <bold>Nāgadante</bold>ti tatheva hatthidantasadise vaṅkadaṇḍake. <bold>Satta</bold>nti bhittikhile laggaṃ. <bold>Visatta</bold>nti nāgadante laggaṃ. <bold>Āsatta</bold>nti cīvaravaṃse laggaṃ. <bold>Lagga</bold>nti cīvararajjuyā laggaṃ. <bold>Laggita</bold>nti pīṭhapāde laggaṃ. <bold>Palibuddha</bold>nti mañcapāde lagganti evamādinā nayena yojetabbaṃ.</paragraph>
    <paragraph line="6"><bold>Lagganādhivacana</bold>nti visesena allīyanakathanaṃ. <bold>Channo</bold>ti vuttappakārehi kilesehi chādito. Punappunaṃ uppattivasena uparūpari channoti <bold>ucchanno. Āvuto</bold>ti āvarito. <bold>Nivuto</bold>ti vārito. <bold>Ophuto</bold>ti avattharitvā chādito. <bold>Pihito</bold>ti bhājanena ukkhalimukhaṃ viya paliguṇṭhito. <bold>Paṭicchanno</bold>ti āvaṭo. <bold>Paṭikujjito</bold>ti adhomukhaṃ ṭhapito. Tattha tiṇapaṇṇādīhi chāditaṃ viya channo. Ucchanno nadiṃ āvaraṇasetu viya. Āvuto janasañcaraṇamaggāvaraṇaṃ viya.</paragraph>
    <paragraph line="7"><bold>Vinibaddho mānavasenā</bold>ti nānāvidhena mānātimānavasena nānāvidhe ārammaṇe baddho hutvā tiṭṭhati. <bold>Parāmaṭṭho diṭṭhivasenā</bold>ti dvāsaṭṭhidiṭṭhīnaṃ vasena parāmaṭṭho āmasitvā gahito. <bold>Vikkhepagato uddhaccavasenā</bold>ti ārammaṇe asantiṭṭhanavasena cittavikkhepaṃ patto upagato. <bold>Aniṭṭhaṅgato vicikicchāvasenā</bold>ti ratanattayādīsu kaṅkhāsaṅkhātāya vicikicchāya vasena sanniṭṭhānaṃ appatto. <bold>Thāmagato anusayavasenā</bold>ti dunnīharaṇaappahīnānusayavasena thirabhāvaṃ patto upagato hutvā tiṭṭhati.</paragraph>
    <paragraph line="8"><bold>Rūpūpaya</bold>nti taṇhādiṭṭhūpayavasena rūpaṃ upagantvā ārammaṇaṃ katvā. <bold>Viññāṇaṃ tiṭṭhamānaṃ tiṭṭhatī</bold>ti tasmiṃ ārammaṇe rūpārammaṇaṃ viññāṇaṃ tiṭṭhantaṃ tiṭṭhati. <bold>Rūpārammaṇaṃ</bold><pageBreak edition="Pali Text Society" number="1.0096" /><bold>rūpapatiṭṭha</bold>nti rūpameva ārammaṇaṃ ālambitvā rūpameva patiṭṭhaṃ katvā. <bold>Nandūpasecana</bold>nti sappītikataṇhodakena āsittaṃ viññāṇaṃ. <bold>Vuddhi</bold>nti vuddhibhāvaṃ. <bold>Virūḷhi</bold>nti javanavasena uparito virūḷhibhāvaṃ. <bold>Vepulla</bold>nti tadārammaṇavasena vepullaṃ.</paragraph>
    <paragraph line="9"><bold>Atthi</bold><pageBreak edition="Myanmar" number="0.0082" /><bold>rāgo</bold>tiādīni lobhasseva nāmāni. So hi rañjanavasena <bold>rāgo,</bold> nandanavasena <bold>nandī,</bold> taṇhāyanavasena <bold>taṇhā</bold>ti vuccati. <bold>Patiṭṭhitaṃ tattha viññāṇaṃ virūḷha</bold>nti kammaṃ javāpetvā paṭisandhiākaḍḍhanasamatthatāya patiṭṭhitañceva virūḷhañca. <bold>Yatthā</bold>ti tebhūmakavaṭṭe bhummaṃ. Sabbattha vā purimapade etaṃ bhummaṃ. <bold>Atthi tattha saṅkhārānaṃ vuddhī</bold>ti idaṃ imasmiṃ vipākavaṭṭe ṭhitassa āyatiṃ <pageBreak edition="Vipassana Research Institut" number="0.0075" /> vaṭṭahetuke saṅkhāre sandhāya vuttaṃ. <bold>Yattha atthi āyatiṃ punabbhavābhinibbattī</bold>ti yasmiṃ ṭhāne āyatiṃ punabbhavābhinibbatti atthi. Tattha purimasuttaṃ rūpādiārammaṇalagganavasena vuttaṃ, dutiyasuttaṃ tadevārammaṇaṃ abhinandanavasena vuttaṃ, tatiyaṃ viññāṇapatiṭṭhānavasena vuttaṃ, catutthaṃ catubbidhaāhāravasena, kusalākusalaviññāṇapatiṭṭhānavasena vuttanti ñātabbaṃ.</paragraph>
    <paragraph line="10"><bold>Yebhuyyenā</bold>ti pāyena. <bold>Muyhantī</bold>ti mohaṃ āpajjanti. <bold>Sammuyhantī</bold>ti visesena muyhanti. <bold>Sampamuyhantī</bold>ti sabbākārena muyhanti. Atha vā rūpārammaṇaṃ paṭicca <bold>muyhanti,</bold> saddārammaṇaṃ paṭicca <bold>sammuyhanti,</bold> mutārammaṇaṃ paṭicca <bold>sampamuyhanti. Avijjāya andhīkatā</bold>ti aṭṭhasu ṭhānesu aññāṇāya avijjāya andhīkatā. ‘‘Gatā’’ti vā pāṭho, andhabhāvaṃ upagatāti attho. <bold>Pagāḷho</bold>ti paviṭṭho. <bold>Ogāḷho</bold>ti heṭṭhābhāgaṃ paviṭṭho. <bold>Ajjhogāḷho</bold>ti adhiogāhitvā avattharitvā visesena paviṭṭho <bold>nimuggo</bold>ti adhomukhaṃ hutvā paviṭṭho. Atha vā dassanasaṃsaggena <pageBreak edition="Pali Text Society" number="1.0097" /><bold>ogāḷho</bold>. Savanasaṃsaggena <bold>ajjhogāḷho</bold>. Vacanasaṃsaggena <bold>nimuggo</bold>. Sappurisasaṃsaggavirahito vā <bold>ogāḷho</bold>. Saddhammasevanavirahito vā <bold>ajjhogāḷho</bold>. Dhammānudhammapaṭipattivirahito vā <bold>nimuggo</bold>.</paragraph>
    <paragraph line="11"><bold>Vivekā</bold>ti vivitti, viviccanaṃ vā viveko. <bold>Tayo</bold>ti gaṇanaparicchedo. <bold>Kāyaviveko</bold>ti kāyena vivitti, vinā apasakkanaṃ. <bold>Cittavivekā</bold>dīsupi eseva nayo. <bold>Idha bhikkhū</bold>ti imasmiṃ sāsane. Saṃsāre bhayaṃ ikkhanato bhikkhu. <bold>Vivitta</bold>nti suññaṃ, appasaddaṃ appanigghosanti attho. Etadeva hi sandhāya vibhaṅge ‘‘vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi, tena taṃ vivitta’’nti (vibha. 526) vuttaṃ. Seti ceva āsati ca etthāti senāsanaṃ, mañcapīṭhādīnametamadhivacanaṃ. Tenāha –</paragraph>
    <indent line="12">‘‘Senāsananti <pageBreak edition="Myanmar" number="0.0083" /> mañcopi senāsanaṃ, pīṭhampi… bhisipi… bibbohanampi… vihāropi… aḍḍhayogopi… pāsādopi… aṭṭopi… māḷopi… leṇampi… guhāpi… rukkhamūlampi… veḷugumbopi… yattha vā pana bhikkhū paṭikkamanti, sabbametaṃ senāsana’’nti (vibha. 527).</indent>
    <paragraph line="13">Api ca vihāro aḍḍhayogo pāsādo hammiyaṃ guhāti idaṃ <bold>vihārasenāsanaṃ</bold> nāma. Mañco pīṭhaṃ bhisi bibbohananti idaṃ <bold>mañcapīṭhasenāsanaṃ</bold> nāma. Cimilikā cammakhaṇḍo tiṇasanthāro paṇṇasanthāroti idaṃ <bold>santhatasenāsanaṃ</bold> nāma. Yattha vā pana bhikkhū paṭikkamanti, idaṃ <bold>okāsasenāsanaṃ</bold><pageBreak edition="Vipassana Research Institut" number="0.0076" /> nāmāti evaṃ catubbidhaṃ senāsanaṃ hoti. Taṃ sabbampi senāsanaggahaṇena gahitameva.</paragraph>
    <paragraph line="14">Idha panassa sakuṇasadisassa cātuddisassa bhikkhuno anucchavikasenāsanaṃ dassento <bold>‘‘araññaṃ rukkhamūla’’</bold>ntiādimāha. Tattha <bold>arañña</bold>nti ‘‘nikkhamitvā bahi indakhīlā sabbametaṃ arañña’’nti (vibha. 529) idaṃ bhikkhunīnaṃ vasena āgataṃ. ‘‘Āraññakaṃ nāma senāsanaṃ pañcadhanusatikaṃ pacchima’’nti (pārā. 654) idaṃ <pageBreak edition="Pali Text Society" number="1.0098" /> pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese (visuddhi. 1.31) vuttaṃ. <bold>Rukkhamūla</bold>nti yaṃkiñci santacchāyaṃ vivittaṃ rukkhamūlaṃ. <bold>Pabbata</bold>nti selaṃ. Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu sītena vātena bījiyamānassa cittaṃ ekaggaṃ hoti. <bold>Kandara</bold>nti kaṃ vuccati udakaṃ, tena dāritaṃ, udakena bhinnaṃ pabbatapadesaṃ. Yaṃ ‘‘nadītumba’’ntipi ‘‘nadīkuñja’’ntipi vadanti. Tattha hi rajatapaṭṭasadisā vālukā hoti, matthake maṇivitānaṃ viya vanagahanaṃ, maṇikhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni sītāni katvā vālukaṃ ussāpetvā paṃsukūlacīvaraṃ paññapetvā nisinnassa samaṇadhammaṃ karoto cittaṃ ekaggaṃ hoti. <bold>Giriguha</bold>nti dvinnaṃ pabbatānaṃ antaraṃ, ekasmiṃyeva vā umaṅgasadisaṃ mahāvivaraṃ. Susānalakkhaṇaṃ visuddhimagge (visuddhi. 1.34) vuttaṃ.</paragraph>
    <paragraph line="15"><bold>Vanapattha</bold>nti gāmantaṃ atikkamitvā manussānaṃ anupacāraṭṭhānaṃ yattha na kasanti na vapanti. Tenevāha ‘‘vanapatthanti dūrānametaṃ senāsanānaṃ adhivacana’’ntiādi (vibha. 531). <bold>Abbhokāsa</bold>nti acchannaṃ. Ākaṅkhamāno panettha cīvarakuṭiṃ <pageBreak edition="Myanmar" number="0.0084" /> katvā vasati. <bold>Palālapuñja</bold>nti palālarāsiṃ. Mahāpalālapuñjato hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ pakkhipitvā heṭṭhā nisinnā samaṇadhammaṃ karonti. Sabbametaṃ sandhāya vuttaṃ ‘‘kāyena vivitto viharatī’’tiādi. Eko caṅkamaṃ adhiṭṭhāti pavattayatīti vuttaṃ hoti. <bold>Iriyatī</bold>ti iriyāpathaṃ vattayati. <bold>Vattatī</bold>ti iriyāpathavuttiṃ uppādeti. <bold>Pāletī</bold>ti iriyāpathaṃ rakkhati. <bold>Yapetī</bold>ti yapayati. <bold>Yāpetī</bold>ti yāpayati.</paragraph>
    <paragraph line="16"><bold>Paṭhamaṃ</bold><pageBreak edition="Pali Text Society" number="1.0099" /><bold>jhānaṃ samāpannassā</bold>ti kusalajjhānasamaṅgissa. <bold>Nīvaraṇehi cittaṃ vivitta</bold>nti upacārena nīvaraṇehi vivittampi samānaṃ antoappanāyaṃ suṭṭhu vivittaṃ nāma hotīti dassetuṃ ‘‘paṭhamaṃ jhānaṃ samāpannassa nīvaraṇehi cittaṃ vivittaṃ hotī’’ti vuttaṃ. Eseva nayo vitakkavicārapītisukhadukkhehi <pageBreak edition="Vipassana Research Institut" number="0.0077" /> dutiyatatiyacatutthajjhānāni samāpannānanti. <bold>Rūpasaññāyā</bold>ti kusalavipākakiriyavasena pañcadasannaṃ rūpāvacarajjhānānaṃ saññāya. <bold>Paṭighasaññāyā</bold>ti cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya paṭighasaññāya ca. <bold>Nānattasaññāyā</bold>ti nānārammaṇe pavattāya catucattālīsakāmāvacarasaññāya ca cittaṃ vivittaṃ hoti suññaṃ hoti.</paragraph>
    <paragraph line="17"><bold>Ākāsānañcāyatanaṃ samāpannassā</bold>ti ettha nāssa antoti anantaṃ, ākāsaṃ anantaṃ ākāsānantaṃ, ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ, kasiṇugghāṭimākāsārammaṇajhānassetaṃ adhivacanaṃ. Taṃ ākāsānañcāyatanaṃ samāpannassa kusalakiriyajhānaṃ samāpannassa. <bold>Rūpasaññāyā</bold>ti saññāsīsena rūpāvacarajjhānato ceva tadārammaṇato ca. Rūpāvacarajjhānampi hi ‘‘rūpa’’nti vuccati ‘‘rūpī rūpāni passatī’’tiādīsu (paṭi. ma. 1.209), tassa ārammaṇampi ‘‘bahiddhā rūpāni passati suvaṇṇadubbaṇṇānī’’tiādīsupi (paṭi. ma. 1.209). Tasmā idha rūpe saññā rūpasaññāti evaṃ saññāsīsena rūpāvacarajjhānassetaṃ adhivacanaṃ. Rūpe saññā assāti rūpasaññaṃ, rūpamassa nāmanti vuttaṃ hoti. Evaṃ pathavīkasiṇādibhedassa tadārammaṇassa <pageBreak edition="Myanmar" number="0.0085" /> cetaṃ adhivacananti veditabbaṃ. Etāya kusalavipākakiriyāvasena pañcadasavidhāya <pageBreak edition="Pali Text Society" number="1.0100" /> jhānasaṅkhātāya rūpasaññāya. Etāya ca pathavīkasiṇādivasena aṭṭhavidhāya ārammaṇasaṅkhātāya rūpasaññāya.</paragraph>
    <paragraph line="18"><bold>Paṭighasaññāyā</bold>ti cakkhādīnaṃ vatthūnaṃ rūpādīnaṃ ārammaṇānañca paṭighātena samuppannā saññā paṭighasaññā, rūpasaññādīnaṃ etaṃ adhivacanaṃ. Yathāha – ‘‘tattha katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā, imā vuccanti paṭighasaññāyo’’ti (vibha. 603). Tā kusalavipākā pañca akusalavipākā pañcāti etāya paṭighasaññāya.</paragraph>
    <paragraph line="19"><bold>Nānattasaññāyā</bold>ti nānatte gocare pavattāya saññāya, nānattāya vā saññāya. Yathāha – ‘‘tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo’’ti (vibha. 604) evaṃ vibhaṅge vibhajitvā vuttā. Tā idha adhippetā. Asamāpannassa manodhātumanoviññāṇadhātusaṅgahitā saññā rūpasaddādibhede nānatte nānāsabhāve gocare pavattanti. Yasmā cesā aṭṭha kāmāvacarakusalasaññā, dvādasa akusalasaññā, ekādasa kāmāvacarakusalavipākasaññā, dve akusalavipākasaññā <pageBreak edition="Vipassana Research Institut" number="0.0078" />, ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ asadisā, tasmā ‘‘nānattasaññā’’ti vuttā, tāya nānattasaññāya.</paragraph>
    <paragraph line="20"><bold>Cittaṃ vivittaṃ hotī</bold>ti ākāsānañcāyatanaṃ samāpannassa rūpasaññāpaṭighasaññānānattasaññāsaṅkhātāhi saññāhi jhānacittaṃ vivittaṃ hoti vinā hoti apasakkanaṃ hoti. <bold>Viññāṇañcāyatana</bold>nti etadeva viññāṇaṃ adhiṭṭhānaṭṭhena āyatanamassāti viññāṇañcāyatanaṃ, ākāse pavattaviññāṇārammaṇassa jhānassetaṃ adhivacanaṃ. Taṃ jhānaṃ samāpannassa vuttappakārāya ākāsānañcāyatanasaññāya cittaṃ vivittaṃ hoti.</paragraph>
    <paragraph line="21"><bold>Ākiñcaññāyatana</bold>nti <pageBreak edition="Pali Text Society" number="1.0101" /> ettha pana nāssa kiñcananti akiñcanaṃ, antamaso bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ adhiṭṭhānaṭṭhena āyatanamassāti ākiñcaññāyatanaṃ, ākāse <pageBreak edition="Myanmar" number="0.0086" /> pavattitaviññāṇāpagamārammaṇajhānassetaṃ adhivacanaṃ. Taṃ ākiñcaññāyatanaṃ samāpannassa tāya viññāṇañcāyatanasaññāya cittaṃ vivittaṃ.</paragraph>
    <paragraph line="22"><bold>Nevasaññānāsaññāyatana</bold>nti ettha pana yāya saññāya bhāvato taṃ ‘‘nevasaññānāsaññāyatana’’nti vuccati, yathāpaṭipannassa sā saññā hoti, taṃ tāva dassetuṃ vibhaṅge (vibha. 620) ‘‘nevasaññīnāsaññī’’ti uddharitvā taññeva ‘‘ākiñcaññāyatanaṃ santato manasi karoti, saṅkhārāvasesasamāpattiṃ bhāveti, tena vuccati nevasaññīnāsaññī’’ti vuttaṃ. Tattha santato manasi karotīti ‘‘santovatāyaṃ samāpatti, yatra hi nāma natthibhāvampi ārammaṇaṃ karitvā vasatī’’ti evaṃ santārammaṇatāya naṃ ‘‘santā’’ti manasi karoti. Taṃ nevasaññānāsaññāyatanaṃ appetvā nisinnassa tāya ākiñcaññāyatanasaññāya jhānacittaṃ suññaṃ hoti.</paragraph>
    <paragraph line="23"><bold>Sotāpannassā</bold>ti sotāpattiphalaṃ pattassa. <bold>Sakkāyadiṭṭhiyā</bold>ti vīsativatthukāya sakkāyadiṭṭhiyā. <bold>Vicikicchāyā</bold>ti aṭṭhasu ṭhānesu kaṅkhāya. <bold>Sīlabbataparāmāsā</bold>ti ‘‘sīlena suddhi, vatena suddhī’’ti parāmasitvā uppajjanakadiṭṭhi. <bold>Diṭṭhānusayā</bold>ti appahīnaṭṭhena santāne anusayakā diṭṭhānusayā. Tathā <bold>vicikicchānusayā. Tadekaṭṭhehi cā</bold>ti tehi sakkāyadiṭṭhiādīhi ekato <pageBreak edition="Vipassana Research Institut" number="0.0079" /> ṭhitehi ca. Upatāpenti vibādhenti cāti kilesā, tehi sakkāyadiṭṭhiyādikilesehi cittaṃ vivittaṃ suññaṃ hoti. Ettha ‘‘tadekaṭṭha’’nti duvidhaṃ ekaṭṭhaṃ pahānekaṭṭhaṃ sahajekaṭṭhañca. Apāyagamanīyā hi kilesā yāva sotāpattimaggena na pahīyanti, tāva diṭṭhivicikicchāhi saha ekasmiṃ puggale ṭhitāti pahānekaṭṭhā. Dasasu hi kilesesu idha diṭṭhivicikicchā <pageBreak edition="Pali Text Society" number="1.0102" /> eva āgatā. Anusayesu diṭṭhānusayavicikicchānusayā āgatā. Sesā pana apāyagamanīyo lobho doso moho māno thinaṃ uddhaccaṃ ahirikaṃ anottappanti aṭṭha kilesā diṭṭhivicikicchāhi saha pahānekaṭṭhā hutvā dvīhi anusayehi saddhiṃ sotāpattimaggena pahīyanti. Rāgadosamohapamukhesu vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha vicikicchā pahīnā, diṭṭhānusayavicikicchānusayehi saha apāyagamanīyā sabbakilesā pahānekaṭṭhavasena pahīyanti. Sahajekaṭṭhā <pageBreak edition="Myanmar" number="0.0087" /> pana diṭṭhiyā saha vicikicchāya ca saha ekekasmiṃ citte ṭhitā avasesakilesā.</paragraph>
    <paragraph line="24">Sotāpattimaggena hi cattāri diṭṭhisahagatāni vicikicchāsahagatañcāti pañca cittāni pahīyanti. Tattha dvīsu diṭṭhisampayuttaasaṅkhārikacittesu pahīyamānesu tehi sahajāto lobho moho uddhaccaṃ ahirikaṃ anottappanti ime kilesā sahajekaṭṭhavasena pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ uddhaccaṃ ahirikaṃ anottappanti ime kilesā sahajekaṭṭhavasena pahīyanti, vicikicchāsahagatacitte pahīyamāne tena sahajāto moho uddhaccaṃ ahirikaṃ anottappanti ime kilesā sahajekaṭṭhavasena pahīyanti. Tehi duvidhekaṭṭhehi kilesehi cittaṃ vivittaṃ hotīti maggacittaṃ viviccati, phalacittaṃ vivittaṃ viyuttaṃ apasakkitaṃ suññaṃ hotīti attho.</paragraph>
    <paragraph line="25"><bold>Sakadāgāmissa oḷārikā kāmarāgasaññojanā</bold>ti oḷārikabhūtā kāyadvāre vītikkamassa paccayabhāvena thūlabhūtā methunarāgasaṅkhātā saññojanā. So hi kāmabhave saññojetīti ‘‘saññojana’’nti vuccati. <bold>Paṭighasaññojanā</bold>ti byāpādasaññojanā. So hi ārammaṇe paṭihaññatīti ‘‘paṭigha’’nti vuccati. Te eva thāmagataṭṭhena santāne anusentīti <bold>anusayā. Aṇusahagatā</bold>ti sukhumabhūtā kāmarāgasaññojanā paṭighasaññojanā aṇusahagatā kāmarāgānusayā paṭighānusayāti appahīnaṭṭhena santāne anusayanavasena sukhumabhūtā kāmarāgapaṭighānusayā. <bold>Tadekaṭṭhehi cā</bold>ti vuttatthehi duvidhekaṭṭhehi kilesehi cittaṃ vivittaṃ suññaṃ hoti.</paragraph>
    <paragraph line="26"><bold>Arahato</bold>ti <pageBreak edition="Pali Text Society" number="1.0103" /> kilesārīnaṃ hatattā ‘‘arahā’’ti laddhanāmassa. <bold>Rūparāgā</bold>ti rūpabhave chandarāgā <pageBreak edition="Vipassana Research Institut" number="0.0080" />. <bold>Arūparāgā</bold>ti arūpabhave chandarāgā. <bold>Mānā</bold>ti arahattamaggavajjhā mānā eva. Tathā uddhaccaavijjāmānānusayādayo arahattamaggavajjhā. Etesu uṇṇatilakkhaṇo māno. Avūpasamalakkhaṇaṃ uddhaccaṃ. Andhabhāvalakkhaṇā avijjā. Rūparāgaarūparāgavasena pavattā bhavarāgānusayā. <bold>Tadekaṭṭhehi cā</bold>ti tehi ekato ṭhitehi <pageBreak edition="Myanmar" number="0.0088" /> ca kilesehi. <bold>Bahiddhā ca sabbanimittehī</bold>ti ajjhattacittasantāne akusalakkhandhe upādāya ‘‘bahiddhā’’ti saṅkhaṃ gatehi ajjhattaṃ muñcitvā bahiddhā pavattehi sabbasaṅkhāranimittehi maggacittaṃ viviccati vinā hoti apasakkati, phalacittaṃ vivittaṃ viyuttaṃ apasakkitaṃ hoti.</paragraph>
    <paragraph line="27">Tattha kilesapaṭipāṭiyā maggapaṭipāṭiyā cāti dvidhā anusayānaṃ abhāvo veditabbo. Kilesapaṭipāṭiyā hi kāmarāgānusayapaṭighānusayānaṃ tatiyamaggena abhāvo hoti, mānānusayassa catutthamaggena, diṭṭhānusayavicikicchānusayānaṃ paṭhamamaggena, bhavarāgānusayāvijjānusayānaṃ catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṃ abhāvo hoti, dutiyamaggena kāmarāgānusayapaṭighānusayānaṃ tanubhāvo, tatiyamaggena sabbaso abhāvo, catutthamaggena mānānusayabhavarāgānusayāvijjānusayānaṃ abhāvo hoti. <bold>Cittaviveko</bold>ti mahaggatalokuttaracittānaṃ kilesehi suññabhāvo, tucchabhāvoti attho.</paragraph>
    <paragraph line="28"><bold>Upadhiviveko</bold>ti kilesakkhandhaabhisaṅkhārasaṅkhātānaṃ upadhīnaṃ suññabhāvo. Upadhiṃ tāva dassetuṃ <bold>‘‘upadhi vuccanti kilesā cā’’</bold>tiādimāha. Rāgādayo yassa uppajjanti, taṃ upatāpenti vibādhentīti <bold>kilesā</bold> ca. Upādānagocarā rūpādayo <bold>pañcakkhandhā</bold> ca. Upādānasambhūtā puññāpuññaāneñjā<bold>bhisaṅkhārā</bold> ca. <bold>Amata</bold>nti natthi etassa maraṇasaṅkhātaṃ matanti amataṃ, kilesavisapaṭipakkhattā agadantipi amataṃ. Saṃsārayonigatiupapattiviññāṇaṭṭhitisattāvāsesu saṃsibbati vinatīti taṇhā ‘‘vāna’’nti vuccati, taṃ tattha natthīti <bold>nibbānaṃ. Vivekaṭṭhakāyāna</bold>nti <pageBreak edition="Pali Text Society" number="1.0104" /> gaṇasaṅgaṇikāya apagatasarīrānaṃ. <bold>Nekkhammābhiratāna</bold>nti nekkhamme kāmādito nikkhante paṭhamajjhānādike abhiratānaṃ tanninnānaṃ. <bold>Paramavodānappattāna</bold>nti uttamaparisuddhabhāvaphalaṃ pāpuṇitvā ṭhitānaṃ. ‘‘Upakkilesābhāvena parisuddhacittānaṃ, kilesehi muttabhāvena <bold>paramavodānappattānaṃ</bold>. Vikkhambhanappahānena parisuddhacittānaṃ, samucchedappahānena <bold>paramavodānappattāna’’</bold>nti evameke vaṇṇayanti. <bold>Nirūpadhīna</bold>nti vigatūpadhīnaṃ. <bold>Visaṅkhāragatāna</bold>nti saṅkhārārammaṇaṃ cajitvā vigatasaṅkhāraṃ nibbānaṃ ārammaṇavasena upagatānaṃ. <bold>Visaṅkhāragataṃ citta</bold>nti etthapi hi nibbānameva ‘‘visaṅkhāra’’nti vuttaṃ.</paragraph>
    <paragraph line="29"><bold>Vidūre</bold>ti <pageBreak edition="Vipassana Research Institut" number="0.0081" /><pageBreak edition="Myanmar" number="0.0089" /> vividhe dūre. <bold>Suvidūre</bold>ti suṭṭhu vidūre. <bold>Na santike</bold>ti na samīpe. <bold>Na sāmantā</bold>ti na ekapasse. <bold>Anāsanne</bold>ti anaccantasamīpe. <bold>Vivekaṭṭhe</bold>ti atidūre, vigateti attho. <bold>Tādiso</bold>ti taṃsadiso. <bold>Tassaṇṭhito</bold>ti tena ākārena ṭhito. <bold>Tappakāro</bold>ti tena pakārena ṭhito. <bold>Tappaṭibhāgo</bold>ti taṃkoṭṭhāsiko. Atha vā ‘‘attabhāvaguhāya laggabhāvena <bold>tādiso</bold>. Kilesehi channabhāvena <bold>tassaṇṭhito</bold>. Mohanasmiṃ pagāḷhabhāvena <bold>tappakāro</bold>. Tīhi vivekehi dūrabhāvena <bold>tappaṭibhāgo</bold>ti evameke vaṇṇayanti.</paragraph>
    <paragraph line="30"><bold>Duppahāyā</bold>ti sukhena pahātabbā na honti. <bold>Duccajjā</bold>ti sukhena jahituṃ na sakkā. <bold>Duppariccajjā</bold>ti sabbākārena jahituṃ na sakkā. <bold>Dunnimmadayā</bold>ti nimmadaṃ amadaṃ kātuṃ na sakkā. <bold>Dubbiniveṭhayā</bold>ti viniveṭhanaṃ mocanaṃ kātuṃ na sakkā. <bold>Duttarā</bold>ti uttaritvā atikkantuṃ na sakkā. <bold>Duppatarā</bold>ti visesetvā tarituṃ na sakkā. <bold>Dussamatikkamā</bold>ti dukkhena atikkamitabbā. <bold>Dubbinivattā</bold>ti nivattetuṃ dukkhā. Atha <pageBreak edition="Pali Text Society" number="1.0105" /> vā ‘‘pakativasena duppariccajjā. Goṇapatāsaṃ viya <bold>dunnimmadayā</bold>. Nāgapāsaṃ viya <bold>dubbiniveṭhayā</bold>. Gimhasamaye marukantāraṃ viya <bold>duttarā duppatarā</bold>. Byagghapariggahitā aṭavī viya <bold>dussamatikkamā</bold>. Samuddavīci viya <bold>dubbinivattā</bold>ti evameke vaṇṇayanti.</paragraph>
    <paragraph line="31" number="8"> Evaṃ paṭhamagāthāya ‘‘dūre vivekā hi tathāvidho’’ti sādhetvā puna tathāvidhānaṃ sattānaṃ dhammataṃ āvi karonto <bold>‘‘icchānidānā’’</bold>tiādigāthamāha. Tattha <bold>icchānidānā</bold>ti taṇhāhetukā. <bold>Bhavasātabaddhā</bold>ti sukhavedanādimhi bhavasātena baddhā. <bold>Te duppamuñcā</bold>ti te bhavasātavatthubhūtā dhammā. Te vā tattha baddhā icchānidānā sattā duppamocayā. <bold>Na hi aññamokkhā</bold>ti aññe ca mocetuṃ na sakkonti. Kāraṇavacanaṃ vā etaṃ. Te sattā duppamuñcā. Kasmā? Yasmā aññena mocetabbā na honti. Yadi sattā muñceyyuṃ, sakena thāmena muñceyyunti ayamassa attho. <bold>Pacchā pure vāpi apekkhamānā</bold>ti anāgate atīte vā kāme apekkhamānā. <bold>Ime va kāme purime va jappa</bold>nti ime vā paccuppanne kāme purime vā duvidhepi atītānāgate balavataṇhāya patthayamānā. Imesañca dvinnaṃ padānaṃ ‘‘te duppamuñcā na hi aññamokkhā’’ti <pageBreak edition="Myanmar" number="0.0090" /> imināva saha sambandho veditabbo. Itarathā apekkhamānā jappaṃ kiṃ karonti, kiṃ vā katāti na paññāyeyyuṃ.</paragraph>
    <paragraph line="32"><bold>Bhavasātabaddhā</bold>ti bhave sātaṃ bhavasātaṃ, tena bhavasātena sukhassādena baddhā hutvā ṭhitā. Taṃ bhājetvā dassetuṃ <bold>‘‘ekaṃ bhavasātaṃ – sukhā vedanā’’</bold>tiādimāha. Yobbanabhāvo <bold>yobbaññaṃ</bold>. Arogabhāvo <pageBreak edition="Vipassana Research Institut" number="0.0082" /><bold>ārogyaṃ</bold>. Jīvitindriyassa pavattabhāvo <bold>jīvitaṃ. Lābho</bold>ti <pageBreak edition="Pali Text Society" number="1.0106" /> catunnaṃ paccayānaṃ lābho. <bold>Yaso</bold>ti parivāro. <bold>Pasaṃsā</bold>ti kitti. <bold>Sukha</bold>nti kāyikacetasikaṃ sukhaṃ. <bold>Manāpikā rūpā</bold>ti manavaḍḍhanakā rūpā. Sesesupi eseva nayo.</paragraph>
    <paragraph line="33"><bold>Cakkhusampadā</bold>ti cakkhussa sampadā. ‘‘Mayhaṃ cakkhu sampannaṃ maṇivimāne ugghāṭitasīhapañjaraṃ viya khāyatī’’ti uppannaṃ sukhassādaṃ sandhāya ‘‘cakkhusampadā’’ti vuttaṃ. <bold>Sotasampadā</bold>dīsupi eseva nayo. <bold>Sukhāya vedanāya sātabaddhā…pe… vibaddhā</bold>ti vividhākārena <bold>baddhā. Ābaddhā</bold>ti visesena ādito baddhā. <bold>Laggā</bold>ti ārammaṇena saddhiṃ appitā. <bold>Laggitā</bold>ti nāgadante phāṇitavārako viya laggitā. Yamettha ca avuttaṃ, taṃ satto visattotiādimhi vuttanayena gahetabbaṃ.</paragraph>
    <paragraph line="34"><bold>Na hi aññamokkhā</bold>ti na parehi mokkhā. <bold>Te vā bhavasātavatthū duppamuñcā</bold>ti bhave sukhassādavatthubhūtā dhammā te muñcituṃ dukkhā. <bold>Sattā vā etto dummocayā</bold>ti sattā eva vā etasmā bhavasātavatthuto mocetuṃ dukkhā.</paragraph>
    <paragraph line="35"><bold>Duruddharā</bold>ti uddharituṃ dukkhā. <bold>Dussamuddharā</bold>ti samantato chinnataṭe narakāvāṭe patito viya uddhaṃ katvā uddharituṃ dukkhā. <bold>Dubbuṭṭhāpayā</bold>ti uṭṭhāpetuṃ dukkhā. <bold>Dussamuṭṭhāpayā</bold>ti sukhumaattabhāvaṃ pathaviyaṃ patiṭṭhāpanaṃ viya ussāpetuṃ ativiya dukkhā.</paragraph>
    <paragraph line="36"><bold>Te attanā palipapalipannā</bold>ti gambhīrakaddame yāva sīsato nimuggā na sakkonti. <bold>Paraṃ palipapalipannaṃ uddharitu</bold>nti aparaṃ tatheva nimuggaṃ hatthe vā sīse vā gahetvā uddharitvā thale patiṭṭhāpetuṃ na sakkonti. <bold>So vata cundā</bold>ti <bold>so</bold>ti vattabbākārapuggalaniddeso. Tassa ‘‘yo’’ti imaṃ uddesavacanaṃ āharitvā yo attanā palipapalipanno, so vata <pageBreak edition="Myanmar" number="0.0091" />, cunda, paraṃ palipapalipannaṃ uddharissatīti. Evaṃ sesapadesu sambandho veditabbo. <bold>Palipapalipanno</bold>ti gambhīrakaddame nimuggo vuccati. Yathā, cunda, koci puriso yāva <pageBreak edition="Pali Text Society" number="1.0107" /> sīsato gambhīrakaddame nimuggo, parampi tatheva nimuggaṃ hatthe vā sīse vā gahetvā uddharissatīti netaṃ ṭhānaṃ vijjati. Na hi taṃ kāraṇamatthi, yena so taṃ uddharitvā thale patiṭṭhāpeyyāti. <bold>Adanto avinīto aparinibbuto</bold>ti ettha pana anibbisevanatāya <bold>adanto</bold>. Asikkhitavinayatāya <bold>avinīto</bold>. Anibbutakilesatāya <bold>aparinibbuto</bold>ti veditabbo. <bold>So</bold> tādiso paraṃ <bold>damessati</bold> nibbisevanaṃ karissati, <bold>vinessati</bold> tisso sikkhā sikkhāpessati. <bold>Parinibbāpessati</bold> tassa kilese nibbāpessati.</paragraph>
    <paragraph line="37"><bold>Natthañño</bold><pageBreak edition="Vipassana Research Institut" number="0.0083" /><bold>kocī</bold>ti añño koci puggalo mocetuṃ samattho natthi. <bold>Sakena thāmenā</bold>ti attano ñāṇathāmena. <bold>Balenā</bold>ti ñāṇabalena. <bold>Vīriyenā</bold>ti ñāṇasampayuttacetasikavīriyena. <bold>Purisaparakkamenā</bold>ti paraṃ paraṃ ṭhānaṃ akkamanena mahantavīriyena.</paragraph>
    <paragraph line="38"><bold>Nāhaṃ sahissāmī</bold>ti ahaṃ na sahissāmi na sakkomi, na vāyamissāmīti vuttaṃ hoti. <bold>Pamocanāyā</bold>ti pamocetuṃ. <bold>Kathaṃkathi</bold>nti sakaṅkhaṃ. <bold>Dhotakā</bold>ti ālapanaṃ. <bold>Taresī</bold>ti tareyyāsi.</paragraph>
    <gatha1 line="39">‘‘Attanā hi kataṃ pāpaṃ, attanā saṃkilissati;</gatha1>
    <gatha2 line="40">Attanā akataṃ pāpaṃ, attanāva visujjhati;</gatha2>
    <gathalast line="41">Suddhī asuddhi paccattaṃ, nāñño aññaṃ visodhaye’’ti. (dha. pa. 165; kathā. 743) –</gathalast>
    <unindented line="42">Etthāyamattho – yena attanā akusalaṃ kammaṃ kataṃ hoti, so catūsu apāyesu dukkhaṃ anubhavanto attanāva saṃkilissati. Yena pana attanā akataṃ pāpaṃ, so sugatiñceva agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā ca asuddhi paccattaṃ kārakasattānaṃ attaniyeva vipaccati. Añño puggalo aññaṃ puggalaṃ na visodhaye neva visodheti, na kilesetīti vuttaṃ hoti.</unindented>
    <paragraph line="43"><bold>Tiṭṭhateva nibbāna</bold>nti amatamahānibbānaṃ tiṭṭhatiyeva. <bold>Nibbānagāmimaggo</bold>ti pubbabhāgavipassanāto paṭṭhāya ariyamaggo. <bold>Tiṭṭhāmahaṃ samādapetā</bold>ti ahaṃ gaṇhāpetā patiṭṭhāpetā tiṭṭhāmi. <bold>Evaṃ</bold><pageBreak edition="Pali Text Society" number="1.0108" /><bold>ovadiyamānā evaṃ anusāsiyamānā</bold>ti <pageBreak edition="Myanmar" number="0.0092" /> mayā evaṃ ovadiyamānā evaṃ anusāsiyamānā. Ettha uppanne vatthusmiṃ vadanto <bold>ovadati</bold> nāma, anuppanne vatthusmiṃ anusāsanto ‘‘ayasopi te bhavissatī’’tiādivasena anāgataṃ dassento <bold>anusāsati</bold> nāma. Sammukhā vadantopi <bold>ovadati</bold> nāma, parammukhā dūtasāsanaṃ vā pesento <bold>anusāsati</bold> nāma. Sakiṃ vadantopi <bold>ovadati</bold> nāma, punappunaṃ vadanto <bold>anusāsati</bold> nāma. Ovadanto eva vā <bold>anusāsati</bold> nāma. <bold>Appekacce</bold>ti api ekacce, eketi attho. <bold>Accantaniṭṭhaṃ nibbānaṃ ārādhentī</bold>ti khayavayasaṅkhātaṃ antaṃ atītanti accantaṃ, accantañca taṃ sabbasaṅkhārānaṃ appavattiṭṭhānattā niṭṭhañcāti accantaniṭṭhaṃ, ekantaniṭṭhaṃ, satataniṭṭhanti attho. Taṃ accantanibbānaṃ ārādhenti sampādenti. <bold>Nārādhentī</bold>ti na sampādenti, na paṭilabhantīti attho. <bold>Ettha kyāha</bold>nti etesu kiṃ ahaṃ, kiṃ karomīti attho. <bold>Maggakkhāyī</bold>ti paṭipadāmaggakkhāyī <pageBreak edition="Vipassana Research Institut" number="0.0084" />. <bold>Ācikkhati</bold> katheti. <bold>Attanā paṭipajjamānā muñceyyu</bold>nti paṭipajjantā mayaṃ muñceyyuṃ.</paragraph>
    <paragraph line="44"><bold>Atītaṃ upādāyā</bold>ti atītaṃ paṭicca. <bold>Kathaṃ pure apekkhaṃ karotī</bold>ti kena pakārena ikkhaṃ olokanaṃ karoti. <bold>Evaṃrūpo ahosi</bold>nti dīgharassaaṇukathūlādivasena evaṃjātiko evarūpo abhaviṃ. <bold>Tattha nandiṃ samannānetī</bold>ti tasmiṃ rūpārammaṇe taṇhaṃ sammā ānayati upaneti. <bold>Vedanā</bold>dīsupi eseva nayo.</paragraph>
    <paragraph line="45"><bold>‘‘Iti me cakkhū’’</bold>tiādayo vatthuārammaṇavasena taṇhuppattiṃ dassento āha. <bold>Iti rūpātī</bold>ti evaṃ rūpā iti. <bold>Tattha chandarāgapaṭibaddha</bold>nti tesu cakkhurūpesu dubbalasaṅkhāto chando ca balavasaṅkhāto rāgo ca, tena chandarāgena paṭibaddhaṃ allīnaṃ. <bold>Viññāṇa</bold>nti javanacittaṃ. <bold>Chandarāgapaṭibaddhattā viññāṇassā</bold>ti tassa javanaviññāṇassa chandarāgena baddhabhāvā. <bold>Tadabhinandatī</bold>ti taṃ ārammaṇaṃ taṇhāvasena abhinandati.</paragraph>
    <paragraph line="46"><bold>Yānissa</bold><pageBreak edition="Pali Text Society" number="1.0109" /><bold>tānī</bold>ti yāni assa tāni. <bold>Pubbe</bold>ti atīte. <bold>Saddhi</bold>nti ekato. <bold>Hasitalapitakīḷitānī</bold>ti dantavidaṃsādihasitāni ca, vacībhedaṃ katvā lapitāni ca, kāyakhiḍḍādikīḷitāni ca. <bold>Tadassādetī</bold>ti taṃ assādayati assādaṃ vindati sādiyati. <bold>Taṃ nikāmetī</bold>ti taṃ nikāmayati paccāsīsati. <bold>Vittiṃ āpajjatī</bold>ti tuṭṭhiṃ pāpuṇāti.</paragraph>
    <paragraph line="47"><bold>Siya</bold>nti <pageBreak edition="Myanmar" number="0.0093" /> bhaveyyaṃ. <bold>Appaṭiladdhassa paṭilābhāyā</bold>ti appattassa pāpuṇanatthāya. <bold>Cittaṃ paṇidahatī</bold>ti cittaṃ ṭhapeti. <bold>Cetaso paṇidhānapaccayā</bold>ti cittassa ṭhapanakāraṇā.</paragraph>
    <paragraph line="48"><bold>Sīlena vā</bold>ti pañcasīlādisīlena vā. <bold>Vatena vā</bold>ti dhutaṅgasamādānena vā. <bold>Tapena vā</bold>ti vīriyasamādānena vā. <bold>Brahmacariyena vā</bold>ti methunaviratiyā vā. <bold>Devo vā</bold>ti mahānubhāvo devarājā vā. <bold>Devaññataro vā</bold>ti tesaṃ aññataro vā.</paragraph>
    <paragraph line="49"><bold>Jappantā</bold>ti guṇavasena kathentā. <bold>Pajappantā</bold>ti pakārena kathentā. <bold>Abhijappantā</bold>ti visesena kathentā, upasaggavasena vā vaḍḍhitaṃ.</paragraph>
    <paragraph line="50" number="9"> Evaṃ paṭhamagāthāya ‘‘dūre vivekā hi tathāvidho’’ti sādhetvā dutiyagāthāya ca tathāvidhānaṃ <pageBreak edition="Vipassana Research Institut" number="0.0085" /> dhammataṃ āvi katvā idāni tesaṃ pāpakaraṇaṃ āvi karonto <bold>‘‘kāmesu giddhā’’</bold>ti gāthamāha.</paragraph>
    <paragraph line="51">Tassattho – <bold>te</bold> sattā kāmesu paribhogataṇhāya <bold>giddhā,</bold> pariyesanādimanuyuttattā <bold>pasutā,</bold> sammohamāpannattā <bold>pamūḷhā,</bold> avagamanatāya macchariyatāya buddhādīnaṃ vacanaṃ anādiyatāya ca <bold>avadāniyā,</bold> kāyavisamādimhi <bold>visame</bold> niviṭṭhā, antakāle maraṇa<bold>dukkhūpanītā,</bold> ‘‘kiṃsu bhavissāma ito cutāse’’ti paridevayantīti.</paragraph>
    <paragraph line="52"><bold>Giddhā</bold>ti kāmarāgena giddhā. <bold>Gadhitā</bold>ti saṅkapparāgena paccāsīsamānā hutvā gadhitā. <bold>Mucchitā</bold>ti kāmataṇhāya mucchāparetā. <bold>Ajjhosannā</bold>ti kāmanandiyā adhiosannā ajjhotthaṭā. <bold>Laggā</bold>ti kāmasinehena allīnā. <bold>Laggitā</bold>ti kāmapariḷāhena ekībhūtā. <bold>Palibuddhā</bold>ti kāmasaññāya āvaṭṭitā. Atha vā ‘‘diṭṭhidassane <bold>giddhā</bold>. Abhiṇhadassane <bold>gadhitā</bold>. Saṃsaggakiriyasmiṃ <pageBreak edition="Pali Text Society" number="1.0110" /><bold>mucchitā</bold>. Vissāsakiriyasmiṃ <bold>ajjhosannā. </bold>Sinehavaḷañjasmiṃ <bold>laggā</bold>. Dvayaṃdvayasamāpattimhi <bold>laggitā</bold>. Aparāparaṃ amuñcamānā hutvā <bold>palibuddhā’’</bold>ti evameke vaṇṇayanti.</paragraph>
    <paragraph line="53"><bold>Esantī</bold>ti paccāsīsanti. <bold>Gavesantī</bold>ti maggayanti. <bold>Pariyesantī</bold>ti sabbākārena icchanti patthenti. Atha vā diṭṭhārammaṇe subhāsubhaṃ atthi, natthīti <bold>esanti</bold>. Subhāsubhārammaṇe paccakkhaṃ katvā vaḷañjanatthāya piyaṃ karontā <bold>gavesanti</bold><pageBreak edition="Myanmar" number="0.0094" />. Cittavasena <bold>esanti</bold>. Payogavasena <bold>gavesanti</bold>. Karaṇavasena <bold>pariyesanti</bold>. Te duvidhe kāme paṭicca otaritvā carantīti <bold>taccaritā</bold>. Te ca kāme bahulaṃ yebhuyyena vaḍḍhenti pavattayantīti <bold>tabbahulā</bold>. Te ca kāme garuṃ katvā rahantīti <bold>taggarukā</bold>. Tesu kāmesu ninnā namitā hutvā vasantīti <bold>tanninnā</bold>. Tesu kāmesu sanninnā hutvā vasantīti <bold>tappoṇā</bold>. Tesu kāmesu avalambitā hutvā tesuyeva namitā vasantīti <bold>tappabbhārā</bold>. Tesu kāmesu avattharitvā mucchāparetappasaṅgā hutvā vadantīti <bold>tadadhimuttā</bold>. Te ca kāme adhipatiṃ jeṭṭhakaṃ katvā vasantīti <bold>tadadhipateyyā</bold>. Atha vā ‘‘ārammaṇassa iṭṭhabhāvena <bold>taccaritā</bold>. Ārammaṇassa kantabhāvena <bold>tabbahulā</bold>. Ārammaṇassa manāpabhāvena <bold>taggarukā</bold>. Ārammaṇassa piyabhāvena <bold>tanninnā</bold>. Ārammaṇassa kāmupasaṃhitabhāvena <bold>tappoṇā</bold>. Ārammaṇassa rajanīyabhāvena <bold>tappabbhārā</bold>. Ārammaṇassa mucchanīyabhāvena <bold>tadadhimuttā</bold>. Ārammaṇassa bandhanīyabhāvena <bold>tadadhipateyyā’’</bold>ti evameke vaṇṇayanti.</paragraph>
    <paragraph line="54"><bold>Rūpe</bold><pageBreak edition="Vipassana Research Institut" number="0.0086" /><bold>pariyesantī</bold>tiādīsu <bold>pariyesantī</bold>ti aladdhassa lābhāya esanavasena. <bold>Paṭilabhantī</bold>ti hatthagatavasena. <bold>Paribhuñjantī</bold>ti vaḷañjanavasena vuttanti ñātabbaṃ. Kalahaṃ vivādaṃ karotīti <bold>kalahakārako</bold>. Tasmiṃ niyuttoti <bold>kalahapasuto. Kammakārakā</bold>dīsupi eseva nayo. <bold>Gocare caranto</bold>ti vesiyādigocare, satipaṭṭhānādigocare vā <pageBreak edition="Pali Text Society" number="1.0111" /> caramāno. Tesu niyutto <bold>gocarapasuto</bold>. Ārammaṇūpanijjhānavasena jhānaṃ assa atthīti <bold>jhāyī</bold>. Tasmiṃ niyutto <bold>jhānapasuto</bold>.</paragraph>
    <paragraph line="55"><bold>Avagacchantī</bold>ti apāyaṃ gacchanti. <bold>Maccharino</bold>ti sakasampattiṃ niguhantā. <bold>Vacana</bold>nti kathanaṃ. <bold>Byapatha</bold>nti vākyapathaṃ. <bold>Desana</bold>nti vissajjanaovādaṃ. <bold>Anusiṭṭhi</bold>nti anusāsaniṃ. <bold>Nādiyantī</bold>ti na gaṇhanti na garuṃ karonti. ‘‘Na paṭissantī’’ti vā pāṭho, soyeva attho. Vatthuto macchariyadassanatthaṃ <bold>‘‘pañca macchariyāni āvāsamacchariya’’</bold>ntiādi vuttaṃ. Tattha āvāse macchariyaṃ <bold>āvāsamacchariyaṃ</bold>. Sesapadesupi eseva nayo.</paragraph>
    <paragraph line="56">Āvāso <pageBreak edition="Myanmar" number="0.0095" /> nāma sakalārāmopi pariveṇampi ekovarakopi rattiṭṭhānādīnipi. Tesu vasantā sukhaṃ vasanti, paccaye labhanti. Eko bhikkhu vattasampannasseva pesalassa bhikkhuno tattha āgamanaṃ na icchati, āgatopi ‘‘khippaṃ gacchatū’’ti cintesi, idaṃ <bold>āvāsamacchariyaṃ</bold> nāma. Bhaṇḍanakārakādīnaṃ pana tattha vāsaṃ anicchato āvāsamacchariyaṃ nāma na hoti.</paragraph>
    <paragraph line="57"><bold>Kula</bold>nti upaṭṭhākakulampi ñātikulampi. Tattha aññassa upasaṅkamanaṃ anicchato <bold>kulamacchariyaṃ</bold> hoti. Pāpapuggalassa pana upasaṅkamanaṃ anicchatopi macchariyaṃ nāma na hoti. So hi tesaṃ pasādabhedāya paṭipajjati. Pasādaṃ rakkhituṃ samatthasseva pana bhikkhuno tattha upasaṅkamanaṃ anicchato macchariyaṃ nāma hoti.</paragraph>
    <paragraph line="58"><bold>Lābho</bold>ti catupaccayalābhova. Taṃ aññasmiṃ sīlavanteyeva labhante ‘‘mā labhatū’’ti cintentassa <bold>lābhamacchariyaṃ</bold> hoti. Yo pana saddhādeyyaṃ vinipāteti, aparibhogadupparibhogādivasena vināseti, pūtibhāvaṃ gacchantampi aññassa na deti, taṃ disvā ‘‘sace imaṃ esa na labheyya, añño sīlavā labheyya, paribhogaṃ gaccheyyā’’ti cintentassa macchariyaṃ nāma natthi.</paragraph>
    <paragraph line="59"><bold>Vaṇṇo</bold><pageBreak edition="Pali Text Society" number="1.0112" /> nāma sarīravaṇṇopi guṇavaṇṇopi. Tattha sarīravaṇṇe maccharī ‘‘paro pāsādiko rūpavā’’ti <pageBreak edition="Vipassana Research Institut" number="0.0087" /> vutte taṃ na kathetukāmo hoti. Guṇavaṇṇamaccharī parassa sīlena dhutaṅgena paṭipadāya ācārena vaṇṇaṃ na kathetukāmo hoti.</paragraph>
    <paragraph line="60"><bold>Dhammo</bold>ti pariyattidhammo ca paṭivedhadhammo ca. Tattha ariyasāvakā paṭivedhadhammaṃ na maccharāyanti, attanā paṭividdhadhamme sadevakassa lokassa paṭivedhaṃ icchanti. Taṃ pana paṭivedhaṃ ‘‘pare jānantū’’ti icchanti, tantidhammeyeva pana <bold>dhammamacchariyaṃ</bold> nāma hoti. Tena samannāgato puggalo yaṃ guḷhaṃ ganthaṃ vā kathāmaggaṃ vā jānāti, taṃ aññe na jānāpetukāmo hoti. Yo pana puggalaṃ upaparikkhitvā dhammānuggahena dhammaṃ vā upaparikkhitvā puggalānuggahena na deti, ayaṃ dhammamaccharī nāma na hoti. Tattha ekacco puggalo lolo hoti, kālena samaṇo hoti <pageBreak edition="Myanmar" number="0.0096" />, kālena brāhmaṇo, kālena nigaṇṭho. Yo hi bhikkhu ‘‘ayaṃ puggalo paveṇiāgataṃ tantiṃ saṇhaṃ sukhumaṃ dhammantaraṃ bhinditvā āluḷessatī’’ti na deti, ayaṃ puggalaṃ upaparikkhitvā dhammānuggahena na deti nāma. Yo pana ‘‘ayaṃ dhammo saṇho sukhumo, sacāyaṃ puggalo gaṇhissati, aññaṃ byākaritvā attānaṃ āvi katvā nassissatī’’ti na deti, ayaṃ dhammaṃ upaparikkhitvā puggalānuggahena na deti nāma. Yo pana ‘‘sacāyaṃ imaṃ dhammaṃ gaṇhissati, amhākaṃ samayaṃ bhindituṃ samattho bhavissatī’’ti na deti, ayaṃ dhammamaccharī nāma hoti.</paragraph>
    <paragraph line="61">Imesu pañcasu macchariyesu āvāsamacchariyena tāva yakkho vā peto vā hutvā tasseva āvāsassa saṅkāraṃ sīsena ukkhipitvā vicarati. Kulamacchariyena tasmiṃ kule aññesaṃ dānamānanādīni karonte disvā ‘‘bhinnaṃ vatidaṃ kulaṃ mamā’’ti cintayato lohitampi mukhato uggacchati, kucchivirecanampi hoti, antānipi khaṇḍākhaṇḍāni hutvā nikkhamanti. Lābhamacchariyena saṅghassa vā gaṇassa vā santake lābhe maccharāyitvā puggalikaparibhogaṃ viya paribhuñjitvā yakkho vā peto vā mahāajagaro vā hutvā nibbattati. Sarīravaṇṇaguṇavaṇṇamaccharena <pageBreak edition="Pali Text Society" number="1.0113" /> pana pariyattidhammamacchariyena ca attanova vaṇṇaṃ vaṇṇeti, paresaṃ vaṇṇe ‘‘kiṃ vaṇṇo eso’’ti taṃ taṃ dosaṃ vadanto pariyattidhammañca kassaci kiñci adento dubbaṇṇo ceva eḷamūgo ca hoti.</paragraph>
    <paragraph line="62">Api ca āvāsamacchariyena lohagehe paccati, kulamacchariyena appalābho hoti, lābhamacchariyena gūthaniraye nibbattati, vaṇṇamacchariyena bhave bhave nibbattassa vaṇṇo nāma na hoti, dhammamacchariyena kukkuḷaniraye nibbattatīti.</paragraph>
    <paragraph line="63">Maccharāyanavasena <pageBreak edition="Vipassana Research Institut" number="0.0088" /><bold>macchariyaṃ</bold>. Maccharāyanākāro <bold>maccharāyanā</bold>. Maccharena ayitassa maccherasamaṅgino bhāvo <bold>maccharāyitattaṃ</bold>. ‘‘Mayhameva hontu, mā aññassā’’ti sabbāpi attano sampattiyo byāpetuṃ na icchatīti viviccho, vivicchassa bhāvo <bold>vevicchaṃ,</bold> mudumacchariyassetaṃ nāmaṃ. Kadariyo vuccati anādaro, tassa bhāvo <bold>kadariyaṃ,</bold> thaddhamacchariyassetaṃ nāmaṃ. Tena hi samannāgato puggalo parampi paresaṃ dadamānaṃ nivāreti. Vuttampi cetaṃ –</paragraph>
    <gatha1 line="64">‘‘Kadariyo <pageBreak edition="Myanmar" number="0.0097" /> pāpasaṅkappo, micchādiṭṭhianādaro;</gatha1>
    <gathalast line="65">Dadamānaṃ nivāreti, yācamānāna bhojana’’nti. (saṃ. ni. 1.132);</gathalast>
    <paragraph line="66">Yācake disvā kaṭukabhāvena cittaṃ añcati saṅkocetīti kaṭukañcuko, tassa bhāvo <bold>kaṭukañcukatā</bold>. Aparo nayo – kaṭukañcukatā vuccati kaṭacchuggāho. Samatittikapuṇṇāya hi ukkhaliyā bhattaṃ gaṇhanto sabbatobhāgena saṅkuṭitena aggakaṭacchunā gaṇhāti pūretvā gahetuṃ na sakkoti, evaṃ maccharipuggalassa cittaṃ saṅkucati, tasmiṃ saṅkucite kāyopi tatheva saṅkucati paṭikuṭati paṭinivaṭṭati na sampasārīyatīti maccheraṃ ‘‘kaṭukañcukatā’’ti vuttaṃ.</paragraph>
    <paragraph line="67"><bold>Aggahitattaṃ cittassā</bold>ti paresaṃ upakārakaraṇe dānādinā ākārena yathā na sampasārīyati, evaṃ āvaritvā gahitabhāvo cittassa. Yasmā pana maccharipuggalo attano santakaṃ paresaṃ <pageBreak edition="Pali Text Society" number="1.0114" /> adātukāmo hoti, parasantakaṃ gaṇhitukāmo. Tasmā ‘‘idaṃ acchariyaṃ mayhameva hotu, mā aññassā’’ti pavattivasenassa attasampattinigūhanalakkhaṇatā parasampattiggahaṇalakkhaṇatā ca veditabbā.</paragraph>
    <paragraph line="68"><bold>Khandhamacchariyampi macchariya</bold>nti attano pañcakkhandhasaṅkhātaṃ upapattibhavaṃ aññehi asādhāraṇaṃ ‘‘acchariyaṃ mayhameva hotu, mā aññassā’’ti pavattaṃ macchariyaṃ khandhamacchariyaṃ nāma. <bold>Dhātuāyatanamacchariyesu</bold>pi eseva nayo. <bold>Gāho</bold>ti gāhanicchayavasena gahaṇaṃ. <bold>Avadaññutāyā</bold>ti sabbaññubuddhānampi kathitaṃ ajānanabhāvena. Yācakānaṃ adadamāno hi tehi kathitaṃ na jānāti nāma. <bold>Janā pamattā</bold>ti sativippavāsā janā. <bold>Vacana</bold>nti saṅkhepavacanaṃ. <bold>Byappatha</bold>nti vitthāravacanaṃ. <bold>Desana</bold>nti upamaṃ dassetvā atthasandassanavacanaṃ. <bold>Anusiṭṭhi</bold>nti punappunaṃ saṃlakkhāpanavacanaṃ. Atha vā dassetvā kathanaṃ <bold>vacanaṃ</bold> nāma. Gaṇhāpetvā kathanaṃ <bold>byappathaṃ</bold> nāma. Tosetvā kathanaṃ <bold>desanaṃ</bold> nāma. Padassetvā kathanaṃ <bold>anusiṭṭhi</bold> nāma. Atha vā paritāpadukkhaṃ nāsetvā kathanaṃ <bold>vacanaṃ</bold> nāma. Pariḷāhadukkhaṃ nāsetvā kathanaṃ <bold>byappathaṃ</bold> nāma. Apāyadukkhaṃ nāsetvā kathanaṃ <bold>desanaṃ</bold> nāma. Bhavadukkhaṃ nāsetvā <pageBreak edition="Vipassana Research Institut" number="0.0089" /> kathanaṃ <bold>anusiṭṭhi</bold> nāma. Atha vā dukkhasaccapariññāpaṭivedhayuttaṃ <bold>vacanaṃ</bold>. Samudayasaccapahānapaṭivedhayuttaṃ <bold>byappathaṃ</bold>. Nirodhasaccasacchikiriyapaṭivedhayuttaṃ <bold>desanaṃ</bold>. Maggasaccabhāvanāpaṭivedhayuttaṃ <bold>anusiṭṭhī</bold>ti evamādinā nayena eke vaṇṇayanti.</paragraph>
    <paragraph line="69"><bold>Na</bold><pageBreak edition="Myanmar" number="0.0098" /><bold>sussusantī</bold>ti na suṇanti. <bold>Na sotaṃ odahantī</bold>ti savanatthaṃ kaṇṇasotaṃ na ṭhapenti. <bold>Na aññā cittaṃ upaṭṭhapentī</bold>ti jānanatthaṃ cittaṃ na patiṭṭhapenti. <bold>Anassavā</bold>ti ovādaṃ asuṇamānā. <bold>Avacanakarā</bold>ti suṇamānāpi vacanaṃ na karontīti avacanakarā. <bold>Paṭilomavuttino</bold>ti paṭāṇī hutvā pavattanakā <pageBreak edition="Pali Text Society" number="1.0115" />. <bold>Aññeneva mukhaṃ karontī</bold>ti karontāpi mukhaṃ na dentīti attho.</paragraph>
    <paragraph line="70"><bold>Visame</bold>ti kāyasucaritādisammatassa samassa paṭipakkhattā visamaṃ, tasmiṃ visame. <bold>Niviṭṭhā</bold>ti paviṭṭhā dunnīharā. <bold>Kāyakamme</bold>ti kāyato pavatte, kāyena vā pavatte kāyakamme. <bold>Vacīkammā</bold>dīsupi eseva nayo.</paragraph>
    <paragraph line="71">Tattha kāyakammavacīkammamanokammāni duccaritavasena vibhattāni, pāṇātipātādayo dasaakusalakammapathavasena vibhattāti ñātabbaṃ. Ayaṃ tāvettha sādhāraṇapadavaṇṇanā, asādhāraṇesu pana pāṇassa atipāto <bold>pāṇātipāto,</bold> pāṇavadho pāṇaghātoti vuttaṃ hoti. Pāṇoti cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpitā kāyavacīdvārānaṃ aññataradvārapavattā vadhakacetanā pāṇātipāto. So guṇavirahitesu tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā? Payogamahantatāya, payogasamattepi vatthumahantatāya. Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca mudutāya appasāvajjo, tibbatāya mahāsāvajjoti veditabbo.</paragraph>
    <paragraph line="72">Tassa pañca sambhārā honti – pāṇo pāṇasaññitā vadhakacittaṃ upakkamo tena maraṇanti. Chappayogā – sāhatthiko āṇattiko nissaggiyo thāvaro vijjāmayo iddhimayoti. Imasmiṃ panatthe vitthāriyamāne atipapañco hoti, tasmā naṃ na vitthārayissāma. Aññañca evarūpaṃ <pageBreak edition="Vipassana Research Institut" number="0.0090" />, atthikehi pana samantapāsādikaṃ vinayaṭṭhakathaṃ (pārā. aṭṭha. 2.172) oloketvā gahetabbaṃ.</paragraph>
    <paragraph line="73">Adinnassa <pageBreak edition="Myanmar" number="0.0099" /> ādānaṃ <bold>adinnādānaṃ,</bold> parassa haraṇaṃ theyyaṃ corikāti vuttaṃ hoti. Tattha <bold>adinna</bold>nti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo ca hoti, tasmiṃ pana parapariggahite parapariggahitasaññino tadādāyakaupakkamasamuṭṭhāpikā theyyacetanā <pageBreak edition="Pali Text Society" number="1.0116" /> adinnādānaṃ. Taṃ hīne parasantake vatthusmiṃ appasāvajjaṃ, paṇīte mahāsāvajjaṃ. Kasmā? Vatthupaṇītatāya, vatthusamatte sati guṇādhikānaṃ santake vatthusmiṃ mahāsāvajjaṃ. Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.</paragraph>
    <paragraph line="74">Tassa pañca sambhārā honti – parapariggahitaṃ parapariggahitasaññitā theyyacittaṃ upakkamo tena haraṇanti. Chappayogā sāhatthikādayova. Te ca kho yathānurūpaṃ theyyāvahāro pasayhāvahāro paṭicchannāvahāro parikappāvahāro kusāvahāroti imesaṃ pañcannaṃ avahārānaṃ vasena pavattanti. Ayamettha saṅkhepo. Vitthāro pana samantapāsādikāyaṃ vutto.</paragraph>
    <paragraph line="75"><bold>Kāmesumicchācāro</bold>ti ettha pana <bold>kāmesū</bold>ti methunasamācāresu. <bold>Micchācāro</bold>ti ekantanindito lāmakācāro. Lakkhaṇato pana asaddhammasevanādhippāyena kāyadvārappavattā agamanīyaṭṭhānavītikkamacetanā kāmesumicchācāro.</paragraph>
    <paragraph line="76">Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī odapattakinī obhatacumbaṭakā dāsī ca bhariyā kammakārī ca bhariyā dhajāhaṭā muhuttikāti etā dhanakkītādayo dasāti vīsati itthiyo. Itthīsu pana dvīnnaṃ sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ nāma.</paragraph>
    <paragraph line="77">So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne mahāsāvajjo. Tassa cattāro sambhārā <pageBreak edition="Myanmar" number="0.0100" /> – agamanīyavatthu tasmiṃ sevanacittaṃ sevanapayogo maggena maggapaṭipattiadhivāsananti. Eko payogo sāhatthiko eva.</paragraph>
    <paragraph line="78"><bold>Musā</bold>ti <pageBreak edition="Vipassana Research Institut" number="0.0091" /> visaṃvādanapurekkhārassa atthabhañjanako vacīpayogo kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā <bold>musāvādo</bold>. Aparo nayo – <bold>musā</bold>ti abhūtaṃ atacchaṃ vatthu. <bold>Vādo</bold>ti <pageBreak edition="Pali Text Society" number="1.0117" /> tassa bhūtato tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā <bold>musāvādo</bold>. So yamatthaṃ bhañjati, tassa appatāya appasāvajjo, mahantatāya mahāsāvajjo. Api ca gahaṭṭhānaṃ attano santakaṃ adātukāmatāya ‘‘natthī’’tiādinayappavatto appasāvajjo, sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ vā labhitvā hasādhippāyena ‘‘ajja gāme telaṃ nadī maññe sandatī’’ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.</paragraph>
    <paragraph line="79">Tassa cattāro sambhārā honti – atathaṃ vatthu visaṃvādanacittaṃ tajjo vāyāmo parassa tadatthavijānananti. Eko payogo sāhatthikova. So ca kāyena vā kāyapaṭibaddhena vā vācāya vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ jānāti, ayaṃ kiriyasamuṭṭhāpikā cetanākkhaṇeyeva musāvādakammunā bajjhati.</paragraph>
    <paragraph line="80"><bold>Pisuṇavācā</bold>tiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ parassa ca suññabhāvaṃ karoti, sā <bold>pisuṇavācā</bold>. Yāya pana attānampi parampi pharusaṃ karoti, yā vācā sayampi pharusā neva kaṇṇasukhā na hadayaṅgamā, ayaṃ <bold>pharusavācā</bold>. Yena samphaṃ palapati niratthakaṃ, so <bold>samphappalāpo</bold>. Tesaṃ mūlabhūtāpi cetanā pisuṇavācādināmameva labhati, sā eva idha adhippetāti.</paragraph>
    <paragraph line="81">Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā <bold>pisuṇavācā</bold>. Sā yassa bhedaṃ karoti <pageBreak edition="Myanmar" number="0.0101" />, tassa appaguṇāya appasāvajjā, mahāguṇatāya mahāsāvajjā.</paragraph>
    <paragraph line="82">Tassā cattāro sambhārā honti – bhinditabbo paro ‘‘iti ime nānā bhavissanti vinā bhavissantī’’ti bhedapurekkhāratā vā, ‘‘iti ahaṃ piyo bhavissāmi vissāsiko’’ti viyakamyatā vā, tajjo vāyāmo, tassa tadatthavijānananti.</paragraph>
    <paragraph line="83">Parassa mammacchedakakāyavacīpayogasamuṭṭhāpikā ekantapharusacetanā <pageBreak edition="Pali Text Society" number="1.0118" /><bold>pharusavācā</bold>. Mammacchedakopi <pageBreak edition="Vipassana Research Institut" number="0.0092" /> payogo cittasaṇhatāya pharusavācā na hoti. Mātāpitaro hi kadāci puttake evampi vadanti ‘‘corā vo khaṇḍākhaṇḍikaṃ karontū’’ti, uppalapattampi ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti ‘‘kiṃ ime ahirikā anottappino caranti, niddhamatha ne’’ti. Atha ca nesaṃ āgamādhigamasampattiṃ icchanti. Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi na hoti. Na hi mārāpetukāmassa ‘‘imaṃ sukhaṃ sayāpethā’’ti vacanaṃ apharusavācā hoti, cittapharusatāya panesā pharusavācāva, sā yaṃ sandhāya pavattitā. Tassa appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo paro kupitacittaṃ akkosananti.</paragraph>
    <paragraph line="84">Anatthaviññāpikā kāyavacīpayogasamuṭṭhāpikā akusalacetanā <bold>samphappalāpo</bold>. So āsevanamandatāya appasāvajjo, āsevanamahantatāya mahāsāvajjo. Tassa dve sambhārā honti – bhāratayuddhasītāharaṇādiniratthakakathāpurekkhāratā tathārūpīkathākathanañcāti.</paragraph>
    <paragraph line="85">Abhijjhāyatīti <bold>abhijjhā,</bold> parabhaṇḍābhimukhī hutvā tanninnatāya pavattatīti attho. Sā ‘‘aho vata idaṃ mamāssā’’ti evaṃ parabhaṇḍābhijjhāyanalakkhaṇā. Adinnādānaṃ viya appasāvajjā mahāsāvajjā ca. Tassā dve sambhārā honti – parabhaṇḍaṃ attano pariṇāmanañcāti. Parabhaṇḍavatthuke hi lobhe uppannepi na tāva kammapathabhedo hoti, yāva ‘‘aho vatidaṃ mamāssā’’ti attano na pariṇāmeti.</paragraph>
    <paragraph line="86">Hitasukhaṃ <pageBreak edition="Myanmar" number="0.0102" /> byāpādayatīti <bold>byāpādo,</bold> so paravināsāya manopadosalakkhaṇo. Pharusavācā viya appasāvajjo mahāsāvajjo ca. Tassa dve sambhārā honti – parasatto ca tassa ca vināsacintāti. Parasattavatthuke hi kodhe uppannepi na tāva kammapathabhedo <pageBreak edition="Pali Text Society" number="1.0119" /> hoti, yāva ‘‘aho vatāyaṃ ucchijjeyya vinasseyyā’’ti tassa vināsaṃ na cintesi.</paragraph>
    <paragraph line="87">Yathābhuccagahaṇābhāvena micchā passatīti <bold>micchādiṭṭhi</bold>. Sā ‘‘natthi dinna’’ntiādinā nayena viparītadassanalakkhaṇā. Samphappalāpo viya appasāvajjā mahāsāvajjā ca.</paragraph>
    <paragraph line="88"><bold>Saññī, asaññī, nevasaññīnāsaññī bhavissāmā</bold>ti rūpādivasena kaṅkhanti. <bold>Bhavissāma nu kho maya</bold>ntiādinā attānaṃ kaṅkhanti. Tattha <bold>bhavissāma nu kho. Na nu kho bhavissāmā</bold>ti tassa <pageBreak edition="Vipassana Research Institut" number="0.0093" /> sassatākārañca ucchedākārañca nissāya anāgate attānaṃ vijjamānatañca avijjamānatañca kaṅkhanti. <bold>Kiṃ nu kho bhavissāmā</bold>ti jātiliṅgupapattiyo nissāya ‘‘khattiyā nu kho bhavissāma, brāhmaṇavessasuddagahaṭṭhapabbajitadevamanussānaṃ aññatarā’’ti kaṅkhanti. <bold>Kathaṃ nu kho bhavissāmā</bold>ti saṇṭhānākāraṃ nissāya ‘‘dīghā nu kho bhavissāma, rassaodātakaṇhapamāṇikaappamāṇikādīnaṃ aññatarā’’ti kaṅkhanti. Keci pana ‘‘issaranimmānādīni nissāya ‘kena nu kho kāraṇena bhavissāmā’ti hetuto kaṅkhantī’’ti vadanti. <bold>Kiṃ hutvā kiṃ bhavissāma nu kho maya</bold>nti jātiādīni nissāya ‘‘khattiyā hutvā nu kho brāhmaṇā bhavissāma…pe… devā hutvā manussā’’ti attano paramparaṃ kaṅkhanti. Sabbattheva pana <bold>addhāna</bold>nti kālādhivacanametaṃ.</paragraph>
    <paragraph line="89" number="10"> Yasmā etadeva <bold>tasmā hi sikkhetha…pe… āhu dhīrā</bold>ti. Tattha <bold>sikkhethā</bold>ti tisso sikkhā āvajjeyya. <bold>Idhevā</bold>ti imasmiṃyeva sāsane. Tattha sikkhitabbāti <bold>sikkhā. Tisso</bold>ti gaṇanaparicchedo. <bold>Adhisīlasikkhā</bold>ti adhikaṃ uttamaṃ sīlanti adhisīlaṃ, adhisīlañca taṃ sikkhitabbaṭṭhena sikkhā cāti adhisīlasikkhā. Esa nayo adhicittaadhipaññāsikkhāsu.</paragraph>
    <paragraph line="90">Katamaṃ panettha sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā paññā, katamā adhipaññāti? Vuccate – pañcaṅgadasaṅgasīlaṃ tāva sīlameva <pageBreak edition="Myanmar" number="0.0103" />. Tañhi buddhe uppannepi anuppannepi loke pavattati <pageBreak edition="Pali Text Society" number="1.0120" />. Uppanne buddhe tasmiṃ sīle buddhāpi sāvakāpi mahājanaṃ samādapenti, anuppanne buddhe paccekabuddhā ca kammavādino ca dhammikā samaṇabrāhmaṇā ca cakkavattī ca mahārājāno mahābodhisattā ca samādapenti, sāmampi paṇḍitā samaṇabrāhmaṇā samādiyanti. Te taṃ kusalaṃ dhammaṃ paripūretvā devesu ca manussesu ca sampattiṃ anubhonti.</paragraph>
    <paragraph line="91">Pātimokkhasaṃvarasīlaṃ pana ‘‘adhisīla’’nti vuccati. Tañhi sūriyo viya pajjotānaṃ sineru viya pabbatānaṃ sabbalokiyasīlānaṃ adhikañceva uttamañca, buddhuppādeyeva ca pavattati, na vinā buddhuppādā. Na hi taṃ paññattiṃ uddharitvā añño satto ṭhapetuṃ sakkoti. Buddhāyeva pana sabbaso kāyavacīdvāraajjhācārasotaṃ chinditvā tassa tassa vītikkamassa anucchavikaṃ taṃ sīlasaṃvaraṃ paññapenti. Pātimokkhasaṃvaratopi ca maggaphalasampayuttameva sīlaṃ adhisīlaṃ.</paragraph>
    <paragraph line="92">Kāmāvacarāni <pageBreak edition="Vipassana Research Institut" number="0.0094" /> pana aṭṭha kusalacittāni lokiyaaṭṭhasamāpatticittāni ca ekajjhaṃ katvā cittamevāti veditabbāni. Buddhuppādānuppāde cassa pavatti, samādapanaṃ samādānañca sīle vuttanayeneva veditabbaṃ.</paragraph>
    <paragraph line="93">Vipassanāpādakaṃ aṭṭhasamāpatticittaṃ pana ‘‘adhicitta’’nti vuccati. Tañhi adhisīlaṃ viya sīlānaṃ, sabbalokiyacittānaṃ adhikañceva uttamañca, buddhuppādeyeva ca hoti, na vinā buddhuppādā. Tatopi ca maggaphalacittameva adhicittaṃ.</paragraph>
    <paragraph line="94">‘‘Atthi dinnaṃ atthi yiṭṭha’’ntiādinayappavattaṃ (ma. ni. 2.94) pana kammassakatāñāṇaṃ paññā. Sā hi buddhe uppannepi anuppannepi loke pavattati. Uppanne buddhe tassā paññāya buddhāpi sāvakāpi mahājanaṃ samādapenti, anuppanne buddhe paccekabuddhā ca kammavādino ca dhammikā samaṇabrāhmaṇā ca cakkavattī ca mahārājāno mahābodhisattā ca samādapenti, sāmampi paṇḍitā sattā samādiyanti. Tathā hi aṅkuro dasavassasahassāni mahādānaṃ adāsi. Velāmo vessantaro aññe ca bahū paṇḍitamanussā mahādānāni adaṃsu. Te taṃ kusalaṃ dhammaṃ paripūretvā devesu ca manussesu ca sampattiṃ anubhaviṃsu.</paragraph>
    <paragraph line="95">Tilakkhaṇākāraparicchedakaṃ <pageBreak edition="Myanmar" number="0.0104" /> pana <pageBreak edition="Pali Text Society" number="1.0121" /> vipassanāñāṇaṃ ‘‘adhipaññā’’ti vuccati. Sā hi adhisīlaadhicittāni viya sīlacittānaṃ, sabbalokiyapaññānaṃ adhikā ceva uttamā ca, na ca vinā buddhuppādā loke pavattati. Tatopi ca maggaphalapaññāva adhipaññā.</paragraph>
    <paragraph line="96">Idāni ekekaṃ dassento <bold>‘‘katamā adhisīlasikkhā – idha bhikkhu sīlavā hoti, pātimokkhasaṃvarasaṃvuto viharatī’’</bold>tiādimāha. <bold>Idhā</bold>ti vacanaṃ pubbabhāgakaraṇīyasampadāya sampannassa sabbapakārasīlaparipūrakassa puggalassa sannissayabhūtasāsanaparidīpanaṃ, aññasāsanassa ca tathābhāvapaṭisedhanaṃ. Vuttañhetaṃ – ‘‘idheva, bhikkhave, samaṇo…pe… suññā parappavādā samaṇebhi aññehī’’ti (ma. ni. 1.139-140). <bold>Bhikkhū</bold>ti tassa sīlassa paripūrakassa puggalassa paridīpanaṃ. <bold>Pātimokkhasaṃvarasaṃvuto</bold>ti idamassa pātimokkhasaṃvare patiṭṭhitabhāvaparidīpanaṃ. <bold>Viharatī</bold>ti idamassa tadanurūpavihārasamaṅgībhāvaparidīpanaṃ. <bold>Ācāragocarasampanno</bold>ti idamassa pātimokkhasaṃvarassa upakārakadhammaparidīpanaṃ. <bold>Aṇumattesu vajjesu bhayadassāvī</bold>ti idamassa pātimokkhato acavanadhammatāparidīpanaṃ. <bold>Samādāyā</bold>ti idamassa sikkhāpadānaṃ <pageBreak edition="Vipassana Research Institut" number="0.0095" /> anavasesato ādānaparidīpanaṃ. <bold>Sikkhatī</bold>ti idamassa sikkhāya samaṅgībhāvaparidīpanaṃ. <bold>Sikkhāpadesū</bold>ti idamassa sikkhitabbadhammaparidīpanaṃ.</paragraph>
    <paragraph line="97">Tattha <bold>bhikkhū</bold>ti saṃsāre bhayaṃ ikkhatīti bhikkhu. Sīlamassa atthīti sīlavāti ettha <bold>sīla</bold>nti sīlanaṭṭhena sīlaṃ. Kimidaṃ sīlanaṃ nāma? Samādhānaṃ vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā, kusalānaṃ dhammānaṃ patiṭṭhāvasena ādhārabhāvoti attho. Etadeva hi ettha atthadvayaṃ saddalakkhaṇavidū anujānanti. Aññe pana ‘‘adhisevanaṭṭhena ācāraṭṭhena <pageBreak edition="Pali Text Society" number="1.0122" /> sīlanaṭṭhena siraṭṭhena sītalaṭṭhena sivaṭṭhena <bold>sīla’’</bold>nti vaṇṇayanti.</paragraph>
    <gatha1 line="98">Sīlanaṃ lakkhaṇaṃ tassa, bhinnassāpi anekadhā;</gatha1>
    <gathalast line="99">Sanidassanattaṃ rūpassa, yathā bhinnassanekadhā.</gathalast>
    <paragraph line="100">Yathā hi nīlapītādibhedenanekadhā bhinnassāpi rūpāyatanassa sanidassanattaṃ lakkhaṇaṃ nīlādibhedena bhinnassāpi sanidassanabhāvānatikkamanato. Tathā sīlassa cetanādibhedena anekadhā bhinnassāpi yadetaṃ <pageBreak edition="Myanmar" number="0.0105" /> kāyakammādīnaṃ samādhānavasena, kusalānañca dhammānaṃ patiṭṭhāvasena vuttaṃ sīlanaṃ, tadeva lakkhaṇaṃ cetanādibhedena bhinnassāpi samādhānapatiṭṭhābhāvānatikkamanato. Evaṃ lakkhaṇassa panassa –</paragraph>
    <gatha1 line="101">Dussīlyaviddhaṃsanatā, anavajjaguṇo tathā;</gatha1>
    <gathalast line="102">Kiccasampattiatthena, raso nāma pavuccati.</gathalast>
    <paragraph line="103">Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ.</paragraph>
    <gatha1 line="104">Soceyyapaccupaṭṭhānaṃ, tayidaṃ tassa viññubhi;</gatha1>
    <gathalast line="105">Ottappañca hirī ceva, padaṭṭhānanti vaṇṇitaṃ.</gathalast>
    <paragraph line="106">Tañhidaṃ sīlaṃ ‘‘kāyasoceyyaṃ vacīsoceyyaṃ manosoceyya’’nti evaṃ vuttasoceyyapaccupaṭṭhānaṃ, soceyyabhāvena paccupaṭṭhāti gahaṇabhāvaṃ gacchati. Hirottappañca pana tassa viññūhi padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati <pageBreak edition="Vipassana Research Institut" number="0.0096" /> ceva tiṭṭhati ca, asati neva uppajjati ceva na tiṭṭhati cāti evaṃvidhena sīlena sīlavā hoti. Etaṃ sīlaṃ nāma pāṇātipātādīhi vā viramantassa, vattapaṭipattiṃ vā pūrentassa cetanādayo <pageBreak edition="Pali Text Society" number="1.0123" /> dhammā veditabbā. Vuttañhetaṃ paṭisambhidāyaṃ ‘‘kiṃ sīlanti? Cetanā sīlaṃ, cetasikaṃ sīlaṃ, saṃvaro sīlaṃ, avītikkamo sīla’’nti (paṭi. ma. 1.39).</paragraph>
    <paragraph line="107">Tattha <bold>cetanā sīlaṃ</bold> nāma pāṇātipātādīhi vā viramantassa vattapaṭipattiṃ vā pūrentassa cetanā. <bold>Cetasikaṃ sīlaṃ</bold> nāma pāṇātipātādīhi viramantassa virati. Api ca cetanā sīlaṃ nāma pāṇātipātādīni pajahantassa sattakammapathacetanā. Cetasikaṃ sīlaṃ nāma ‘‘abhijjhaṃ pahāya vigatābhijjhena cetasā viharatī’’tiādinā (dī. ni. 1.217) nayena saṃyuttamahāvagge vuttā anabhijjhābyāpādasammādiṭṭhidhammā. <bold>Saṃvaro sīla</bold>nti ettha pañcavidhena saṃvaro veditabbo – pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaro. Tassa nānākaraṇaṃ upari āvi bhavissati. <bold>Avītikkamo sīla</bold>nti samādinnasīlassa kāyikavācasiko avītikkamo. Ettha ca saṃvarasīlaṃ, avītikkamasīlanti idameva nippariyāyato <pageBreak edition="Myanmar" number="0.0106" /> sīlaṃ. Cetanāsīlaṃ, cetasikaṃ sīlanti pariyāyato sīlanti veditabbaṃ.</paragraph>
    <paragraph line="108"><bold>Pātimokkha</bold>nti sikkhāpadasīlaṃ. Tañhi yo naṃ pāti rakkhati, taṃ mokkheti moceti āpāyikādīhi dukkhehi, tasmā ‘‘pātimokkha’’nti vuttaṃ. <bold>Pātimokkhasaṃvarasaṃvuto</bold>ti pātimokkhasaṃvarasīlena samannāgato. <bold>Ācāragocarasampanno</bold>ti ācārena ceva gocarena ca sampanno. <bold>Aṇumattesū</bold>ti appamattakesu. <bold>Vajjesū</bold>ti akusaladhammesu. <bold>Bhayadassāvī</bold>ti bhayadassī. <bold>Samādāyā</bold>ti sammā ādiyitvā. <bold>Sikkhati sikkhāpadesū</bold>ti taṃ taṃ sikkhāpadaṃ samādiyitvā sikkhati. Api ca samādāya sikkhati sikkhāpadesūti yaṃkiñci sikkhāpadesu sikkhākoṭṭhāsesu sikkhitabbaṃ kāyikaṃ vā cetasikaṃ vā, taṃ sabbaṃ samādāya sikkhati.</paragraph>
    <paragraph line="109"><bold>Khuddako sīlakkhandho</bold>ti saṅghādisesādisāvaseso sīlakkhandho. <bold>Mahanto</bold>ti pārājikādiniravaseso. Yasmā pana pātimokkhasīlena bhikkhu sāsane patiṭṭhāti nāma <pageBreak edition="Pali Text Society" number="1.0124" />, tasmā taṃ ‘‘patiṭṭhā’’ti vuttaṃ. Patiṭṭhahati vā ettha bhikkhu, kusalā dhammā eva vā ettha patiṭṭhahantīti patiṭṭhā. Ayamattho ‘‘sīle patiṭṭhāya naro sapañño’’ti (saṃ. ni. 1.23, 192) ca, ‘‘patiṭṭhānalakkhaṇaṃ, mahārāja, sīlaṃ sabbesaṃ kusalānaṃ dhammāna’’nti (mi. pa. 2.1.9) ca <pageBreak edition="Vipassana Research Institut" number="0.0097" />, ‘‘sīle patiṭṭhito kho, mahārāja…pe… sabbe kusalā dhammā na parihāyantī’’ti (mi. pa. 2.1.9) ca ādisuttavasena veditabbo.</paragraph>
    <paragraph line="110">Tadetaṃ pubbuppattiatthena <bold>ādi</bold>. Vuttampi cetaṃ ‘‘tasmātiha tvaṃ uttiya ādimeva visodhehi kusalesu dhammesu. Ko cādi kusalānaṃ dhammānaṃ, sīlañca suvisuddhaṃ diṭṭhi ca ujukā’’ti (saṃ. ni. 5.382). Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge vīthicatukkasiṅghāṭakādiparicchedena vibhajitvāva nagaraṃ māpeti. Evameva yogāvacaro ādito sīlaṃ visodheti, tato aparabhāge samādhivipassanāmaggaphalanibbānāni sacchikaroti. Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ raṅgajātaṃ upaneti, yathā vā pana cheko cittakāro rūpaṃ likhitukāmo āditova bhittiparikammaṃ karoti, tato aparabhāge rūpaṃ samuṭṭhāpeti. Evameva yogāvacaro <pageBreak edition="Myanmar" number="0.0107" /> āditova sīlaṃ visodhetvā aparabhāge samathavipassanādayo dhamme sacchikaroti. Tasmā sīlaṃ ‘‘ādī’’ti vuttaṃ.</paragraph>
    <paragraph line="111">Tadetaṃ caraṇasarikkhatāya <bold>caraṇaṃ</bold>. Caraṇāti hi pādā vuccanti. Yathā hi chinnacaraṇassa purisassa disaṃ gamanābhisaṅkhāro na jāyati, paripuṇṇapādasseva jāyati, evameva yassa sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati. Yassa pana taṃ abhinnaṃ hoti akhaṇḍaṃ paripuṇṇaṃ, tassa nibbānagamanāya ñāṇagamanaṃ sampajjati. Tasmā sīlaṃ ‘‘caraṇa’’nti vuttaṃ.</paragraph>
    <paragraph line="112">Tadetaṃ saṃyamanavasena <bold>saṃyamo</bold>. Saṃvaraṇavasena <bold>saṃvaro</bold>ti ubhayenāpi sīlasaṃyamo ceva sīlasaṃvaro ca kathito. Vacanattho panettha saṃyameti vītikkamavipphandanaṃ <pageBreak edition="Pali Text Society" number="1.0125" />, puggalaṃ vā saṃyameti vītikkamavasena tassa vipphandituṃ na detīti saṃyamo. Vītikkamassa pavesanadvāraṃ saṃvarati pidahatīti saṃvaro.</paragraph>
    <paragraph line="113"><bold>Mokkha</bold>nti uttamaṃ mukhabhūtaṃ vā. Yathā hi sattānaṃ catubbidho āhāro mukhena pavisitvā aṅgamaṅgāni pharati, evaṃ yoginopi catubhūmakakusalaṃ sīlamukhena pavisitvā atthasiddhiṃ sampādeti. Tena ‘‘mokkha’’nti. Pamukhe sādhūti <bold>pāmokkhaṃ,</bold> pubbaṅgamaṃ seṭṭhaṃ padhānanti attho. <bold>Kusalānaṃ dhammānaṃ samāpattiyā</bold>ti catubhūmakakusalānaṃ paṭilābhatthāya pāmokkhaṃ pubbaṅgamaṃ seṭṭhaṃ padhānanti veditabbaṃ.</paragraph>
    <paragraph line="114"><bold>Vivicceva</bold><pageBreak edition="Vipassana Research Institut" number="0.0098" /><bold>kāmehī</bold>ti kāmehi vivicca vinā hutvā apakkamitvā. Yo panāyamettha evakāro, so niyamatthoti veditabbo. Yasmā ca niyamattho, tasmā tasmiṃ paṭhamaṃ jhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ? ‘‘Vivicceva kāmehī’’ti evañhi niyame kariyamāne idaṃ paññāyati, nūnimassa jhānassa kāmā paṭipakkhabhūtā, yesu sati idaṃ na pavattati andhakāre sati padīpobhāso viya, tesaṃ pariccāgeneva cassa adhigamo hoti orimatīrapariccāgena pārimatīrasseva. Tasmā niyamaṃ karotīti.</paragraph>
    <paragraph line="115">Tattha <pageBreak edition="Myanmar" number="0.0108" /> siyā ‘‘kasmā panesa pubbapadeyeva vutto na uttarapade, kiṃ akusalehi dhammehi aviviccāpi jhānaṃ upasampajja vihareyyā’’ti? Na kho panetaṃ evaṃ daṭṭhabbaṃ. Taṃnissaraṇato hi pubbapade eva esa vutto. Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha – ‘‘kāmānametaṃ nissaraṇaṃ yadidaṃ nekkhamma’’nti (itivu. 72). Uttarapadepi pana yathā <pageBreak edition="Pali Text Society" number="1.0126" /> ‘‘idheva, bhikkhave, samaṇo, idha dutiyo samaṇo’’ti (ma. ni. 1.139) ettha evakāro ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ. Tasmā vivicceva kāmehi vivicceva akusalehi dhammehīti evaṃ padadvayepi esa daṭṭhabbo. Padadvayepi ca kiñcāpi viviccāti iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṃ gacchanti, tathāpi pubbabhāge kāyavivekacittavivekavikkhambhanavivekā daṭṭhabbā. Lokuttaramaggakkhaṇe kāyavivekacittavivekasamucchedavivekanissaraṇavivekā.</paragraph>
    <paragraph line="116">Kāmehīti iminā pana padena ye ca idha ‘‘katame vatthukāmā manāpikā rūpā’’tiādinā nayena vatthukāmā vuttā, ye ca idheva vibhaṅge ‘‘chando kāmo rāgo kāmo chandarāgo kāmo saṅkappo kāmo rāgo kāmo saṅkapparāgo kāmo’’ti evaṃ kilesakāmā vuttā, te sabbepi saṅgahitā icceva daṭṭhabbā. Evañhi sati vivicceva kāmehīti vatthukāmehipi viviccevāti attho yujjati. Tena kāyaviveko vutto hoti.</paragraph>
    <paragraph line="117"><bold>Vivicca akusalehi dhammehī</bold>ti kilesakāmehi sabbākusalehi vā viviccāti attho yujjati. Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo, dutiyena kilesakāmehi vivekavacanato nekkhammasukhapariggaho vibhāvito hoti <pageBreak edition="Vipassana Research Institut" number="0.0099" />. Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ, dutiyena saṃkilesappahānaṃ. Paṭhamena lolabhāvassa hetupariccāgo, dutiyena bālabhāvassa. Paṭhamena ca payogasuddhi, dutiyena āsayaposanaṃ vibhāvitaṃ hotīti ñātabbaṃ <pageBreak edition="Myanmar" number="0.0109" />. Esa tāva nayo ‘‘kāmehī’’ti ettha vuttakāmesu vatthukāmapakkhe <pageBreak edition="Pali Text Society" number="1.0127" />.</paragraph>
    <paragraph line="118">Kilesakāmapakkhe pana chandoti ca rāgoti ca evamādīhi anekabhedo kāmacchandova ‘‘kāmo’’ti adhippeto. So ca akusalapariyāpannopi samāno ‘‘tattha katamo kāmacchando, kāmo’’tiādinā nayena vibhaṅge jhānapaṭipakkhato visuṃ vutto. Kilesakāmattā vā purimapade vutto, akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ. Aññesampi ca dhammānaṃ akusalabhāve vijjamāne ‘‘tattha katame akusalā dhammā, kāmacchando’’tiādinā nayena vibhaṅge (vibha. 564) uparijhānaṅgānaṃ paccanīkapaṭipakkhabhāvadassanato nīvaraṇāneva vuttāni. Nīvaraṇāni hi jhānaṅgapaccanīkāni tesaṃ jhānaṅgāneva paṭipakkhāni, viddhaṃsakāni vighātakānīti vuttaṃ hoti. Tathā hi ‘‘samādhi kāmacchandassa paṭipakkho, pīti byāpādassa, vitakko thinamiddhassa, sukhaṃ uddhaccakukkuccassa, vicāro vicikicchāyā’’ti peṭake vuttaṃ.</paragraph>
    <paragraph line="119">Evamettha vivicceva kāmehīti iminā kāmacchandassa vikkhambhanaviveko vutto hoti, vivicca akusalehi dhammehīti iminā pañcannampi nīvaraṇānaṃ. Aggahitaggahaṇena pana paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ. Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ, dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca, dutiyena avijjāya taṃsampayuttakānañca. Api ca paṭhamena lobhasampayuttaaṭṭhacittuppādānaṃ, dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.</paragraph>
    <paragraph line="120">Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ <bold>‘‘savitakkaṃ savicāra’’</bold>ntiādi vuttaṃ. Tattha ārammaṇe <pageBreak edition="Myanmar" number="0.0110" /> cittassa abhiniropanalakkhaṇo vitakko, ārammaṇānumajjanalakkhaṇo vicāro. Santepi ca nesaṃ katthaci aviyoge oḷārikaṭṭhena pubbaṅgamaṭṭhena <pageBreak edition="Pali Text Society" number="1.0128" /> ca ghaṇḍābhighāto viya cetaso paṭhamābhinipāto vitakko, sukhumaṭṭhena <pageBreak edition="Vipassana Research Institut" number="0.0100" /> anumajjanasabhāvena ca ghaṇḍānuravo viya anupabandho vicāro. Vipphāravā cettha vitakko paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo viya, padumābhimukhapāto viya ca gandhānubandhacetaso bhamarassa. Santavutti vicāro nātiparipphandanabhāvo cittassa, ākāse uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa bhamarassa padumassa uparibhāge.</paragraph>
    <paragraph line="121">Dukanipātaṭṭhakathāyaṃ pana ‘‘ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko, vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro’’ti vuttaṃ. Taṃ anuppabandhena pavattiyaṃ yujjati. So pana nesaṃ viseso paṭhamadutiyajjhānesu pākaṭo hoti. Api ca malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena parimajjantassa daḷhaggahaṇahattho viya vitakko. Parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko. Ito cito ca sañcaraṇahattho viya vicāro. Tathā maṇḍalaṃ karontassa majjhe sannirumbhitvā ṭhitakaṇṭako viya abhiniropano vitakko. Bahi paribbhamanakaṇṭako viya anumajjamāno vicāro. Iti iminā ca vitakkena iminā ca vicārena saha vattati rukkho viya pupphena ca phalena cāti idaṃ jhānaṃ ‘‘savitakkaṃ savicāra’’nti vuccati.</paragraph>
    <paragraph line="122"><bold>Vivekaja</bold>nti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ. <bold>Pītisukha</bold>nti ettha piṇayatīti pīti, sā sampiyāyanalakkhaṇā. Sā <pageBreak edition="Pali Text Society" number="1.0129" /> panesā khuddikāpīti <pageBreak edition="Myanmar" number="0.0111" />, khaṇikāpīti, okkantikāpīti, ubbegāpīti, pharaṇāpītīti pañcavidhā hoti.</paragraph>
    <paragraph line="123">Tattha khuddikāpīti sarīre lomahaṃsamattameva kātuṃ sakkoti. Khaṇikāpīti khaṇe khaṇe vijjuppādasadisā hoti. Okkantikāpīti samuddatīraṃ vīci viya, kāyaṃ okkamitvā okkamitvā bhijjati. Ubbegāpīti balavatī hoti, kāyaṃ uddhaggaṃ katvā ākāse laṅghāpanappamāṇapattā.</paragraph>
    <paragraph line="124">Pharaṇāpīti <pageBreak edition="Vipassana Research Institut" number="0.0101" /> atibalavatī hoti. Tāya hi uppannāya sakalasarīraṃ dhamitvā pūritavatthi viya mahatā udakoghena pakkhandapabbatakucchi viya ca anuparipphuṭaṃ hoti. Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti kāyapassaddhiñca cittapassaddhiñca, passaddhi gabbhaṃ gaṇhantī paripākaṃ gacchantī duvidhampi sukhaṃ paripūreti kāyikaṃ cetasikañca, sukhaṃ gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ appanāsamādhiñcāti. Tāsu yā appanāsamādhissa mūlaṃ hutvā vaḍḍhamānā samādhisampayogaṅgatā pharaṇāpīti, ayaṃ imasmiṃ atthe adhippetā pītīti.</paragraph>
    <paragraph line="125">Itaraṃ pana sukhayatīti <bold>sukhaṃ,</bold> yassa uppajjati, taṃ sukhitaṃ karotīti attho. Sukhanaṃ vā sukhaṃ, suṭṭhu vā khādati khaṇati ca kāyacittābādhanti sukhaṃ, somanassavedanāyetaṃ nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi pīti, paṭiladdharasānubhavanaṃ sukhaṃ. Yattha pīti, tattha sukhaṃ, yattha sukhaṃ, tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ sukhaṃ. Kantārakhinnassa vanantodakadassanasavanesu viya pīti, vanacchāyappavesanaudakaparibhogesu viya sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca pīti idañca sukhaṃ assa jhānassa, asmiṃ vā jhāne <pageBreak edition="Pali Text Society" number="1.0130" /> atthīti idaṃ jhānaṃ ‘‘pītisukha’’nti vuccati.</paragraph>
    <paragraph line="126">Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ assa jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ pītisukhampettha vivekajameva hoti, tañcassa atthi, tasmā <pageBreak edition="Myanmar" number="0.0112" /> alopasamāsaṃ katvā ekapadeneva ‘‘vivekajaṃpītisukha’’ntipi vattuṃ yujjati.</paragraph>
    <paragraph line="127"><bold>Paṭhama</bold>nti gaṇanānupubbatā paṭhamaṃ, idaṃ paṭhamaṃ uppannantipi paṭhamaṃ. <bold>Jhāna</bold>nti duvidhaṃ jhānaṃ ārammaṇūpanijjhānaṃ lakkhaṇūpanijjhānañcāti. Tattha aṭṭha samāpattiyo pathavīkasiṇādiārammaṇaṃ upanijjhāyantīti <bold>ārammaṇūpanijjhāna</bold>nti saṅkhyaṃ gatā. Vipassanāmaggaphalāni pana <bold>lakkhaṇūpanijjhānaṃ</bold> nāma. Tattha vipassanā aniccādilakkhaṇassa upanijjhānato lakkhaṇūpanijjhānaṃ. Vipassanāya katakiccassa maggena ijjhanato maggo lakkhaṇūpanijjhānaṃ, phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ. Tesu idha pubbabhāge ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ adhippetaṃ. Tasmā ārammaṇūpanijjhānato ca lakkhaṇūpanijjhānato ca paccanīkajhāpanato ca jhānanti veditabbaṃ.</paragraph>
    <paragraph line="128"><bold>Upasampajjā</bold>ti <pageBreak edition="Vipassana Research Institut" number="0.0102" /> upagantvā, pāpuṇitvāti vuttaṃ hoti. Upasampādayitvā vā, nipphādetvāti vuttaṃ hoti. <bold>Viharatī</bold>ti tadanurūpena iriyāpathavihārena iriyati, vuttappakārajhānasamaṅgī hutvā attabhāvassa iriyanaṃ vuttiṃ abhinipphādeti.</paragraph>
    <paragraph line="129">Taṃ panetaṃ paṭhamajjhānaṃ pañcaṅgavippahīnaṃ pañcaṅgasamannāgataṃ tividhakalyāṇaṃ, dasalakkhaṇasampannaṃ. Tattha kāmacchando byāpādo thinamiddhaṃ uddhaccakukkuccaṃ vicikicchāti imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā. Na hi etesu appahīnesu jhānaṃ uppajjati. Tenassetāni pahānaṅgānīti vuccanti. Kiñcāpi hi jhānakkhaṇe aññepi akusalā dhammā pahīyanti, tathāpi etāneva visesena jhānantarāyakarāni. Kāmacchandena hi nānāvisayappalobhitaṃ cittaṃ na ekattārammaṇe <pageBreak edition="Pali Text Society" number="1.0131" /> samādhiyati, kāmacchandābhibhūtaṃ vā, taṃ na kāmadhātuppahānāya paṭipadaṃ paṭipajjati. Byāpādena vā ārammaṇe paṭihaññamānaṃ na nirantaraṃ pavattati. Thinamiddhābhibhūtaṃ akammaññaṃ hoti. Uddhaccakukkuccaparetaṃ avūpasantameva hutvā paribbhamati. Vicikicchāya upahataṃ jhānādhigamasādhikaṃ paṭipadaṃ nārohati. Iti visesena jhānantarāyakarattā etāneva pahānaṅgānīti vuttāni.</paragraph>
    <paragraph line="130">Yasmā pana vitakko ārammaṇe cittaṃ abhiniropeti, vicāro anupabandhati, tehi avikkhepāya sampāditapayogassa cetaso payogasampattisambhavā <pageBreak edition="Myanmar" number="0.0113" /> pīti pīṇanaṃ sukhañca upabrūhanaṃ karoti. Athassa sesasampayuttadhammā etehi abhiniropanānubandhanapīṇanupabrūhanehi anuggahitā ekaggatā ekattārammaṇe samaṃ sammā ca ādhiyati. Tasmā vitakko vicāro pīti sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā. Uppannesu hi etesu pañcasu jhānaṃ uppannaṃ nāma hoti. Tenassa etāni pañcaṅgasamannāgatānīti vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā vuccatīti veditabbaṃ.</paragraph>
    <paragraph line="131">Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato balavatarāni. Idha pana upacāratopi balavatarāni rūpāvacaralakkhaṇappattāni nipphannāni. Ettha hi vitakko suvisadena ākārena ārammaṇe cittaṃ abhiniropayamāno uppajjati. Vicāro ativiya ārammaṇaṃ anumajjamāno. Pītisukhaṃ sabbāvantampi kāyaṃ pharamānaṃ <pageBreak edition="Vipassana Research Institut" number="0.0103" />. Tenevāha – ‘‘nāssa kiñci sabbāvato kāyassa vivekajena pītisukhena apphuṭaṃ hotī’’ti (dī. ni. 1.226). Cittekaggatāpi heṭṭhimamhi samuggapaṭale <pageBreak edition="Pali Text Society" number="1.0132" /> uparimaṃ samuggapaṭalaṃ viya ārammaṇesu phusitā hutvā uppajjati, ayametesaṃ itarehi viseso. Tattha cittekaggatā kiñcāpi ‘‘savitakkaṃ savicāra’’nti imasmiṃ pāṭhe na niddiṭṭhā, tathāpi vibhaṅge (vibha. 565) ‘‘jhānanti vitakko vicāro pīti sukhaṃ cittekaggatā’’ti evaṃ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.</paragraph>
    <subhead line="132">Tividhakalyāṇaṃ</subhead>
    <paragraph line="133"><bold>Tividhakalyāṇaṃ dasalakkhaṇasampanna</bold>nti ettha pana ādimajjhapariyosānavasenatividhakalyāṇatā. Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā. Tatrāyaṃ pāḷi –</paragraph>
    <indent line="134">‘‘Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā pariyosānaṃ, paṭhamassa jhānassa paṭipadāvisuddhi ādi. Ādissa kati lakkhaṇāni? Ādissa tīṇi lakkhaṇāni – yo <pageBreak edition="Myanmar" number="0.0114" /> tassa paripantho, tato cittaṃ visujjhati, visuddhattā cittaṃ majjhimaṃ samathanimittaṃ paṭipajjati, paṭipannattā tattha cittaṃ pakkhandati. Yañca paripanthato cittaṃ visujjhati, yañca visuddhattā cittaṃ majjhimaṃ samathanimittaṃ paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭipadāvisuddhi ādi, ādissa imāni tīṇi lakkhaṇāni. Tena vuccati – ‘paṭhamaṃ jhānaṃ ādikalyāṇañceva hoti tilakkhaṇasampannañcā’ti.</indent>
    <indent line="135">‘‘Paṭhamassa jhānassa upekkhānubrūhanā majjhe. Majjhassa kati lakkhaṇāni? Majjhassa tīṇi lakkhaṇāni – visuddhaṃ cittaṃ ajjhupekkhati, samathapaṭipannaṃ ajjhupekkhati, ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathapaṭipannaṃ ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā majjhe, majjhassa imāni tīṇi lakkhaṇāni. Tena vuccati – ‘paṭhamaṃ jhānaṃ majjhekalyāṇañceva hoti tilakkhaṇasampannañcā’ti.</indent>
    <indent line="136">‘‘Paṭhamassa jhānassa sampahaṃsanā pariyosānaṃ. Pariyosānassa kati lakkhaṇāni? Pariyosānassa <pageBreak edition="Vipassana Research Institut" number="0.0104" /> cattāri lakkhaṇāni – tattha <pageBreak edition="Pali Text Society" number="1.0133" /> jātānaṃ dhammānaṃ anativattanaṭṭhena sampahaṃsanā, indriyānaṃ ekarāsaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri lakkhaṇāni. Tena vuccati ‘paṭhamaṃ jhānaṃ pariyosānakalyāṇañceva hoti catulakkhaṇasampannañcā’’’ti (paṭi. ma. 1.158).</indent>
    <paragraph line="137">‘‘Tatra <bold>paṭipadāvisuddhi</bold> nāma sasambhāriko upacāro. <bold>Upekkhānubrūhanā</bold> nāma appanā. <bold>Sampahaṃsanā</bold> nāma paccavekkhaṇā’’ti evameke vaṇṇayanti. Yasmā pana ‘‘ekattagataṃ cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita’’nti pāḷiyaṃ vuttaṃ, tasmā antoappanāyameva āgamanavasena <bold>paṭipadāvisuddhi,</bold> tatramajjhattupekkhāya kiccavasena <bold>upekkhānubrūhanā,</bold> dhammānaṃ anativattanādibhāvasādhanena pariyodāpakassa ñāṇassa kiccanipphattivasena <bold>sampahaṃsanā</bold> ca veditabbā.</paragraph>
    <paragraph line="138">Kathaṃ <pageBreak edition="Myanmar" number="0.0115" />? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa jhānassa paripantho, tato cittaṃ visujjhati. Visuddhattā āvaraṇavirahitaṃ hutvā majjhimaṃ samathanimittaṃ paṭipajjati. <bold>Majjhimasamathanimittaṃ</bold> nāma samappavatto appanāsamādhiyeva. Tadanantaraṃ pana purimacittaṃ ekasantatipariṇāmanayena tathattaṃ upagacchamānaṃ majjhimaṃ samathanimittaṃ paṭipajjati nāma, evaṃ paṭipannattā tathattupagamanena tattha pakkhandati nāma. Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva āgamanavasena paṭipadāvisuddhi veditabbā.</paragraph>
    <paragraph line="139">Evaṃ visuddhassa pana tassa puna visodhetabbābhāvato visodhane byāpāraṃ akaronto visuddhaṃ cittaṃ ajjhupekkhati nāma. Samathabhāvūpagamanena samathapaṭipannassa puna samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne <pageBreak edition="Pali Text Society" number="1.0134" /> byāpāraṃ akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena upekkhānubrūhanā veditabbā.</paragraph>
    <paragraph line="140">Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā, yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ <pageBreak edition="Vipassana Research Institut" number="0.0105" /> anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā visodhitattā pariyodāpitattā nipphannāva, tasmā ‘‘dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbā’’ti vuttaṃ.</paragraph>
    <paragraph line="141"><bold>Vitakkavicārānaṃ vūpasamā</bold>ti vitakkassa ca vicārassa cāti imesaṃ dvinnaṃ vūpasamā samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne sabbepi paṭhamajjhānadhammā na santi, aññeyeva hi paṭhamajjhāne phassādayo, aññe idha. Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti dassanatthaṃ ‘‘vitakkavicārānaṃ vūpasamā’’ti <pageBreak edition="Myanmar" number="0.0116" /> evaṃ vuttanti veditabbaṃ. <bold>Ajjhatta</bold>nti idha niyakajjhattaṃ adhippetaṃ, <bold>vibhaṅge</bold> pana ‘‘ajjhattaṃ paccatta’’nti (vibha. 573) ettakameva vuttaṃ. Yasmā niyakajjhattaṃ adhippetaṃ, tasmā attani jātaṃ, attano santāne nibbattanti ayamettha attho.</paragraph>
    <paragraph line="142"><bold>Sampasādana</bold>nti sampasādanaṃ vuccati saddhā. Sampasādanayogato jhānampi sampasādanaṃ, nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ca ceto sampasādayati, tasmāpi ‘‘sampasādana’’nti <pageBreak edition="Pali Text Society" number="1.0135" /> vuttaṃ. Imasmiñca atthavikappe sampasādanaṃ cetasoti evaṃ padasambandho veditabbo. Purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.</paragraph>
    <paragraph line="143">Tatrāyaṃ atthayojanā – eko udetīti <bold>ekodi,</bold> vitakkavicārehi anajjhārūḷhattā aggo seṭṭho hutvā udetīti attho. Seṭṭhopi hi loke ekoti vuccati. Vitakkavicāravirahito vā eko asahāyo hutvātipi vattuṃ vaṭṭati. Atha vā sampayuttadhamme udāyatīti udi, uṭṭhāpetīti attho. Seṭṭhaṭṭhena eko ca so udi cāti <bold>ekodi,</bold> samādhissetaṃ adhivacanaṃ. Iti imaṃ ekodiṃ bhāveti vaḍḍhetīti idaṃ dutiyajjhānaṃ <bold>ekodibhāvaṃ</bold>. So panāyaṃ ekodi yasmā cetaso, na sattassa, na jīvassa. Tasmā etaṃ <bold>‘‘cetaso ekodibhāva’’</bold>nti vuttaṃ.</paragraph>
    <paragraph line="144">Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva <pageBreak edition="Vipassana Research Institut" number="0.0106" /> ‘‘sampasādanaṃ cetaso ekodibhāva’’nti vuttanti? Vuccate – aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya sampasādananti na vuttaṃ. Na suppasannattāyeva cettha samādhipi na suṭṭhu pākaṭo, tasmā ekodibhāvantipi na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā, balavasaddhāsahāyapaṭilābheneva ca samādhipi pākaṭo. Tasmā idameva evaṃ vuttanti veditabbaṃ.</paragraph>
    <paragraph line="145"><bold>Avitakkaṃ avicāra</bold>nti bhāvanāya pahīnattā etasmiṃ, etassa vā vitakko natthīti avitakkaṃ. Imināva nayena avicāraṃ. Etthāha ‘‘nanu ca ‘vitakkavicārānaṃ <pageBreak edition="Myanmar" number="0.0117" /> vūpasamā’ti imināpi ayamattho siddho. Atha kasmā puna vuttaṃ ‘avitakkaṃ avicāra’’’nti? Vuccate – evametaṃ, siddhovāyamattho. Na panetaṃ tadatthadīpakaṃ, nanu avocumha ‘‘oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ ‘vitakkavicārānaṃ vūpasamā’ti evaṃ vutta’’nti.</paragraph>
    <paragraph line="146">Api <pageBreak edition="Pali Text Society" number="1.0136" /> ca vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca vūpasamā ekodibhāvaṃ, na upacārajjhānamiva nīvaraṇappahānā, na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya cakkhuviññāṇādīni viya ca abhāvāti, evaṃ avitakkaavicārabhāvassa hetuparidīpakañca, na vitakkavicārābhāvamattaparidīpakaṃ. Vitakkavicārābhāvamattaparidīpakameva pana ‘‘avitakkaṃ avicāra’’nti idaṃ vacanaṃ. Tasmā purimaṃ vatvāpi puna vattabbamevāti.</paragraph>
    <paragraph line="147"><bold>Samādhija</bold>nti paṭhamajjhānasamādhito sampayuttasamādhito vā jātanti attho. Tattha kiñcāpi paṭhamampi sampayuttasamādhito jātaṃ, atha kho ayameva samādhi ‘‘samādhī’’ti vattabbataṃ arahati, vitakkavicārakkhobhavirahena ativiya acalattā suppasannattā ca. Tasmā imassa vaṇṇabhaṇanatthaṃ idameva ‘‘samādhija’’nti vuttaṃ. <bold>Pītisukha</bold>nti idaṃ vuttanayameva.</paragraph>
    <paragraph line="148"><bold>Dutiya</bold>nti gaṇanānupubbatā dutiyaṃ. Idaṃ dutiyaṃ uppannantipi dutiyaṃ.</paragraph>
    <paragraph line="149"><bold>Pītiyā ca virāgā</bold>ti virāgo nāma vuttappakārāya pītiyā jigucchanaṃ vā samatikkamo vā <pageBreak edition="Vipassana Research Institut" number="0.0107" />. Ubhinnaṃ pana antarā <bold>ca</bold>-saddo sampiṇḍanattho, so vūpasamaṃ vā sampiṇḍeti vitakkavicāravūpasamaṃ vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā cāti evaṃ yojanā veditabbā. Imissā ca yojanāya virāgo jigucchanattho hoti, tasmā pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṃ sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ yojanā veditabbā. Imissā <pageBreak edition="Myanmar" number="0.0118" /> ca yojanāya virāgo samatikkamanattho hoti, tasmā pītiyā ca samatikkamā vitakkavicārānañca vūpasamāti ayamattho daṭṭhabbo.</paragraph>
    <paragraph line="150">Kāmañcete vitakkavicārā dutiyajjhāneyeva <pageBreak edition="Pali Text Society" number="1.0137" /> vūpasantā, imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ. ‘‘Vitakkavicārānaṃ vūpasamā’’ti hi vutte idaṃ paññāyati ‘‘nūna vitakkavicāravūpasamo maggo imassa jhānassā’’ti. Yathā ca tatiye ariyamagge appahīnānampi sakkāyadiṭṭhādīnaṃ ‘‘pañcannaṃ orambhāgiyānaṃ saṃyojanānaṃ pahānā’’ti (ma. ni. 2.132-133) evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ, evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti, tenāyamattho vutto ‘‘pītiyā ca samatikkamā vitakkavicārānañca vūpasamā’’ti.</paragraph>
    <paragraph line="151"><bold>Upekkhako ca viharatī</bold>ti ettha upapattito ikkhatīti upekkhā, samaṃ passati, apakkhapatitā hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī ‘‘upekkhako’’ti vuccati.</paragraph>
    <paragraph line="152">Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.</paragraph>
    <paragraph line="153">Tattha yā ‘‘idha, bhikkhave, bhikkhu cakkhunā rūpaṃ disvā neva sumano hoti na dummano, upekkhako ca viharati sato sampajāno’’ti (ma. ni. 6.1) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā, ayaṃ <bold>chaḷaṅgupekkhā</bold> nāma.</paragraph>
    <paragraph line="154">Yā <pageBreak edition="Vipassana Research Institut" number="0.0108" /> pana ‘‘upekkhāsahagatena cetasā ekaṃ disaṃ pharitvā viharatī’’ti (dī. ni. 1.556; ma. ni. 1.77) evamāgatā sattesu majjhattākārabhūtā upekkhā, ayaṃ <bold>brahmavihārupekkhā</bold> nāma.</paragraph>
    <paragraph line="155">Yā <pageBreak edition="Myanmar" number="0.0119" /> pana ‘‘upekkhāsambojjhaṅgaṃ bhāveti vivekanissita’’nti (ma. ni. 2.247) evamāgatā sahajātānaṃ dhammānaṃ majjhattākārabhūtā upekkhā, ayaṃ <bold>bojjhaṅgupekkhā</bold> nāma.</paragraph>
    <paragraph line="156">Yā pana ‘‘kālena kālaṃ upekkhānimittaṃ manasi karotī’’ti (a. ni. 3.103) evamāgatā <pageBreak edition="Pali Text Society" number="1.0138" /> anaccāraddhanātisithilavīriyasaṅkhātā upekkhā, ayaṃ <bold>vīriyupekkhā</bold> nāma.</paragraph>
    <paragraph line="157">Yā pana ‘‘kati saṅkhārupekkhā samathavasena uppajjanti, kati saṅkhārupekkhā vipassanāvasena uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena uppajjantī’’ti (paṭi. ma. 1.57) evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā, ayaṃ <bold>saṅkhārupekkhā</bold> nāma.</paragraph>
    <paragraph line="158">Yā pana ‘‘yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata’’nti (dha. sa. 150) evamāgatā adukkhamasukhasaṅkhātā upekkhā, ayaṃ <bold>vedanupekkhā</bold> nāma.</paragraph>
    <paragraph line="159">Yā pana ‘‘yadatthi yaṃ bhūtaṃ, taṃ pajahati, upekkhaṃ paṭilabhatī’’ti (ma. ni. 3.71-72; a. ni. 7.55) evamāgatā vicinane majjhattabhūtā upekkhā, ayaṃ <bold>vipassanupekkhā</bold> nāma.</paragraph>
    <paragraph line="160">Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ <bold>tatramajjhattupekkhā</bold> nāma.</paragraph>
    <paragraph line="161">Yā pana ‘‘upekkhako ca viharatī’’ti evamāgatā aggasukhepi tasmiṃ apakkhapātajananī upekkhā, ayaṃ <bold>jhānupekkhā</bold> nāma.</paragraph>
    <paragraph line="162">Yā pana ‘‘upekkhāsatipārisuddhiṃ catutthaṃ jhāna’’nti (dha. sa. 165; dī. ni. 1.232) evamāgatā <pageBreak edition="Vipassana Research Institut" number="0.0109" /> sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ <bold>pārisuddhupekkhā</bold> nāma.</paragraph>
    <paragraph line="163">Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena tena avatthābhedena panassā ayaṃ bhedo <pageBreak edition="Myanmar" number="0.0120" />. Ekassāpi sato sattassa kumārayuvatherasenāpatirājādivasena bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha vā pana bojjhaṅgupekkhā, na tattha chaḷaṅgupekkhādayo hontīti veditabbā.</paragraph>
    <paragraph line="164">Yathā cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva hi esā, kiccavasena dvidhā bhinnā, yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ <pageBreak edition="Pali Text Society" number="1.0139" /> gahetvā pariyesamānassa taṃ thusakoṭṭhake nipannaṃ disvā ‘‘sappo nu kho no’’ti avalokentassa sovatthikattayaṃ disvā nibbematikassa ‘‘sappo na sappo’’ti vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā. Yathā pana tassa purisassa ajapadadaṇḍakena gāḷhaṃ sappaṃ gahetvā ‘‘kintāhaṃ imaṃ sappaṃ aviheṭhento attānañca iminā aḍaṃsāpento muñceyya’’nti muñcanākārameva pariyesato gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe majjhattatā, ayaṃ saṅkhārupekkhā. Iti vipassanupekkhāya siddhāya saṅkhārupekkhāpi siddhāva hoti. Iminā panesā vicinanaggahaṇesu majjhattatāsaṅkhātena kiccena dvidhā bhinnāti. Vīriyupekkhā pana vedanupekkhā ca aññamaññañca avasesāhi ca atthato bhinnāyevāti. Āha cettha –</paragraph>
    <gatha1 line="165">‘‘Majjhattabrahmabojjhaṅgachaḷaṅgajhānasuddhiyo;</gatha1>
    <gathalast line="166">Vipassanā ca saṅkhāravedanāvīriyaṃ iti.</gathalast>
    <gatha1 line="167">‘‘Vitthārato dasopekkhā-chamajjhattādito tato;</gatha1>
    <gathalast line="168">Duve paññā tato dvīhi, catassova bhavantimā’’ti.</gathalast>
    <paragraph line="169">Iti imāsu upekkhāsu jhānupekkhā idha adhippetā. Sā majjhattalakkhaṇā, anābhogarasā <pageBreak edition="Vipassana Research Institut" number="0.0110" />, abyāpārapaccupaṭṭhānā, pītivirāgapadaṭṭhānāti. Etthāha – ‘‘nanu cāyaṃ atthato tatramajjhattupekkhāva hoti, sā ca paṭhamadutiyajjhānesupi atthi. Tasmā tatrāpi ‘upekkhako ca viharatī’ti evamayaṃ vattabbā siyā, sā kasmā na vuttā’’ti? Aparibyattakiccato. Aparibyattañhi <pageBreak edition="Myanmar" number="0.0121" /> tassā tattha kiccaṃ, vitakkādīhi abhibhūtattā. Idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā, tasmā vuttāti.</paragraph>
    <paragraph line="170"><bold>Sato</bold><pageBreak edition="Pali Text Society" number="1.0140" /><bold>ca sampajāno</bold>ti ettha saratīti <bold>sato</bold>. Sampajānātīti <bold>sampajāno</bold>. Iti puggalena sati ca sampajaññañca vuttaṃ. Tattha saraṇalakkhaṇā sati, asammussanarasā ārakkhapaccupaṭṭhānā. Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.</paragraph>
    <paragraph line="171">Tattha kiñcāpi idaṃ satisampajaññaṃ purimajjhānesupi atthi, muṭṭhassatissa hi asampajānassa upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena pana sukhumattā imassa jhānassa purisassa khuradhārāyaṃ viya satisampajaññakiccapariggahitā eva cittassa gati icchitabbāti idheva vuttaṃ. Kiñca bhiyyo – yathā dhenupago vaccho dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya, pītisampayuttameva siyā, sukhe vāpi sattā sārajjanti. Idañca atimadhurasukhaṃ, tato paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti imampi atthavisesaṃ dassetuṃ idamidheva vuttanti veditabbaṃ.</paragraph>
    <paragraph line="172">Idāni <bold>sukhañca kāyena paṭisaṃvedetī</bold>ti ettha kiñcāpi tatiyajjhānasamaṅgino sukhapaṭisaṃvedanābhogo natthi, evaṃ santepi yasmā tassa nāmakāyena sampayuttaṃ sukhaṃ. Yaṃ vā taṃ nāmakāyasampayuttaṃ sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā jhānā vuṭṭhitopi sukhaṃ paṭisaṃvedeyya, tasmā etamatthaṃ dassento ‘‘sukhañca kāyena paṭisaṃvedetī’’ti āha.</paragraph>
    <paragraph line="173">Idāni <bold>yaṃ taṃ ariyā ācikkhanti upekkhako satimā sukhavihārī</bold>ti ettha yaṃjhānahetu yaṃjhānakāraṇā <pageBreak edition="Vipassana Research Institut" number="0.0111" /> taṃ tatiyajjhānasamaṅgīpuggalaṃ buddhādayo ariyā ācikkhanti desenti paññapenti <pageBreak edition="Pali Text Society" number="1.0141" /> paṭṭhapenti vivaranti vibhajanti uttānīkaronti pakāsenti, pasaṃsantīti adhippāyo. Kinti? Upekkhako <pageBreak edition="Myanmar" number="0.0122" /> satimā sukhavihārīti. Taṃ tatiyajjhānaṃ upasampajja viharatīti evamettha yojanā veditabbā.</paragraph>
    <paragraph line="174">Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati. Yathā ca pīti na uppajjati, evaṃ upaṭṭhitasatitāya satimā. Yasmā ca ariyakantaṃ ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho. Iti pasaṃsārahato naṃ ariyā te evaṃ pasaṃsāhetubhūte guṇe pakāsento ‘‘upekkhako satimā sukhavihārī’’ti evaṃ pasaṃsantīti veditabbaṃ. <bold>Tatiya</bold>nti gaṇanānupubbatā tatiyaṃ, idaṃ tatiyaṃ uppannantipi tatiyaṃ.</paragraph>
    <paragraph line="175"><bold>Sukhassa ca pahānā dukkhassa ca pahānā</bold>ti kāyikasukhassa ca kāyikadukkhassa ca pahānā. <bold>Pubbevā</bold>ti tañca kho pubbeva, na catutthajjhānakkhaṇe. <bold>Somanassadomanassānaṃ atthaṅgamā</bold>ti cetasikasukhassa ca cetasikadukkhassa cāti imesampi dvinnaṃ pubbeva atthaṅgamā, pahānā icceva vuttaṃ hoti.</paragraph>
    <paragraph line="176">Kadā pana nesaṃ pahānaṃ hoti? Catunnaṃ jhānānaṃ upacārakkhaṇe. Somanassañhi catutthajjhānassa upacārakkhaṇeyeva pahīyati, dukkhadomanassasukhāni paṭhamadutiyatatiyajjhānānaṃ upacārakkhaṇesu. Evametesaṃ pahānakkamena avuttānaṃ, <bold>indriyavibhaṅge</bold> pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ pahānaṃ veditabbaṃ.</paragraph>
    <paragraph line="177">Yadi panetāni tassa tassa jhānassa upacārakkhaṇeyeva pahīyanti, atha kasmā ‘‘kattha cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva kāmehi…pe… paṭhamaṃ jhānaṃ upasampajja viharati, ettha cuppannaṃ dukkhindriyaṃ aparisesaṃ nirujjhati. Kattha cuppannaṃ domanassindriyaṃ… sukhindriyaṃ… somanassindriyaṃ aparisesaṃ <pageBreak edition="Pali Text Society" number="1.0142" /> nirujjhati? Idha, bhikkhave, bhikkhu, sukhassa ca pahānā…pe… catutthaṃ jhānaṃ upasampajja viharati. Ettha cuppannaṃ somanassindriyaṃ aparisesaṃ nirujjhatī’’ti (saṃ. ni. 5.510) evaṃ <pageBreak edition="Vipassana Research Institut" number="0.0112" /> jhānesveva nirodho vuttoti. Atisayanirodhattā. Atisayanirodho hi nesaṃ paṭhamajjhānādīsu, na nirodhoyeva. Nirodhoyeva pana upacārakkhaṇe nātisayanirodho.</paragraph>
    <paragraph line="178">Tathā <pageBreak edition="Myanmar" number="0.0123" /> hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ na suṭṭhu niruddhaṃ hoti, paṭipakkhena avihatattā. Antoappanāyaṃ pana pītipharaṇena sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ, paṭipakkhena vihatattā. Nānāvajjaneyeva ca dutiyajjhānūpacāre pahīnassāpi domanassindriyassa yasmā etaṃ vitakkavicārapaccayepi kāyakilamathe cittupaghāte ca sati uppajjati, vitakkavicārābhāve neva uppajjati. Yattha pana uppajjati, tattha vitakkavicārabhāve. Appahīnāyeva ca dutiyajjhānūpacāre vitakkavicārāti tatthassa siyā uppatti, na tveva dutiyajjhāne, pahīnappaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso niruddhāti. Tathā catutthajjhānūpacāre pahīnassāpi somanassindriyassa āsannattā, appanāpattāya upekkhāya abhāvena sammā anatikkantattā ca siyā uppatti, na tveva catutthajjhāne. Tasmā eva ca ‘‘etthuppannaṃ dukkhindriyaṃ aparisesaṃ nirujjhatī’’ti tattha tattha aparisesaggahaṇaṃ katanti.</paragraph>
    <paragraph line="179">Etthāha – ‘‘athevaṃ tassa tassa jhānassupacāre pahīnāpi etā vedanā idha kasmā samāhaṭā’’ti? Sukhaggahaṇatthaṃ. Yā hi ayaṃ <bold>adukkhamasukha</bold>nti ettha adukkhamasukhā vedanā vuttā, sā sukhumā dubbiññeyyā, na sakkā sukhena gahetuṃ, tasmā <pageBreak edition="Pali Text Society" number="1.0143" /> yathā nāma duṭṭhassa yathā vā tathā vā upasaṅkamitvā gahetuṃ asakkuṇeyyassa goṇassa sukhagahaṇatthaṃ gopo ekasmiṃ vaje sabbā gāvo samāharati, athekekaṃ nīharanto paṭipāṭiyā āgataṃ ‘‘ayaṃ so gaṇhatha na’’nti tampi gāhāpeti, evameva bhagavā sukhaggahaṇatthaṃ sabbā etā samāharīti. Evañhi samāhaṭā etā dassetvā ‘‘yaṃ neva sukhaṃ, na dukkhaṃ, na somanassaṃ, na domanassaṃ, ayaṃ adukkhamasukhā vedanā’’ti sakkā hoti esā gāhayituṃ.</paragraph>
    <paragraph line="180">Api ca adukkhamasukhāya cetovimuttiyā paccayadassanatthañcāpi etā vuttāti veditabbā. Dukkhappahānādayo hi tassā paccayā. Yathāha – ‘‘cattāro <pageBreak edition="Myanmar" number="0.0124" /> kho, āvuso, paccayā adukkhamasukhāya cetovimuttiyā samāpattiyā. Idhāvuso, bhikkhu sukhassa ca pahānā <pageBreak edition="Vipassana Research Institut" number="0.0113" /> …pe… catutthaṃ jhānaṃ upasampajja viharati. Ime kho, āvuso, cattāro paccayā adukkhamasukhāya cetovimuttiyā samāpattiyā’’ti (ma. ni. 1.458). Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ ‘‘tattha pahīnā’’ti vuttā, evaṃ vaṇṇabhaṇanatthampetassa jhānassetā idha vuttātipi veditabbā. Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā. Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa, domanassaṃ dosassa. Sukhādighātena ca te sappaccayā rāgadosā hatāti atidūre hontīti.</paragraph>
    <paragraph line="181"><bold>Adukkhamasukha</bold>nti dukkhābhāvena adukkhaṃ, sukhābhāvena asukhaṃ. Etenettha sukhadukkhapaṭipakkhabhūtaṃ tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā, upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā, sukhanirodhapadaṭṭhānāti veditabbā.</paragraph>
    <paragraph line="182"><bold>Upekkhāsatipārisuddhi</bold>nti upekkhāya janitasatipārisuddhiṃ. Imasmiñhi jhāne suparisuddhā sati, yā ca tassā satiyā <pageBreak edition="Pali Text Society" number="1.0144" /> pārisuddhi, sā upekkhāya katā, na aññena. Tasmā etaṃ ‘‘upekkhāsatipārisuddhi’’nti vuccati. Yāya ca upekkhāya ettha sati pārisuddhi hoti, sā atthato tatramajjhattatāti veditabbā. Na kevalañcettha tāya satiyeva parisuddhā, api ca kho sabbepi sampayuttadhammā, satisīsena pana desanā vuttā.</paragraph>
    <paragraph line="183">Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā divā vijjamānāpi candalekhā aparisuddhā hoti apariyodātā, evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca upekkhāvedanārattiyā apaṭilābhā vijjamānāpi paṭhamajjhānādibhedesu aparisuddhā hoti. Tassā ca aparisuddhāya divā aparisuddhacandalekhāya pabhā viya sahajātāpi satiādayo <pageBreak edition="Myanmar" number="0.0125" /> aparisuddhāva honti. Tasmā tesu ekampi ‘‘upekkhāsatipārisuddhi’’nti na vuttaṃ. Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya parisuddhā, tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā. Tasmā idameva ‘‘upekkhāsatipārisuddhi’’nti <pageBreak edition="Vipassana Research Institut" number="0.0114" /> vuttanti veditabbaṃ. <bold>Catuttha</bold>nti gaṇanānupubbatā catutthaṃ. Idaṃ catutthaṃ uppannantipi catutthaṃ.</paragraph>
    <paragraph line="184"><bold>Paññavā hotī</bold>ti paññā assa atthīti paññavā. <bold>Udayatthagāminiyā</bold>ti udayagāminiyā ceva atthagāminiyā ca. <bold>Samannāgato</bold>ti paripuṇṇo. <bold>Ariyāyā</bold>ti niddosāya. <bold>Nibbedhikāyā</bold>ti nibbedhapakkhikāya. <bold>Dukkhakkhayagāminiyā</bold>ti nibbānagāminiyā. <bold>So idaṃ dukkha</bold>nti evamādīsu ‘‘ettakaṃ dukkhaṃ na ito bhiyyo’’ti sabbampi dukkhasaccaṃ sarasalakkhaṇapaṭivedhena yathābhūtaṃ pajānāti paṭivijjhati. Tassa ca dukkhassa nibbattikaṃ taṇhaṃ <bold>‘‘ayaṃ dukkhasamudayo’’</bold>ti. Tadubhayampi yaṃ ṭhānaṃ patvā nirujjhati, taṃ tesaṃ appavattiṃ <pageBreak edition="Pali Text Society" number="1.0145" /> nibbānaṃ <bold>‘‘ayaṃ dukkhanirodho’’</bold>ti. Tassa ca sampāpakaṃ ariyamaggaṃ <bold>‘‘ayaṃ dukkhanirodhagāminī paṭipadā’’</bold>ti sarasalakkhaṇapaṭivedhena yathābhūtaṃ pajānāti paṭivijjhatīti evamattho veditabbo.</paragraph>
    <paragraph line="185">Evaṃ sarūpato saccāni dassetvā idāni kilesavasena pariyāyato dassento <bold>‘‘ime āsavā’’</bold>tiādimāha. Te vuttanayeneva veditabbā. Evaṃ tisso sikkhāyo dassetvā idāni tāsaṃ pāripūrikkamaṃ dassetuṃ <bold>‘‘imā tisso sikkhāyo āvajjanto sikkheyyā’’</bold>tiādimāha. Tassattho – paccekaṃ paripūretuṃ āvajjantopi sikkheyya, āvajjitvāpi ‘‘ayaṃ nāma sikkhā’’ti jānantopi sikkheyya, jānitvā punappunaṃ passantopi sikkheyya, passitvā yathādiṭṭhaṃ paccavekkhantopi sikkheyya, paccavekkhitvā tattheva cittaṃ acalaṃ katvā patiṭṭhapentopi sikkheyya, taṃtaṃsikkhāsampayuttasaddhāvīriyasatisamādhipaññāhi sakasakakiccaṃ karontopi sikkheyya, abhiññeyyābhijānanakālepi taṃ taṃ kiccaṃ karontopi tisso sikkhāyo sikkheyya, adhisīlaṃ ācareyya, adhicittaṃ sammā careyya, adhipaññaṃ samādāya vatteyya.</paragraph>
    <paragraph line="186"><bold>Idhā</bold>ti <pageBreak edition="Myanmar" number="0.0126" /> mūlapadaṃ. <bold>Imissā diṭṭhiyā</bold>tiādīhi dasahi padehi sikkhattayasaṅkhātaṃ sabbaññubuddhasāsanameva kathitaṃ. Tañhi buddhena bhagavatā diṭṭhattā <bold>diṭṭhī</bold>ti vuccati. Tasseva khamanavasena <bold>khanti,</bold> ruccanavasena <bold>ruci,</bold> gahaṇavasena <bold>ādāyo,</bold> sabhāvaṭṭhena <bold>dhammo,</bold> sikkhitabbaṭṭhena <bold>vinayo,</bold> tadubhayenapi <bold>dhammavinayo,</bold> pavuttavasena <bold>pāvacanaṃ,</bold> seṭṭhacariyaṭṭhena <bold>brahmacariyaṃ,</bold> anusiṭṭhidānavasena <bold>satthusāsana</bold>nti vuccati. Tasmā ‘‘imissā diṭṭhiyā’’tiādīsu imissā buddhadiṭṭhiyā imissā buddhakhantiyā imissā buddharuciyā imasmiṃ buddhaādāye imasmiṃ buddhadhamme imasmiṃ buddhavinaye.</paragraph>
    <indent line="187">‘‘Ye <pageBreak edition="Vipassana Research Institut" number="0.0115" /> kho tvaṃ, gotami, dhamme jāneyyāsi ‘ime dhammā sarāgāya saṃvattanti, no virāgāya, saññogāya saṃvattanti, no visaññogāya, ācayāya saṃvattanti, no apacayāya, mahicchatāya saṃvattanti, no appicchatāya, asantuṭṭhiyā saṃvattanti, no santuṭṭhiyā, saṅgaṇikāya saṃvattanti <pageBreak edition="Pali Text Society" number="1.0146" />, no pavivekāya, kosajjāya saṃvattanti, no vīriyārambhāya, dubbharatāya saṃvattanti, no subharatāyā’ti. Ekaṃsena, gotami, dhāreyyāsi ‘neso dhammo, neso vinayo, netaṃ satthusāsana’nti.</indent>
    <indent line="188">‘‘Ye ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe… subharatāya saṃvattanti, no dubbharatāyā’ti. Ekaṃsena, gotami, dhāreyyāsi ‘eso dhammo, eso vinayo, etaṃ satthusāsana’’’nti (a. ni. 8.53; cūḷava. 406) –</indent>
    <paragraph line="189">Evaṃ vutte imasmiṃ buddhadhammavinaye imasmiṃ buddhapāvacane imasmiṃ buddhabrahmacariye imasmiṃ buddhasāsaneti evamattho veditabbo.</paragraph>
    <paragraph line="190">Api cetaṃ sikkhattayasaṅkhātaṃ sakalaṃ sāsanaṃ bhagavatā diṭṭhattā sammādiṭṭhipaccayattā sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena ruci. Gahaṇavasena ādāyo. Attano kārakaṃ apāyesu apatamānaṃ katvā dhāretīti dhammo. Sova saṃkilesapakkhaṃ vinetīti vinayo. Dhammo ca so vinayo cāti dhammavinayo. Kusaladhammehi vā akusaladhammānaṃ esa vinayoti dhammavinayo. Teneva vuttaṃ –</paragraph>
    <indent line="191">‘‘Ye <pageBreak edition="Myanmar" number="0.0127" /> ca kho tvaṃ, gotami, dhamme jāneyyāsi ‘ime dhammā virāgāya saṃvattanti, no sarāgāya…pe… ekaṃsena gotami dhāreyyāsi ‘eso dhammo, eso vinayo, etaṃ satthusāsana’’’nti (a. ni. 8.53; cūḷava. 406).</indent>
    <paragraph line="192">Dhammena vā vinayo, na daṇḍādīhīti dhammavinayo. Vuttampi cetaṃ –</paragraph>
    <gatha1 line="193">‘‘Daṇḍeneke damayanti, aṅkusehi kasāhi ca;</gatha1>
    <gathalast line="194">Adaṇḍena asatthena, nāgo danto mahesinā’’ti. (cūḷava. 342; ma. ni. 2.352);</gathalast>
    <paragraph line="195">Tathā <pageBreak edition="Vipassana Research Institut" number="0.0116" /> –</paragraph>
    <gathalast line="196">‘‘Dhammena nīyamānānaṃ, kā usūyā vijānata’’nti. (mahāva. 63);</gathalast>
    <paragraph line="197">Dhammāya vā vinayo dhammavinayo. Anavajjadhammatthañhesa vinayo, na bhavabhogāmisatthaṃ. Tenāha bhagavā ‘‘nayidaṃ, bhikkhave, brahmacariyaṃ vussati janakuhanattha’’nti <pageBreak edition="Pali Text Society" number="1.0147" /> (a. ni. 4.25) vitthāro. Puṇṇattheropi āha ‘‘anupādāparinibbānatthaṃ kho, āvuso, bhagavati brahmacariyaṃ vussatī’’ti (ma. ni. 1.259). Visiṭṭhaṃ vā nayatīti vinayo. Dhammato vinayo dhammavinayo. Saṃsāradhammato hi sokādidhammato vā esa visiṭṭhaṃ nibbānaṃ nayati. Dhammassa vā vinayo, na titthakarānanti dhammavinayo. Dhammabhūto hi bhagavā, tasseva vinayo.</paragraph>
    <paragraph line="198">Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca, tasmā esa dhammesu vinayo, na sattesu na jīvesu cāti dhammavinayo. Sātthasabyañjanatādīhi aññesaṃ vacanato padhānaṃ vacananti pavacanaṃ, pavacanameva pāvacanaṃ. Sabbacariyāhi visiṭṭhacariyabhāvena brahmacariyaṃ. Devamanussānaṃ satthubhūtassa bhagavato sāsananti satthusāsanaṃ. Satthubhūtaṃ vā sāsanantipi satthusāsanaṃ. ‘‘So vo mamaccayena satthāti (dī. ni. 2.216) hi dhammavinayova satthā’’ti vuttoti evametesaṃ padānaṃ attho veditabbo.</paragraph>
    <paragraph line="199">Yasmā pana imasmiṃyeva sāsane sabbappakārajjhānanibbattako bhikkhu dissati, na aññatra, tasmā tattha tattha ‘‘imissā’’ti ca ‘‘imasmi’’nti ca ayaṃ niyamo katoti veditabbo.</paragraph>
    <paragraph line="200">Jīvanti <pageBreak edition="Myanmar" number="0.0128" /> tena taṃsampayuttakā dhammāti jīvitaṃ. Anupālanalakkhaṇe indaṭṭhaṃ kāretīti indriyaṃ. Jīvitameva indriyaṃ <bold>jīvitindriyaṃ</bold>. Taṃ pavattasantatādhipateyyaṃ hoti. Lakkhaṇādīhi pana attanā avinibhuttānaṃ dhammānaṃ anupālanalakkhaṇaṃ jīvitindriyaṃ, tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ. Santepi ca anupālanalakkhaṇādimhi vidhāne atthikkhaṇeyeva taṃ te dhamme anupāleti, udakaṃ viya uppalādīni. Yathāsakaṃ paccayehi uppannepi ca dhamme pāleti, dhāti viya kumāraṃ, sayaṃpavattitadhammasambandheneva <pageBreak edition="Pali Text Society" number="1.0148" /> ca pavattati, niyāmako viya nāvaṃ. Na bhaṅgato uddhaṃ pavattayati, attano ca pavattayitabbānañca abhāvā. Na bhaṅgakkhaṇe ṭhapeti, sayaṃ bhijjamānattā, khīyamāno viya vaṭṭisineho padīpasikhaṃ, na ca anupālanapavattanaṭṭhapanānubhāvavirahitaṃ <pageBreak edition="Vipassana Research Institut" number="0.0117" />, yathāvuttakkhaṇe tassa tassa sādhanatoti daṭṭhabbaṃ. <bold>Ṭhitiparittatāya vā</bold>ti ṭhitikkhaṇassa mandatāya thokatāya. <bold>Appaka</bold>nti mandaṃ lāmakaṃ. <bold>Sarasaparittatāya vā</bold>ti attano paccayabhūtānaṃ kiccānaṃ sampattīnaṃ vā appatāya dubbalatāya.</paragraph>
    <paragraph line="201">Tesaṃ dvinnaṃ kāraṇaṃ vibhāgato dassetuṃ <bold>‘‘kathaṃ ṭhitiparittatāyā’’</bold>tiādimāha. Tattha ‘‘atīte cittakkhaṇe jīvitthāti evamādi pañcavokārabhave pavattiyaṃ cittassa nirujjhanakāle sabbasmiṃ rūpārūpadhamme anirujjhantepi rūpato arūpassa paṭṭhānabhāvena arūpajīvitaṃ sandhāya, cuticittena vā saddhiṃ sabbesaṃ rūpārūpānaṃ nirujjhanabhāvena pañcavokārabhave cuticittaṃ sandhāya, catuvokārabhave rūpassa abhāvena catuvokārabhavaṃ sandhāya kathita’’nti veditabbaṃ. <bold>Atīte cittakkhaṇe</bold>ti atītacittassa bhaṅgakkhaṇasamaṅgīkāle taṃsamaṅgīpuggalo ‘‘jīvittha’’ iti vattuṃ labbhati. <bold>Na jīvatī</bold>ti ‘‘jīvatī’’tipi vattuṃ na labbhati. <bold>Na jīvissatī</bold>ti ‘‘jīvissatī’’tipi vattuṃ na labbhati. <bold>Anāgate cittakkhaṇe jīvissatī</bold>ti anāgatacittassa anuppajjanakkhaṇasamaṅgīkāle ‘‘jīvissatī’’ti vattuṃ labbhati. <bold>Na jīvatī</bold>ti ‘‘jīvatī’’ti vattuṃ na labbhati. <bold>Na jīvitthā</bold>ti ‘‘jīvittha’’itipi vattuṃ na labbhati. <bold>Paccuppanne cittakkhaṇe</bold>ti paccuppannacittakkhaṇasamaṅgīkāle. <bold>Jīvatī</bold>ti ‘‘idāni jīvatī’’ti vattuṃ labbhati. <bold>Na jīvitthā</bold>ti ‘‘jīvittha’’iti vattuṃ na labbhati. <bold>Na jīvissatī</bold>ti ‘‘jīvissatī’’tipi vattuṃ na labbhati.</paragraph>
    <paragraph line="202"><bold>Jīvitaṃ</bold><pageBreak edition="Myanmar" number="0.0129" /><bold>attabhāvo ca sukhadukkhā cā</bold>ti ayaṃ gāthā pañcavokārabhavaṃ amuñcitvā labbhamānāya dukkhāya vedanāya gahitattā <pageBreak edition="Pali Text Society" number="1.0149" /> pañcavokārabhavameva sandhāya vuttāti veditabbā. Kathaṃ? <bold>Jīvita</bold>nti jīvitasīsena saṅkhārakkhandho. <bold>Attabhāvo</bold>ti rūpakkhandho. ‘‘Upekkhā pana santattā, sukhamicceva bhāsitā’’ti (vibha. aṭṭha. 232) vuttattā upekkhāvedanā antokaritvā <bold>sukhadukkhā cā</bold>ti vedanākkhandho, cittaṃ iti viññāṇakkhandho vutto. Imesaṃ catunnaṃ khandhānaṃ kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi kathitoti veditabbo. Evaṃ vuttesu pañcasu khandhesu arūpadhammaṃ muñcitvā kammasamuṭṭhānādirūpassa appavattanabhāvena <bold>ekacittasamāyuttā</bold>ti arūpapadhānabhāvo kathito hoti. Kathaṃ? Asaññasatte rūpampi idhupacitakammabalaṃ amuñcitvāva pavattati, nirodhasamāpannānaṃ rūpampi paṭhamasamāpannasamāpattibalaṃ amuñcitvāva pavattati. Evaṃ attano appavattiṭṭhānepi rūpapavattiṃ attano santakameva katvā pavattanasabhāvassa arūpadhammassa attano pavattiṭṭhāne rūpapavattiyā padhānakāraṇabhāvena ekacittasamāyuttāti cittapadhānabhāvo kathitoti veditabbo.</paragraph>
    <paragraph line="203">Evaṃ <pageBreak edition="Vipassana Research Institut" number="0.0118" /> pañcavokārabhave pavattiyaṃ rūpapavattiyā padhānabhūtacittanirodhena rūpe dharamāneyeva pavattānaṃ nirodho nāma hotīti arūpadhammavasena eva <bold>‘‘lahuso vattate khaṇo’’</bold>ti vuttaṃ. Atha vā pañcavokārabhave cuticittaṃ sandhāya kathitāti veditabbā. Evaṃ kathiyamāne sukhadukkhā cāti kāyikacetasikasukhavedanā ca kāyikacetasikadukkhavedanā ca cuticittakkhaṇe ahontīpi ekasantativasena cuticittena saddhiṃ nirujjhatīti kathitā. Catuvokārabhavaṃ vā sandhāya kathitātipi veditabbā. Kathaṃ <pageBreak edition="Pali Text Society" number="1.0150" />? Aññasmiṃ ṭhāne attabhāvoti saññākkhandhassa vuttabhāvena attabhāvoti saññākkhandhova gahito. Brahmaloke kāyikasukhadukkhadomanassaṃ ahontampi sukhadukkhā cāti vedanāsāmaññato labbhamāno vedanākkhandho gahitoti veditabbaṃ. Sesaṃ vuttasadisameva. Imesu ca tīsu vikappesu <bold>kevalā</bold>ti dhuvasukhasubhaattā natthi, kevalaṃ tehi avomissā. <bold>Lahuso vattati khaṇo</bold>ti vuttanayena ekacittakkhaṇikatāya lahuko atiparitto jīvitādīnaṃ khaṇo vattati.</paragraph>
    <paragraph line="204">Ekato <pageBreak edition="Myanmar" number="0.0130" /> dvinnaṃ cittānaṃ appavattiṃ dassento <bold>‘‘cullāsītisahassānī’’</bold>ti gāthamāha. <bold>Cullāsītisahassāni, kappā tiṭṭhanti ye marū</bold>ti ye devagaṇā caturāsīti kappasahassāni āyuṃ gahetvā nevasaññānāsaññāyatane tiṭṭhanti. ‘‘Ye narā’’tipi pāḷi. <bold>Na tveva tepi jīvanti, dvīhi cittasamohitā</bold>ti tepi devā dvīhi cittehi samohitā ekato hutvā yuganaddhena cittena na tu eva jīvanti, ekenekena cittena jīvantīti attho.</paragraph>
    <paragraph line="205">Idāni maraṇakālaṃ dassento <bold>‘‘ye niruddhā’’</bold>ti gāthamāha. Tattha <bold>ye niruddhā</bold>ti ye khandhā niruddhā atthaṅgatā. <bold>Marantassā</bold>ti matassa. <bold>Tiṭṭhamānassa vā</bold>ti dharamānassa vā. <bold>Sabbepi sadisā khandhā</bold>ti cutito uddhaṃ niruddhakkhandhā vā pavatte niruddhakkhandhā vā puna ghaṭetuṃ asakkuṇeyyaṭṭhena sabbepi khandhā sadisā. <bold>Gatā appaṭisandhikā</bold>ti niruddhakkhandhānaṃ puna āgantvā paṭisandhānābhāvena gatā appaṭisandhikāti vuccanti.</paragraph>
    <paragraph line="206">Idāni tīsu kālesu niruddhakkhandhānaṃ nānattaṃ natthīti dassetuṃ <bold>‘‘anantarā’’</bold>ti gāthamāha. Tattha <bold>anantarā ca ye bhaggā, ye ca bhaggā anāgatā</bold>ti ye khandhā anantarātītā hutvā <pageBreak edition="Pali Text Society" number="1.0151" /> bhinnā niruddhā, ye ca anāgatā khandhā bhijjissanti. <bold>Tadantare</bold>ti tesaṃ antare niruddhānaṃ paccuppannakhandhānaṃ. <bold>Vesamaṃ natthi lakkhaṇe</bold>ti visamassa bhāvo vesamaṃ, taṃ vesamaṃ natthi, tehi nānattaṃ natthīti attho. Lakkhīyatīti lakkhaṇaṃ, tasmiṃ lakkhaṇe.</paragraph>
    <paragraph line="207">Idāni <pageBreak edition="Vipassana Research Institut" number="0.0119" /> anāgatakkhandhānaṃ vattamānakkhandhehi asammissabhāvaṃ kathento <bold>‘‘anibbattena na jāto’’</bold>ti gāthamāha. <bold>Anibbattena na jāto</bold>ti ajātena apātubhūtena anāgatakkhandhena na jāto na nibbatto. Etena anāgatakkhandhassa vattamānakkhandhena asammissabhāvaṃ kathesi. <bold>Paccuppannena jīvatī</bold>ti khaṇapaccuppannena vattamānakkhandhena jīvati. Etena ekakkhaṇe dvīhi cittehi na jīvatīti kathitaṃ. <bold>Cittabhaggā mato</bold>ti dvīhi cittehi ekakkhaṇe ajīvanabhāvena cittabhaṅgena mato. ‘‘Uparito cittabhaṅgā’’tipi pāḷi, taṃ ujukameva. <bold>Paññatti paramatthiyā</bold>ti ‘‘rūpaṃ jīrati maccānaṃ, nāmagottaṃ na jīratī’’ti (saṃ. ni. 1.76) vacanakkamena paṇṇattimattaṃ na jīraṇasabhāvena paramā ṭhiti etissāti paramatthiyā, sabhāvaṭṭhitikāti attho. ‘‘Datto <pageBreak edition="Myanmar" number="0.0131" /> mato, mitto mato’’ti paṇṇattimattameva hi tiṭṭhati. Atha vā <bold>paramatthiyā</bold>ti paramatthikā. Paramo attho etissāti paramatthikā. Ajaṭākāsoti paññattiyā natthidhammaṃ paṭicca kathanaṃ viya matoti paññatti natthidhammaṃ paṭicca na kathiyati, jīvitindriyabhaṅgasaṅkhātaṃ dhammaṃ paṭicca kathiyati.</paragraph>
    <paragraph line="208"><bold>Anidhānagatā</bold><pageBreak edition="Pali Text Society" number="1.0152" /><bold>bhaggā</bold>ti ye khandhā bhinnā, te nidhānaṃ nihitaṃ nicayaṃ na gacchantīti anidhānagatā. <bold>Puñjo natthi anāgate</bold>ti anāgatepi nesaṃ puñjabhāvo rāsibhāvo natthi. <bold>Nibbattāyeva tiṭṭhantī</bold>ti paccuppannavasena uppannā ṭhitikkhaṇe vayadhammāva hutvā tiṭṭhanti. Kimiva? <bold>Āragge sāsapūpamā</bold>ti sūcimukhe sāsapo viya.</paragraph>
    <paragraph line="209">Idāni khandhānaṃ dassanabhāvaṃ dassento <bold>‘‘nibbattāna’’</bold>nti gāthamāha. Tattha <bold>nibbattānaṃ dhammāna</bold>nti paccuppannānaṃ khandhānaṃ. <bold>Bhaṅgo nesaṃ purakkhato</bold>ti etesaṃ bhedo purato katvā ṭhapito. <bold>Palokadhammā</bold>ti nassanasabhāvā. <bold>Purāṇehi adhissitā</bold>ti pure uppannehi khandhehi na missitā na saṃsaggā.</paragraph>
    <paragraph line="210">Idāni khandhānaṃ adassanabhāvaṃ dassento <bold>‘‘adassanato āyantī’’</bold>ti gāthamāha. Tattha <bold>adassanato āyantī</bold>ti adissamānāyeva āgacchanti uppajjanti. <bold>Bhaṅgā gacchantidassana</bold>nti bhedā bhaṅgato uddhaṃ adassanabhāvaṃ gacchanti. <bold>Vijjuppādova ākāse</bold>ti vivaṭākāse vijjulatāniccharaṇaṃ viya. <bold>Uppajjanti vayanti cā</bold>ti pubbantato uddhaṃ uppajjanti ca bhijjanti ca, nassantīti attho. ‘‘Udeti āpūrati veti cando’’ti (jā. 1.5.3) evamādīsu viya.</paragraph>
    <paragraph line="211">Evaṃ <pageBreak edition="Vipassana Research Institut" number="0.0120" /> ṭhitiparittataṃ dassetvā idāni sarasaparittataṃ dassento <bold>‘‘kathaṃ sarasaparittatāyā’’</bold>tiādimāha. Tattha <bold>assāsūpanibandhaṃ jīvita</bold>nti abbhantarapavisananāsikavātapaṭibaddhaṃ jīvitindriyaṃ. <bold>Passāso</bold>ti bahinikkhamananāsikavāto. <bold>Assāsapassāso</bold>ti tadubhayaṃ. <bold>Mahābhūtūpanibandha</bold>nti catusamuṭṭhānikānaṃ pathavīāpatejavāyānaṃ mahābhūtānaṃ paṭibaddhaṃ jīvitaṃ. <bold>Kabaḷīkārāhārūpanibandha</bold>nti asitapītādikabaḷīkāraāhārena upanibandhaṃ. <bold>Usmūpanibandha</bold>nti <pageBreak edition="Pali Text Society" number="1.0153" /> kammajatejodhātūpanibandhaṃ. <bold>Viññāṇūpanibandha</bold>nti bhavaṅgaviññāṇūpanibandhaṃ. Yaṃ sandhāya vuttaṃ ‘‘āyu usmā ca viññāṇaṃ, yadā kāyaṃ jahantima’’nti (saṃ. ni. 3.95).</paragraph>
    <paragraph line="212">Idāni <pageBreak edition="Myanmar" number="0.0132" /> nesaṃ dubbalakāraṇaṃ dassento <bold>‘‘mūlampi imesaṃ dubbala’’</bold>ntiādimāha. Tattha <bold>mūlampī</bold>ti patiṭṭhaṭṭhena mūlabhūtampi. Assāsapassāsānañhi karajakāyo mūlaṃ. Mahābhūtādīnaṃ avijjākammataṇhāhārā. <bold>Imesa</bold>nti vuttappakārānaṃ assāsādīnaṃ jīvitindriyapavattikāraṇavasena vuttānaṃ. Etesu hi ekekasmiṃ asati jīvitindriyaṃ na tiṭṭhati. <bold>Dubbala</bold>nti appathāmaṃ. <bold>Pubbahetūpī</bold>ti atītajātiyaṃ imassa vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi. <bold>Imesaṃ dubbalā ye paccayā tepi dubbalā</bold>ti ye ārammaṇādisādhāraṇapaccayā. <bold>Pabhāvikā</bold>ti padhānaṃ hutvā uppādikā bhavataṇhā. <bold>Sahabhūmī</bold>ti sahabhavikāpi rūpārūpadhammā. <bold>Sampayogāpī</bold>ti ekato yuttāpi arūpadhammā. <bold>Sahajāpī</bold>ti saddhiṃ ekacitte uppannāpi. <bold>Yāpi payojikā</bold>ti cutipaṭisandhivasena yojetuṃ niyuttāti payojikā, vaṭṭamūlakā taṇhā. Vuttañhetaṃ ‘‘taṇhādutiyo puriso’’ti (itivu. 15, 105). <bold>Niccadubbalā</bold>ti nirantarena dubbalā. <bold>Anavaṭṭhitā</bold>ti na avaṭṭhitā, otaritvā na ṭhitā. <bold>Paripātayanti ime</bold>ti ime aññamaññaṃ pātayanti khepayanti. <bold>Aññamaññassā</bold>ti añño aññassa, eko ekassāti attho. <bold>Hi</bold>-iti kāraṇatthe nipāto. <bold>Natthi tāyitā</bold>ti tāyano rakkhako natthi. <bold>Na cāpi ṭhapenti aññamañña</bold>nti aññe aññaṃ ṭhapetuṃ na sakkonti. <bold>Yopi</bold><pageBreak edition="Pali Text Society" number="1.0154" /><bold>nibbattako so na vijjatī</bold>ti yopi imesaṃ uppādako dhammo, so idāni natthi.</paragraph>
    <paragraph line="213"><bold>Na ca kenaci koci hāyatī</bold>ti koci ekopi kassaci vasena na parihāyati. <bold>Gandhabbā ca ime hi sabbaso</bold>ti sabbe hi ime khandhā sabbākārena bhaṅgaṃ pāpuṇituṃ yuttā. <bold>Purimehi pabhāvitā ime</bold>ti pubbahetupaccayehi ime vattamānakā uppādikā. <bold>Yepi pabhāvikā</bold>ti yepi ime vattamānakā uppādakā pubbahetupaccayā. <bold>Te pure matā</bold>ti te vuttappakārapaccayā vattamānaṃ apāpuṇitvā paṭhamameva maraṇaṃ pattā. <bold>Purimāpi ca pacchimāpi cā</bold>ti purimā pubbahetupaccayāpi <pageBreak edition="Vipassana Research Institut" number="0.0121" /> ca pacchimā vattamāne paccayasamuppannā ca. <bold>Aññamaññaṃ na kadāci maddasaṃsū</bold>ti aññamaññaṃ kismiñci kāle na diṭṭhapubbā. <bold>Ma</bold>-kāro padasandhivasena vutto.</paragraph>
    <paragraph line="214"><bold>Cātumahārājikānaṃ devāna</bold>nti dhataraṭṭhavirūḷhakavirūpakkhakuverasaṅkhātā catumahārājā issarā etesanti cātumahārājikā. Rūpādīhi dibbanti kīḷantīti <pageBreak edition="Myanmar" number="0.0133" /><bold>devā</bold>. Te sinerupabbatassa vemajjhe honti. Tesu atthi pabbataṭṭhakāpi, atthi ākāsaṭṭhakāpi. Tesaṃ paramparā cakkavāḷapabbataṃ pattā. Khiḍḍāpadosikā manopadosikā sītavalāhakā uṇhavalāhakā candimā devaputto sūriyo devaputtoti ete sabbepi cātumahārājikadevalokaṭṭhā eva tesaṃ cātumahārājikānaṃ jīvitaṃ. <bold>Upādāyā</bold>ti paṭicca. <bold>Parittaka</bold>nti vuddhipaṭisedho. <bold>Thoka</bold>nti mandakālaṃ, dīghadivasapaṭisedho. <bold>Khaṇika</bold>nti mandakālaṃ, kālantarapaṭisedho. <bold>Lahuka</bold>nti sallahukaṃ, alasapaṭisedho. <bold>Itara</bold>nti sīghabalavapaṭisedho <pageBreak edition="Pali Text Society" number="1.0155" />. <bold>Anaddhanīya</bold>nti kālavasena na addhānakkhamaṃ. <bold>Naciraṭṭhitika</bold>nti divasena ciraṃ na tiṭṭhatīti naciraṭṭhitikaṃ, divasapaṭisedho.</paragraph>
    <paragraph line="215"><bold>Tāvatiṃsāna</bold>nti tettiṃsajanā tattha upapannāti tāvatiṃsā. Api ca tāvatiṃsāti tesaṃ devānaṃ nāmamevātipi vuttaṃ. Tepi atthi pabbataṭṭhakā, atthi ākāsaṭṭhakā, tesaṃ paramparā cakkavāḷapabbataṃ pattā. Tathā <bold>yāmā</bold>dīnaṃ. Ekadevalokepi hi devānaṃ paramparā cakkavāḷapabbataṃ appattā nāma natthi. Dibbasukhaṃ yātā payātā sampattāti <bold>yāmā</bold>. Tuṭṭhā pahaṭṭhāti <bold>tusitā</bold>. Pakatipaṭiyattārammaṇato atirekena nimmitukāmakāle yathārucite bhoge nimminitvā ramantīti <bold>nimmānaratī</bold>. Cittācāraṃ ñatvā parehi nimmitesu bhogesu vasaṃ vattentīti <bold>paranimmitavasavattī</bold>. Brahmakāye brahmaghaṭāya niyuttāti <bold>brahmakāyikā</bold>. Sabbepi pañcavokārabrahmāno gahitā.</paragraph>
    <paragraph line="216"><bold>Gamaniyo</bold>ti gandhabbo. <bold>Samparāyo</bold>ti paraloko. <bold>Yo bhikkhave ciraṃ jīvati, so vassasata</bold>nti yo ciraṃ tiṭṭhamāno, so vassasatamattaṃ tiṭṭhati. <bold>Appaṃ vā bhiyyo</bold>ti vassasatato upari tiṭṭhamāno dve vassasatāni tiṭṭhamāno nāma natthi. <bold>Hīḷeyya na</bold>nti naṃ jīvitaṃ avaññātaṃ kareyya, lāmakato cinteyya. ‘‘Hīḷeyyāna’’nti ca paṭhanti. <bold>Accayantī</bold>ti atikkamanti. <bold>Ahorattā</bold>ti rattindivaparicchedā. <bold>Uparujjhatī</bold>ti jīvitindriyaṃ nirujjhati, abhāvaṃ upagacchati. <bold>Āyu khiyyati maccāna</bold>nti sattānaṃ āyusaṅkhāro khayaṃ yāti. <bold>Kunnadīnaṃva odaka</bold>nti yathā udakacchinnāya kunnadiyā udakaṃ, evaṃ maccānaṃ āyu khiyyati. Paramatthato hi atiparitto sattānaṃ jīvitakkhaṇo ekacittakkhaṇikamattoyeva. Yathā nāma rathacakkaṃ pavattamānampi <pageBreak edition="Vipassana Research Institut" number="0.0122" /><pageBreak edition="Myanmar" number="0.0134" /> ekeneva nemipadesena pavattati, tiṭṭhamānampi ekeneva tiṭṭhati, evameva ekacittakkhaṇikaṃ sattānaṃ jīvitaṃ <pageBreak edition="Pali Text Society" number="1.0156" /> tasmiṃ citte niruddhamatte satto niruddhoti vuccati.</paragraph>
    <paragraph line="217"><bold>Dhīrā</bold>ti dhīrā iti. Puna <bold>dhīrā</bold>ti paṇḍitā. <bold>Dhitimā</bold>ti dhiti assa atthīti dhitimā. <bold>Dhitisampannā</bold>ti paṇḍiccena samannāgatā. <bold>Dhīkatapāpā</bold>ti garahitapāpā. Taṃyeva pariyāyaṃ dassetuṃ <bold>‘‘dhī vuccati paññā’’</bold>tiādimāha. Tattha pajānātīti <bold>paññā</bold>. Kiṃ pajānāti? ‘‘Idaṃ dukkha’’ntiādinā nayena ariyasaccāni. Aṭṭhakathāyaṃ pana ‘‘paññāpanavasena paññā’’ti vuttā. Kinti paññāpeti? ‘‘Aniccaṃ dukkhaṃ anattā’’ti paññāpeti. Sāva avijjāya abhibhavanato adhipatiyaṭṭhena indriyaṃ, dassanalakkhaṇe vā indaṭṭhaṃ kāretītipi indriyaṃ, paññāva indriyaṃ <bold>paññindriyaṃ</bold>. Sā panesā obhāsanalakkhaṇā, pajānanalakkhaṇā ca; yathā hi catubhittike gehe rattibhāge dīpe jalite andhakāraṃ nirujjhati, āloko pātubhavati, evameva obhāsanalakkhaṇā paññā. Paññobhāsasamo obhāso nāma natthi. Paññavato hi ekapallaṅkena nisinnassa dasasahassilokadhātu ekālokā hoti. Tenāha thero –</paragraph>
    <paragraph line="218">‘‘Yathā, mahārāja, puriso andhakāre gehe telappadīpaṃ paveseyya, paviṭṭho padīpo andhakāraṃ viddhaṃseti, obhāsaṃ janeti, ālokaṃ vidaṃseti, pākaṭāni ca rūpāni karoti; evameva kho, mahārāja, paññā uppajjamānā avijjandhakāraṃ viddhaṃseti, vijjobhāsaṃ janeti, ñāṇālokaṃ vidaṃseti, pākaṭāni ariyasaccāni karoti. Evaṃ kho, mahārāja, obhāsanalakkhaṇā paññā’’ti (mi. pa. 2.1.15).</paragraph>
    <paragraph line="219">Yathā pana cheko bhisakko āturānaṃ sappāyāsappāyāni bhojanādīni jānāti, evaṃ paññā uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge dhamme pajānāti. Vuttampi cetaṃ dhammasenāpatinā ‘‘pajānāti pajānātīti kho, āvuso, tasmā paññavāti vuccati. Kiñca pajānāti? Idaṃ dukkhanti pajānātī’’ti (ma. ni. 1.449) vitthāretabbaṃ. Evamassā pajānanalakkhaṇatā veditabbā.</paragraph>
    <paragraph line="220">Aparo <pageBreak edition="Pali Text Society" number="1.0157" /><pageBreak edition="Myanmar" number="0.0135" /> nayo – yathāsabhāvapaṭivedhalakkhaṇā paññā, akkhalitapaṭivedhalakkhaṇā vā, kusalissāsakhittausupaṭivedho viya. Visayobhāsarasā, padīpo viya. Asammohapaccupaṭṭhānā, araññagatasudesako viya.</paragraph>
    <paragraph line="221"><bold>Khandhadhīrā</bold>ti <pageBreak edition="Vipassana Research Institut" number="0.0123" /> pañcasu khandhesuñāṇaṃ pavattentīti khandhadhīrā. Aṭṭhārasasu dhātūsu ñāṇaṃ pavattentīti <bold>dhātudhīrā</bold>. Sesesupi iminā nayena attho netabbo. <bold>Te dhīrā evamāhaṃsū</bold>ti ete paṇḍitā evaṃ kathayiṃsu. <bold>Kathentī</bold>ti ‘‘appakaṃ parittaka’’nti kathayanti. <bold>Bhaṇantī</bold>ti ‘‘thokaṃ khaṇika’’nti bhāsanti. <bold>Dīpayantī</bold>ti ‘‘lahukaṃ ittara’’nti patiṭṭhapenti. <bold>Voharantī</bold>ti ‘‘anaddhanikaṃ naciraṭṭhitika’’nti nānāvidhena byavaharanti.</paragraph>
    <paragraph line="222" number="11"> Idāni ye tathā na karonti, tesaṃ byasanuppattiṃ dassento <bold>‘‘passāmī’’</bold>ti gāthamāha. Tattha <bold>passāmī</bold>ti maṃsacakkhuādīhi pekkhāmi. <bold>Loke</bold>ti apāyādimhi. <bold>Pariphandamāna</bold>nti ito cito ca phandamānaṃ. <bold>Pajaṃ ima</bold>nti imaṃ sattakāyaṃ. <bold>Taṇhāgata</bold>nti taṇhāya gataṃ abhibhūtaṃ nipātitanti adhippāyo. <bold>Bhavesū</bold>ti kāmabhavādīsu. <bold>Hīnā narā</bold>ti hīnakammantā narā. <bold>Maccumukhe lapantī</bold>ti antakāle sampatte maraṇamukhe paridevanti. <bold>Avītataṇhāse</bold>ti avigatataṇhā. <bold>Bhavā</bold>ti kāmabhavādikā. <bold>Bhavesū</bold>ti kāmabhavādikesu. Atha vā <bold>bhavābhavesū</bold>ti bhavabhavesu, punappunabhavesūti vuttaṃ hoti.</paragraph>
    <paragraph line="223"><bold>Passāmīti maṃsacakkhunāpi passāmī</bold>ti duvidhaṃ maṃsacakkhu – sasambhāracakkhu pasādacakkhūti. Tattha yoyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā akkhilomehi paricchinno akkhikūpakamajjhā nikkhantena nhārusuttakena matthaluṅge ābaddho setakaṇhamaṇḍalavicitto maṃsapiṇḍo, idaṃ <bold>sasambhāracakkhu</bold> nāma. Yo pana <pageBreak edition="Pali Text Society" number="1.0158" /> ettha sito ettha paṭibaddho catunnaṃ mahābhūtānaṃ upādāya pasādo, idaṃ <bold>pasādacakkhu</bold> nāma. Idamadhippetaṃ. Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattipadese diṭṭhamaṇḍale sattasu <pageBreak edition="Myanmar" number="0.0136" /> picupaṭalesu āsittatelaṃ picupaṭalāni viya sattakkhipaṭalāni byāpetvā pamāṇato ūkāsiramattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.</paragraph>
    <paragraph line="224">Taṃ cakkhatīti cakkhu, tena maṃsacakkhunā passāmi. <bold>Dibbacakkhunā</bold>ti ‘‘addasaṃ kho ahaṃ, bhikkhave, dibbena cakkhunā visuddhenā’’ti (ma. ni. 1.284) evaṃvidhena dibbacakkhunā. <bold>Paññācakkhunā</bold>ti ‘‘virajaṃ vītamalaṃ dhammacakkhuṃ udapādī’’ti (ma. ni. 2.395; mahāva. 16) evaṃ āgatena paññācakkhunā. <bold>Buddhacakkhunā</bold>ti ‘‘addasaṃ kho ahaṃ, bhikkhave, buddhacakkhunā lokaṃ volokento’’ti (ma. ni. 1.283) evamāgatena buddhacakkhunā. <bold>Samantacakkhunā</bold>ti ‘‘samantacakkhu vuccati sabbaññutaññāṇa’’nti (cūḷani. dhotakamāṇavapucchāiddesa 32; mogharājamāṇavapucchāniddesa 85) evamāgatena <pageBreak edition="Vipassana Research Institut" number="0.0124" /> samantacakkhunā. <bold>Passāmī</bold>ti maṃsacakkhunā hatthatale ṭhapitāmalakaṃ viya rūpagataṃ maṃsacakkhunā. <bold>Dakkhāmī</bold>ti sañjānāmi dibbena cakkhunā cutūpapātaṃ. <bold>Olokemī</bold>ti avalokemi paññācakkhunā catusaccaṃ. <bold>Nijjhāyāmī</bold>ti cintemi buddhacakkhunā saddhāpañcamakāni indriyāni. <bold>Upaparikkhāmī</bold>ti samantato ikkhāmi pariyesāmi samantacakkhunā pañca neyyapathe.</paragraph>
    <paragraph line="225"><bold>Taṇhāphandanāya phandamāna</bold>nti taṇhācalanāya calamānaṃ. Ito paraṃ diṭṭhiphandanādidiṭṭhibyasanena dukkhena phandamānapariyosānaṃ vuttanayattā uttānameva. <bold>Samphandamāna</bold>nti punappunaṃ phandamānaṃ. <bold>Vipphandamāna</bold>nti nānāvidhena calamānaṃ. <bold>Vedhamāna</bold>nti kampamānaṃ. <bold>Pavedhamāna</bold>nti padhānena kampamānaṃ. <bold>Sampavedhamāna</bold>nti <pageBreak edition="Pali Text Society" number="1.0159" /> punappunaṃ kampamānaṃ. Upasaggena vā padaṃ vaḍḍhitaṃ.</paragraph>
    <paragraph line="226"><bold>Taṇhānugata</bold>nti taṇhāya anupaviṭṭhaṃ. <bold>Taṇhāyānusaṭa</bold>nti taṇhāya anupatthaṭaṃ. <bold>Taṇhāyāsanna</bold>nti taṇhāya nimuggaṃ. <bold>Taṇhāya pātita</bold>nti taṇhāya khittaṃ. ‘‘Paripātita’’nti vā pāṭho. <bold>Abhibhūta</bold>nti taṇhāya madditaṃ ajjhotthaṭaṃ. <bold>Pariyādinnacitta</bold>nti khepetvā gahitacittaṃ. Atha vā oghena gataṃ viya <bold>taṇhāgataṃ</bold>. Upādiṇṇakarūpapaccayehi patitvā gataṃ viya <bold>taṇhānugataṃ</bold>. Udakapiṭṭhiṃ chādetvā patthaṭanīlikā udakapiṭṭhi viya <bold>taṇhānusaṭaṃ</bold>. Vaccakūpe nimuggaṃ viya <bold>taṇhāyāsannaṃ</bold>. Rukkhaggato patitvā narake patitaṃ viya <bold>taṇhāpātitaṃ</bold>. Upādiṇṇakarūpaṃ saṃyogaṃ viya <bold>taṇhāya abhibhūtaṃ.</bold> Upādiṇṇakarūpapariggāhakassa uppannavipassanaṃ viya taṇhāya <bold>pariyādinnacittaṃ</bold>. Atha vā kāmacchandena <bold>taṇhāgataṃ</bold>. Kāmapipāsāya <bold>taṇhānugataṃ</bold>. Kāmāsavena <pageBreak edition="Myanmar" number="0.0137" /><bold>taṇhānusaṭaṃ</bold>. Kāmapariḷāhena <bold>taṇhāyāsannaṃ</bold>. Kāmajjhosānena <bold>taṇhāya pātitaṃ</bold>. Kāmoghena <bold>taṇhāya abhibhūtaṃ</bold>. Kāmupādānena taṇhāya <bold>pariyādinnacitta</bold>nti evameke vaṇṇayanti. <bold>Kāmabhave</bold>ti kāmāvacare. <bold>Rūpabhave</bold>ti rūpāvacare. <bold>Arūpabhave</bold>ti arūpāvacare. Tesaṃ nānattaṃ heṭṭhā pakāsitaṃyeva.</paragraph>
    <paragraph line="227"><bold>Bhavābhavesūti bhavābhave</bold>ti <bold>bhavo</bold>ti kāmadhātu. <bold>Abhavo</bold>ti rūpārūpadhātu. Atha vā <bold>bhavo</bold>ti kāmadhātu rūpadhātu. <bold>Abhavo</bold>ti arūpadhātu. Tesu bhavābhavesu. <bold>Kammabhave</bold>ti kammavaṭṭe. <bold>Punabbhave</bold>ti ponobhavike vipākavaṭṭe. <bold>Kāmabhave</bold>ti kāmadhātuyā. <bold>Kammabhave</bold>ti kammavaṭṭe. Tattha kammabhavo bhāvayatīti bhavo. <bold>Kāmabhave punabbhave</bold>ti kāmadhātuyā upapattibhave vipākavaṭṭe. Vipākabhavo bhavatīti bhavo. <bold>Rūpabhavā</bold>dīsupi eseva nayo. Ettha ca ‘‘kāmabhave rūpabhave arūpabhave’’ti <pageBreak edition="Vipassana Research Institut" number="0.0125" /> okāsabhavaṃ sandhāya vuttaṃ. Tīsupi ‘‘kammabhave’’ti kammabhavaṃ <pageBreak edition="Pali Text Society" number="1.0160" />, tathā ‘‘punabbhave’’ti upapattibhavaṃ sandhāya vuttaṃ. <bold>Punappunabbhave</bold>ti aparāparaṃ uppattiyaṃ. <bold>Gatiyā</bold>ti pañcagatiyā aññatarāya. <bold>Attabhāvābhinibbattiyā</bold>ti attabhāvānaṃ abhinibbattiyā. <bold>Avītataṇhā</bold>ti mūlapadaṃ. <bold>Avigatataṇhā</bold>ti khaṇikasamādhi viya khaṇikappahānābhāvena na vigatā taṇhā etesanti avigatataṇhā. <bold>Acattataṇhā</bold>ti tadaṅgappahānābhāvena apariccattataṇhā. <bold>Avantataṇhā</bold>ti vikkhambhanappahānābhāvena na vantataṇhāti avantataṇhā. <bold>Amuttataṇhā</bold>ti accantasamucchedappahānābhāvena na muttataṇhā. <bold>Appahīnataṇhā</bold>ti paṭippassaddhippahānābhāvena na pahīnataṇhā. <bold>Appaṭinissaṭṭhataṇhā</bold>ti nissaraṇappahānābhāvena bhave patiṭṭhitaṃ anusayakilesaṃ appaṭinissajjitvā ṭhitattā appaṭinissaṭṭhataṇhā.</paragraph>
    <paragraph line="228" number="12"> Idāni yasmā avigatataṇhā evaṃ phandanti ca lapanti ca, tasmā taṇhāvinaye samādapento <bold>‘‘mamāyite’’</bold>ti gāthamāha. Tattha <bold>mamāyite</bold>ti taṇhādiṭṭhimamattehi ‘‘mama’’nti pariggahite vatthusmiṃ. <bold>Passathā</bold>ti sotāre ālapanto āha. <bold>Etampī</bold>ti etampi ādīnavaṃ. Sesaṃ pākaṭameva.</paragraph>
    <paragraph line="229"><bold>Dve mamattā</bold>ti dve ālayā. <bold>Yāvatā</bold>ti paricchedaniyamatthe nipāto. <bold>Taṇhāsaṅkhātenā</bold>ti taṇhākoṭṭhāsena, saṅkhā saṅkhātanti atthato <pageBreak edition="Myanmar" number="0.0138" /> ekaṃ ‘‘saññānidānā hi papañcasaṅkhā’’tiādīsu (su. ni. 880) viya. <bold>Sīmakata</bold>nti aparicchedadosavirahitaṃ mariyādakataṃ ‘‘tiyojanaparamaṃ sīmaṃ sammannitu’’nti ādīsu (mahāva. 140) viya. <bold>Odhikata</bold>nti vacanaparicchedadosavirahitaṃ paricchedakataṃ <pageBreak edition="Pali Text Society" number="1.0161" /> sīmantarikarukkho viya. <bold>Pariyantakata</bold>nti paricchedakataṃ. Sīmantarikarukkho pana dvinnaṃ sādhāraṇaṃ, ayaṃ pana ekābaddhatālapanti viya katanti pariyantakataṃ. <bold>Pariggahita</bold>nti kālantarepi parāyattaṃ muñcitvā sabbākārena gahitaṃ. <bold>Mamāyita</bold>nti ālayakataṃ vassūpagataṃ senāsanaṃ viya. <bold>Idaṃ mama</bold>nti samīpe ṭhitaṃ. <bold>Etaṃ mama</bold>nti dūre ṭhitaṃ. <bold>Ettaka</bold>nti parikkhāraniyamanaṃ ‘‘ettakampi nappaṭibhāseyyā’’ti viya. <bold>Ettāvatā</bold>ti paricchedatthepi nipātaniyamanaṃ ‘‘ettāvatā kho mahānāmā’’ti viya. <bold>Kevalampi mahāpathavi</bold>nti sakalampi mahāpathaviṃ.</paragraph>
    <paragraph line="230"><bold>Aṭṭhasataṃ taṇhāvicarita</bold>nti aṭṭhuttarasataṃ taṇhāgamanavitthāraṃ. Aṭṭhuttarasataṃ kathaṃ hotīti ce? Rūpataṇhā…pe… dhammataṇhāti evaṃ cakkhudvārādīsu javanavīthiyā pavattā taṇhā ‘‘seṭṭhiputto, brāhmaṇaputto’’ti evamādīsu pitito laddhanāmā viya pitusadisārammaṇe bhūtā. Ettha <pageBreak edition="Vipassana Research Institut" number="0.0126" /> ca rūpārammaṇā rūpe taṇhāti rūpataṇhā. Sā kāmarāgabhāvena rūpaṃ assādentī pavattamānā kāmataṇhā. Sassatadiṭṭhisahagatarāgabhāvena ‘‘rūpaṃ niccaṃ dhuvaṃ sassata’’nti evaṃ assādentī pavattamānā bhavataṇhā. Ucchedadiṭṭhisahagatarāgabhāvena ‘‘rūpaṃ ucchijjati vinassati pacchedaṃ bhavissatī’’ti evaṃ assādentī pavattamānā vibhavataṇhāti evaṃ tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ. Ajjhattikassa upādāya ‘‘asmī’’ti hoti, ‘‘itthasmī’’ti hotīti vā evamādīni ajjhattikarūpādinissitāni aṭṭhārasa, bāhirassupādāya iminā ‘‘asmī’’ti hoti, iminā ‘‘itthasmī’’ti hotīti bāhirarūpādinissitāni aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni chattiṃsāti evampi aṭṭhasatataṇhāvicaritāni honti.</paragraph>
    <paragraph line="231"><bold>Vīsativatthukā</bold><pageBreak edition="Pali Text Society" number="1.0162" /><pageBreak edition="Myanmar" number="0.0139" /><bold>sakkāyadiṭṭhī</bold>ti rūpādīnaṃ pañcannaṃ khandhānaṃ ekekampi ‘‘rūpaṃ attato samanupassatī’’tiādinā (paṭi. ma. 1.130-131) nayena catudhā gāhavasena pavattāni vatthūni katvā uppannā vijjamānaṭṭhena sati khandhapañcakasaṅkhāte kāye diṭṭhīti sakkāyadiṭṭhi. <bold>Dasavatthukā micchādiṭṭhī</bold>ti ‘‘natthi dinnaṃ, natthi yiṭṭha’’ntiādinayappavattā micchādiṭṭhi, ayāthāvadiṭṭhi virajjhitvā gahaṇato vā vitathā diṭṭhi micchādiṭṭhi, anatthāvahattā paṇḍitehi kucchitā diṭṭhītipi micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā, ariyānamadassanakāmatādipadaṭṭhānā, paramavajjāti daṭṭhabbā. <bold>Dasavatthukā antaggāhikā diṭṭhī</bold>ti sassato loko, asassato loko, antavā loko’’ti ādinayappavattā ekekaṃ koṭṭhāsaṃ patiṭṭhaṃ katvā gahaṇavasena evaṃ pavattā diṭṭhi dasavatthukā antaggāhikā diṭṭhi. <bold>Yā evarūpā diṭṭhī</bold>ti yā evaṃjātikā diṭṭhi. <bold>Diṭṭhigata</bold>nti diṭṭhīsu gataṃ. Idaṃ dassanaṃ dvāsaṭṭhidiṭṭhiantogadhattāti diṭṭhigataṃ, diṭṭhiyeva duratikkamanaṭṭhena gahanaṃ <bold>diṭṭhigahanaṃ</bold> tiṇagahanavanagahanapabbatagahanāni viya. Sāsaṅkasappaṭibhayaṭṭhena <bold>diṭṭhikantāraṃ</bold> corakantāravāḷakantāranirudakakantāradubbhikkhakantārā viya. Sammādiṭṭhiyā vinivijjhanaṭṭhena vilomanaṭṭhena ca <bold>diṭṭhivisūkāyikaṃ</bold>. Micchādassanañhi uppajjamānaṃ sammādassanaṃ vinivijjhati ceva vilometi ca. Kadāci sassatassa, kadāci ucchedassa gahaṇato diṭṭhiyā virūpaṃ phanditanti <bold>diṭṭhivipphanditaṃ</bold>. Diṭṭhigatiko hi ekasmiṃ patiṭṭhātuṃ na sakkoti. Kadāci sassataṃ anussarati, kadāci ucchedaṃ. Diṭṭhiyeva bandhanaṭṭhena saṃyojananti <bold>diṭṭhisaṃyojanaṃ</bold>. Susumārādayo <pageBreak edition="Pali Text Society" number="1.0163" /> viya purisaṃ ārammaṇaṃ daḷhaṃ gaṇhātīti <bold>gāho</bold>. Patiṭṭhahanato <bold>patiṭṭhāho</bold>. Ayañhi <pageBreak edition="Vipassana Research Institut" number="0.0127" /> balavapavattibhāvena patiṭṭhahitvā gaṇhāti. Niccādivasena abhinivisatīti <bold>abhiniveso</bold>. Dhammasabhāvaṃ atikkamitvā niccādivasena parato āmasatīti <bold>parāmāso</bold>. Anatthāvahattā kucchito maggo, kucchitānaṃ vā apāyānaṃ maggoti <bold>kummaggo</bold>. Ayāthāvapathato <bold>micchāpatho</bold>. Yathā hi disāmūḷhena ‘‘ayaṃ asukagāmassa nāma patho’’ti gahitopi taṃ gāmaṃ na sampāpeti, evaṃ diṭṭhigatikena ‘‘sugatipatho’’ti gahitāpi diṭṭhi sugatiṃ na pāpetīti ayāthāvapathato micchāpatho. Micchāsabhāvato <bold>micchattaṃ</bold>. Tattheva paribbhamanato <pageBreak edition="Myanmar" number="0.0140" /> taranti ettha bālāti titthaṃ, titthañca taṃ anatthānañca āyatananti <bold>titthāyatanaṃ,</bold> titthiyānaṃ vā sañjātidesaṭṭhena nivāsaṭṭhānaṭṭhena ca āyatanantipi <bold>titthāyatanaṃ</bold>. Vipariyesabhūto gāho, vipariyesato vā gāhoti <bold>vipariyesaggāho</bold>. Asabhāvagāhoti <bold>viparītaggāho</bold>. ‘‘Anicce nicca’’nti ādinayappavattavasena parivattetvā gāho <bold>vipallāsaggāho</bold>. Anupāyagāho <bold>micchāgāho</bold>. Ayāthāvakasmiṃ vatthusmiṃ na sabhāvasmiṃ vatthusmiṃ tathaṃ yāthāvakaṃ sabhāvanti gāho <bold>‘‘ayāthāvakasmiṃ yāthāvaka’’nti gāho. Yāvatā</bold>ti yattakā. <bold>Dvāsaṭṭhidiṭṭhigatānī</bold>ti brahmajāle (dī. ni. 1.29 ādayo) āgatāni dvāsaṭṭhidiṭṭhigatāni.</paragraph>
    <paragraph line="232"><bold>Acchedasaṃkinopi phandantī</bold>ti acchinditvā pasayha balakkārena gaṇhissantīti uppannasaṃkinopi calanti. <bold>Acchindantepī</bold>ti vuttanayena acchijjantepi. <bold>Acchinnepī</bold>ti vuttanayena acchinditvā gahitepi. <bold>Vipariṇāmasaṃkinopī</bold>ti parivattetvā aññathābhāvena āsaṃkinopi <pageBreak edition="Pali Text Society" number="1.0164" />. <bold>Vipariṇāmantepī</bold>ti viparivattanakālepi. <bold>Vipariṇatepī</bold>ti viparivattitepi. <bold>Phandantī</bold>ti calanti. <bold>Samphandantī</bold>ti sabbākārena calanti. <bold>Vipphandantī</bold>ti vividhākārena phandanti. <bold>Vedhantī</bold>ti bhayaṃ disvā kampanti. <bold>Pavedhantī</bold>ti chambhitattā bhayena visesena kampanti. <bold>Sampavedhantī</bold>ti lomahaṃsanabhayena sabbākārena kampanti. <bold>Phandamāne</bold>ti upayogabahuvacanaṃ. <bold>Appodake</bold>ti mandodake. <bold>Parittodake</bold>ti luḷitodake. <bold>Udakapariyādāne</bold>ti khīṇodake. <bold>Balākāhi vā</bold>ti vuttāvasesāhi pakkhijātīhi. <bold>Paripātiyamānā</bold>ti vihiṃsiyamānā ghaṭṭiyamānā. <bold>Ukkhipiyamānā</bold>ti kaddamantarato nīhariyamānā giliyamānā vā. <bold>Khajjamānā</bold>ti khādiyamānā. <bold>Phandanti</bold> kākehi. <bold>Samphandanti</bold> kulalehi. <bold>Vipphandanti</bold> balākāhi. <bold>Vedhanti</bold> tuṇḍena gahitakāle maraṇavasena. <bold>Pavedhanti</bold> vijjhanakāle. <bold>Sampavedhanti</bold> maraṇasamīpe.</paragraph>
    <paragraph line="233"><bold>Passitvā</bold>ti aguṇaṃ passitvā. <bold>Tulayitvā</bold>ti guṇāguṇaṃ tulayitvā. <bold>Tīrayitvā</bold>ti guṇāguṇaṃ vitthāretvā. <bold>Vibhāvayitvā</bold>ti vatthuhānabhāgiṃ muñcitvā vajjetvā. <bold>Vibhūtaṃ katvā</bold>ti nipphattiṃ pāpetvā āveṇikaṃ katvā. Atha vā saṃkiṇṇadosaṃ mocetvā vatthuvibhāgakaraṇena <bold>passitvā</bold>. Aparicchedadosaṃ <pageBreak edition="Vipassana Research Institut" number="0.0128" /> mocetvā pamāṇakaraṇavasena <bold>tulayitvā</bold>. Vatthudosaṃ mocetvā vibhāgakaraṇavasena <bold>tīrayitvā</bold>. Sammohadosaṃ mocayitvā <pageBreak edition="Myanmar" number="0.0141" /> aggavibhāgakaraṇavasena <bold>vibhāvayitvā</bold>. Ghanadosaṃ mocetvā pakativibhāgakaraṇena <bold>vibhūtaṃ katvā. Pahāyā</bold>ti pajahitvā. <bold>Paṭinissajjitvā</bold>ti nissajjitvā. <bold>Amamāyanto</bold>ti taṇhādiṭṭhīhi ālayaṃ akaronto. <bold>Agaṇhanto</bold>ti diṭṭhiyā pubbabhāge paññāya taṃ na gaṇhanto. <bold>Aparāmasanto</bold>ti vitakkena ūhanaṃ akaronto. <bold>Anabhinivesanto</bold>ti niyāmokkantidiṭṭhivasena nappavisanto.</paragraph>
    <paragraph line="234"><bold>Akubbamāno</bold>ti pariggāhataṇhāvasena akaronto. <bold>Ajanayamāno</bold>ti ponobhavikataṇhāvasena ajanayamāno. <bold>Asañjanayamāno</bold>ti <pageBreak edition="Pali Text Society" number="1.0165" /> visesena asañjanayamāno. <bold>Anibbattayamāno</bold>ti patthanātaṇhāvasena na nibbattayamāno. <bold>Anabhinibbattayamāno</bold>ti sabbākārena na abhinibbattayamāno. Upasaggavasena vā etāni padāni vaḍḍhitāni. Evamettha paṭhamagāthāya assādaṃ.</paragraph>
    <paragraph line="235" number="13"> Tato parāhi catūhi gāthāhi ādīnavañca dassetvā idāni saupāyaṃ nissaraṇaṃ nissaraṇānisaṃsañca dassetuṃ, sabbāhi vā etāhi kāmānaṃ ādīnavaṃ okāraṃ saṃkilesañca dassetvā idāni nekkhamme ānisaṃsaṃ dassetuṃ <bold>‘‘ubhosu antesū’’</bold>ti gāthādvayamāha. Tattha <bold>ubhosu antesū</bold>ti phassaphassasamudayādīsu dvīsu, dvīsu paricchedesu. <bold>Vineyya chanda</bold>nti chandarāgaṃ vinetvā. <bold>Phassaṃ pariññāyā</bold>ti cakkhusamphassādiphassaṃ, phassānusārena vā taṃsampayutte sabbepi arūpadhamme, tesaṃ vatthudvārārammaṇavasena rūpadhamme cāti sakalampi nāmarūpaṃ tīhi pariññāhi parijānitvā. <bold>Anānugiddho</bold>ti rūpādīsu sabbadhammesu agiddho. <bold>Yadattagarahī tadakubbamāno</bold>ti yaṃ attanā garahati, taṃ akurumāno. <bold>Na limpatī diṭṭhasutesu dhīro</bold>ti so evarūpo dhitisampanno dhīro diṭṭhesu ca sutesu ca dhammesu dvinnaṃ lepānaṃ ekenāpi lepena na limpati, ākāsamiva nirupalitto accantavodānappatto hoti.</paragraph>
    <paragraph line="236"><bold>Phasso eko anto</bold>ti phasso ekaparicchedo. Phusatīti phasso. Svāyaṃ phusanalakkhaṇo, saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayañhi arūpadhammopi samāno ārammaṇe <pageBreak edition="Myanmar" number="0.0142" /> phusanākāreneva pavattatīti phusanalakkhaṇo. Ekadeseneva anallīyamānopi rūpaṃ viya cakkhuṃ, saddo viya ca sotaṃ cittaṃ ārammaṇañca saṅghaṭṭetīti saṅghaṭṭanaraso, vatthārammaṇasaṅghaṭṭanato vā uppannattā sampattiatthenapi rasena ‘‘saṅghaṭṭanaraso’’ti veditabbo. Vuttañhetaṃ <bold>aṭṭhakathāyaṃ</bold> –</paragraph>
    <indent line="237">‘‘Catubhūmakaphasso <pageBreak edition="Vipassana Research Institut" number="0.0129" /> no phusanalakkhaṇo nāma natthi, saṅghaṭṭanaraso pana pañcadvārikova hoti. Pañcadvārikassa hi phusanalakkhaṇotipi saṅghaṭṭanarasotipi nāmaṃ. Manodvārikassa phusanalakkhaṇotveva nāmaṃ, na saṅghaṭṭanaraso’’ti <pageBreak edition="Pali Text Society" number="1.0166" /> (dha. sa. aṭṭha. 1, kāmāvacarakusala, dhammuddesakathā).</indent>
    <paragraph line="238">Idañca vatvā idaṃ suttaṃ (mi. pa. 2.3.8) ābhataṃ –</paragraph>
    <indent line="239">‘‘Yathā, mahārāja, dve meṇḍā yujjheyyuṃ, yathā eko meṇḍo, evaṃ cakkhu daṭṭhabbaṃ. Yathā dutiyo meṇḍo, evaṃ rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo ca phasso saṅghaṭṭanaraso ca. Yathā, mahārāja, dve sammā vajjeyyuṃ, dve pāṇī vajjeyyuṃ. Yathā eko pāṇi, evaṃ cakkhu daṭṭhabbaṃ. Yathā dutiyo pāṇi, evaṃ rūpaṃ daṭṭhabbaṃ. Yathā tesaṃ sannipāto, evaṃ phasso daṭṭhabbo. Evaṃ phusanalakkhaṇo ca phasso saṅghaṭṭanaraso cā’’ti vitthāro.</indent>
    <paragraph line="240">Yathā vā ‘‘cakkhunā rūpaṃ disvā’’tiādīsu (dha. sa. 1352, 1354) cakkhuviññāṇādīni cakkhuādināmena vuttāni, evamidhāpi tāni cakkhuādināmeneva vuttānīti veditabbāni. Tasmā ‘‘evaṃ cakkhu daṭṭhabba’’ntiādīsu evaṃ cakkhuviññāṇaṃ daṭṭhabbanti iminā nayena attho veditabbo. Evaṃ sante cittārammaṇasaṅghaṭṭanato imasmimpi sutte kiccaṭṭheneva rasena ‘‘saṅghaṭṭanaraso’’ti siddho hoti. Tiṇṇaṃ sannipātasaṅkhātassa pana attano kāraṇassa vasena paveditattā sannipātapaccupaṭṭhāno. Ayañhi tattha tattha ‘‘tiṇṇaṃ saṅgati phasso’’ti evaṃ kāraṇasseva vasena paveditoti. Imassa ca suttapadassa tiṇṇaṃ saṅgatiyā phassoti ayamattho, na saṅgatimattameva phasso.</paragraph>
    <paragraph line="241">Evaṃ <pageBreak edition="Myanmar" number="0.0143" /> paveditattā pana tenevākārena paccupaṭṭhātīti ‘‘sannipātapaccupaṭṭhāno’’ti vutto. Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanaṃ hesa paccupaṭṭhāpeti, uppādetīti attho. Uppādayamāno ca yathā bahiddhā uṇhapaccayāpi samānā lākhāsaṅkhātadhātunissitā usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte uṇhabhāve. Evaṃ vatthārammaṇasaṅkhātaaññapaccayopi samāno cittanissitattā attano nissayabhūte citte eva esa vedanuppādako hoti, na attano paccayabhūtepi vatthumhi ārammaṇevāti <pageBreak edition="Vipassana Research Institut" number="0.0130" /> veditabbo. Tajjena <pageBreak edition="Pali Text Society" number="1.0167" /> samannāhārena pana indriyena ca parikkhate visaye anantarāyena uppajjanato esa ‘‘āpāthagatavisayapadaṭṭhāno’’ti vuccati.</paragraph>
    <paragraph line="242">Phasso yato samudeti uppajjati, so ‘‘phassasamudayo’’ti vuccati. Vuttañhetaṃ – ‘‘saḷāyatanapaccayā phasso’’ti (mahāva. 1; vibha. 225). Atītaduko kālavasena vutto. Vedanāduko ‘‘upekkhā pana santattā, sukhamicceva bhāsitā’’ti (vibha. aṭṭha. 232) vuttattā upekkhāvedanaṃ sukhameva katvā sukhadukkhavasena, nāmarūpaduko rūpārūpavasena, āyatanaduko saṃsārapavattivasena, sakkāyaduko pañcakkhandhavasena vuttoti veditabbo. Tattha sukhayatīti <bold>sukhā</bold>. Vedayatīti <bold>vedanā</bold>. Dukkhayatīti <bold>dukkhā</bold>. Namanalakkhaṇaṃ <bold>nāmaṃ</bold>. Ruppanalakkhaṇaṃ <bold>rūpaṃ</bold>. Cakkhāyatanādīni <bold>cha ajjhattikāni</bold>. Rūpāyatanādīni <bold>cha bāhirāni</bold>. Rūpakkhandhādayo pañcakkhandhā vijjamānaṭṭhena <bold>sakkāyo</bold>. Avijjākammataṇhāāhāraphassanāmarūpā <bold>sakkāyasamudayo</bold>.</paragraph>
    <paragraph line="243"><bold>Cakkhusamphasso</bold>ti cakkhatīti cakkhu, rūpaṃ assādeti vibhāveti cāti attho. Cakkhuto pavatto samphasso cakkhusamphasso. So pana attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti. Suṇātīti <bold>sotaṃ</bold>. Taṃ sasambhārasotabilassa anto tanutambalomācite aṅguliveṭhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Sotato pavatto samphasso <bold>sotasamphasso. Ghānasamphassā</bold>dīsupi eseva nayo. Ghāyatīti ghānaṃ <pageBreak edition="Myanmar" number="0.0144" />. Taṃ sasambhārabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Jīvitamavhāyatīti <bold>jivhā,</bold> sāyanaṭṭhena vā <bold>jivhā</bold>. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese jivhāviññāṇādīnaṃ <pageBreak edition="Pali Text Society" number="1.0168" /> yathārahaṃ vatthudvārabhāvaṃ sādhayamānā tiṭṭhati. Kucchitānaṃ sāsavadhammānaṃ āyoti <bold>kāyo</bold>. Āyoti uppattideso. Yāvatā imasmiṃ kāye upādiṇṇapavatti nāma atthi, tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati. Munātīti <bold>mano,</bold> vijānātīti attho. <bold>Mano</bold>ti sahāvajjanabhavaṅgaṃ; manato pavatto samphasso <bold>manosamphasso</bold>.</paragraph>
    <paragraph line="244">Chabbidhampi phassaṃ duvidhameva hotīti dassetuṃ <bold>‘‘adhivacanasamphasso paṭighasamphasso’’</bold>ti āha <pageBreak edition="Vipassana Research Institut" number="0.0131" />. Manodvāriko <bold>adhivacanasamphasso</bold>. Pañcadvāriko vatthārammaṇādipaṭighena uppajjanato <bold>paṭighasamphasso</bold>.</paragraph>
    <paragraph line="245">Sukhavedanāya ārammaṇe <bold>sukhavedanīyo</bold>. Dukkhavedanāya ārammaṇe <bold>dukkhavedanīyo</bold>. Adukkhamasukhavedanāya ārammaṇe <bold>adukkhamasukhavedanīyo</bold>. Tattha sukhayatīti sukhaṃ, yassuppajjati, taṃ sukhitaṃ karotīti attho. Suṭṭhu vā khanati, khādati ca kāyacittābādhanti sukhaṃ. Dukkhayatīti dukkhaṃ, yassuppajjati, taṃ dukkhitaṃ karotīti attho. Na dukkhaṃ na sukhanti adukkhamasukhaṃ, <bold>ma</bold>-kāro padasandhivasena vutto.</paragraph>
    <paragraph line="246"><bold>Kusalo</bold>tiādayo jātivasena vuttā. Tattha <bold>kusalo</bold>ti ekavīsatikusalacittasampayutto. <bold>Akusalo</bold>ti dvādasākusalacittasampayutto. <bold>Abyākato</bold>ti avasesavipākakiriyābyākatacittasampayutto.</paragraph>
    <paragraph line="247">Puna bhavappabhedavasena niddisanto <bold>‘‘kāmāvacaro’’</bold>tiādimāha. Catupaññāsakāmāvacaracittasampayutto <bold>kāmāvacaro</bold>. Kāmaṃ pahāya rūpe avacaratīti <bold>rūpāvacaro,</bold> kusalābyākatavasena pañcadasarūpāvacaracittasampayutto. Kāmañca rūpañca pahāya arūpe avacaratīti <bold>arūpāvacaro,</bold> kusalābyākatavasena dvādasārūpāvacaracittasampayutto.</paragraph>
    <paragraph line="248">Idāni <pageBreak edition="Myanmar" number="0.0145" /> abhinivesavasena dassento <bold>‘‘suññato’’</bold>tiādimāha. Tattha <bold>suññato</bold>ti rāgadosamohehi suññattā suññato. Rāgadosamohanimittehi animittattā <bold>animitto</bold>. Rāgadosamohapaṇidhīnaṃ abhāvato <bold>appaṇihito</bold>ti vuccati.</paragraph>
    <paragraph line="249">Idāni vaṭṭapariyāpannaapariyāpannavasena dassento <bold>‘‘lokiyo’’</bold>tiādimāha. Loko vuccati lujjanapalujjanaṭṭhena vaṭṭaṃ <pageBreak edition="Pali Text Society" number="1.0169" />, tasmiṃ pariyāpannabhāvena loke niyuttoti <bold>lokiyo</bold>. Uttiṇṇoti uttaro, loke apariyāpannabhāvena lokato uttaroti <bold>lokuttaro. Phusanā</bold>ti phusanākāro. <bold>Samphusanā samphusitatta</bold>nti upasaggena padaṃ vaḍḍhitaṃ.</paragraph>
    <paragraph line="250"><bold>Evaṃ ñātaṃ katvā</bold>ti evaṃ pākaṭaṃ katvā jānanto <bold>tīreti</bold> tīrayati, upari vattabbākārena cinteti. Aniccantikatāya ādiantavantatāya ca <bold>aniccato</bold> tīreti. Uppādavayapaṭipīḷanatāya dukkhavatthutāya ca <bold>dukkhato</bold>. Paccayayāpanīyatāya rogamūlatāya ca <bold>rogato</bold>. Dukkhatāsūlayogitāya <pageBreak edition="Vipassana Research Institut" number="0.0132" /> kilesāsucipaggharatāya uppādajarābhaṅgehi uddhumātaparipakkapabhinnatāya ca <bold>gaṇḍato</bold>. Pīḷājanakatāya antotudanatāya dunnīharaṇīyatāya ca <bold>sallato</bold>. Vigarahaṇīyatāya avaḍḍhiāvahanatāya aghavatthutāya ca <bold>aghato</bold>. Aseribhāvajanakatāya ābādhapadaṭṭhānatāya ca <bold>ābādhato</bold>. Avasatāya avidheyyatāya ca <bold>parato</bold>. Byādhijarāmaraṇehi lujjanapalujjanatāya <bold>palokato</bold>. Anekabyasanāvahanatāya <bold>ītito</bold>. Aviditānaṃyeva vipulānaṃ anatthānaṃ āvahanato sabbūpaddavavatthutāya ca <bold>upaddavato</bold>. Sabbabhayānaṃ ākaratāya ca dukkhavūpasamasaṅkhātassa paramassāsassa paṭipakkhabhūtatāya ca <bold>bhayato</bold>. Anekehi anatthehi anubaddhatāya dosūpasaṭṭhatāya, upasaggo viya anadhivāsanārahatāya ca <bold>upasaggato</bold>. Byādhijarāmaraṇehi ceva lābhādīhi ca lokadhammehi pacalitatāya <bold>calato</bold>. Upakkamena ceva sarasena ca pabhaṅgupagamanasīlatāya <bold>pabhaṅguto</bold>. Sabbāvatthāvinipātitāya, thirabhāvassa ca abhāvatāya <bold>adhuvato</bold>. Atāyanatāya ceva alabbhaneyyakhematāya ca <pageBreak edition="Myanmar" number="0.0146" /><bold>atāṇato</bold>. Allīyituṃ anarahatāya, allīnānampi ca leṇakiccākāritāya <bold>aleṇato</bold>. Nissitānaṃ bhayasārakattābhāvena <bold>asaraṇato</bold>. Yathāparikappitehi dhuvasubhasukhattabhāvehi <pageBreak edition="Pali Text Society" number="1.0170" /> rittatāya <bold>rittato</bold>. Rittatāyeva <bold>tucchato,</bold> appakattā vā. Appakampi hi loke ‘‘tuccha’’nti vuccati. Sāminivāsivedaka kārakādhiṭṭhāyakavirahitatāya <bold>suññato</bold>.</paragraph>
    <paragraph line="251">Sayañca asāmikabhāvāditāya <bold>anattato</bold>. Pavattidukkhatāya, dukkhassa ca ādīnavatāya <bold>ādīnavato</bold>. Atha vā ādīnaṃ vāti gacchati pavattatīti ādīnavo, kapaṇamanussassetaṃ adhivacanaṃ. Khandhāpi ca kapaṇāyevāti ādīnavasadisatāya <bold>ādīnavato</bold>. Jarāya ceva maraṇena cāti dvedhā pariṇāmapakatitāya <bold>vipariṇāmadhammato</bold>. Dubbalatāya, pheggu viya sukhabhañjanīyatāya ca <bold>asārakato</bold>. Aghahetutāya <bold>aghamūlato</bold>. Mittamukhasapatto viya vissāsaghātitāya <bold>vadhakato</bold>. Vigatabhavatāya vibhavasambhūtatāya ca <bold>vibhavato</bold>. Āsavapadaṭṭhānatāya <bold>sāsavato</bold>. Hetupaccayehi abhisaṅkhatatāya <bold>saṅkhatato</bold>. Maccumārakilesamārānaṃ āmisabhūtatāya <bold>mārāmisato</bold>. Jātijarābyādhimaraṇapakatitāya <bold>jātijarābyādhimaraṇadhammato</bold>. Sokaparidevaupāyāsahetutāya <bold>sokaparidevaupāyāsadhammato</bold>. Taṇhādiṭṭhiduccaritasaṃkilesānaṃ visayadhammatāya <bold>saṃkilesadhammato</bold>. Avijjākammataṇhāsaḷāyatanavasena uppattito <bold>samudayato</bold>. Tesaṃ abhāvena <bold>atthaṅgamato</bold>. Phasse chandarāgavasena madhurassādena <bold>assādato</bold>. Phassassa vipariṇāmena <bold>ādīnavato</bold>. Ubhinnaṃ nissaraṇena <bold>nissaraṇato tīretī</bold>ti sabbesu ca imesu ‘‘tīretī’’ti pāṭhaseso daṭṭhabbo.</paragraph>
    <paragraph line="252"><bold>Pajahatī</bold>ti sakasantānato nīharati. <bold>Vinodetī</bold>ti tudati. <bold>Byantiṃ karotī</bold>ti vigatantaṃ <pageBreak edition="Vipassana Research Institut" number="0.0133" /> karoti. <bold>Anabhāvaṃ gametī</bold>ti anu anu abhāvaṃ gameti. Ariyamaggasatthena ucchinnaṃ taṇhāavijjāmayaṃ mūlametesanti <bold>ucchinnamūlā</bold>. Tālavatthu viya nesaṃ vatthu katanti <bold>tālāvatthukatā</bold>. Yathā hi tālarukkhaṃ samūlaṃ uddharitvā tassa vatthumatte tasmiṃ padese kate na puna tassa tālassa uppatti paññāyati, evaṃ ariyamaggasatthena samūle rūpādirase uddharitvā tesaṃ pubbe uppannapubbabhāvena vatthumatte cittasantāne kate sabbepi te ‘‘tālāvatthukatā’’ti vuccanti. <bold>Yasseso</bold>ti <pageBreak edition="Pali Text Society" number="1.0171" /> yassa <pageBreak edition="Myanmar" number="0.0147" /> puggalassa eso gedho. <bold>Samucchinno</bold>ti ucchinno. <bold>Vūpasanto</bold>ti phalena vūpasanto. <bold>Paṭipassaddho</bold>ti paṭipassaddhippahānena paṭipassambhito. Upasaggena vā padaṃ vaḍḍhitaṃ. <bold>Abhabbuppattiko</bold>ti puna uppajjituṃ abhabbo. <bold>Ñāṇagginā daḍḍho</bold>ti maggañāṇagginā jhāpito. Atha vā visanikkhittaṃ bhājanena saha chaḍḍitaṃ viya vatthunā saha pahīno. Mūlacchinnavisavalli viya samūlacchinnoti <bold>samucchinno</bold>. Uddhane udakaṃ siñcitvā nibbāpitaaṅgāraṃ viya <bold>vūpasanto</bold>. Nibbāpitaaṅgāre patitaudakaphusitaṃ viya <bold>paṭipassaddho</bold>. Aṅkuruppattiyā hetucchinnabījaṃ viya <bold>abhabbuppattiko</bold>. Asanipātavisarukkho viya <bold>ñāṇa</bold>gginā <bold>daḍḍho</bold>ti evameke vaṇṇayanti.</paragraph>
    <paragraph line="253"><bold>Vītagedho</bold>ti idaṃ sakabhāvapariccajanavasena vuttaṃ. <bold>Vigatagedho</bold>ti idaṃ ārammaṇe sālayabhāvapariccajanavasena. <bold>Cattagedho</bold>ti idaṃ puna anādiyanabhāvadassanavasena. <bold>Muttagedho</bold>ti idaṃ santatito vinimocanavasena. <bold>Pahīnagedho</bold>ti idaṃ muttassāpi kvaci anavaṭṭhānadassanavasena. <bold>Paṭinissaṭṭhagedho</bold>ti idaṃ ādinnapubbassa nissaggadassanavasena vuttaṃ. <bold>Vītarāgo vigatarāgo cattarāgo</bold>ti vuttanayena yojetabbaṃ. Tattha gijjhanavasena <bold>gedho</bold>. Rañjanavasena <bold>rāgo. Nicchāto</bold>ti nittaṇho. ‘‘Nicchado’’tipi pāṭho, taṇhāchadanavirahitoti attho. <bold>Nibbuto</bold>ti nibbutasabhāvo. <bold>Sītibhūto</bold>ti sītasabhāvo. <bold>Sukhapaṭisaṃvedī</bold>ti kāyikacetasikasukhaṃ anubhavanasabhāvo. <bold>Brahmabhūtenā</bold>ti uttamasabhāvena. <bold>Attanā</bold>ti cittena.</paragraph>
    <paragraph line="254"><bold>Katattā cā</bold>ti pāpakammānaṃ katabhāvena ca. <bold>Akatattā cā</bold>ti kusalānaṃ akatabhāvena ca. <bold>Kataṃ me kāyaduccaritaṃ, akataṃ me kāyasucarita</bold>ntiādayo dvāravasena avirativirativasena kammapathavasena ca vuttā. <bold>Sīlesumhi na paripūrakārī</bold>tiādayo catupārisuddhisīlavasena. <bold>Jāgariyamananuyutto</bold>ti pañcajāgaraṇavasena. <bold>Satisampajaññenā</bold>ti sātthakādisampajaññavasena <pageBreak edition="Pali Text Society" number="1.0172" />. <bold>Cattāro satipaṭṭhānā</bold>tiādayo bodhipakkhiyadhammā lokiyalokuttaravasena. <bold>Dukkhaṃ me apariññāta</bold>ntiādayo cattāro ariyasaccavasena vuttāti veditabbaṃ. Te atthato tattha tattha vuttanayattā pākaṭāyeva.</paragraph>
    <paragraph line="255"><bold>Dhīro</bold><pageBreak edition="Vipassana Research Institut" number="0.0134" /><pageBreak edition="Myanmar" number="0.0148" /><bold>paṇḍito</bold>ti satta padā vuttatthāyeva. Api ca dukkhe akampiyaṭṭhena <bold>dhīro</bold>. Sukhe anuppilavaṭṭhena <bold>paṇḍito</bold>. Diṭṭhadhammikasamparāyikatthe kataparicayaṭṭhena <bold>paññavā</bold>. Attatthaparatthe niccalaṭṭhena <bold>buddhimā</bold>. Gambhīrauttānatthe apaccosakkanaṭṭhena <bold>ñāṇī</bold>. Guḷhapaṭicchannatthe obhāsanaṭṭhena <bold>vibhāvī</bold>. Nikkilesabyavadānaṭṭhena tulāsadisoti <bold>medhāvī</bold>. <bold>Na limpatī</bold>ti sajātiyā na limpati ākāse lekhā viya. <bold>Na palimpatī</bold>ti visesena na limpati. <bold>Na upalimpatī</bold>ti saññogo hutvāpi na limpati hatthatale lekhā viya. <bold>Alitto</bold>ti saññogo hutvāpi na kilissati kāsikavatthe ṭhapitamaṇiratanaṃ viya. <bold>Apalitto</bold>ti visesena na kilissati maṇiratane paliveṭhitakāsikavatthaṃ viya. <bold>Anupalitto</bold>ti upagantvāpi na allīyati pokkharapatte udakabindu viya. <bold>Nikkhanto</bold>ti bahi nikkhanto bandhanāgārato palāto viya. <bold>Nissaṭo</bold>ti pāpapahīno amittassa paṭicchāpitakiliṭṭhavatthu viya. <bold>Vippamutto</bold>ti suṭṭhu mutto gayhūpage vatthumhi ratiṃ nāsetvā puna nāgamanaṃ viya. <bold>Visaññutto</bold>ti kilesehi ekato na yutto byādhinā muttagilāno viya. <bold>Vimariyādikatena cetasā</bold>ti vigatamariyādakatena cittena, sabbabhavena sabbārammaṇena sabbakilesehi muttacittenāti attho.</paragraph>
    <paragraph line="256" number="14"><bold>Saññaṃ pariññā</bold>ti gāthāya pana ayaṃ saṅkhepattho – na kevalañca phassameva, api ca kho pana kāmasaññādibhedaṃ saññaṃ, saññānusārena vā pubbe vuttanayeneva nāmarūpaṃ tīhi pariññāhi parijānitvā imāya paṭipadāya catubbidhampi <pageBreak edition="Pali Text Society" number="1.0173" /> vitareyya <bold>oghaṃ,</bold> tato so tiṇṇogho taṇhādiṭṭhipariggahesu taṇhādiṭṭhikilesappahānena anupalitto khīṇāsavamuni rāgādisallānaṃ abbūḷhattā <bold>abbūḷhasallo,</bold> sativepullappattiyā <bold>appamatto caraṃ,</bold> pubbabhāge vā appamatto caranto tena appamādacārena abbūḷhasallo hutvā sakaparattabhāvādibhedaṃ <bold>nāsīsati lokamimaṃ parañca,</bold> aññadatthu carimacittanirodhā nirupādānova jātavedo parinibbātīti arahattanikūṭena desanaṃ niṭṭhāpesi, dhammanettiṭhapanameva karonto; na tu imāya desanāya maggaṃ vā phalaṃ vā uppādesi, khīṇāsavassa desitattāti.</paragraph>
    <paragraph line="257">Nīlādibhedaṃ <pageBreak edition="Myanmar" number="0.0149" /> ārammaṇaṃ sañjānātīti <bold>saññā</bold>. Sā sañjānanalakkhaṇā paccābhiññāṇarasā. Catubhūmikasaññā hi nosañjānanalakkhaṇā nāma natthi, sabbā sañjānanalakkhaṇāva. Yā panettha abhiññāṇena sañjānāti, sā paccābhiññāṇarasā nāma hoti. Tassā vaḍḍhakissa dārumhi abhiññāṇaṃ katvā puna tena abhiññāṇena taṃ paccābhijānanakāle, purisassa kāḷatilakādiabhiññāṇaṃ sallakkhetvā puna tena abhiññāṇena ‘‘asuko nāma eso’’ti tassa paccābhijānanakāle, rañño piḷandhanagopakabhaṇḍāgārikassa <pageBreak edition="Vipassana Research Institut" number="0.0135" /> tasmiṃ tasmiṃ piḷandhane nāmapaṇṇakaṃ bandhitvā ‘‘asukaṃ piḷandhanaṃ nāma āharā’’ti vutte dīpaṃ jāletvā sāragabbhaṃ pavisitvā paṇṇaṃ vācetvā tassa tasseva piḷandhanassa āharaṇakāle ca pavatti veditabbā.</paragraph>
    <paragraph line="258">Aparo nayo – sabbasaṅgāhikavasena hi sañjānanalakkhaṇā saññā, punasañjānanapaccayanimittakaraṇarasā dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā hatthidassakaandho viya, ārammaṇe anogāḷhavuttitāya aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viya. Yā panettha ñāṇasampayuttā hoti, sā ñāṇameva anuvattati, sasambhārapathavīādīsu sesadhammā pathavīādīni viyāti veditabbā.</paragraph>
    <paragraph line="259">Kāmapaṭisaññuttā saññā <bold>kāmasaññā</bold>. Byāpādapaṭisaññuttā saññā <bold>byāpādasaññā</bold>. Vihiṃsāpaṭisaññuttā saññā <bold>vihiṃsāsaññā</bold><pageBreak edition="Pali Text Society" number="1.0174" />. Tesu dve sattesupi saṅkhāresupi uppajjanti. Kāmasaññā hi piye manāpe satte vā saṅkhāre vā vitakkentassa uppajjati. Byāpādasaññā appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati. Vihiṃsāsaññā saṅkhāresu na uppajjati. Saṅkhāro hi dukkhāpetabbo nāma natthi. ‘‘Ime sattā haññantu vā, ucchijjantu vā, vinassantu vā, mā vā ahesu’’nti cintanakāle pana sattesu uppajjati. Nekkhammapaṭisaññuttā saññā <bold>nekkhammasaññā,</bold> sā asubhapubbabhāge kāmāvacarā hoti, asubhajhāne rūpāvacarā, taṃ jhānaṃ pādakaṃ katvā uppannamaggaphalakāle lokuttarā. Abyāpādapaṭisaññuttā saññā <bold>abyāpādasaññā,</bold> sā mettāpubbabhāge kāmāvacarā hoti, mettājhāne rūpāvacarā, taṃ jhānaṃ pādakaṃ katvā uppannamaggaphalakāle <pageBreak edition="Myanmar" number="0.0150" /> lokuttarā. Avihiṃsāpaṭisaññuttā saññā <bold>avihiṃsāsaññā,</bold> sā karuṇāpubbabhāge kāmāvacarā, karuṇājhāne rūpāvacarā, taṃ jhānaṃ pādakaṃ katvā uppannamaggaphalakāle lokuttarā. Yadā alobho sīsaṃ hoti, tadā itare dve tadanvāyikā bhavanti. Yadā mettā sīsaṃ hoti, tadā itare dve tadanvāyikā bhavanti. Yadā karuṇā sīsaṃ hoti, tadā itare dve tadanvāyikā bhavanti. Rūpārammaṇaṃ ārabbha uppannā saññā <bold>rūpasaññā. Saddasaññā</bold>dīsupi eseva nayo. Idaṃ tassāyeva ārammaṇato nāmaṃ. Ārammaṇānaṃ vuttattā cakkhusamphassajādivatthūnipi vuttāneva honti.</paragraph>
    <paragraph line="260"><bold>Yā evarūpā saññā</bold>ti aññāpi ‘‘paṭighasamphassajā saññā adhivacanasamphassajā saññā’’ti evamādikā veditabbā. Tattha adhivacanasamphassajā saññātipi pariyāyena chadvārikāyeva <pageBreak edition="Vipassana Research Institut" number="0.0136" />. Tayo hi arūpino khandhā sayaṃ piṭṭhivaṭṭakā hutvā attanā sahajātasaññāya ‘‘adhivacanasamphassajā saññā’’ti nāmaṃ karonti, nippariyāyena pana paṭighasamphassajā saññā nāma pañcadvārikā saññā, adhivacanasamphassajā saññā nāma manodvārikā saññā. Etā atirekasaññā pariggahitāti veditabbā.</paragraph>
    <paragraph line="261"><bold>Saññā</bold>ti <pageBreak edition="Pali Text Society" number="1.0175" /> sabhāvanāmaṃ. <bold>Sañjānanā</bold>ti sañjānanākāro. <bold>Sañjānitatta</bold>nti sañjānitabhāvo.</paragraph>
    <paragraph line="262"><bold>Avijjogha</bold>nti pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Taṃ avindiyaṃ vindatīti avijjā. Tabbiparītato kāyasucaritādi vindiyaṃ nāma, taṃ vindiyaṃ na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotītipi avijjā. Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā. Antavirahite saṃsāre yonigatibhavaviññāṇaṭṭhitisattāvāsesu satte javāpetīti avijjā. Paramatthato avijjamānesu itthipurisādīsu javati, vijjamānesu khandhādīsu na javatīti avijjā. Api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā, taṃ avijjoghaṃ. Kāmoghavasena <bold>uttareyya</bold>. Bhavoghavasena <bold>patareyya</bold>. Diṭṭhoghavasena <bold>samatikkameyya</bold>. Avijjoghavasena <bold>vītivatteyya</bold>. Atha vā sotāpattimaggena <pageBreak edition="Myanmar" number="0.0151" /> pahānavasena <bold>uttareyya</bold>. Sakadāgāmimaggena pahānavasena <bold>patareyya</bold>. Anāgāmimaggena pahānavasena <bold>samatikkameyya</bold>. Arahattamaggena pahānavasena <bold>vītivatteyya</bold>. Atha vā <bold>‘‘tareyyādi</bold>pañcapadaṃ tadaṅgādipañcapahānena yojetabba’’nti keci vadanti.</paragraph>
    <paragraph line="263"><bold>‘‘Monaṃ vuccati ñāṇa’’</bold>nti vatvā taṃ pabhedato dassetuṃ <bold>‘‘yā paññā pajānanā’’</bold>tiādimāha. Taṃ vuttanayameva ṭhapetvā ‘‘amoho dhammavicayo’’ti padaṃ. <bold>Amoho</bold> kusalesu dhammesu abhāvanāya paṭipakkho bhāvanāhetu. Amohena aviparītaṃ gaṇhāti mūḷhassa viparītaggahaṇato. Amohena yāthāvaṃ yāthāvato dhārento yathāsabhāve pavattati. Mūḷho hi ‘‘tacchaṃ atacchaṃ, atacchañca taccha’’nti gaṇhāti; tathā icchitālābhadukkhaṃ na hoti. Amūḷhassa ‘‘taṃ kutettha labbhā’’ti evamādipaccavekkhaṇasambhavato maraṇadukkhaṃ na hoti. Sammohamaraṇañhi dukkhaṃ, na ca taṃ amūḷhassa hoti. Pabbajitānaṃ sukhasaṃvāso hoti, tiracchānayoniyaṃ nibbatti na hoti. Mohena hi niccasammūḷhā tiracchānayoniṃ upapajjanti <pageBreak edition="Vipassana Research Institut" number="0.0137" /><pageBreak edition="Pali Text Society" number="1.0176" />. Mohapaṭipakkho ca amoho mohavasena amajjhattabhāvassa abhāvakaro. Amohena avihiṃsāsaññā dhātusaññā majjhimāya paṭipattiyā paṭipajjanaṃ, pacchimaganthadvayassa pabhedanañca hoti. Pacchimāni dve satipaṭṭhānāni tasseva ānubhāvena ijjhanti. Amoho dīghāyukatāya paccayo hoti. Amūḷho hi hitāhitaṃ ñatvā ahitaṃ parivajjento hitañca paṭisevamāno dīghāyuko hoti, attasampattiyā aparihīno hoti. Amūḷho hi attano hitameva karonto attānaṃ sampādeti. Ariyavihārassa paccayo hoti, udāsinapakkhesu nibbuto hoti amūḷhassa sabbābhisaṅgatāya abhāvato. Amohena anattadassanaṃ hoti. Asammūḷho hi yāthāvagahaṇakusalo apariṇāyakaṃ khandhapañcakaṃ apariṇāyakato bujjhati. Yathā ca etena anattadassanaṃ, evaṃ attadassanaṃ mohena. Ko hi nāma attasuññataṃ bujjhitvā puna sammohaṃ āpajjeyyāti.</paragraph>
    <paragraph line="264"><bold>Tena ñāṇena samannāgato</bold>ti etena vuttappakārena ñāṇena samaṅgībhūto sekkhādayo muni. <bold>Monappatto</bold>ti paṭiladdhañāṇo munibhāvaṃ <pageBreak edition="Myanmar" number="0.0152" /> patto. <bold>Tīṇī</bold>ti gaṇanaparicchedo. <bold>Moneyyānī</bold>ti munibhāvakarā moneyyakarā paṭipadā dhammā. <bold>Kāyamoneyya</bold>ntiādīsu viññattikāyarūpakāyavasena paññāpetabbaṃ <bold>kāyamoneyyaṃ</bold>. Viññattivācāsaddavācāvasena paññāpetabbaṃ <bold>vacīmoneyyaṃ</bold>. Manodvārikacittādivasena paññāpetabbaṃ <bold>manomoneyyaṃ. Tividhakāyaduccaritānaṃ pahāna</bold>nti pāṇātipātādividhānaṃ kāyato pavattānaṃ duṭṭhu caritānaṃ pajahanaṃ. <bold>Kāyasucarita</bold>nti kāyato pavattaṃ suṭṭhu caritaṃ. <bold>Kāyārammaṇe ñāṇa</bold>nti kāyaṃ ārammaṇaṃ katvā aniccādivasena pavattaṃ kāyārammaṇe ñāṇaṃ. <bold>Kāyapariññā</bold>ti kāyaṃ ñātatīraṇappahānapariññāhi jānanavasena pavattaṃ ñāṇaṃ. <bold>Pariññāsahagato maggo</bold>ti ajjhattikaṃ kāyaṃ sammasitvā uppāditamaggo pariññāsahagato. <bold>Kāye chandarāgassa pahāna</bold>nti kāye taṇhāchandarāgassa pajahanaṃ. <bold>Kāyasaṅkhāranirodho</bold>ti <pageBreak edition="Pali Text Society" number="1.0177" /> assāsapassāsānaṃ nirodho āvaraṇo, catutthajjhānasamāpattisamāpajjanaṃ. <bold>Vacīsaṅkhāranirodho</bold>ti vitakkavicārānaṃ nirodho āvaraṇo, dutiyajjhānasamāpattisamāpajjanaṃ. <bold>Cittasaṅkhāranirodho</bold>ti saññāvedanānaṃ nirodho āvaraṇo, saññāvedayitanirodhasamāpattisamāpajjanaṃ.</paragraph>
    <paragraph line="265">Paṭhamagāthāya <bold>kāyamuni</bold>ntiādīsu kāyaduccaritappahānavasena <bold>kāyamuni</bold>. Vacīduccaritappahānavasena <bold>vācāmuni</bold>. Manoduccaritappahānavasena <bold>manomuni</bold>. Sabbākusalappahānavasena <bold>anāsavamuni. Moneyyasampanna</bold>nti jānitabbaṃ jānitvā phale ṭhitattā moneyyasampannaṃ. <bold>Āhu sabbappahāyina</bold>nti sabbakilese pajahitvā ṭhitattā sabbappahāyinaṃ kathayanti.</paragraph>
    <paragraph line="266">Dutiyagāthāya <pageBreak edition="Vipassana Research Institut" number="0.0138" /><bold>ninhātapāpaka</bold>nti yo ajjhattabahiddhasaṅkhāte sabbasmimpi āyatane ajjhattabahiddhārammaṇavasena uppattirahāni sabbapāpakāni maggañāṇena ninhāya dhovitvā ṭhitattā ninhātapāpakaṃ āhūti evamattho daṭṭhabbo. Agāramajjhe vasantā <bold>agāramunino</bold>. Pabbajjupagatā <bold>anagāramunino</bold>. Tattha sekkhā <bold>sekkhamunino</bold>. Arahanto <bold>asekkhamunino</bold>. Paccekabuddhā <bold>paccekamunino</bold>. Sammāsambuddhā <bold>munimunino</bold>.</paragraph>
    <paragraph line="267">Puna kathetukamyatāpucchāvasena <bold>‘‘katame agāramunino’’</bold>ti āha. <bold>Agārikā</bold>ti kasigorakkhādiagārikakamme niyuttā. <bold>Diṭṭhapadā</bold>ti diṭṭhanibbānā <pageBreak edition="Myanmar" number="0.0153" />. <bold>Viññātasāsanā</bold>ti viññātaṃ sikkhattayasāsanaṃ etesanti viññātasāsanā. <bold>Anagārā</bold>ti kasigorakkhādiagāriyakammaṃ etesaṃ natthīti pabbajitā ‘‘anagārā’’ti vuccanti. <bold>Satta sekkhā</bold>ti sotāpannādayo satta. Tīsu sikkhāsu sikkhantīti sekkhā. Arahanto na sikkhantīti asekkhā. Taṃ taṃ kāraṇaṃ paṭicca ekakāva anācariyakāva catusaccaṃ bujjhitavantoti <bold>paccekabuddhā paccekamunino</bold>.</paragraph>
    <paragraph line="268"><bold>Munimunino vuccanti tathāgatā</bold>ti ettha aṭṭhahi kāraṇehi bhagavā tathāgato – tathā āgatoti tathāgato, tathā gatoti tathāgato, tathalakkhaṇaṃ āgatoti tathāgato, tathadhamme yāthāvato <pageBreak edition="Pali Text Society" number="1.0178" /> abhisambuddhoti tathāgato, tathadassitāya tathāgato, tathavāditāya tathāgato, tathākāritāya tathāgato, abhibhavanaṭṭhena tathāgatoti.</paragraph>
    <paragraph line="269">Kathaṃ bhagavā <bold>tathā āgatoti tathāgato</bold>? Yathā sabbalokahitāya ussukkamāpannā purimakā sammāsambuddhā āgatā. Kiṃ vuttaṃ hoti? Yenābhinīhārena purimakā bhagavanto āgatā, teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā dasa pāramiyo dasa upapāramiyo dasa paramatthapāramiyoti samatiṃsapāramiyo pūretvā aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne, cattāro sammappadhāne, cattāro iddhipāde, pañcindriyāni, pañca balāni, satta bojjhaṅge, ariyaṃ aṭṭhaṅgikaṃ maggaṃ bhāvetvā pūretvā āgatā, tathā amhākampi bhagavā āgato. Evaṃ tathā āgatoti tathāgato.</paragraph>
    <gatha1 line="270">‘‘Yathā <pageBreak edition="Vipassana Research Institut" number="0.0139" /> ca dīpaṅkarabuddhaādayo, sabbaññubhāvaṃ munayo idhāgatā;</gatha1>
    <gathalast line="271">Tathā ayaṃ sakyamunīpi āgato, tathāgato vuccati tena cakkhumā’’ti.</gathalast>
    <paragraph line="272">Kathaṃ <pageBreak edition="Myanmar" number="0.0154" /><bold>tathā gatoti tathāgato</bold>? Yathā sampatijātā purimakā bhagavanto gatā. Kathañca te gatā? Te hi sampatijātā samehi pādehi pathaviyaṃ patiṭṭhāya uttarābhimukhā sattapadavītihārena gatā. Yathāha –</paragraph>
    <indent line="273">‘‘Sampatijāto, ānanda, bodhisatto samehi pādehi pathaviyaṃ patiṭṭhahitvā uttarābhimukho sattapadavītihārena gacchati, setamhi chatte anudhāriyamāne sabbā ca disā anuviloketi, āsabhiñca vācaṃ bhāsati – ‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthi dāni punabbhavo’’’ti (dī. ni. 2.31; ma. ni. 3.207).</indent>
    <paragraph line="274">Tañcassa gamanaṃ tathaṃ ahosi avitathaṃ anekesaṃ visesādhigamānaṃ <pageBreak edition="Pali Text Society" number="1.0179" /> pubbanimittabhāvena. Yañhi so sampatijāto samehi pādehi patiṭṭhāti, idamassa caturiddhipādapaṭilābhassa pubbanimittaṃ. Uttaramukhabhāvo panassa sabbalokuttarabhāvassa pubbanimittaṃ. Sattapadavītihāro sattabojjhaṅgaratanapaṭilābhassa. ‘‘Suvaṇṇadaṇḍā vītipatanti cāmarā’’ti (su. ni. 693) ettha vuttacāmarukkhepo pana sabbatitthiyanimmadanassa. Setacchattadhāraṇaṃ arahattavimuttivaravimalasetacchattapaṭilābhassa. Sabbadisānuvilokanaṃ sabbaññutānāvaraṇañāṇapaṭilābhassa. Āsabhivācābhāsanaṃ pana appaṭivattiyavaradhammacakkapavattanassa pubbanimittaṃ. Tathā ayaṃ bhagavāpi gato. Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena. Tenāhu porāṇā –</paragraph>
    <gatha1 line="275">‘‘Muhuttajātova gavampatī yathā, samehi pādehi phusī vasundharaṃ;</gatha1>
    <gathalast line="276">So vikkamī satta padāni gotamo, setañca chattaṃ anudhārayuṃ marū.</gathalast>
    <gatha1 line="277">‘‘Gantvāna so satta padāni gotamo, disā vilokesi samā samantato;</gatha1>
    <gathalast line="278">Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito’’ti. (paṭi. ma. aṭṭha. 1.1.37; itivu. aṭṭha. 38);</gathalast>
    <paragraph line="279">Evaṃ <pageBreak edition="Vipassana Research Institut" number="0.0140" /><pageBreak edition="Myanmar" number="0.0155" /> tathā gatoti tathāgato.</paragraph>
    <paragraph line="280">Atha vā yathā purimakā bhagavanto, ayampi bhagavā tatheva nekkhammena kāmacchandaṃ…pe… paṭhamajjhānena nīvaraṇe…pe… aniccānupassanāya niccasaññaṃ…pe… arahattamaggena sabbakilese pahāya gato, evampi tathā gatoti tathāgato.</paragraph>
    <paragraph line="281">Kathaṃ <bold>tathalakkhaṇaṃ āgatoti tathāgato</bold>? Pathavīdhātuyā kakkhaḷattalakkhaṇaṃ tathaṃ avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.</paragraph>
    <paragraph line="282">Rūpassa <pageBreak edition="Pali Text Society" number="1.0180" /> ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.</paragraph>
    <paragraph line="283">Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.</paragraph>
    <paragraph line="284">Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.</paragraph>
    <paragraph line="285">Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.</paragraph>
    <paragraph line="286">Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ, vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa paṭisaṅkhānalakkhaṇaṃ.</paragraph>
    <paragraph line="287">Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ, sammāvāyāmassa <pageBreak edition="Vipassana Research Institut" number="0.0141" /> paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.</paragraph>
    <paragraph line="288">Avijjāya <pageBreak edition="Myanmar" number="0.0156" /> aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ, nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ, phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ, maraṇassa cutilakkhaṇaṃ.</paragraph>
    <paragraph line="289">Dhātūnaṃ suññatalakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ, sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ, balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.</paragraph>
    <paragraph line="290">Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.</paragraph>
    <paragraph line="291">Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ, khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ, chandassa mūlalakkhaṇaṃ.</paragraph>
    <paragraph line="292">Manasikārassa samuṭṭhānalakkhaṇaṃ, phassassa <pageBreak edition="Pali Text Society" number="1.0181" /> samodhānalakkhaṇaṃ, vedanāya samosaraṇalakkhaṇaṃ, samādhissa pamukhalakkhaṇaṃ, satiyā ādhipateyyalakkhaṇaṃ, paññāya tatuttariyalakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ tathaṃ avitathaṃ, etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato. Evaṃ tathalakkhaṇaṃ āgatoti tathāgato.</paragraph>
    <paragraph line="293">Kathaṃ <bold>tathadhamme yāthāvato abhisambuddhoti tathāgato</bold>? Tathadhammā nāma cattāri ariyasaccāni. Yathāha –</paragraph>
    <indent line="294">‘‘Cattārimāni, bhikkhave, tathāni avitathāni anaññathāni. Katamāni cattāri? ‘Idaṃ <pageBreak edition="Vipassana Research Institut" number="0.0142" /> dukkha’nti, bhikkhave, tathametaṃ avitathametaṃ anaññathameta’’nti vitthāro (saṃ. ni. 5.1090).</indent>
    <paragraph line="295">Tāni <pageBreak edition="Myanmar" number="0.0157" /> ca bhagavā abhisambuddhoti tathānaṃ abhisambuddhattā tathāgatoti vuccati. Abhisambuddhattho hi ettha gatasaddo.</paragraph>
    <paragraph line="296">Api ca jarāmaraṇassa jātipaccayasambhūtasamudāgataṭṭho tatho avitatho anaññatho…pe… saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya saṅkhārānaṃ paccayaṭṭho…pe… jātiyā jarāmaraṇassa paccayaṭṭho tatho avitatho anaññatho. Taṃ sabbaṃ bhagavā abhisambuddho, tassāpi tathānaṃ abhisambuddhattā tathāgato. Evaṃ tathadhamme yāthāvato abhisambuddhoti tathāgato.</paragraph>
    <paragraph line="297">Kathaṃ <bold>tathadassitāya tathāgato</bold>? Bhagavā yaṃ sadevake loke…pe… sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi, taṃ sabbākārena jānāti passati. Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā ‘‘katamaṃ taṃ rūpaṃ rūpāyatanaṃ? Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka’’ntiādinā (dha. sa. 616) nayena anekehi nāmehi terasahi vārehi dvipaññāsāya nayehi vibhajjamānaṃ tathameva hoti, vitathaṃ natthi. Esa nayo sotadvārādīsupi āpāthamāgacchantesu <pageBreak edition="Pali Text Society" number="1.0182" /> saddādīsu. Vuttampi cetaṃ bhagavatā –</paragraph>
    <indent line="298">‘‘Yaṃ, bhikkhave, sadevakassa lokassa…pe… sadevamanussāya pajāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi…pe… tamahaṃ abbhaññāsiṃ. Taṃ tathāgatassa viditaṃ, taṃ tathāgato na upaṭṭhāsī’’ti (a. ni. 4.24).</indent>
    <paragraph line="299">Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.</paragraph>
    <paragraph line="300">Kathaṃ <bold>tathavāditāya tathāgato</bold>? Yaṃ rattiṃ bhagavā bodhimaṇḍe aparājitapallaṅke nisinno catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ yamakasālānamantare <pageBreak edition="Vipassana Research Institut" number="0.0143" /> anupādisesāya nibbānadhātuyā parinibbāyi, etthantare pañcacattālīsavassaparimāṇe kāle <pageBreak edition="Myanmar" number="0.0158" /> paṭhamabodhiyampi majjhimabodhiyampi pacchimabodhiyampi yaṃ bhagavatā bhāsitaṃ suttaṃ geyyaṃ…pe… vedallaṃ. Sabbaṃ taṃ atthato byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi pakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya tulitaṃ viya ca tathameva hoti avitathaṃ anaññathaṃ. Yathāha –</paragraph>
    <indent line="301">‘‘Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti no aññathā, tasmā ‘tathāgato’ti vuccatī’’ti (dī. ni. 3.188).</indent>
    <paragraph line="302">Gadaattho hi ettha gatasaddo. Evaṃ tathavāditāya tathāgato.</paragraph>
    <paragraph line="303">Api ca āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.</paragraph>
    <paragraph line="304">Kathaṃ <bold>tathākāritāya tathāgato</bold>? Bhagavato hi vācāya kāyo anulometi, kāyassāpi vācā. Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā vācā <pageBreak edition="Pali Text Society" number="1.0183" />, kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato. Tenevāha – ‘‘yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī, yathākārī tathāvādī. ‘Tasmā tathāgato’ti vuccatī’’ti (a. ni. 4.23). Evaṃ tathākāritāya tathāgato.</paragraph>
    <paragraph line="305">Kathaṃ <bold>abhibhavanaṭṭhena tathāgato</bold>? Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā vimuttiñāṇadassanena, na tassa tulā vā pamāṇaṃ vā atthi, atha kho atulo appameyyo anuttaro rājātirājā devānaṃ atidevo sakkānaṃ atisakko brahmānaṃ atibrahmā. Tenāha –</paragraph>
    <indent line="306">‘‘Sadevake <pageBreak edition="Myanmar" number="0.0159" />, bhikkhave, loke…pe… sadevamanussāya pajāya tathāgato abhibhū anabhibhūto <pageBreak edition="Vipassana Research Institut" number="0.0144" /> aññadatthudaso vasavattī, tasmā ‘tathāgato’ti vuccatī’’ti (a. ni. 4.23).</indent>
    <paragraph line="307">Tatthevaṃ padasiddhi veditabbā – agado viya agado. Ko panesa? Desanāvilāso ceva puññussayo ca. Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati. Iti sabbalokābhibhavane tatho aviparīto desanāvilāsamayo ceva puññamayo ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.</paragraph>
    <paragraph line="308">Api ca tathāya gatotipi tathāgato, tathaṃ gatotipi tathāgato. <bold>Gato</bold>ti avagato, atīto patto paṭipannoti attho. Tattha sakalaṃ lokaṃ tīraṇapariññāya tathāya gato avagatoti tathāgato, lokasamudayaṃ pahānapariññāya tathāya gato atītoti tathāgato, lokanirodhaṃ sacchikiriyāya tathāya gato pattoti tathāgato, lokanirodhagāminiṃ paṭipadaṃ tathaṃ gato paṭipannoti tathāgato. Tena yaṃ vuttaṃ bhagavatā –</paragraph>
    <indent line="309">‘‘Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo, bhikkhave, tathāgatena abhisambuddho, lokasamudayo tathāgatassa pahīno. Lokanirodho, bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī <pageBreak edition="Pali Text Society" number="1.0184" /> paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa bhāvitā. Yaṃ, bhikkhave, sadevakassa lokassa…pe… anuvicaritaṃ manasā, sabbaṃ taṃ tathāgatena abhisambuddhaṃ. Tasmā ‘tathāgato’ti vuccatī’’ti (a. ni. 4.23).</indent>
    <paragraph line="310">Tassa <pageBreak edition="Myanmar" number="0.0160" /> evampi attho veditabbo. Idampi ca tathāgatassa tathāgatabhāvadīpena mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya. Yasmā pana sabbabuddhā tathāgataguṇenāpi samasamā, tasmā sabbesaṃ vasena ‘‘tathāgatā’’ti āha.</paragraph>
    <paragraph line="311"><bold>Arahanto</bold>ti kilesehi ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvā tathāgato arahaṃ. Ārakā hi so sabbakilesehi suvidūravidūre ṭhito maggena savāsanānaṃ kilesānaṃ viddhaṃsitattāti ārakattā arahaṃ.</paragraph>
    <gatha1 line="312">‘‘So <pageBreak edition="Vipassana Research Institut" number="0.0145" /> tato ārakā nāma, yassa yenāsamaṅgitā;</gatha1>
    <gathalast line="313">Asamaṅgī ca dosehi, nātho tenārahaṃ mato’’.</gathalast>
    <unindented line="314">Te cānena kilesārayo maggena hatāti arīnaṃ hatattāpi arahaṃ.</unindented>
    <gatha1 line="315">‘‘Yasmā rāgādisaṅkhātā, sabbepi arayo hatā;</gatha1>
    <gathalast line="316">Paññāsatthena nāthena, tasmāpi arahaṃ mato’’.</gathalast>
    <paragraph line="317">Yañcetaṃ avijjābhavataṇhāmayanābhiṃ puññādiabhisaṅkhārānaṃ jarāmaraṇanemiṃ āsavasamudayamayena akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ gahetvā sabbe arā hatāti arahaṃ.</paragraph>
    <gatha1 line="318">‘‘Arā saṃsāracakkassa, hatā ñāṇāsinā yato;</gatha1>
    <gathalast line="319">Lokanāthena tenesa, ‘araha’nti pavuccati’’.</gathalast>
    <paragraph line="320">Aggadakkhiṇeyyattā <pageBreak edition="Pali Text Society" number="1.0185" /> ca cīvarādipaccaye arahati pūjāvisesañca, teneva ca uppanne tathāgate ye keci mahesakkhā devamanussā, na te aññattha pūjaṃ karonti. Tathā hi brahmā sahampati sinerumattena ratanadāmena tathāgataṃ pūjesi, yathābalañca aññe devā ca manussā ca bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsītivihārasahassāni patiṭṭhāpesi. Ko pana vādo aññesaṃ pūjāvisesānanti paccayādīnaṃ arahattāpi arahaṃ.</paragraph>
    <gatha1 line="321">‘‘Pūjāvisesaṃ <pageBreak edition="Myanmar" number="0.0161" /> saha paccayehi, yasmā ayaṃ arahati lokanātho;</gatha1>
    <gathalast line="322">Atthānurūpaṃ arahanti loke, tasmā jino arahati nāmametaṃ’’.</gathalast>
    <paragraph line="323">Yathā ca loke ye keci paṇḍitamānino bālā asilokabhayena raho pāpaṃ karonti, evamesa na kadāci pāpaṃ karotīti pāpakaraṇe rahābhāvatopi arahaṃ.</paragraph>
    <gatha1 line="324">‘‘Yasmā natthi raho nāma, pāpakammesu tādino;</gatha1>
    <gathalast line="325">Rahābhāvena tenesa, arahaṃ iti vissuto’’.</gathalast>
    <paragraph line="326">Evaṃ <pageBreak edition="Vipassana Research Institut" number="0.0146" /> sabbathāpi –</paragraph>
    <gatha1 line="327">‘‘Ārakattā hatattā ca, kilesārīna so muni;</gatha1>
    <gatha2 line="328">Hatasaṃsāracakkāro, paccayādīna cāraho;</gatha2>
    <gathalast line="329">Na raho karoti pāpāni, arahaṃ tena vuccatī’’ti.</gathalast>
    <paragraph line="330">Yasmā pana sabbe buddhā arahattaguṇenāpi samasamā, tasmā sabbesampi vasena ‘‘arahanto’’ti āha. <bold>Sammāsambuddhā</bold>ti sammā sāmañca sabbadhammānaṃ buddhattā sammāsambuddho. Tathā hesa sabbadhamme sammāsambuddho, abhiññeyye dhamme abhiññeyyato, pariññeyye dhamme pariññeyyato, pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme bhāvetabbato. Tenevāha –</paragraph>
    <gatha1 line="331">‘‘Abhiññeyyaṃ <pageBreak edition="Pali Text Society" number="1.0186" /> abhiññātaṃ, bhāvetabbañca bhāvitaṃ;</gatha1>
    <gathalast line="332">Pahātabbaṃ pahīnaṃ me, tasmā buddhosmi brāhmaṇā’’ti. (su. ni. 563; ma. ni. 2.399);</gathalast>
    <paragraph line="333">Atha vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā samudayasaccaṃ, ubhinnaṃ appavatti nirodhasaccaṃ, nirodhapajānanā paṭipadā maggasaccanti evaṃ ekekapaduddhārenāpi sabbadhamme sammā sāmañca buddho. Esa nayo sotaghānajivhākāyamanesu. Eteneva ca nayena rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha phassā, cakkhusamphassajā vedanādayo cha vedanā, rūpasaññādayo <pageBreak edition="Myanmar" number="0.0162" /> cha saññā, rūpasañcetanādayo cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo nava bhavā, paṭhamādīni cattāri jhānāni, mettābhāvanādayo catasso appamaññāyo, catasso arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.</paragraph>
    <paragraph line="334">Tatrāyaṃ ekapadayojanā – jarāmaraṇaṃ dukkhasaccaṃ, jāti samudayasaccaṃ, ubhinnaṃ nissaraṇaṃ nirodhasaccaṃ, nirodhapajānanā paṭipadā maggasaccanti evaṃ ekekapaduddhārena sabbadhamme sammā sāmañca <pageBreak edition="Vipassana Research Institut" number="0.0147" /> buddho anubuddho paṭividdho. Yaṃ vā pana kiñci atthi neyyaṃ nāma, sabbassa sammā sambuddhattā vimokkhantikañāṇavasena sammāsambuddho. Tesaṃ pana vibhāgo upari āvi bhavissati. Yasmā pana sabbabuddhā sammāsambuddhaguṇenāpi samasamā, tasmā sabbesampi vasena ‘‘sammāsambuddhā’’ti āha.</paragraph>
    <paragraph line="335"><bold>Monenā</bold>ti kāmañhi moneyyapaṭipadāsaṅkhātena maggañāṇamonena muni nāma hoti, idha pana tuṇhībhāvaṃ sandhāya ‘‘na monenā’’ti vuttaṃ. <bold>Mūḷharūpo</bold>ti tuccharūpo. <bold>Aviddasū</bold>ti <pageBreak edition="Pali Text Society" number="1.0187" /> aviññū. Evarūpo hi tuṇhībhūtopi muni nāma na hoti. Atha vā moneyyamuni nāma na hoti, tucchabhāvo ca pana aññāṇī ca hotīti attho. <bold>Yo ca tulaṃva paggayhā</bold>ti yathā hi tulaṃ gahetvā ṭhito atirekaṃ ce hoti, harati, ūnaṃ ce hoti, pakkhipati; evameva so atirekaṃ haranto viya pāpaṃ harati parivajjeti, ūnake pakkhipanto viya kusalaṃ paripūreti. Evañca pana karonto sīlasamādhipaññāvimuttivimuttiñāṇadassanasaṅkhātaṃ <bold>varaṃ</bold> uttamameva ādāya <bold>pāpāni</bold> akusalakammāni <bold>parivajjeti sa muni</bold> nāmāti attho. <bold>Tena so munī</bold>ti kasmā pana so munīti ce? Yaṃ heṭṭhā vuttakāraṇaṃ, tena so munīti attho. <bold>Yo munāti ubho loke</bold>ti yo puggalo imasmiṃ khandhādiloke tulaṃ āropetvā minanto viya ‘‘ime ajjhattikā khandhā, ime bāhirā’’tiādinā nayena ime <pageBreak edition="Myanmar" number="0.0163" /> ubho atthe munāti. <bold>Muni tena pavuccatī</bold>ti tena pana kāraṇena ‘‘munī’’ti vuccatiyevāti attho.</paragraph>
    <paragraph line="336"><bold>Asatañcā</bold>ti gāthāya ayaṃ saṅkhepattho – yvāyaṃ akusalakusalappabhedo, asatañca satañca dhammo, taṃ ‘‘ajjhattaṃ bahiddhā’’ti imasmiṃ sabbaloke pavicayañāṇena asatañca satañca ñatvā dhammaṃ. Tassa ñātattā eva, rāgādibhedato sattavidhaṃ <bold>saṅgaṃ</bold> taṇhādiṭṭhibhedato duvidhaṃ <bold>jāla</bold>ñca <bold>aticca</bold> atikkamitvā ṭhito, so tena monasaṅkhātena pavicayañāṇena samannāgatattā <bold>muni. Devamanussehi pūjito</bold>ti idaṃ panassa thutivacanaṃ. So hi khīṇāsavamunittā devamanussānaṃ pūjāraho hoti, tasmā evaṃ vuttoti.</paragraph>
    <paragraph line="337"><bold>Salla</bold>nti mūlapadaṃ. <bold>Satta sallānī</bold>ti gaṇanaparicchedo. <bold>Rāgasalla</bold>nti rañjanaṭṭhena rāgo ca pīḷājanakatāya antotudanatāya dunnīharaṇatāya sallañcāti rāgasallaṃ. <bold>Dosasallā</bold>dīsupi eseva nayo. <bold>Abbūḷhasallo</bold>ti mūlapadaṃ. <bold>Abbahitasallo</bold>ti nīhaṭasallo. <bold>Uddhatasallo</bold>ti uddhaṃ haṭasallo uddharitasallo. <bold>Samuddhatasallo</bold>ti upasaggavasena vutto. <bold>Uppāṭitasallo</bold>ti luñcitasallo. <bold>Samuppāṭitasallo</bold>ti upasaggavaseneva.</paragraph>
    <paragraph line="338"><bold>Sakkaccakārī</bold>ti <pageBreak edition="Vipassana Research Institut" number="0.0148" /><pageBreak edition="Pali Text Society" number="1.0188" /> dānādīnaṃ kusaladhammānaṃ bhāvanāya puggalassa vā deyyadhammassa vā sakkaccakaraṇavasena sakkaccakārī. Satatabhāvakaraṇena <bold>sātaccakārī</bold>. Aṭṭhitakaraṇena <bold>aṭṭhitakārī</bold>. Yathā nāma kakaṇṭako thokaṃ gantvā thokaṃ tiṭṭhati, na nirantaraṃ gacchati; evameva yo puggalo ekadivasaṃ dānaṃ datvā pūjaṃ vā katvā dhammaṃ vā sutvā samaṇadhammaṃ vā katvā puna cirassaṃ karoti, taṃ na nirantaraṃ pavatteti. So ‘‘asātaccakārī, anaṭṭhitakārī’’ti vuccati. Ayaṃ evaṃ na karotīti aṭṭhitakārī. <bold>Anolīnavuttiko</bold>ti nirantarakaraṇasaṅkhātassa vipphārassa bhāvena na līnavuttikoti anolīnavuttiko. <bold>Anikkhittacchando</bold>ti kusalakaraṇe vīriyacchandassa anikkhittabhāvena anikkhittacchando. <bold>Anikkhittadhuro</bold>ti vīriyadhurassa anoropanena anikkhittadhuro, anosakkitamānasoti attho. <bold>Yo tattha chando ca vāyāmo cā</bold>ti yo tesu kusaladhammesu kattukamyatādhammacchando ca payattasaṅkhāto vāyāmo ca. Ussahanavasena <pageBreak edition="Myanmar" number="0.0164" /><bold>ussāho ca</bold>. Adhimattussahanavasena <bold>ussoḷhī ca</bold>. Vāyāmo ceso pāraṃ gamanaṭṭhena. Ussāho ceso pubbaṅgamanaṭṭhena. Ussoḷhī ceso adhimattaṭṭhena. <bold>Appaṭivāni cā</bold>ti anivattanā ca. <bold>Sati ca sampajañña</bold>nti saratīti sati. Sampajānātīti sampajaññaṃ, samantato pakārehi jānātīti attho. Sātthakasampajaññaṃ sappāyasampajaññaṃ gocarasampajaññaṃ asammohasampajaññanti imassa sampajānassa vasena bhedo veditabbo. <bold>Ātappa</bold>nti kilesatāpanavīriyaṃ. <bold>Padhāna</bold>nti uttamavīriyaṃ. <bold>Adhiṭṭhāna</bold>nti kusalakaraṇe patiṭṭhābhāvo. <bold>Anuyogo</bold>ti anuyuñjanaṃ. <bold>Appamādo</bold>ti nappamajjanaṃ, satiyā avippavāso.</paragraph>
    <paragraph line="339"><bold>Imaṃ lokaṃ nāsīsatī</bold>ti mūlapadaṃ. <bold>Sakattabhāva</bold>nti attano attabhāvaṃ. <bold>Parattabhāva</bold>nti paraloke attabhāvaṃ. Sakarūpavedanādayo attano pañcakkhandhe, pararūpavedanādayo ca paraloke pañcakkhandhe. <bold>Kāmadhātu</bold>nti kāmabhavaṃ. <bold>Rūpadhātu</bold>nti rūpabhavaṃ. <bold>Arūpadhātu</bold>nti arūpabhavaṃ. Puna rūpārūpavasena dukaṃ <pageBreak edition="Pali Text Society" number="1.0189" /> dassetuṃ kāmadhātuṃ rūpadhātuṃ ekaṃ katvā, arūpadhātuṃ ekaṃ katvā vuttaṃ. <bold>Gatiṃ vā</bold>ti patiṭṭhānavasena pañcagati vuttā. <bold>Upapattiṃ vā</bold>ti nibbattivasena catuyoni vuttā. <bold>Paṭisandhiṃ vā</bold>ti tiṇṇaṃ bhavānaṃ ghaṭanavasena paṭisandhi vuttā. <bold>Bhavaṃ vā</bold>ti kammabhavavasena. <bold>Saṃsāraṃ vā</bold>ti khandhādīnaṃ abbocchinnavasena. <bold>Vaṭṭaṃ vā</bold>ti tebhūmakavaṭṭaṃ <bold>nāsīsatī</bold>ti.</paragraph>
    <centered line="340">Saddhammappajjotikāya mahāniddesaṭṭhakathāya</centered>
    <centered line="341">Guhaṭṭhakasuttaniddesavaṇṇanā niṭṭhitā.</centered>
  </content>
</document>