<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0508a1.att2.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/theragatha-atthakatha-1/2. dukanipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/theragatha-atthakatha-1</directory>
    <basename>2. dukanipato</basename>
    <titlePath>2. Dukanipāto - Theragāthā-aṭṭhakathā-1 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">2. Dukanipāto</chapter>
    <title line="2">1. Paṭhamavaggo</title>
    <subhead line="3">1. Uttarattheragāthāvaṇṇanā</subhead>
    <paragraph line="4">Dukanipāte <pageBreak edition="Myanmar" number="1.0304" /><pageBreak edition="Vipassana Research Institut" number="1.0260" /><pageBreak edition="Pali Text Society" number="2.0001" /><bold>natthi koci bhavo nicco</bold>tiādikā āyasmato uttarattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato kāle vijjādharo hutvā ākāsena vicarati. Tena ca samayena satthā tassa anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo vissajjento. So antalikkhena gacchanto bhagavantaṃ disvā pasannacitto ākāsato oruyha suvisuddhehi vipulehi kaṇikārapupphehi bhagavantaṃ pūjesi, pupphāni buddhānubhāvena satthu upari chattākārena aṭṭhaṃsu, so tena bhiyyosomattāya pasannacitto hutvā aparabhāge kālaṃ katvā tāvatiṃse nibbattitvā uḷāraṃ dibbasampattiṃ anubhavanto yāvatāyukaṃ tattha ṭhatvā tato cuto devamanussesu saṃsaranto imasmiṃ buddhuppāde rājagahe brāhmaṇamahāsālaputto hutvā nibbatti, <bold>uttaro</bold>tissa nāmaṃ ahosi. So viññutaṃ patto brāhmaṇavijjāsu nipphattiṃ gantvā jātiyā rūpena vijjāya vayena sīlācārena ca lokassa sambhāvanīyo jāto. Tassa taṃ sampattiṃ disvā vassakāro magadhamahāmatto attano dhītaraṃ dātukāmo hutvā attano adhippāyaṃ pavedesi. So nissaraṇajjhāsayatāya taṃ paṭikkhipitvā kālena kālaṃ dhammasenāpatiṃ payirupāsanto tassa santike dhammaṃ sutvā paṭiladdhasaddho pabbajitvā vattasampanno hutvā theraṃ upaṭṭhahati.</paragraph>
    <paragraph line="5">Tena ca samayena therassa aññataro ābādho uppanno, tassa bhesajjatthāya uttaro sāmaṇero pātova pattacīvaramādāya vihārato nikkhanto antarāmagge taḷākassa tīre pattaṃ ṭhapetvā udakasamīpaṃ gantvā mukhaṃ dhovati. Atha aññataro umaṅgacoro ārakkhapurisehi <pageBreak edition="Myanmar" number="1.0305" /> anubaddho aggadvāreneva nagarato nikkhamitvā palāyanto attanā gahitaṃ ratanabhaṇḍikaṃ sāmaṇerassa patte pakkhipitvā palāyi. Sāmaṇero pattasamīpaṃ <pageBreak edition="Pali Text Society" number="2.0002" /> upagato. Coraṃ anubandhantā rājapurisā <pageBreak edition="Vipassana Research Institut" number="1.0261" /> sāmaṇerassa patte bhaṇḍikaṃ disvā, ‘‘ayaṃ coro, iminā coriyaṃ kata’’nti sāmaṇeraṃ pacchābāhaṃ bandhitvā vassakārassa brāhmaṇassa dassesuṃ. Vassakāro ca tadā rañño vinicchaye niyutto hutvā chejjabhejjaṃ anusāsati. So ‘‘pubbe mama vacanaṃ nādiyi, suddhapāsaṇḍiyesu pabbajī’’ti ca baddhāghātattā kammaṃ asodhetvāva jīvantameva taṃ sūle uttāsesi.</paragraph>
    <paragraph line="6">Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ uttarassa sīse ṭhapetvā, ‘‘uttara, idaṃ te purimakammassa phalaṃ uppannaṃ, tattha tayā paccavekkhaṇabalena adhivāsanā kātabbā’’ti vatvā ajjhāsayānurūpaṃ dhammaṃ desesi. Uttaro amatābhisekasadisena satthu hatthasamphassena sañjātappasādasomanassatāya uḷāraṃ pītipāmojjaṃ paṭilabhitvā yathāparicitaṃ vipassanāmaggaṃ samārūḷho ñāṇassa paripākaṃ gatattā satthu ca desanāvilāsena tāvadeva maggapaṭipāṭiyā sabbakilese khepetvā chaḷabhiñño ahosi. Tena vuttaṃ <bold>apadāne</bold> (apa. thera 2.56.55-92) –</paragraph>
    <gatha1 line="7">‘‘Sumedho nāma sambuddho, bāttiṃsavaralakkhaṇo;</gatha1>
    <gathalast line="8">Vivekakāmo bhagavā, himavantamupāgami.</gathalast>
    <gatha1 line="9">‘‘Ajjhogāhetvā himavantaṃ, aggo kāruṇiko muni;</gatha1>
    <gathalast line="10">Pallaṅkaṃ ābhujitvāna, nisīdi parisuttamo.</gathalast>
    <gatha1 line="11">‘‘Vijjādharo tadā āsiṃ, antalikkhacaro ahaṃ;</gatha1>
    <gathalast line="12">Tisūlaṃ sugataṃ gayha, gacchāmi ambare tadā.</gathalast>
    <gatha1 line="13">‘‘Pabbatagge yathā aggi, puṇṇamāyeva candimā;</gatha1>
    <gathalast line="14">Vanaṃ obhāsate buddho, sālarājāva phullito.</gathalast>
    <gatha1 line="15">‘‘Vanaggā <pageBreak edition="Myanmar" number="1.0306" /> nikkhamitvāna, buddharaṃsībhidhāvare;</gatha1>
    <gathalast line="16">Naḷaggivaṇṇasaṅkāsā, disvā cittaṃ pasādayiṃ.</gathalast>
    <gatha1 line="17">‘‘Vicinaṃ addasaṃ pupphaṃ, kaṇikāraṃ devagandhikaṃ;</gatha1>
    <gathalast line="18">Tīṇi pupphāni ādāya, buddhaseṭṭhamapūjayiṃ.</gathalast>
    <gatha1 line="19">‘‘Buddhassa ānubhāvena, tīṇi pupphāni me tadā;</gatha1>
    <gathalast line="20">Uddhaṃvaṇṭā adhopattā, chāyaṃ kubbanti satthuno.</gathalast>
    <gatha1 line="21">‘‘Tena kammena sukatena, cetanāpaṇidhīhi ca;</gatha1>
    <gathalast line="22">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="23">‘‘Tattha <pageBreak edition="Vipassana Research Institut" number="1.0262" /> me sukataṃ byamhaṃ, kaṇikārīti ñāyati;</gatha1>
    <gathalast line="24">Saṭṭhiyojanamubbedhaṃ, tiṃsayojanavitthataṃ.</gathalast>
    <gatha1 line="25">‘‘Sahassakaṇḍaṃ satabheṇḍu, dhajālu haritāmayaṃ;</gatha1>
    <gathalast line="26">Satasahassaniyyūhā, byamhe pātubhaviṃsu me.</gathalast>
    <gatha1 line="27">‘‘Soṇṇamayā maṇimayā, lohitaṅkamayāpi ca;</gatha1>
    <gathalast line="28">Phalikāpi ca pallaṅkā, yenicchakā yadicchakā.</gathalast>
    <gatha1 line="29">‘‘Mahārahañca sayanaṃ, tūlikā vikatīyutaṃ;</gatha1>
    <gathalast line="30">Uddhalomiñca ekantaṃ, bimbohanasamāyutaṃ.</gathalast>
    <gatha1 line="31">‘‘Bhavanā nikkhamitvāna, caranto devacārikaṃ;</gatha1>
    <gathalast line="32">Yathā icchāmi gamanaṃ, devasaṅghapurakkhato.</gathalast>
    <gatha1 line="33">‘‘Pupphassa heṭṭhā tiṭṭhāmi, uparicchadanaṃ mama;</gatha1>
    <gathalast line="34">Samantā yojanasataṃ, kaṇikārehi chāditaṃ.</gathalast>
    <gatha1 line="35">‘‘Saṭṭhitūriyasahassāni, sāyaṃ pātaṃ upaṭṭhahuṃ;</gatha1>
    <gathalast line="36">Parivārenti maṃ niccaṃ, rattindivamatanditā.</gathalast>
    <gatha1 line="37">‘‘Tattha naccehi gītehi, tāḷehi vāditehi ca;</gatha1>
    <gathalast line="38">Ramāmi khiḍḍā ratiyā, modāmi kāmakāmahaṃ.</gathalast>
    <gatha1 line="39">‘‘Tattha bhutvā pivitvā ca, modāmi tidase tadā;</gatha1>
    <gathalast line="40">Nārīgaṇehi sahito, modāmi byamhamuttame.</gathalast>
    <gatha1 line="41">‘‘Satānaṃ <pageBreak edition="Myanmar" number="1.0307" /> pañcakkhattuñca, devarajjamakārayiṃ;</gatha1>
    <gatha1 line="42">Satānaṃ tīṇikkhattuñca, cakkavattī ahosahaṃ;</gatha1>
    <gathalast line="43">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="44">‘‘Bhave bhave saṃsaranto, mahābhogaṃ labhāmahaṃ;</gatha1>
    <gathalast line="45">Bhoge me ūnatā natthi, buddhapūjāyidaṃ phalaṃ.</gathalast>
    <gatha1 line="46">‘‘Duve bhave saṃsarāmi, devatte atha mānuse;</gatha1>
    <gathalast line="47">Aññaṃ gatiṃ na jānāmi, buddhapūjāyidaṃ phalaṃ.</gathalast>
    <gatha1 line="48">‘‘Duve kule pajāyāmi, khattiye cāpi brāhmaṇe;</gatha1>
    <gathalast line="49">Nīce kule na jānāmi, buddhapūjāyidaṃ phalaṃ.</gathalast>
    <gatha1 line="50">‘‘Hatthiyānaṃ assayānaṃ, sivikaṃ sandamānikaṃ;</gatha1>
    <gathalast line="51">Labhāmi sabbamevetaṃ, buddhapūjāyidaṃ phalaṃ.</gathalast>
    <gatha1 line="52">‘‘Dāsīgaṇaṃ dāsagaṇaṃ, nāriyo samalaṅkatā;</gatha1>
    <gathalast line="53">Labhāmi sabbamevetaṃ, buddhapūjāyidaṃ phalaṃ.</gathalast>
    <gatha1 line="54">‘‘Koseyyakambaliyāni <pageBreak edition="Vipassana Research Institut" number="1.0263" />, khomakappāsikāni ca;</gatha1>
    <gathalast line="55">Labhāmi sabbamevetaṃ, buddhapūjāyidaṃ phalaṃ.</gathalast>
    <gatha1 line="56">‘‘Navavatthaṃ navaphalaṃ, navaggarasabhojanaṃ;</gatha1>
    <gathalast line="57">Labhāmi sabbamevetaṃ, buddhapūjāyidaṃ phalaṃ.</gathalast>
    <gatha1 line="58">‘‘Imaṃ khāda imaṃ bhuñja, imamhi sayane saya;</gatha1>
    <gathalast line="59">Labhāmi sabbamevetaṃ, buddhapūjāyidaṃ phalaṃ.</gathalast>
    <gatha1 line="60">‘‘Sabbattha pūjito homi, yaso accuggato mama;</gatha1>
    <gathalast line="61">Mahāpakkho sadā homi, abhejjapariso sadā;</gathalast>
    <gathalast line="62">Ñātīnaṃ uttamo homi, buddhapūjāyidaṃ phalaṃ.</gathalast>
    <gatha1 line="63">‘‘Sītaṃ uṇhaṃ na jānāmi, pariḷāho na vijjati;</gatha1>
    <gathalast line="64">Atho cetasikaṃ dukkhaṃ, hadaye me na vijjati.</gathalast>
    <gatha1 line="65">‘‘Suvaṇṇavaṇṇo hutvāna, saṃsarāmi bhavābhave;</gatha1>
    <gathalast line="66">Vevaṇṇiyaṃ na jānāmi, buddhapūjāyidaṃ phalaṃ.</gathalast>
    <gatha1 line="67">‘‘Devalokā <pageBreak edition="Myanmar" number="1.0308" /> cavitvāna, sukkamūlena codito;</gatha1>
    <gathalast line="68">Sāvatthiyaṃ pure jāto, mahāsāle suaḍḍhake.</gathalast>
    <gatha1 line="69">‘‘Pañca kāmaguṇe hitvā, pabbajiṃ anagāriyaṃ;</gatha1>
    <gathalast line="70">Jātiyā sattavassohaṃ, arahattamapāpuṇiṃ.</gathalast>
    <gatha1 line="71">‘‘Upasampādayī buddho, guṇamaññāya cakkhumā;</gatha1>
    <gathalast line="72">Taruṇo pūjanīyohaṃ, buddhapūjāyidaṃ phalaṃ.</gathalast>
    <gatha1 line="73">‘‘Dibbacakkhu visuddhaṃ me, samādhikusalo ahaṃ;</gatha1>
    <gathalast line="74">Abhiññāpāramippatto, buddhapūjāyidaṃ phalaṃ.</gathalast>
    <gatha1 line="75">‘‘Paṭisambhidā anuppatto, iddhipādesu kovido;</gatha1>
    <gathalast line="76">Dhammesu pāramippatto, buddhapūjāyidaṃ phalaṃ.</gathalast>
    <gatha1 line="77">‘‘Tiṃsakappasahassamhi, yaṃ buddhamabhipūjayiṃ;</gatha1>
    <gathalast line="78">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="79">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="80">Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṃ dassesi. Mahājano acchariyabbhutacittajāto ahosi. Tāvadevassa vaṇo saṃrūḷhi, so bhikkhūhi, ‘‘āvuso, tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ asakkhī’’ti puṭṭho, ‘‘pageva me, āvuso, saṃsāre ādīnavo, saṅkhārānañca sabhāvo sudiṭṭho, evāhaṃ <pageBreak edition="Vipassana Research Institut" number="1.0264" /> tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu’’nti dassento –</paragraph>
    <hangnum line="81" number="121"></hangnum>
    <gatha1 line="82"> ‘‘Natthi koci bhavo nicco, saṅkhārā vāpi sassatā;</gatha1>
    <gathalast line="83">Uppajjanti ca te khandhā, cavanti aparāparaṃ.</gathalast>
    <hangnum line="84" number="122"></hangnum>
    <gatha1 line="85"> ‘‘Etamādīnavaṃ ñatvā, bhavenamhi anatthiko;</gatha1>
    <gathalast line="86">Nissaṭo sabbakāmehi, patto me āsavakkhayo’’ti. –</gathalast>
    <unindented line="87">Imaṃ gāthādvayaṃ abhāsi.</unindented>
    <paragraph line="88">Tattha <pageBreak edition="Myanmar" number="1.0309" /><pageBreak edition="Pali Text Society" number="2.0003" /><bold>natthi koci bhavo nicco</bold>ti kammabhavo upapattibhavo kāmabhavo rūpabhavo arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti evaṃbhedo, tatthāpi hīno majjhimo ukkaṭṭho dīghāyuko sukhabahulo vomissasukhadukkhoti evaṃvibhāgo yokoci nicco dhuvo thiro apalokiyadhammo natthi taṃ taṃ kāraṇaṃ paṭicca samuppannattā. Yasmā ca etadevaṃ, tasmā <bold>saṅkhārā vāpi sassatā</bold> natthīti yojanā. Paccayehi saṅkhatattā ‘‘saṅkhārā’’ti laddhanāme hi pañcakkhandhe upādāya bhavasamaññāya saṅkhārāva hutvā sambhūtā jarāmaraṇena ca vipariṇamantīti asassatā vipariṇāmadhammā. Tathā hi te ‘‘saṅkhārā’’ti vuccanti. Tenāha <bold>uppajjanti ca te khandhā, cavanti aparāpara</bold>nti. Te bhavapariyāyena saṅkhārapariyāyena ca vuttā pañcakkhandhā yathāpaccayaṃ aparāparaṃ uppajjanti, uppannā ca jarāya paripīḷitā hutvā cavanti paribhijjantīti attho. Etena ‘‘bhavo, saṅkhārā’’ti ca laddhavohārā pañcakkhandhā udayabbayasabhāvāti dasseti. Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya saṅkhate <bold>ādīnavaṃ</bold> dosaṃ pageva vipassanāpaññāya jānitvā aniccalakkhaṇehi diṭṭhā saṅkhārā dukkhānattā vibhūtatarā upaṭṭhahanti, tenāha bhagavā – ‘‘yadaniccaṃ taṃ dukkhaṃ, yaṃ dukkhaṃ tadanattā’’ti (saṃ. ni. 3.15).</paragraph>
    <paragraph line="89">Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya agāraṃ sappaṭibhayā upaṭṭhahanti, tasmā āha <bold>‘‘bhavenamhi anatthiko’’</bold>ti. Evaṃ pana sabbaso bhavehi vinivattiyamānassa kāmesu apekkhāya lesopi na sambhavatiyeva, tenāha <bold>‘‘nissaṭo sabbakāmehī’’</bold>ti, amhīti yojanā. Mānusehi viya dibbehipi kāmehi nivattitacittosmīti attho. <bold>Patto me āsavakkhayo</bold>ti yasmā evaṃ suparimajjitasaṅkhāro bhavesu suparidiṭṭhādīnavo kāmesu <pageBreak edition="Vipassana Research Institut" number="1.0265" /> ca anāsattamānaso tasmā sūlamatthake nisinnenāpi me mayā patto adhigato <pageBreak edition="Myanmar" number="1.0310" /> āsavakkhayo nibbānaṃ arahattañcāti. Aññehi ca sabrahmacārīhi appattamānasehi tadadhigamāya ussāho karaṇīyoti bhikkhūnaṃ ovādamadāsi.</paragraph>
    <centered line="90">Uttarattheragāthāvaṇṇanā niṭṭhitā.</centered>
    <subhead line="91">2. Piṇḍolabhāradvājattheragāthāvaṇṇanā</subhead>
    <paragraph line="92"><bold>Nayidaṃ</bold><pageBreak edition="Pali Text Society" number="2.0004" /><bold>anayenā</bold>tiādikā āyasmato piṇḍolabhāradvājattherassa gāthā. Kā uppatti? Ayaṃ kira padumuttarassa bhagavato kāle sīhayoniyaṃ nibbattitvā pabbataguhāyaṃ viharati. Bhagavā tassa anuggahaṃ kātuṃ gocarāya pakkantakāle sayanaguhaṃ pavisitvā nirodhaṃ samāpajjitvā nisīdi. Sīho gocaraṃ gahetvā nivatto guhādvāre bhagavantaṃ disvā haṭṭhatuṭṭho jalajathalajapupphehi pūjaṃ katvā cittaṃ pasādento bhagavato ārakkhatthāya araññe vāḷamige apanetuṃ tīsu velāsu sīhanādaṃ nadanto buddhagatāya satiyā aṭṭhāsi. Yathā paṭhamadivasaṃ, evaṃ sattāhaṃ pūjesi. Bhagavā sattāhaccayena nirodhā vuṭṭhahitvā ‘‘vattissati imassa ettako upanissayo’’ti tassa passantasseva ākāsaṃ pakkhanditvā vihārameva gato. Sīho pālileyyakahatthī viya buddhaviyogadukkhaṃ adhivāsetuṃ asakkonto kālaṃ katvā haṃsavatīnagare mahābhogakule nibbattitvā vayappatto nagaravāsīhi saddhiṃ vihāraṃ gato dhammadesanaṃ sutvā sattāhaṃ mahādānaṃ pavattetvā yāvajīvaṃ puññāni katvā aparāparaṃ devamanussesu saṃsaranto amhākaṃ bhagavato kāle kosambiyaṃ rañño utenassa purohitaputto hutvā nibbatti <bold>bhāradvājo</bold> nāma nāmena. So vayappatto tayo vede uggahetvā pañca māṇavakasatāni mante vācento mahagghasabhāvena ananurūpācārattā tehi pariccajjanto rājagahaṃ gantvā bhagavato bhikkhusaṅghassa ca lābhasakkāraṃ disvā sāsane pabbajitvā bhojane amattaññū hutvā vicaranto satthārā upāyena <pageBreak edition="Myanmar" number="1.0311" /> mattaññutāya patiṭṭhāpito vipassanaṃ paṭṭhapetvā nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.50.104-109) –</paragraph>
    <gatha1 line="93">‘‘Migaluddo pure āsiṃ, vipine vicaraṃ tadā;</gatha1>
    <gathalast line="94">Addasaṃ virajaṃ buddhaṃ, sabbadhammāna pāraguṃ.</gathalast>
    <gatha1 line="95">‘‘Piyālaphalamādāya, buddhaseṭṭhassadāsahaṃ;</gatha1>
    <gathalast line="96">Puññakkhettassa vīrassa, pasanno sehi pāṇibhi.</gathalast>
    <gatha1 line="97">‘‘Ekatiṃse <pageBreak edition="Vipassana Research Institut" number="1.0266" /> ito kappe, yaṃ phalaṃ adadiṃ tadā;</gatha1>
    <gathalast line="98">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="99">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="100">Chaḷabhiñño pana hutvā ‘‘bhagavato sammukhā yaṃ sāvakehi pattabbaṃ, taṃ mayā patta’’nti, bhikkhusaṅghe ca ‘‘yassa magge vā phale vā kaṅkhā atthi, so maṃ pucchatū’’ti sīhanādaṃ nadi. Tena taṃ bhagavā, ‘‘etadaggaṃ, bhikkhave, mama sāvakānaṃ bhikkhūnaṃ sīhanādikānaṃ yadidaṃ piṇḍolabhāradvājo’’ti (a. ni. 1.188, 195) etadagge ṭhapesi. So <pageBreak edition="Pali Text Society" number="2.0005" /> ekadivasaṃ attano santikaṃ upagataṃ gihikāle sahāyabhūtaṃ macchariṃ micchādiṭṭhibrāhmaṇaṃ anukampamāno tassa dānakathaṃ kathetvā tena ca ‘‘ayaṃ mama dhanaṃ vināsetukāmo’’ti bhakuṭiṃ katvāpi ‘‘tuyhaṃ ekabhattaṃ demī’’ti vutte, ‘‘taṃ saṅghassa dehi mā mayha’’nti saṅghassa pariṇāmesi. Puna brāhmaṇena ‘‘ayaṃ maṃ bahūnaṃ dāpetukāmo’’ti appaccaye pakāsite dutiyadivasaṃ dhammasenāpatinā saṅghagatāya dakkhiṇāya mahapphalabhāvappakāsanena taṃ pasādetvā, ‘‘ayaṃ brāhmaṇo ‘āhāragedhena maṃ dāne nīyojesī’ti maññati, āhārassa pana mayā sabbaso pariññātabhāvaṃ na jānāti, handa naṃ jānāpemī’’ti –</paragraph>
    <hangnum line="101" number="123"></hangnum>
    <gatha1 line="102"> ‘‘Nayidaṃ anayena jīvitaṃ, nāhāro hadayassa santiko;</gatha1>
    <gathalast line="103">Āhāraṭṭhitiko samussayo, iti disvāna carāmi esanaṃ.</gathalast>
    <hangnum line="104" number="124"></hangnum>
    <gatha1 line="105"> ‘‘Paṅkoti <pageBreak edition="Myanmar" number="1.0312" /> hi naṃ avedayuṃ, yāyaṃ vandanapūjanā kulesu;</gatha1>
    <gathalast line="106">Sukhumaṃ sallaṃ durubbahaṃ, sakkāro kāpurisena dujjaho’’ti. –</gathalast>
    <unindented line="107">Gāthādvayaṃ abhāsi.</unindented>
    <paragraph line="108">Tattha <bold>nayidaṃ anayena jīvita</bold>nti idaṃ mama jīvitaṃ anayena añāyena veḷudānapupphadānādianesanāya na hoti jīvitanikantiyā abhāvato. <bold>Nāhāro hadayassa santiko</bold>ti āhāro ca āhariyamāno maggaphalañāṇaṃ viya hadayassa cittassa santikaro na hoti, kevalaṃ pana sajjukaṃ khudāpaṭighātamattaṃ karotīti adhippāyo. Atha vā <bold>nāhāro hadayassa santiko</bold>ti āhāro rasataṇhāvatthu me hadayassa santiko āsatto na hoti rasataṇhāya eva abhāvato. ‘‘Santike’’tipi paṭhanti. Yo hi āhāragiddho lābhasakkārappasuto vicarati, tassa āhāro hadayassa santike nāma abhiṇhaṃ manasikātabbato. Yo pana pariññātāhāro, so tattha pahīnacchandarāgo, na tassāhāro hadayassa <pageBreak edition="Vipassana Research Institut" number="1.0267" /> santike nāma – ‘‘kathaṃ nu kho labheyya’’ntiādimanasikaraṇasseva abhāvato. Yadi hi jīvitanikanti āhārarasataṇhā ca natthi, atha kasmā piṇḍāya carasīti anuyogaṃ manasi katvā āha <bold>‘‘āhāraṭṭhitiko samussayo, iti disvāna carāmi esana’’</bold>nti. Āhāro bhojanaṃ ṭhiti ṭhānaṃ paccayo etassāti āhāraṭṭhitiko. ‘‘Āhārapaṭibaddhavuttiko samussayo kāyo’’iti disvāna evaṃ ñatvā imamatthaṃ buddhiyaṃ <pageBreak edition="Pali Text Society" number="2.0006" /> ṭhapetvā carāmi esanaṃ, bhikkhāpariyesanaṃ karomīti attho.</paragraph>
    <paragraph line="109">Paccayanimittaṃ kulāni upasaṅkamanto tattha vandanapūjanāhi lābhasakkārehi ca bajjhatīti evaṃ mādisesu na cintetabbanti dassento <bold>‘‘paṅko’’</bold>tigāthaṃ abhāsi. Tassattho – <bold>yā ayaṃ</bold> paccayanimittaṃ upagatānaṃ pabbajitānaṃ <bold>kulesu</bold> gehavāsīsu pavattissati guṇasambhāvanā <bold>pūjanā</bold> ca, yasmā taṃ abhāvitattānaṃ osīdāpanaṭṭhena malīnabhāvakaraṇena ca <bold>paṅko</bold> kaddamoti buddhādayo <bold>avedayuṃ</bold> abbhaññāsuṃ pavedesuṃ vā, tasmā sā sappurisānaṃ <pageBreak edition="Myanmar" number="1.0313" /> bandhāya na hoti sakkārāsāya pageva pahīnattā. Asappurisassa pana sakkārāsā duviññeyyasabhāvatāya pīḷājananato anto tudanato uddharituṃ asakkuṇeyyato ca <bold>sukhumaṃ sallaṃ durubbahaṃ</bold>. Tato eva tena <bold>sakkāro kāpurisena dujjaho</bold> durubbaheyyo tassa pahānapaṭipattiyā appaṭipajjanato, sakkārāsāpahānena pahīno hotīti. Taṃ sutvā brāhmaṇo there abhippasanno ahosi.</paragraph>
    <centered line="110">Piṇḍolabhāradvājattheragāthāvaṇṇanā niṭṭhitā.</centered>
    <subhead line="111">3. Valliyattheragāthāvaṇṇanā</subhead>
    <paragraph line="112"><bold>Makkaṭo pañcadvārāya</bold>ntiādikā āyasmato valliyattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito ekatiṃse kappe kulagehe nibbattitvā viññutaṃ patto ekadivasaṃ kenacideva karaṇīyena araññaṃ gato tattha nāradaṃ nāma paccekasambuddhaṃ rukkhamūle vasantaṃ disvā pasannamānaso naḷehi sālaṃ katvā tiṇehi chādetvā adāsi. Caṅkamanaṭṭhānañcassa sodhetvā vālukā okiritvā adāsi. So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇamahāsālassa putto hutvā nibbatti, <bold>valliyo</bold>tissa nāmaṃ ahosi. So vayappatto yobbanamanuppatto indriyavasiko hutvā vicaranto kalyāṇamittasaṃsaggena bhagavantaṃ upasaṅkamitvā dhammaṃ sutvā paṭiladdhasaddho pabbajitvā <pageBreak edition="Vipassana Research Institut" number="1.0268" /> vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.50.93-103) –</paragraph>
    <gatha1 line="113">‘‘Himavantassāvidūre, hārito nāma pabbato;</gatha1>
    <gathalast line="114">Sayambhū nārado nāma, rukkhamūle vasī tadā.</gathalast>
    <gatha1 line="115">‘‘Naḷāgāraṃ karitvāna, tiṇena chādayiṃ ahaṃ;</gatha1>
    <gathalast line="116">Caṅkamaṃ sodhayitvāna, sayambhussa adāsahaṃ.</gathalast>
    <gatha1 line="117">‘‘Tena <pageBreak edition="Myanmar" number="1.0314" /> kammena sukatena, cetanāpaṇidhīhi ca;</gatha1>
    <gathalast line="118">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="119">‘‘Tattha me sukataṃ byamhaṃ, naḷakuṭikanimmitaṃ;</gatha1>
    <gathalast line="120">Saṭṭhiyojanamubbedhaṃ, tiṃsayojanavitthataṃ.</gathalast>
    <gatha1 line="121">‘‘Catuddasesu kappesu, devaloke ramiṃ ahaṃ;</gatha1>
    <gathalast line="122">Ekasattatikkhattuñca, devarajjamakārayiṃ.</gathalast>
    <gatha1 line="123">‘‘Catuttiṃsatikkhattuñca, cakkavattī ahosahaṃ;</gatha1>
    <gathalast line="124">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="125">‘‘Dhammapāsādamāruyha, sabbākāravarūpamaṃ;</gatha1>
    <gathalast line="126">Yadicchakāhaṃ vihare, sakyaputtassa sāsane.</gathalast>
    <gatha1 line="127">‘‘Ekatiṃse ito kappe, yaṃ kammamakariṃ tadā;</gatha1>
    <gathalast line="128">Duggatiṃ nābhijānāmi, naḷakuṭiyidaṃ phalaṃ.</gathalast>
    <gatha1 line="129">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="130">Arahattaṃ <pageBreak edition="Pali Text Society" number="2.0007" /> pana patvā puthujjanakāle attano cittassa rūpādiārammaṇesu yathākāmappavattiyā, idāni ariyamaggena niggahitabhāvassa ca vibhāvanena aññaṃ byākaronto –</paragraph>
    <hangnum line="131" number="125"></hangnum>
    <gatha1 line="132"> ‘‘Makkaṭo pañcadvārāyaṃ, kuṭikāyaṃ pasakkiya;</gatha1>
    <gathalast line="133">Dvārena anupariyeti, ghaṭṭayanto muhuṃ muhuṃ.</gathalast>
    <hangnum line="134" number="126"></hangnum>
    <gatha1 line="135"> ‘‘Tiṭṭha makkaṭa mā dhāvi, na hi te taṃ yathā pure;</gatha1>
    <gathalast line="136">Niggahītosi paññāya, neva dūraṃ gamissasī’’ti. – gāthādvayaṃ abhāsi;</gathalast>
    <paragraph line="137">Tattha <pageBreak edition="Vipassana Research Institut" number="1.0269" /><bold>ghaṭṭayanto</bold>ti attano lolabhāvena rukkhassa aññaṃ sākhaṃ muñcitvā aññassa gahaṇena anekavāraṃ tattha rukkhaṃ cālento phalūpabhogamakkaṭo viya tena tena cakkhādidvārena rūpādiārammaṇesu aññaṃ muñcitvā aññaṃ gaṇhanto cittasantānassa samādānavasena niccalaṃ ṭhātuṃ <pageBreak edition="Myanmar" number="1.0315" /> appadānena abhikkhaṇaṃ ghaṭṭayanto cālento tasmiṃyeva rūpādiārammaṇe anuparivattati yathākāmaṃ vicarati. Vattamānasamīpatāya cettha vattamānavacanaṃ. Evaṃ anupariyanto ca <bold>tiṭṭha, makkaṭa, mā dhāvi</bold> tvaṃ, cittamakkaṭa, idāni tiṭṭha mā dhāvi, ito paṭṭhāya te dhāvituṃ na sakkā, tasmā <bold>na hi te taṃ yathā pūre</bold> yasmā taṃ attabhāvagehaṃ pubbe viya na te sevitaṃ pihitadvārabhāvato, kiñca <bold>niggahītosi paññāya</bold> sayañca idāni maggapaññāya kilesābhisaṅkhārasaṅkhātānaṃ pādānaṃ chedanena accantikaṃ niggahaṃ pattosi, tasmā <bold>neva dūraṃ gamissasi</bold> ito attabhāvato dūraṃ dutiyādiattabhāvaṃ neva gamissasi yāvacarimakacittaṃ eva te gamananti dasseti. ‘‘Neto dūra’’ntipi pāṭho, so evattho.</paragraph>
    <centered line="138">Valliyattheragāthāvaṇṇanā niṭṭhitā.</centered>
    <subhead line="139">4. Gaṅgātīriyattheragāthāvaṇṇanā</subhead>
    <paragraph line="140"><bold>Tiṇṇaṃ me tālapattāna</bold>ntiādikā āyasmato gaṅgātīriyattherassa gāthā. Kā uppatti? Ayaṃ kira padumuttarassa bhagavato kāle kulagehe nibbattitvā viññutaṃ patto sāsane abhippasanno hutvā bhikkhusaṅghassa pānīyamadāsi. So tena puññakammena devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde sāvatthiyaṃ aññatarassa gahapatissa putto hutvā nibbatti, ‘‘datto’’tissa nāmaṃ ahosi. So <pageBreak edition="Pali Text Society" number="2.0008" /> vayappatto gharāvāsaṃ vasanto agamanīyaṭṭhānabhāvaṃ ajānitvā vītikkamaṃ katvā puna agamanīyaṭṭhānabhāvaṃ ñatvā saṃvegajāto pabbajitvā taṃ kammaṃ jigucchitvā lūkhapaṭipattiṃ anutiṭṭhanto paṃsukūlacīvaraṃ chavasittasadisaṃ mattikāpattañca gahetvā gaṅgātīre tīhi tālapattehi kuṭikaṃ katvā vihāsi, tenevassa <bold>gaṅgātīriyo</bold>ti samaññā ahosi. So ‘‘arahattaṃ appatvā na kenaci sallapissāmī’’ti cittaṃ adhiṭṭhāya paṭhamaṃ saṃvaccharaṃ tuṇhībhūto vacībhedaṃ akarontova vihāsi. Dutiye saṃvacchare gocaragāme aññatarāya itthiyā ‘‘mūgo nu kho no’’ti vīmaṃsitukāmāya patte khīraṃ āsiñcantiyā <pageBreak edition="Myanmar" number="1.0316" /> hatthavihāre katepi okirite, ‘‘alaṃ, bhaginī’’ti vācaṃ nicchari. Tatiye pana saṃvacchare antaravasseva ghaṭayanto vāyamanto arahattaṃ pāpuṇi, tena vuttaṃ <bold>apadāne</bold> (apa. thera 2.50.51-56) –</paragraph>
    <gatha1 line="141">‘‘Padumuttarabuddhassa <pageBreak edition="Vipassana Research Institut" number="1.0270" />, bhikkhusaṅghe anuttare;</gatha1>
    <gathalast line="142">Pasannacitto sumano, pānīghaṭamapūrayiṃ.</gathalast>
    <gatha1 line="143">‘‘Pabbatagge dumagge vā, ākāse vātha bhūmiyaṃ;</gatha1>
    <gathalast line="144">Yadā pānīyamicchāmi, khippaṃ nibbattate mama.</gathalast>
    <gatha1 line="145">‘‘Satasahassito kappe, yaṃ dānamadadiṃ tadā;</gatha1>
    <gathalast line="146">Duggatiṃ nābhijānāmi, dakadānassidaṃ phalaṃ.</gathalast>
    <gatha1 line="147">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="148">Arahā pana hutvā attano pubbabhāgapaṭipattiyā vibhāvanamukhena aññaṃ byākaronto –</paragraph>
    <hangnum line="149" number="127"></hangnum>
    <gatha1 line="150"> ‘‘Tiṇṇaṃ me tālapattānaṃ, gaṅgātīre kuṭī katā;</gatha1>
    <gathalast line="151">Chavasittova me patto, paṃsukūlañca cīvaraṃ.</gathalast>
    <hangnum line="152" number="128"></hangnum>
    <gatha1 line="153"> ‘‘Dvinnaṃ antaravassānaṃ, ekā vācā me bhāsitā;</gatha1>
    <gathalast line="154">Tatiye antaravassamhi, tamokhandho padālito’’ti. – gāthādvayaṃ abhāsi;</gathalast>
    <paragraph line="155">Tattha <bold>tiṇṇaṃ me tālapattānaṃ, gaṅgātīre kuṭī katā</bold>ti tālarukkhato pahitehi tīhi tālapaṇṇehi mayhaṃ vassanapariharaṇatthaṃ gaṅgāya nadiyā tīre kuṭikā katā. Tena attano senāsanasantosaṃ dasseti. Vuttañhi dhammasenāpatinā –</paragraph>
    <gatha1 line="156">‘‘Pallaṅkena nisinnassa, jaṇṇuke nābhivassati;</gatha1>
    <gathalast line="157">Alaṃ phāsuvihārāya, pahitattassa bhikkhuno’’ti. (theragā. 985; mi. pa. 6.1.1);</gathalast>
    <paragraph line="158">‘‘Tālapattīna’’ntipi pāṭho, so evattho. <bold>Chavasittova me patto</bold>ti mayhaṃ patto chavasittasadiso, matānaṃ khīrasecanakuṇḍasadisoti attho <pageBreak edition="Myanmar" number="1.0317" />. <bold>Paṃsukūlañca cīvara</bold>nti cīvarañca me antaramaggasusānādīsu chaḍḍitanantakehi kataṃ paṃsukūlaṃ. Padadvayena parikkhārasantosaṃ dasseti.</paragraph>
    <paragraph line="159"><bold>Dvinnaṃ</bold><pageBreak edition="Pali Text Society" number="2.0009" /><bold>antaravassāna</bold>nti dvīsu antaravassesu pabbajitato arahattamappattasaṃvaccharesu. <bold>Ekā vācā me bhāsitā</bold>ti ekā, ‘‘alaṃ, bhaginī’’ti khīrapaṭikkhepavācā eva mayā vuttā, añño tattha vacībhedo nāhosi. Tena ukkaṃsagataṃ kāyavacīsaṃyamaṃ dasseti. <bold>Tatiye antaravassamhī</bold>ti <pageBreak edition="Vipassana Research Institut" number="1.0271" /> tatiyassa saṃvaccharassa abbhantare, tasmiṃ aparipuṇṇeyeva. <bold>Tamokhandho padālito</bold>ti aggamaggena tamokhandho bhinno, avijjānusayo samucchinnoti attho. Tena tadekaṭṭhatāya sabbakilesānaṃ anavasesappahānaṃ vadati.</paragraph>
    <centered line="160">Gaṅgātīriyattheragāthāvaṇṇanā niṭṭhitā.</centered>
    <subhead line="161">5. Ajinattheragāthāvaṇṇanā</subhead>
    <paragraph line="162"><bold>Api ce hoti tevijjo</bold>tiādikā āyasmato ajinattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto buddhasuññe loke kulagehe nibbattitvā viññutaṃ patto kenacideva karaṇīyena araññaṃ gato tattha sucintitaṃ nāma paccekasambuddhaṃ ābādhena pīḷitaṃ nisinnaṃ disvā upasaṅkamitvā vanditvā bhesajjatthāya pasannamānaso ghatamaṇḍaṃ adāsi. So tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde sāvatthiyaṃ aññatarassa daliddabrāhmaṇassa gehe paṭisandhiṃ gaṇhi. Taṃ vijāyanakāle ajinacammena sampaṭicchiṃsu. Tenassa <bold>ajino</bold>tveva nāmaṃ akaṃsu. So bhogasaṃvattaniyassa kammassa akatattā daliddakule nibbatto vayappattopi appannapānabhojano hutvā vicaranto jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.43.78-87) –</paragraph>
    <gatha1 line="163">‘‘Sucintitaṃ <pageBreak edition="Myanmar" number="1.0318" /> bhagavantaṃ, lokajeṭṭhaṃ narāsabhaṃ;</gatha1>
    <gathalast line="164">Upaviṭṭhaṃ mahāraññaṃ, vātābādhena pīḷitaṃ.</gathalast>
    <gatha1 line="165">‘‘Disvā cittaṃ pasādetvā, ghatamaṇḍamupānayiṃ;</gatha1>
    <gathalast line="166">Katattā ācitattā ca, gaṅgā bhāgīrathī ayaṃ.</gathalast>
    <gatha1 line="167">‘‘Mahāsamuddā cattāro, ghataṃ sampajjare mama;</gatha1>
    <gathalast line="168">Ayañca pathavī ghorā, appamāṇā asaṅkhiyā.</gathalast>
    <gatha1 line="169">‘‘Mama saṅkappamaññāya, bhavate madhusakkarā;</gatha1>
    <gathalast line="170">Cātuddīpā ime rukkhā, pādapā dharaṇīruhā.</gathalast>
    <gatha1 line="171">‘‘Mama saṅkappamaññāya, kapparukkhā bhavanti te;</gatha1>
    <gathalast line="172">Paññāsakkhattuṃ devindo, devarajjamakārayiṃ.</gathalast>
    <gatha1 line="173">‘‘Ekapaññāsakkhattuñca, cakkavattī ahosahaṃ;</gatha1>
    <gathalast line="174">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="175">‘‘Catunnavutito <pageBreak edition="Vipassana Research Institut" number="1.0272" /> kappe, yaṃ dānamadadiṃ tadā;</gatha1>
    <gathalast line="176">Duggatiṃ nābhijānāmi, ghatamaṇḍassidaṃ phalaṃ.</gathalast>
    <gatha1 line="177">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="178">Arahattaṃ pana patvāpi purimakammanissandena appalābhī appaññātova ahosi. Uddesabhattasalākabhattānipi lāmakāneva pāpuṇanti. Kammaphaleneva ca naṃ puthujjanā bhikkhū sāmaṇerā ca ‘‘appaññāto’’ti avamaññanti. Thero te bhikkhū saṃvejento –</paragraph>
    <hangnum line="179" number="129"></hangnum>
    <gatha1 line="180"> ‘‘Api ce hoti tevijjo, maccuhāyī anāsavo;</gatha1>
    <gathalast line="181">Appaññātoti naṃ bālā, avajānanti ajānatā.</gathalast>
    <hangnum line="182" number="130"></hangnum>
    <gatha1 line="183"> ‘‘Yo <pageBreak edition="Myanmar" number="1.0319" /><pageBreak edition="Pali Text Society" number="2.0010" /> ca kho annapānassa, lābhī hotīdha puggalo;</gatha1>
    <gathalast line="184">Pāpadhammopi ce hoti, so nesaṃ hoti sakkato’’ti. –</gathalast>
    <unindented line="185">Gāthādvayaṃ abhāsi.</unindented>
    <paragraph line="186">Tattha <bold>apī</bold>ti sambhāvane nipāto. <bold>Ce</bold>ti parikappane. <bold>Hotī</bold>ti bhavati. Tisso vijjā etassāti <bold>tevijjo</bold>. Maccuṃ pajahatīti <bold>maccuhāyī</bold>. Kāmāsavādīnaṃ abhāvena <bold>anāsavo</bold>. Idaṃ vuttaṃ hoti – dibbacakkhuñāṇaṃ pubbenivāsañāṇaṃ āsavakkhayañāṇanti imāsaṃ tissannaṃ vijjānaṃ adhigatattā <bold>tevijjo</bold> tato eva sabbaso kāmāsavādīnaṃ parikkhīṇattā <bold>anāsavo</bold> āyatiṃ punabbhavassa aggahaṇato maraṇābhāvena <bold>maccuhāyī</bold> yadipi hoti, evaṃ santepi <bold>appaññātoti naṃ bālā avajānanti</bold> yassatthāya kulaputtā sammadeva agārasmā anagāriyaṃ pabbajanti, taṃ sadatthaṃ anupāpuṇitvā ṭhitampi naṃ uttamaṃ purisaṃ ‘‘dhutavādo bahussuto dhammakathiko’’ti uppannalābhassa abhāvato ‘‘na paññāto na pākaṭo’’ti bālā dummedhapuggalā avajānanti, kasmā? <bold>Ajānatā</bold> ajānanakāraṇā guṇānaṃ ajānanameva tattha kāraṇanti dasseti.</paragraph>
    <paragraph line="187">Yathā ca guṇānaṃ ajānanato bālā lābhagarutāya sambhāvanīyampi avajānanti, evaṃ guṇānaṃ ajānanato lābhagarutāya evaṃ avajānitabbampi sambhāventīti dassento dutiyaṃ gāthaṃ āha. Tattha <bold>yo</bold>ti aniyamavacanaṃ. <bold>Ca</bold>-saddo byatireke, tena yathāvuttapuggalato imassa puggalassa vuccamānaṃyeva visesaṃ janeti. <bold>Kho</bold>ti avadhāraṇe. <bold>Annapānassā</bold>ti nidassanamattaṃ. <bold>Lābhī</bold>ti lābhavā. <bold>Idhā</bold>ti imasmiṃ loke. Jarāmaraṇehi tassa tassa sattāvāsassa pūraṇato galanato <pageBreak edition="Vipassana Research Institut" number="1.0273" /> ca <bold>puggalo. Pāpadhammo</bold>ti lāmakadhammo. Ayañhettha attho – yo pana puggalo cīvarādipaccayamattasseva lābhī hoti, na jhānādīnaṃ, so pāpicchatāya dussīlabhāvena hīnadhammopi samāno idha imasmiṃ loke bālānaṃ lābhagarutāya sakkato garukato hotīti.</paragraph>
    <centered line="188">Ajinattheragāthāvaṇṇanā niṭṭhitā.</centered>
    <subhead line="189">6. Meḷajinattheragāthāvaṇṇanā</subhead>
    <paragraph line="190"><bold>Yadāhaṃ</bold><pageBreak edition="Myanmar" number="1.0320" /><bold>dhammamassosi</bold>ntiādikā āyasmato meḷajinattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle kulagehe nibbattitvā viññutaṃ <pageBreak edition="Pali Text Society" number="2.0011" /> patto ekadivasaṃ bhagavantaṃ piṇḍāya gacchantaṃ disvā pasannamānaso madhuraṃ āmodaphalaṃ adāsi. So tena puññakammena devamanussesu saṃsaranto imasmiṃ buddhuppāde bārāṇasiyaṃ khattiyakule nibbattitvā <bold>meḷajino</bold>ti laddhanāmo vijjāsippesu nipphattiṃ gato paṇḍito byatto disāsu pākaṭo ahosi. So bhagavati bārāṇasiyaṃ isipatane viharante vihāraṃ gantvā satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanaṃ paṭṭhapetvā tadaheva arahattaṃ pāpuṇi. Tena vuttaṃ <bold>apadāne</bold> (apa. thera 2.51.57-62) –</paragraph>
    <gatha1 line="191">‘‘Sahassaraṃsī bhagavā, sayambhū aparājito;</gatha1>
    <gathalast line="192">Vivekā vuṭṭhahitvāna, gocarāyābhinikkhami.</gathalast>
    <gatha1 line="193">‘‘Phalahattho ahaṃ disvā, upagacchiṃ narāsabhaṃ;</gatha1>
    <gathalast line="194">Pasannacitto sumano, avaṭaṃ adadiṃ phalaṃ.</gathalast>
    <gatha1 line="195">‘‘Catunnavutito kappe, yaṃ phalaṃ adadiṃ tadā;</gatha1>
    <gathalast line="196">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="197">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="198">Arahattaṃ pana patvā aparabhāge bhikkhūhi, ‘‘āvuso, kiṃ tayā uttarimanussadhammo adhigato’’ti puṭṭho sīhanādaṃ nadanto –</paragraph>
    <hangnum line="199" number="131"></hangnum>
    <gatha1 line="200"> ‘‘Yadāhaṃ <pageBreak edition="Vipassana Research Institut" number="1.0274" /> dhammamassosiṃ, bhāsamānassa satthuno;</gatha1>
    <gathalast line="201">Na kaṅkhamabhijānāmi, sabbaññū aparājite.</gathalast>
    <hangnum line="202" number="132"></hangnum>
    <gatha1 line="203"> ‘‘Satthavāhe mahāvīre, sārathīnaṃ varuttame;</gatha1>
    <gathalast line="204">Magge paṭipadāyaṃ vā, kaṅkhā mayhaṃ na vijjatī’’ti. – gāthādvayaṃ abhāsi;</gathalast>
    <paragraph line="205">Tattha <pageBreak edition="Myanmar" number="1.0321" /><bold>yadā</bold>ti yasmiṃ kāle. <bold>Aha</bold>nti attānaṃ niddisati. <bold>Dhamma</bold>nti catusaccadhammaṃ. <bold>Assosi</bold>nti suṇiṃ. <bold>Satthuno</bold>ti diṭṭhadhammikādiatthehi veneyyānaṃ sāsanaṭṭhena satthuno. <bold>Kaṅkha</bold>nti saṃsayaṃ. Saṅkhatamasaṅkhatañca anavasesato jānanaṭṭhena <bold>sabbaññū</bold>. Kutocipi parājitā bhāvena <bold>aparājite</bold>. Veneyyasattānaṃ saṃsārakantārato nibbānaṃ paṭivāhanaṭṭhena <bold>satthavāhe</bold>. Idaṃ vuttaṃ hoti – yato pabhuti ahaṃ satthuno dhammaṃ desentassa catusacca<bold>dhammaṃ assosiṃ</bold> sotadvārānusārena upadhāresiṃ upalabhiṃ, tato paṭṭhāya anavasesasaṅkhatāsaṅkhatasammutidhammānaṃ sayambhūñāṇena jānanato <bold>sabbaññū</bold> anāvaraṇadassāvimhi, pañcannampi mārānaṃ abhibhavanato tehi aparājitattā sadevake loke appaṭihatadhammacakkattā ca <bold>aparājite,</bold> veneyyasattānaṃ lobhakantārādito vāhanaṭṭhena <bold>satthavāhe,</bold> mahāvikkantatāya <bold>mahāvīre,</bold> aññehi duddamānaṃ purisadammānaṃ saraṇato accantikena damathena damanato <bold>sārathīnaṃ</bold> pavarabhūte <bold>uttame</bold> sammāsambuddhe <pageBreak edition="Pali Text Society" number="2.0012" />, ‘‘buddho nu kho no nu kho’’ti <bold>kaṅkhaṃ nābhijānāmi</bold> aparappaccayabhāvato. Tathārūpe desite ariya<bold>magge</bold> tadupādāyabhūtāya ca sīlādi<bold>paṭipadāya</bold> ‘‘niyyāniko nu kho na nu kho’’ti <bold>kaṅkhā</bold> vicikicchā <bold>na vijjati</bold> natthīti. Ettha ca ariyadhamme saṃsayābhāvakathanena ariyasaṅghepi saṃsayābhāvo kathitoyevāti daṭṭhabbaṃ tattha patiṭṭhitassa anaññathābhāvatoti.</paragraph>
    <centered line="206">Meḷajinattheragāthāvaṇṇanā niṭṭhitā.</centered>
    <subhead line="207">7. Rādhattheragāthāvaṇṇanā</subhead>
    <paragraph line="208"><bold>Yathā agāraṃ ducchanna</bold>ntiādikā āyasmato rādhattherassa gāthā. Kā uppatti? Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto vihāraṃ gantvā satthāraṃ upasaṅkamitvā vanditvā ekamantaṃ nisinno satthārā ekaṃ bhikkhuṃ paṭibhāneyyakānaṃ aggaṭṭhāne ṭhapiyamānaṃ disvā sayaṃ taṃ ṭhānantaraṃ patthetvā mahādānaṃ <pageBreak edition="Myanmar" number="1.0322" /> pavattesi. Satthu uḷārañca pūjaṃ akāsi. So evaṃ katapaṇidhāno tato cuto tattha tattha bhave puññāni upacinanto vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya gacchantaṃ <pageBreak edition="Vipassana Research Institut" number="1.0275" /> disvā pasannamānaso madhurāni ambaphalānī adāsi. So tena puññakammena devaloke nibbattitvā aparāparaṃ puññāni katvā devamanussesu saṃsaranto amhākaṃ bhagavato kāle rājagahe brāhmaṇakule nibbattitvā <bold>rādho</bold>ti laddhanāmo vayappatto hutvā gharāvāsaṃ vasanto mahallakakāle puttadārehi apasādito, ‘‘kiṃ me gharāvāsena, pabbajissāmī’’ti vihāraṃ gantvā there bhikkhū upasaṅkamitvā pabbajjaṃ yācitvā tehi ‘‘ayaṃ brāhmaṇo jiṇṇo na sakkoti vattapaṭivattaṃ pūretu’’nti paṭikkhitto satthu santikaṃ gantvā attano ajjhāsayaṃ pavedetvā satthārā upanissayasampattiṃ oloketvā āṇattena dhammasenāpatinā pabbājito vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.51.63-67) –</paragraph>
    <gatha1 line="209">‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</gatha1>
    <gathalast line="210">Rathiyaṃ paṭipajjantaṃ, pādaphalaṃ adāsahaṃ.</gathalast>
    <gatha1 line="211">‘‘Ekanavutito kappe, yaṃ phalaṃ adadiṃ tadā;</gatha1>
    <gathalast line="212">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="213">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="214">Arahattaṃ pana patvā satthu santikāvacaro hutvā vicaranto satthu dhammadesanāpaṭibhānassa paccayabhūtānaṃ paṭibhānajānanakānaṃ aggo jāto. Therassa hi diṭṭhisamudācārañca āgamma dasabalassa <pageBreak edition="Pali Text Society" number="2.0013" /> navanavā dhammadesanā paṭibhāti. Tenāha bhagavā – ‘‘etadaggaṃ, bhikkhave, mama sāvakānaṃ bhikkhūnaṃ paṭibhāneyyakānaṃ yadidaṃ rādho’’ti (a. ni. 1.219, 233). So ekadivasaṃ ‘‘ime sattā abhāvanāya rāgena abhibhuyyanti, bhāvanāya sati taṃ natthī’’ti bhāvanaṃ thomento <bold>‘‘yathā agāra’’</bold>ntiādinā gāthādvayamāha.</paragraph>
    <paragraph line="215" number="133-4"> Tattha <bold>agāra</bold>nti yaṃkiñci gehaṃ. <bold>Ducchanna</bold>nti viraḷacchannaṃ chiddāvachiddaṃ. <bold>Samativijjhatī</bold>ti vassavuṭṭhi vinivijjhati. <bold>Abhāvita</bold>nti taṃ agāraṃ vuṭṭhi viya bhāvanāya <pageBreak edition="Myanmar" number="1.0323" /> rahitattā abhāvitaṃ cittaṃ. <bold>Rāgo samativijjhatī</bold>ti na kevalaṃ rāgova dosamohamānādayopi sabbakilesā tathārūpaṃ cittaṃ ativijjhantiyeva. <bold>Subhāvita</bold>nti samathavipassanābhāvanāhi suṭṭhu bhāvitaṃ, evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.</paragraph>
    <centered line="216">Rādhattheragāthāvaṇṇanā niṭṭhitā.</centered>
    <subhead line="217">8. Surādhattheragāthāvaṇṇanā</subhead>
    <paragraph line="218"><bold>Khīṇā</bold><pageBreak edition="Vipassana Research Institut" number="1.0276" /><bold>hi mayhaṃ jātī</bold>tiādikā āyasmato surādhattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ disvā pasannamānaso mātuluṅgaphalaṃ adāsi. So tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde anantaraṃ vuttassa rādhattherassa kaniṭṭho hutvā nibbatti, <bold>surādho</bold>tissa nāmaṃ ahosi. So jeṭṭhabhātari rādhe pabbajite sayampi pabbajitvā vipassanāya kammaṃ karonto nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.51.68-72) –</paragraph>
    <gatha1 line="219">‘‘Kaṇikāraṃva jalitaṃ, puṇṇamāyeva candimaṃ;</gatha1>
    <gathalast line="220">Jalantaṃ dīparukkhaṃva, addasaṃ lokanāyakaṃ.</gathalast>
    <gatha1 line="221">‘‘Mātuluṅgaphalaṃ gayha, adāsiṃ satthuno ahaṃ;</gatha1>
    <gathalast line="222">Dakkhiṇeyyassa vīrassa, pasanno sehi pāṇibhi.</gathalast>
    <gatha1 line="223">‘‘Ekatiṃse ito kappe, yaṃ phalaṃ adadiṃ tadā;</gatha1>
    <gathalast line="224">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="225">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="226">Arahattaṃ pana patvā sāsanassa niyyānikabhāvadassanatthaṃ aññaṃ byākaronto <bold>‘‘khīṇā hī mayha’’</bold>ntiādinā gāthādvayamāha.</paragraph>
    <paragraph line="227" number="135-6"> Tattha <pageBreak edition="Myanmar" number="1.0324" /><bold>khīṇā</bold>ti khayaṃ <pageBreak edition="Pali Text Society" number="2.0014" /> pariyosānaṃ gatā. <bold>Jātī</bold>ti bhavo bhavanibbatti vā. <bold>Vusitaṃ jinasāsana</bold>nti jinassa sammāsambuddhassa sāsanaṃ maggabrahmacariyaṃ vuṭṭhaṃ parivuṭṭhaṃ. <bold>Pahīno jālasaṅkhāto</bold>ti sattasantānassa ottharaṇato nissarituṃ appadānato ca ‘‘jālasaṅkhāto’’ti ca laddhanāmā diṭṭhi avijjā ca pahīnā maggena samucchinnā. <bold>Bhavanetti samūhatā</bold>ti kāmabhavādikassa bhavassa nayanato pavattanato bhavanettisaññitā taṇhā samugghāṭitā. <bold>Yassatthāya pabbajito</bold>ti yassa atthāya yadatthaṃ ahaṃ <bold>agārasmā</bold> gehato <bold>anagāriyaṃ</bold> pabbajjaṃ <bold>pabbajito</bold> upagato. <bold>So</bold> sabbesaṃ orambhāgiyuddhambhāgiyappabhedānaṃ saṃyojanānaṃ bandhanānaṃ khayabhūto <bold>attho</bold> nibbānasaṅkhāto paramattho arahattasaṅkhāto sadattho ca mayā <bold>anuppatto</bold> adhigatoti attho.</paragraph>
    <centered line="228">Surādhattheragāthāvaṇṇanā niṭṭhitā.</centered>
    <subhead line="229">9. Gotamattheragāthāvaṇṇanā</subhead>
    <paragraph line="230"><bold>Sukhaṃ</bold><pageBreak edition="Vipassana Research Institut" number="1.0277" /><bold>supantī</bold>ti āyasmato gotamattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ disvā pasannamānaso āmodaphalamadāsi. Tena puññakammena devaloke nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde rājagahe brāhmaṇakule nibbattitvā <bold>gotamo</bold>ti laddhanāmo sattavassikakāle upanayanaṃ katvā ratanabhikkhaṃ caritvā sahassaṃ labhitvā taṃ tādise ṭhāne ṭhapetvā vataṃ caranto soḷasasattarasavassuddesikakāle akalyāṇamittehi kāmesu parinīyamāno ekissā rūpūpajīviniyā taṃ sahassabhaṇḍikaṃ datvā brahmacariyavināsaṃ patvā tāya cassa brahmacārirūpaṃ disvā virattākāre dassite ekarattivāseneva nibbinnarūpo attano brahmacariyanivāsaṃ dhanajāniñca saritvā ‘‘ayuttaṃ mayā kata’’nti vippaṭisārī ahosi. Satthā tassa hetusampattiṃ cittācārañca ñatvā <pageBreak edition="Pali Text Society" number="2.0015" /> tassa āsannaṭṭhāne <pageBreak edition="Myanmar" number="1.0325" /> attānaṃ dassesi. So satthāraṃ disvā pasannamānaso upasaṅkami, tassa bhagavā dhammaṃ desesi. So dhammaṃ sutvā paṭiladdhasaddho pabbajanto khuraggeyeva arahattaṃ pāpuṇi. Tena vuttaṃ <bold>apadāne</bold> (apa. thera 2.51.80-84) –</paragraph>
    <gatha1 line="231">‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</gatha1>
    <gathalast line="232">Rathiyaṃ paṭipajjantaṃ, āmodamadadiṃ phalaṃ.</gathalast>
    <gatha1 line="233">‘‘Ekanavutito kappe, yaṃ phalaṃ adadiṃ tadā;</gatha1>
    <gathalast line="234">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="235">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="236">Arahattaṃ pana patvā jhānasukhena phalasukhena vītināmentaṃ eko gihisahāyo upagantvā, ‘‘āvuso, tayā ratanabhikkhāya laddhaṃ pabbajanto kiṃ akāsī’’ti pucchi. Taṃ sutvā thero ‘‘idaṃ nāma kata’’nti anācikkhitvā mātugāme dosaṃ pakāsetvā attano vītarāgabhāvena aññaṃ byākaronto <bold>‘‘sukhaṃ supantī’’</bold>tiādinā gāthādvayamāha.</paragraph>
    <paragraph line="237" number="137"> Tattha <bold>sukhaṃ supanti munayo, ye itthīsu na bajjhare</bold>ti ye itthīsu visayabhūtāsu nimittabhūtāsu vā rāgabandhanena na bajjhanti, te munayo tapassino saṃyatindriyā sukhaṃ supanti sukhaṃ viharanti, natthi tesaṃ dukkhanti adhippāyo. ‘‘Supantī’’ti hi nidassanamattametaṃ. <bold>Sadā ve</bold><pageBreak edition="Vipassana Research Institut" number="1.0278" /><bold>rakkhitabbāsū</bold>ti ekaṃsena sabbakālaṃ rakkhitabbāsu. Itthiyo hi sattabhūmike nippurise pāsāde uparibhūmiyaṃ vasāpetvāpi, kucchiyaṃ pakkhipitvāpi na sakkā rakkhituṃ, tasmā tā kiṭṭhādigāviyo viya sabbakālaṃ rakkhaṇīyā honti. Bahucittatāya vā sāmikena vatthālaṅkārānuppadānādinā cittaññathattato sabbakālaṃ rakkhitabbā. Sarīrasabhāvaṃ vā mālāgandhādīhi paṭicchādanavasena rakkhitabbacittatāya rakkhitabbāti. <bold>Yāsu saccaṃ sudullabha</bold>nti yāsu saccavacanaṃ laddhuṃ na sakkā, itthiyo hi aggimpi pavisanti, visampi khādanti, satthampi āharanti, ubbandhitvāpi kālaṃ karonti, na pana sacce ṭhātuṃ sakkonti. Tasmā evarūpā itthiyo vajjetvā ṭhitā munayo sukhitā vatāti dasseti.</paragraph>
    <paragraph line="238" number="138"> Idāni <pageBreak edition="Myanmar" number="1.0326" /> yassa appahīnattā evarūpāsu itthīsupi bajjhanti, tassa kāmassa attano suppahīnataṃ accantaniṭṭhitatañca dassento dutiyaṃ gāthamāha. <bold>Vadhaṃ carimha te kāmā</bold>ti ambho kāma, <pageBreak edition="Pali Text Society" number="2.0016" /> tava vadhaṃ accantasamucchedaṃ ariyamaggena carimha, ‘‘vadhaṃ carimhase’’tipi pāṭho, vadhāya pahānāya maggabrahmacariyaṃ acarimhāti attho. <bold>Anaṇā dāni te maya</bold>nti idāni aggamaggapattito paṭṭhāya iṇabhāvakarāya pahīnattā kāma te anaṇā mayaṃ, na tuyhaṃ iṇaṃ dhārema. Avītarāgo hi rāgassa vase vattanato tassa iṇaṃ dhārento viya hoti, vītarāgo pana taṃ atikkamitvā paramena cittissariyena samannāgato. Anaṇattā eva <bold>gacchāma dāni nibbānaṃ, yattha gantvā na socati</bold> yasmiṃ nibbāne gamanahetu sabbaso sokahetūnaṃ abhāvato na socati, taṃ anupādisesanibbānameva idāni gacchāma anupāpuṇāmāti attho.</paragraph>
    <centered line="239">Gotamattheragāthāvaṇṇanā niṭṭhitā.</centered>
    <subhead line="240">10. Vasabhattheragāthāvaṇṇanā</subhead>
    <paragraph line="241"><bold>Pubbe hanati attāna</bold>nti āyasmato vasabhattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto buddhasuññe loke brāhmaṇakule nibbattitvā vayappatto brāhmaṇānaṃ vijjāsippesu nipphattiṃ gantvā nekkhammajjhāsayatāya gharāvāsaṃ pahāya tāpasapabbajjaṃ pabbajitvā cuddasasahassatāpasaparivāro himavantassa avidūre samagge nāma pabbate assamaṃ kāretvā vasanto jhānābhiññāyo nibbattetvā tāpasānaṃ ovādānusāsaniyo dento ekadivasaṃ evaṃ cintesi – ‘‘ahaṃ kho dāni imehi tāpasehi sakkato garukato pūjito viharāmi, mayā pana pūjetabbo na upalabbhati, dukkho kho panāyaṃ <pageBreak edition="Vipassana Research Institut" number="1.0279" /> loke yadidaṃ agaruvāso’’ti. Evaṃ pana cintetvā purimabuddhesu katādhikāratāya purimabuddhānaṃ cetiye attanā kataṃ pūjāsakkāraṃ anussaritvā ‘‘yaṃnūnāhaṃ purimabuddhe uddissa pulinacetiyaṃ katvā pūjaṃ kareyya’’nti haṭṭhatuṭṭho <pageBreak edition="Myanmar" number="1.0327" /> iddhiyā pulinathūpaṃ suvaṇṇamayaṃ māpetvā suvaṇṇamayādīhi tisahassamattehi pupphehi devasikaṃ pūjaṃ karonto yāvatāyukaṃ puññāni katvā aparihīnajjhāno kālaṃ katvā brahmaloke nibbatto. Tatthapi yāvatāyukaṃ ṭhatvā tato cuto tāvatiṃse nibbattitvā aparāparaṃ devamanussesu saṃsaranto imasmiṃ buddhuppāde vesāliyaṃ licchavirājakule nibbattitvā <bold>vasabho</bold>ti laddhanāmo vayappatto bhagavato vesāligamane buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā <pageBreak edition="Pali Text Society" number="2.0017" /> nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.50.57-92) –</paragraph>
    <gatha1 line="242">‘‘Himavantassāvidūre, samaggo nāma pabbato;</gatha1>
    <gathalast line="243">Assamo sukato mayhaṃ, paṇṇasālā sumāpitā.</gathalast>
    <gatha1 line="244">‘‘Nārado nāma nāmena, jaṭilo uggatāpano;</gatha1>
    <gathalast line="245">Catuddasasahassāni, sissā paricaranti maṃ.</gathalast>
    <gatha1 line="246">‘‘Paṭisallīnako santo, evaṃ cintesahaṃ tadā;</gatha1>
    <gathalast line="247">Sabbo jano maṃ pūjeti, nāhaṃ pūjemi kiñcanaṃ.</gathalast>
    <gatha1 line="248">‘‘Na me ovādako atthi, vattā koci na vijjati;</gatha1>
    <gathalast line="249">Anācariyupajjhāyo, vane vāsaṃ upemahaṃ.</gathalast>
    <gatha1 line="250">‘‘Upāsamāno yamahaṃ, garucittaṃ upaṭṭhahe;</gatha1>
    <gathalast line="251">So me ācariyo natthi, vanavāso niratthako.</gathalast>
    <gatha1 line="252">‘‘Āyāgaṃ me gavesissaṃ, garuṃ bhāvaniyaṃ tathā;</gatha1>
    <gathalast line="253">Sāvassayo vasissāmi, na koci garahissati.</gathalast>
    <gatha1 line="254">‘‘Uttānakūlā nadikā, supatitthā manoramā;</gatha1>
    <gathalast line="255">Saṃsuddhapulinākiṇṇā, avidūre mamassamaṃ.</gathalast>
    <gatha1 line="256">‘‘Nadiṃ amarikaṃ nāma, upagantvānahaṃ tadā;</gatha1>
    <gathalast line="257">Saṃvaḍḍhayitvā pulinaṃ, akaṃ pulinacetiyaṃ.</gathalast>
    <gatha1 line="258">‘‘Ye te ahesuṃ sambuddhā, bhavantakaraṇā munī;</gatha1>
    <gathalast line="259">Tesaṃ etādiso thūpo, taṃ nimittaṃ karomahaṃ.</gathalast>
    <gatha1 line="260">‘‘Karitvā <pageBreak edition="Myanmar" number="1.0328" /> pulinaṃ thūpaṃ, sovaṇṇaṃ māpayiṃ ahaṃ;</gatha1>
    <gathalast line="261">Soṇṇakiṅkaṇipupphāni, sahasse tīṇi pūjayiṃ.</gathalast>
    <gatha1 line="262">‘‘Sāyapātaṃ <pageBreak edition="Vipassana Research Institut" number="1.0280" /> namassāmi, vedajāto katañjalī;</gatha1>
    <gathalast line="263">Sammukhā viya sambuddhaṃ, vandiṃ pulinacetiyaṃ.</gathalast>
    <gatha1 line="264">‘‘Yadā kilesā jāyanti, vitakkā gehanissitā;</gatha1>
    <gathalast line="265">Sarāmi sukataṃ thūpaṃ, paccavekkhāmi tāvade.</gathalast>
    <gatha1 line="266">‘‘Upanissāya viharaṃ, satthavāhaṃ vināyakaṃ;</gatha1>
    <gathalast line="267">Kilese saṃvaseyyāsi, na yuttaṃ tava mārisa.</gathalast>
    <gatha1 line="268">‘‘Saha āvajjite thūpe, gāravaṃ hoti me tadā;</gatha1>
    <gathalast line="269">Kuvitakke vinodesiṃ, nāgo tuttaṭṭito yathā.</gathalast>
    <gatha1 line="270">‘‘Evaṃ viharamānaṃ maṃ, maccurājābhimaddatha;</gatha1>
    <gathalast line="271">Tattha kālaṅkato santo, brahmalokamagacchahaṃ.</gathalast>
    <gatha1 line="272">‘‘Yāvatāyuṃ vasitvāna, tidive upapajjahaṃ;</gatha1>
    <gathalast line="273">Asītikkhattuṃ devindo, devarajjamakārayiṃ.</gathalast>
    <gatha1 line="274">‘‘Satānaṃ tīṇikkhattuñca, cakkavattī ahosahaṃ;</gatha1>
    <gathalast line="275">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="276">‘‘Soṇṇakiṅkaṇipupphānaṃ, vipākaṃ anubhomahaṃ;</gatha1>
    <gathalast line="277">Dhātīsatasahassāni, parivārenti maṃ bhave.</gathalast>
    <gatha1 line="278">‘‘Thūpassa pariciṇṇattā, rajojallaṃ na limpati;</gatha1>
    <gathalast line="279">Gatte sedā na muccanti, suppabhāso bhavāmahaṃ.</gathalast>
    <gatha1 line="280">‘‘Aho me sukato thūpo, sudiṭṭhāmarikā nadī;</gatha1>
    <gathalast line="281">Thūpaṃ katvāna pulinaṃ, pattomhi acalaṃ padaṃ.</gathalast>
    <gatha1 line="282">‘‘Kusalaṃ kattukāmena, jantunā sāragāhinā;</gatha1>
    <gathalast line="283">Natthi khettaṃ akhettaṃ vā, paṭipattīva sādhakā.</gathalast>
    <gatha1 line="284">‘‘Yathāpi balavā poso, aṇṇavaṃtaritussahe;</gatha1>
    <gathalast line="285">Parittaṃ kaṭṭhamādāya, pakkhandeyya mahāsaraṃ.</gathalast>
    <gatha1 line="286">‘‘Imāhaṃ <pageBreak edition="Myanmar" number="1.0329" /> kaṭṭhaṃ nissāya, tarissāmi mahodadhiṃ;</gatha1>
    <gathalast line="287">Ussāhena vīriyena, tareyya udadhiṃ naro.</gathalast>
    <gatha1 line="288">‘‘Tatheva me kataṃ kammaṃ, parittaṃ thokakañca yaṃ;</gatha1>
    <gathalast line="289">Taṃ kammaṃ upanissāya, saṃsāraṃ samatikkamiṃ.</gathalast>
    <gatha1 line="290">‘‘Pacchime bhave sampatte, sukkamūlena codito;</gatha1>
    <gathalast line="291">Sāvatthiyaṃ pure jāto, mahāsāle suaḍḍhake.</gathalast>
    <gatha1 line="292">‘‘Saddhā mātā pitā mayhaṃ, buddhassa saraṇaṃ gatā;</gatha1>
    <gathalast line="293">Ubho diṭṭhapadā ete, anuvattanti sāsanaṃ.</gathalast>
    <gatha1 line="294">‘‘Bodhipapaṭikaṃ <pageBreak edition="Vipassana Research Institut" number="1.0281" /> gayha, soṇṇathūpamakārayuṃ;</gatha1>
    <gathalast line="295">Sāyapātaṃ namassanti, sakyaputtassa sammukhā.</gathalast>
    <gatha1 line="296">‘‘Uposathamhi divase, soṇṇathūpaṃ vinīharuṃ;</gatha1>
    <gathalast line="297">Buddhassa vaṇṇaṃ kittentā, tiyāmaṃ vītināmayuṃ.</gathalast>
    <gatha1 line="298">‘‘Saha disvānahaṃ thūpaṃ, sariṃ pulinacetiyaṃ;</gatha1>
    <gathalast line="299">Ekāsane nisīditvā, arahattamapāpuṇiṃ.</gathalast>
    <gatha1 line="300">‘‘Gavesamāno taṃ vīraṃ, dhammasenāpatiddasaṃ;</gatha1>
    <gathalast line="301">Agārā nikkhamitvāna, pabbajiṃ tassa santike.</gathalast>
    <gatha1 line="302">‘‘Jātiyā sattavassena, arahattamapāpuṇiṃ;</gatha1>
    <gathalast line="303">Upasampādayī buddho, guṇamaññāya cakkhumā.</gathalast>
    <gatha1 line="304">‘‘Dārakeneva santena, kiriyaṃ niṭṭhitaṃ mayā;</gatha1>
    <gathalast line="305">Kataṃ me karaṇīyajja, sakyaputtassa sāsane.</gathalast>
    <gatha1 line="306">‘‘Sabbaverabhayātīto, sabbasaṅgātigo isi;</gatha1>
    <gathalast line="307">Sāvako te mahāvīra, soṇṇathūpassidaṃ phalaṃ.</gathalast>
    <gatha1 line="308">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="309">Arahattaṃ pana patvā dāyakānuggahaṃ karonto tehi upanīte paccaye na paṭikkhipati, yathāladdheyeva paribhuñjati. Taṃ puthujjanā ‘‘ayaṃ kāyadaḷhibahulo arakkhitacitto’’ti maññamānā avamaññanti. Thero taṃ <pageBreak edition="Myanmar" number="1.0330" /> agaṇentova viharati. Tassa pana avidūre aññataro kuhakabhikkhu pāpiccho samāno appiccho viya santuṭṭho viya attānaṃ dassento lokaṃ vañcento viharati. Mahājano taṃ arahantaṃ viya sambhāveti. Athassa sakko devānamindo taṃ pavattiṃ ñatvā theraṃ upasaṅkamitvā, ‘‘bhante, kiṃ nāma kuhako karotī’’ti pucchi. Thero pāpicchaṃ garahanto –</paragraph>
    <hangnum line="310" number="139"></hangnum>
    <gatha1 line="311"> ‘‘Pubbe hanati attānaṃ, pacchā hanati so pare;</gatha1>
    <gathalast line="312">Suhataṃ hanti attānaṃ, vītaṃseneva pakkhimā.</gathalast>
    <hangnum line="313" number="140"></hangnum>
    <gatha1 line="314"> ‘‘Na brāhmaṇo bahivaṇṇo, antovaṇṇo hi brāhmaṇo;</gatha1>
    <gathalast line="315">Yasmiṃ pāpāni kammāni, sa ve kaṇho sujampatī’’ti. – gāthādvayamāha;</gathalast>
    <paragraph line="316">Tattha <bold>pubbe hanati attāna</bold>nti kuhakapuggalo attano kuhakavuttiyā lokaṃ vañcento pāpicchatādīhi pāpadhammehi paṭhamameva attānaṃ hanati, attano kusalakoṭṭhāsaṃ vināseti. <bold>Pacchā hanati so pare</bold>ti so kuhako paṭhamaṃ tāva vuttanayena attānaṃ hantvā pacchā pare yehi ‘‘ayaṃ <pageBreak edition="Vipassana Research Institut" number="1.0282" /> bhikkhu pesalo ariyo’’ti vā sambhāventehi kārā katā, te hanati tesaṃ kārāni attani katāni amahapphalāni katvā paccayavināsanena vināseti. Satipi kuhakassa ubhayahanane attahanane pana ayaṃ visesoti dassento āha <bold>suhataṃ hanti attāna</bold>nti. So kuhako attānaṃ hananto suhataṃ katvā hanti vināseti, yathā kiṃ? <bold>Vītaṃseneva pakkhimā</bold>ti, <bold>vītaṃso</bold>ti dīpakasakuṇo, tena. <bold>Pakkhimā</bold>ti sākuṇiko. Yathā tena vītaṃsasakuṇena aññe sakuṇe vañcetvā hananto attānaṃ idha lokepi hanati viññugarahasāvajjasabhāvādinā, samparāyaṃ pana duggatiparikkilesena hanatiyeva, na pana te sakuṇe pacchā hantuṃ sakkoti, evaṃ kuhakopi kohaññena lokaṃ vañcetvā idha lokepi <pageBreak edition="Pali Text Society" number="2.0018" /> attānaṃ hanati vippaṭisāraviññugarahādīhi, paralokepi duggatiparikkilesehi, na pana te paccayadāyake apāyadukkhaṃ pāpeti. Apica kuhako dakkhiṇāya amahapphalabhāvakaraṇeneva <pageBreak edition="Myanmar" number="1.0331" /> dāyakaṃ hanatīti vutto, na nipphalabhāvakaraṇena. Vuttañhetaṃ bhagavatā – ‘‘dussīlassa manussabhūtassa dānaṃ datvā sahassaguṇā dakkhiṇā pāṭikaṅkhitabbā’’ti (ma. ni. 3.379). Tenāha <bold>‘‘suhataṃ hanti attāna’’</bold>nti.</paragraph>
    <paragraph line="317">Evaṃ bāhiraparimajjanamatte ṭhitā puggalā suddhā nāma na honti, abbhantarasuddhiyā eva pana suddhā hontīti dassento <bold>‘‘na brāhmaṇo’’</bold>ti dutiyaṃ gāthamāha. Tassattho – iriyāpathasaṇṭhapanādibahisampattimattena brāhmaṇo na hoti. Sampattiattho hi idha <bold>vaṇṇa</bold>-saddo. Abbhantare pana sīlādisampattiyā brāhmaṇo hoti, ‘‘bāhitapāpo <bold>brāhmaṇo’’</bold>ti katvā. Tasmā <bold>‘‘yasmiṃ pāpāni</bold> lāmakāni <bold>kammāni</bold> saṃvijjanti, ekaṃsena so <bold>kaṇho</bold> nihīnapuggalo’’ti <bold>sujampati,</bold> devānaminda, jānāhi. Taṃ sutvā sakko kuhakabhikkhuṃ tajjetvā ‘‘dhamme vattāhī’’ti ovaditvā sakaṭṭhānameva gato.</paragraph>
    <centered line="318">Vasabhattheragāthāvaṇṇanā niṭṭhitā.</centered>
    <centered line="319">Dukanipāte paṭhamavaggavaṇṇanā niṭṭhitā.</centered>
    <title line="320">2. Dutiyavaggo</title>
    <subhead line="321">1. Mahācundattheragāthāvaṇṇanā</subhead>
    <paragraph line="322"><bold>Sussūsā</bold>ti <pageBreak edition="Vipassana Research Institut" number="1.0283" /> āyasmato mahācundattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kumbhakārakule nibbattitvā viññutaṃ patto kumbhakārakammena jīvanto ekadivasaṃ satthāraṃ disvā pasannamānaso ekaṃ mattikāpattaṃ svābhisaṅkhataṃ katvā bhagavato adāsi. So tena puññakammena devamanussesu saṃsaranto imasmiṃ buddhuppāde magadharaṭṭhe nālakagāme rūpasāriyā brāhmaṇiyā putto sāriputtattherassa kaniṭṭhabhātā hutvā nibbatti, <bold>cundo</bold>tissa nāmaṃ ahosi. So vayappatto dhammasenāpatiṃ anupabbajitvā taṃ nissāya vipassanaṃ <pageBreak edition="Myanmar" number="1.0332" /> paṭṭhapetvā ghaṭento vāyamanto nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.51.39-50) –</paragraph>
    <gatha1 line="323">‘‘Nagare haṃsavatiyā, kumbhakāro ahosahaṃ;</gatha1>
    <gathalast line="324">Addasaṃ virajaṃ buddhaṃ, oghatiṇṇamanāsavaṃ.</gathalast>
    <gatha1 line="325">‘‘Sukataṃ mattikāpattaṃ, buddhaseṭṭhassadāsahaṃ;</gatha1>
    <gathalast line="326">Pattaṃ datvā bhagavato, ujubhūtassa tādino.</gathalast>
    <gatha1 line="327">‘‘Bhave nibbattamānohaṃ, soṇṇathāle labhāmahaṃ;</gatha1>
    <gathalast line="328">Rūpimaye ca sovaṇṇe, taṭṭike ca maṇīmaye.</gathalast>
    <gatha1 line="329">‘‘Pātiyo paribhuñjāmi, puññakammassidaṃ phalaṃ;</gatha1>
    <gathalast line="330">Yasānañca dhanānañca, aggabhūto ca homahaṃ.</gathalast>
    <gatha1 line="331">‘‘Yathāpi bhaddake khette, bījaṃ appampi ropitaṃ;</gatha1>
    <gathalast line="332">Sammādhāraṃ pavecchante, phalaṃ toseti kassakaṃ.</gathalast>
    <gatha1 line="333">‘‘Tathevidaṃ pattadānaṃ, buddhakhettamhi ropitaṃ;</gatha1>
    <gathalast line="334">Pītidhāre pavassante, phalaṃ maṃ tosayissati.</gathalast>
    <gatha1 line="335">‘‘Yāvatā khettā vijjanti, saṅghāpi ca gaṇāpi ca;</gatha1>
    <gathalast line="336">Buddhakhettasamo natthi, sukhado sabbapāṇinaṃ.</gathalast>
    <gatha1 line="337">‘‘Namo te purisājañña, namo te purisuttama;</gatha1>
    <gathalast line="338">Ekapattaṃ daditvāna, pattomhi acalaṃ padaṃ.</gathalast>
    <gatha1 line="339">‘‘Ekanavutito <pageBreak edition="Vipassana Research Institut" number="1.0284" /> kappe, yaṃ pattamadadiṃ tadā;</gatha1>
    <gathalast line="340">Duggatiṃ nābhijānāmi, pattadānassidaṃ phalaṃ.</gathalast>
    <gatha1 line="341">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="342">Chaḷabhiñño <pageBreak edition="Pali Text Society" number="2.0019" /> pana hutvā attanā paṭiladdhasampattiyā kāraṇabhūtaṃ garūpanissayaṃ vivekavāsañca kittento –</paragraph>
    <hangnum line="343" number="141"></hangnum>
    <gatha1 line="344"> ‘‘Sussūsā sutavaddhanī, sutaṃ paññāya vaddhanaṃ;</gatha1>
    <gathalast line="345">Paññāya atthaṃ jānāti, ñāto attho sukhāvaho.</gathalast>
    <hangnum line="346" number="142"></hangnum>
    <gatha1 line="347"> ‘‘Sevetha <pageBreak edition="Myanmar" number="1.0333" /> pantāni senāsanāni, careyya saṃyojanavippamokkhaṃ;</gatha1>
    <gathalast line="348">Sace ratiṃ nādhigaccheyya tattha, saṅghe vase rakkhitatto satīmā’’ti. –</gathalast>
    <unindented line="349">Gāthādvayaṃ abhāsi.</unindented>
    <paragraph line="350">Tattha <bold>sussūsā</bold>ti sotabbayuttassa sabbasutassa sotumicchā, garusannivāsopi. Diṭṭhadhammikādibhedañhi atthaṃ sotumicchantena kalyāṇamitte upasaṅkamitvā vattakaraṇena payirupāsitvā yadā te payirupāsanāya ārādhitacittā kañci upanisīditukāmā honti, atha ne upanisīditvā adhigatāya sotumicchāya ohitasotena sotabbaṃ hotīti garusannivāsopi sussūsāhetutāya ‘‘sussūsā’’ti vuccati. Sā panāyaṃ sussūsā saccapaṭiccasamuppādādipaṭisaṃyuttaṃ sutaṃ taṃsamaṅgino puggalassa vaḍḍheti brūhetīti <bold>sutavaddhanī,</bold> bāhusaccakārīti attho. <bold>Sutaṃ paññāya vaddhana</bold>nti yaṃ taṃ ‘‘sutadharo sutasannicayo’’ti (ma. ni. 1.339; a. ni. 4.22) ‘‘idhekaccassa bahukaṃ sutaṃ hoti suttaṃ geyyaṃ veyyākaraṇa’’nti (a. ni. 4.6) ca evamādinā nayena vuttaṃ bāhusaccaṃ, taṃ akusalappahānakusalādhigamanahetubhūtaṃ paññaṃ vaddhetīti sutaṃ paññāya vaddhanaṃ, vuttañhetaṃ bhagavatā –</paragraph>
    <indent line="351">‘‘Sutāvudho kho, bhikkhave, ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ attānaṃ pariharatī’’ti (a. ni. 7.67).</indent>
    <paragraph line="352"><bold>Paññāya atthaṃ jānātī</bold>ti bahussuto sutamayañāṇe ṭhito taṃ paṭipattiṃ paṭipajjanto sutānusārena atthūpaparikkhāya dhammanijjhānena bhāvanāya ca lokiyalokuttarabhedaṃ diṭṭhadhammādivibhāgaṃ <pageBreak edition="Vipassana Research Institut" number="1.0285" /> dukkhādivibhāgañca atthaṃ yathābhūtaṃ pajānāti ca paṭivijjhati ca, tenāha bhagavā –</paragraph>
    <indent line="353">‘‘Sutassa yathāpariyattassa atthamaññāya dhammamaññāya dhammānudhammappaṭipanno hotī’’ti (a. ni. 4.6).</indent>
    <indent line="354">‘‘Dhatānaṃ <pageBreak edition="Myanmar" number="1.0334" /> dhammānaṃ atthaṃ upaparikkhati, atthaṃ upaparikkhato dhammā nijjhānaṃ khamanti, dhammanijjhānakkhantiyā sati chando jāyati, chandajāto ussahati, ussahitvā tuleti, tulayitvā padahati, pahitatto samāno <pageBreak edition="Pali Text Society" number="2.0020" /> kāyena ceva paramasaccaṃ sacchikaroti, paññāya ca naṃ ativijjha passatī’’ti (ma. ni. 2.432) ca.</indent>
    <paragraph line="355"><bold>Ñāto attho sukhāvaho</bold>ti yathāvutto diṭṭhadhammikādiattho ceva dukkhādiattho ca yāthāvato ñāto adhigato lokiyalokuttarabhedaṃ sukhaṃ āvahati nipphādetīti attho.</paragraph>
    <paragraph line="356">Ṭhitāya bhāvanāpaññāya sutamatteneva na sijjhatīti tassā paṭipajjanavidhiṃ dassento <bold>‘‘sevetha…pe…vippamokkha’’</bold>nti āha. Tattha <bold>sevetha pantāni senāsanānī</bold>ti kāyavivekamāha. Tena saṃyojanappahānassa ca vakkhamānattā vivekārahasseva vivekavāsoti sīlasaṃvarādayo idha avuttasiddhā veditabbā. <bold>Careyya saṃyojanavippamokkha</bold>nti yathā saṃyojanehi cittaṃ vippamuccati, tathā vipassanābhāvanaṃ maggabhāvanañca careyya paṭipajjeyyāti attho. <bold>Sace ratiṃ nādhigaccheyya tatthā</bold>ti tesu pantasenāsanesu yathāladdhesu adhikusaladhammesu ca ratiṃ pubbenāparaṃ visesassa alābhato abhiratiṃ na labheyya, <bold>saṅghe</bold> bhikkhusamūhe <bold>rakkhitatto</bold> kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena <bold>satimā vaseyya</bold> vihareyya, evaṃ viharantassa ca api nāma saṃyojanavippamokkho bhaveyyāti adhippāyo.</paragraph>
    <centered line="357">Mahācundattheragāthāvaṇṇanā niṭṭhitā.</centered>
    <subhead line="358">2. Jotidāsattheragāthāvaṇṇanā</subhead>
    <paragraph line="359"><bold>Ye kho te</bold>ti āyasmato jotidāsattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe nibbattitvā <pageBreak edition="Vipassana Research Institut" number="1.0286" /> viññutaṃ patto ekadivasaṃ satthāraṃ piṇḍāya gacchantaṃ disvā pasannacitto kāsumārikaphalaṃ adāsi. So tena puññakammena devamanussesu saṃsaranto imasmiṃ <pageBreak edition="Myanmar" number="1.0335" /> buddhuppāde pādiyatthajanapade vibhavasampannassa brāhmaṇassa putto hutvā nibbatti, <bold>jotidāso</bold>tissa nāmaṃ ahosi. So viññutaṃ patvā gharamāvasanto ekadivasaṃ mahākassapattheraṃ attano gāme piṇḍāya carantaṃ disvā pasannacitto bhojetvā therassa santike dhammaṃ sutvā attano gāmasamīpe pabbate mahantaṃ vihāraṃ kāretvā theraṃ tattha vāsetvā catūhi paccayehi upaṭṭhahanto therassa dhammadesanāya paṭiladdhasaṃvego pabbajitvā <pageBreak edition="Pali Text Society" number="2.0021" /> vipassanāya kammaṃ karonto nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.51.51-56) –</paragraph>
    <gatha1 line="360">‘‘Kaṇikāraṃva jotantaṃ, nisinnaṃ pabbatantare;</gatha1>
    <gathalast line="361">Addasaṃ virajaṃ buddhaṃ, lokajeṭṭhaṃ narāsabhaṃ.</gathalast>
    <gatha1 line="362">‘‘Pasannacitto sumano, sire katvāna añjaliṃ;</gatha1>
    <gathalast line="363">Kāsumārikamādāya, buddhaseṭṭhassadāsahaṃ.</gathalast>
    <gatha1 line="364">‘‘Ekatiṃse ito kappe, yaṃ phalaṃ adadiṃ tadā;</gatha1>
    <gathalast line="365">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="366">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="367">Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṃ patvā dasavassiko parisupaṭṭhāko ca hutvā bahūhi bhikkhūhi saddhiṃ bhagavantaṃ vandituṃ sāvatthiṃ gacchanto antarāmagge addhānaparissamavinodanatthaṃ titthiyānaṃ ārāmaṃ pavisitvā ekamantaṃ nisinno ekaṃ pañcatapaṃ tapantaṃ brāhmaṇaṃ disvā, ‘‘kiṃ, brāhmaṇa, aññasmiṃ tapanīye aññaṃ tapatī’’ti āha. Taṃ sutvā brāhmaṇo kupito, ‘‘bho, muṇḍaka, kiṃ aññaṃ tapanīya’’nti āha. Thero tassa –</paragraph>
    <gatha1 line="368">‘‘Kopo ca issā paraheṭhanā ca, māno ca sārambhamado pamādo;</gatha1>
    <gathalast line="369">Taṇhā avijjā bhavasaṅgatī ca, te tappanīyā na hi rūpakhandho’’ti. –</gathalast>
    <unindented line="370">Gāthāya dhammaṃ desesi. Taṃ sutvā so brāhmaṇo tasmiṃ titthiyārāme sabbe aññatitthiyā ca therassa santike pabbajiṃsu. Thero tehi <pageBreak edition="Myanmar" number="1.0336" /> saddhiṃ sāvatthiṃ gantvā bhagavantaṃ vanditvā katipāhaṃ tattha vasitvā attano jātibhūmiṃyeva gato dassanatthaṃ upagatesu ñātakesu nānāladdhike yaññasuddhike ovadanto –</unindented>
    <hangnum line="371" number="143"></hangnum>
    <gatha1 line="372"> ‘‘Ye <pageBreak edition="Vipassana Research Institut" number="1.0287" /> kho te veṭhamissena, nānattena ca kammunā;</gatha1>
    <gatha2 line="373">Manusse uparundhanti, pharusūpakkamā janā;</gatha2>
    <gathalast line="374">Tepi tattheva kīranti, na hi kammaṃ panassati.</gathalast>
    <hangnum line="375" number="144"></hangnum>
    <gatha1 line="376"> ‘‘Yaṃ karoti naro kammaṃ, kalyāṇaṃ yadi pāpakaṃ;</gatha1>
    <gathalast line="377">Tassa tasseva dāyādo, yaṃ yaṃ kammaṃ pakubbatī’’ti. – gāthādvayaṃ abhāsi;</gathalast>
    <paragraph line="378">Tattha <bold>ye</bold>ti aniyamuddeso. <bold>Te</bold>ti aniyamato eva paṭiniddeso. Padadvayassāpi ‘‘janā’’ti iminā sambandho. <bold>Kho</bold>ti nipātamattaṃ. <bold>Veṭhamissenā</bold>ti varattakhaṇḍādinā sīsādīsu veṭhadānena. ‘‘Vedhamissenā’’tipi pāḷi, so evattho. <bold>Nānattena ca kammunā</bold>ti hananaghātanahatthapādādicchedanena khuddakaseḷadānādinā <pageBreak edition="Pali Text Society" number="2.0022" /> ca nānāvidhena parūpaghātakammena. <bold>Manusse</bold>ti nidassanamattaṃ, tasmā ye keci satteti adhippāyo. <bold>Uparundhantī</bold>ti vibādhenti. <bold>Pharusūpakkamā</bold>ti dāruṇapayogā, kurūrakammantāti attho. <bold>Janā</bold>ti sattā. <bold>Tepi tattheva kīrantī</bold>ti te vuttappakārā puggalā yāhi kammakāraṇāhi aññe bādhiṃsu. <bold>Tattheva</bold> tāsuyeva kāraṇāsu sayampi kīranti pakkhipīyanti, tathārūpaṃyeva dukkhaṃ anubhavantīti attho. ‘‘Tatheva kīrantī’’ti ca pāṭho, yathā sayaṃ aññesaṃ dukkhaṃ akaṃsu, tatheva aññehi karīyanti, dukkhaṃ pāpīyantīti attho, kasmā? <bold>Na hi kammaṃ panassati</bold> kammañhi ekantaṃ upacitaṃ vipākaṃ adatvā na vigacchati, avasesapaccayasamavāye vipaccatevāti adhippāyo.</paragraph>
    <paragraph line="379">Idāni ‘‘na hi kammaṃ panassatī’’ti saṅkhepato vuttamatthaṃ vibhajitvā sattānaṃ kammassakataṃ vibhāvetuṃ <bold>‘‘yaṃ karotī’’</bold>ti gāthaṃ abhāsi. Tassattho <bold>yaṃ kammaṃ kalyāṇaṃ</bold> kusalaṃ, <bold>yadi</bold> vā <bold>pāpakaṃ</bold> akusalaṃ satto <pageBreak edition="Myanmar" number="1.0337" /><bold>karoti,</bold> karonto ca tattha <bold>yaṃ kammaṃ</bold> yathā phaladānasamatthaṃ hoti, tathā <bold>pakubbati</bold> upacinoti. <bold>Tassa tasseva dāyādo</bold>ti tassa tasseva kammaphalassa gaṇhanato tena tena kammena dātabbavipākassa bhāgī hotīti attho. Tenāha bhagavā – ‘‘kammassakā, māṇava, sattā kammadāyādā’’tiādi (ma. ni. 3.289). Imā gāthā sutvā therassa ñātakā kammassakatāyaṃ patiṭṭhahiṃsūti.</paragraph>
    <centered line="380">Jotidāsattheragāthāvaṇṇanā niṭṭhitā.</centered>
    <subhead line="381">3. Heraññakānittheragāthāvaṇṇanā</subhead>
    <paragraph line="382"><bold>Accayanti</bold><pageBreak edition="Vipassana Research Institut" number="1.0288" /><bold>ahorattā</bold>ti āyasmato heraññakānittherassa gāthā. Kā uppatti? Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto paresaṃ bhatako hutvā jīvanto ekadivasaṃ sujātassa nāma satthusāvakassa paṃsukūlaṃ pariyesantassa upaḍḍhadussaṃ pariccaji. So tena puññakammena tāvatiṃsesu nibbattitvā aparāparaṃ devamanussesu saṃsaranto imasmiṃ buddhuppāde kosalarañño gāmabhojakassa coravosāsakassa putto hutvā <pageBreak edition="Pali Text Society" number="2.0023" /> nibbatti, <bold>heraññakānī</bold>tissa nāmaṃ ahosi. So vayappatto pitu accayena raññā tasmiṃyeva gāmabhojakaṭṭhāne ṭhapito jetavanapaṭiggahaṇe buddhānubhāvaṃ disvā paṭiladdhasaddho attano kaniṭṭhassa taṃ ṭhānantaraṃ dāpetvā rājānaṃ āpucchitvā pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.50.31-40) –</paragraph>
    <gatha1 line="383">‘‘Padumuttarabhagavato, sujāto nāma sāvako;</gatha1>
    <gathalast line="384">Paṃsukūlaṃ gavesanto, saṅkāre carate tadā.</gathalast>
    <gatha1 line="385">‘‘Nagare haṃsavatiyā, paresaṃ bhatako ahaṃ;</gatha1>
    <gathalast line="386">Upaḍḍhadussaṃ datvāna, sirasā abhivādayiṃ.</gathalast>
    <gatha1 line="387">‘‘Tena kammena sukatena, cetanāpaṇidhīhi ca;</gatha1>
    <gathalast line="388">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="389">‘‘Tettiṃsakkhattuṃ <pageBreak edition="Myanmar" number="1.0338" /> devindo, devarajjamakārayiṃ;</gatha1>
    <gathalast line="390">Sattasattatikkhattuñca, cakkavattī ahosahaṃ.</gathalast>
    <gatha1 line="391">‘‘Padesarajjaṃ vipulaṃ, gaṇanāto asaṅkhiyaṃ;</gatha1>
    <gathalast line="392">Upaḍḍhadussadānena, modāmi akutobhayo.</gathalast>
    <gatha1 line="393">‘‘Icchamāno cahaṃ ajja, sakānanaṃ sapabbataṃ;</gatha1>
    <gathalast line="394">Khomadussehi chādeyyaṃ, aḍḍhadussassidaṃ phalaṃ.</gathalast>
    <gatha1 line="395">‘‘Satasahassito kappe, yaṃ dānamadadiṃ tadā;</gatha1>
    <gathalast line="396">Duggatiṃ nābhijānāmi, aḍḍhadussassidaṃ phalaṃ.</gathalast>
    <gatha1 line="397">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="398">Arahattaṃ pana patvā attano kaniṭṭhabhātaraṃ tato kammato nivattetukāmo tasmiṃyeva kamme abhirataṃ disvā taṃ codento –</paragraph>
    <hangnum line="399" number="145"></hangnum>
    <gatha1 line="400"> ‘‘Accayanti <pageBreak edition="Vipassana Research Institut" number="1.0289" /> ahorattā, jīvitaṃ uparujjhati;</gatha1>
    <gathalast line="401">Āyu khīyati maccānaṃ, kunnadīnaṃva odakaṃ.</gathalast>
    <hangnum line="402" number="146"></hangnum>
    <gatha1 line="403"> ‘‘Atha pāpāni kammāni, karaṃ bālo na bujjhati;</gatha1>
    <gathalast line="404">Pacchāssa kaṭukaṃ hoti, vipāko hissa pāpako’’ti. –</gathalast>
    <unindented line="405">Gāthādvayaṃ abhāsi.</unindented>
    <paragraph line="406">Tattha <bold>accayantī</bold>ti atikkamanti, lahuṃ lahuṃ apagacchantīti attho. <bold>Ahorattā</bold>ti rattindivā. <bold>Jīvitaṃ uparujjhatī</bold>ti jīvitindriyañca khaṇikanirodhavasena nirujjhati. Vuttañhi ‘‘khaṇe khaṇe, tvaṃ bhikkhu, jāyasi ca jiyyasi ca miyyasi ca cavasi ca upapajjasi cā’’ti. <bold>Āyu khīyati maccāna</bold>nti maritabbasabhāvattā <bold>maccā</bold>ti laddhanāmānaṃ imesaṃ sattānaṃ <bold>āyu</bold> ‘‘yo ciraṃ jīvati, so vassasataṃ appaṃ vā bhiyyo’’ti (dī. ni. 2.91; saṃ. ni. 2.143; a. ni. 7.74) evaṃ paricchinnakālaparamāyu <bold>khīyati</bold> khayañca sambhedañca gacchati, yathā kiṃ? <bold>Kunnadīnaṃva odakaṃ</bold> yathā nāma kunnadīnaṃ pabbateyyānaṃ khuddakanadīnaṃ udakaṃ ciraṃ na tiṭṭhati, lahutaraṃ khīyati, āgatamattaṃyeva vigacchati, evaṃ sattānaṃ āyu lahutaraṃ khīyati khayaṃ gacchati. Ettha ca udakameva ‘‘odaka’’nti vuttaṃ, yathā manoyeva mānasanti.</paragraph>
    <paragraph line="407"><bold>Atha</bold><pageBreak edition="Myanmar" number="1.0339" /><bold>pāpāni kammāni, karaṃ bālo na bujjhatī</bold>ti evaṃ saṃsāre aniccepi samāne bālo lobhavasena vā kodhavasena vā pāpāni kammāni karoti, karontopi na bujjhati, pāpaṃ karonto ca ‘‘pāpaṃ karomī’’ti abujjhanako nāma natthi, ‘‘imassa kammassa evarūpo dukkho vipāko’’ti pana ajānanato ‘‘na bujjhatī’’ti vuttaṃ. <bold>Pacchāssa kaṭukaṃ hotī</bold>ti yadipi pāpassa kammassa āyūhanakkhaṇe ‘‘imassa kammassa evarūpo vipāko’’ti na bujjhati, tato pacchā pana nirayādīsu nibbattassa <pageBreak edition="Pali Text Society" number="2.0024" /> assa bālassa kaṭukaṃ aniṭṭhaṃ dukkhameva hoti. <bold>Vipāko hissa pāpako</bold> yasmā assa pāpakammassa nāma vipāko pāpako nihīno aniṭṭho evāti. Imaṃ pana ovādaṃ sutvā therassa kaniṭṭhabhātā rājānaṃ āpucchitvā pabbajitvā nacirasseva sadatthaṃ nipphādesi.</paragraph>
    <centered line="408">Heraññakānittheragāthāvaṇṇanā niṭṭhitā.</centered>
    <subhead line="409">4. Somamittattheragāthāvaṇṇanā</subhead>
    <paragraph line="410"><bold>Parittaṃ</bold><pageBreak edition="Vipassana Research Institut" number="1.0290" /><bold>dāru</bold>nti āyasmato somamittattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe nibbattitvā viññutaṃ patto buddhaguṇe sutvā pasannamānaso ekadivasaṃ kiṃsukarukkhaṃ pupphitaṃ disvā pupphāni gahetvā satthāraṃ uddissa ākāse khipitvā pūjesi. So tena puññakammena devamanussesu saṃsaranto imasmiṃ buddhuppāde bārāṇasiyaṃ brāhmaṇakule nibbattitvā <bold>somamitto</bold>ti laddhanāmo tiṇṇaṃ vedānaṃ pāragū hutvā vimalena nāma therena kataparicayattā abhiṇhaṃ tassa santikaṃ gacchanto dhammaṃ sutvā sāsane laddhappasādo pabbajitvā laddhūpasampado vattapaṭivattaṃ pūrento vicarati. Vimalatthero pana kusīto middhabahulo rattindivaṃ vītināmeti. Somamitto ‘‘kusītaṃ nāma nissāya ko guṇo’’ti taṃ pahāya mahākassapattheraṃ upasaṅkamitvā tassa ovāde ṭhatvā vipassanaṃ paṭṭhapetvā nacirasseva arahatte patiṭṭhāsi. Tena vuttaṃ <bold>apadāne</bold> (apa. thera 2.50.25-30) –</paragraph>
    <gatha1 line="411">‘‘Kiṃsukaṃ <pageBreak edition="Myanmar" number="1.0340" /> pupphitaṃ disvā, paggahetvāna añjaliṃ;</gatha1>
    <gathalast line="412">Buddhaseṭṭhaṃ saritvāna, ākāse abhipūjayiṃ.</gathalast>
    <gatha1 line="413">‘‘Tena kammena sukatena, cetanāpaṇidhīhi ca;</gatha1>
    <gathalast line="414">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="415">‘‘Ekatiṃse ito kappe, yaṃ kammamakariṃ tadā;</gatha1>
    <gathalast line="416">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="417">‘‘Kilesā jhāpitā mayhaṃ, bhavā sabbe samūhatā;</gatha1>
    <gathalast line="418">Nāgova bandhanaṃ chetvā, viharāmi anāsavo.</gathalast>
    <gatha1 line="419">‘‘Svāgataṃ vata me āsi, mama buddhassa santike;</gatha1>
    <gathalast line="420">Tisso vijjā anuppattā, kataṃ buddhassa sāsana’’nti.</gathalast>
    <paragraph line="421">Arahattaṃ pana patvā vimalattheraṃ ovādena tajjento –</paragraph>
    <hangnum line="422" number="147"></hangnum>
    <gatha1 line="423"> ‘‘Parittaṃ dārumāruyha, yathā sīde mahaṇṇave;</gatha1>
    <gatha2 line="424">Evaṃ kusītamāgamma, sādhujīvīpi sīdati;</gatha2>
    <gathalast line="425">Tasmā taṃ parivajjeyya, kusītaṃ hīnavīriyaṃ.</gathalast>
    <hangnum line="426" number="148"></hangnum>
    <gatha1 line="427"> ‘‘Pavivittehi ariyehi, pahitattehi jhāyibhi;</gatha1>
    <gathalast line="428">Niccaṃ āraddhavīriyehi, paṇḍitehi sahāvase’’ti. – gāthādvayaṃ abhāsi;</gathalast>
    <paragraph line="429">Tattha <pageBreak edition="Vipassana Research Institut" number="1.0291" /><bold>parittaṃ dārumāruyha, yathā sīde mahaṇṇave</bold>ti pesalopi kulaputto kusītaṃ alasapuggalaṃ nissāya sīdati saṃsāre patati, na tassa pāraṃ nibbānaṃ gacchati. Yasmā <pageBreak edition="Pali Text Society" number="2.0025" /> etadevaṃ, <bold>tasmā taṃ</bold> adhikusaladhammavasena sīsaṃ anukkhipitvā kucchitaṃ sīdanato <bold>kusītaṃ</bold> vīriyārambhābhāvato <bold>hīnavīriyaṃ</bold> puggalaṃ sabbathā vajjeyya, na tassa diṭṭhānugatiṃ āpajjeyyāti attho.</paragraph>
    <paragraph line="430">Evaṃ puggalādhiṭṭhānāya gāthāya kosajje ādīnavaṃ dassetvā idāni vīriyārambhe ānisaṃse dassetuṃ <bold>‘‘pavivittehī’’</bold>tiādi vuttaṃ. Tassattho <pageBreak edition="Myanmar" number="1.0341" /> – ye pana kāyavivekasambhavena <bold>pavivittā,</bold> tato eva kilesehi ārakattā <bold>ariyā,</bold> nibbānaṃ patipesitattatāya <bold>pahitattā</bold> ārammaṇūpanijjhānavasena lakkhaṇūpanijjhānavasena ca <bold>jhāyino,</bold> sabbakālaṃ paggahitavīriyatāya <bold>āraddhavīriyā,</bold> lokiyalokuttarabhedāya paññāya samannāgatattā <bold>paṇḍitā,</bold> tehiyeva <bold>saha</bold> āvaseyya sadatthaṃ nipphādetukāmo saṃvaseyyāti. Taṃ sutvā vimalatthero saṃviggamānaso vipassanaṃ paṭṭhapetvā sadatthaṃ ārādhesi. Svāyamattho parato āgamissati.</paragraph>
    <centered line="431">Somamittattheragāthāvaṇṇanā niṭṭhitā.</centered>
    <subhead line="432">5. Sabbamittattheragāthāvaṇṇanā</subhead>
    <paragraph line="433"><bold>Jano janamhi sambaddho</bold>ti āyasmato sabbamittattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito dvānavute kappe tissassa bhagavato kāle nesādakule nibbattitvā vanacāriko hutvā vane mige vadhitvā maṃsaṃ khādanto jīvati. Athassa bhagavā anuggaṇhanatthaṃ vasanaṭṭhānasamīpe tīṇi padacetiyāni dassetvā pakkāmi. So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi pūjaṃ katvā tena puññakammena tāvatiṃsabhavane nibbattitvā aparāparaṃ sugatīsuyeva saṃsaranto imasmiṃ buddhuppāde sāvatthinagare brāhmaṇakule nibbatti, <bold>sabbamitto</bold>tissa nāmaṃ ahosi. So viññutaṃ patto jetavanapaṭiggahaṇe buddhānubhāvaṃ disvā paṭiladdhasaddho pabbajitvā kammaṭṭhānaṃ gahetvā araññe viharanto vassaṃ upagantvā vuṭṭhavasso bhagavantaṃ vandituṃ sāvatthiṃ gacchanto antarāmagge māgavikehi oḍḍite pāse migapotakaṃ baddhaṃ addasa. Mātā panassa migī pāsaṃ appaviṭṭhāpi puttasinehena dūraṃ na gacchati, maraṇabhayena pāsasamīpampi na upagacchati migapotako ca bhīto ito cito ca parivattento karuṇaṃ vilapati, taṃ disvā thero <pageBreak edition="Vipassana Research Institut" number="1.0292" />, ‘‘aho sattānaṃ snehahetukaṃ dukkha’’nti gacchanto tato paraṃ sambahule core ekaṃ <pageBreak edition="Myanmar" number="1.0342" /> purisaṃ jīvagāhaṃ gahetvā <pageBreak edition="Pali Text Society" number="2.0026" /> palālaveṇiyā sarīraṃ veṭhetvā jhāpente, tañca mahāviravaṃ viravantaṃ disvā tadubhayaṃ nissāya sañjātasaṃvego tesaṃ corānaṃ suṇantānaṃyeva –</paragraph>
    <hangnum line="434" number="149"></hangnum>
    <gatha1 line="435"> ‘‘Jano janamhi sambaddho, janamevassito jano;</gatha1>
    <gathalast line="436">Jano janena heṭhīyati, heṭheti ca jano janaṃ.</gathalast>
    <hangnum line="437" number="150"></hangnum>
    <gatha1 line="438"> ‘‘Ko hi tassa janenattho, janena janitena vā;</gatha1>
    <gathalast line="439">Janaṃ ohāya gacchaṃ taṃ, heṭhayitvā bahuṃ jana’’nti. – gāthādvayaṃ abhāsi;</gathalast>
    <paragraph line="440">Tattha <bold>jano</bold>ti andhabālajano. <bold>Janamhī</bold>ti aññe jane. <bold>Sambaddho</bold>ti taṇhābandhanena baddho. ‘‘Ayaṃ me putto, mātā’’tiādinā paṭibaddho. Ayameva vā pāṭho, ‘‘ime maṃ posenti, ahaṃ ime nissāya jīvāmī’’ti paṭibaddhacittoti attho. <bold>Janamevassito jano</bold>ti ‘‘ayaṃ me putto, dhītā’’tiādinā aññameva janaṃ añño jano assito taṇhāya allīno pariggayha ṭhito. <bold>Jano janena heṭhīyati, heṭheti ca jano jana</bold>nti kammassakatāya yathābhūtāvabodhassa ca abhāvato ajjhupekkhanaṃ akatvā lobhavasena yathā jano janaṃ assito, evaṃ dosavasena jano janena heṭhīyati vibādhīyati. ‘‘Tayidaṃ mayhaṃva upari heṭhanaphalavasena paripatissatī’’ti ajānanto heṭheti ca jano janaṃ.</paragraph>
    <paragraph line="441"><bold>Ko hi tassa janenattho</bold>ti tassa aññajanassa aññena janena taṇhāvasena assitena dosavasena heṭhitena vā ko attho. <bold>Janena janitena vā</bold>ti mātāpitā hutvā tena aññena janena janitena vā ko attho. <bold>Janaṃ ohāya gacchaṃ taṃ, heṭhayitvā bahuṃ jana</bold>nti yasmā saṃsāre carato janassa ayamevānurūpā paṭipatti, tasmā taṃ janaṃ, tassa ca bādhikā yā sā taṇhā ca, yo ca so doso eva bahuṃ janaṃ bādhayitvā ṭhito, tañca ohāya sabbaso pahāya pariccajitvā <pageBreak edition="Myanmar" number="1.0343" /> gacchaṃ, tehi anupaddutaṃ ṭhānaṃ gaccheyyaṃ pāpuṇeyyanti attho. Evaṃ <pageBreak edition="Pali Text Society" number="2.0027" /> pana vatvā thero tāvadeva vipassanaṃ ussukkāpetvā arahattamapāpuṇi. Tena vuttaṃ <bold>apadāne</bold> (apa. thera 2.50.15-24) –</paragraph>
    <gatha1 line="442">‘‘Vanakammiko pure āsiṃ, pitumātumatenahaṃ;</gatha1>
    <gathalast line="443">Pasumārena jīvāmi, kusalaṃ me na vijjati.</gathalast>
    <gatha1 line="444">‘‘Mama <pageBreak edition="Vipassana Research Institut" number="1.0293" /> āsayasāmantā, tisso lokagganāyako;</gatha1>
    <gathalast line="445">Padāni tīṇi dassesi, anukampāya cakkhumā.</gathalast>
    <gatha1 line="446">‘‘Akkante ca pade disvā, tissanāmassa satthuno;</gatha1>
    <gathalast line="447">Haṭṭho haṭṭhena cittena, pade cittaṃ pasādayiṃ.</gathalast>
    <gatha1 line="448">‘‘Koraṇḍaṃ pupphitaṃ disvā, pādapaṃ dharaṇīruhaṃ;</gatha1>
    <gathalast line="449">Sakosakaṃ gahetvāna, padaseṭṭhamapūjayiṃ.</gathalast>
    <gatha1 line="450">‘‘Tena kammena sukatena, cetanāpaṇidhīhi ca;</gatha1>
    <gathalast line="451">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="452">‘‘Yaṃ yaṃ yonupapajjāmi, devattaṃ atha mānusaṃ;</gatha1>
    <gathalast line="453">Koraṇḍakachavi homi, suppabhāso bhavāmahaṃ.</gathalast>
    <gatha1 line="454">‘‘Dvenavute ito kappe, yaṃ kammamakariṃ tadā;</gatha1>
    <gathalast line="455">Duggatiṃ nābhijānāmi, padapūjāyidaṃ phalaṃ.</gathalast>
    <gatha1 line="456">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="457">Te pana corā therassa santike dhammaṃ sutvā saṃvegajātā pabbajitvā dhammānudhammaṃ paṭipajjiṃsūti.</paragraph>
    <centered line="458">Sabbamittattheragāthāvaṇṇanā niṭṭhitā.</centered>
    <subhead line="459">6. Mahākāḷattheragāthāvaṇṇanā</subhead>
    <paragraph line="460"><bold>Kāḷī</bold><pageBreak edition="Myanmar" number="1.0344" /><bold>itthī</bold>ti āyasmato mahākāḷattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito ekanavute kappe kulagehe nibbattitvā viññutaṃ patto kenacideva karaṇīyena araññaṃ gato tattha aññatarassa rukkhassa sākhāya olambamānaṃ paṃsukūlacīvaraṃ disvā ‘‘ariyaddhajo olambatī’’ti pasannacitto kiṅkaṇipupphāni gahetvā paṃsukūlaṃ pūjesi. So tena puññakammena devamanussesu saṃsaranto imasmiṃ buddhuppāde setabyanagare satthavāhakule nibbattitvā <bold>mahākāḷo</bold>ti laddhanāmo viññutaṃ patvā gharāvāsaṃ vasanto pañcahi sakaṭasatehi bhaṇḍaṃ gahetvā vāṇijjavasena sāvatthiṃ gato ekamantaṃ sakaṭasatthaṃ nivesetvā addhānaparissamaṃ vinodetvā attano parisāya saddhiṃ nisinno sāyanhasamayaṃ gandhamālādihatthe upāsake jetavanaṃ gacchante disvā sayampi tehi saddhiṃ vihāraṃ gantvā satthu santike dhammaṃ sutvā paṭiladdhasaddho pabbajitvā sosānikaṅgaṃ adhiṭṭhāya susāne vasati. Athekadivasaṃ <bold>kāḷī</bold> nāma ekā itthī chavaḍāhikā therassa kammaṭṭhānatthāya aciramatasarīraṃ ubho satthī <pageBreak edition="Vipassana Research Institut" number="1.0294" /> bhinditvā ubho ca bāhū bhinditvā sīsañca dadhithālakaṃ viya bhinditvā sabbaṃ aṅgapaccaṅgaṃ sambandhameva katvā therassa oloketuṃ yogyaṭṭhāne ṭhapetvā ekamantaṃ nisīdi. Thero taṃ disvā attānaṃ ovadanto –</paragraph>
    <hangnum line="461" number="151"></hangnum>
    <gatha1 line="462"> ‘‘Kāḷī itthī brahatī dhaṅkarūpā, satthiñca bhetvā aparañca satthiṃ;</gatha1>
    <gatha2 line="463">Bāhañca bhetvā aparañca bāhaṃ, sīsañca bhetvā dadhithālakaṃva;</gatha2>
    <gathalast line="464">Esā nisinnā abhisandahitvā.</gathalast>
    <hangnum line="465" number="152"></hangnum>
    <gatha1 line="466"> ‘‘Yo <pageBreak edition="Myanmar" number="1.0345" /><pageBreak edition="Pali Text Society" number="2.0028" /> ve avidvā upadhiṃ karoti, punappunaṃ dukkhamupeti mando;</gatha1>
    <gathalast line="467">Tasmā pajānaṃ upadhiṃ na kayirā, māhaṃ puna bhinnasiro sayissa’’nti. –</gathalast>
    <unindented line="468">Gāthādvayaṃ abhāsi.</unindented>
    <paragraph line="469">Tattha <bold>kāḷī</bold>ti tassā nāmaṃ, kāḷavaṇṇattā vā evaṃ vuttaṃ. <bold>Brahatī</bold>ti mahāsarīrā ārohapariṇāhavatī. <bold>Dhaṅkarūpā</bold>ti kāḷavaṇṇattā eva kākasadisarūpā. <bold>Satthiñca bhetvā</bold>ti matasarīrassa satthiṃ jaṇṇubhedanena bhañjitvā. <bold>Aparañca satthi</bold>nti itarañca satthiṃ bhañjitvā. <bold>Bāhañca bhetvā</bold>ti bāhaṭṭhiñca aggabāhaṭṭhāneyeva bhañjitvā. <bold>Sīsañca bhetvā dadhithālakaṃvā</bold>ti matasarīrassa sīsaṃ bhinditvā bhinnattā eva leḍḍudaṇḍādīhi paggharantaṃ dadhithālakaṃ viya, paggharantaṃ matthaluṅgaṃ katvāti attho. <bold>Esā nisinnā abhisandahitvā</bold>ti chinnabhinnāvayavaṃ matasarīraṃ te avayave yathāṭhāneyeva ṭhapanena sandahitvā sahitaṃ katvā maṃsāpaṇaṃ pasārentī viya esā nisinnā.</paragraph>
    <paragraph line="470"><bold>Yo ve avidvā upadhiṃ karotī</bold>ti yo imāya upaṭṭhāpitaṃ kammaṭṭhānaṃ disvāpi avidvā akusalo kammaṭṭhānaṃ chaḍḍetvā ayonisomanasikārena kilesūpadhiṃ uppādeti, so <bold>mando</bold> mandapañño saṃsārassa anativattanato <bold>punappunaṃ</bold> aparāparaṃ nirayādīsu <bold>dukkhaṃ upeti</bold>. <bold>Tasmā pajānaṃ upadhiṃ na kayirā</bold>ti <bold>tasmā</bold>ti yasmā cetadevaṃ, tasmā. <bold>Pajānaṃ upadhi</bold>nti ‘‘idha yaṃ dukkhaṃ sambhotī’’ti pajānanto yoniso manasikaronto kilesūpadhiṃ na kayirā na uppādeyya. Kasmā? <bold>Māhaṃ puna bhinnasiro sayissa</bold>nti yathayidaṃ matasarīraṃ bhinnasarīraṃ sayati, evaṃ kilesūpadhīhi saṃsāre punappunaṃ uppattiyā kaṭasivaḍḍhako hutvā bhinnasiro ahaṃ mā sayissanti. Evaṃ vadanto eva thero vipassanaṃ ussukkāpetvā arahattaṃ pāpuṇi. Tena vuttaṃ <bold>apadāne</bold> (apa. thera 2.50.8-14) –</paragraph>
    <gatha1 line="471">‘‘Himavantassāvidūre <pageBreak edition="Myanmar" number="1.0346" /><pageBreak edition="Vipassana Research Institut" number="1.0295" />, udaṅgaṇo nāma pabbato;</gatha1>
    <gathalast line="472">Tatthaddasaṃ paṃsukūlaṃ, dumaggamhi vilambitaṃ.</gathalast>
    <gatha1 line="473">‘‘Tīṇi kiṅkaṇipupphāni, ocinitvānahaṃ tadā;</gatha1>
    <gathalast line="474">Haṭṭho haṭṭhena cittena, paṃsukūlamapūjayiṃ.</gathalast>
    <gatha1 line="475">‘‘Tena kammena sukatena, cetanāpaṇidhīhi ca;</gatha1>
    <gathalast line="476">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="477">‘‘Ekanavutito kappe, yaṃ kammamakariṃ tadā;</gatha1>
    <gathalast line="478">Duggatiṃ nābhijānāmi, pūjitvā arahaddhajaṃ.</gathalast>
    <gatha1 line="479">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <centered line="480">Mahākāḷattheragāthāvaṇṇanā niṭṭhitā.</centered>
    <subhead line="481">7. Tissattheragāthāvaṇṇanā</subhead>
    <paragraph line="482"><bold>Bahū</bold><pageBreak edition="Pali Text Society" number="2.0029" /><bold>sapatte labhatī</bold>ti āyasmato tissattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto piyadassissa bhagavato kāle brāhmaṇakule nibbattitvā viññutaṃ patto sippesu nipphattiṃ gantvā kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññāyatane sālavane assamaṃ kāretvā vasati. Bhagavā tassa anuggaṇhanatthaṃ assamassa avidūre sālavane nirodhaṃ samāpajjitvā nisīdi. So assamato nikkhamitvā phalāphalatthāya gacchanto bhagavantaṃ disvā pasannamānaso cattāro daṇḍe ṭhapetvā bhagavato upari pupphitāhi sālasākhāhi sākhāmaṇḍapaṃ katvā sattāhaṃ navanavehi sālapupphehi bhagavantaṃ pūjento aṭṭhāsi buddhārammaṇaṃ pītiṃ avijahanto. Satthā sattāhassa accayena nirodhato vuṭṭhahitvā bhikkhusaṅghaṃ cintesi. Tāvadeva satasahassamattā khīṇāsavā satthāraṃ parivāresuṃ. Bhagavā tassa bhāviniṃ sampattiṃ vibhāvento anumodanaṃ vatvā pakkāmi. So tena puññakammena devaloke nibbattitvā aparāparaṃ sugatīsuyeva saṃsaranto imasmiṃ buddhuppāde <pageBreak edition="Myanmar" number="1.0347" /> rājagahe brāhmaṇakule nibbattitvā <bold>tisso</bold>ti laddhanāmo vayappatto tiṇṇaṃ vedānaṃ pāragū hutvā pañcamattāni māṇavakasatāni mante vācento lābhaggayasaggappatto hutvā satthu rājagahagamane buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.49.190-220) –</paragraph>
    <gatha1 line="483">‘‘Ajjhogāhetvā <pageBreak edition="Vipassana Research Institut" number="1.0296" /> sālavanaṃ, sukato assamo mama;</gatha1>
    <gathalast line="484">Sālapupphehi sañchanno, vasāmi vipine tadā.</gathalast>
    <gatha1 line="485">‘‘Piyadassī ca bhagavā, sayambhū aggapuggalo;</gatha1>
    <gathalast line="486">Vivekakāmo sambuddho, sālavanamupāgami.</gathalast>
    <gatha1 line="487">‘‘Assamā abhinikkhamma, pavanaṃ agamāsahaṃ;</gatha1>
    <gathalast line="488">Mūlaphalaṃ gavesanto, āhiṇḍāmi vane tadā.</gathalast>
    <gatha1 line="489">‘‘Tatthaddasāsiṃ sambuddhaṃ, piyadassiṃ mahāyasaṃ;</gatha1>
    <gathalast line="490">Sunisinnaṃ samāpannaṃ, virocantaṃ mahāvane.</gathalast>
    <gatha1 line="491">‘‘Catudaṇḍe ṭhapetvāna, buddhassa uparī ahaṃ;</gatha1>
    <gathalast line="492">Maṇḍapaṃ sukataṃ katvā, sālapupphehi chādayiṃ.</gathalast>
    <gatha1 line="493">‘‘Sattāhaṃ dhārayitvāna, maṇḍapaṃ sālachāditaṃ;</gatha1>
    <gathalast line="494">Tattha cittaṃ pasādetvā, buddhaseṭṭhamavandahaṃ.</gathalast>
    <gatha1 line="495">‘‘Bhagavā tamhi samaye, vuṭṭhahitvā samādhito;</gatha1>
    <gathalast line="496">Yugamattaṃ pekkhamāno, nisīdi purisuttamo.</gathalast>
    <gatha1 line="497">‘‘Sāvako varuṇo nāma, piyadassissa satthuno;</gatha1>
    <gathalast line="498">Vasīsatasahassehi, upagacchi vināyakaṃ.</gathalast>
    <gatha1 line="499">‘‘Piyadassī ca bhagavā, lokajeṭṭho narāsabho;</gatha1>
    <gathalast line="500">Bhikkhusaṅghe nisīditvāna, sitaṃ pātukarī jino.</gathalast>
    <gatha1 line="501">‘‘Anuruddho upaṭṭhāko, piyadassissa satthuno;</gatha1>
    <gathalast line="502">Ekaṃsaṃ cīvaraṃ katvā, apucchittha mahāmuniṃ.</gathalast>
    <gatha1 line="503">‘‘Ko nu kho bhagavā hetu, sitakammassa satthuno;</gatha1>
    <gathalast line="504">Kāraṇe vijjamānamhi, satthā pātukare sitaṃ.</gathalast>
    <gatha1 line="505">‘‘Sattāhaṃ <pageBreak edition="Myanmar" number="1.0348" /> sālacchadanaṃ, yo me dhāresi māṇavo;</gatha1>
    <gathalast line="506">Tassa kammaṃ saritvāna, sitaṃ pātukariṃ ahaṃ.</gathalast>
    <gatha1 line="507">‘‘Anokāsaṃ na passāmi, yattha puññaṃ vipaccati;</gatha1>
    <gathalast line="508">Devaloke manusse vā, okāsova na sammati.</gathalast>
    <gatha1 line="509">‘‘Devaloke vasantassa, puññakammasamaṅgino;</gatha1>
    <gathalast line="510">Yāvatā parisā tassa, sālacchannā bhavissati.</gathalast>
    <gatha1 line="511">‘‘Tattha dibbehi naccehi, gītehi vāditehi ca;</gatha1>
    <gathalast line="512">Ramissati sadā santo, puññakammasamāhito.</gathalast>
    <gatha1 line="513">‘‘Yāvatā parisā tassa, gandhagandhī bhavissati;</gatha1>
    <gathalast line="514">Sālassa pupphavasso ca, pavassissati tāvade.</gathalast>
    <gatha1 line="515">‘‘Tato <pageBreak edition="Vipassana Research Institut" number="1.0297" /> cutoyaṃ manujo, mānusaṃ āgamissati;</gatha1>
    <gathalast line="516">Idhāpi sālacchadanaṃ, sabbakālaṃ dharissati.</gathalast>
    <gatha1 line="517">‘‘Idha naccañca gītañca, sammatāḷasamāhitaṃ;</gatha1>
    <gathalast line="518">Parivāressanti maṃ niccaṃ, buddhapūjāyidaṃ phalaṃ.</gathalast>
    <gatha1 line="519">‘‘Uggacchante ca sūriye, sālavassaṃ pavassati;</gatha1>
    <gathalast line="520">Puññakammena saṃyuttaṃ, vassate sabbakālikaṃ.</gathalast>
    <gatha1 line="521">‘‘Aṭṭhārase kappasate, okkākakulasambhavo;</gatha1>
    <gathalast line="522">Gotamo nāma gottena, satthā loke bhavissati.</gathalast>
    <gatha1 line="523">‘‘Tassa dhammesu dāyādo, oraso dhammanimmito;</gatha1>
    <gathalast line="524">Sabbāsave pariññāya, nibbāyissatināsavo.</gathalast>
    <gatha1 line="525">‘‘Dhammaṃ abhisamentassa, sālacchannaṃ bhavissati;</gatha1>
    <gathalast line="526">Citake jhāyamānassa, chadanaṃ tattha hessati.</gathalast>
    <gatha1 line="527">‘‘Vipākaṃ kittayitvāna, piyadassī mahāmuni;</gatha1>
    <gathalast line="528">Parisāya dhammaṃ desesi, tappento dhammavuṭṭhiyā.</gathalast>
    <gatha1 line="529">‘‘Tiṃsakappāni devesu, devarajjamakārayiṃ;</gatha1>
    <gathalast line="530">Saṭṭhi ca sattakkhattuñca, cakkavattī ahosahaṃ.</gathalast>
    <gatha1 line="531">‘‘Devalokā <pageBreak edition="Myanmar" number="1.0349" /> idhāgantvā, labhāmi vipulaṃ sukhaṃ;</gatha1>
    <gathalast line="532">Idhāpi sālacchadanaṃ, maṇḍapassa idaṃ phalaṃ.</gathalast>
    <gatha1 line="533">‘‘Ayaṃ pacchimako mayhaṃ, carimo vattate bhavo;</gatha1>
    <gathalast line="534">Idhāpi sālacchadanaṃ, hessati sabbakālikaṃ.</gathalast>
    <gatha1 line="535">‘‘Mahāmuniṃ tosayitvā, gotamaṃ sakyapuṅgavaṃ;</gatha1>
    <gathalast line="536">Pattomhi acalaṃ ṭhānaṃ, hitvā jayaparājayaṃ.</gathalast>
    <gatha1 line="537">‘‘Aṭṭhārase kappasate, yaṃ buddhamabhipūjayiṃ;</gatha1>
    <gathalast line="538">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="539">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="540">So arahattaṃ pana patvā visesato lābhaggayasaggappatto ahosi. Tattha keci puthujjanabhikkhū therassa lābhasakkāraṃ disvā bālabhāvena asahanākāraṃ pavedesuṃ. Thero taṃ ñatvā lābhasakkāre ādīnavaṃ tattha attano alaggabhāvañca pakāsento –</paragraph>
    <hangnum line="541" number="153"></hangnum>
    <gatha1 line="542"> ‘‘Bahū sapatte labhati, muṇḍo saṅghāṭipāruto;</gatha1>
    <gathalast line="543">Lābhī annassa pānassa, vatthassa sayanassa ca.</gathalast>
    <hangnum line="544" number="154"></hangnum>
    <gatha1 line="545"> ‘‘Etamādīnavaṃ <pageBreak edition="Vipassana Research Institut" number="1.0298" /> ñatvā, sakkāresu mahabbhayaṃ;</gatha1>
    <gathalast line="546">Appalābho anavassuto, sato bhikkhu paribbaje’’ti. –</gathalast>
    <unindented line="547">Gāthādvayaṃ abhāsi.</unindented>
    <paragraph line="548">Tassattho <pageBreak edition="Pali Text Society" number="2.0030" /> – sikhampi asesetvā muṇḍitakesatāya <bold>muṇḍo,</bold> chinditvā saṅghāṭitakāsāvadhāritāya <bold>saṅghāṭipāruto,</bold> evaṃ vevaṇṇiyaṃ ajjhupagato parāyattavuttiko pabbajito sace annapānādīnaṃ <bold>lābhī</bold> hoti, sopi <bold>bahū sapatte labhati,</bold> tassa usūyantā bahū sambhavanti. Tasmā <bold>etaṃ</bold> evarūpaṃ lābha<bold>sakkāresu</bold><bold>mahabbhayaṃ</bold> vipulabhayaṃ <bold>ādīnavaṃ</bold> dosaṃ viditvā appicchataṃ santosañca hadaye ṭhapetvā anavajjuppādassāpi uppannassa lābhassa parivajjanena <bold>appalābho,</bold> tato eva tattha taṇhāvassutābhāvena <bold>anavassuto,</bold> saṃsāre bhayassa ikkhanato bhinnakilesatāya vā <bold>bhikkhu</bold> santuṭṭhiṭṭhānīyassa satisampajaññassa <pageBreak edition="Myanmar" number="1.0350" /> vasena <bold>sato</bold> hutvā <bold>paribbaje</bold> careyya vihareyyāti. Taṃ sutvā te bhikkhū tāvadeva theraṃ khamāpesuṃ.</paragraph>
    <centered line="549">Tissattheragāthāvaṇṇanā niṭṭhitā.</centered>
    <subhead line="550">8. Kimilattheragāthāvaṇṇanā</subhead>
    <paragraph line="551"><bold>Pācīnavaṃsadāyamhī</bold>tiādikā āyasmato kimilattherassa gāthā. Kā uppatti? Tassa pubbayogo saṃveguppatti pabbajjā ca ekakanipāte ‘‘abhisatto’’ti gāthāya saṃvaṇṇanāyaṃ vuttāyeva. Tāya ca gāthāya therena attano visesādhigamassa kāraṇaṃ dassitaṃ. Idha pana adhigatavisesassa attano āyasmatā ca anuruddhena āyasmatā ca nandiyena saha samaggavāso dassitoti veditabbaṃ. Samaggavāsaṃ pana vasantā te yathā ca vasiṃsu, taṃ dassento –</paragraph>
    <hangnum line="552" number="155"></hangnum>
    <gatha1 line="553"> ‘‘Pācīnavaṃsadāyamhi, sakyaputtā sahāyakā;</gatha1>
    <gathalast line="554">Pahāyānappake bhoge, uñche pattāgate ratā.</gathalast>
    <hangnum line="555" number="156"></hangnum>
    <gatha1 line="556"> ‘‘Āraddhavīriyā pahitattā, niccaṃ daḷhaparakkamā;</gatha1>
    <gathalast line="557">Ramanti dhammaratiyā, hitvāna lokiyaṃ rati’’nti. – gāthādvayaṃ abhāsi;</gathalast>
    <paragraph line="558">Tattha <bold>pācīnavaṃsadāyamhī</bold>ti pācīnavaṃsanāmake rakkhitagopite sahaparicchede vane. Tañhi vanaṃ <pageBreak edition="Vipassana Research Institut" number="1.0299" /> gāmassa pācīnadisāyaṃ ṭhitattā vaṃsagumbaparikkhittattā ca ‘‘pācīnavaṃsadāyo’’ti vutto, vaṃsavanabhāvena vāti. <bold>Sakyaputtā</bold>ti <pageBreak edition="Pali Text Society" number="2.0031" /> anuruddhattherādayo sakyarājakumārā. <bold>Sahāyakā</bold>ti saṃveguppattipabbajjāsamaṇadhammakaraṇasaṃvāsehi saha ayanato pavattanato sahāyakā. <bold>Pahāyānappake bhoge</bold>ti uḷārena puññānubhāvena adhigate kulaparamparāgate ca mahante bhogakkhandhe chaḍḍetvā. ‘‘Sahāyānappake’’tipi pāḷi. <bold>Uñche pattāgate ratā</bold>ti uñchācariyāya ābhatattā <pageBreak edition="Myanmar" number="1.0351" /> uñche patte āgatattā pattāgate pattapariyāpanne ratā abhiratā, saṅghabhattādiatirekalābhaṃ paṭikkhipitvā jaṅghabalaṃ nissāya bhikkhācariyāya laddhena missakabhatteneva santuṭṭhāti attho.</paragraph>
    <paragraph line="559"><bold>Āraddhavīriyā</bold>ti uttamatthassa adhigamāya āditova pageva sampāditavīriyā. <bold>Pahitattā</bold>ti ninnapoṇapabbhārabhāvena kālena kālaṃ samāpajjanena ca nibbānaṃ patipesitacittā. <bold>Niccaṃ daḷhaparakkamā</bold>ti vattapaṭipattīsu diṭṭhadhammasukhavihārānuyogena sabbakālaṃ asithilaparakkamā. <bold>Ramanti dhammaratiyā, hitvāna lokiyaṃ rati</bold>nti loke viditatāya lokapariyāpannatāya ca lokiyaṃ rūpārammaṇādiratiṃ pahāya maggapaññāya pajahitvā lokuttaradhammaratiyā aggaphalanibbānābhiratiyā ca ramanti abhiramantīti.</paragraph>
    <centered line="560">Kimilattheragāthāvaṇṇanā niṭṭhitā.</centered>
    <subhead line="561">9. Nandattheragāthāvaṇṇanā</subhead>
    <paragraph line="562"><bold>Ayoniso manasikārā</bold>ti āyasmato nandattherassa gāthā. Kā uppatti? Ayaṃ kira padumuttarassa bhagavato kāle haṃsavatīnagare kulagehe nibbattitvā viññutaṃ patto bhagavato santike dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā sayampi taṃ ṭhānantaraṃ patthento bhagavato bhikkhusaṅghassa ca pūjāsakkārabahulaṃ mahādānaṃ pavattetvā, ‘‘ahampi anāgate tumhādisassa buddhassa evarūpo sāvako bhaveyya’’nti paṇidhānaṃ katvā tato paṭṭhāya devamanussesu saṃsaranto atthadassissa bhagavato kāle vinatāya nāma nadiyā mahanto kacchapo hutvā nibbatto ekadivasaṃ satthāraṃ nadiyā pāraṃ gantuṃ tīre ṭhitaṃ disvā sayaṃ bhagavantaṃ tāretukāmo satthu pādamūle nipajji <pageBreak edition="Pali Text Society" number="2.0032" />. Satthā tassa ajjhāsayaṃ oloketvā piṭṭhiṃ abhiruhi. So haṭṭhatuṭṭho vegena sotaṃ chindanto sīghataraṃ paratīrameva pāpesi. Bhagavā tassa anumodanaṃ vadanto bhāviniṃ sampattiṃ kathetvā pakkāmi.</paragraph>
    <paragraph line="563">So <pageBreak edition="Myanmar" number="1.0352" /><pageBreak edition="Vipassana Research Institut" number="1.0300" /> tena puññakammena sugatīsuyeva saṃsaranto imasmiṃ buddhuppāde kapilavatthusmiṃ suddhodanamahārājassa putto hutvā mahāpajāpatiyā gotamiyā kucchimhi nibbatti. Tassa nāmaggahaṇadivase ñātisaṅghaṃ nandento jātoti <bold>nando</bold>tveva nāmaṃ akaṃsu. Tassa vayappattakāle satthā pavattavaradhammacakko lokānuggahaṃ karonto kapilavatthuṃ gantvā ñātisamāgame pokkharavassaṃ aṭṭhuppattiṃ katvā <bold>vessantarajātakaṃ</bold> (jā. 2.22.1655 ādayo) kathetvā dutiyadivase piṇḍāya paviṭṭho ‘‘uttiṭṭhe nappamajjeyyā’’ti (dha. pa. 168) gāthāya pitaraṃ sotāpattiphale patiṭṭhāpetvā nivesanaṃ gantvā ‘‘dhammaṃ care sucarita’’nti (dha. pa. 169) gāthāya mahāpajāpatiṃ sotāpattiphale rājānaṃ sakadāgāmiphale patiṭṭhāpetvā tatiye divase nandakumārassa abhisekanivesanappavesanavivāhamaṅgalesu vattamānesu piṇḍāya pavisitvā nandakumārassa hatthe pattaṃ datvā maṅgalaṃ vatvā tassa hatthato pattaṃ agahetvāva vihāraṃ gato taṃ pattahatthaṃ vihāraṃ āgataṃ anicchamānaṃyeva pabbājetvā tathā pabbajitattāyeva anabhiratiyā pīḷitaṃ ñatvā upāyena tassa taṃ anabhiratiṃ vinodesi. So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.49.148-163) –</paragraph>
    <gatha1 line="564">‘‘Atthadassī tu bhagavā, sayambhū lokanāyako;</gatha1>
    <gathalast line="565">Vinatānadiyā tīraṃ, upāgacchi tathāgato.</gathalast>
    <gatha1 line="566">‘‘Udakā abhinikkhamma, kacchapo vārigocaro;</gatha1>
    <gathalast line="567">Buddhaṃ tāretukāmohaṃ, upesiṃ lokanāyakaṃ.</gathalast>
    <gatha1 line="568">‘‘Abhirūhatu maṃ buddho, atthadassī mahāmuni;</gatha1>
    <gathalast line="569">Ahaṃ taṃ tārayissāmi, dukkhassantakaro tuvaṃ.</gathalast>
    <gatha1 line="570">‘‘Mama saṅkappamaññāya, atthadassī mahāyaso;</gatha1>
    <gathalast line="571">Abhirūhitvā me piṭṭhiṃ, aṭṭhāsi lokanāyako.</gathalast>
    <gatha1 line="572">‘‘Yato sarāmi attānaṃ, yato pattosmi viññutaṃ;</gatha1>
    <gathalast line="573">Sukhaṃ me tādisaṃ natthi, phuṭṭhe pādatale yathā.</gathalast>
    <gatha1 line="574">‘‘Uttaritvāna sambuddho, atthadassī mahāyaso;</gatha1>
    <gathalast line="575">Naditīramhi ṭhatvāna, imā gāthā abhāsatha.</gathalast>
    <gatha1 line="576">‘‘Yāvatā <pageBreak edition="Myanmar" number="1.0353" /> vattate cittaṃ, gaṅgāsotaṃ tarāmahaṃ;</gatha1>
    <gathalast line="577">Ayañca kacchapo rājā, tāresi mama paññavā.</gathalast>
    <gatha1 line="578">‘‘Iminā buddhataraṇena, mettacittavatāya ca;</gatha1>
    <gathalast line="579">Aṭṭhārase kappasate, devaloke ramissati.</gathalast>
    <gatha1 line="580">‘‘Devalokā <pageBreak edition="Vipassana Research Institut" number="1.0301" /> idhāgantvā, sukkamūlena codito;</gatha1>
    <gathalast line="581">Ekāsane nisīditvā, kaṅkhāsotaṃ tarissati.</gathalast>
    <gatha1 line="582">‘‘Yathāpi bhaddake khette, bījaṃ appampi ropitaṃ;</gatha1>
    <gathalast line="583">Sammādhāraṃ pavecchante, phalaṃ toseti kassakaṃ.</gathalast>
    <gatha1 line="584">‘‘Tathevidaṃ buddhakhettaṃ, sammāsambuddhadesitaṃ;</gatha1>
    <gathalast line="585">Sammādhāraṃ pavecchante, phalaṃ maṃ tosayissati.</gathalast>
    <gatha1 line="586">‘‘Padhānapahitattomhi, upasanto nirūpadhi;</gatha1>
    <gathalast line="587">Sabbāsave pariññāya, viharāmi anāsavo.</gathalast>
    <gatha1 line="588">‘‘Aṭṭhārase kappasate, yaṃ kammamakariṃ tadā;</gatha1>
    <gathalast line="589">Duggatiṃ nābhijānāmi, taraṇāya idaṃ phalaṃ.</gathalast>
    <gatha1 line="590">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="591">Arahattaṃ pana patvā vimuttisukhaṃ anubhavanto ‘‘aho satthu upāyakosallaṃ, yenāhaṃ bhavapaṅkato uddharitvā nibbānathale patiṭṭhāpito’’ti attano pahīnasaṃkilesaṃ paṭiladdhañca sukhaṃ paccavekkhitvā sañjātasomanasso udānavasena –</paragraph>
    <hangnum line="592" number="157"></hangnum>
    <gatha1 line="593"> ‘‘Ayoniso manasikārā, maṇḍanaṃ anuyuñjisaṃ;</gatha1>
    <gathalast line="594">Uddhato capalo cāsiṃ, kāmarāgena aṭṭito.</gathalast>
    <hangnum line="595" number="158"></hangnum>
    <gatha1 line="596"> ‘‘Upāyakusalenāhaṃ, buddhenādiccabandhunā;</gatha1>
    <gathalast line="597">Yoniso paṭipajjitvā, bhave cittaṃ udabbahi’’nti. – gāthādvayaṃ abhāsi;</gathalast>
    <paragraph line="598">Tattha <pageBreak edition="Pali Text Society" number="2.0033" /><bold>ayoniso manasikārā</bold>ti anupāyamanasikārato asubhaṃ kāyaṃ subhato manasi karitvā subhato manasikārahetu, asubhaṃ <pageBreak edition="Myanmar" number="1.0354" /> kāyaṃ subhasaññāyāti attho. <bold>Maṇḍana</bold>nti hatthūpagādiābharaṇehi ceva mālāgandhādīhi ca attabhāvassa alaṅkaraṇaṃ. <bold>Anuyuñjisa</bold>nti anuyuñjiṃ, sarīrassa vibhūsanappasuto ahosinti attho. <bold>Uddhato</bold>ti jātigottarūpayobbanamadādīhi uddhato avūpasantacitto. <bold>Capalo</bold>ti vanamakkaṭo viya anavaṭṭhitacittatāya lolo, kāyamaṇḍanavatthamaṇḍanādicāpalye yuttatāya vā capalo <bold>ca. Āsi</bold>nti ahosiṃ. <bold>Kāmarāgenā</bold>ti vatthukāmesu chandarāgena <bold>aṭṭito</bold> pīḷito vibādhito āsinti yojanā.</paragraph>
    <paragraph line="599"><bold>Upāyakusalenā</bold>ti <pageBreak edition="Vipassana Research Institut" number="1.0302" /> vineyyānaṃ damanūpāyacchekena kovidena <bold>buddhena</bold> bhagavatā hetubhūtena. Hetuatthe hi etaṃ karaṇavacanaṃ. Paluṭṭhamakkaṭīdevaccharādassanena hi upakkitavādacodanāya attano kāmarāgāpanayanaṃ sandhāya vadati. Bhagavā hi āyasmantaṃ nandattheraṃ paṭhamaṃ janapadakalyāṇiṃ upādāya ‘‘yathāyaṃ makkaṭī, evaṃ kakuṭapādiniyo upādāya janapadakalyāṇī’’ti mahatiyā āṇiyā khuddakaṃ āṇiṃ nīharanto chaḍḍako viya, sinehapānena sarīraṃ kiledetvā vamanavirecanehi dosaṃ nīharanto bhisakko viya ca kakuṭapādinidassanena janapadakalyāṇiyaṃ virattacittaṃ kāretvā puna upakkitavādena kakuṭapādinīsupi cittaṃ virājetvā sammadeva samathavipassanānuyogena ariyamagge patiṭṭhāpesi. Tena vuttaṃ <bold>‘‘yoniso paṭipajjitvā, bhave cittaṃ udabbahi’’</bold>nti. Upāyena ñāyena sammadeva samathavipassanāya visuddhipaṭipadaṃ paṭipajjitvā bhave saṃsārapaṅke nimuggañca me cittaṃ ariyamaggena hatthena uttāriṃ, nibbānathale patiṭṭhāpesinti attho.</paragraph>
    <paragraph line="600">Imaṃ udānaṃ udānetvā thero punadivase bhagavantaṃ upasaṅkamitvā evamāha – ‘‘yaṃ me, bhante, bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ, muñcāmahaṃ, bhante, bhagavantaṃ etasmā paṭissavā’’ti (udā. 22). Bhagavāpi, ‘‘yadeva kho te, nanda, anupādāya āsavehi cittaṃ vimuttaṃ, athāhaṃ mutto etasmā paṭissavā’’ti (udā. 22) āha. Athassa <pageBreak edition="Pali Text Society" number="2.0034" /> bhagavā savisesaṃ <pageBreak edition="Myanmar" number="1.0355" /> indriyesu guttadvārataṃ ñatvā taṃ guṇaṃ vibhāvento, ‘‘etadaggaṃ, bhikkhave, mama sāvakānaṃ bhikkhūnaṃ indriyesu guttadvārānaṃ yadidaṃ nando’’ti (a. ni. 1.219, 230) indriyesu guttadvārabhāvena aggaṭṭhāne ṭhapesi. Thero hi ‘‘yamevāhaṃ indriyānaṃ asaṃvaraṃ nissāya imaṃ vippakāraṃ patto, tamevāhaṃ suṭṭhu niggahessāmī’’ti ussāhajāto balavahirottappo tattha ca katādhikārattā indriyasaṃvare ukkaṃsapāramiṃ agamāsīti.</paragraph>
    <centered line="601">Nandattheragāthāvaṇṇanā niṭṭhitā.</centered>
    <subhead line="602">10. Sirimattheragāthāvaṇṇanā</subhead>
    <paragraph line="603"><bold>Pare ca naṃ pasaṃsantī</bold>ti āyasmato sirimattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto padumuttarassa bhagavato pāramiyo pūretvā tusitabhavane ṭhitakāle brāhmaṇakule nibbattitvā viññutaṃ patto tiṇṇaṃ vedānaṃ <pageBreak edition="Vipassana Research Institut" number="1.0303" /> pāragū sanighaṇḍukeṭubhānaṃ sakkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo nekkhammajjhāsayatāya kāme pahāya tāpasapabbajjaṃ pabbajitvā caturāsītisahassaparimāṇena tāpasagaṇena parivuto himavantappadese devatābhinimmite assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu āgataniyāmena ca buddhaguṇe anussaritvā atīte buddhe uddissa aññatarasmiṃ nadīnivattane pulinacetiyaṃ katvā pūjāsakkārābhirato ahosi. Taṃ disvā tāpasā, ‘‘kaṃ uddissa ayaṃ pūjāsakkāro karīyatī’’ti pucchiṃsu. So tesaṃ lakkhaṇamante āharitvā tattha āgatāni mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi. Taṃ sutvā tepi tāpasā pasannamānasā tato paṭṭhāya sammāsambuddhaṃ uddissa thūpapūjaṃ karontā viharanti.</paragraph>
    <paragraph line="604">Tena ca samayena padumuttarabodhisatto tusitakāyā cavitvā mātukucchiṃ okkanto hoti. Carimabhave dvattiṃsa pubbanimittāni pāturahesuṃ <pageBreak edition="Myanmar" number="1.0356" />, sabbe ca acchariyabbhūtadhammā. Tāpaso tāni antevāsikānaṃ dassetvā bhiyyosomattāya sammāsambuddhesu tesaṃ pasādaṃ vaḍḍhetvā kālaṃ katvā brahmaloke nibbattitvā tehi attano sarīrassa pūjāya karīyamānāya dissamānarūpo āgantvā, ‘‘ahaṃ tumhākaṃ ācariyo brahmaloke nibbatto, tumhe appamattā pulinacetiyapūjamanuyuñjatha, bhāvanāya <pageBreak edition="Pali Text Society" number="2.0035" /> ca yuttappayuttā hothā’’ti vatvā brahmalokameva gato.</paragraph>
    <paragraph line="605">Evaṃ so devamanussesu saṃsaranto imasmiṃ buddhuppāde sāvatthiyaṃ gahapatikule nibbatti, tassa jātadivasato paṭṭhāya tasmiṃ kule sirisampattiyā vaḍḍhamānattā <bold>sirimā</bold>tveva nāmaṃ akaṃsu. Tassa padasā gamanakāle kaniṭṭhabhātā nibbatti, tassa ‘‘ayaṃ siriṃ vaḍḍhento jāto’’ti <bold>sirivaḍḍho</bold>ti nāmaṃ akaṃsu. Te ubhopi jetavanappaṭiggahaṇe buddhānubhāvaṃ disvā paṭiladdhasaddhā pabbajiṃsu. Tesu sirivaḍḍho na tāva uttarimanussadhammassa lābhī ahosi, catunnaṃ paccayānaṃ lābhī, gahaṭṭhapabbajitānaṃ sakkato garukato, sirimatthero pana pabbajitakālato paṭṭhāya tādisena kammacchiddena appalābhī ahosi bahujanāsambhāvito, samathavipassanāsu kammaṃ karonto nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.49.111-147) –</paragraph>
    <gatha1 line="606">‘‘Pabbate himavantamhi, devalo nāma tāpaso;</gatha1>
    <gathalast line="607">Tattha me caṅkamo āsi, amanussehi māpito.</gathalast>
    <gatha1 line="608">‘‘Jaṭābhārena <pageBreak edition="Vipassana Research Institut" number="1.0304" /> bharito, kamaṇḍaludharo sadā;</gatha1>
    <gathalast line="609">Uttamatthaṃ gavesanto, vipinā nikkhamiṃ tadā.</gathalast>
    <gatha1 line="610">‘‘Cullāsītisahassāni, sissā mayhaṃ upaṭṭhahuṃ;</gatha1>
    <gathalast line="611">Sakakammābhipasutā, vasanti vipine tadā.</gathalast>
    <gatha1 line="612">‘‘Assamā abhinikkhamma, akaṃ pulinacetiyaṃ;</gatha1>
    <gathalast line="613">Nānāpupphaṃ samānetvā, taṃ cetiyamapūjayiṃ.</gathalast>
    <gatha1 line="614">‘‘Tattha cittaṃ pasādetvā, assamaṃ pavisāmahaṃ;</gatha1>
    <gathalast line="615">Sabbe sissā samāgantvā, etamatthaṃ pucchiṃsu maṃ.</gathalast>
    <gatha1 line="616">‘‘Pulinena <pageBreak edition="Myanmar" number="1.0357" /> kato thūpo, yaṃ tvaṃ deva namassasi;</gatha1>
    <gathalast line="617">Mayampi ñātumicchāma, puṭṭho ācikkha no tuvaṃ.</gathalast>
    <gatha1 line="618">‘‘Niddiṭṭhā nu mantapade, cakkhumanto mahāyasā;</gatha1>
    <gathalast line="619">Te kho ahaṃ namassāmi, buddhaseṭṭhe mahāyase.</gathalast>
    <gatha1 line="620">‘‘Kīdisā te mahāvīrā, sabbaññū lokanāyakā;</gatha1>
    <gathalast line="621">Kathaṃvaṇṇā kathaṃsīlā, kīdisā te mahāyasā.</gathalast>
    <gatha1 line="622">‘‘Bāttiṃsalakkhaṇā buddhā, cattālīsadijāpi ca;</gatha1>
    <gathalast line="623">Nettā gopakhumā tesaṃ, jiñjukā phalasannibhā.</gathalast>
    <gatha1 line="624">‘‘Gacchamānā ca te buddhā, yugamattañca pekkhare;</gatha1>
    <gathalast line="625">Na tesaṃ jāṇu nadati, sandhisaddo na suyyati.</gathalast>
    <gatha1 line="626">‘‘Gacchamānā ca sugatā, uddharantāva gacchare;</gatha1>
    <gathalast line="627">Paṭhamaṃ dakkhiṇaṃ pādaṃ, buddhānaṃ esa dhammatā.</gathalast>
    <gatha1 line="628">‘‘Asambhītā ca te buddhā, migarājāva kesarī;</gatha1>
    <gathalast line="629">Nevukkaṃsenti attānaṃ, no ca vambhenti pāṇinaṃ.</gathalast>
    <gatha1 line="630">‘‘Mānāvamānato muttā, samā sabbesu pāṇisu;</gatha1>
    <gathalast line="631">Anattukkaṃsakā buddhā, buddhānaṃ esa dhammatā.</gathalast>
    <gatha1 line="632">‘‘Uppajjantā ca sambuddhā, ālokaṃ dassayanti te;</gatha1>
    <gathalast line="633">Chappakāraṃ pakampenti, kevalaṃ vasudhaṃ imaṃ.</gathalast>
    <gatha1 line="634">‘‘Passanti nirayañcete, nibbāti nirayo tadā;</gatha1>
    <gathalast line="635">Pavassati mahāmegho, buddhānaṃ esa dhammatā.</gathalast>
    <gatha1 line="636">‘‘Īdisā te mahānāgā, atulā ca mahāyasā;</gatha1>
    <gathalast line="637">Vaṇṇato anatikkantā, appameyyā tathāgatā.</gathalast>
    <gatha1 line="638">‘‘Anumodiṃsu me vākyaṃ, sabbe sissā sagāravā;</gatha1>
    <gathalast line="639">Tathā ca paṭipajjiṃsu, yathāsatti yathābalaṃ.</gathalast>
    <gatha1 line="640">‘‘Paṭipūjenti <pageBreak edition="Vipassana Research Institut" number="1.0305" /> pulinaṃ, sakakammābhilāsino;</gatha1>
    <gathalast line="641">Saddahantā mama vākyaṃ, buddhasakkatamānasā.</gathalast>
    <gatha1 line="642">‘‘Tadā <pageBreak edition="Myanmar" number="1.0358" /> cavitvā tusitā, devaputto mahāyaso;</gatha1>
    <gathalast line="643">Uppajji mātukucchimhi, dasasahassi kampatha.</gathalast>
    <gatha1 line="644">‘‘Assamassāvidūramhi, caṅkamamhi ṭhito ahaṃ;</gatha1>
    <gathalast line="645">Sabbe sissā samāgantvā, āgacchuṃ mama santike.</gathalast>
    <gatha1 line="646">‘‘Usabhova mahī nadati, migarājāva kūjati;</gatha1>
    <gathalast line="647">Susumārova saḷati, kiṃ vipāko bhavissati.</gathalast>
    <gatha1 line="648">‘‘Yaṃ pakittemi sambuddhaṃ, sikatāthūpasantike;</gatha1>
    <gathalast line="649">So dāni bhagavā satthā, mātukucchimupāgami.</gathalast>
    <gatha1 line="650">‘‘Tesaṃ dhammakathaṃ vatvā, kittayitvā mahāmuniṃ;</gatha1>
    <gathalast line="651">Uyyojetvā sake sisse, pallaṅkamābhujiṃ ahaṃ.</gathalast>
    <gatha1 line="652">‘‘Balañca vata me khīṇaṃ, byādhinā paramena taṃ;</gatha1>
    <gathalast line="653">Buddhaseṭṭhaṃ saritvāna, tattha kālaṅkato ahaṃ.</gathalast>
    <gatha1 line="654">‘‘Sabbe sissā samāgantvā, akaṃsu citakaṃ tadā;</gatha1>
    <gathalast line="655">Kaḷevarañca me gayha, citakaṃ abhiropayuṃ.</gathalast>
    <gatha1 line="656">‘‘Citakaṃ parivāretvā, sīse katvāna añjaliṃ;</gatha1>
    <gathalast line="657">Sokasallaparetā te, vikkandiṃsu samāgatā.</gathalast>
    <gatha1 line="658">‘‘Tesaṃ lālappamānānaṃ, agamaṃ citakaṃ tadā;</gatha1>
    <gathalast line="659">Ahaṃ ācariyo tumhaṃ, mā socittha sumedhasā.</gathalast>
    <gatha1 line="660">‘‘Sadatthe vāyameyyātha, rattindivamatanditā;</gatha1>
    <gathalast line="661">Mā vo pamattā ahuttha, khaṇo vo paṭipādito.</gathalast>
    <gatha1 line="662">‘‘Sake sissenusāsitvā, devalokaṃ punāgamiṃ;</gatha1>
    <gathalast line="663">Aṭṭhārasa ca kappāni, devaloke ramāmahaṃ.</gathalast>
    <gatha1 line="664">‘‘Satānaṃ pañcakkhattuñca, cakkavattī ahosahaṃ;</gatha1>
    <gathalast line="665">Anekasatakkhattuñca, devarajjamakārayiṃ.</gathalast>
    <gatha1 line="666">‘‘Avasesesu kappesu, vokiṇṇo saṃsariṃ ahaṃ;</gatha1>
    <gathalast line="667">Duggatiṃ nābhijānāmi, uppādassa idaṃ phalaṃ.</gathalast>
    <gatha1 line="668">‘‘Yathā <pageBreak edition="Myanmar" number="1.0359" /> komudike māse, bahū pupphanti pādapā;</gatha1>
    <gathalast line="669">Tathevāhampi samaye, pupphitomhi mahesinā.</gathalast>
    <gatha1 line="670">‘‘Vīriyaṃ me dhuradhorayhaṃ, yogakkhemādhivāhanaṃ;</gatha1>
    <gathalast line="671">Nāgova bandhanaṃ chetvā, viharāmi anāsavo.</gathalast>
    <gatha1 line="672">‘‘Satasahassito <pageBreak edition="Vipassana Research Institut" number="1.0306" /> kappe, yaṃ buddhamabhikittayiṃ;</gatha1>
    <gathalast line="673">Duggatiṃ nābhijānāmi, kittanāya idaṃ phalaṃ.</gathalast>
    <gatha1 line="674">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="675">Chaḷabhiññañhi samānaṃ āyasmantaṃ sirimattheraṃ ‘‘ariyo’’ti ajānantā puthujjanā bhikkhū sāmaṇerā ca appalābhitāya lokassa anabhigatabhāvena asambhāventā yaṃkiñci kathetvā garahanti. Sirivaḍḍhattheraṃ pana paccayānaṃ lābhibhāvena lokassa sakkatagarukatabhāvato sambhāventā pasaṃsanti. Thero ‘‘avaṇṇārahassa nāma vaṇṇabhaṇanaṃ, vaṇṇārahassa ca avaṇṇabhaṇanaṃ assa puthujjanabhāvassa doso’’ti puthujjanabhāvañca garahanto –</paragraph>
    <hangnum line="676" number="159"></hangnum>
    <gatha1 line="677"> ‘‘Pare ca naṃ pasaṃsanti, attā ce asamāhito;</gatha1>
    <gathalast line="678">Moghaṃ pare pasaṃsanti, attā hi asamāhito.</gathalast>
    <hangnum line="679" number="160"></hangnum>
    <gatha1 line="680"> ‘‘Pare ca naṃ garahanti, attā ce susamāhito;</gatha1>
    <gathalast line="681">Moghaṃ pare garahanti, attā hi susamāhito’’ti.</gathalast>
    <paragraph line="682">– Gāthādvayamabhāsi.</paragraph>
    <paragraph line="683">Tattha <bold>pare</bold>ti attato aññe pare nāma, idha pana paṇḍitehi aññe bālā pareti adhippetā. Tesañhi ajānitvā apariyogāhetvā bhāsanato garahā viya pasaṃsāpi appamāṇabhūtā. <bold>Na</bold>nti naṃ puggalaṃ. <bold>Pasaṃsantī</bold>ti aviddasubhāvena taṇhāvipannatāya vā, atha vā abhūtaṃyeva <pageBreak edition="Pali Text Society" number="2.0036" /> puggalaṃ ‘‘asuko bhikkhu jhānalābhī, ariyo’’ti vā abhūtaguṇaropanena kittenti abhitthavanti. Yo panettha <bold>ca</bold>-saddo, so <pageBreak edition="Myanmar" number="1.0360" /> attūpanayattho. Tena pare naṃ puggalaṃ pasaṃsanti ca, tañca kho tesaṃ pasaṃsanamattaṃ, na pana tasmiṃ pasaṃsāya vatthu atthīti imamatthaṃ dasseti. <bold>Attā ce asamāhito</bold>ti yaṃ puggalaṃ pare pasaṃsanti, so ce sayaṃ asamāhito maggasamādhinā phalasamādhinā upacārappanāsamādhimatteneva vā na samāhito, samādhānassa paṭipakkhabhūtānaṃ kilesānaṃ appahīnattā vikkhitto vibbhantacitto hoti ceti attho. ‘‘Asamāhito’’ti ca etena samādhinimittānaṃ guṇānaṃ abhāvaṃ dasseti. <bold>Mogha</bold>nti bhāvanapuṃsakaniddeso ‘‘visamaṃ candimasūriyā parivattantī’’tiādīsu viya. <bold>Pare pasaṃsantī</bold>ti ye taṃ asamāhitaṃ puggalaṃ pasaṃsanti, te moghaṃ mudhā amūlakaṃ pasaṃsanti. Kasmā? <bold>Attā hi asamāhito</bold> yasmā tassa puggalassa cittaṃ asamāhitaṃ, tasmāti attho.</paragraph>
    <paragraph line="684">Dutiyagāthāyaṃ <bold>garahantī</bold>ti attano aviddasubhāvena dosantarāya vā ariyaṃ jhānalābhiñca samānaṃ <pageBreak edition="Vipassana Research Institut" number="1.0307" /> ‘‘asuko bhikkhu jāgariyaṃ nānuyuñjati antamaso goduhanamattampi kālaṃ kevalaṃ kāyadaḷhibahulo niddārāmo bhassārāmo saṅgaṇikārāmo viharatī’’tiādinā appaṭipajjamānatāvibhāvanena vā guṇaparidhaṃsanena vā garahanti nindanti, upakkosanti vāti attho. Sesaṃ paṭhamagāthāya vuttapariyāyena veditabbaṃ. Evaṃ therena imāhi gāthāhi attano nikkilesabhāve sirivaḍḍhassa ca sakilesabhāve pakāsite taṃ sutvā sirivaḍḍho saṃvegajāto vipassanaṃ paṭṭhapetvā nacirasseva sadatthaṃ paripūresi, garahakapuggalā ca theraṃ khamāpesuṃ.</paragraph>
    <centered line="685">Sirimattheragāthāvaṇṇanā niṭṭhitā.</centered>
    <centered line="686">Dutiyavaggavaṇṇanā niṭṭhitā.</centered>
    <title line="687">3. Tatiyavaggo</title>
    <subhead line="688">1. Uttarattheragāthāvaṇṇanā</subhead>
    <paragraph line="689"><bold>Khandhā</bold><pageBreak edition="Myanmar" number="1.0361" /><pageBreak edition="Vipassana Research Institut" number="1.0308" /><bold>mayā pariññātā</bold>ti āyasmato uttarattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito catunavute kappe siddhatthassa bhagavato <pageBreak edition="Pali Text Society" number="2.0037" /> kāle kulagehe nibbattitvā viññutaṃ patto sāsane laddhappasādo hutvā upāsakattaṃ paṭivedesi. So satthari parinibbute attano ñātake sannipātetvā bahuṃ pūjāsakkāraṃ sambharitvā dhātupūjaṃ akāsi. So tena puññakammena devamanussesu saṃsaranto imasmiṃ buddhuppāde sākete brāhmaṇakule nibbattitvā <bold>uttaro</bold>ti laddhanāmo vayappatto kenacideva karaṇīyena sāvatthiṃ gato kaṇḍambamūle kataṃ yamakapāṭihāriyaṃ disvā pasīditvā puna <bold>kāḷakārāmasutta</bold>desanāya (a. ni. 4.24) abhivaḍḍhamānasaddho pabbajitvā satthārā saddhiṃ rājagahaṃ gantvā upasampajjitvā tattheva vasanto vipassanaṃ paṭṭhapetvā nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.49.106-110) –</paragraph>
    <gatha1 line="690">‘‘Nibbute lokanāthamhi, siddhatthe lokanāyake;</gatha1>
    <gathalast line="691">Mama ñātī samānetvā, dhātupūjaṃ akāsahaṃ.</gathalast>
    <gatha1 line="692">‘‘Catunnavutito kappe, yaṃ dhātumabhipūjayiṃ;</gatha1>
    <gathalast line="693">Duggatiṃ nābhijānāmi, dhātupūjāyidaṃ phalaṃ.</gathalast>
    <gatha1 line="694">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="695">Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ rājagahato sāvatthiṃ upagato bhikkhūhi ‘‘kiṃ, āvuso, pabbajjākiccaṃ tayā matthakaṃ pāpita’’nti puṭṭho aññaṃ byākaronto –</paragraph>
    <hangnum line="696" number="161"></hangnum>
    <gatha1 line="697"> ‘‘Khandhā mayā pariññātā, taṇhā me susamūhatā;</gatha1>
    <gathalast line="698">Bhāvitā mama bojjhaṅgā, patto me āsavakkhayo.</gathalast>
    <hangnum line="699" number="162"></hangnum>
    <gatha1 line="700"> ‘‘Sohaṃ <pageBreak edition="Myanmar" number="1.0362" /><pageBreak edition="Vipassana Research Institut" number="1.0309" /> khandhe pariññāya, abbahitvāna jāliniṃ;</gatha1>
    <gathalast line="701">Bhāvayitvāna bojjhaṅge, nibbāyissaṃ anāsavo’’ti. – gāthādvayaṃ abhāsi;</gathalast>
    <paragraph line="702">Tattha <bold>khandhā</bold>ti pañcupādānakkhandhā. <bold>Pariññātā</bold>ti ‘‘idaṃ dukkhaṃ, na ito bhiyyo’’ti paricchijja ñātā bhāvitā. Tena dukkhassa ariyasaccassa pariññābhisamayamāha. <bold>Taṇhā</bold>ti tasati paritasatīti taṇhā. <bold>Susamūhatā</bold>ti samugghāṭitā. Etena samudayasaccassa pahānābhisamayaṃ vadati. <bold>Bhāvitā mama bojjhaṅgā</bold>ti bodhisaṅkhātāya satiādidhammasāmaggiyā, taṃsamaṅgino vā bodhisaṅkhātassa ariyapuggalassa aṅgāti bojjhaṅgā. Satidhammavicayavīriyapītipassaddhisamādhiupekkhāsaṅkhātā maggapariyāpannā dhammā mayā bhāvitā uppāditā vaḍḍhitā. Bojjhaṅgaggahaṇeneva cettha taṃsahacaritatāya sabbe maggadhammā, sabbe ca bodhipakkhiyadhammā gahitāti daṭṭhabbā. Eteneva maggasaccassa bhāvanābhisamayaṃ dasseti. <bold>Patto me āsavakkhayo</bold>ti kāmāsavādayo āsavā khīyanti etthāti āsavakkhayoti laddhanāmo asaṅkhatadhammo mayā <pageBreak edition="Pali Text Society" number="2.0038" /> patto adhigato. Etena nirodhasaccassa sacchikiriyābhisamayaṃ katheti. Ettāvatā attano saupādisesanibbānasampattiṃ dasseti.</paragraph>
    <paragraph line="703">Idāni pana anupādisesanibbānasampattiṃ dassento <bold>‘‘soha’’</bold>ntiādinā dutiyaṃ gāthamāha. Tassattho – sohaṃ evaṃ vuttanayena <bold>khandhe pariññāya</bold> parijānitvā, tathā parijānanto eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṃsibbanākāraṃ punappunaṃ pavattisaṅkhātaṃ jālaṃ etassa atthīti <bold>jālinī</bold>ti laddhanāmaṃ taṇhaṃ <bold>abbahitvāna</bold> mama cittasantānato uddharitvā, tathā naṃ uddharantoyeva vuttappabhede <bold>bojjhaṅge bhāvayitvāna</bold> te bhāvanāpāripūriṃ pāpetvā tato eva <bold>anāsavo</bold> hutvā ṭhito idāni carimakacittanirodhena anupādāno viya jātavedo <bold>nibbāyissaṃ</bold> parinibbāyissāmīti.</paragraph>
    <centered line="704">Uttarattheragāthāvaṇṇanā niṭṭhitā.</centered>
    <subhead line="705">2. Bhaddajittheragāthāvaṇṇanā</subhead>
    <paragraph line="706"><bold>Panādo</bold><pageBreak edition="Myanmar" number="1.0363" /><bold>nāma so rājā</bold>ti āyasmato bhaddajittherassa gāthā. Kā uppatti? Ayaṃ kira padumuttarassa bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu pāraṃ gantvā kāme pahāya tāpasapabbajjaṃ pabbajitvā araññāyatane assamaṃ kāretvā vasanto ekadivasaṃ <pageBreak edition="Vipassana Research Institut" number="1.0310" /> satthāraṃ ākāsena gacchantaṃ disvā pasannamānaso añjaliṃ paggayha aṭṭhāsi. Satthā tassa ajjhāsayaṃ ñatvā ākāsato otari. Otiṇṇassa pana bhagavato madhuñca bhisamuḷālañca sappiñca khīrañca upanāmesi, tassa taṃ bhagavā anukampaṃ upādāya paṭiggahetvā anumodanaṃ vatvā pakkāmi. So tena puññakammena tusite nibbatto tattha yāvatāyukaṃ ṭhatvā tato aparāparaṃ sugatīsuyeva saṃsaranto vipassissa bhagavato kāle mahaddhano seṭṭhi hutvā aṭṭhasaṭṭhibhikkhusahassaṃ bhojetvā ticīvarena acchādesi.</paragraph>
    <paragraph line="707">Evaṃ bahuṃ kusalaṃ katvā devaloke nibbattitvā tattha yāvatāyukaṃ ṭhatvā tato cavitvā manussesu uppanno buddhasuññe loke pañca paccekabuddhasatāni catūhi paccayehi upaṭṭhahitvā tato cuto rājakule nibbattitvā rajjaṃ anusāsanto puttaṃ paccekabodhiṃ adhigantvā ṭhitaṃ upaṭṭhahitvā tassa parinibbutassa dhātuyo gahetvā cetiyaṃ katvā pūjesi. Evaṃ tattha tattha tāni puññāni katvā imasmiṃ buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā nibbatti, <bold>bhaddajī</bold>tissa nāmaṃ ahosi. Tassa kira issariyabhogaparivārādisampatti carimabhave <pageBreak edition="Pali Text Society" number="2.0039" /> bodhisattassa viya ahosi.</paragraph>
    <paragraph line="708">Tadā satthā sāvatthiyaṃ vassaṃ vasitvā bhaddajikumāraṃ saṅgaṇhituṃ mahatā bhikkhusaṅghena saddhiṃ bhaddiyanagaraṃ gantvā jātiyāvane vasi tassa ñāṇaparipākaṃ āgamayamāno. Sopi upari pāsāde nisinno sīhapañjaraṃ vivaritvā olokento bhagavato santike dhammaṃ sotuṃ gacchantaṃ mahājanaṃ disvā ‘‘katthāyaṃ mahājano gacchatī’’ti pucchitvā taṃ kāraṇaṃ sutvā sayampi mahatā parivārena satthu santikaṃ gantvā dhammaṃ suṇanto <pageBreak edition="Myanmar" number="1.0364" /> sabbābharaṇapaṭimaṇḍitova sabbakilese khepetvā arahattaṃ pāpuṇi. Tena vuttaṃ <bold>apadāne</bold> (apa. thera 2.56.98-116) –</paragraph>
    <gatha1 line="709">‘‘Oggayha yaṃ pokkharaṇiṃ, nānākuñjarasevitaṃ;</gatha1>
    <gathalast line="710">Uddharāmi bhisaṃ tattha, ghāsahetu ahaṃ tadā.</gathalast>
    <gatha1 line="711">‘‘Bhagavā tamhi samaye, padumuttarasavhayo;</gatha1>
    <gathalast line="712">Rattambaradharo buddho, gacchate anilañjase.</gathalast>
    <gatha1 line="713">‘‘Dhunanto paṃsukūlāni, saddaṃ assosahaṃ tadā;</gatha1>
    <gathalast line="714">Uddhaṃ nijjhāyamānohaṃ, addasaṃ lokanāyakaṃ.</gathalast>
    <gatha1 line="715">‘‘Tattheva ṭhitako santo, āyāciṃ lokanāyakaṃ;</gatha1>
    <gathalast line="716">Madhuṃ bhisehi sahitaṃ, khīraṃ sappiṃ muḷālikaṃ.</gathalast>
    <gatha1 line="717">‘‘Paṭiggaṇhātu <pageBreak edition="Vipassana Research Institut" number="1.0311" /> me buddho, anukampāya cakkhumā;</gatha1>
    <gathalast line="718">Tato kāruṇiko satthā, orohitvā mahāyaso.</gathalast>
    <gatha1 line="719">‘‘Paṭiggaṇhi mamaṃ bhikkhaṃ, anukampāya cakkhumā;</gatha1>
    <gathalast line="720">Paṭiggahetvā sambuddho, akā me anumodanaṃ.</gathalast>
    <gatha1 line="721">‘‘Sukhī hotu mahāpuñña, gati tuyhaṃ samijjhatu;</gatha1>
    <gathalast line="722">Iminā bhisadānena, labhassu vipulaṃ sukhaṃ.</gathalast>
    <gatha1 line="723">‘‘Idaṃ vatvāna sambuddho, jalajuttamanāmako;</gatha1>
    <gathalast line="724">Bhikkhamādāya sambuddho, ākāsenāgamā jino.</gathalast>
    <gatha1 line="725">‘‘Tato bhisaṃ gahetvāna, āgacchiṃ mama assamaṃ;</gatha1>
    <gathalast line="726">Bhisaṃ rukkhe laggetvāna, mama dānaṃ anussariṃ.</gathalast>
    <gatha1 line="727">‘‘Mahāvāto uṭṭhahitvā, sañcālesi vanaṃ tadā;</gatha1>
    <gathalast line="728">Ākāso abhinādittha, asanī ca phalī tadā.</gathalast>
    <gatha1 line="729">‘‘Tato me asanīpāto, matthake nipatī tadā;</gatha1>
    <gathalast line="730">Sohaṃ nisinnako santo, tattha kālaṅkato ahaṃ.</gathalast>
    <gatha1 line="731">‘‘Puññakammena saññutto, tusitaṃ upapajjahaṃ;</gatha1>
    <gathalast line="732">Kaḷevaraṃ me patitaṃ, devaloke ramāmahaṃ.</gathalast>
    <gatha1 line="733">‘‘Chaḷasītisahassāni <pageBreak edition="Myanmar" number="1.0365" />, nāriyo samalaṅkatā;</gatha1>
    <gathalast line="734">Sāyaṃ pātaṃ upaṭṭhanti, bhisadānassidaṃ phalaṃ.</gathalast>
    <gatha1 line="735">‘‘Manussayonimāgantvā, sukhito homahaṃ tadā;</gatha1>
    <gathalast line="736">Bhoge me ūnatā natthi, bhisadānassidaṃ phalaṃ.</gathalast>
    <gatha1 line="737">‘‘Anukampitako tena, devadevena tādinā;</gatha1>
    <gathalast line="738">Sabbāsavā parikkhīṇā, natthi dāni punabbhavo.</gathalast>
    <gatha1 line="739">‘‘Satasahassito kappe, yaṃ bhisaṃ adadiṃ tadā;</gatha1>
    <gathalast line="740">Duggatiṃ nābhijānāmi, bhisadānassidaṃ phalaṃ.</gathalast>
    <gatha1 line="741">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="742">Arahatte pana tena adhigate satthā bhaddiyaseṭṭhiṃ āmantesi – ‘‘tava putto alaṅkatapaṭiyatto dhammaṃ suṇanto arahatte patiṭṭhāsi, tenassa idāneva pabbajituṃ yuttaṃ, no ce pabbajati, parinibbāyissatī’’ti. Seṭṭhi ‘‘na mayhaṃ puttassa daharasseva sato parinibbānena kiccaṃ atthi, pabbājetha na’’nti āha. Taṃ satthā pabbājetvā upasampādetvā tattha sattāhaṃ vasitvā koṭigāmaṃ pāpuṇi, so ca gāmo gaṅgātīre. Koṭigāmavāsino buddhappamukhassa bhikkhusaṅghassa mahādānaṃ pavattesuṃ. Bhaddajitthero satthārā anumodanāya āraddhamattāya bahigāmaṃ gantvā <pageBreak edition="Vipassana Research Institut" number="1.0312" /> ‘‘gaṅgātīre maggasamīpe satthu āgatakāle vuṭṭhahissāmī’’ti samāpattiṃ samāpajjitvā nisīdi. Mahātheresu āgacchantesupi avuṭṭhahitvā satthu āgatakāleyeva vuṭṭhahi. Puthujjanabhikkhū, ‘‘ayaṃ adhunā pabbajito mahātheresu āgacchantesu mānatthaddho hutvā na vuṭṭhāsī’’ti ujjhāyiṃsu. Koṭigāmavāsino satthu bhikkhusaṅghassa ca bahū nāvāsaṅghāṭe bandhiṃsu, satthā ‘‘handassa ānubhāvaṃ pakāsemī’’ti nāvāsaṅghāṭe ṭhatvā, ‘‘kahaṃ, bhaddajī’’ti pucchi. Bhaddajitthero ‘‘esohaṃ, bhante’’ti satthāraṃ upasaṅkamitvā añjaliṃ katvā aṭṭhāsi. Satthā, ‘‘ehi, bhaddaji, amhehi saddhiṃ ekanāvaṃ abhiruhā’’ti. So uppatitvā satthu ṭhitanāvāyaṃ aṭṭhāsi. Satthā gaṅgāmajjhaṃ gatakāle, ‘‘bhaddaji, tayā mahāpanādarājakāle ajjhāvuṭṭharatanapāsādo kaha’’nti āha. ‘‘Imasmiṃ ṭhāne nimuggo’’ti. ‘‘Tena hi, bhaddaji, sabrahmacārīnaṃ kaṅkhaṃ chindā’’ti. Tasmiṃ khaṇe thero <pageBreak edition="Myanmar" number="1.0366" /> satthāraṃ vanditvā iddhibalena gantvā pāsādathūpikaṃ pādaṅgulantarena sannirumbhitvā pañcavīsatiyojanaṃ pāsādaṃ <pageBreak edition="Pali Text Society" number="2.0040" /> gahetvā ākāse uppati, uppatanto ca paññāsa yojanāni pāsādaṃ udakato ukkhipi. Athassa purimabhave ñātakā pāsādagatena lobhena macchakacchapamaṇḍūkā hutvā tasmiṃ pāsāde uṭṭhahante parivattitvā udake patiṃsu. Satthā te patante disvā ‘‘ñātakā te, bhaddaji, kilamantī’’ti āha. Thero satthu vacanena pāsādaṃ vissajjesi. Pāsādo yathāṭhāne eva patiṭṭhahi. Satthā pāraṅgato bhikkhūhi ‘‘kadā, bhante, bhaddajittherena ayaṃ pāsādo ajjhāvuṭṭho’’ti puṭṭho <bold>mahāpanādajātakaṃ</bold> (jā. 1.3.40-41) kathetvā mahājanaṃ dhammāmataṃ pāyesi. Thero pana attano ajjhāvuṭṭhapubbaṃ suvaṇṇapāsādaṃ dassetvā –</paragraph>
    <hangnum line="743" number="163"></hangnum>
    <gatha1 line="744"> ‘‘Panādo nāma so rājā, yassa yūpo suvaṇṇayo;</gatha1>
    <gathalast line="745">Tiriyaṃ soḷasubbedho, ubbhamāhu sahassadhā.</gathalast>
    <hangnum line="746" number="164"></hangnum>
    <gatha1 line="747"> ‘‘Sahassakaṇḍo satageṇḍu, dhajālu haritāmayo;</gatha1>
    <gathalast line="748">Anaccuṃ tattha gandhabbā, cha sahassāni sattadhā’’ti. –</gathalast>
    <unindented line="749">Dvīhi gāthāhi vaṇṇento aññaṃ byākāsi.</unindented>
    <paragraph line="750">Tattha <bold>panādo nāma so rājā</bold>ti atīte panādo nāma so rājā ahosīti attabhāvaantarahitatāya attānaṃ paraṃ viya niddisati. So eva hi rajje ṭhitakālato paṭṭhāya sadā ussāhasampattiādinā mahatā rājānubhāvena mahatā ca kittisaddena samannāgatattā ‘‘rājā mahāpanādo’’ti paññāyittha. <bold>Yassa yūpo suvaṇṇayo</bold>ti yassa rañño ayaṃ yūpo pāsādo suvaṇṇamayo. <bold>Tiriyaṃ soḷasubbedho</bold>ti vitthārato soḷasakaṇḍapātappamāṇo. So pana aḍḍhayojanamatto <pageBreak edition="Vipassana Research Institut" number="1.0313" /> hoti. <bold>Ubbhāmāhu sahassadhā</bold>ti ubbhaṃ uccaṃ evamassa pāsādassa sahassadhā sahassakaṇḍappamāṇamāhu. So pana <pageBreak edition="Myanmar" number="1.0367" /> yojanato pañcavīsatiyojanappamāṇo hoti. Keci panettha gāthāsukhatthaṃ ‘‘āhū’’ti dīghaṃ kataṃ. Āhu ahosīti atthaṃ vadanti.</paragraph>
    <paragraph line="751"><bold>Sahassakaṇḍo</bold>ti sahassabhūmiko. <bold>Satageṇḍū</bold>ti anekasataniyyūhako. <bold>Dhajālū</bold>ti tattha tattha niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. <bold>Haritāmayo</bold>ti cāmīkarasuvaṇṇamayo. Keci pana ‘‘haritajātimaṇisarikkhako’’ti vadanti <pageBreak edition="Pali Text Society" number="2.0041" />. <bold>Gandhabbā</bold>ti naṭā. <bold>Cha sahassāni sattadhā</bold>ti chamattāni gandhabbasahassāni sattadhā tassa pāsādassa sattasu ṭhānesu rañño abhiramāpanatthaṃ nacciṃsūti attho. Te evaṃ naccantāpi rājānaṃ hāsetuṃ nāsakkhiṃsu. Atha sakko devarājā devanaṭe pesetvā samajjaṃ kāresi, tadā rājā hasīti.</paragraph>
    <centered line="752">Bhaddajittheragāthāvaṇṇanā niṭṭhitā.</centered>
    <subhead line="753">3. Sobhitattheragāthāvaṇṇanā</subhead>
    <paragraph line="754"><bold>Satimā paññavā</bold>ti āyasmato sobhitattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle haṃsavatīnagare kulagehe nibbattitvā vayappatto satthu dhammadesanaṃ suṇanto satthāraṃ ekaṃ bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā sayampi taṃ ṭhānantaraṃ uddissa patthanaṃ katvā puññāni katvā sugatīsuyeva saṃsaranto sumedhassa bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu nipphattiṃ gantvā nekkhammādhimutto gharāvāsaṃ pahāya tāpasapabbajjaṃ pabbajitvā himavantassa samīpe araññāyatane assamaṃ kāretvā vanamūlaphalāphalena yāpento buddhuppādaṃ sutvā sabbattha ekarattivāseneva bhaddavatīnagare satthāraṃ upasaṅkamitvā pasannamānaso ‘‘tuvaṃ satthā ca ketu cā’’tiādīhi chahi gāthāhi abhitthavi <pageBreak edition="Myanmar" number="1.0368" />, satthā cassa bhāviniṃ sampattiṃ pakāsesi. So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti. <bold>Sobhito</bold>tissa nāmaṃ akaṃsu. So aparena samayena satthu dhammadesanaṃ sutvā paṭiladdhasaddho pabbajitvā vipassanaṃ vaḍḍhetvā chaḷabhiñño ahosi. Pubbenivāsañāṇe ciṇṇavasī ca ahosi. Tena vuttaṃ <bold>apadāne</bold> (apa. thera 2.49.46-74) –</paragraph>
    <gatha1 line="755">‘‘Dakkhiṇe <pageBreak edition="Vipassana Research Institut" number="1.0314" /> himavantassa, sukato assamo mama;</gatha1>
    <gathalast line="756">Uttamatthaṃ gavesanto, vasāmi vipine tadā.</gathalast>
    <gatha1 line="757">‘‘Lābhālābhena santuṭṭho, mūlena ca phalena ca;</gatha1>
    <gathalast line="758">Anvesanto ācariyaṃ, vasāmi ekako ahaṃ.</gathalast>
    <gatha1 line="759">‘‘Sumedho nāma sambuddho, loke uppajji tāvade;</gatha1>
    <gathalast line="760">Catusaccaṃ pakāseti, uddharanto mahājanaṃ.</gathalast>
    <gatha1 line="761">‘‘Nāhaṃ suṇomi sambuddhaṃ, napi me koci saṃsati;</gatha1>
    <gathalast line="762">Aṭṭhavasse atikkante, assosiṃ lokanāyakaṃ.</gathalast>
    <gatha1 line="763">‘‘Aggidāruṃ nīharitvā, sammajjitvāna assamaṃ;</gatha1>
    <gathalast line="764">Khāribhāraṃ gahetvāna, nikkhamiṃ vipinā ahaṃ.</gathalast>
    <gatha1 line="765">‘‘Ekarattiṃ vasantohaṃ, gāmesu nigamesu ca;</gatha1>
    <gathalast line="766">Anupubbena candavatiṃ, tadāhaṃ upasaṅkamiṃ.</gathalast>
    <gatha1 line="767">‘‘Bhagavā tamhi samaye, sumedho lokanāyako;</gatha1>
    <gathalast line="768">Uddharanto bahū satte, deseti amataṃ padaṃ.</gathalast>
    <gatha1 line="769">‘‘Janakāyamatikkamma, vanditvā jinasāgaraṃ;</gatha1>
    <gathalast line="770">Ekaṃsaṃ ajinaṃ katvā, santhaviṃ lokanāyakaṃ.</gathalast>
    <gatha1 line="771">‘‘Tuvaṃ satthā ca ketu ca, dhajo yūpo ca pāṇinaṃ;</gatha1>
    <gathalast line="772">Parāyano patiṭṭhā ca, dīpo ca dvipaduttamo.</gathalast>
    <gatha1 line="773">‘‘Nepuñño dassane vīro, tāresi janataṃ tuvaṃ;</gatha1>
    <gathalast line="774">Natthañño tārako loke, tavuttaritaro mune.</gathalast>
    <gatha1 line="775">‘‘Sakkā <pageBreak edition="Myanmar" number="1.0369" /> theve kusaggena, pametuṃ sāgaruttame;</gatha1>
    <gathalast line="776">Na tveva tava sabbaññu, ñāṇaṃ sakkā pametave.</gathalast>
    <gatha1 line="777">‘‘Tuladaṇḍe ṭhapetvāna, mahiṃ sakkā dharetave;</gatha1>
    <gathalast line="778">Natveva tava paññāya, pamāṇamatthi cakkhuma.</gathalast>
    <gatha1 line="779">‘‘Ākāso minituṃ sakkā, rajjuyā aṅgulena vā;</gatha1>
    <gathalast line="780">Natveva tava sabbaññu, sīlaṃ sakkā pametave.</gathalast>
    <gatha1 line="781">‘‘Mahāsamudde udakaṃ, ākāso ca vasundharā;</gatha1>
    <gathalast line="782">Parimeyyāni etāni, appameyyosi cakkhuma.</gathalast>
    <gatha1 line="783">‘‘Chahi gāthāhi sabbaññuṃ, kittayitvā mahāyasaṃ;</gatha1>
    <gathalast line="784">Añjaliṃ paggahetvāna, tuṇhī aṭṭhāsahaṃ tadā.</gathalast>
    <gatha1 line="785">‘‘Yaṃ vadanti sumedhoti, bhūripaññaṃ sumedhasaṃ;</gatha1>
    <gathalast line="786">Bhikkhusaṅghe nisīditvā, imā gāthā abhāsatha.</gathalast>
    <gatha1 line="787">‘‘Yo <pageBreak edition="Vipassana Research Institut" number="1.0315" /> me ñāṇaṃ pakittesi, vippasannena cetasā;</gatha1>
    <gathalast line="788">Tamahaṃ kittayissāmi, suṇātha mama bhāsato.</gathalast>
    <gatha1 line="789">‘‘Sattasattati kappāni, devaloke ramissati;</gatha1>
    <gathalast line="790">Sahassakkhattuṃ devindo, devarajjaṃ karissati.</gathalast>
    <gatha1 line="791">‘‘Anekasatakkhattuñca, cakkavattī bhavissati;</gatha1>
    <gathalast line="792">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="793">‘‘Devabhūto manusso vā, puññakammasamāhito;</gatha1>
    <gathalast line="794">Anūnamanasaṅkappo, tikkhapañño bhavissati.</gathalast>
    <gatha1 line="795">‘‘Tiṃsakappasahassamhi, okkākakulasambhavo;</gatha1>
    <gathalast line="796">Gotamo nāma gottena, satthā loke bhavissati.</gathalast>
    <gatha1 line="797">‘‘Agārā abhinikkhamma, pabbajissatikiñcano;</gatha1>
    <gathalast line="798">Jātiyā sattavassena, arahattaṃ phusissati.</gathalast>
    <gatha1 line="799">‘‘Yato sarāmi attānaṃ, yato pattosmi sāsanaṃ;</gatha1>
    <gathalast line="800">Etthantare na jānāmi, cetanaṃ amanoramaṃ.</gathalast>
    <gatha1 line="801">‘‘Saṃsaritvā <pageBreak edition="Myanmar" number="1.0370" /> bhave sabbe, sampattānubhaviṃ ahaṃ;</gatha1>
    <gathalast line="802">Bhoge me ūnatā natthi, phalaṃ ñāṇassa thomane.</gathalast>
    <gatha1 line="803">‘‘Tiyaggī nibbutā mayhaṃ, bhavā sabbe samūhatā;</gatha1>
    <gathalast line="804">Sabbāsavā parikkhīṇā, natthi dāni punabbhavo.</gathalast>
    <gatha1 line="805">‘‘Tiṃsakappasahassamhi, yaṃ ñāṇamathaviṃ ahaṃ;</gatha1>
    <gathalast line="806">Duggatiṃ nābhijānāmi, phalaṃ ñāṇassa thomane.</gathalast>
    <gatha1 line="807">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="808">So arahattaṃ pana patvā attano pubbenivāsaṃ anupaṭipāṭiyā anussaranto yāva asaññabhave acittakapaṭisandhi, tāva addasa. Tato pañca kappasatāni cittappavattiṃ adisvā avasāneva disvā ‘‘kimeta’’nti <pageBreak edition="Pali Text Society" number="2.0042" /> āvajjento nayavasena ‘‘asaññabhavo bhavissatī’’ti niṭṭhaṃ agamāsi. Tenāha bhagavā – ‘‘atthi, bhikkhave, asaññasattā nāma dīghāyukā devā, tato cuto sobhito idhūpapanno, so etaṃ bhavaṃ jānāti, sobhito anussaratī’’ti (pārā. 232 atthato samānaṃ). Evaṃ nayavasena anussarantassa anussaraṇakosallaṃ disvā satthā theraṃ pubbenivāsaṃ anussarantānaṃ aggaṭṭhāne ṭhapesi. Tato eva cāyaṃ āyasmā savisesaṃ attano pubbenivāsānussatiñāṇaṃ <pageBreak edition="Vipassana Research Institut" number="1.0316" /> tassa ca paccayabhūtaṃ paṭipattiṃ paccavekkhitvā somanassajāto tadatthadīpanaṃ udānaṃ udānento –</paragraph>
    <hangnum line="809" number="165"></hangnum>
    <gatha1 line="810"> ‘‘Satimā paññavā bhikkhu, āraddhabalavīriyo;</gatha1>
    <gathalast line="811">Pañca kappasatānāhaṃ, ekarattiṃ anussariṃ.</gathalast>
    <hangnum line="812" number="166"></hangnum>
    <gatha1 line="813"> ‘‘Cattāro satipaṭṭhāne, satta aṭṭha ca bhāvayaṃ;</gatha1>
    <gathalast line="814">Pañca kappasatānāhaṃ, ekarattiṃ anussari’’nti. – gāthādvayaṃ abhāsi;</gathalast>
    <paragraph line="815">Tattha <bold>satimā</bold>ti sayaṃ samudāgamanasampannāya satipaṭṭhānabhāvanāpāripūriyā sativepullappattiyā ca satimā. <bold>Paññavā</bold>ti chaḷabhiññāpāripūriyā paññāvepullappattiyā ca paññavā. Bhinnakilesatāya <bold>bhikkhu</bold>. Saddhādibalānañceva <pageBreak edition="Myanmar" number="1.0371" /> catubbidhasammappadhānavīriyassa ca saṃsiddhipāripūriyā <bold>āraddhabalavīriyo</bold>. Saddhādīnañhettha balaggahaṇena gahaṇaṃ satipi satiādīnaṃ balabhāve, yathā ‘‘gobalibaddhā puññañāṇasambhārā’’ti. <bold>Pañca kappasatānāhaṃ, ekarattiṃ anussari</bold>nti ekarattiṃ viya anussariṃ. Viya-saddo hi idha luttaniddiṭṭho, etena pubbenivāsānussatiñāṇe attano ñāṇavasībhāvaṃ dīpeti.</paragraph>
    <paragraph line="816">Idāni yāya paṭipattiyā attano satimantādibhāvo sātisayaṃ pubbenivāsañāṇañca siddhaṃ, taṃ dassetuṃ <bold>‘‘cattāro’’</bold>tiādinā dutiyaṃ gāthamāha. Tattha <bold>cattāro satipaṭṭhāne</bold>ti kāyānupassanādike attano visayabhedena catubbidhe lokiyalokuttaramissake satisaṅkhāte satipaṭṭhāne. <bold>Sattā</bold>ti satta bojjhaṅge. <bold>Aṭṭhā</bold>ti aṭṭha maggaṅgāni. Satipaṭṭhānesu hi suppatiṭṭhitacittassa satta bojjhaṅgā bhāvanāpāripūriṃ gatā eva honti, tathā ariyo aṭṭhaṅgiko maggo. Tenāha dhammasenāpati – ‘‘catūsu satipaṭṭhānesu suppatiṭṭhitacittā satta bojjhaṅge yathābhūtaṃ bhāvetvā’’tiādīhi (dī. ni. 3.143) sattakoṭṭhāsikesu sattatiṃsāya <pageBreak edition="Pali Text Society" number="2.0043" /> bodhipakkhiyadhammesu ekasmiṃ koṭṭhāse bhāvanāpāripūriṃ gacchante itare agacchantā nāma natthīti. <bold>Bhāvaya</bold>nti bhāvanāhetu. Sesaṃ vuttanayameva.</paragraph>
    <centered line="817">Sobhitattheragāthāvaṇṇanā niṭṭhitā.</centered>
    <subhead line="818">4. Valliyattheragāthāvaṇṇanā</subhead>
    <paragraph line="819"><bold>Yaṃ</bold><pageBreak edition="Vipassana Research Institut" number="1.0317" /><bold>kiccaṃ daḷhavīriyenā</bold>tiādikā āyasmato valliyattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle brāhmaṇakule nibbattitvā viññutaṃ patto vijjāsippesu nipphattiṃ gato asītikoṭivibhavaṃ pahāya tāpasapabbajjaṃ pabbajitvā pabbatapāde araññāyatane ekissā nadiyā tīre assamaṃ kāretvā viharanto attano anuggaṇhanatthaṃ upagataṃ satthāraṃ disvā pasannamānaso ajinacammaṃ pattharitvā adāsi <pageBreak edition="Myanmar" number="1.0372" />. Tattha nisinnaṃ bhagavantaṃ pupphehi ca candanena ca pūjetvā ambaphalāni datvā pañcapatiṭṭhitena vandi. Tassa bhagavā nisinnāsanasampattiṃ pakāsento anumodanaṃ vatvā pakkāmi. So tena puññakammena devamanussesu saṃsaranto imasmiṃ buddhuppāde vesāliyaṃ brāhmaṇakule nibbattitvā ‘‘kaṇhamitto’’ti laddhanāmo vayappatto satthu vesāligamane buddhānubhāvaṃ disvā paṭiladdhasaddho mahākaccānattherassa santike pabbaji. So mandapañño dandhaparakkamo ca hutvā ciraṃ kālaṃ viññuṃ sabrahmacāriṃ nissāyeva vasati. Bhikkhū ‘‘yathā nāma valli rukkhādīsu kiñci anissāya vaḍḍhituṃ na sakkoti, evamayampi kañci paṇḍitaṃ anissāya vaḍḍhituṃ na sakkotī’’ti <bold>valliyo</bold>tveva samudācariṃsu. Aparabhāge pana veṇudattattheraṃ upasaṅkamitvā tassa ovāde ṭhatvā sato sampajāno hutvā viharanto ñāṇassa paripākaṃ gatattā paṭipattikkamaṃ theraṃ pucchanto –</paragraph>
    <hangnum line="820" number="167"></hangnum>
    <gatha1 line="821"> ‘‘Yaṃ kiccaṃ daḷhavīriyena, yaṃ kiccaṃ boddhumicchatā;</gatha1>
    <gathalast line="822">Karissaṃ nāvarajjhissaṃ, passa vīriyaṃ parakkamaṃ.</gathalast>
    <hangnum line="823" number="168"></hangnum>
    <gatha1 line="824"> ‘‘Tvañca me maggamakkhāhi, añjasaṃ amatogadhaṃ;</gatha1>
    <gathalast line="825">Ahaṃ monena monissaṃ, gaṅgāsotova sāgara’’nti. – gāthādvayaṃ abhāsi;</gathalast>
    <paragraph line="826">Tattha <pageBreak edition="Pali Text Society" number="2.0044" /><bold>yaṃ kiccaṃ daḷhavīriyenā</bold>ti daḷhena vīriyena thirena parakkamena, daḷhavīriyena vā purisadhorayhena yaṃ kiccaṃ kātabbaṃ paṭipajjitabbaṃ. <bold>Yaṃ kiccaṃ boddhumicchatā</bold>ti cattāri ariyasaccāni nibbānameva vā boddhuṃ bujjhituṃ icchantena paṭivijjhitukāmena yaṃ kiccaṃ karaṇīyaṃ. <bold>Karissaṃ nāvarajjhissa</bold>nti tamahaṃ dāni karissaṃ na virādhessaṃ, yathānusiṭṭhaṃ paṭipajjissāmi. <bold>Passa vīriyaṃ parakkama</bold>nti yathā paṭipajjamāne dhamme vidhinā īraṇato <bold>‘‘vīriyaṃ’’,</bold> paraṃ paraṃ ṭhānaṃ akkamanato <bold>‘‘parakkamo’’</bold>ti ca laddhanāmaṃ sammāvāyāmaṃ passa na saddhamevāti attano kattukāmataṃ dasseti.</paragraph>
    <paragraph line="827"><bold>Tvañcā</bold>ti <pageBreak edition="Myanmar" number="1.0373" /><pageBreak edition="Vipassana Research Institut" number="1.0318" /> kammaṭṭhānadāyakaṃ kalyāṇamittaṃ ālapati. <bold>Me</bold>ti mayhaṃ. <bold>Maggamakkhāhī</bold>ti ariyamaggaṃ kathehi, lokuttaramaggasampāpakaṃ catusaccakammaṭṭhānaṃ kathehīti attho. <bold>Añjasa</bold>nti ujukaṃ majjhimapaṭipadābhāvena antadvayassa anupagamanato. Amate nibbāne sampāpakabhāvena patiṭṭhitattā <bold>amatogadhaṃ. Monenā</bold>ti ñāṇena maggapaññāya. <bold>Monissa</bold>nti jānissaṃ nibbānaṃ paṭivijjhissaṃ pāpuṇissaṃ. <bold>Gaṅgāsotova sāgara</bold>nti yathā gaṅgāya soto sāgaraṃ samuddaṃ avirajjhanto ekaṃsato ogāhati, evaṃ ‘‘ahaṃ kammaṭṭhānaṃ anuyuñjanto maggañāṇena nibbānaṃ adhigamissāmi, tasmā taṃ kammaṭṭhānaṃ me ācikkhathā’’ti theraṃ kammaṭṭhānaṃ yāci.</paragraph>
    <paragraph line="828">Taṃ sutvā veṇudattatthero tassa kammaṭṭhānaṃ adāsi. Sopi kammaṭṭhānaṃ anuyuñjanto nacirasseva vipassanaṃ ussukkāpetvā arahattaṃ pāpuṇi. Tena vuttaṃ <bold>apadāne</bold> (apa. thera 2.49.75-105) –</paragraph>
    <gatha1 line="829">‘‘Pañca kāmaguṇe hitvā, piyarūpe manorame;</gatha1>
    <gathalast line="830">Asīti koṭiyo hitvā, pabbajiṃ anagāriyaṃ.</gathalast>
    <gatha1 line="831">‘‘Pabbajitvāna kāyena, pāpakammaṃ vivajjayiṃ;</gatha1>
    <gathalast line="832">Vacīduccaritaṃ hitvā, nadīkūle vasāmahaṃ.</gathalast>
    <gatha1 line="833">‘‘Ekakaṃ maṃ viharantaṃ, buddhaseṭṭho upāgami;</gatha1>
    <gathalast line="834">Nāhaṃ jānāmi buddhoti, akāsiṃ paṭisanthāraṃ.</gathalast>
    <gatha1 line="835">‘‘Karitvā paṭisanthāraṃ, nāmagottamapucchahaṃ;</gatha1>
    <gathalast line="836">Devatānusi gandhabbo, adu sakko purindado.</gathalast>
    <gatha1 line="837">‘‘Ko vā tvaṃ kassa vā putto, mahābrahmā idhāgato;</gatha1>
    <gathalast line="838">Virocesi disā sabbā, udayaṃ sūriyo yathā.</gathalast>
    <gatha1 line="839">‘‘Sahassārāni cakkāni, pāde dissanti mārisa;</gatha1>
    <gathalast line="840">Ko vā tvaṃ kassa vā putto, kathaṃ jānemu taṃ mayaṃ.</gathalast>
    <gatha1 line="841">‘‘Nāmagottaṃ pavedehi, saṃsayaṃ apanehi me;</gatha1>
    <gathalast line="842">Namhi devā na gandhabbo, namhi sakko purindado.</gathalast>
    <gatha1 line="843">‘‘Brahmabhāvo ca me natthi, etesaṃ uttamo ahaṃ;</gatha1>
    <gathalast line="844">Atīto visayaṃ tesaṃ, dālayiṃ kāmabandhanaṃ.</gathalast>
    <gatha1 line="845">‘‘Sabbe <pageBreak edition="Myanmar" number="1.0374" /> kilese jhāpetvā, patto sambodhimuttamaṃ;</gatha1>
    <gathalast line="846">Tassa vācaṃ suṇitvāhaṃ, idaṃ vacanamabraviṃ.</gathalast>
    <gatha1 line="847">‘‘Yadi buddhosi sabbaññū, nisīda tvaṃ mahāmune;</gatha1>
    <gathalast line="848">Tamahaṃ pūjayissāmi, dukkhassantakaro tuvaṃ.</gathalast>
    <gatha1 line="849">‘‘Pattharitvājinacammaṃ <pageBreak edition="Vipassana Research Institut" number="1.0319" />, adāsi satthuno ahaṃ;</gatha1>
    <gathalast line="850">Nisīdi tattha bhagavā, sīhova girigabbhare.</gathalast>
    <gatha1 line="851">‘‘Khippaṃ pabbatamāruyha, ambassa phalamaggahiṃ;</gatha1>
    <gathalast line="852">Sālakalyāṇikaṃ pupphaṃ, candanañca mahārahaṃ.</gathalast>
    <gatha1 line="853">‘‘Khippaṃ paggayha taṃ sabbaṃ, upetvā lokanāyakaṃ;</gatha1>
    <gathalast line="854">Phalaṃ buddhassa datvāna, sālapupphamapūjayiṃ.</gathalast>
    <gatha1 line="855">‘‘Candanaṃ anulimpitvā, avandiṃ satthuno ahaṃ;</gatha1>
    <gathalast line="856">Pasannacitto sumano, vipulāya ca pītiyā.</gathalast>
    <gatha1 line="857">‘‘Ajinamhi nisīditvā, sumedho lokanāyako;</gatha1>
    <gathalast line="858">Mama kammaṃ pakittesi, hāsayanto mamaṃ tadā.</gathalast>
    <gatha1 line="859">‘‘Iminā phaladānena, gandhamālehi cūbhayaṃ;</gatha1>
    <gathalast line="860">Pañcavīse kappasate, devaloke ramissati.</gathalast>
    <gatha1 line="861">‘‘Anūnamanasaṅkappo, vasavattī bhavissati;</gatha1>
    <gathalast line="862">Chabbīsatikappasate, manussattaṃ gamissati.</gathalast>
    <gatha1 line="863">‘‘Bhavissati cakkavattī, cāturanto mahiddhiko;</gatha1>
    <gathalast line="864">Vebhāraṃ nāma nagaraṃ, vissakammena māpitaṃ.</gathalast>
    <gatha1 line="865">‘‘Hessati sabbasovaṇṇaṃ, nānāratanabhūsitaṃ;</gatha1>
    <gathalast line="866">Eteneva upāyena, saṃsarissati so bhave.</gathalast>
    <gatha1 line="867">‘‘Sabbattha pūjito hutvā, devatte atha mānuse;</gatha1>
    <gathalast line="868">Pacchime bhave sampatte, brahmabandhu bhavissati.</gathalast>
    <gatha1 line="869">‘‘Agārā abhinikkhamma, anagārī bhavissati;</gatha1>
    <gathalast line="870">Abhiññāpāragū hutvā, nibbāyissatināsavo.</gathalast>
    <gatha1 line="871">‘‘Idaṃ <pageBreak edition="Myanmar" number="1.0375" /> vatvāna sambuddho, sumedho lokanāyako;</gatha1>
    <gathalast line="872">Mama nijjhāyamānassa, pakkāmi anilañjase.</gathalast>
    <gatha1 line="873">‘‘Tena kammena sukatena, cetanāpaṇidhīhi ca;</gatha1>
    <gathalast line="874">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="875">‘‘Tusitato cavitvāna, nibbattiṃ mātukucchiyaṃ;</gatha1>
    <gathalast line="876">Bhoge me ūnatā natthi, yamhi gabbhe vasāmahaṃ.</gathalast>
    <gatha1 line="877">‘‘Mātukucchigate mayi, annapānañca bhojanaṃ;</gatha1>
    <gathalast line="878">Mātuyā mama chandena, nibbattati yadicchakaṃ.</gathalast>
    <gatha1 line="879">‘‘Jātiyā pañcavassena, pabbajiṃ anagāriyaṃ;</gatha1>
    <gathalast line="880">Oropitamhi kesamhi, arahattamapāpuṇiṃ.</gathalast>
    <gatha1 line="881">‘‘Pubbakammaṃ <pageBreak edition="Vipassana Research Institut" number="1.0320" /> gavesanto, orena nāddasaṃ ahaṃ;</gatha1>
    <gathalast line="882">Tiṃsakappasahassamhi, mama kammamanussariṃ.</gathalast>
    <gatha1 line="883">‘‘Namo te purisājañña, namo te purisuttama;</gatha1>
    <gathalast line="884">Tava sāsanamāgamma, pattomhi acalaṃ padaṃ.</gathalast>
    <gatha1 line="885">‘‘Tiṃsakappasahassamhi, yaṃ buddhamabhipūjayiṃ;</gatha1>
    <gathalast line="886">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="887">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="888">Arahattaṃ pana patvā aññaṃ byākaronto thero imāyeva gāthā abhāsīti.</paragraph>
    <centered line="889">Valliyattheragāthāvaṇṇanā niṭṭhitā.</centered>
    <subhead line="890">5. Vītasokattheragāthāvaṇṇanā</subhead>
    <paragraph line="891"><bold>Kese me olikhissantī</bold>tiādikā āyasmato vītasokattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle brāhmaṇakule nibbattitvā brāhmaṇānaṃ <pageBreak edition="Pali Text Society" number="2.0045" /> vijjāsippesu nipphattiṃ gato kāme pahāya <pageBreak edition="Myanmar" number="1.0376" /> isipabbajjaṃ pabbajitvā mahatā isigaṇena parivuto araññe vasanto buddhuppādaṃ sutvā haṭṭhatuṭṭho ‘‘udumbarapupphasadisā dullabhadassanā buddhā bhagavanto, idāneva upagantabbā’’ti mahatiyā parisāya saddhiṃ satthāraṃ daṭṭhuṃ gacchanto diyaḍḍhayojane sese byādhiko hutvā buddhagatāya saññāya kālaṅkato devesu uppajjitvā aparāparaṃ devamanussesu saṃsaranto imasmiṃ buddhuppāde aṭṭhārasavassādhikānaṃ dvinnaṃ vassasatānaṃ matthake dhammāsokarañño kaniṭṭhabhātā hutvā nibbatti, tassa <bold>vītasoko</bold>ti nāma ahosi. So vayappatto khattiyakumārehi sikkhitabbavijjāsippesu nipphattiṃ gato giridattattheraṃ nissāya gihibhūto suttantapiṭake abhidhammapiṭake ca visārado hutvā ekadivasaṃ massukammasamaye kappakassa hatthato ādāsaṃ gahetvā kāyaṃ olokento valitapalitādīni disvā sañjātasaṃvego vipassanāya cittaṃ otāretvā bhāvanaṃ ussukkāpetvā tasmiṃyeva āsane sotāpanno hutvā giridattattherassa santike pabbajitvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.49.9-26) –</paragraph>
    <gatha1 line="892">‘‘Ajjhāyako <pageBreak edition="Vipassana Research Institut" number="1.0321" /> mantadharo, tiṇṇaṃ vedāna pāragū;</gatha1>
    <gathalast line="893">Lakkhaṇe itihāse ca, sanighaṇḍusakeṭubhe.</gathalast>
    <gatha1 line="894">‘‘Nadīsotapaṭibhāgā, sissā āyanti me tadā;</gatha1>
    <gathalast line="895">Tesāhaṃ mante vācemi, rattindivamatandito.</gathalast>
    <gatha1 line="896">‘‘Siddhattho nāma sambuddho, loke uppajji tāvade;</gatha1>
    <gathalast line="897">Tamandhakāraṃ nāsetvā, ñāṇālokaṃ pavattayi.</gathalast>
    <gatha1 line="898">‘‘Mama aññataro sisso, sissānaṃ so kathesi me;</gatha1>
    <gathalast line="899">Sutvāna te etamatthaṃ, ārocesuṃ mamaṃ tadā.</gathalast>
    <gatha1 line="900">‘‘Buddho loke samuppanno, sabbaññū lokanāyako;</gatha1>
    <gathalast line="901">Tassānuvattati jano, lābho amhaṃ na vijjati.</gathalast>
    <gatha1 line="902">‘‘Adhiccuppattikā buddhā, cakkhumanto mahāyasā;</gatha1>
    <gathalast line="903">Yaṃnūnāhaṃ buddhaseṭṭhaṃ, passeyyaṃ lokanāyakaṃ.</gathalast>
    <gatha1 line="904">‘‘Ajinaṃ <pageBreak edition="Myanmar" number="1.0377" /> me gahetvāna, vākacīraṃ kamaṇḍaluṃ;</gatha1>
    <gathalast line="905">Assamā abhinikkhamma, sisse āmantayiṃ ahaṃ.</gathalast>
    <gatha1 line="906">‘‘Odumbarikapupphaṃva, candamhi sasakaṃ yathā;</gatha1>
    <gathalast line="907">Vāyasānaṃ yathā khīraṃ, dullabho lokanāyako.</gathalast>
    <gatha1 line="908">‘‘Buddho lokamhi uppanno, manussattampi dullabhaṃ;</gatha1>
    <gathalast line="909">Ubhosu vijjamānesu, savanañca sudullabhaṃ.</gathalast>
    <gatha1 line="910">‘‘Buddho loke samuppanno, cakkhuṃ lacchāma no bhavaṃ;</gatha1>
    <gathalast line="911">Etha sabbe gamissāma, sammāsambuddhasantikaṃ.</gathalast>
    <gatha1 line="912">‘‘Kamaṇḍaludharā sabbe, kharājinanivāsino;</gatha1>
    <gathalast line="913">Te jaṭābhārabharitā, nikkhamuṃ vipinā tadā.</gathalast>
    <gatha1 line="914">‘‘Yugamattaṃ pekkhamānā, uttamatthaṃ gavesino;</gatha1>
    <gathalast line="915">Āsattidosarahitā, asambhītāva kesarī.</gathalast>
    <gatha1 line="916">‘‘Appakiccā aloluppā, nipakā santavuttino;</gatha1>
    <gathalast line="917">Uñchāya caramānā te, buddhaseṭṭhamupāgamuṃ.</gathalast>
    <gatha1 line="918">‘‘Diyaḍḍhayojane sese, byādhi me upapajjatha;</gatha1>
    <gathalast line="919">Buddhaseṭṭhaṃ saritvāna, tattha kālaṅkato ahaṃ.</gathalast>
    <gatha1 line="920">‘‘Catunnavutito kappe, yaṃ saññamalabhiṃ tadā;</gatha1>
    <gathalast line="921">Duggatiṃ nābhijānāmi, buddhasaññāyidaṃ phalaṃ.</gathalast>
    <gatha1 line="922">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="923">Arahattaṃ <pageBreak edition="Vipassana Research Institut" number="1.0322" /> pana patvā aññaṃ byākaronto –</paragraph>
    <hangnum line="924" number="169"></hangnum>
    <gatha1 line="925"> ‘‘Kese me olikhissanti, kappako upasaṅkami;</gatha1>
    <gathalast line="926">Tato ādāsamādāya, sarīraṃ paccavekkhisaṃ.</gathalast>
    <hangnum line="927" number="170"></hangnum>
    <gatha1 line="928"> ‘‘Tuccho kāyo adissittha, andhakāre tamo byagā;</gatha1>
    <gathalast line="929">Sabbe coḷā samucchinnā, natthi dāni punabbhavo’’ti. – gāthādvayaṃ abhāsi;</gathalast>
    <paragraph line="930">Tattha <pageBreak edition="Myanmar" number="1.0378" /><bold>kese me olikhissanti, kappako upasaṅkamī</bold>ti gihikāle massukammasamaye ‘‘mama kese olikhissaṃ kappemī’’ti kesādīnaṃ chedanādivasena kappanato kappako nhāpito maṃ upagacchi. <bold>Tato</bold>ti kappakato. <bold>Sarīraṃ paccavekkhisa</bold>nti sabbakāyike ādāse palitavalitamukhanimittādidassanamukhena ‘‘abhibhūto vata jarāya me kāyo’’ti jarābhibhūtaṃ attano sarīraṃ paccavekkhiṃ. Evaṃ paccavekkhato ca <bold>tuccho kāyo adissittha</bold> niccadhuvasukhasabhāvādīhi ritto hutvā me kāyo adissatha paññāyi. Kasmā? <bold>Andhakāre tamo byagā</bold> yena ayonisomanasikārasaṅkhātena <pageBreak edition="Pali Text Society" number="2.0046" /> tamasā attano kāye andhagatā vijjamānampi asubhādisabhāvaṃ apassantā avijjamānaṃ subhādiākāraṃ gaṇhanti, tasmiṃ andhakāre andhakaraṇaṭṭhāne kāye yonisomanasikārasaṅkhātena ñāṇālokena avijjātamo vigato, tato eva <bold>sabbe coḷā samucchinnā</bold> corā viya kusalabhaṇḍacchedanato, sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṃ viya issarajanena ariyajanena jigucchitabbatāya coḷā viyāti vā ‘‘coḷā’’ti laddhanāmā kilesā samucchinnā. Aggamaggena samugghāṭitattā eva ca nesaṃ <bold>natthi dāni punabbhavo</bold> āyatiṃ punabbhavābhinibbatti natthīti.</paragraph>
    <centered line="931">Vītasokattheragāthāvaṇṇanā niṭṭhitā.</centered>
    <subhead line="932">6. Puṇṇamāsattheragāthāvaṇṇanā</subhead>
    <paragraph line="933"><bold>Pañca nīvaraṇe hitvā</bold>tiādikā āyasmato puṇṇamāsattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto tissassa bhagavato kāle kulagehe nibbattitvā viññutaṃ patto ekadivasaṃ satthari araññe viharante paṃsukūlacīvaraṃ dumasākhāya laggetvā gandhakuṭiṃ paviṭṭhe dhanuhattho gahanaṃ paviṭṭho satthu paṃsukūlaṃ disvā pasannamānaso <pageBreak edition="Vipassana Research Institut" number="1.0323" /> dhanuṃ nikkhipitvā buddhaguṇe anussaritvā <pageBreak edition="Myanmar" number="1.0379" /> paṃsukūlaṃ vandi. So tena puññakammena devamanussesu saṃsaranto imasmiṃ buddhuppāde sāvatthiyaṃ kuṭumbiyakule nibbatti. Tassa kira jātadivase tasmiṃ gehe sabbabhājanāni suvaṇṇaratanamayehi māsehi paripuṇṇāneva ahesuṃ. Tenassa <bold>puṇṇamāso</bold>tveva nāmaṃ akaṃsu. So vayappatto dārapariggahaṃ katvā ekasmiṃ putte uppanne gharāvāsaṃ pahāya pabbajitvā gāmakāvāse vasanto ghaṭento vāyamanto chaḷabhiñño ahosi. Tena vuttaṃ <bold>apadāne</bold> (apa. thera 2.49.1-8) –</paragraph>
    <gatha1 line="934">‘‘Tisso nāmāsi bhagavā, sayambhū aggapuggalo;</gatha1>
    <gathalast line="935">Paṃsukūlaṃ ṭhapetvāna, vihāraṃ pāvisī jino.</gathalast>
    <gatha1 line="936">‘‘Vinataṃ dhanumādāya, bhakkhatthāya cariṃ ahaṃ;</gatha1>
    <gathalast line="937">Maṇḍalaggaṃ gahetvāna, kānanaṃ pāvisiṃ ahaṃ.</gathalast>
    <gatha1 line="938">‘‘Tatthaddasaṃ paṃsukūlaṃ, dumagge laggitaṃ tadā;</gatha1>
    <gathalast line="939">Cāpaṃ tattheva nikkhippa, sire katvāna añjaliṃ.</gathalast>
    <gatha1 line="940">‘‘Pasannacitto sumano, vipulāya ca pītiyā;</gatha1>
    <gathalast line="941">Buddhaseṭṭhaṃ saritvāna, paṃsukūlaṃ avandahaṃ.</gathalast>
    <gatha1 line="942">‘‘Dvenavute ito kappe, paṃsukūlamavandahaṃ;</gatha1>
    <gathalast line="943">Duggatiṃ nābhijānāmi, vandanāya idaṃ phalaṃ.</gathalast>
    <gatha1 line="944">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="945">Chaḷabhiñño pana hutvā sāvatthiṃ upagantvā satthāraṃ vanditvā susāne vasati, tassa ca acirāgatasseva sato putto kālamakāsi. Dārakamātā therassa āgatabhāvaṃ sutvā, ‘‘mā idaṃ aputtakaṃ sāpateyyaṃ rājāno hareyyu’’nti taṃ uppabbājetukāmā mahatā parivārena <pageBreak edition="Pali Text Society" number="2.0047" /> therassa santikaṃ gantvā paṭisanthāraṃ katvā palobhetuṃ ārabhi. Thero attano vītarāgabhāvajānāpanatthaṃ ākāse ṭhatvā attano paṭipattikittanamukhena tassā dhammaṃ desento –</paragraph>
    <hangnum line="946" number="171"></hangnum>
    <gatha1 line="947"> ‘‘Pañca nīvaraṇe hitvā, yogakkhemassa pattiyā;</gatha1>
    <gathalast line="948">Dhammādāsaṃ gahetvāna, ñāṇadassanamattano.</gathalast>
    <hangnum line="949" number="172"></hangnum>
    <gatha1 line="950"> ‘‘Paccavekkhiṃ <pageBreak edition="Myanmar" number="1.0380" /> imaṃ kāyaṃ, sabbaṃ santarabāhiraṃ;</gatha1>
    <gathalast line="951">Ajjhattañca bahiddhā ca, tuccho kāyo adissathā’’ti. –</gathalast>
    <unindented line="952">Gāthādvayaṃ abhāsi.</unindented>
    <paragraph line="953">Tattha <pageBreak edition="Vipassana Research Institut" number="1.0324" /><bold>pañca nīvaraṇe hitvā</bold>ti kāmacchandādike pañca nīvaraṇe pahāya jhānādhigamena viddhaṃsetvā. <bold>Yogakkhemassa pattiyā</bold>ti kāmayogādīhi catūhi yogehi khemassa anupaddutassa nibbānassa adhigamāya. <bold>Dhammādāsa</bold>nti dhammabhūtaṃ ādāsaṃ. Yathā hi ādāso olokentassa rūpakāye guṇāguṇaṃ ādaṃseti, evaṃ vipassanāsaṅkhāto dhammānaṃ sāmaññavisesāvabodhanato ñāṇadassanabhūto dhammādāso vipassantassa vodānasaṃkilesadhammavibhāvanena tappahānasādhanena ca visesato nāmakāye guṇaṃ ādaṃseti. Tenāha –</paragraph>
    <gatha1 line="954"><bold>‘‘Dhammādāsaṃ gahetvāna, ñāṇadassanamattano;</bold></gatha1>
    <gathalast line="955"><bold>Paccavekkhiṃ imaṃ kāyaṃ, sabbaṃ santarabāhira’’nti. –</bold></gathalast>
    <paragraph line="956">Imaṃ kāyaṃ dhammasamūhaṃ mama attabhāvaṃ ajjhattikabāhirāyatanabhāvato santarabāhiraṃ sabbaṃ anavasesaṃ dhammādāsaṃ gahetvā ‘‘anicca’’ntipi ‘‘dukkha’’ntipi ‘‘anattā’’tipi patiavekkhiṃ ñāṇacakkhunā passiṃ. Evaṃ passatā ca mayā <bold>ajjhattañca bahiddhā cā</bold>ti attano santāne parasantāne ca <bold>tuccho kāyo adissatha</bold> niccasārādivirahito tuccho khandhapañcakasaṅkhāto attabhāvakāyo ñāṇacakkhunā yāthāvato apassittha. Sakalampi hi khandhapañcakaṃ ‘‘avijjānivutassa, bhikkhave, bālassa taṇhāsaṃyuttassa evamayaṃ kāyo samudāgato’’tiādīsu (saṃ. ni. 2.19) ‘‘kāyo’’ti vuccati. ‘‘Adissathā’’ti ca iminā yadeva kāye daṭṭhabbaṃ, taṃ diṭṭhaṃ, na dānissa kiñci mayā passitabbaṃ atthīti katakiccataṃ dassento aññaṃ byākāsi. Evaṃ thero imāhi gāthāhi purāṇadutiyikāya dhammaṃ desetvā taṃ saraṇesu ca sīlesu ca sampatiṭṭhāpetvā uyyojesi.</paragraph>
    <centered line="957">Puṇṇamāsattheragāthāvaṇṇanā niṭṭhitā.</centered>
    <subhead line="958">7. Nandakattheragāthāvaṇṇanā</subhead>
    <paragraph line="959"><bold>Yathāpi</bold><pageBreak edition="Myanmar" number="1.0381" /><bold>bhaddo ājañño</bold>ti āyasmato nandakattherassa gāthā. Kā uppatti? Ayampi purimabuddhesu katādhikāro tattha tattha bhave puññāni karonto sikhissa bhagavato kāle paccantadese uppajjitvā viññutaṃ patto <pageBreak edition="Pali Text Society" number="2.0048" /> vanacāriko hutvā vicaranto ekadivasaṃ satthu caṅkamanaṭṭhānaṃ disvā pasannacitto vālukā okiri. So tena puññakammena devamanussesu saṃsaranto imasmiṃ buddhuppāde campāyaṃ gahapatikule nibbatti, tassa <bold>nandako</bold>ti nāmaṃ akaṃsu. Jeṭṭhakabhātā panassa bharato nāma. Tassa pubbayogo anantaravatthusmiṃ āvibhavissati. Te ubhopi <pageBreak edition="Vipassana Research Institut" number="1.0325" /> viññutaṃ patvā āyasmantaṃ soṇaṃ koḷivisaṃ pabbajitaṃ sutvā ‘‘soṇopi nāma tathāsukhumālo pabbaji, kimaṅgaṃ pana maya’’nti pabbajiṃsu. Tesu bharato nacirasseva vipassanaṃ vaḍḍhetvā chaḷabhiñño ahosi. Nandako pana kilesānaṃ balavabhāvena tāva vipassanaṃ ussukkāpetuṃ nāsakkhi, vipassanāya kammaṃ karoti eva. Athassa bharatatthero āsayaṃ ñatvā avassayo bhavitukāmo taṃ pacchāsamaṇaṃ katvā vihārato nikkhamitvā maggasamīpe nisinno vipassanākathaṃ kathesi.</paragraph>
    <paragraph line="960">Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṃ uddharituṃ asakkonto paripati. Tato naṃ satthavāho sakaṭā mocetvā tiṇañca pānīyañca datvā parissamaṃ apanetvā puna dhure yojesi. Tato goṇo vūpasantaparissamo laddhabalo taṃ sakaṭaṃ cikkhallaṭṭhānato uddharitvā thale patiṭṭhāpesi. Atha bharatatthero nandakassa ‘‘passasi no tvaṃ, āvuso nandaka, imassa kamma’’nti taṃ nidassetvā tena ‘‘passāmī’’ti vutte ‘‘imamatthaṃ suṭṭhu upadhārehī’’ti āha. Itaro ‘‘yathāyaṃ goṇo vūpasantaparissamo paṅkaṭṭhānato bhāraṃ ubbahati, evaṃ mayāpi saṃsārapaṅkato attā uddharitabbo’’ti tamevārammaṇaṃ katvā vipassanāya kammaṃ karonto nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.48.90-95) –</paragraph>
    <gatha1 line="961">‘‘Migaluddo <pageBreak edition="Myanmar" number="1.0382" /> pure āsiṃ, araññe kānane ahaṃ;</gatha1>
    <gathalast line="962">Vātamigaṃ gavesanto, caṅkamaṃ addasaṃ ahaṃ.</gathalast>
    <gatha1 line="963">‘‘Ucchaṅgena pulinaṃ gayha, caṅkame okiriṃ ahaṃ;</gatha1>
    <gathalast line="964">Pasannacitto sumano, sugatassa sirīmato.</gathalast>
    <gatha1 line="965">‘‘Ekatiṃse ito kappe, pulinaṃ okiriṃ ahaṃ;</gatha1>
    <gathalast line="966">Duggatiṃ nābhijānāmi, pulinassa idaṃ phalaṃ.</gathalast>
    <gatha1 line="967">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="968">Arahattaṃ pana patvā attano jeṭṭhabhātikassa bharatattherassa santike aññaṃ byākaronto –</paragraph>
    <hangnum line="969" number="173"></hangnum>
    <gatha1 line="970"> ‘‘Yathāpi bhaddo ājañño, khalitvā patitiṭṭhati;</gatha1>
    <gathalast line="971">Bhiyyo laddhāna saṃvegaṃ, adīno vahate dhuraṃ.</gathalast>
    <hangnum line="972" number="174"></hangnum>
    <gatha1 line="973"> ‘‘Evaṃ dassanasampannaṃ, sammāsambuddhasāvakaṃ;</gatha1>
    <gathalast line="974">Ājānīyaṃ maṃ dhāretha, puttaṃ buddhassa orasa’’nti. – gāthādvayaṃ abhāsi;</gathalast>
    <paragraph line="975">Tattha <pageBreak edition="Vipassana Research Institut" number="1.0326" /><pageBreak edition="Pali Text Society" number="2.0049" /><bold>bhiyyo laddhāna saṃvegaṃ, adīno vahate dhura</bold>nti ‘‘mayhaṃ jātibalavīriyānaṃ ananucchavikametaṃ yadidaṃ āgatassa bhārassa avahana’’nti saṃvegaṃ labhitvā adīno adīnamānaso alīnacitto. ‘‘Alīno’’ti vā pāṭho, so eva attho. Bhiyyo punappunaṃ bhiyyosomattāya attano dhuraṃ bhāraṃ vahate ubbahati. Sesaṃ heṭṭhā ramaṇīyavihārittherassa gāthāvaṇṇanāyaṃ vuttanayameva.</paragraph>
    <centered line="976">Nandakattheragāthāvaṇṇanā niṭṭhitā.</centered>
    <subhead line="977">8. Bharatattheragāthāvaṇṇanā</subhead>
    <paragraph line="978"><bold>Ehi</bold><pageBreak edition="Myanmar" number="1.0383" />, <bold>nandaka, gacchāmā</bold>ti āyasmato bharatattherassa gāthā. Kā uppatti? Ayaṃ kira anomadassissa bhagavato kāle kulagehe nibbattitvā viññutaṃ patto ekadivasaṃ manuññadassanaṃ mudusukhasamphassaṃ upāhanadvayaṃ gahetvā gacchanto satthāraṃ caṅkamantaṃ disvā pasannamānaso upāhanā upanāmetvā, ‘‘abhiruhatu bhagavā upāhanā, yaṃ mama assa dīgharattaṃ hitāya sukhāyā’’ti āha. Abhiruhi bhagavā tassa anuggaṇhanatthaṃ upāhanā. So tena puññakammena devamanussesu saṃsaranto imasmiṃ buddhuppāde campānagare gahapatikule nibbatti, <bold>bharato</bold>tissa nāmaṃ ahosi. So viññutaṃ patto soṇattherassa pabbajitabhāvaṃ sutvā ‘‘sopi nāma pabbajī’’ti sañjātasaṃvego pabbajitvā katapubbakicco vipassanāya kammaṃ karonto nacirasseva chaḷabhiñño ahosi. Tena vuttaṃ <bold>apadāne</bold> (apa. thera 2.48.71-89) –</paragraph>
    <gatha1 line="979">‘‘Anomadassī bhagavā, lokajeṭṭho narāsabho;</gatha1>
    <gathalast line="980">Divāvihārā nikkhamma, pathamāruhi cakkhumā.</gathalast>
    <gatha1 line="981">‘‘Pānadhiṃ sukataṃ gayha, addhānaṃ paṭipajjahaṃ;</gatha1>
    <gathalast line="982">Tatthaddasāsiṃ sambuddhaṃ, pattikaṃ cārudassanaṃ.</gathalast>
    <gatha1 line="983">‘‘Sakaṃ cittaṃ pasādetvā, nīharitvāna pānadhiṃ;</gatha1>
    <gathalast line="984">Pādamūle ṭhapetvāna, idaṃ vacanamabraviṃ.</gathalast>
    <gatha1 line="985">‘‘Abhirūha mahāvīra, sugatinda vināyaka;</gatha1>
    <gathalast line="986">Ito phalaṃ labhissāmi, so me attho samijjhatu.</gathalast>
    <gatha1 line="987">‘‘Anomadassī bhagavā, lokajeṭṭho narāsabho;</gatha1>
    <gathalast line="988">Pānadhiṃ abhirūhitvā, idaṃ vacanamabravi.</gathalast>
    <gatha1 line="989">‘‘Yo <pageBreak edition="Vipassana Research Institut" number="1.0327" /> pānadhiṃ me adāsi, pasanno sehi pāṇibhi;</gatha1>
    <gathalast line="990">Tamahaṃ kittayissāmi, suṇātha mama bhāsato.</gathalast>
    <gatha1 line="991">‘‘Buddhassa giramaññāya, sabbe devā samāgatā;</gatha1>
    <gathalast line="992">Udaggacittā sumanā, vedajātā katañjalī.</gathalast>
    <gatha1 line="993">‘‘Pānadhīnaṃ <pageBreak edition="Myanmar" number="1.0384" /> padānena, sukhitoyaṃ bhavissati;</gatha1>
    <gathalast line="994">Pañcapaññāsakkhattuñca, devarajjaṃ karissati.</gathalast>
    <gatha1 line="995">‘‘Sahassakkhattuṃ rājā ca, cakkavattī bhavissati;</gatha1>
    <gathalast line="996">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="997">‘‘Aparimeyye ito kappe, okkākakulasambhavo;</gatha1>
    <gathalast line="998">Gotamo nāma gottena, satthā loke bhavissati.</gathalast>
    <gatha1 line="999">‘‘Tassa dhammesu dāyādo, oraso dhammanimmito;</gatha1>
    <gathalast line="1000">Sabbāsave pariññāya, nibbāyissatināsavo.</gathalast>
    <gatha1 line="1001">‘‘Devaloke manusse vā, nibbattissati puññavā;</gatha1>
    <gathalast line="1002">Devayānapaṭibhāgaṃ, yānaṃ paṭilabhissati.</gathalast>
    <gatha1 line="1003">‘‘Pāsādā sivikā vayhaṃ, hatthino samalaṅkatā;</gatha1>
    <gathalast line="1004">Rathā vājaññasaṃyuttā, sadā pātubhavanti me.</gathalast>
    <gatha1 line="1005">‘‘Agārā nikkhamantopi, rathena nikkhamiṃ ahaṃ;</gatha1>
    <gathalast line="1006">Kesesu chijjamānesu, arahattamapāpuṇiṃ.</gathalast>
    <gatha1 line="1007">‘‘Lābhā mayhaṃ suladdhaṃ me, vāṇijjaṃ suppayojitaṃ;</gatha1>
    <gathalast line="1008">Datvāna pānadhiṃ ekaṃ, pattomhi acalaṃ padaṃ.</gathalast>
    <gatha1 line="1009">‘‘Aparimeyye ito kappe, yaṃ pānadhimadāsahaṃ;</gatha1>
    <gathalast line="1010">Duggatiṃ nābhijānāmi, pānadhissa idaṃ phalaṃ.</gathalast>
    <gatha1 line="1011">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1012">Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena aññābyākaraṇe kate ‘‘idāni nandakopi arahā jāto, handa mayaṃ ubhopi satthu santikaṃ gantvā vusitabrahmacariyataṃ nivedessāmāti uppannaṃ parivitakkaṃ nandakattherassa kathento –</paragraph>
    <hangnum line="1013" number="175"></hangnum>
    <gatha1 line="1014"> ‘‘Ehi nandaka gacchāma, upajjhāyassa santikaṃ;</gatha1>
    <gathalast line="1015">Sīhanādaṃ nadissāma, buddhaseṭṭhassa sammukhā.</gathalast>
    <hangnum line="1016" number="176"></hangnum>
    <gatha1 line="1017"> ‘‘Yāya <pageBreak edition="Myanmar" number="1.0385" /> no anukampāya, amhe pabbājayī muni;</gatha1>
    <gathalast line="1018">So no attho anuppatto, sabbasaṃyojanakkhayo’’ti. – gāthādvayaṃ abhāsi;</gathalast>
    <paragraph line="1019">Tattha <pageBreak edition="Vipassana Research Institut" number="1.0328" /><pageBreak edition="Pali Text Society" number="2.0050" /><bold>nandakā</bold>ti ālapanaṃ. <bold>Ehī</bold>ti tassa attano santikakaraṇaṃ. <bold>Gacchāmā</bold>ti tena attanā ca ekajjhaṃ kātabbakiriyāvacanaṃ, <bold>upajjhāyassā</bold>ti sammāsambuddhassa, sammāsambuddho hi samantacakkhunā buddhacakkhunā ca sattānaṃ āsayānusayacaritādīnaṃ yathābhūtavilokanena sadevakassa lokassa vajjāvajjaṃ upanijjhāyatīti visesato upajjhāyoti vattabbataṃ arahati. Yadatthaṃ gamanaṃ, taṃ dassetuṃ <bold>‘‘sīhanādaṃ nadissāma, buddhaseṭṭhassa sammukhā’’</bold>ti āha. Yathābhuccaguṇābhibyāhāratāya abhītanādabhāvato sīhanādaṃ buddhassa sammāsambuddhassa tato eva sabbasattuttamatāya seṭṭhassa, buddhānaṃ vā sāvakabuddhādīnaṃ seṭṭhassa sammukhā purato nadissāmāti attho.</paragraph>
    <paragraph line="1020">Yathā pana sīhanādaṃ naditukāmo, taṃ dassento <bold>‘‘yāyā’’</bold>ti gāthamāha. Tattha <bold>yāyā</bold>ti yadatthaṃ, yāya yadatthānuppattiyāti attho. <bold>No</bold>ti amhākaṃ. <bold>Anukampāyā</bold>ti anuggaṇhanena amhe dvepi <bold>pabbājayi</bold> pabbājesi. <bold>Munī</bold>ti bhagavā. <bold>So no attho anuppatto</bold>ti so attho sabbesaṃ saṃyojanānaṃ khayabhūtaṃ arahattaphalaṃ no amhehi anuppatto, adhigatoti attho.</paragraph>
    <centered line="1021">Bharatattheragāthāvaṇṇanā niṭṭhitā.</centered>
    <subhead line="1022">9. Bhāradvājattheragāthāvaṇṇanā</subhead>
    <paragraph line="1023"><bold>Nadanti evaṃ sappaññā</bold>ti āyasmato bhāradvājattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito ekatiṃse kappe kulagehe nibbattitvā viññutaṃ patto ekadivasaṃ sumanaṃ nāma paccekabuddhaṃ piṇḍāya carantaṃ disvā pasannamānaso <pageBreak edition="Myanmar" number="1.0386" /> paripakkaṃ vallikāraphalaṃ adāsi. So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā gottanāmena <bold>bhāradvājo</bold>tveva paññāyittha. So vayappatto gharāvāsaṃ vasanto ekaputtaṃ labhi. Tassa ‘‘kaṇhadinno’’ti nāmaṃ akāsi. Tassa viññutaṃ pattakāle ‘‘tāta, asukassa nāma ācariyassa santike sippaṃ sikkhitvā ehī’’ti taṃ takkasilaṃ pesesi. So gacchanto antarāmagge satthu sāvakaṃ aññataraṃ mahātheraṃ kalyāṇamittaṃ labhitvā tassa santike dhammaṃ sutvā paṭiladdhasaddho pabbajitvā katapubbakicco vipassanāya kammaṃ karonto nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.48.66-70) –</paragraph>
    <gatha1 line="1024">‘‘Sumano <pageBreak edition="Vipassana Research Institut" number="1.0329" /> nāma sambuddho, takkarāyaṃ vasī tadā;</gatha1>
    <gathalast line="1025">Vallikāraphalaṃ gayha, sayambhussa adāsahaṃ.</gathalast>
    <gatha1 line="1026">‘‘Ekatiṃse ito kappe, yaṃ phalaṃ adadiṃ tadā;</gatha1>
    <gathalast line="1027">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1028">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1029">Athassa <pageBreak edition="Pali Text Society" number="2.0051" /> pitā bhāradvājo veḷuvane viharantaṃ bhagavantaṃ upasaṅkamitvā dhammaṃ sutvā pabbajitvā nacirasseva arahattaṃ sacchākāsi. Atha putto satthāraṃ vandituṃ rājagahaṃ āgato satthu santike nisinnaṃ pitaraṃ disvā tuṭṭhacitto ‘‘pitāpi kho me pabbajito, kiṃ nu kho tena pabbajjākiccaṃ matthakaṃ pāpita’’nti vīmaṃsanto khīṇāsavabhāvaṃ ñatvā taṃ sīhanādaṃ nadāpetukāmo, ‘‘sādhu, kho tumhehi kataṃ pabbajantehi, pabbajjākiccaṃ pana matthakaṃ pāpita’’nti pucchi. Bhāradvājo puttassa adhigamaṃ dīpento –</paragraph>
    <hangnum line="1030" number="177"></hangnum>
    <gatha1 line="1031"> ‘‘Nadanti evaṃ sappaññā, sīhāva girigabbhare;</gatha1>
    <gathalast line="1032">Vīrā vijitasaṅgāmā, jetvā māraṃ savāhanaṃ.</gathalast>
    <hangnum line="1033" number="178"></hangnum>
    <gatha1 line="1034"> ‘‘Satthā ca pariciṇṇo me, dhammo saṅgho ca pūjito;</gatha1>
    <gathalast line="1035">Ahañca vitto sumano, puttaṃ disvā anāsava’’nti. – gāthādvayaṃ abhāsi;</gathalast>
    <paragraph line="1036">Tattha <pageBreak edition="Myanmar" number="1.0387" /><bold>nadantī</bold>ti yathābhuccaguṇābhibyāhāravasena abhītanādaṃ nadanti gajjanti. <bold>Eva</bold>nti idāni vattabbākāradassanaṃ. <bold>Sappaññā</bold>ti aggamaggapaññādhigamena sabbapaññādhigamena sabbapaññāvepullappattā. <bold>Vīrā</bold>ti catubbidhasammappadhānavīriyasampannatāya vīrā, tato eva anavasesasaṃkilesapakkhanimmathanena <bold>savāhanaṃ</bold> kilesa<bold>māraṃ</bold> abhisaṅkhāra<bold>māraṃ</bold> devaputta<bold>mārañca jetvā</bold> sabbaso <bold>vijitasaṅgāmā</bold> nadanti sappaññāti sambandho.</paragraph>
    <paragraph line="1037">Evaṃ vijetabbavijayena sīhanādaṃ dassetvā idāni ārādhetabbasamārādhanena icchitabbasiddhiyā ca taṃ dassetuṃ, <bold>‘‘satthā ca pariciṇṇo me’’</bold>ti dutiyaṃ gāthamāha. Tattha <bold>satthā ca pariciṇṇo me</bold>ti mama satthā sammāsambuddho yathānusiṭṭhaṃ ovādānusāsanīkaraṇena mayā pariciṇṇo upāsito, na dhammādhikaraṇaṃ visositoti adhippāyo. <bold>Dhammo saṅgho ca pūjito</bold>ti navavidhopi lokuttaradhammo, yathāpaṭipattiyāgatamaggānuppattiyā sīladiṭṭhisāmaññagamanena ariyasaṅgho ca mayā pūjito mānito. <bold>Ahañca vitto sumano, puttaṃ disvā anāsava</bold>nti mama puttaṃ <pageBreak edition="Vipassana Research Institut" number="1.0330" /> anāsavaṃ sabbaso khīṇāsavaṃ disvā dassanahetu ahampi vitto nirāmisāya pītiyā tuṭṭho, tatoyeva nirāmisena somanassena sumano jātoti attho.</paragraph>
    <centered line="1038">Bhāradvājattheragāthāvaṇṇanā niṭṭhitā.</centered>
    <subhead line="1039">10. Kaṇhadinnattheragāthāvaṇṇanā</subhead>
    <paragraph line="1040"><bold>Upāsitā</bold><pageBreak edition="Pali Text Society" number="2.0052" /><bold>sappurisā</bold>ti āyasmato kaṇhadinnattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito catunavute kappe kulagehe nibbattitvā viññutaṃ patto ekadivasaṃ sobhitaṃ nāma paccekabuddhaṃ disvā pasannacitto punnāgapupphehi pūjaṃ akāsi. So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā <bold>kaṇhadinno</bold>ti laddhanāmo vayappatto upanissayasampattiyā codiyamāno dhammasenāpatiṃ upasaṅkamitvā <pageBreak edition="Myanmar" number="1.0388" /> dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ pāpuṇi. Tena vuttaṃ <bold>apadāne</bold> (apa. thera 2.48.61-65) –</paragraph>
    <gatha1 line="1041">‘‘Sobhito nāma sambuddho, cittakūṭe vasī tadā;</gatha1>
    <gathalast line="1042">Gahetvā giripunnāgaṃ, sayambhuṃ abhipūjayiṃ.</gathalast>
    <gatha1 line="1043">‘‘Catunnavutito kappe, yaṃ buddhamabhipūjayiṃ;</gatha1>
    <gathalast line="1044">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="1045">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1046">Arahattaṃ pana patvā aññaṃ byākaronto –</paragraph>
    <hangnum line="1047" number="179"></hangnum>
    <gatha1 line="1048"> ‘‘Upāsitā sappurisā, sutā dhammā abhiṇhaso;</gatha1>
    <gathalast line="1049">Sutvāna paṭipajjissaṃ, añjasaṃ amatogadhaṃ.</gathalast>
    <hangnum line="1050" number="180"></hangnum>
    <gatha1 line="1051"> ‘‘Bhavarāgahatassa me sato, bhavarāgo puna me na vijjati;</gatha1>
    <gathalast line="1052">Na cāhu na ca me bhavissati, na ca me etarahi vijjatī’’ti. –</gathalast>
    <unindented line="1053">Gāthādvayaṃ abhāsi.</unindented>
    <paragraph line="1054">Tattha <bold>upāsitā</bold>ti paricaritā paṭipattipayirupāsanāya payirupāsitā. <bold>Sappurisā</bold>ti santehi <pageBreak edition="Vipassana Research Institut" number="1.0331" /> sīlādiguṇehi samannāgatā purisā, ariyapuggalā sāriputtattherādayo. Etena purimacakkadvayasampattimattano dasseti. Na hi patirūpadesavāsena vinā sappurisūpanissayo sambhavati. <bold>Sutā dhammā</bold>ti saccapaṭiccasamuppādādipaṭisaṃyuttadhammā sotadvārānusārena upadhāritā. Etena attano bāhusaccaṃ dassento pacchimacakkadvayasampattiṃ dasseti. <bold>Abhiṇhaso</bold>ti bahuso na kālena kālaṃ. Idañca padaṃ ‘‘upāsitā sappurisā’’ti etthāpi yojetabbaṃ. <bold>Sutvāna paṭipajjissaṃ, añjasaṃ amatogadha</bold>nti te dhamme sutvā tattha vuttarūpārūpadhamme salakkhaṇādito pariggahetvā anukkamena vipassanaṃ vaḍḍhetvā amatogadhaṃ nibbānapatiṭṭhaṃ taṃsampāpakaṃ añjasaṃ ariyaṃ aṭṭhaṅgikaṃ maggaṃ paṭipajjiṃ pāpuṇiṃ.</paragraph>
    <paragraph line="1055"><bold>Bhavarāgahatassa</bold><pageBreak edition="Myanmar" number="1.0389" /><bold>me sato</bold>ti bhavarāgena bhavataṇhāya anādimati <pageBreak edition="Pali Text Society" number="2.0053" /> saṃsāre hatassa upaddutassa mama sato samānassa, aggamaggena vā hatabhavarāgassa. <bold>Bhavarāgo puna me na vijjatī</bold>ti tato eva puna idāni bhavarāgo me natthi. <bold>Na cāhu na me bhavissati, na ca me etarahi vijjatī</bold>ti yadipi pubbe puthujjanakāle sekkhakāle ca me bhavarāgo ahosi, aggamaggappattito pana paṭṭhāya na cāhu na ca ahosi, āyatimpi na me bhavissati, etarahi adhunāpi na ca me vijjati na ca upalabbhati, pahīnoti attho. Bhavarāgavacaneneva cettha tadekaṭṭhatāya mānādīnampi abhāvo vuttoti sabbaso parikkhīṇabhavasaṃyojanataṃ dasseti.</paragraph>
    <centered line="1056">Kaṇhadinnattheragāthāvaṇṇanā niṭṭhitā.</centered>
    <centered line="1057">Tatiyavaggavaṇṇanā niṭṭhitā.</centered>
    <title line="1058">4. Catutthavaggo</title>
    <subhead line="1059">1. Migasirattheragāthāvaṇṇanā</subhead>
    <paragraph line="1060"><bold>Yato</bold><pageBreak edition="Vipassana Research Institut" number="1.0332" /><bold>ahaṃ pabbajito</bold>ti āyasmato migasirattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto kassapassa bhagavato kāle brāhmaṇakule nibbattitvā viññutaṃ patto ekadivasaṃ satthāraṃ disvā pasannacitto kusaṭṭhakaṃ adāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule paṭisandhiṃ gahetvā migasiranakkhattena jātattā <bold>migasiro</bold>ti laddhanāmo vayappatto brāhmaṇānaṃ vijjāsippesu nipphattiṃ gato chavasīsamantaṃ nāma sikkhi, yaṃ parijappetvā tivassamatthake matānampi sīsaṃ nakhena ākoṭetvā ‘‘ayaṃ satto asukaṭṭhāne nibbatto’’ti jānāti.</paragraph>
    <paragraph line="1061">So gharāvāsaṃ anicchanto paribbājakapabbajjaṃ pabbajitvā taṃ vijjaṃ nissāya lokena sakkato garukato lābhī hutvā vicaranto sāvatthiṃ upagato <pageBreak edition="Myanmar" number="1.0390" /> satthu santikaṃ gantvā attano ānubhāvaṃ pakāsento – ‘‘ahaṃ, bho gotama, matānaṃ nibbattaṭṭhānaṃ jānāmī’’ti vatvā, ‘‘kathaṃ pana tvaṃ jānāsī’’ti vutte, ‘‘chavasīsāni āharāpetvā mantaṃ parijappetvā nakhena sīsaṃ ākoṭento nirayādikaṃ tehi tehi nibbattaṭṭhānaṃ jānāmī’’ti kathesi. Athassa bhagavā parinibbutassa bhikkhuno sīsakapālaṃ āharāpetvā, ‘‘kathehi tāva tassa gatiṃ, yassidaṃ sīsakapāla’’nti āha. So taṃ kapālaṃ mantaṃ parijappetvā nakhena ākoṭetvā neva antaṃ na koṭiṃ passati. Atha satthārā, ‘‘na sakkosi paribbājakā’’ti vutte <pageBreak edition="Pali Text Society" number="2.0054" />, ‘‘upaparikkhissāmi tāvā’’ti vatvā punappunaṃ parivattentopi na passateva. Bāhirakamantena hi khīṇāsavassa gatiṃ kathaṃ jānissati, athassa matthakato kacchehi ca sedo mucci. So lajjitvā tuṇhībhūto aṭṭhāsi. Satthā ‘‘kilamasi paribbājakā’’ti āha. So ‘‘āma, kilamāmi, na imassa gatiṃ jānāmi, tumhe pana jānāthā’’ti. ‘‘Ahaṃ etaṃ jānāmi, ito uttaritarampi jānāmī’’ti vatvā ‘‘nibbānaṃ gato so’’ti āha. Paribbājako ‘‘imaṃ vijjaṃ mayhaṃ dethā’’ti āha. ‘‘Tena hi pabbajā’’ti vatvā taṃ pabbājetvā paṭhamaṃ samathakammaṭṭhāne niyojetvā <pageBreak edition="Vipassana Research Institut" number="1.0333" /> jhānābhiññāsu patiṭṭhitassa vipassanāya kammaṃ upadisi. So vipassanāya kammaṃ karonto nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.48.56-60) –</paragraph>
    <gatha1 line="1062">‘‘Kassapassa bhagavato, brāhmaṇassa vusīmato;</gatha1>
    <gathalast line="1063">Pasannacitto sumano, kusaṭṭhakamadāsahaṃ.</gathalast>
    <gatha1 line="1064">‘‘Imasmiṃyeva kappasmiṃ, kusaṭṭhakamadāsahaṃ;</gatha1>
    <gathalast line="1065">Duggatiṃ nābhijānāmi, kusaṭṭhakassidaṃ phalaṃ.</gathalast>
    <gatha1 line="1066">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1067">Arahattaṃ pana patvā aññaṃ byākaronto –</paragraph>
    <hangnum line="1068" number="181"></hangnum>
    <gatha1 line="1069"> ‘‘Yato ahaṃ pabbajito, sammāsambuddhasāsane;</gatha1>
    <gathalast line="1070">Vimuccamāno uggacchiṃ, kāmadhātuṃ upaccagaṃ.</gathalast>
    <hangnum line="1071" number="182"></hangnum>
    <gatha1 line="1072"> ‘‘Brahmuno <pageBreak edition="Myanmar" number="1.0391" /> pekkhamānassa, tato cittaṃ vimucci me;</gatha1>
    <gathalast line="1073">Akuppā me vimuttīti, sabbasaṃyojanakkhayā’’ti. – gāthādvayaṃ abhāsi;</gathalast>
    <paragraph line="1074">Tattha <bold>yato ahaṃ pabbajito, sammāsambuddhasāsane</bold>ti yato pabhuti ahaṃ pabbajito buddhassa bhagavato sāsane, pabbajitakālato paṭṭhāya. <bold>Vimuccamāno uggacchi</bold>nti saṃkilesapakkhato paṭhamaṃ tāva samathavipassanāhi vimuccamāno vodānadhammasavanena uṭṭhahiṃ. Evaṃ uggacchanto <bold>kāmadhātuṃ upaccagaṃ</bold> anāgāmimaggena accantameva kāmadhātuṃ atikkamiṃ.</paragraph>
    <paragraph line="1075"><bold>Brahmuno pekkhamānassa, tato cittaṃ vimucci me</bold>ti sadevakassa lokassa aggabhūtattā seṭṭhaṭṭhena brahmuno buddhassa bhagavato mahākaruṇāyogena ‘‘ayaṃ kulaputto mama sāsane pabbajitvā kathaṃ nu kho paṭipajjatī’’ti pekkhantassa tato anāgāmimaggādhigamato pacchā aggamaggādhigamena mama cittaṃ sabbasaṃkilesato accantameva mucci. <bold>Akuppā</bold><pageBreak edition="Pali Text Society" number="2.0055" /><bold>me vimuttīti, sabbasaṃyojanakkhayā</bold>ti tathāvimuttacittattā eva sabbesaṃ saṃyojanānaṃ khayā parikkhayā iti evaṃ akuppā me vimuttīti aññaṃ byākāsi.</paragraph>
    <centered line="1076">Migasirattheragāthāvaṇṇanā niṭṭhitā.</centered>
    <subhead line="1077">2. Sivakattheragāthāvaṇṇanā</subhead>
    <paragraph line="1078"><bold>Aniccāni</bold><pageBreak edition="Vipassana Research Institut" number="1.0334" /><bold>gahakānī</bold>ti āyasmato sivakattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ piṇḍāya carantaṃ passitvā pasannamānaso pattaṃ ādāya kummāsassa pūretvā adāsi. So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbatti, <bold>sivako</bold>tissa nāmaṃ ahosi. So vayappatto vijjāsippesu nipphattiṃ <pageBreak edition="Myanmar" number="1.0392" /> gato nekkhammajjhāsayatāya kāme pahāya paribbājakapabbajjaṃ pabbajitvā vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.56.117-121) –</paragraph>
    <gatha1 line="1079">‘‘Esanāya carantassa, vipassissa mahesino;</gatha1>
    <gathalast line="1080">Rittakaṃ pattaṃ disvāna, kummāsaṃ pūrayiṃ ahaṃ.</gathalast>
    <gatha1 line="1081">‘‘Ekanavutito kappe, yaṃ bhikkhamadadiṃ tadā;</gatha1>
    <gathalast line="1082">Duggatiṃ nābhijānāmi, kummāsassa idaṃ phalaṃ.</gathalast>
    <gatha1 line="1083">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1084">Arahattaṃ pana patvā aññaṃ byākaronto –</paragraph>
    <hangnum line="1085" number="183"></hangnum>
    <gatha1 line="1086"> ‘‘Aniccāni gahakāni, tattha tattha punappunaṃ;</gatha1>
    <gathalast line="1087">Gahakāraṃ gavesanto, dukkhā jāti punappunaṃ.</gathalast>
    <hangnum line="1088" number="184"></hangnum>
    <gatha1 line="1089"> ‘‘Gahakāraka diṭṭhosi, puna gehaṃ na kāhasi;</gatha1>
    <gatha2 line="1090">Sabbā te phāsukā bhaggā, thūṇikā ca vidālitā;</gatha2>
    <gathalast line="1091">Vimariyādikataṃ cittaṃ, idheva vidhamissatī’’ti. – gāthādvayaṃ abhāsi;</gathalast>
    <paragraph line="1092">Tattha <bold>aniccāni gahakāni, tattha tattha punappuna</bold>nti tasmiṃ tasmiṃ bhave punappunaṃ nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni. <bold>Gahakāraṃ gavesanto</bold>ti imassa attabhāvagehassa kārakaṃ taṇhāvaḍḍhakiṃ pariyesanto ettakaṃ kālaṃ anuvicarinti adhippāyo. <bold>Dukkhā jāti punappuna</bold>nti idaṃ gahakārakagavesanassa kāraṇavacanaṃ <pageBreak edition="Pali Text Society" number="2.0056" />. Yasmā <pageBreak edition="Vipassana Research Institut" number="1.0335" /> jarābyādhimaraṇamissatāya jāti nāmesā punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto vicarinti attho.</paragraph>
    <paragraph line="1093"><bold>Gahakāraka</bold><pageBreak edition="Myanmar" number="1.0393" /><bold>diṭṭhosī</bold>ti idāni pana yena so sakkā daṭṭhuṃ, tena ariyamaggañāṇacakkhunā gahakāraka diṭṭho asi. <bold>Puna geha</bold>nti puna imasmiṃ saṃsāravaṭṭe attabhāvasaṅkhātaṃ mama gehaṃ <bold>na kāhasi</bold> na karissasi. <bold>Sabbā te phāsukā bhaggā</bold>ti tava sabbā anavasesakilesaphāsukā mayā bhaggā. <bold>Thūṇikā ca vidālitā</bold>ti idāni tayā kātabbassa attabhāvagehassa avijjāsaṅkhātā kaṇṇikā ca bhinnā. <bold>Vimariyādikataṃ citta</bold>nti mama cittaṃ vigatantaṃ kataṃ, āyatiṃ anuppattidhammataṃ āpāditaṃ. Tato eva <bold>idheva vidhamissati</bold> imasmiṃyeva bhave viddhaṃsissati, carimakacittanirodhena nirujjhissatīti attho.</paragraph>
    <centered line="1094">Sivakattheragāthāvaṇṇanā niṭṭhitā.</centered>
    <subhead line="1095">3. Upavāṇattheragāthāvaṇṇanā</subhead>
    <paragraph line="1096"><bold>Arahaṃ sugato</bold>ti āyasmato upavāṇattherassa gāthā. Kā uppatti? Ayaṃ kira padumuttarassa bhagavato kāle daliddakule nibbattitvā viññutaṃ patto bhagavati parinibbute tassa dhātuṃ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike thūpe kate tattha sudhotaṃ attano uttarāsaṅgaṃ veḷagge ābandhitvā dhajaṃ katvā pūjaṃ akāsi. Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ ṭhapito adissamānakāyo ākāse dhārento cetiyaṃ tikkhattuṃ padakkhiṇaṃ akāsi. So taṃ disvā bhiyyosomattāya pasannamānaso ahosi. So tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā <bold>upavāṇo</bold>ti laddhanāmo vayappatto jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya kammaṃ karonto arahattaṃ patvā chaḷabhiñño ahosi. Tena vuttaṃ <bold>apadāne</bold> (apa. thera 2.56.122-178) –</paragraph>
    <gatha1 line="1097">‘‘Padumuttaro nāma jino, sabbadhammāna pāragū;</gatha1>
    <gathalast line="1098">Jalitvā aggikkhandhova, sambuddho parinibbuto.</gathalast>
    <gatha1 line="1099">‘‘Mahājanā <pageBreak edition="Myanmar" number="1.0394" /> samāgamma, pūjayitvā tathāgataṃ;</gatha1>
    <gathalast line="1100">Cittaṃ katvāna sugataṃ, sarīraṃ abhiropayuṃ.</gathalast>
    <gatha1 line="1101">‘‘Sarīrakiccaṃ katvāna, dhātuṃ tattha samānayuṃ;</gatha1>
    <gathalast line="1102">Sadevamanussā sabbe, buddhathūpaṃ akaṃsu te.</gathalast>
    <gatha1 line="1103">‘‘Paṭhamā <pageBreak edition="Vipassana Research Institut" number="1.0336" /> kañcanamayā, dutiyā ca maṇimayā;</gatha1>
    <gathalast line="1104">Tatiyā rūpiyamayā, catutthī phalikāmayā.</gathalast>
    <gatha1 line="1105">‘‘Tattha pañcamikā ceva, lohitaṅkamayā ahu;</gatha1>
    <gathalast line="1106">Chaṭṭhā masāragallassa, sabbaṃ ratanamayūpari.</gathalast>
    <gatha1 line="1107">‘‘Jaṅghā maṇimayā āsi, vedikā ratanāmayā;</gatha1>
    <gathalast line="1108">Sabbasoṇṇamayo thūpo, uddhaṃ yojanamuggato.</gathalast>
    <gatha1 line="1109">‘‘Devā tattha samāgantvā, ekato mantayuṃ tadā;</gatha1>
    <gathalast line="1110">Mayampi thūpaṃ kassāma, lokanāthassa tādino.</gathalast>
    <gatha1 line="1111">‘‘Dhātu āveṇikā natthi, sarīraṃ ekapiṇḍitaṃ;</gatha1>
    <gathalast line="1112">Imamhi buddhathūpamhi, kassāma kañcukaṃ mayaṃ.</gathalast>
    <gatha1 line="1113">‘‘Devā sattahi ratnehi, aññaṃ vaḍḍhesuṃ yojanaṃ;</gatha1>
    <gathalast line="1114">Thūpo dviyojanubbedho, timiraṃ byapahanti so.</gathalast>
    <gatha1 line="1115">‘‘Nāgā tattha samāgantvā, ekato mantayuṃ tadā;</gatha1>
    <gathalast line="1116">Manussā ceva devā ca, buddhathūpaṃ akaṃsu te.</gathalast>
    <gatha1 line="1117">‘‘Mā no pamattā assumha, appamattā sadevakā;</gatha1>
    <gathalast line="1118">Mayampi thūpaṃ kassāma, lokanāthassa tādino.</gathalast>
    <gatha1 line="1119">‘‘Indanīlaṃ mahānīlaṃ, atho jotirasaṃ maṇiṃ;</gatha1>
    <gathalast line="1120">Ekato sannipātetvā, buddhathūpaṃ achādayuṃ.</gathalast>
    <gatha1 line="1121">‘‘Sabbaṃ maṇimayaṃ āsi, yāvatā buddhacetiyaṃ;</gatha1>
    <gathalast line="1122">Tiyojanasamubbedhaṃ, ālokakaraṇaṃ tadā.</gathalast>
    <gatha1 line="1123">‘‘Garuḷā ca samāgantvā, ekato mantayuṃ tadā;</gatha1>
    <gathalast line="1124">Manussā devanāgā ca, buddhapūjaṃ akaṃsu te.</gathalast>
    <gatha1 line="1125">‘‘Mā <pageBreak edition="Myanmar" number="1.0395" /> no pamattā assumha, appamattā sadevakā;</gatha1>
    <gathalast line="1126">Mayampi thūpaṃ kassāma, lokanāthassa tādino.</gathalast>
    <gatha1 line="1127">‘‘Sabbaṃ maṇimayaṃ thūpaṃ, akaruṃ te ca kañcukaṃ;</gatha1>
    <gathalast line="1128">Yojanaṃ tepi vaḍḍhesuṃ, āyataṃ buddhacetiyaṃ.</gathalast>
    <gatha1 line="1129">‘‘Catuyojanamubbedho, buddhathūpo virocati;</gatha1>
    <gathalast line="1130">Obhāseti disā sabbā, sataraṃsīva uggato.</gathalast>
    <gatha1 line="1131">‘‘Kumbhaṇḍā ca samāgantvā, ekato mantayuṃ tadā;</gatha1>
    <gathalast line="1132">Manussā ceva devā ca, nāgā ca garuḷā tathā.</gathalast>
    <gatha1 line="1133">‘‘Paccekaṃ buddhaseṭṭhassa, akaṃsu thūpamuttamaṃ;</gatha1>
    <gathalast line="1134">Mā no pamattā assumha, appamattā sadevakā.</gathalast>
    <gatha1 line="1135">‘‘Mayampi <pageBreak edition="Vipassana Research Institut" number="1.0337" /> thūpaṃ kassāma, lokanāthassa tādino;</gatha1>
    <gathalast line="1136">Ratanehi chādessāma, āyataṃ buddhacetiyaṃ.</gathalast>
    <gatha1 line="1137">‘‘Yojanaṃ tepi vaḍḍhesuṃ, āyataṃ buddhacetiyaṃ;</gatha1>
    <gathalast line="1138">Pañcayojanamubbedho, thūpo obhāsate tadā.</gathalast>
    <gatha1 line="1139">‘‘Yakkhā tattha samāgantvā, ekato mantayuṃ tadā;</gatha1>
    <gathalast line="1140">Manussā devanāgā ca, garuḷā ca kumbhaṇḍakā.</gathalast>
    <gatha1 line="1141">‘‘Paccekaṃ buddhaseṭṭhassa, akaṃsu thūpamuttamaṃ;</gatha1>
    <gathalast line="1142">Mā no pamattā assumha, appamattā sadevakā.</gathalast>
    <gatha1 line="1143">‘‘Mayampi thūpaṃ kassāma, lokanāthassa tādino;</gatha1>
    <gathalast line="1144">Phalikā chādayissāma, āyataṃ buddhacetiyaṃ.</gathalast>
    <gatha1 line="1145">‘‘Yojanaṃ tepi vaḍḍhesuṃ, āyataṃ buddhacetiyaṃ;</gatha1>
    <gathalast line="1146">Chayojanikamubbedho, thūpo obhāsate tadā.</gathalast>
    <gatha1 line="1147">‘‘Gandhabbā ca samāgantvā, ekato mantayuṃ tadā;</gatha1>
    <gathalast line="1148">Manujā devatā nāgā, kumbhaṇḍā garuḷā tathā.</gathalast>
    <gatha1 line="1149">‘‘Sabbe akaṃsu buddhathūpaṃ, mayamettha akārakā;</gatha1>
    <gathalast line="1150">Mayampi thūpaṃ kassāma, lokanāthassa tādino.</gathalast>
    <gatha1 line="1151">‘‘Vediyo <pageBreak edition="Myanmar" number="1.0396" /> satta katvāna, dhajaṃ chattaṃ akaṃsu te;</gatha1>
    <gathalast line="1152">Sabbasoṇṇamayaṃ thūpaṃ, gandhabbā kārayuṃ tadā.</gathalast>
    <gatha1 line="1153">‘‘Sattayojanamubbedho, thūpo obhāsate tadā;</gatha1>
    <gathalast line="1154">Rattindivā na ñāyanti, āloko hoti sabbadā.</gathalast>
    <gatha1 line="1155">‘‘Abhibhonti na tassābhā, candasūrā satārakā;</gatha1>
    <gathalast line="1156">Samantā yojanasate, padīpopi na pajjali.</gathalast>
    <gatha1 line="1157">‘‘Tena kālena ye keci, thūpaṃ pūjenti mānusā;</gatha1>
    <gathalast line="1158">Na te thūpaṃ āruhanti, ambare ukkhipanti te.</gathalast>
    <gatha1 line="1159">‘‘Devehi ṭhapito yakkho, abhisammatanāmako;</gatha1>
    <gathalast line="1160">Dhajaṃ vā pupphadāmaṃ vā, abhiropeti uttariṃ.</gathalast>
    <gatha1 line="1161">‘‘Na te passanti taṃ yakkhaṃ, dāmaṃ passanti gacchato;</gatha1>
    <gathalast line="1162">Evaṃ passitvā gacchantā, sabbe gacchanti suggatiṃ.</gathalast>
    <gatha1 line="1163">‘‘Viruddhā ye pāvacane, pasannā ye ca sāsane;</gatha1>
    <gathalast line="1164">Pāṭihīraṃ daṭṭhukāmā, thūpaṃ pūjenti mānusā.</gathalast>
    <gatha1 line="1165">‘‘Nagare haṃsavatiyā, ahosiṃ bhatako tadā;</gatha1>
    <gathalast line="1166">Āmoditaṃ janaṃ disvā, evaṃ cintesahaṃ tadā.</gathalast>
    <gatha1 line="1167">‘‘Uḷāro <pageBreak edition="Vipassana Research Institut" number="1.0338" /> bhagavā neso, yassa dhātughare disaṃ;</gatha1>
    <gathalast line="1168">Imā ca janatā tuṭṭhā, kāraṃ kubbaṃ na tappare.</gathalast>
    <gatha1 line="1169">‘‘Ahampi kāraṃ kassāmi, lokanāthassa tādino;</gatha1>
    <gathalast line="1170">Tassa dhammesu dāyādo, bhavissāmi anāgate.</gathalast>
    <gatha1 line="1171">‘‘Sudhotaṃ rajakenāhaṃ, uttareyyaṃ paṭaṃ mama;</gatha1>
    <gathalast line="1172">Veḷagge ālaggetvāna, dhajaṃ ukkhipimambare.</gathalast>
    <gatha1 line="1173">‘‘Abhisammatako gayha, ambare hāsi me dhajaṃ;</gatha1>
    <gathalast line="1174">Vāteritaṃ dhajaṃ disvā, bhiyyo hāsaṃ janesahaṃ.</gathalast>
    <gatha1 line="1175">‘‘Tattha cittaṃ pasādetvā, samaṇaṃ upasaṅkamiṃ;</gatha1>
    <gathalast line="1176">Taṃ bhikkhuṃ abhivādetvā, vipākaṃ pucchahaṃ dhaje.</gathalast>
    <gatha1 line="1177">‘‘So <pageBreak edition="Myanmar" number="1.0397" /> me kathesi ānandī, pītisañjananaṃ mama;</gatha1>
    <gathalast line="1178">Tassa dhajassa vipākaṃ, anubhossasi sabbadā.</gathalast>
    <gatha1 line="1179">‘‘Hatthiassarathāpattī, senā ca caturaṅginī;</gatha1>
    <gathalast line="1180">Parivāressanti taṃ niccaṃ, dhajadānassidaṃ phalaṃ.</gathalast>
    <gatha1 line="1181">‘‘Saṭṭhitūriyasahassāni, bheriyo samalaṅkatā;</gatha1>
    <gathalast line="1182">Parivāressanti taṃ niccaṃ, dhajadānassidaṃ phalaṃ.</gathalast>
    <gatha1 line="1183">‘‘Chaḷasīti sahassāni, nāriyo samalaṅkatā;</gatha1>
    <gathalast line="1184">Vicittavatthābharaṇā, āmukkamaṇikuṇḍalā.</gathalast>
    <gatha1 line="1185">‘‘Aḷārapamhā hasulā, susaññā tanumajjhimā;</gatha1>
    <gathalast line="1186">Parivāressanti taṃ niccaṃ, dhajadānassidaṃ phalaṃ.</gathalast>
    <gatha1 line="1187">‘‘Tiṃsakappasahassāni, devaloke ramissasi;</gatha1>
    <gathalast line="1188">Asītikkhattuṃ devindo, devarajjaṃ karissasi.</gathalast>
    <gatha1 line="1189">‘‘Sahassakkhattuṃ rājā ca, cakkavattī bhavissati;</gatha1>
    <gathalast line="1190">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="1191">‘‘Kappasatasahassamhi, okkākakulasambhavo;</gatha1>
    <gathalast line="1192">Gotamo nāma gottena, satthā loke bhavissati.</gathalast>
    <gatha1 line="1193">‘‘Devalokā cavitvāna, sukkamūlena codito;</gatha1>
    <gathalast line="1194">Puññakammena saññutto, brahmabandhu bhavissasi.</gathalast>
    <gatha1 line="1195">‘‘Asītikoṭiṃ chaḍḍetvā, dāse kammakare bahū;</gatha1>
    <gathalast line="1196">Gotamassa bhagavato, sāsane pabbajissasi.</gathalast>
    <gatha1 line="1197">‘‘Ārādhayitvā sambuddhaṃ, gotamaṃ sakyapuṅgavaṃ;</gatha1>
    <gathalast line="1198">Upavāṇoti nāmena, hessasi satthu sāvako.</gathalast>
    <gatha1 line="1199">‘‘Satasahasse <pageBreak edition="Vipassana Research Institut" number="1.0339" /> kataṃ kammaṃ, phalaṃ dassesi me idha;</gatha1>
    <gathalast line="1200">Sumutto saravegova, kilese jhāpayiṃ mama.</gathalast>
    <gatha1 line="1201">‘‘Cakkavattissa santassa, cātuddīpissarassa me;</gatha1>
    <gathalast line="1202">Tīṇi yojanāni sāmantā, ussīyanti dhajā sadā.</gathalast>
    <gatha1 line="1203">‘‘Satasahassito <pageBreak edition="Myanmar" number="1.0398" /> kappe, yaṃ kammamakariṃ tadā;</gatha1>
    <gathalast line="1204">Duggatiṃ nābhijānāmi, dhajadānassidaṃ phalaṃ.</gathalast>
    <gatha1 line="1205">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1206">Athāyasmā <pageBreak edition="Pali Text Society" number="2.0057" /> upavāṇo bhagavato upaṭṭhāko ahosi. Tena ca samayena bhagavato vātābādho uppajji. Therassa ca gihisahāyo devahito nāma brāhmaṇo sāvatthiyaṃ paṭivasati. So theraṃ catūhi paccayehi pavedesi. Athāyasmā upavāṇo nivāsetvā pattacīvaramādāya tassa brāhmaṇassa nivesanaṃ upagacchi. Brāhmaṇo ‘‘kenaci aññena payojanena thero āgato’’ti ñatvā, ‘‘vadeyyātha, bhante, kenattho’’ti āha. Thero tassa brāhmaṇassa payojanaṃ ācikkhanto –</paragraph>
    <hangnum line="1207" number="185"></hangnum>
    <gatha1 line="1208"> ‘‘Arahaṃ sugato loke, vātehābādhiko muni;</gatha1>
    <gathalast line="1209">Sace uṇhodakaṃ atthi, munino dehi brāhmaṇa.</gathalast>
    <hangnum line="1210" number="186"></hangnum>
    <gatha1 line="1211"> ‘‘Pūjito pūjaneyyānaṃ, sakkareyyāna sakkato;</gatha1>
    <gathalast line="1212">Apacitopaceyyānaṃ, tassa icchāmi hātave’’ti. – gāthādvayaṃ abhāsi;</gathalast>
    <paragraph line="1213">Tassattho – yo imasmiṃ <bold>loke pūjaneyyānaṃ</bold> pūjetabbehi sakkādīhi devehi mahābrahmādīhi ca brahmehi <bold>pūjito, sakkareyyānaṃ</bold> sakkātabbehi bimbisārakosalarājādīhi <bold>sakkato, apaceyyānaṃ</bold> apacāyitabbehi mahesīhi khīṇāsavehi <bold>apacito,</bold> kilesehi ārakattādinā <bold>arahaṃ,</bold> sobhanagamanādinā <bold>sugato</bold> sabbaññū <bold>muni</bold> mayhaṃ satthā devadevo sakkānaṃ atisakko brahmānaṃ atibrahmā, so dāni <bold>vātehi</bold> vātahetu vātakkhobhanimittaṃ <bold>ābādhiko</bold> jāto. <bold>Sace, brāhmaṇa, uṇhodakaṃ atthi, tassa</bold> vātābādhavūpasamanatthaṃ taṃ <bold>hātave</bold> upanetuṃ <bold>icchāmī</bold>ti. Taṃ sutvā brāhmaṇo uṇhodakaṃ tadanurūpaṃ vātārahañca <pageBreak edition="Myanmar" number="1.0399" /> bhesajjaṃ bhagavato upanāmesi. Tena ca satthu rogo vūpasami. Tassa bhagavā anumodanaṃ akāsīti.</paragraph>
    <centered line="1214">Upavāṇattheragāthāvaṇṇanā niṭṭhitā.</centered>
    <subhead line="1215">4. Isidinnattheragāthāvaṇṇanā</subhead>
    <paragraph line="1216"><bold>Diṭṭhā</bold><pageBreak edition="Vipassana Research Institut" number="1.0340" /><bold>mayā</bold>ti āyasmato isidinnattherassa gāthā. Kā uppatti? Ayampi purimabuddhesu katādhikāro tattha tattha bhave puññāni karonto vipassissa bhagavato kāle kulagehe nibbattitvā viññutaṃ patto bījaniṃ gahetvā bodhiyā pūjaṃ akāsi. So tena puññakammena devamanussesu saṃsaranto imasmiṃ buddhuppāde sunāparantajanapade seṭṭhikule nibbattitvā <bold>isidinno</bold>ti laddhanāmo vayappatto satthu candanamāḷapaṭiggahaṇe pāṭihāriyaṃ disvā pasannamānaso satthāraṃ <pageBreak edition="Pali Text Society" number="2.0058" /> upasaṅkamitvā dhammaṃ sutvā sotāpanno hutvā agāraṃ ajjhāvasati. Tassa hitānukampinī devatā taṃ codentī –</paragraph>
    <hangnum line="1217" number="187"></hangnum>
    <gatha1 line="1218"> ‘‘Diṭṭhā mayā dhammadharā upāsakā, kāmā aniccā iti bhāsamānā;</gatha1>
    <gathalast line="1219">Sārattarattā maṇikuṇḍalesu, puttesu dāresu ca te apekkhā.</gathalast>
    <hangnum line="1220" number="188"></hangnum>
    <gatha1 line="1221"> ‘‘Addhā na jānanti yatodha dhammaṃ, kāmā aniccā iti cāpi āhu;</gatha1>
    <gathalast line="1222">Rāgañca tesaṃ na balatthi chettuṃ, tasmā sitā puttadāraṃ dhanañcā’’ti. –</gathalast>
    <unindented line="1223">Gāthādvayamabhāsi.</unindented>
    <paragraph line="1224">Tattha <bold>diṭṭhā mayā dhammadharā upāsakā, kāmā aniccā iti bhāsamānā</bold>ti idhekacce pariyattidhammadharā upāsakā mayā diṭṭhā, pariyattidhammadharattā <pageBreak edition="Myanmar" number="1.0400" /> eva ‘‘kāmā nāmete aniccā dukkhā vipariṇāmadhammā’’ti kāmesu ādīnavapaṭisaṃyuttaṃ dhammaṃ bhāsamānā, sayaṃ pana <bold>sārattarattā maṇikuṇḍalesu, puttesu dāresu ca te apekkhā</bold>ti sārattā hutvā bahalarāgarattā maṇīsu kuṇḍalesu ca, maṇicitesu vā kuṇḍalesu, puttesu puttadhītāsu dāresu ca adhigatasnehā, aññaṃ bhaṇantā aññaṃ karontā diṭṭhā mayāti attho.</paragraph>
    <paragraph line="1225"><bold>Yato</bold>ti yasmā te upāsakā sārattarattā maṇikuṇḍalesu puttesu dāresu ca apekkhavanto, tasmā <bold>idha</bold> imasmiṃ buddhasāsane <bold>dhammaṃ</bold> yāthāvato <bold>addhā</bold> ekaṃsena <bold>na jānanti</bold>. Evaṃ bhūtā ca <bold>‘‘kāmā aniccā’’iti cāpi āhu</bold> ahosi, sattapakati vicittasabhāvāti adhippāyo. <bold>Rāgañca tesaṃ na balatthi chettu</bold>nti tesaṃ upāsakānaṃ yasmā rāgaṃ chettuṃ samucchindituṃ tādisaṃ ñāṇabalaṃ natthi, <bold>tasmā</bold> tena kāraṇena <bold>sitā</bold> taṇhāvasena nissitā <bold>puttadāraṃ dhanañca</bold> allīnā na vissajjentīti sabbametaṃ devatā taṃyeva upāsakaṃ uddissa aññāpadesena kathesi. Taṃ sutvā upāsako saṃvegajāto pabbajitvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.48.46-50) –</paragraph>
    <gatha1 line="1226">‘‘Vipassino <pageBreak edition="Vipassana Research Institut" number="1.0341" /> bhagavato, bodhiyā pādaputtame;</gatha1>
    <gathalast line="1227">Sumano bījaniṃ gayha, abījiṃ bodhimuttamaṃ.</gathalast>
    <gatha1 line="1228">‘‘Ekanavutito kappe, abījiṃ bodhimuttamaṃ;</gatha1>
    <gathalast line="1229">Duggatiṃ nābhijānāmi, bījanāya idaṃ phalaṃ.</gathalast>
    <gatha1 line="1230">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1231">Arahattaṃ pana patvā aññaṃ byākaronto imā eva gāthā abhāsīti.</paragraph>
    <centered line="1232">Isidinnattheragāthāvaṇṇanā niṭṭhitā.</centered>
    <subhead line="1233">5. Sambulakaccānattheragāthāvaṇṇanā</subhead>
    <paragraph line="1234"><bold>Devo</bold><pageBreak edition="Myanmar" number="1.0401" /><pageBreak edition="Pali Text Society" number="2.0059" /><bold>cā</bold>ti āyasmato sambulakaccānattherassa gāthā. Kā uppatti? Ayampi purimabuddhesu katādhikāro tattha tattha bhave puññāni karonto ito catunavutikappamatthake kulagehe nibbattitvā viññutaṃ patto ekadivasaṃ sataraṃsiṃ nāma paccekabuddhaṃ nirodhā vuṭṭhahitvā piṇḍāya carantaṃ disvā pasannamānaso tālaphalaṃ adāsi. So tena puññakammena devamanussesu saṃsaranto imasmiṃ buddhuppāde magadharaṭṭhe gahapatikule nibbattitvā ‘‘sambulo’’ti laddhanāmo kaccānagottatāya <bold>sambulakaccāno</bold>ti paññāyittha.</paragraph>
    <paragraph line="1235">So vayappatto satthu santike dhammaṃ sutvā paṭiladdhasaddho pabbajitvā himavantasamīpe bheravāya nāma pabbataguhāyaṃ vipassanāya kammaṃ karonto viharati. Athekadivasaṃ mahā akālamegho satapaṭalasahassapaṭalo thanento gajjanto vijjullatā nicchārento gaḷagaḷāyanto uṭṭhahitvā vassituṃ ārabhi, asaniyo phaliṃsu. Taṃ saddaṃ sutvā acchataracchuvanamahiṃsahatthiādayo bhītatasitā bhītaravaṃ viraviṃsu. Thero pana āraddhavipassanattā kāye jīvite ca nirapekkho vigatalomahaṃso taṃ acintento vipassanāyameva kammaṃ karonto ghammāpagamena utusappāyalābhena samāhitacitto tāvadeva vipassanaṃ ussukkāpetvā saha abhiññāhi arahattaṃ pāpuṇi. Tena vuttaṃ <bold>apadāne</bold> (apa. thera 2.51.85-90) –</paragraph>
    <gatha1 line="1236">‘‘Sataraṃsī nāma bhagavā, sayambhū aparājito;</gatha1>
    <gathalast line="1237">Vivekā vuṭṭhahitvāna, gocarāyābhinikkhami.</gathalast>
    <gatha1 line="1238">‘‘Phalahattho <pageBreak edition="Vipassana Research Institut" number="1.0342" /> ahaṃ disvā, upagacchiṃ narāsabhaṃ;</gatha1>
    <gathalast line="1239">Pasannacitto sumano, tālaphalaṃ adāsahaṃ.</gathalast>
    <gatha1 line="1240">‘‘Catunnavutito kappe, yaṃ phalaṃ adadiṃ tadā;</gatha1>
    <gathalast line="1241">Duggatiṃ nābhijānāmi, phaladānassidaṃ phalaṃ.</gathalast>
    <gathalast line="1242">‘‘Kilesā jhāpitā mayhaṃ…pe… kataṃ buddhassa sāsana’’nti.</gathalast>
    <paragraph line="1243">Arahattaṃ <pageBreak edition="Myanmar" number="1.0402" /> pana patvā attano paṭipattiṃ paccavekkhitvā somanassajāto udānavasena aññaṃ byākaronto –</paragraph>
    <hangnum line="1244" number="189"></hangnum>
    <gatha1 line="1245"> ‘‘Devo ca vassati, devo ca gaḷagaḷāyati,</gatha1>
    <gatha2 line="1246">Ekako cāhaṃ bherave bile viharāmi;</gatha2>
    <gatha3 line="1247">Tassa mayhaṃ ekakassa bherave bile viharato,</gatha3>
    <gathalast line="1248">Natthi bhayaṃ vā chambhitattaṃ vā lomahaṃso vā.</gathalast>
    <hangnum line="1249" number="190"></hangnum>
    <gatha1 line="1250"> ‘‘Dhammatā mamesā yassa me, ekakassa bherave bile;</gatha1>
    <gathalast line="1251">Viharato natthi bhayaṃ vā, chambhitattaṃ vā lomahaṃso vā’’ti. –</gathalast>
    <unindented line="1252">Gāthādvayaṃ abhāsi.</unindented>
    <paragraph line="1253">Tattha <pageBreak edition="Pali Text Society" number="2.0060" /><bold>devo ca vassati, devo ca gaḷagaḷāyatī</bold>ti devo megho vassati ca, ‘‘gaḷagaḷā’’ti ca karonto gajjatīti attho. Gajjantassa hi anukaraṇametaṃ. <bold>Ekako cāhaṃ bherave bile viharāmī</bold>ti ahañca ekako asahāyo sappaṭibhayāyaṃ pabbataguhāyaṃ vasāmi, <bold>tassa mayhaṃ</bold> evaṃbhūtassa me sato <bold>natthi bhayaṃ vā chambhitattaṃ vā lomahaṃso vā</bold>ti cittutrāsasaññitaṃ bhayaṃ vā taṃnimittakaṃ sarīrassa chambhitattaṃ vā lomahaṃsanamattaṃ vā natthi.</paragraph>
    <paragraph line="1254">Kasmāti tattha kāraṇamāha <bold>‘‘dhammatā mamesā’’</bold>ti. Apariññātavatthukassa hi tattha appahīnacchandarāgatāya bhayādinā bhavitabbaṃ, mayā pana sabbaso tattha pariññātaṃ, tattha ca chandarāgo samucchinno, tasmā bhayādīnaṃ abhāvo <bold>dhammatā mamesā</bold> mama dhammasabhāvo esoti aññaṃ byākāsi.</paragraph>
    <centered line="1255">Sambulakaccānattheragāthāvaṇṇanā niṭṭhitā.</centered>
    <subhead line="1256">6. Nitakattheragāthāvaṇṇanā</subhead>
    <paragraph line="1257"><bold>Kassa</bold><pageBreak edition="Myanmar" number="1.0403" /><pageBreak edition="Vipassana Research Institut" number="1.0343" /><bold>selūpamaṃ citta</bold>nti āyasmato nitakattherassa gāthā. Kā uppatti? Ayampi purimabuddhesu katādhikāro tattha tattha bhave puññāni karonto vipassissa bhagavato kāle bandhumatīnagare ārāmagopako hutvā jīvanto ekadivasaṃ bhagavantaṃ ākāsena gacchantaṃ disvā pasannamānaso nāḷikeraphalaṃ dātukāmo ahosi. Satthā taṃ anuggaṇhanto ākāseyeva ṭhatvā paṭiggaṇhi. So taṃ datvā uḷāraṃ pītisomanassaṃ paṭisaṃvedi. So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā <bold>nitako</bold>ti laddhanāmo viññutaṃ patto satthu santike dhammaṃ sutvā paṭiladdhasaddho pabbajitvā kammaṭṭhānaṃ gahetvā araññe viharanto ghaṭento arahattaṃ pāpuṇi. Tena vuttaṃ <bold>apadāne</bold> (apa. thera 2.51.91-99) –</paragraph>
    <gatha1 line="1258">‘‘Nagare bandhumatiyā, ārāmiko ahaṃ tadā;</gatha1>
    <gathalast line="1259">Addasaṃ virajaṃ buddhaṃ, gacchantaṃ anilañjase.</gathalast>
    <gatha1 line="1260">‘‘Nāḷikeraphalaṃ gayha, buddhaseṭṭhassadāsahaṃ;</gatha1>
    <gathalast line="1261">Ākāse ṭhitako santo, paṭiggaṇhi mahāyaso.</gathalast>
    <gatha1 line="1262">‘‘Vittisañjanano mayhaṃ, diṭṭhadhammasukhāvaho;</gatha1>
    <gathalast line="1263">Phalaṃ buddhassa datvāna, vippasannena cetasā.</gathalast>
    <gatha1 line="1264">‘‘Adhigacchiṃ tadā pītiṃ, vipulañca sukhuttamaṃ;</gatha1>
    <gathalast line="1265">Uppajjateva ratanaṃ, nibbattassa tahiṃ tahiṃ.</gathalast>
    <gatha1 line="1266">‘‘Ekanavutito kappe, yaṃ phalaṃ adadiṃ tadā;</gatha1>
    <gathalast line="1267">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1268">‘‘Dibbacakkhu visuddhaṃ me, samādhikusalo ahaṃ;</gatha1>
    <gathalast line="1269">Abhiññāpāramippatto, phaladānassidaṃ phalaṃ.</gathalast>
    <gatha1 line="1270">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1271">Arahattaṃ pana patvā there phalasukhena nibbānasukhena viharante padhānapariggāhako thero taṃ āraññāyatanaṃ gantvā tattha vasantānaṃ bhikkhūnaṃ pariggaṇhanatthaṃ <bold>‘‘kassa selūpama’’</bold>ntiādinā paṭhamaṃ gāthamāha.</paragraph>
    <paragraph line="1272" number="191"> Tattha <pageBreak edition="Myanmar" number="1.0404" /><pageBreak edition="Vipassana Research Institut" number="1.0344" /><pageBreak edition="Pali Text Society" number="2.0061" /><bold>kassa selūpamaṃ cittaṃ, ṭhitaṃ nānupakampatī</bold>ti imasmiṃ araññāyatane vasantesu kassa bhikkhuno cittaṃ aggaphalādhigamena ekaghanasilāmayapabbatūpamaṃ sabbesaṃ iñjanānaṃ abhāvato vasībhāvappattiyā ca ṭhitaṃ sabbehipi lokadhammehi nānukampati na vedhati. Idānissa akampanākāraṃ saddhiṃ kāraṇena dassetuṃ <bold>‘‘viratta’’</bold>ntiādi vuttaṃ. Tattha <bold>virattaṃ rajanīyesū</bold>ti virāgasaṅkhātena ariyamaggena rajanīyesu rāguppattihetubhūtesu tebhūmakadhammesu virattaṃ, tattha sabbaso samucchinnarāganti attho. <bold>Kuppanīye</bold>ti paṭighaṭṭhānīye, sabbasmimpi āghātavatthusmiṃ. <bold>Na kuppatī</bold>ti na dussati na vikāraṃ āpajjati. <bold>Yassevaṃ bhāvitaṃ citta</bold>nti yassa ariyapuggalassa cittaṃ mano evaṃ vuttanayena tādibhāvena bhāvitaṃ, <bold>kuto taṃ dukkhamessatī</bold>ti taṃ puggalaṃ kuto sattato saṅkhārato vā dukkhaṃ upagamissati, na tādisassa dukkhaṃ atthīti attho.</paragraph>
    <paragraph line="1273" number="192"> Evaṃ aniyamavasena pucchitamatthaṃ nitakatthero attūpanāyikaṃ katvā vissajjento <bold>‘‘mama selūpamaṃ citta’’</bold>ntiādinā dutiyagāthāya aññaṃ byākāsi. Taṃ vuttatthameva.</paragraph>
    <centered line="1274">Nitakattheragāthāvaṇṇanā niṭṭhitā.</centered>
    <subhead line="1275">7. Soṇapoṭiriyaputtattheragāthāvaṇṇanā</subhead>
    <paragraph line="1276"><bold>Na tāva supituṃ hotī</bold>ti āyasmato soṇassa poṭiriyaputtassa gāthā. Kā uppatti? Ayampi purimabuddhesu katādhikāro sikhissa bhagavato kāle vanacaro hutvā jīvanto ekadivasaṃ satthāraṃ disvā pasannacitto kurañjiyaphalaṃ <pageBreak edition="Pali Text Society" number="2.0062" /> satthuno adāsi. So tena puññakammena devamanussesu saṃsaranto imasmiṃ buddhuppāde kapilavatthusmiṃ poṭiriyassa nāma gāmabhojakassa putto hutvā nibbatti, <bold>soṇo</bold>tissa nāmaṃ ahosi. So vayappatto bhaddiyassa sākiyarañño senāpati ahosi. Atha bhaddiyarāje heṭṭhā vuttanayena pabbajite, senāpati <pageBreak edition="Myanmar" number="1.0405" /> ‘‘rājāpi nāma pabbaji, kiṃ mayhaṃ gharāvāsenā’’ti pabbaji? Pabbajitvā pana niddārāmo viharati, na bhāvanamanuyuñjati. Taṃ bhagavā anupiyāyaṃ ambavane viharanto attano obhāsaṃ pharāpetvā tenassa satiṃ janetvā imāya gāthāya taṃ ovadanto –</paragraph>
    <hangnum line="1277" number="193"></hangnum>
    <gatha1 line="1278"> ‘‘Na tāva supituṃ hoti, ratti nakkhattamālinī;</gatha1>
    <gathalast line="1279">Paṭijaggitumevesā, ratti hoti vijānatā.</gathalast>
    <hangnum line="1280" number="194"></hangnum>
    <gatha1 line="1281"> ‘‘Hatthikkhandhāvapatitaṃ <pageBreak edition="Vipassana Research Institut" number="1.0345" />, kuñjaro ce anukkame;</gatha1>
    <gathalast line="1282">Saṅgāme me mataṃ seyyo, yañce jīve parājito’’ti. – gāthādvayaṃ abhāsi;</gathalast>
    <paragraph line="1283">Tattha <bold>na tāva supituṃ hoti, ratti nakkhattamālinī</bold>ti aṭṭhahi akkhaṇehi vajjitaṃ navamaṃ khaṇaṃ labhitvā ṭhitassa viññujātikassa yāva na arahattaṃ hatthagataṃ hoti, tāva ayaṃ nakkhattamālinī ratti supituṃ niddāyituṃ na hoti, supanassa kālo na hoti. Apica kho <bold>paṭijaggitumevesā, ratti hoti vijānatā</bold>ti esā ratti nāma manussānaṃ migapakkhīnañca niddūpagamanena visesato nissaddavelābhūtā paṭipattiṃ attani sañjaggituṃ jāgariyānuyogamanuyuñjitumeva vijānatā viññunā icchitā hotīti.</paragraph>
    <paragraph line="1284">Taṃ sutvā soṇo saṃviggataramānaso hirottappaṃ paccupaṭṭhapetvā abbhokāsikaṅgaṃ adhiṭṭhāya vipassanāya kammaṃ karonto <bold>‘‘hatthikkhandhova patita’’</bold>nti dutiyaṃ gāthamāha. Tattha <bold>avapatita</bold>nti avamukhaṃ patitaṃ uddhaṃpādaṃ adhomukhaṃ patitaṃ. <bold>Kuñjaro ce anukkame</bold>ti kuñjaro anukkameyya ce. Idaṃ vuttaṃ hoti – yadāhaṃ hatthimāruhitvā saṅgāmaṃ paviṭṭho hatthikkhandhato patito, tadāhaṃ <bold>saṅgāme</bold> tena hatthinā maddito mato ahosiṃ ce, taṃ <bold>me</bold> maraṇaṃ <bold>seyyo, yañce</bold> idāni kilesehi <bold>parājito</bold> jīveyyaṃ, taṃ na seyyoti. Imaṃ gāthaṃ vadantoyeva vipassanaṃ ussukkāpetvā arahattaṃ pāpuṇi. Tena vuttaṃ <bold>apadāne</bold> (apa. thera 2.52.1-6) –</paragraph>
    <gatha1 line="1285">‘‘Migaluddo <pageBreak edition="Myanmar" number="1.0406" /><pageBreak edition="Pali Text Society" number="2.0063" /> pure āsiṃ, vipine vicaraṃ ahaṃ;</gatha1>
    <gathalast line="1286">Addasaṃ virajaṃ buddhaṃ, sabbadhammāna pāraguṃ.</gathalast>
    <gatha1 line="1287">‘‘Kurañjiyaphalaṃ gayha, buddhaseṭṭhassadāsahaṃ;</gatha1>
    <gathalast line="1288">Puññakkhettassa tādino, pasanno sehi pāṇibhi.</gathalast>
    <gatha1 line="1289">‘‘Ekatiṃse ito kappe, yaṃ phalaṃ adadiṃ tadā;</gatha1>
    <gathalast line="1290">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1291">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1292">Arahattaṃ pana patvā ‘‘satthārā vuttaṃ, attanā vutta’’nti ubhayañhi gāthaṃ ‘‘hatthikkhandhāvapatita’’ntiādinā paccudāhāsi. Tena idameva aññābyākaraṇaṃ ahosīti.</paragraph>
    <centered line="1293">Soṇapoṭiriyaputtattheragāthāvaṇṇanā niṭṭhitā.</centered>
    <subhead line="1294">8. Nisabhattheragāthāvaṇṇanā</subhead>
    <paragraph line="1295"><bold>Pañca</bold><pageBreak edition="Vipassana Research Institut" number="1.0346" /><bold>kāmaguṇe hitvā</bold>ti āyasmato nisabhattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannacitto kapitthaphalamadāsi. So tena puññakammena sugatīsuyeva saṃsaranto imasmiṃ buddhuppāde koliyajanapade kulagehe nibbattitvā <bold>nisabho</bold>ti laddhanāmo vayappatto sākiyakoliyānaṃ saṅgāme buddhānubhāvaṃ disvā paṭiladdhasaddho pabbajitvā tadaheva arahattaṃ pāpuṇi. Tena vuttaṃ <bold>apadāne</bold> (apa. thera 2.52.7-11) –</paragraph>
    <gatha1 line="1296">‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</gatha1>
    <gathalast line="1297">Rathiyaṃ paṭipajjantaṃ, kapitthaṃ adadiṃ phalaṃ.</gathalast>
    <gatha1 line="1298">‘‘Ekanavutito kappe, yaṃ phalaṃ adadiṃ tadā;</gatha1>
    <gathalast line="1299">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1300">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1301">So <pageBreak edition="Myanmar" number="1.0407" /> arahattaṃ pana patvā attano sahāyabhikkhū pamādavihārena kālaṃ vītināmente disvā te ovadanto –</paragraph>
    <hangnum line="1302" number="195"></hangnum>
    <gatha1 line="1303"> ‘‘Pañca kāmaguṇe hitvā, piyarūpe manorame;</gatha1>
    <gathalast line="1304">Saddhāya gharā nikkhamma, dukkhassantakaro bhave’’ti. –</gathalast>
    <unindented line="1305">Paṭhamaṃ gāthaṃ abhāsi.</unindented>
    <paragraph line="1306">Tassattho – bālaputhujjanassa piyāyitabbasabhāvatāya <bold>piyarūpe</bold> manuññasabhāvatāya <bold>manorame</bold> rūpādike <bold>pañca kāmaguṇe</bold> kāmakoṭṭhāse <bold>hitvā</bold> pahāya pariccajitvā kammaphala<bold>saddhāya</bold> ratanattaya<bold>saddhāya</bold> ca vasena <bold>gharā</bold> gharabandhanato <bold>nikkhamma</bold> nikkhamitvā pabbajjaṃ upagato viññujātiko pabbajitakālato paṭṭhāya ghaṭento vāyamanto vaṭṭa<bold>dukkhassa antakaro bhave</bold> bhaveyyāti. Evaṃ te bhikkhū ovaditvā ‘‘ayaṃ pare eva saññāpento viharati, ‘‘sayaṃ <pageBreak edition="Pali Text Society" number="2.0064" /> pana akārako’ti mā cintayitthā’’ti tesaṃ attano paṭipannabhāvaṃ pakāsento –</paragraph>
    <hangnum line="1307" number="196"></hangnum>
    <gatha1 line="1308"> ‘‘Nābhinandāmi <pageBreak edition="Vipassana Research Institut" number="1.0347" /> maraṇaṃ, nābhinandāmi jīvitaṃ;</gatha1>
    <gathalast line="1309">Kālañca paṭikaṅkhāmi, sampajāno patissato’’ti. –</gathalast>
    <unindented line="1310">Dutiyagāthāya aññaṃ byākāsi. Tattha <bold>nābhinandāmi maraṇa</bold>nti maraṇaṃ na abhikaṅkhāmi. <bold>Nābhinandāmi jīvita</bold>nti idaṃ pana tassa kāraṇavacanaṃ, yasmā nābhinandāmi jīvitaṃ, tasmā nābhinandāmi maraṇanti. Yo hi āyatiṃ jātijarāmaraṇāya kilesābhisaṅkhāre ācinoti upacinoti, so punabbhavābhinibbattiṃ abhinandanto nāntariyakatāya attano maraṇampi abhinandati nāma kāraṇassa appahīnattā, khīṇāsavo pana sabbaso ācayagāmidhamme pahāya apacayagāmidhamme patiṭṭhito pariññātavatthuko sabbaso jīvitaṃ anabhinandanto maraṇampi anabhinandati nāma kāraṇassa eva suppahīnattā. Tenāha – ‘‘nābhinandāmi maraṇaṃ, nābhinandāmi jīvita’’nti. Yadi evaṃ khīṇāsavassa parinibbānābhikaṅkhā, yāva parinibbānā avaṭṭhānañca kathanti āha <bold>‘‘kālañca paṭikaṅkhāmi, sampajāno patissato’’</bold>ti, kilesaparinibbāne siddhe satipaññāvepullappattiyā sato sampajāno kevalaṃ <pageBreak edition="Myanmar" number="1.0408" /> khandhaparinibbānakālaṃ paṭikaṅkhāmi, taṃ udikkhamāno āgamayamāno viharāmi, na pana me maraṇe jīvite vā abhinandanā atthi arahattamaggeneva tassa samugghāṭitattāti.</unindented>
    <centered line="1311">Nisabhattheragāthāvaṇṇanā niṭṭhitā.</centered>
    <subhead line="1312">9. Usabhattheragāthāvaṇṇanā</subhead>
    <paragraph line="1313"><bold>Ambapallavasaṅkāsa</bold>nti āyasmato usabhattherassa gāthā. Kā uppatti? Ayampi purimabuddhesu katādhikāro tattha tattha bhave puññāni karonto sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso kosambaphalaṃ adāsi. So tena puññakammena devamanussesu saṃsaranto imasmiṃ buddhuppāde kapilavatthusmiṃ sākiyarājakule nibbattitvā <bold>usabho</bold>ti laddhanāmo vayappatto satthu ñātisamāgame buddhānubhāvaṃ disvā paṭiladdhasaddho pabbaji. So pabbajitakālato <pageBreak edition="Pali Text Society" number="2.0065" /> paṭṭhāya samaṇadhammaṃ akatvā divā saṅgaṇikārāmo sakalarattiṃ niddāyamāno vītināmeti. So ekadivasaṃ muṭṭhassati asampajāno niddaṃ okkanto supine kesamassuṃ ohāretvā ambapallavavaṇṇaṃ cīvaraṃ pārupitvā hatthigīvāyaṃ nisīditvā nagaraṃ piṇḍāya paviṭṭhaṃ tattheva manusse sampatte disvā lajjāya hatthikkhandhato oruyha attānaṃ disvā paṭibuddho, ‘‘īdisaṃ nāma supinaṃ muṭṭhassatinā asampajānena <pageBreak edition="Vipassana Research Institut" number="1.0348" /> niddāyamānena mayā diṭṭha’’nti uppannasaṃvego vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.52.12-16) –</paragraph>
    <gatha1 line="1314">‘‘Kakudhaṃ vilasantaṃva, devadevaṃ narāsabhaṃ;</gatha1>
    <gathalast line="1315">Rathiyaṃ paṭipajjantaṃ, kosambaṃ adadiṃ tadā.</gathalast>
    <gatha1 line="1316">‘‘Ekatiṃse ito kappe, yaṃ phalaṃ adadiṃ tadā;</gatha1>
    <gathalast line="1317">Duggatiṃ nābhijānāmi, phaladānassidaṃ phalaṃ.</gathalast>
    <gathalast line="1318">‘‘Kilesā jhāpitā mayhaṃ…pe… kataṃ buddhassa sāsana’’nti.</gathalast>
    <paragraph line="1319">Atha <pageBreak edition="Myanmar" number="1.0409" /> thero yathādiṭṭhaṃ supinaṃ aṅkusaṃ katvā arahattassa adhigatattā tasseva supinassa kittanavasena aññaṃ byākaronto –</paragraph>
    <hangnum line="1320" number="197"></hangnum>
    <gatha1 line="1321"> ‘‘Ambapallavasaṅkāsaṃ, aṃse katvāna cīvaraṃ;</gatha1>
    <gathalast line="1322">Nisinno hatthigīvāyaṃ, gāmaṃ piṇḍāya pāvisiṃ.</gathalast>
    <hangnum line="1323" number="198"></hangnum>
    <gatha1 line="1324"> ‘‘Hatthikkhandhato oruyha, saṃvegaṃ alabhiṃ tadā;</gatha1>
    <gathalast line="1325">Sohaṃ ditto tadā santo, patto me āsavakkhayo’’ti. – gāthādvayamāha;</gathalast>
    <paragraph line="1326">Tattha <bold>ambapallavasaṅkāsaṃ, aṃse katvāna cīvara</bold>nti ambapallavākāraṃ pavāḷavaṇṇaṃ cīvaraṃ khandhe karitvā uttarāsaṅgaṃ karitvā. <bold>Gāma</bold>nti attano rājadhāniṃ hatthikkhandhe <bold>nisinno piṇḍāya pāvisiṃ,</bold> paviṭṭhamattova mahājanena olokiyamāno <bold>hatthikkhandhato oruyha</bold> ṭhito paṭibujjhiṃ, pabuddhova <bold>saṃvegaṃ alabhiṃ tadā</bold> ‘‘muṭṭhassati asampajāno hutvā niddāyokkamanena etaṃ jāta’’nti. Apare pana ‘‘rājāva hutvā rattibhāge evarūpaṃ supinaṃ disvā vibhātāya rattiyā hatthikkhandhaṃ āruyha nagaravīthiyaṃ caranto taṃ supinaṃ saritvā hatthikkhandhato oruyha saṃvegaṃ labhitvā satthu santike pabbajitvā arahattaṃ patvā udānaṃ udānento imā gāthā abhāsī’’ti vadanti. <bold>Ditto</bold>ti tasmiṃ rājakāle jātimadabhogamadādiparidappito samāno saṃvegamalabhinti yojanā.</paragraph>
    <centered line="1327">Usabhattheragāthāvaṇṇanā niṭṭhitā.</centered>
    <subhead line="1328">10. Kappaṭakurattheragāthāvaṇṇanā</subhead>
    <paragraph line="1329"><bold>Ayamiti</bold><pageBreak edition="Vipassana Research Institut" number="1.0349" /><pageBreak edition="Pali Text Society" number="2.0066" /><bold>kappaṭo</bold>ti āyasmato kappaṭakurattherassa gāthā. Kā uppatti. Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ vinatāya nāma nadiyā tīre aññatarasmiṃ rukkhamūle nisinnaṃ disvā pasannamānaso ketakapupphehi pūjaṃ akāsi. So tena puññakammena devamanussesu saṃsaranto imasmiṃ buddhuppāde <pageBreak edition="Myanmar" number="1.0410" /> sāvatthiyaṃ duggatakule nibbattitvā yāva vayappatti, tāva aññaṃ upāyaṃ ajānanto kappaṭakhaṇḍanivāsano sarāvahattho tattha tattha kuraṃ pariyesanto vicari, tena <bold>kappaṭakuro</bold>tveva paññāyittha. So vayappatto tiṇaṃ vikkiṇitvā jīvikaṃ kappento ekadivasaṃ tiṇalāvanatthaṃ araññaṃ gato tattha aññataraṃ khīṇāsavattheraṃ disvā taṃ upasaṅkamitvā vanditvā nisīdi. Tassa thero dhammaṃ kathesi. So dhammaṃ sutvā paṭiladdhasaddho ‘‘kiṃ me imāya kicchajīvikāyā’’ti pabbajitvā attano nivatthakappaṭacoḷaṃ ekasmiṃ ṭhāne nikkhipi. Yadā cassa anabhirati uppajjati, tadā taṃ kappaṭaṃ olokentassa anabhirati vigacchati, saṃvegaṃ paṭilabhi. Evaṃ karonto sattakkhattuṃ uppabbaji. Tassa taṃ kāraṇaṃ bhikkhū bhagavato ārocesuṃ. Athekadivasaṃ kappaṭakuro bhikkhu dhammasabhāyaṃ parisapariyante nisinno niddāyati, taṃ bhagavā codento –</paragraph>
    <hangnum line="1330" number="199"></hangnum>
    <gatha1 line="1331"> ‘‘Ayamiti kappaṭo kappaṭakuro, acchāya atibharitāya;</gatha1>
    <gathalast line="1332">Amataghaṭikāyaṃ dhammakaṭamatto, katapadaṃ jhānāni ocetuṃ.</gathalast>
    <hangnum line="1333" number="200"></hangnum>
    <gatha1 line="1334"> ‘‘Mā kho tvaṃ kappaṭa pacālesi, mā tvaṃ upakaṇṇamhi tāḷessaṃ;</gatha1>
    <gathalast line="1335">Na hi tvaṃ kappaṭa mattamaññāsi, saṅghamajjhamhi pacalāyamāno’’ti. –</gathalast>
    <unindented line="1336">Gāthādvayaṃ abhāsi.</unindented>
    <paragraph line="1337">Tattha <bold>ayamiti kappaṭo kappaṭakuro</bold>ti kappaṭakuro bhikkhu ‘‘ayaṃ mama kappaṭo, imaṃ paridahitvā yathā tathā jīvāmī’’ti evaṃ uppannamicchāvitakko <bold>acchāya atibharitāya amataghaṭikāyaṃ</bold> mama amataghaṭe tahaṃ tahaṃ vassante ‘‘amatamadhigataṃ ahamanusāsāmi, ahaṃ <pageBreak edition="Pali Text Society" number="2.0067" /> dhammaṃ desemi’’ (mahāva. 12; ma. ni. 1.286; 2.342). ‘‘Andhībhūtasmiṃ lokasmiṃ, āhañchaṃ amatadundubhi’’ntiādinā (mahāva. 11; ma. ni. 1.285; 2.341) ghosetvā <pageBreak edition="Myanmar" number="1.0411" /> mayā dhammāmate pavassiyamāne <bold>katapadaṃ jhānāni ocetuṃ</bold> lokiyalokuttarajjhānāni upacetuṃ bhāvetuṃ katapadaṃ kaṭamaggavihitabhāvanāmaggaṃ idaṃ mama sāsanaṃ, tathāpi <bold>dhammakaṭamatto</bold> mama sāsanadhammato <pageBreak edition="Vipassana Research Institut" number="1.0350" /> ukkaṇṭhacitto apagatamānaso kappaṭakuroti taṃ codetvā punapissa sahoḍḍhaṃ coraṃ gaṇhanto viya pamādavihāraṃ dassento <bold>‘‘mā kho tvaṃ, kappaṭa, pacālesī’’</bold>ti gāthamāha.</paragraph>
    <paragraph line="1338">Tattha <bold>mā kho tvaṃ, kappaṭa, pacālesī</bold>ti tvaṃ, kappaṭakura, ‘‘mama dhammaṃ suṇissāmī’’ti nisīditvā mā kho pacālesi mā pacalāhi mā niddaṃ upagacchi. <bold>Mā tvaṃ upakaṇṇamhi tāḷessa</bold>nti taṃ niddāyamānaṃ upakaṇṇamhi kaṇṇasamīpe desanāhatthena ahaṃ mā patāḷessaṃ. Yathā ito paraṃ kilesappahānāya ahaṃ taṃ na ovadeyyaṃ, tathā paṭipajjāhīti attho. <bold>Na hi tvaṃ, kappaṭa, mattamaññāsī</bold>ti tvaṃ, kappaṭa, <bold>saṅghamajjhamhi pacalāyamāno</bold> mattaṃ pamāṇaṃ na vā maññasi, ‘‘ayamatidullabho khaṇo paṭiladdho, so mā upajjhagā’’ti ettakampi na jānāsi, passa yāva ca te aparaddhanti codesi.</paragraph>
    <paragraph line="1339">Evaṃ bhagavatā dvīhi gāthāhi gāḷhaṃ taṃ niggayha codanāya katāya aṭṭhivedhaviddho viya caṇḍagajo maggaṃ otaranto viya ca sañjātasaṃvego vipassanaṃ paṭṭhapetvā nacirasseva arahattaṃ pāpuṇi. Tena vuttaṃ <bold>apadāne</bold> (apa. thera 2.52.17-22) –</paragraph>
    <gatha1 line="1340">‘‘Vinatānadiyā tīre, vihāsi purisuttamo;</gatha1>
    <gathalast line="1341">Addasaṃ virajaṃ buddhaṃ, ekaggaṃ susamāhitaṃ.</gathalast>
    <gatha1 line="1342">‘‘Madhugandhassa pupphena, ketakassa ahaṃ tadā;</gatha1>
    <gathalast line="1343">Pasannacitto sumano, buddhaseṭṭhamapūjayiṃ.</gathalast>
    <gatha1 line="1344">‘‘Ekanavutito kappe, yaṃ pupphamabhipūjayiṃ;</gatha1>
    <gathalast line="1345">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="1346">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1347">Arahattaṃ <pageBreak edition="Myanmar" number="1.0412" /> pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi. Tenassa tadeva aññābyākaraṇaṃ ahosīti.</paragraph>
    <centered line="1348">Kappaṭakurattheragāthāvaṇṇanā niṭṭhitā.</centered>
    <centered line="1349">Catutthavaggavaṇṇanā niṭṭhitā.</centered>
    <title line="1350">5. Pañcamavaggo</title>
    <subhead line="1351">1. Kumārakassapattheragāthāvaṇṇanā</subhead>
    <paragraph line="1352"><bold>Aho</bold><pageBreak edition="Vipassana Research Institut" number="1.0351" /><pageBreak edition="Pali Text Society" number="2.0068" /><bold>buddhā aho dhammā</bold>ti āyasmato kumārakassapattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle brāhmaṇakule nibbattitvā viññutaṃ pāpuṇi. ‘‘Kulagehe’’ti pana aṅguttaraṭṭhakathāyaṃ (a. ni. aṭṭha. 1.1.217) vuttaṃ. So satthu santikaṃ gantvā dhammaṃ suṇanto satthāraṃ ekaṃ bhikkhuṃ cittakathikānaṃ aggaṭṭhāne ṭhapentaṃ disvā sayampi taṃ ṭhānantaraṃ ākaṅkhanto paṇidhānaṃ katvā tadanurūpāni puññāni karonto kassapassa bhagavato kāle samaṇadhammaṃ katvā sugatīsuyeva saṃsaranto imasmiṃ buddhuppāde rājagahe seṭṭhidhītāya kucchimhi paṭisandhiṃ gaṇhi. Sā kira kumārikākāleyeva pabbajitukāmā hutvā mātāpitaro yācitvā pabbajjaṃ alabhamānā kulagharaṃ gatāpi gabbhasaṇṭhitampi ajānantī sāmikaṃ ārādhetvā tena anuññātā bhikkhunīsu pabbajitā. Tassā gabbhinibhāvaṃ disvā bhikkhuniyo devadattaṃ pucchiṃsu. So ‘‘assamaṇī’’ti āha. Puna dasabalaṃ pucchiṃsu. Satthā upālittheraṃ paṭicchāpesi. Thero sāvatthinagaravāsīni kulāni visākhañca upāsikaṃ pakkosāpetvā sarājikāya parisāya vinicchinanto ‘‘pure laddho gabbho, pabbajjā arogā’’ti āha. Satthā ‘‘suvinicchitaṃ adhikaraṇa’’nti therassa sādhukāraṃ adāsi.</paragraph>
    <paragraph line="1353">Sā bhikkhunī suvaṇṇabimbasadisaṃ puttaṃ vijāyi. Taṃ rājā pasenadikosalo posesi. ‘‘Kassapo’’ti cassa nāmaṃ akaṃsu. Aparabhāge <pageBreak edition="Myanmar" number="1.0413" /> alaṅkaritvā satthu santikaṃ netvā pabbājesi. Kumārakāle pabbajitattā bhagavatā ‘‘kassapaṃ pakkosatha, idaṃ phalaṃ vā khādanīyaṃ vā kassapassa dethā’’ti vutte ‘‘katarakassapassā’’ti. ‘‘Kumārakassapassā’’ti. Evaṃ gahitanāmattā rañño posāvanikaputtattā ca vuḍḍhakālepi <bold>kumārakassapo</bold>tveva paññāyittha.</paragraph>
    <paragraph line="1354">So pabbajitakālato paṭṭhāya vipassanāya ceva kammaṃ karoti, buddhavacanañca uggaṇhāti. Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbatto <pageBreak edition="Vipassana Research Institut" number="1.0352" /> mahābrahmā ‘‘vipassanāya mukhaṃ dassetvā maggaphalappattiyā upāyaṃ karissāmī’’ti pañcadasa pañhe abhisaṅkharitvā andhavane vasantassa <pageBreak edition="Pali Text Society" number="2.0069" /> therassa ‘‘ime pañhe satthāraṃ puccheyyāsī’’ti ācikkhitvā gato. So te pañhe bhagavantaṃ pucchi. Bhagavāpissa byākāsi. Thero satthārā kathitaniyāmeneva te uggaṇhitvā vipassanaṃ gabbhaṃ gaṇhāpetvā arahattaṃ pāpuṇi. Tena vuttaṃ <bold>apadāne</bold> (apa. thera 2.54.150-177) –</paragraph>
    <gatha1 line="1355">‘‘Ito satasahassamhi, kappe uppajji nāyako;</gatha1>
    <gathalast line="1356">Sabbalokahito vīro, padumuttaranāmako.</gathalast>
    <gatha1 line="1357">‘‘Tadāhaṃ brāhmaṇo hutvā, vissuto vedapāragū;</gatha1>
    <gathalast line="1358">Divāvihāraṃ vicaraṃ, addasaṃ lokanāyakaṃ.</gathalast>
    <gatha1 line="1359">‘‘Catusaccaṃ pakāsentaṃ, bodhayantaṃ sadevakaṃ;</gatha1>
    <gathalast line="1360">Vicittakathikānaggaṃ, vaṇṇayantaṃ mahājane.</gathalast>
    <gatha1 line="1361">‘‘Tadā muditacittohaṃ, nimantetvā tathāgataṃ;</gatha1>
    <gathalast line="1362">Nānārattehi vatthehi, alaṅkaritvāna maṇḍapaṃ.</gathalast>
    <gatha1 line="1363">‘‘Nānāratanapajjotaṃ, sasaṅghaṃ bhojayiṃ tahiṃ;</gatha1>
    <gathalast line="1364">Bhojayitvāna sattāhaṃ, nānaggarasabhojanaṃ.</gathalast>
    <gatha1 line="1365">‘‘Nānācittehi pupphehi, pūjayitvā sasāvakaṃ;</gatha1>
    <gathalast line="1366">Nipacca pādamūlamhi, taṃ ṭhāna patthayiṃ ahaṃ.</gathalast>
    <gatha1 line="1367">‘‘Tadā munivaro āha, karuṇekarasāsayo;</gatha1>
    <gathalast line="1368">Passathetaṃ dijavaraṃ, padumānanalocanaṃ.</gathalast>
    <gatha1 line="1369">‘‘Pītipāmojjabahulaṃ <pageBreak edition="Myanmar" number="1.0414" />, samuggatatanūruhaṃ;</gatha1>
    <gathalast line="1370">Hāsamhitavisālakkhaṃ, mama sāsanalālasaṃ.</gathalast>
    <gatha1 line="1371">‘‘Patitaṃ pādamūle me, ekāvatthasumānasaṃ;</gatha1>
    <gathalast line="1372">Esa pattheti taṃ ṭhānaṃ, vicittakathikattanaṃ.</gathalast>
    <gatha1 line="1373">‘‘Satasahassito kappe, okkākakulasambhavo;</gatha1>
    <gathalast line="1374">Gotamo nāma gottena, satthā loke bhavissati.</gathalast>
    <gatha1 line="1375">‘‘Tassa dhammesu dāyādo, oraso dhammanimmito;</gatha1>
    <gathalast line="1376">Kumārakassapo nāma, hessati satthu sāvako.</gathalast>
    <gatha1 line="1377">‘‘Vicittapupphadussānaṃ, ratanānañca vāhasā;</gatha1>
    <gathalast line="1378">Vicittakathikānaṃ so, aggataṃ pāpuṇissati.</gathalast>
    <gatha1 line="1379">‘‘Tena <pageBreak edition="Vipassana Research Institut" number="1.0353" /> kammena sukatena, cetanāpaṇidhīhi ca;</gatha1>
    <gathalast line="1380">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="1381">‘‘Paribbhamaṃ bhavābhave, raṅgamajjhe yathā naṭo;</gatha1>
    <gathalast line="1382">Sākhamigatrajo hutvā, migiyā kucchimokkamiṃ.</gathalast>
    <gatha1 line="1383">‘‘Tadā mayi kucchigate, vajjhavāro upaṭṭhito;</gatha1>
    <gathalast line="1384">Sākhena cattā me mātā, nigrodhaṃ saraṇaṃ gatā.</gathalast>
    <gatha1 line="1385">‘‘Tena sā migarājena, maraṇā parimocitā;</gatha1>
    <gathalast line="1386">Pariccajitvā sapāṇaṃ, mamevaṃ ovadī tadā.</gathalast>
    <gatha1 line="1387">‘‘Nigrodhameva seveyya, na sākhamupasaṃvase;</gatha1>
    <gathalast line="1388">Nigrodhasmiṃ mataṃ seyyo, yañce sākhamhi jīvitaṃ.</gathalast>
    <gatha1 line="1389">‘‘Tenānusiṭṭhā migayūthapena, ahañca mātā ca tathetare ca;</gatha1>
    <gathalast line="1390">Āgamma rammaṃ tusitādhivāsaṃ, gatā pavāsaṃ sagharaṃ yatheva.</gathalast>
    <gatha1 line="1391">‘‘Puno kassapavīrassa, atthamentamhi sāsane;</gatha1>
    <gathalast line="1392">Āruyha selasikharaṃ, yuñjitvā jinasāsanaṃ.</gathalast>
    <gatha1 line="1393">‘‘Idānāhaṃ <pageBreak edition="Myanmar" number="1.0415" /> rājagahe, jāto seṭṭhikule ahuṃ;</gatha1>
    <gathalast line="1394">Āpannasattā me mātā, pabbaji anagāriyaṃ.</gathalast>
    <gatha1 line="1395">‘‘Sagabbhaṃ taṃ viditvāna, devadattamupānayuṃ;</gatha1>
    <gathalast line="1396">So avoca vināsetha, pāpikaṃ bhikkhuniṃ imaṃ.</gathalast>
    <gatha1 line="1397">‘‘Idānipi munindena, jinena anukampitā;</gatha1>
    <gathalast line="1398">Sukhinī ajanī mayhaṃ, mātā bhikkhunupassaye.</gathalast>
    <gatha1 line="1399">‘‘Taṃ viditvā mahīpālo, kosalo maṃ aposayi;</gatha1>
    <gathalast line="1400">Kumāraparihānena, nāmenāhañca kassapo.</gathalast>
    <gatha1 line="1401">‘‘Mahākassapamāgamma, ahaṃ kumārakassapo;</gatha1>
    <gathalast line="1402">Vammikasadisaṃ kāyaṃ, sutvā buddhena desitaṃ.</gathalast>
    <gatha1 line="1403">‘‘Tato cittaṃ vimucci me, anupādāya sabbaso;</gatha1>
    <gathalast line="1404">Pāyāsiṃ damayitvāhaṃ, etadaggamapāpuṇiṃ.</gathalast>
    <gatha1 line="1405">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1406">Arahattaṃ pana patvā cittakathikabhāvena satthārā etadagge ṭhapito attano paṭipattiṃ paccavekkhitvā ratanattayaguṇavibhāvanamukhena aññaṃ byākaronto –</paragraph>
    <hangnum line="1407" number="201"></hangnum>
    <gatha1 line="1408"> ‘‘Aho <pageBreak edition="Vipassana Research Institut" number="1.0354" /> buddhā aho dhammā, aho no satthu sampadā;</gatha1>
    <gathalast line="1409">Yattha etādisaṃ dhammaṃ, sāvako sacchikāhiti.</gathalast>
    <hangnum line="1410" number="202"></hangnum>
    <gatha1 line="1411"> ‘‘Asaṅkheyyesu kappesu, sakkāyādhigatā ahū;</gatha1>
    <gatha2 line="1412">Tesamayaṃ pacchimako, carimoyaṃ samussayo;</gatha2>
    <gathalast line="1413">Jātimaraṇasaṃsāro, natthi dāni punabbhavo’’ti. – gāthādvayaṃ abhāsi;</gathalast>
    <paragraph line="1414">Tattha <bold>aho</bold>ti acchariyatthe nipāto. <bold>Buddhā</bold>ti sabbaññubuddhā, gāravavasena bahuvacanaṃ, aho acchariyā sambuddhāti attho. <bold>Dhammā</bold>ti pariyattidhammena saddhiṃ nava lokuttaradhammā. <bold>Aho no satthu sampadā</bold>ti amhākaṃ satthu dasabalassa aho sampattiyo. <bold>Yatthā</bold>ti yasmiṃ satthari <pageBreak edition="Myanmar" number="1.0416" /> brahmacariyavāsena. <bold>Etādisaṃ dhammaṃ, sāvako sacchikāhitī</bold>ti etādisaṃ evarūpaṃ suvisuddhajjhānābhiññāparivāraṃ anavasesakilesakkhayāvahaṃ santaṃ paṇītaṃ anuttaraṃ dhammaṃ sāvakopi nāma sacchikarissati, tasmā evaṃvidhaguṇavisesādhigamahetubhūtā aho acchariyā buddhā bhagavanto, acchariyā dhammaguṇā, acchariyā amhākaṃ satthu sampattiyoti ratanattayassa guṇādhimuttiṃ pavedesīti. Dhammasampattikittaneneva hi saṅghasuppaṭipatti kittitā hotīti.</paragraph>
    <paragraph line="1415">Evaṃ sādhāraṇavasena dassitaṃ dhammassa sacchikiriyaṃ idāni attupanāyikaṃ katvā dassento <bold>‘‘asaṅkheyyesū’’</bold>ti gāthamāha. Tattha <bold>asaṅkheyyesū</bold>ti gaṇanapathaṃ vītivattesu mahākappesu. <bold>Sakkāyā</bold>ti pañcupādānakkhandhā. Te hi paramatthato vijjamānadhammasamūhatāya ‘‘sakkāyā’’ti vuccanti. <bold>Ahū</bold>ti nivattanūpāyassa anadhigatattā anapagatā ahesuṃ. <bold>Tesamayaṃ pacchimako carimoyaṃ samussayo</bold>ti <pageBreak edition="Pali Text Society" number="2.0070" /> yasmā ayaṃ sabbapacchimako, tato eva carimo, tasmā <bold>jātimaraṇa</bold>sahito khandhādipaṭipāṭisaññito <bold>saṃsāro</bold> idāni āyatiṃ punabbhavābhāvato <bold>punabbhavo natthi,</bold> ayamantimā jātīti attho.</paragraph>
    <centered line="1416">Kumārakassapattheragāthāvaṇṇanā niṭṭhitā.</centered>
    <subhead line="1417">2. Dhammapālattheragāthāvaṇṇanā</subhead>
    <paragraph line="1418"><bold>Yo have daharo bhikkhū</bold>ti āyasmato dhammapālattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle kulagehe nibbattitvā viññutaṃ patto kenacideva karaṇīyena vanantaṃ upagato satthāraṃ disvā pasannamānaso <pageBreak edition="Vipassana Research Institut" number="1.0355" /> pilakkhaphalamadāsi. So tena puññakammena devamanussesu saṃsaranto imasmiṃ buddhuppāde satthari parinibbute avantiraṭṭhe brāhmaṇakule nibbattitvā <bold>dhammapālo</bold>ti laddhanāmo vayappatto takkasilaṃ gantvā sippaṃ uggahetvā paṭinivattento antarāmagge ekasmiṃ vihāre aññataraṃ theraṃ disvā tassa santike dhammaṃ sutvā paṭiladdhasaddho pabbajitvā <pageBreak edition="Myanmar" number="1.0417" /> vipassanaṃ vaḍḍhetvā chaḷabhiñño ahosi. Tena vuttaṃ <bold>apadāne</bold> (apa. thera 1.39.21-25) –</paragraph>
    <gatha1 line="1419">‘‘Vanantare buddhaṃ disvā, atthadassiṃ mahāyasaṃ;</gatha1>
    <gathalast line="1420">Pasannacitto sumano, pilakkhassādadiṃ phalaṃ.</gathalast>
    <gatha1 line="1421">‘‘Aṭṭhārase kappasate, yaṃ phalamadadiṃ tadā;</gatha1>
    <gathalast line="1422">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1423">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1424">Chaḷabhiñño pana hutvā samāpattisukhena vītināmento ekadivasaṃ tasmiṃ vihāre dve sāmaṇere rukkhagge pupphāni ocinante ārūḷhasākhāya bhaggāya patante disvā thero iddhānubhāvena hatthena gahetvā arogeyeva bhūmiyaṃ ṭhapetvā tesaṃ sāmaṇerānaṃ dhammaṃ desento –</paragraph>
    <hangnum line="1425" number="203"></hangnum>
    <gatha1 line="1426"> ‘‘Yo have daharo bhikkhu, yuñjati buddhasāsane;</gatha1>
    <gathalast line="1427">Jāgaro sa hi suttesu, amoghaṃ tassa jīvitaṃ.</gathalast>
    <hangnum line="1428" number="204"></hangnum>
    <gatha1 line="1429"> ‘‘Tasmā saddhañca sīlañca, pasādaṃ dhammadassanaṃ;</gatha1>
    <gathalast line="1430">Anuyuñjetha medhāvī, saraṃ buddhāna sāsana’’nti. – imā dve gāthā abhāsi;</gathalast>
    <paragraph line="1431">Tattha <bold>yo</bold>ti aniyamavacanaṃ. <bold>Have</bold>ti daḷhatthe nipāto. <bold>Daharo</bold>ti taruṇo. Bhikkhatīti <bold>bhikkhu. Yuñjatī</bold>ti ghaṭati vāyamati. <bold>Jāgaro</bold>ti <pageBreak edition="Pali Text Society" number="2.0071" /> jāgaraṇadhammasamannāgato. <bold>Suttesū</bold>ti supantesu. Idaṃ vuttaṃ hoti <bold>yo bhikkhu daharo</bold>va samāno taruṇo ‘‘tathāhaṃ pacchā vuḍḍhakāle jānissāmī’’ti acintetvā buddhānaṃ <bold>sāsane</bold> appamādapaṭipattiyaṃ <bold>yuñjati</bold> samathavipassanābhāvanāya yogaṃ karoti, so <bold>suttesu</bold> avijjāniddāya suttesu pamattesu saddhādijāgaradhammasamannāgamena <bold>jāgaro,</bold> tato eva attahitaparahitapāripūriyā <bold>amoghaṃ</bold> avañjhaṃ <bold>tassa jīvitaṃ,</bold> yasmā ca etadevaṃ, <bold>tasmā saddhañca</bold> ‘‘atthi kammaṃ atthi kammavipāko’’tiādinayappavattaṃ kammaphalasaddhañca, saddhūpanibandhattā sīlassa tadupanissayaṃ catupārisuddhi<bold>sīlañca</bold><pageBreak edition="Myanmar" number="1.0418" />, ‘‘sammāsambuddho bhagavā, svākhāto dhammo, suppaṭipanno saṅgho’’ti evaṃ pavattaratanattaya<bold>ppasāda</bold>ñca <pageBreak edition="Vipassana Research Institut" number="1.0356" />, vipassanāpaññāsahitāya maggapaññāya pariññādivasena catusacca<bold>dhammadassana</bold>ñca <bold>medhāvī</bold> dhammojapaññāya samannāgato bhikkhu <bold>buddhānaṃ sāsanaṃ</bold> ovādaṃ anusiṭṭhiṃ anussaranto ādittampi attano sīsaṃ ajjhupekkhitvā <bold>anuyuñjetha,</bold> tattha anuyogaṃ ātappaṃ kareyyāti attho.</paragraph>
    <centered line="1432">Dhammapālattheragāthāvaṇṇanā niṭṭhitā.</centered>
    <subhead line="1433">3. Brahmālittheragāthāvaṇṇanā</subhead>
    <paragraph line="1434"><bold>Kassindriyāni samathaṅgatānī</bold>ti āyasmato brahmālittherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso vanditvā pādaphalaṃ adāsi. Satthā anumodanaṃ vatvā pakkāmi. So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule nibbattitvā <bold>brahmālī</bold>ti laddhanāmo viññutaṃ patto hetusampattiyā codiyamāno saṃsāre sañjātasaṃvego tādisena kalyāṇamittasannissayena buddhasāsane pabbajitvā patirūpakammaṭṭhānaṃ gahetvā araññe viharanto ñāṇassa paripākagatattā nacirasseva vipassanaṃ vaḍḍhetvā chaḷabhiñño ahosi. Tena vuttaṃ <bold>apadāne</bold> (apa. thera 2.51.63-67) –</paragraph>
    <gatha1 line="1435">‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</gatha1>
    <gathalast line="1436">Rathiyaṃ paṭipajjantaṃ, pādaphalaṃ adāsahaṃ.</gathalast>
    <gatha1 line="1437">‘‘Ekanavutito kappe, yaṃ phalaṃ adadiṃ tadā;</gatha1>
    <gathalast line="1438">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1439">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1440">Chaḷabhiñño <pageBreak edition="Myanmar" number="1.0419" /><pageBreak edition="Pali Text Society" number="2.0072" /> pana hutvā maggasukhena phalasukhena vītināmento ekadivasaṃ padhānapariggāhakena therena tasmiṃ araññāyatane bhikkhū uddissa vuttaṃ padhānānuyogaṃ pariggaṇhanto –</paragraph>
    <hangnum line="1441" number="205"></hangnum>
    <gatha1 line="1442"> ‘‘Kassindriyāni <pageBreak edition="Vipassana Research Institut" number="1.0357" /> samathaṅgatāni, assā yathā sārathinā sudantā;</gatha1>
    <gathalast line="1443">Pahīnamānassa anāsavassa, devāpi kassa pihayanti tādino.</gathalast>
    <hangnum line="1444" number="206"></hangnum>
    <gatha1 line="1445"> ‘‘Mayhindriyāni samathaṅgatāni, assā yathā sārathinā sudantā;</gatha1>
    <gathalast line="1446">Pahīnamānassa anāsavassa, devāpi mayhaṃ pihayanti tādino’’ti. –</gathalast>
    <unindented line="1447">Gāthādvayaṃ abhāsi.</unindented>
    <paragraph line="1448">Tassattho – imasmiṃ araññāyatane vasantesu bhikkhūsu <bold>kassa</bold> bhikkhuno therassa vā navassa vā majjhimassa vā chekena <bold>sārathinā sudantā assā</bold> viya manacchaṭṭhāni <bold>indriyāni samathaṃ</bold> dantabhāvaṃ nibbisevanabhāvaṃ <bold>gatāni</bold>. Kassa navavidhampi mānaṃ pahāya ṭhitattā <bold>pahīnamānassa</bold> catunnampi āsavānaṃ abhāvena <bold>anāsavassa</bold> iṭṭhādīsu tādilakkhaṇappattiyā <bold>tādino devāpi pihayanti</bold> manussāpi sammāpaṭipattidassanādinā ca ādarena patthentīti.</paragraph>
    <paragraph line="1449">Tattha ca gāthāyaṃ purimaḍḍhena anāgāmimaggādhigamo puṭṭho, anāgāminopi hi indriyāni pahīnakāmarāgabyāpādatāya samathaṃ nibbisevanataṃ gatāni honti. Itarena arahattamaggapaṭilābho, arahā hi ‘‘pahīnamāno anāsavo tādī’’ti ca vuccati.</paragraph>
    <paragraph line="1450">Athāyasmā brahmāli padhānapariggāhakena vuttaṃ <bold>‘‘kassindriyānī’’</bold>ti gāthaṃ paccanubhāsi. Tadatthaṃ attūpanāyikavasena vissajjento <bold>‘‘mayhindriyānī’’</bold>tiādikāya dutiyagāthāya aññaṃ byākāsi, tattha <bold>mayhindriyānī</bold>ti mama cakkhādīni indriyāni. Sesaṃ vuttanayameva.</paragraph>
    <centered line="1451">Brahmālittheragāthāvaṇṇanā niṭṭhitā.</centered>
    <subhead line="1452">4. Mogharājattheragāthāvaṇṇanā</subhead>
    <paragraph line="1453"><bold>Chavipāpaka</bold><pageBreak edition="Myanmar" number="1.0420" /><bold>cittabhaddakā</bold>ti āyasmato mogharājattherassa gāthā. Kā uppatti? Ayampi purimabuddhesu katādhikāro padumuttarassa bhagavato kāle kulagehe nibbattitvā viññutaṃ patto ekadivasaṃ satthu <pageBreak edition="Pali Text Society" number="2.0073" /> santike dhammaṃ suṇanto satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā taṃ ṭhānantaraṃ ākaṅkhanto paṇidhānaṃ katvā tattha tattha bhave puññāni karonto atthadassissa bhagavato kāle brāhmaṇakule nibbattitvā brāhmaṇānaṃ vijjāsippesu nipphattiṃ gato brāhmaṇamāṇave vijjāsippāni sikkhāpento ekadivasaṃ atthadassiṃ bhagavantaṃ bhikkhusaṅghaparivutaṃ gacchantaṃ <pageBreak edition="Vipassana Research Institut" number="1.0358" /> disvā pasannamānaso pañcapatiṭṭhitena vanditvā sirasi añjaliṃ katvā ‘‘yāvatā rūpino sattā’’tiādinā chahi gāthāhi abhitthavitvā bhājanaṃ pūretvā madhuṃ upanāmesi. Satthā madhuṃ paṭiggahetvā anumodanaṃ akāsi.</paragraph>
    <paragraph line="1454">So tena puññakammena devamanussesu saṃsaranto kassapassa bhagavato kāle kaṭṭhavāhanassa nāma rañño amacco hutvā tena satthu ānayanatthaṃ purisasahassena pesito satthu santikaṃ gantvā dhammaṃ sutvā paṭiladdhasaddho pabbajitvā vīsativassasahassāni samaṇadhammaṃ katvā tato cuto ekaṃ buddhantaraṃ sugatīsuyeva parivattento imasmiṃ buddhuppāde brāhmaṇakule nibbattitvā <bold>mogharājā</bold>ti laddhanāmo bāvarībrāhmaṇassa santike uggahitasippo saṃvegajāto tāpasapabbajjaṃ pabbajitvā tāpasasahassaparivāro ajitādīhi saddhiṃ satthu santikaṃ pesito tesaṃ pannarasamo hutvā pañhe pucchitvā pañhavissajjanapariyosāne arahattaṃ pāpuṇi. Tena vuttaṃ <bold>apadāne</bold> (apa. thera 1.4.64-83) –</paragraph>
    <gatha1 line="1455">‘‘Atthadassī tu bhagavā, sayambhū aparājito;</gatha1>
    <gathalast line="1456">Bhikkhusaṅghaparibyūḷho, rathiyaṃ paṭipajjatha.</gathalast>
    <gatha1 line="1457">‘‘Sissehi samparivuto, gharamhā abhinikkhamiṃ;</gatha1>
    <gathalast line="1458">Nikkhamitvānahaṃ tattha, addasaṃ lokanāyakaṃ.</gathalast>
    <gatha1 line="1459">‘‘Abhivādiya sambuddhaṃ, sire katvāna añjaliṃ;</gatha1>
    <gathalast line="1460">Sakaṃ cittaṃ pasādetvā, santhaviṃ lokanāyakaṃ.</gathalast>
    <gatha1 line="1461">‘‘Yāvatā <pageBreak edition="Myanmar" number="1.0421" /> rūpino sattā, arūpī vā asaññino;</gatha1>
    <gathalast line="1462">Sabbe te tava ñāṇamhi, anto honti samogadhā.</gathalast>
    <gatha1 line="1463">‘‘Sukhumacchikajālena, udakaṃ yo parikkhipe;</gatha1>
    <gathalast line="1464">Ye keci udake pāṇā, antojāle bhavanti te.</gathalast>
    <gatha1 line="1465">‘‘Yesañca cetanā atthi, rūpino ca arūpino;</gatha1>
    <gathalast line="1466">Sabbe te tava ñāṇamhi, anto honti samogadhā.</gathalast>
    <gatha1 line="1467">‘‘Samuddharasimaṃ lokaṃ, andhakārasamākulaṃ;</gatha1>
    <gathalast line="1468">Tava dhammaṃ suṇitvāna, kaṅkhāsotaṃ taranti te.</gathalast>
    <gatha1 line="1469">‘‘Avijjānivute loke, andhakārena otthaṭe;</gatha1>
    <gathalast line="1470">Tava ñāṇamhi jotante, andhakārā padhaṃsitā.</gathalast>
    <gatha1 line="1471">‘‘Tuvaṃ cakkhūsi sabbesaṃ, mahātamapanūdano;</gatha1>
    <gathalast line="1472">Tava dhammaṃ suṇitvāna, nibbāyati bahujjano.</gathalast>
    <gatha1 line="1473">‘‘Puṭakaṃ <pageBreak edition="Vipassana Research Institut" number="1.0359" /> pūrayitvāna, madhukhuddamaneḷakaṃ;</gatha1>
    <gathalast line="1474">Ubho hatthehi paggayha, upanesiṃ mahesino.</gathalast>
    <gatha1 line="1475">‘‘Paṭiggaṇhi mahāvīro, sahatthena mahā isi;</gatha1>
    <gathalast line="1476">Bhuñjitvā tañca sabbaññū, vehāsaṃ nabhamuggami.</gathalast>
    <gatha1 line="1477">‘‘Antalikkhe ṭhito satthā, atthadassī narāsabho;</gatha1>
    <gathalast line="1478">Mama cittaṃ pasādento, imā gāthā abhāsatha.</gathalast>
    <gatha1 line="1479">‘‘Yenidaṃ thavitaṃ ñāṇaṃ, buddhaseṭṭho ca thomito;</gatha1>
    <gathalast line="1480">Tena cittappasādena, duggatiṃ so na gacchati.</gathalast>
    <gatha1 line="1481">‘‘Catuddasañca khattuṃ so, devarajjaṃ karissati;</gatha1>
    <gathalast line="1482">Pathabyā rajjaṃ aṭṭhasataṃ, vasudhaṃ āvasissati.</gathalast>
    <gatha1 line="1483">‘‘Pañceva satakkhattuñca, cakkavattī bhavissati;</gatha1>
    <gathalast line="1484">Padesarajjaṃ asaṅkheyyaṃ, mahiyā kārayissati.</gathalast>
    <gatha1 line="1485">‘‘Ajjhāyako mantadharo, tiṇṇaṃ vedāna pāragū;</gatha1>
    <gathalast line="1486">Gotamassa bhagavato, sāsane pabbajissati.</gathalast>
    <gatha1 line="1487">‘‘Gambhīraṃ <pageBreak edition="Myanmar" number="1.0422" /> nipuṇaṃ atthaṃ, ñāṇena vicinissati;</gatha1>
    <gathalast line="1488">Mogharājāti nāmena, hessati satthu sāvako.</gathalast>
    <gatha1 line="1489">‘‘Tīhi vijjāhi sampannaṃ, katakiccamanāsavaṃ;</gatha1>
    <gathalast line="1490">Gotamo satthavāhaggo, etadagge ṭhapessati.</gathalast>
    <gatha1 line="1491">‘‘Hitvā mānusakaṃ yogaṃ, chetvāna bhavabandhanaṃ;</gatha1>
    <gathalast line="1492">Sabbāsave pariññāya, viharāmi anāsavo.</gathalast>
    <gatha1 line="1493">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1494">Arahattaṃ pana patvā satthalūkhaṃ suttalūkhaṃ rajanalūkhanti visesena tividhenapi lūkhena samannāgataṃ paṃsukūlaṃ dhāresi. Tena naṃ satthā lūkhacīvaradharānaṃ aggaṭṭhāne ṭhapesi. Aparabhāge purimakammappaccayā parihārassa akaraṇato therassa sarīre daddupīḷakādīni uppajjitvā vaḍḍhiṃsu. So ‘‘senāsanaṃ dussatī’’ti hemantepi magadhakkhettesu palālasanthārāni attharitvā seti. Taṃ ekadivasaṃ upaṭṭhānaṃ upasaṅkamitvā vanditvā ekamantaṃ nisinnaṃ satthā paṭisanthāravasena <bold>‘‘chavipāpakā’’</bold>tiādinā <pageBreak edition="Pali Text Society" number="2.0074" /> paṭhamagāthāya pucchi.</paragraph>
    <paragraph line="1495" number="207"> Tattha <bold>chavipāpakā</bold>ti daddukacchupīḷakāhi bhinnacchavibhāvato hīnacchavika duṭṭhacchavika <pageBreak edition="Vipassana Research Institut" number="1.0360" />. <bold>Cittabhaddakā</bold>ti anavasesakilesappahānena brahmavihārasevanāya ca bhaddacitta sundaracitta. <bold>Mogharājā</bold>ti tassa ālapanaṃ. <bold>Satataṃ samāhito</bold>ti aggaphalasamādhinā niccakālaṃ abhiṇhaṃ samāhitamānaso. <bold>Hemantikasītakālarattiyo</bold>ti hemantasamaye sītakālarattiyo. Accantasaṃyoge cetaṃ upayogavacanaṃ. ‘‘Hemantikā sītakālarattiyo’’tipi pāḷi. Tattha <bold>hemantikā</bold>ti hemantogadhā hemantapariyāpannāti attho. <bold>Bhikkhu tvaṃ sī</bold>ti bhikkhu ko tvaṃ asi, evaṃbhūto paresu tava senāsanaṃ katvā adentesu saṅghikañca senāsanaṃ apavisanto. <bold>Kathaṃ karissasī</bold>ti yathāvutte sītakāle kathaṃ attabhāvaṃ pavattesīti satthā pucchi. Evaṃ pana puṭṭho thero satthu tamatthaṃ kathento –</paragraph>
    <hangnum line="1496" number="208"></hangnum>
    <gatha1 line="1497"> ‘‘Sampannasassā <pageBreak edition="Myanmar" number="1.0423" /> magadhā, kevalā iti me sutaṃ;</gatha1>
    <gathalast line="1498">Palālacchannako seyyaṃ, yathaññe sukhajīvino’’ti. – gāthamāha;</gathalast>
    <paragraph line="1499">Tattha <bold>sampannasassā</bold>ti nipphannasassā. <bold>Magadhā</bold>ti magadharaṭṭhaṃ vadati. Magadhā nāma jānapadino rājakumārā, tesaṃ nivāso ekopi janapado ruḷhīvasena ‘‘magadhā’’tveva bahuvacanena vuccati. <bold>Kevalā</bold>ti anavasesā. <bold>Iti me suta</bold>nti evaṃ mayā sutaṃ. Tattha yo adiṭṭho padeso, tassa vasena sutanti vuttaṃ. Tena edise kāle magadhesu yattha katthaci mayā vasituṃ sakkāti dasseti. <bold>Palālacchannako seyyaṃ, yathaññe sukhajīvino</bold>ti yathā aññe sukhajīvino bhikkhū senāsanasappāyaṃ laddhā sundarehi attharaṇapāvuraṇehi sukhena sayanti, evaṃ ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya palālacchannako seyyaṃ sayiṃ, seyyaṃ kappesinti attano yathālābhasantosaṃ vibhāveti.</paragraph>
    <centered line="1500">Mogharājattheragāthāvaṇṇanā niṭṭhitā.</centered>
    <subhead line="1501">5. Visākhapañcālaputtattheragāthāvaṇṇanā</subhead>
    <paragraph line="1502"><bold>Na</bold><pageBreak edition="Pali Text Society" number="2.0075" /><bold>ukkhipe no ca parikkhipe pare</bold>ti āyasmato visākhassa pañcālaputtassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito cuddase kappe paccantagāme daliddakule nibbattitvā viññutaṃ patto ekadivasaṃ phalapariyesanaṃ carantehi tasmiṃ gāme manussehi saddhiṃ araññaṃ gato tattha ekaṃ paccekabuddhaṃ disvā pasannamānaso valliphalaṃ adāsi. So tena puññakammena devamanussesu saṃsaranto imasmiṃ <pageBreak edition="Vipassana Research Institut" number="1.0361" /> buddhuppāde magadharaṭṭhe maṇḍalikarājakule nibbattitvā <bold>visākho</bold>ti laddhanāmo pañcālarājadhītuyā puttabhāvato pacchā <bold>pañcālaputto</bold>ti paññāyittha. So pitari mate rajjaṃ kārento satthari attano gāmasamīpagate satthu santikaṃ gantvā <pageBreak edition="Myanmar" number="1.0424" /> dhammaṃ sutvā paṭiladdhasaddho pabbajitvā satthārā saddhiṃ sāvatthiṃ gato vipassanaṃ paṭṭhapetvā nacirasseva chaḷabhiñño ahosi. Tena vuttaṃ <bold>apadāne</bold> (apa. thera 1.39.31-36) –</paragraph>
    <gatha1 line="1503">‘‘Sabbe janā samāgamma, agamiṃsu vanaṃ tadā;</gatha1>
    <gathalast line="1504">Phalamanvesamānā te, alabhiṃsu phalaṃ tadā.</gathalast>
    <gatha1 line="1505">‘‘Tatthaddasāsiṃ sambuddhaṃ, sayambhuṃ aparājitaṃ;</gatha1>
    <gathalast line="1506">Pasannacitto sumano, valliphalamadāsahaṃ.</gathalast>
    <gatha1 line="1507">‘‘Catuddase ito kappe, yaṃ phalamadadiṃ tadā;</gatha1>
    <gathalast line="1508">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1509">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1510">Chaḷabhiñño pana hutvā thero ñātīnaṃ anukampāya jātibhūmiṃ agamāsi. Tattha manussā theraṃ upasaṅkamitvā kālena kālaṃ dhammaṃ suṇantā ekadivasaṃ ‘‘katihi nu kho, bhante, aṅgehi samannāgato dhammakathiko hotī’’ti dhammakathikalakkhaṇaṃ pucchiṃsu. Thero tesaṃ dhammakathikalakkhaṇaṃ kathento –</paragraph>
    <hangnum line="1511" number="209"></hangnum>
    <gatha1 line="1512"> ‘‘Na ukkhipe no ca parikkhipe pare, na okkhipe pāragataṃ na eraye;</gatha1>
    <gathalast line="1513">Na cattavaṇṇaṃ parisāsu byāhare, anuddhato sammitabhāṇi subbato.</gathalast>
    <hangnum line="1514" number="210"></hangnum>
    <gatha1 line="1515"> ‘‘Susukhumanipuṇatthadassinā, matikusalena nivātavuttinā;</gatha1>
    <gathalast line="1516">Saṃsevitabuddhasīlinā, nibbānaṃ na hi tena dullabha’’nti. –</gathalast>
    <unindented line="1517">Gāthādvayaṃ abhāsi.</unindented>
    <paragraph line="1518">Tattha <bold>na ukkhipe</bold>ti attānaṃ na ukkhipeyya, jātiādīhi bāhusaccādīhi ca attukkaṃsanaṃ na kareyya. <bold>No ca parikkhipe pare</bold>ti pare parapuggale teheva jātiādīhi no parikkhipe paricchinditvā na <pageBreak edition="Pali Text Society" number="2.0076" /> khipeyya guṇaparidhaṃsanavasena <pageBreak edition="Myanmar" number="1.0425" /> vā na khipeyya. Na okkhipe pare iccevaṃ sambandho. Pare ojjhāpanavasena <bold>na okkhipe</bold> heṭṭhato katvā pare na olokāpeyya, na ojjhāpeyyāti attho. ‘‘Na ukkhipe’’ti keci paṭhanti, so evattho. <bold>Pāragata</bold>nti <pageBreak edition="Vipassana Research Institut" number="1.0362" /> saṃsārapāraṃ viya vijjāya pāraṃ gataṃ khīṇāsavaṃ tevijjaṃ chaḷabhiññaṃ vā <bold>na eraye</bold> na ghaṭṭaye na āsādeyya. <bold>Na cattavaṇṇaṃ parisāsu byāhare</bold>ti attano vaṇṇaṃ guṇaṃ lābhasakkārasilokaṃ nikāmayamāno khattiyaparisādīsu na bhāseyya. <bold>Anuddhato</bold>ti uddhaccarahito. Uddhatassa hi vacanaṃ nādiyanti. <bold>Sammitabhāṇī</bold>ti sammadeva mitabhāṇī, kālena sāpadesaṃ pariyantavatiṃ atthasañhitameva vācaṃ bhāsanasīloti attho. Ito aññathā vadantassa vacanaṃ agahaṇīyaṃ hoti. <bold>Subbato</bold>ti sundaravato sīlasampanno. ‘‘Siyā’’ti kiriyāpadaṃ ānetvā yojetabbaṃ.</paragraph>
    <paragraph line="1519">Evaṃ thero saṅkhepeneva dhammakathikalakkhaṇaṃ vatvā tesaṃ guṇānaṃ attani labbhamānataṃ adhimuccitvā bhiyyosomattāya abhippasannaṃ mahājanaṃ ñatvā ‘‘evaṃvidhassa dhammakathikassa vimuttāyatanasannissitassa na nibbānaṃ dullabhaṃ, atha kho sulabhamevā’’ti dassento <bold>‘‘susukhumanipuṇatthadassinā’’</bold>ti dutiyagāthamāha. Tassattho heṭṭhā vuttoyeva.</paragraph>
    <centered line="1520">Visākhapañcālaputtattheragāthāvaṇṇanā niṭṭhitā.</centered>
    <subhead line="1521">6. Cūḷakattheragāthāvaṇṇanā</subhead>
    <paragraph line="1522"><bold>Nadanti morā susikhā supekhuṇā</bold>ti āyasmato cūḷakattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto ito ekatiṃse kappe sikhissa bhagavato kāle kulagehe nibbattitvā viññutaṃ patto ekadivasaṃ satthāraṃ disvā pasannamānaso chattapaṇṇiphalaṃ adāsi. So tena puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā <bold>cūḷako</bold>ti laddhanāmo vayappatto dhanapāladamane satthari <pageBreak edition="Myanmar" number="1.0426" /> laddhappasādo pabbajitvā samaṇadhammaṃ karonto indasālaguhāyaṃ vasati, so ekadivasaṃ guhādvāre nisinno magadhakkhettaṃ olokesi. Tasmiṃ khaṇe pāvusakālamegho gambhīramadhuranigghoso satapaṭalasahassapaṭalo añjana <pageBreak edition="Pali Text Society" number="2.0077" /> sikharasannikāso nabhaṃ pūretvā pavassati, mayūrasaṅghā ca meghagajjitaṃ sutvā haṭṭhatuṭṭhā kekāsaddaṃ muñcitvā tattha tattha padese naccantā vicaranti. Therassapi āvāsagabbhe meghavātaphassehi apagatadhammattā passaddhakarajakāye kallataṃ patte utusappāyalābhena cittaṃ ekaggaṃ ahosi, kammaṭṭhānavīthiṃ otari, so taṃ ñatvā kālasampadādikittanamukhena attānaṃ bhāvanāya ussāhento –</paragraph>
    <hangnum line="1523" number="211"></hangnum>
    <gatha1 line="1524"> ‘‘Nadanti <pageBreak edition="Vipassana Research Institut" number="1.0363" /> morā susikhā supekhuṇā, sunīlagīvā sumukhā sugajjino;</gatha1>
    <gathalast line="1525">Susaddalā cāpi mahāmahī ayaṃ, subyāpitambu suvalāhakaṃ nabhaṃ.</gathalast>
    <hangnum line="1526" number="212"></hangnum>
    <gatha1 line="1527"> ‘‘Sukallarūpo sumanassa jhāyataṃ, sunikkamo sādhu subuddhasāsane;</gatha1>
    <gathalast line="1528">Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada’’nti. –</gathalast>
    <unindented line="1529">Dve gāthā abhāsi.</unindented>
    <paragraph line="1530">Tattha <bold>nadanti morā susikhā supekhuṇā, sunīlagīvā sumukhā sugajjino</bold>ti ete matthake uṭṭhitāhi sundarāhi sikhāhi samannāgatattā <bold>susikhā,</bold> nānāvaṇṇehi anekehi sobhanehi bhaddakapiñchehi samannāgatattā <bold>supekhuṇā,</bold> rājīvavaṇṇasaṅkāsāya sundarāya nīlavaṇṇāya gīvāya samannāgatattā <bold>sunīlagīvā,</bold> sundaramukhatāya <bold>sumukhā,</bold> manuññavāditāya <bold>sugajjino, morā</bold> sikhaṇḍino chajjasaṃvādī kekāsaddaṃ muñcantā <pageBreak edition="Myanmar" number="1.0427" /><bold>nadanti</bold> ravanti. <bold>Susaddalā cāpi mahāmahī aya</bold>nti ayañca mahāpathavī susaddalā sundaraharitatiṇā. <bold>Subyāpitambū</bold>ti abhinavavuṭṭhiyā tahaṃ tahaṃ vissandamānasalilatāya suṭṭhu byāpitajalā vitatajalā. ‘‘Susukkatambū’’tipi pāṭho, suvisuddhajalāti attho. <bold>Suvalāhakaṃ nabha</bold>nti idañca nabhaṃ ākāsaṃ nīluppaladalasannibhehi samantato pūretvā ṭhitehi sundarehi valāhakehi meghehi suvalāhakaṃ.</paragraph>
    <paragraph line="1531"><bold>Sukallarūpo</bold><pageBreak edition="Pali Text Society" number="2.0078" /><bold>sumanassa jhāyata</bold>nti idāni utusappāyalābhena suṭṭhu kallarūpo kammaniyasabhāvo tvaṃ, nīvaraṇehi anajjhārūḷhacittatāya sundaramanassa yogāvacarassa yaṃ ārammaṇūpanijjhānavasena lakkhaṇūpanijjhānavasena ca jhāyataṃ. <bold>Sunikkamo…pe… accutaṃ pada</bold>nti evaṃ jhāyanto ca <bold>sādhu subuddhassa</bold> sammāsambuddhassa <bold>sāsane</bold> sundaranikkamo hutvā suparisuddhasīlatāya <bold>susukkaṃ,</bold> visuddhasabhāvatāya sabbassapi saṃkilesassa gocarabhāvānupagamanato <bold>sukkaṃ,</bold> nipuṇañāṇagocaratāya <bold>nipuṇaṃ,</bold> paramagambhīratāya <bold>sududdasaṃ,</bold> paṇītabhāvena seṭṭhabhāvena ca <bold>uttamaṃ,</bold> niccasabhāvatāya <bold>accutaṃ padaṃ taṃ</bold> nibbānaṃ <bold>phusāhi</bold> attapaccakkhakaraṇena sammāpaṭipattiyā sacchikarohīti.</paragraph>
    <paragraph line="1532">Evaṃ thero attānaṃ ovadantova utusappāyalābhena samāhitacitto vipassanaṃ ussukkāpetvā arahattaṃ pāpuṇi. Tena vuttaṃ <bold>apadāne</bold> (apa. thera 1.39.37-42) –</paragraph>
    <gatha1 line="1533">‘‘Kaṇikāraṃva jalitaṃ, puṇṇamāyeva candimaṃ;</gatha1>
    <gathalast line="1534">Jalantaṃ dīparukkhaṃva, addasaṃ lokanāyakaṃ.</gathalast>
    <gatha1 line="1535">‘‘Kadaliphalaṃ <pageBreak edition="Vipassana Research Institut" number="1.0364" /> paggayha, adāsiṃ satthuno ahaṃ;</gatha1>
    <gathalast line="1536">Pasannacitto sumano, vanditvāna apakkamiṃ.</gathalast>
    <gatha1 line="1537">‘‘Ekatiṃse ito kappe, yaṃ phalamadadiṃ tadā;</gatha1>
    <gathalast line="1538">Duggatiṃ nābhijānāmi, phaladānassidaṃ phalaṃ.</gathalast>
    <gatha1 line="1539">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1540">Arahattaṃ <pageBreak edition="Myanmar" number="1.0428" /> pana patvā thero attano paṭipattiṃ paccavekkhitvā pītisomanassajāto <bold>‘‘nadanti morā’’</bold>tiādinā tāyeva gāthā paccudāhāsi. Tenassa idameva aññābyākaraṇaṃ ahosīti.</paragraph>
    <centered line="1541">Cūḷakattheragāthāvaṇṇanā niṭṭhitā.</centered>
    <subhead line="1542">7. Anūpamattheragāthāvaṇṇanā</subhead>
    <paragraph line="1543"><bold>Nandamānāgataṃ cittā</bold>ti āyasmato anūpamattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto ito ekatiṃse kappe kulagehe nibbattitvā viññutaṃ patto ekadivasaṃ padumaṃ nāma paccekabuddhaṃ piṇḍāya carantaṃ rathiyaṃ disvā pasannamānaso aṅkolapupphehi pūjesi. So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā rūpasampattiyā <bold>anūpamo</bold>ti laddhanāmo vayappatto upanissayasampannatāya kāme pahāya pabbajitvā vipassanāya kammaṃ karonto araññe viharati. Tassa cittaṃ bahiddhā rūpādiārammaṇesu vidhāvati. Kammaṭṭhānaṃ parivaṭṭati. Thero vidhāvantaṃ cittaṃ niggaṇhanto –</paragraph>
    <hangnum line="1544" number="213"></hangnum>
    <gatha1 line="1545"> ‘‘Nandamānāgataṃ <pageBreak edition="Pali Text Society" number="2.0079" /> cittaṃ, sūlamāropamānakaṃ;</gatha1>
    <gathalast line="1546">Tena teneva vajasi, yena sūlaṃ kaliṅgaraṃ.</gathalast>
    <hangnum line="1547" number="214"></hangnum>
    <gatha1 line="1548"> ‘‘Tāhaṃ cittakaliṃ brūmi, taṃ brūmi cittadubbhakaṃ;</gatha1>
    <gathalast line="1549">Satthā te dullabho laddho, mānatthe maṃ niyojayī’’ti. –</gathalast>
    <unindented line="1550">Imāhi dvīhi gāthāhi ovadi.</unindented>
    <paragraph line="1551">Tattha <bold>nandamānāgataṃ cittā</bold>ti nandamāna abhinandamāna citta abhinandamānaṃ āgataṃ uppannaṃ <pageBreak edition="Vipassana Research Institut" number="1.0365" />. <bold>Sūlamāropamānaka</bold>nti dukkhuppattiṭṭhānatāya sūlasadisattā sūlaṃ taṃ taṃ bhavaṃ kammakilesehi ettakaṃ kālaṃ āropiyamānaṃ. <bold>Tena teneva vajasi, yena sūlaṃ kaliṅgara</bold>nti yattha yattha sūlasaṅkhātā <pageBreak edition="Myanmar" number="1.0429" /> bhavā kaliṅgarasaṅkhātā adhikuṭṭanakā kāmaguṇā ca tena teneva, pāpacitta, vajasi, taṃ tadeva ṭhānaṃ upagacchasi, attano anatthaṃ na sallakkhesi.</paragraph>
    <paragraph line="1552"><bold>Tāhaṃ cittakaliṃ brūmī</bold>ti taṃ tasmā pamattabhāvato cittakaliṃ cittakālakaṇṇiṃ ahaṃ kathayāmi. Punapi <bold>taṃ brūmi</bold> kathemi <bold>cittadubbhakaṃ</bold> cittasaṅkhātassa attano bahūpakārassa santānassa anatthāvahanato cittadubbhiṃ. ‘‘Cittadubbhagā’’tipi paṭhanti. Cittasaṅkhātaalakkhikaappapuññāti attho. Kinti brūhīti ce? Āha <bold>‘‘satthā te dullabho laddho, mānatthe maṃ niyojayī’’</bold>ti. Kappānaṃ asaṅkhyeyyampi nāma buddhasuñño loko hoti, satthari uppannepi manussattasaddhāpaṭilābhādayo dullabhā eva, laddhesu ca tesu satthāpi dullabhoyeva hoti. Evaṃ dullabho satthā idāni tayā laddho, tasmiṃ laddhe sampatipi anatthe ahite āyatiñca anatthāvahe dukkhāvahe akusale maṃ mā niyojesīti. Evaṃ thero attano cittaṃ ovadanto eva vipassanaṃ vaḍḍhetvā arahattaṃ pāpuṇi. Tena vuttaṃ <bold>apadāne</bold> (apa. thera 1.37.16-19) –</paragraph>
    <gatha1 line="1553">‘‘Padumo <pageBreak edition="Pali Text Society" number="2.0080" /> nāma sambuddho, cittakūṭe vasī tadā;</gatha1>
    <gathalast line="1554">Disvāna taṃ ahaṃ buddhaṃ, sayambhuṃ aparājitaṃ.</gathalast>
    <gatha1 line="1555">‘‘Aṅkolaṃ pupphitaṃ disvā, ocinitvānahaṃ tadā;</gatha1>
    <gathalast line="1556">Upagantvāna sambuddhaṃ, pūjayiṃ padumaṃ jinaṃ.</gathalast>
    <gatha1 line="1557">‘‘Ekatiṃse ito kappe, yaṃ pupphamabhipūjayiṃ;</gatha1>
    <gathalast line="1558">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="1559">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <centered line="1560">Anūpamattheragāthāvaṇṇanā niṭṭhitā.</centered>
    <subhead line="1561">8. Vajjitattheragāthāvaṇṇanā</subhead>
    <paragraph line="1562"><bold>Saṃsaraṃ</bold><pageBreak edition="Myanmar" number="1.0430" /><bold>dīghamaddhāna</bold>nti āyasmato vajjitattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito pañcasaṭṭhime kappe ekasmiṃ paccantagāme nibbattitvā viññutaṃ patto vanacarako hutvā vicaranto ekadivasaṃ upasantaṃ <pageBreak edition="Vipassana Research Institut" number="1.0366" /> nāma paccekabuddhaṃ pabbataguhāyaṃ viharantaṃ addasa. So tassa upasamaṃ disvā pasannamānaso campakapupphena pūjaṃ akāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṃ gato rodati. Brahmalokato kira cavitvā idhāgato yasmā mātugāmasamphassaṃ na sahati, tasmā mātugāmasamphassavajjanato <bold>vajjito</bold>tveva nāmaṃ jātaṃ. So vayappatto satthu yamakapāṭihāriyaṃ disvā paṭiladdhasaddho pabbajitvā vipassanaṃ paṭṭhapetvā tadaheva chaḷabhiñño ahosi. Tena vuttaṃ <bold>apadāne</bold> (apa. thera 1.37.27-30) –</paragraph>
    <gatha1 line="1563">‘‘Upasanto ca sambuddho, vasatī pabbatantare;</gatha1>
    <gathalast line="1564">Ekacampakamādāya, upagacchiṃ naruttamaṃ.</gathalast>
    <gatha1 line="1565">‘‘Pasannacitto sumano, paccekamunimuttamaṃ;</gatha1>
    <gathalast line="1566">Ubho hatthehi paggayha, pūjayiṃ aparājitaṃ.</gathalast>
    <gatha1 line="1567">‘‘Pañcasaṭṭhimhito kappe, yaṃ pupphamabhipūjayiṃ;</gatha1>
    <gathalast line="1568">Duggatiṃ nābhijānāmi, buddhapūjāyidaṃ phalaṃ.</gathalast>
    <gatha1 line="1569">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="1570">Chaḷabhiñño pana hutvā attano pubbenivāsaṃ anussaritvā dhammasaṃvegena –</paragraph>
    <hangnum line="1571" number="215"></hangnum>
    <gatha1 line="1572"> ‘‘Saṃsaraṃ dīghamaddhānaṃ, gatīsu parivattisaṃ;</gatha1>
    <gathalast line="1573">Apassaṃ ariyasaccāni, andhabhūto puthujjano.</gathalast>
    <hangnum line="1574" number="216"></hangnum>
    <gatha1 line="1575"> ‘‘Tassa me appamattassa, saṃsārā vinaḷīkatā;</gatha1>
    <gathalast line="1576">Sabbā gatī samucchinnā, natthi dāni punabbhavo’’ti. – dve gāthā abhāsi;</gathalast>
    <paragraph line="1577">Tattha <pageBreak edition="Myanmar" number="1.0431" /><bold>saṃsara</bold>nti saṃsaranto, tasmiṃ tasmiṃ bhave ādānanikkhepavasena aparāparaṃ sandhāvanto. <bold>Dīghamaddhāna</bold>nti cirakālaṃ anādimati saṃsāre aparimāṇakālaṃ. <bold>Gatīsū</bold>ti sukatadukkaṭānaṃ kammānaṃ <pageBreak edition="Pali Text Society" number="2.0081" /> vasena sugatiduggatīsu. <bold>Parivattisa</bold>nti ghaṭīyantaṃ viya paribbhamanto cavanupapajjanavasena aparāparaṃ parivattiṃ. Tassa pana parivattanassa kāraṇamāha <bold>‘‘apassaṃ ariyasaccāni, andhabhūto puthujjano’’</bold>ti. Dukkhādīni cattāri ariyasaccāni ñāṇacakkhunā apassanto appaṭivijjhanto, tato eva avijjandhatāya andhabhūto puthūnaṃ jananādīhi kāraṇehi puthujjano honto gatīsu parivattisanti yojanā, tenevāha bhagavā –</paragraph>
    <indent line="1578">‘‘Catunnaṃ <pageBreak edition="Vipassana Research Institut" number="1.0367" />, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcā’’ti (mahāva. 287; dī. ni. 2.155; saṃ. ni. 5.1091; netti. 114).</indent>
    <paragraph line="1579"><bold>Tassa</bold> mayhaṃ vuttanayena pubbe puthujjanasseva sato idāni satthārā dinnanayena <bold>appamattassa</bold> appamādapaṭipattiyā samathavipassanābhāvanaṃ matthakaṃ pāpetvā ṭhitassa. <bold>Saṃsārā vinaḷīkatā</bold>ti saṃsaranti sattā etehīti ‘‘saṃsārā’’ti laddhanāmā kammakilesā aggamaggena samucchinnattā vigatanaḷā nimmūlā katā. <bold>Sabbā gatī samucchinnā</bold>ti evaṃ kammakilesavaṭṭānaṃ vinaḷīkatattā nirayādikā sabbāpi gatiyo sammadeva ucchinnā viddhaṃsitā, tato eva <bold>natthi dāni</bold> āyatiṃ <bold>punabbhavo</bold>ti idameva ca therassa aññābyākaraṇaṃ ahosīti.</paragraph>
    <centered line="1580">Vajjitattheragāthāvaṇṇanā niṭṭhitā.</centered>
    <subhead line="1581">9. Sandhitattheragāthāvaṇṇanā</subhead>
    <paragraph line="1582"><bold>Assatthe haritobhāse</bold>ti āyasmato sandhitattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto ito ekatiṃse kappe sikhissa bhagavato kāle eko gopālako ahosi. So satthari parinibbute aññataraṃ theraṃ upasaṅkamitvā <pageBreak edition="Myanmar" number="1.0432" /> tassa santike buddhaguṇapaṭisaṃyuttaṃ dhammaṃ sutvā pasannamānaso ‘‘kuhiṃ bhagavā’’ti pucchitvā parinibbutabhāvaṃ sutvā ‘‘evaṃ mahānubhāvā buddhāpi nāma aniccatāvasaṃ gacchanti, aho saṅkhārā addhuvā’’ti aniccasaññaṃ paṭilabhi. Taṃ thero bodhipūjāya ussāhesi. So kālena kālaṃ bodhirukkhasamīpaṃ gantvā <pageBreak edition="Pali Text Society" number="2.0082" /> vipassanaṃ paṭṭhapetvā buddhaguṇe anussaranto bodhiṃ vandati. So tena puññakammena devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā <bold>sandhito</bold>ti laddhanāmo vayappatto aniccatāpaṭisaṃyuttaṃ dhammakathaṃ sutvā saṃvegajāto pabbajitvā vipassanaṃ paṭṭhapetvā ñāṇassa paripākaṃ gatattā nacirasseva chaḷabhiñño ahosi. So attano pubbenivāsaṃ anussaranto sikhissa bhagavato kāle bodhivandanaṃ buddhānussatiṃ aniccasaññāpaṭilābhañca anussaritvā tadupanissayena attano visesādhigamaṃ pakāsento –</paragraph>
    <hangnum line="1583" number="217"></hangnum>
    <gatha1 line="1584"> ‘‘Assatthe haritobhāse, saṃvirūḷhamhi pādape;</gatha1>
    <gathalast line="1585">Ekaṃ buddhagataṃ saññaṃ, alabhitthaṃ patissato.</gathalast>
    <hangnum line="1586" number="218"></hangnum>
    <gatha1 line="1587"> ‘‘Ekatiṃse <pageBreak edition="Vipassana Research Institut" number="1.0368" /> ito kappe, yaṃ saññamalabhiṃ tadā;</gatha1>
    <gathalast line="1588">Tassā saññāya vāhasā, patto me āsavakkhayo’’ti. –</gathalast>
    <unindented line="1589">Dve gāthā abhāsi.</unindented>
    <paragraph line="1590">Tattha <bold>assatthe</bold>ti assatthaṭṭhānīye, yvāyaṃ etarahi amhākaṃ bhagavato bodhirukkho assattho, etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya ‘‘assatthe’’ti vuttaṃ. Sattānaṃ assāsajananato vā. Apare pana ‘‘assattharukkhamūle nisīditvā tadā buddhānussatiyā bhāvitattā thero ‘assatthe’ti avocā’’ti vadanti. <bold>Haritobhāse</bold>ti haritehi sāramaṇivaṇṇehi obhāsamāne. <bold>Saṃvirūḷhamhī</bold>ti suṭṭhu virūḷhe suppatiṭṭhite, sughananicitapattapalāsapallavehi virūḷhasañchanneti ca vadanti. <bold>Pādape</bold>ti rukkhe. <bold>Ekaṃ buddhagataṃ saññaṃ, alabhitthaṃ patissato</bold>ti buddhārammaṇaṃ <pageBreak edition="Myanmar" number="1.0433" /> ārammaṇassa ekajātiyattā ekaṃ ‘‘itipi so bhagavā’’tiādinayappavattaṃ buddhānussatisahagataṃ saññaṃ buddhaguṇānaṃ patipatisaraṇato patissato hutvā alabhiṃ.</paragraph>
    <paragraph line="1591">Kadā pana sā saññā laddhā, kīvatāya siddhāti āha <bold>‘‘ekatiṃse ito kappe’’</bold>tiādi. Ito bhaddakappato uddhaṃ ārohanavasena ekatiṃse kappe. <bold>Yaṃ sañña</bold>nti yaṃ buddhānussatisahagataṃ saññaṃ, yaṃ vā buddhānaṃ aniccataṃ disvā tadanusārena sabbāsaṅkhāresu tadā aniccasaññaṃ alabhiṃ. <bold>Tassā saññāya vāhasā</bold>ti tassā yathāvuttāya saññāya kāraṇabhāvena taṃ upanissayaṃ katvā. <bold>Patto me āsavakkhayo</bold>ti idāni <pageBreak edition="Pali Text Society" number="2.0083" /> mayā āsavānaṃ khayo nirodho adhigatoti imāyeva ca imassa therassa apadānagāthāpi. Yathāha (apa. thera 1.22.27-30) –</paragraph>
    <gatha1 line="1592">‘‘Assatthe haritobhāse…pe… patto me āsavakkhayo.</gatha1>
    <gatha1 line="1593">‘‘Ito terasakappamhi, dhaniṭṭho nāma khattiyo;</gatha1>
    <gathalast line="1594">Sattaratanasampanno, cakkavattī mahabbalo.</gathalast>
    <gatha1 line="1595">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <centered line="1596">Sandhitattheragāthāvaṇṇanā niṭṭhitā.</centered>
    <centered line="1597">Pañcamavaggavaṇṇanā niṭṭhitā.</centered>
    <centered line="1598">Niṭṭhitā ca dukanipātavaṇṇanā.</centered>
  </content>
</document>