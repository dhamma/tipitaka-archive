<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0517a.att4.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/patisambhidamagga-atthakatha/3. anapanassatikatha.xml</archivePath>
    <baseFileName>3. anapanassatikatha</baseFileName>
    <titlePath>3. Ānāpānassatikathā - Paṭisambhidāmagga-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">3. Ānāpānassatikathā</chapter>
    <title line="2">1. Gaṇanavāravaṇṇanā</title>
    <paragraph line="3" number="152"> Idāni <pageBreak edition="Vipassana Research Institut" number="2.0064" /><pageBreak edition="Pali Text Society" number="2.0467" /><pageBreak edition="Myanmar" number="2.0069" /> diṭṭhikathānantaraṃ kathitāya <bold>ānāpānassati</bold>kathāya apubbatthānuvaṇṇanā anuppattā. Ayañhi <bold>ānāpānassati</bold>kathā diṭṭhikathāya suviditadiṭṭhādīnavassa micchādiṭṭhimalavisodhanena suvisuddhacittassa yathābhūtāvabodhāya samādhibhāvanā sukarā hoti, sabbasamādhibhāvanāsu ca sabbasabbaññubodhisattānaṃ bodhimūle imināva samādhinā samāhitacittānaṃ yathābhūtāvabodhato ayameva samādhibhāvanā padhānāti ca diṭṭhikathānantaraṃ kathitā. Tattha <bold>soḷasavatthukaṃ ānāpānassatisamādhiṃ bhāvayato samadhikāni dve ñāṇasatāni uppajjantī</bold>ti ñāṇagaṇanuddeso, <bold>aṭṭha paripanthe ñāṇānī</bold>tiādi ñāṇagaṇananiddeso, <bold>katamāni aṭṭha paripanthe ñāṇānī</bold>tiādi. <bold>Imāni ekavīsati vimuttisukhe ñāṇānī</bold>tipariyantaṃ sabbañāṇānaṃ vitthāraniddeso, ante <bold>soḷasavatthukaṃ ānāpānassatisamādhiṃ bhāvayato</bold>tiādi nigamananti evaṃ tāva pāḷivavatthānaṃ veditabbaṃ.</paragraph>
    <paragraph line="4">Tattha gaṇanuddese gaṇanavāre tāva <bold>soḷasavatthuka</bold>nti dīghaṃ rassaṃ sabbakāyapaṭisaṃvedī passambhayaṃ kāyasaṅkhāranti kāyānupassanācatukkaṃ, pītipaṭisaṃvedī sukhapaṭisaṃvedī cittasaṅkhārapaṭisaṃvedī passambhayaṃ cittasaṅkhāranti vedanānupassanācatukkaṃ, cittapaṭisaṃvedī abhippamodayaṃ cittaṃ samādahaṃ cittaṃ vimocayaṃ cittanti cittānupassanācatukkaṃ, aniccānupassī virāgānupassī nirodhānupassī paṭinissaggānupassīti dhammānupassanācatukkanti imesaṃ catunnaṃ catukkānaṃ vasena soḷasa vatthūni patiṭṭhā ārammaṇāni assāti soḷasavatthuko. Taṃ soḷasavatthukaṃ. Samāsavasena panettha vibhattilopo kato. <bold>Āna</bold>nti abbhantaraṃ pavisanavāto. <bold>Apāna</bold>nti bahinikkhamanavāto. Keci pana vipariyāyena vadanti. Apānañhi <pageBreak edition="Pali Text Society" number="2.0468" /> apetaṃ ānatoti apānanti vuccati, niddese (paṭi. ma. 1.160) pana nā-kārassa dīghattamajjhupekkhitvā āpānanti. Tasmiṃ ānāpāne sati ānāpānassati, assāsapassāsapariggāhikāya satiyā etaṃ adhivacanaṃ. Ānāpānassatiyā yutto <pageBreak edition="Myanmar" number="2.0070" /> samādhi, ānāpānassatiyaṃ vā <pageBreak edition="Vipassana Research Institut" number="2.0065" /> samādhi ānāpānassatisamādhi. <bold>Bhāvayato</bold>ti nibbedhabhāgiyaṃ bhāventassa. <bold>Samadhikānī</bold>ti saha adhikena vattantīti samadhikāni, sātirekānīti attho. Ma-kāro panettha padasandhikaro. Keci pana ‘‘saṃadhikānī’’ti vadanti. Evaṃ sati dve ñāṇasatāniyeva adhikānīti āpajjati, taṃ na yujjati. Imāni hi vīsatiadhikāni dve ñāṇasatāni hontīti.</paragraph>
    <paragraph line="5"><bold>Paripanthe ñāṇānī</bold>ti paripanthaṃ ārammaṇaṃ katvā pavattañāṇāni. Tathā <bold>upakāre upakkilese ñāṇāni. Vodāne ñāṇānī</bold>ti vodāyati, tena cittaṃ parisuddhaṃ hotīti vodānaṃ. Kiṃ taṃ? Ñāṇaṃ. ‘‘Vodānañāṇānī’’ti vattabbe ‘‘sutamaye ñāṇa’’ntiādīsu (paṭi. ma. mātikā 1.1; paṭi. ma. 1.1) viya ‘‘vodāne ñāṇānī’’ti vuttaṃ. Sato sampajāno hutvā karotīti satokārī, tassa <bold>satokārissa ñāṇāni. Nibbidāñāṇānī</bold>ti nibbidābhūtāni ñāṇāni. <bold>Nibbidānulomañāṇānī</bold>ti nibbidāya anukūlāni ñāṇāni. Nibbidānulomiñāṇānītipi pāṭho, nibbidānulomo etesaṃ atthīti nibbidānulomīti attho. <bold>Nibbidāpaṭippassaddhiñāṇānī</bold>ti nibbidāya paṭippassaddhiyaṃ ñāṇāni. <bold>Vimuttisukhe ñāṇānī</bold>ti vimuttisukhena sampayuttāni ñāṇāni.</paragraph>
    <paragraph line="6"><bold>Katamāni aṭṭhā</bold>tiādīhi paripanthaupakārānaṃ paṭipakkhavipakkhayugalattā tesu ñāṇāni saheva niddiṭṭhāni. <bold>Kāmacchandanekkhammā</bold>dīni heṭṭhā vuttatthāni. <bold>Upakāra</bold>nti ca liṅgavipallāsavasena napuṃsakavacanaṃ kataṃ. <bold>Sabbepi akusalā dhammā</bold>ti vuttāvasesā ye keci akusalā dhammā. Tathā <pageBreak edition="Pali Text Society" number="2.0469" /> sabbepi nibbedhabhāgiyā <bold>kusalā dhammā</bold>. ‘‘Paripantho upakāra’’nti ca taṃ tadeva apekkhitvā ekavacanaṃ kataṃ. Ettha ca <bold>paripanthe ñāṇāni</bold> ca <bold>upakāre ñāṇāni</bold> ca pucchitvā tesaṃ ārammaṇāneva vissajjitvā teheva tāni vissajjitāni hontīti tadārammaṇāni ñāṇāni nigametvā dassesi. <bold>Upakkilese ñāṇā</bold>dīsupi eseva nayo.</paragraph>
    <centered line="7">Gaṇanavāravaṇṇanā niṭṭhitā.</centered>
    <title line="8">2. Soḷasañāṇaniddesavaṇṇanā</title>
    <paragraph line="9" number="153"><bold>Soḷasahi</bold><pageBreak edition="Myanmar" number="2.0071" /><bold>ākārehī</bold>ti ubhayapakkhavasena vuttehi soḷasahi ñāṇakoṭṭhāsehi. <bold>Uducitaṃ cittaṃ samuducita</bold>nti upacārabhūmiyaṃ cittaṃ uddhaṃ ucitaṃ, sammā uddhaṃ ucitaṃ, uparūpari kataparicayaṃ sammā uparūpari kataparicayanti attho. Udujitaṃ cittaṃ samudujitantipi pāṭho. Uparibhāvāya <pageBreak edition="Vipassana Research Institut" number="2.0066" /> jitaṃ, uparibhāvakarehi vā ñāṇehi jitaṃ <bold>udujitaṃ. Samudujita</bold>nti samā uparibhāvāya, uparibhāvakarehi vā ñāṇehi jitaṃ. <bold>Samā</bold>ti cettha visamabhāvapaṭikkhepo. Imasmiṃ pāṭhe u, du-iti dve dve upasaggā honti. Urūjitaṃ cittaṃ sammārūjitantipi pāṭho. Etthāpi jitatthoyeva. Urū arūti idaṃ pana nipātamattamevāti vadanti. Vīṇopamaṭṭhakathāya tajjitaṃ sutajjitanti ca attho vutto, so idha na yujjati. <bold>Ekatte santiṭṭhatī</bold>ti upacārabhūmiyaṃ tāva nānārammaṇavikkhepābhāvena ekatte patiṭṭhāti. <bold>Niyyānāvaraṇaṭṭhena nīvaraṇā</bold>ti ettha aratipi sabbepi akusalā āvaraṇaṭṭhena nīvaraṇāti vuttā. <bold>Niyyānāvaraṇaṭṭhenā</bold>ti niyyānānaṃ āgamanamaggapidahanaṭṭhena. Niyyānavāraṇaṭṭhenātipi pāṭho, niyyānānaṃ paṭikkhepanaṭṭhenāti attho. <bold>Nekkhammaṃ ariyānaṃ niyyāna</bold>nti maggaṭṭhānaṃ ariyānaṃ niyyānasaṅkhātassa ariyamaggassa hetuttā phalūpacārena ariyānaṃ niyyānaṃ. Tena ca hetubhūtena maggakkhaṇe ariyā niyyanti nigacchanti. Keci pana ‘‘niyyānanti maggo’’ti vadanti. Idha upacārassa adhippetattā maggakkhaṇe ca ālokasaññāya sabbakusaladhammānañca <pageBreak edition="Pali Text Society" number="2.0470" /> abhāvā taṃ na yujjati. <bold>Nivutattā</bold>ti paṭicchannattā. <bold>Nappajānātī</bold>ti puggalavasena vuttaṃ.</paragraph>
    <paragraph line="10"><bold>Visuddhacittassā</bold>ti upacārabhūmiyaṃyeva. <bold>Khaṇikasamodhānā</bold>ti cittakkhaṇe cittakkhaṇe uppajjanato khaṇo etesaṃ atthīti khaṇikā, upakkilesā, khaṇikānaṃ samodhāno samāgamo pabandho khaṇikasamodhāno. Tasmā khaṇikasamodhānā, uppajjamānā upakkilesā khaṇikappabandhavasena khaṇikaparamparāvasena uppajjanti, na ekacittakkhaṇavasenāti vuttaṃ hoti.</paragraph>
    <centered line="11">Soḷasañāṇaniddesavaṇṇanā niṭṭhitā.</centered>
    <title line="12">3. Upakkilesañāṇaniddesavaṇṇanā</title>
    <title line="13">Paṭhamacchakkaṃ</title>
    <paragraph line="14" number="154"> Paṭhamacchakke <pageBreak edition="Myanmar" number="2.0072" /><bold>assāsādimajjhapariyosāna</bold>nti abbhantarapavisanavātassa nāsikaggaṃ vā mukhanimittaṃ vā ādi, hadayaṃ majjhaṃ, nābhi pariyosānaṃ. Taṃ tassa ādimajjhapariyosānaṃ satiyā anugacchato yogissa ṭhānanānattānugamanena cittaṃ ajjhattaṃ vikkhepaṃ gacchati, taṃ ajjhattavikkhepagataṃ cittaṃ ekatte asaṇṭhahanato samādhissa paripantho. <bold>Passāsādimajjhapariyosāna</bold>nti <pageBreak edition="Vipassana Research Institut" number="2.0067" /> bahinikkhamanavātassa nābhi ādi, hadayaṃ majjhaṃ, nāsikaggaṃ vā mukhanimittaṃ vā bahiākāso vā pariyosānaṃ. Yojanā panettha vuttanayeneva veditabbā. <bold>Assāsapaṭikaṅkhanā nikantitaṇhācariyā</bold>ti ‘‘nāsikāvātāyattamidaṃ kammaṭṭhāna’’nti sallakkhetvā oḷārikoḷārikassa assāsassa patthanāsaṅkhātā nikāmanā eva taṇhāpavatti. Taṇhāpavattiyā sati ekatte asaṇṭhahanato samādhissa paripantho. <bold>Passāsapaṭikaṅkhanā nikantī</bold>ti puna assāsapubbakassa passāsassa patthanāsaṅkhātā nikanti. Sesaṃ vuttanayeneva yojetabbaṃ. <bold>Assāsenābhitunnassā</bold>ti atidīghaṃ atirassaṃ vā assāsaṃ karontassa assāsamūlakassa kāyacittakilamathassa sabbhāvato tena assāsena viddhassa pīḷitassa. <bold>Passāsapaṭilābhe mucchanā</bold>ti assāsena pīḷitattāyeva passāse assādasaññino passāsaṃ patthayato tasmiṃ passāsapaṭilābhe rajjanā. Passāsamūlakepi eseva nayo.</paragraph>
    <paragraph line="15">Vuttasseva <pageBreak edition="Pali Text Society" number="2.0471" /> atthassa anuvaṇṇanatthaṃ vuttesu gāthābandhesu <bold>anugacchanā</bold>ti anugacchamānā. <bold>Satī</bold>ti ajjhattabahiddhāvikkhepahetubhūtā sati. Vikkhipati anena cittanti vikkhepo. Ko so? Assāso. Ajjhattaṃ vikkhepo ajjhattavikkhepo, tassa ākaṅkhanā <bold>ajjhattavikkhepākaṅkhanā,</bold> asammāmanasikāravasena ajjhattavikkhepakassa assāsassa ākaṅkhanāti vuttaṃ hoti. Eteneva nayena bahiddhāvikkhepapatthanā veditabbā. <bold>Yehī</bold>ti yehi upakkilesehi. <bold>Vikkhippamānassā</bold>ti vikkhipiyamānassa vikkhepaṃ āpādiyamānassa. <bold>No ca cittaṃ vimuccatī</bold>ti cittaṃ assāsapassāsārammaṇe ca nādhimuccati, paccanīkadhammehi ca na vimuccati. Cittaṃ no ca vimuccati parapattiyā ca hontīti sambandho. <bold>Vimokkhaṃ appajānantā</bold>ti so vā añño vā ārammaṇādhimuttivimokkhañca <pageBreak edition="Myanmar" number="2.0073" /> paccanīkavimuttivimokkhañca evaṃ appajānantā. <bold>Parapattiyā</bold>ti parapaccayaṃ parasaddahanaṃ arahanti, na attapaccakkhaṃ ñāṇanti ‘‘parapaccayikā’’ti vattabbe ‘‘parapattiyā’’ti vuttaṃ. Attho pana soyeva.</paragraph>
    <subhead line="16">Dutiyacchakkaṃ</subhead>
    <paragraph line="17" number="155"> Dutiyacchakke <bold>nimitta</bold>nti assāsapassāsānaṃ phusanaṭṭhānaṃ. Assāsapassāsā hi dīghanāsikassa nāsāpuṭaṃ ghaṭṭentā pavattanti, rassanāsikassa uttaroṭṭhaṃ. Yadi hi ayaṃ yogī taṃ nimittameva āvajjati, tassa nimittameva āvajjamānassa assāse cittaṃ vikampati, na patiṭṭhātīti attho. Tassa tasmiṃ citte appatiṭṭhite samādhissa abhāvato taṃ vikampanaṃ samādhissa <pageBreak edition="Vipassana Research Institut" number="2.0068" /> paripantho. Yadi assāsameva āvajjati, tassa cittaṃ abbhantarapavesanavasena vikkhepaṃ āvahati, nimitte na patiṭṭhāti, tasmā nimitte vikampati. Iminā nayena sesesupi yojanā kātabbā. Gāthāsu <bold>vikkhippate</bold>ti vikkhipīyati vikkhepaṃ āpādīyati.</paragraph>
    <subhead line="18">Tatiyacchakkaṃ</subhead>
    <paragraph line="19" number="156"> Tatiyacchakke <pageBreak edition="Pali Text Society" number="2.0472" /><bold>atītānudhāvanaṃ citta</bold>nti phusanaṭṭhānaṃ atikkamitvā gataṃ assāsaṃ vā passāsaṃ vā anugacchamānaṃ cittaṃ. <bold>Vikkhepānupatita</bold>nti vikkhepena anugataṃ, vikkhepaṃ vā sayaṃ anupatitaṃ anugataṃ. <bold>Anāgatapaṭikaṅkhanaṃ citta</bold>nti phusanaṭṭhānaṃ appattaṃ assāsaṃ vā passāsaṃ vā paṭikaṅkhamānaṃ paccāsīsamānaṃ cittaṃ. <bold>Vikampita</bold>nti tasmiṃ appatiṭṭhāneneva vikkhepena vikampitaṃ. <bold>Līna</bold>nti atisithilavīriyatādīhi saṅkucitaṃ. <bold>Kosajjānupatita</bold>nti kusītabhāvānugataṃ. <bold>Atipaggahita</bold>nti accāraddhavīriyatādīhi atiussāhitaṃ. <bold>Uddhaccānupatita</bold>nti vikkhepānugataṃ. <bold>Abhinata</bold>nti assādavatthūsu bhusaṃ nataṃ allīnaṃ. <bold>Apanata</bold>nti nirassādavatthūsu patihataṃ, tato apagataṃ vā, apagatanataṃ vā, na tato apagatanti attho. <bold>Rāgānupatita</bold>nti ettha assāsapassāsanimittaṃ manasikaroto uppannapītisukhe vā pubbe hasitalapitakīḷitavatthūsu vā rāgo anupatati. <bold>Byāpādānupatita</bold>nti ettha manasikāre nirassādagatacittassa uppannadomanassavasena vā pubbe samudāciṇṇesu āghātavatthūsu vā byāpādo anupatati. Gāthāsu <bold>na samādhiyatī</bold>ti na samāhitaṃ hoti. <bold>Adhicitta</bold>nti cittasīsena niddiṭṭho adhiko samādhi.</paragraph>
    <paragraph line="20" number="157"> Ettāvatā <pageBreak edition="Myanmar" number="2.0074" /> tīhi chakkehi aṭṭhārasa upakkilese niddisitvā idāni tesaṃ upakkilesānaṃ samādhissa paripanthabhāvasādhanena ādīnavaṃ dassento puna <bold>assāsādimajjhapariyosāna</bold>ntiādimāha. Tattha <bold>kāyopi cittampi sāraddhā ca hontī</bold>ti vikkhepasamuṭṭhānarūpānaṃ vasena rūpakāyopi, vikkhepasantativasena cittampi mahatā khobhena khubhitā sadarathā ca honti. Tato mandatarena <bold>iñjitā</bold> kampitā, tato mandatarena <bold>phanditā</bold> calitā honti. Balavāpi majjhimopi mandopi khobho hotiyeva, na sakkā khobhena na bhavitunti vuttaṃ hoti. <bold>Cittaṃ vikampitattā</bold>ti cittassa vikampitattā. Gāthāsu <pageBreak edition="Pali Text Society" number="2.0473" /><bold>paripuṇṇā abhāvitā</bold>ti yathā paripuṇṇā hoti, tathā abhāvitā. <bold>Iñjito</bold>ti kampito. <bold>Phandito</bold>ti mandakampito. Heṭṭhā nīvaraṇānaṃ anantarattā ‘‘imehi ca pana nīvaraṇehī’’ti (paṭi. ma. 1.153) accantasamīpanidassanavacanaṃ <pageBreak edition="Vipassana Research Institut" number="2.0069" /> kataṃ. Idha pana nigamane nīvaraṇānaṃ santarattā <bold>tehi ca pana nīvaraṇehī</bold>ti parammukhanidassanavacanaṃ kataṃ.</paragraph>
    <centered line="21">Upakkilesañāṇaniddesavaṇṇanā niṭṭhitā.</centered>
    <title line="22">4. Vodānañāṇaniddesavaṇṇanā</title>
    <paragraph line="23" number="158"><bold>Vodāne ñāṇānī</bold>ti visuddhañāṇāni. <bold>Taṃ vivajjayitvā</bold>ti yaṃ pubbe vuttaṃ atītānudhāvanaṃ cittaṃ vikkhepānupatitaṃ, taṃ vivajjayitvāti sambandhitabbaṃ. <bold>Ekaṭṭhāne samādahatī</bold>ti assāsapassāsānaṃ phusanaṭṭhāne samaṃ ādahati patiṭṭhāpeti. <bold>Tattheva adhimocetī</bold>ti ekaṭṭhāneti vutte assāsapassāsānaṃ phusanaṭṭhāneyeva sanniṭṭhapeti sanniṭṭhānaṃ karoti. <bold>Paggaṇhitvā</bold>ti dhammavicayapītisambojjhaṅgabhāvanāya paggahetvā. <bold>Viniggaṇhitvā</bold>ti passaddhisamādhiupekkhāsambojjhaṅgabhāvanāya viniggaṇhitvā. ‘‘Satindriyavīriyindriyehi paggahetvā, satindriyasamādhindriyehi viniggahetvā’’tipi vadanti. <bold>Sampajāno hutvā</bold>ti asubhabhāvanādīhi. Puna <bold>sampajāno hutvā</bold>ti mettābhāvanādīhi. Yena rāgena anupatitaṃ, yena byāpādena anupatitaṃ, taṃ pajahatīti sambandho. Taṃ cittaṃ īdisanti sampajānanto tappaṭipakkhena rāgaṃ <pageBreak edition="Myanmar" number="2.0075" /> pajahati, byāpādaṃ pajahatīti vā attho. <bold>Parisuddha</bold>nti nirupakkilesaṃ. <bold>Pariyodāta</bold>nti pabhassaraṃ. <bold>Ekattagataṃ hotī</bold>ti taṃ taṃ visesaṃ pattassa taṃ taṃ ekattaṃ gataṃ hoti.</paragraph>
    <paragraph line="24"><bold>Katame te ekattā</bold>ti idha yujjamānāyujjamānepi ekatte ekato katvā pucchati. <bold>Dānūpasaggupaṭṭhānekatta</bold>nti dānavatthusaṅkhātassa dānassa upasaggo vosajjanaṃ dānūpasaggo, dānavatthupariccāgacetanā. Tassa upaṭṭhānaṃ ārammaṇakaraṇavasena upagantvā ṭhānaṃ dānūpasaggupaṭṭhānaṃ, tadeva ekattaṃ, tena vā ekattaṃ ekaggabhāvo dānūpasaggupaṭṭhānekattaṃ. Dānavosaggupaṭṭhānekattanti pāṭho <pageBreak edition="Pali Text Society" number="2.0474" /> sundarataro, so evattho. Etena paduddhāravasena cāgānussatisamādhi vutto. Paduddhāravasena vuttopi cesa itaresaṃ tiṇṇampi ekattānaṃ upanissayapaccayo hoti, tasmā idha niddiṭṭhanti vadanti. Visākhāpi hi mahāupāsikā āha – ‘‘idha, bhante, disāsu vassaṃvuṭṭhā bhikkhū sāvatthiṃ āgacchissanti bhagavantaṃ dassanāya, te bhagavantaṃ upasaṅkamitvā pucchissanti ‘itthannāmo, bhante, bhikkhu kālaṅkato, tassa kā gati, ko abhisamparāyo’ti? Taṃ bhagavā byākarissati sotāpattiphale vā sakadāgāmiphale vā <pageBreak edition="Vipassana Research Institut" number="2.0070" /> anāgāmiphale vā arahatte vā. Tyāhaṃ upasaṅkamitvā pucchissāmi ‘āgatapubbā nu kho, bhante, tena ayyena sāvatthī’ti? Sace me vakkhanti ‘āgatapubbā tena bhikkhunā sāvatthī’ti. Niṭṭhamettha gacchissāmi nissaṃsayaṃ paribhuttaṃ tena ayyena vassikasāṭikā vā āgantukabhattaṃ vā gamikabhattaṃ vā gilānabhattaṃ vā gilānupaṭṭhākabhattaṃ vā gilānabhesajjaṃ vā dhuvayāgu vāti. Tassā me tadanussarantiyā pāmojjaṃ jāyissati, pamuditāya pīti jāyissati, pītimanāya kāyo passambhissati, passaddhakāyā sukhaṃ vedayissāmi, sukhiniyā cittaṃ samādhiyissati, sā me bhavissati indriyabhāvanā balabhāvanā bojjhaṅgabhāvanā’’ti (mahāva. 351). Atha vā ekattesu paṭhamaṃ upacārasamādhivasena vuttaṃ, dutiyaṃ appanāsamādhivasena, tatiyaṃ vipassanāvasena, catutthaṃ maggaphalavasenāti veditabbaṃ. Samathassa nimittaṃ <bold>samathanimittaṃ</bold>. Vayo bhaṅgo eva lakkhaṇaṃ <bold>vayalakkhaṇaṃ. Nirodho</bold> nibbānaṃ. Sesametesu tīsu vuttanayeneva yojetabbaṃ.</paragraph>
    <paragraph line="25"><bold>Cāgādhimuttāna</bold>nti <pageBreak edition="Myanmar" number="2.0076" /> dāne adhimuttānaṃ. <bold>Adhicitta</bold>nti vipassanāpādakasamādhi. <bold>Vipassakāna</bold>nti bhaṅgānupassanato paṭṭhāya tīhi anupassanāhi saṅkhāre vipassantānaṃ. <bold>Ariyapuggalāna</bold>nti aṭṭhannaṃ. Dutiyādīni tīṇi ekattāni ānāpānassativasena sesakammaṭṭhānavasena ca yujjanti. <bold>Catūhi ṭhānehī</bold>ti catūhi kāraṇehi. Samādhivipassanāmaggaphalānaṃ vasena ‘‘ekattagataṃ <pageBreak edition="Pali Text Society" number="2.0475" /> cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita’’nti uddesapadāni. ‘‘Paṭhamassa jhānassa ko ādī’’tiādīni tesaṃ uddesapadānaṃ vitthāretukamyatāpucchāpubbaṅgamāni niddesapadāni. Tattha <bold>paṭipadāvisuddhipakkhanda</bold>nti paṭipadā eva nīvaraṇamalavisodhanato visuddhi, taṃ paṭipadāvisuddhiṃ pakkhandaṃ paviṭṭhaṃ. <bold>Upekkhānubrūhita</bold>nti tatramajjhattupekkhāya brūhitaṃ vaḍḍhitaṃ. <bold>Ñāṇena ca sampahaṃsita</bold>nti pariyodāpakena ñāṇena sampahaṃsitaṃ pariyodāpitaṃ visodhitaṃ. <bold>Paṭipadāvisuddhi</bold> nāma sasambhāriko upacāro, <bold>upekkhānubrūhanā</bold> nāma appanā, <bold>sampahaṃsanā</bold> nāma paccavekkhaṇāti evameke vaṇṇayanti. Yasmā pana ‘‘ekattagataṃ cittaṃ paṭipadāvisuddhipakkhandañceva hotī’’tiādi vuttaṃ, tasmā antoappanāyameva āgamanavasena paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbā. Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa jhānassa paripantho, tato cittaṃ visujjhati, visuddhattā āvaraṇavirahitaṃ hutvā majjhimaṃ samathanimittaṃ paṭipajjati. <bold>Majjhimaṃ samathanimittaṃ</bold> nāma samappavatto appanāsamādhiyeva. Tadanantaraṃ pana purimacittaṃ ekasantatipariṇāmanayena <pageBreak edition="Vipassana Research Institut" number="2.0071" /> tathattaṃ upagacchamānaṃ majjhimaṃ samathanimittaṃ <bold>paṭipajjati</bold> nāma. Evaṃ <bold>paṭipannattā</bold> tathattupagamanena <bold>tattha pakkhandati</bold> nāma. Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva āgamanavasena paṭipadāvisuddhi <pageBreak edition="Pali Text Society" number="2.0476" /> veditabbā. Evaṃ visuddhassa pana tassa puna visodhetabbābhāvato visodhane byāpāraṃ akaronto <bold>visuddhaṃ cittaṃ ajjhupekkhati</bold> nāma. Samathabhāvūpagamanena samathapaṭipannassa puna samādāne byāpāraṃ akaronto <bold>samathapaṭipannaṃ ajjhupekkhati</bold> nāma. Samathapaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ akaronto <bold>ekattupaṭṭhānaṃ ajjhupekkhati</bold> nāma. Evaṃ tatramajjhattupekkhāya kiccavasena upekkhānubrūhanā veditabbā.</paragraph>
    <paragraph line="26">Ye <pageBreak edition="Myanmar" number="2.0077" /> panete evaṃ upekkhānubrūhite tattha jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā, yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni, yaṃ cesa tadupagaṃ tesaṃ anativattanaekarasabhāvānaṃ anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā visodhitattā pariyodāpitattā nipphannā, tasmā dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbāti vuttaṃ. Tattha yasmā upekkhāvasena ñāṇaṃ pākaṭaṃ hoti, yathāha – ‘‘tathāpaggahitaṃ cittaṃ sādhukaṃ ajjhupekkhati, upekkhāvasena paññāvasena paññindriyaṃ adhimattaṃ hoti. Upekkhāvasena nānattakilesehi cittaṃ vimuccati, vimokkhavasena paññāvasena paññindriyaṃ adhimattaṃ hoti. Vimuttattā te dhammā ekarasā honti, ekarasaṭṭhena bhāvanā’’ti (paṭi. ma. 1.201). Tasmā ñāṇakiccabhūtā <bold>sampahaṃsanā pariyosāna</bold>nti vuttā.</paragraph>
    <paragraph line="27"><bold>Evaṃ tivattagata</bold>ntiādīni tasseva cittassa thomanavacanāni. Tattha <bold>evaṃ tivattagata</bold>nti evaṃ yathāvuttena vidhinā paṭipadāvisuddhipakkhandanaupekkhānubrūhanāñāṇasampahaṃsanāvasena tividhabhāvaṃ gataṃ. <bold>Vitakkasampanna</bold>nti <pageBreak edition="Pali Text Society" number="2.0477" /> kilesakkhobhavirahitattā vitakkena sundarabhāvaṃ pannaṃ gataṃ. <bold>Cittassa adhiṭṭhānasampanna</bold>nti tasmiṃyeva ārammaṇe cittassa nirantarappavattisaṅkhātena adhiṭṭhānena sampannaṃ anūnaṃ. Yathā adhiṭṭhānavasiyaṃ adhiṭṭhānanti jhānappavatti, tathā idhāpi cittassa adhiṭṭhānanti cittekaggatāpi yujjati. Tena hi ekasmiṃyeva ārammaṇe cittaṃ adhiṭṭhāti, na ettha vikkhipatīti. ‘‘Samādhisampanna’’nti visuṃ vuttattā pana vuttanayeneva gahetabbaṃ. Atha vā samādhisseva <pageBreak edition="Vipassana Research Institut" number="2.0072" /> jhānasaṅgahitattā <bold>cittassa adhiṭṭhānasampanna</bold>nti jhānaṅgapañcakavasena vuttaṃ. <bold>Samādhisampanna</bold>nti indriyasaṅgahitattā indriyapañcakavasena, dutiyajjhānādīsu pana alabbhamānāni padāni pahāya labbhamānakavasena <bold>pītisampanna</bold>ntiādi vuttaṃ.</paragraph>
    <paragraph line="28"><bold>Aniccānupassanā</bold>dīsu aṭṭhārasasu mahāvipassanāsu vitakkādayo paripuṇṇāyeva tāsaṃ kāmāvacarattā. Etāsu ca appanāya abhāvato paṭipadāvisuddhiādayo khaṇikasamādhivasena yojetabbā. Catūsu maggesu <pageBreak edition="Myanmar" number="2.0078" /> paṭhamajjhānikavasena vitakkādīnaṃ labbhanato labbhamānakavaseneva vitakkādayo paripuṇṇā vuttā. Dutiyajjhānikādīsu hi maggesu vitakkādayo jhānesu viya parihāyantīti. Ettāvatā terasa vodānañāṇāni vitthārato niddiṭṭhāni honti. Kathaṃ? Ekaṭṭhāne samādahanena tattheva adhimuccanena kosajjappajahanena uddhaccappajahanena rāgappajahanena byāpādappajahanena sampayuttāni cha ñāṇāni, catūhi ekattehi sampayuttāni cattāri ñāṇāni, paṭipadāvisuddhiupekkhānubrūhanāsampahaṃsanāhi sampayuttāni tīṇi ñāṇānīti evaṃ terasa ñāṇāni niddiṭṭhāni.</paragraph>
    <paragraph line="29" number="159"> Evaṃ santepi ānāpānassatisamādhibhāvanāvasena tesaṃ nipphattiṃ dassetukāmo tāni ñāṇāni anigametvāva <bold>nimittaṃ assāsapassāsā</bold>tiādinā nayena codanāpubbaṅgamaṃ ānāpānassatisamādhibhāvanāvidhiṃ dassetvā ante tāni ñāṇāni nigametvā dassesi. Tattha <bold>nimittaṃ</bold> vuttameva. <bold>Anārammaṇāmekacittassā</bold>ti anārammaṇā ekacittassa. Ma-kāro <pageBreak edition="Pali Text Society" number="2.0478" /> panettha padasandhikaro. Anārammaṇamekacittassātipi pāṭho, ekassa cittassa ārammaṇaṃ na bhavantīti attho. <bold>Tayo dhamme</bold>ti nimittādayo tayo dhamme. <bold>Bhāvanā</bold>ti ānāpānassatisamādhibhāvanā. <bold>Katha</bold>nti paṭhamaṃ vuttāya codanāgāthāya anantaraṃ vuttāya parihāragāthāya atthaṃ kathetukamyatāpucchā. <bold>Na cime</bold>ti na ca ime. Na cametipi pāṭho, soyeva padacchedo. Kathaṃ na ca aviditā honti, kathaṃ na ca cittaṃ vikkhepaṃ gacchatīti evaṃ kathaṃ saddo sesehi pañcahi yojetabbo. <bold>Padhānañca paññāyatī</bold>ti ānāpānassatisamādhibhāvanārambhakaṃ vīriyaṃ sandissati. Vīriyañhi padahanti tenāti padhānanti vuccati. <bold>Payogañca sādhetī</bold>ti nīvaraṇavikkhambhakaṃ jhānañca yogī nipphādeti. Jhānañhi nīvaraṇavikkhambhanāya payuñjīyatīti payogoti vuttaṃ. <bold>Visesamadhigacchatī</bold>ti saṃyojanappahānakaraṃ maggañca paṭilabhati. Maggo <pageBreak edition="Vipassana Research Institut" number="2.0073" /> hi samathavipassanānaṃ ānisaṃsattā visesoti vutto. Visesassa ca pamukhabhūtattā ca-kārena samuccayo na kato.</paragraph>
    <paragraph line="30">Idāni taṃ pucchitamatthaṃ upamāya sādhento <bold>seyyathāpi rukkho</bold>tiādimāha. Tassattho – yathā nāma kakacena phālanatthaṃ vāsiyā tacchitvā rukkho phālanakāle niccalabhāvatthaṃ <bold>same</bold> bhūmipadese payogakkhamaṃ katvā ṭhapito. <bold>Kakacenā</bold>ti hatthakakacena. <bold>Āgate</bold>ti rukkhaṃ <pageBreak edition="Myanmar" number="2.0079" /> phusitvā attano samīpabhāgaṃ āgate. <bold>Gate</bold>ti rukkhaṃ phusitvā parabhāgaṃ gate. Vā-saddo samuccayattho. <bold>Na aviditā hontī</bold>ti rukkhe kakacadantehi phuṭṭhaṃ purisena pekkhamānaṃ ṭhānaṃ appatvā tesaṃ āgamanagamanābhāvato sabbepi kakacadantā viditāva honti. <bold>Padhāna</bold>nti rukkhacchedanavīriyaṃ. <bold>Payoga</bold>nti rukkhacchedanakiriyaṃ. ‘‘Visesamadhigacchatī’’ti vacanaṃ upamāya natthi. <bold>Upanibandhanā nimitta</bold>nti upanibandhanāya satiyā nimittabhūtaṃ kāraṇabhūtaṃ nāsikaggaṃ vā mukhanimittaṃ vā. Upanibandhati etāya ārammaṇe cittanti <pageBreak edition="Pali Text Society" number="2.0479" /> upanibandhanā nāma sati. <bold>Nāsikagge vā</bold>ti dīghanāsiko nāsikagge. <bold>Mukhanimitte vā</bold>ti rassanāsiko uttaroṭṭhe. Uttaroṭṭho hi mukhe satiyā nimittanti mukhanimittanti vutto. <bold>Āgate</bold>ti phuṭṭhaṭṭhānato abbhantaraṃ āgate. <bold>Gate</bold>ti phuṭṭhaṭṭhānato bahiddhā gate. <bold>Na aviditā hontī</bold>ti phusanaṭṭhānaṃ appatvā assāsapassāsānaṃ āgamanagamanābhāvato sabbepi te viditā eva honti. <bold>Kammaniyaṃ hotī</bold>ti yena vīriyena kāyopi cittampi kammaniyaṃ bhāvanākammakkhamaṃ bhāvanākammayoggaṃ hoti. <bold>Idaṃ</bold> vīriyaṃ <bold>padhānaṃ</bold> nāmāti phalena kāraṇaṃ vuttaṃ hoti. <bold>Upakkilesā pahīyantī</bold>ti vikkhambhanavasena nīvaraṇāni pahīyanti. <bold>Vitakkā vūpasammantī</bold>ti nānārammaṇacārino anavaṭṭhitā vitakkā upasamaṃ gacchanti. Yena jhānena upakkilesā pahīyanti, vitakkā vūpasammanti. <bold>Ayaṃ payogo</bold>ti payogamapekkhitvā pulliṅganiddeso kato. <bold>Saññojanā pahīyantī</bold>ti taṃtaṃmaggavajjhā saññojanā samucchedappahānena pahīyanti. <bold>Anusayā byantīhontī</bold>ti pahīnānaṃ puna anuppattidhammakattā vigato uppādanto vā vayanto vā etesanti byantā, pubbe abyantā byantā hontīti byantīhonti, vinassantīti attho. Saññojanappahānaṃ anusayappahānena hoti, na aññathāti dassanatthaṃ anusayappahānamāha. Yena maggena saññojanā pahīyanti anusayā byantīhonti, <bold>ayaṃ viseso</bold>ti attho. Catutthacatukke ariyamaggassāpi niddiṭṭhattā idha ariyamaggo vutto. Ekacittassa ārammaṇadvayābhāvassa avuttepi siddhattā taṃ avissajjetvāva <bold>evaṃ ime tayo dhammā ekacittassa ārammaṇā na hontī</bold>ti nigamanaṃ kataṃ.</paragraph>
    <paragraph line="31" number="160"> Idāni taṃ bhāvanāsiddhisādhakaṃ yogāvacaraṃ thunanto <bold>ānāpānassati yassā</bold>ti gāthaṃ <pageBreak edition="Vipassana Research Institut" number="2.0074" /> vatvā tassā niddesamāha. Tattha ānāpānassatiyo <pageBreak edition="Myanmar" number="2.0080" /><bold>yathā buddhena desitā,</bold> tathā <bold>paripuṇṇā subhāvitā anupubbaṃ paricitā</bold> yassa atthi saṃvijjanti. <bold>So imaṃ lokaṃ pabhāseti</bold>. Kiṃ viya? <bold>Abbhā muttova candimā</bold> yathā abbhādīhi mutto candimā imaṃ okāsalokaṃ pabhāseti, tathā so yogāvacaro imaṃ khandhādilokaṃ pabhāsetīti <pageBreak edition="Pali Text Society" number="2.0480" /> gāthāya sambandho. ‘‘Abbhā muttova candimā’’ti ca padassa niddese mahikādīnampi vuttattā ettha ādisaddalopo katoti veditabbo. Gāthāniddese <bold>no passāso no assāso</bold>ti so soyeva attho paṭisedhena visesetvā vutto. <bold>Upaṭṭhānaṃ satī</bold>ti asammussanatāya tameva assāsaṃ upagantvā ṭhānaṃ sati nāmāti attho. Tathā <bold>passāsaṃ</bold>. Ettāvatā ānāpānesu sati ānāpānassatīti attho vutto hoti.</paragraph>
    <paragraph line="32">Idāni sativaseneva ‘‘yassā’’ti vuttaṃ puggalaṃ niddisitukāmo <bold>yo assasati, tassupaṭṭhāti. Yo passasati, tassupaṭṭhātī</bold>ti vuttaṃ. Yo assasati, tassa sati assāsaṃ upagantvā tiṭṭhati. Yo passasati, tassa sati passāsaṃ upagantvā tiṭṭhatīti attho. <bold>Paripuṇṇā</bold>ti jhānavipassanāmaggaparamparāya arahattamaggappattiyā paripuṇṇā. Teyeva hi jhānavipassanāmaggadhamme sandhāya <bold>pariggahaṭṭhenā</bold>tiādimāha. Te hi dhammā iminā yoginā pariggayhamānattā pariggahā, tena <bold>pariggahaṭṭhena paripuṇṇā</bold>. Tattha sabbesaṃ cittacetasikānaṃ aññamaññaparivārattā <bold>parivāraṭṭhena paripuṇṇā</bold>. Bhāvanāpāripūrivasena <bold>paripūraṭṭhena paripuṇṇā. Catasso bhāvanā</bold>tiādīni subhāvitāti vuttapadassa atthavasena vuttāni. Catasso bhāvanā heṭṭhā vuttāyeva. <bold>Yānīkatā</bold>ti yuttayānasadisā katā. <bold>Vatthukatā</bold>ti patiṭṭhaṭṭhena vatthusadisā katā. <bold>Anuṭṭhitā</bold>ti paccupaṭṭhitā. <bold>Paricitā</bold>ti samantato citā upacitā. <bold>Susamāraddhā</bold>ti suṭṭhu samāraddhā sukatā. <bold>Yattha yattha ākaṅkhatī</bold>ti yesu yesu jhānesu yāsu yāsu vipassanāsu sace icchati. <bold>Tattha tatthā</bold>ti tesu tesu jhānesu tāsu tāsu vipassanāsu. <bold>Vasippatto</bold>ti vasībhāvaṃ bahubhāvaṃ patto. <bold>Balappatto</bold>ti samathavipassanābalappatto. <bold>Vesārajjappatto</bold>ti visāradabhāvaṃ paṭubhāvaṃ patto. <bold>Te dhammā</bold>ti samathavipassanā dhammā. <bold>Āvajjanapaṭibaddhā</bold>ti āvajjanāyattā, āvajjitamatteyeva tassa santānena, ñāṇena vā sampayogaṃ gacchantīti <pageBreak edition="Myanmar" number="2.0081" /> attho. <bold>Ākaṅkhapaṭibaddhā</bold>ti <pageBreak edition="Pali Text Society" number="2.0481" /> ruciāyattā, rocitamatteyeva vuttanayena sampayogaṃ gacchantīti attho. <bold>Manasikāro</bold> panettha āvajjanāya cittuppādo. Ākaṅkhanāya vevacanavasena atthavivaraṇatthaṃ vutto. <bold>Tena vuccati yānīkatā</bold>ti evaṃ katattāyeva te yuttayānasadisā katā hontīti vuttaṃ hoti.</paragraph>
    <paragraph line="33"><bold>Yasmiṃ yasmiṃ vatthusmi</bold>nti soḷasasu vatthūsu ekekasmiṃ. <bold>Svādhiṭṭhita</bold>nti suppatiṭṭhitaṃ. <bold>Sūpaṭṭhitā</bold>ti suṭṭhu upaṭṭhitā. Sampayuttacittasatīnaṃ saheva sakasakakiccakaraṇato anulomapaṭilomavasena <pageBreak edition="Vipassana Research Institut" number="2.0075" /> yojetvā te dve dhammā dassitā. <bold>Tena vuccati vatthukatā</bold>ti evaṃ bhūtattāyeva katapatiṭṭhā hontīti vuttaṃ hoti. <bold>Yena yena cittaṃ abhinīharatī</bold>ti pubbappavattito apanetvā yattha yattha bhāvanāvisese cittaṃ upaneti. <bold>Tena tena sati anuparivattatī</bold>ti tasmiṃ tasmiṃyeva bhāvanāvisese sati anukūlā hutvā pubbappavattito nivattitvā pavattati. ‘‘Yena, tenā’’ti cettha ‘‘yena bhagavā tenupasaṅkamī’’tiādīsu (khu. pā. 5.1; su. ni. maṅgalasutta) viya bhummattho veditabbo. <bold>Tena vuccati anuṭṭhitā</bold>ti evaṃ karaṇatoyeva taṃ taṃ bhāvanaṃ anugantvā ṭhitā hontīti vuttaṃ hoti. Ānāpānassatiyā satipadhānattā vatthukatānuṭṭhitapadesu satiyā saha yojanā katāti veditabbā.</paragraph>
    <paragraph line="34">Yasmā pana paripuṇṇāyeva paricitā honti vaḍḍhitā laddhāsevanā, tasmā ‘‘paripuṇṇā’’tipade vuttā tayo atthā ‘‘paricitā’’tipadepi vuttā, catuttho visesatthopi vutto. Tattha <bold>satiyā pariggaṇhanto</bold>ti sampayuttāya, pubbabhāgāya vā satiyā pariggahetabbe pariggaṇhanto yogī. <bold>Jināti pāpake akusale dhamme</bold>ti samucchedavasena lāmake kilese jināti abhibhavati. Ayañca puggalādhiṭṭhānā dhammadesanā. Dhammesu hi jinantesu taṃdhammasamaṅgīpuggalopi jināti nāma. Te ca dhammā satiṃ avihāya attano pavattikkhaṇe jinitumāraddhā jitāti vuccanti yathā ‘‘bhuñjitumāraddho bhutto’’ti vuccati. Lakkhaṇaṃ panettha saddasatthato veditabbaṃ. Evaṃ santepi ‘‘parijitā’’ti vattabbe ja-kārassa ca-kāraṃ katvā <pageBreak edition="Pali Text Society" number="2.0482" /> ‘‘paricitā’’ti <pageBreak edition="Myanmar" number="2.0082" /> vuttaṃ, yathā sammā gado assāti sugatoti atthavikappe da-kārassa ta-kāro niruttilakkhaṇena kato, evamidhāpi veditabbo. Imasmiṃ atthavikappe paricitāti padaṃ kattusādhanaṃ, purimāni tīṇi kammasādhanāni.</paragraph>
    <paragraph line="35"><bold>Cattāro susamāraddhā</bold>ti cattāro susamāraddhatthāti vuttaṃ hoti, atthasaddassa lopo daṭṭhabbo. Susamāraddhāti padassa atthāpi hi idha susamāraddhāti vuttāti veditabbā, susamāraddhadhammā vā. Caturatthabhedato cattāroti vuttāti veditabbā, na dhammabhedato. Yasmā pana subhāvitāyeva susamāraddhā honti, na aññe, tasmā tayo bhāvanatthā idhāpi vuttā. Āsevanatthopi tīsu vuttesu vuttoyeva hoti, tasmā taṃ avatvā tappaccanīkānaṃ susamūhatattho vutto. Paccanīkasamugghātena hi āraddhapariyosānaṃ paññāyati, tena susamāraddhassa sikhāppatto attho vutto hoti. Tattha <bold>tappaccanīkāna</bold>nti tesaṃ jhānavipassanāmaggānaṃ paṭipakkhabhūtānaṃ. <bold>Kilesāna</bold>nti kāmacchandādīnaṃ niccasaññādisampayuttānaṃ sakkāyadiṭṭhādīnañca. <bold>Susamūhatattā</bold>ti vikkhambhanatadaṅgasamucchedavasena <pageBreak edition="Vipassana Research Institut" number="2.0076" /> suṭṭhu samūhatattā nāsitattā. Potthakesu pana ‘‘susamugghātattā’’ti likhanti, taṃ na sundaraṃ.</paragraph>
    <paragraph line="36" number="161"> Puna tasseva padassa aññampi atthavikappaṃ dassento <bold>susama</bold>ntiādimāha. Tattha <bold>tattha jātā</bold>ti tasmiṃ sikhāppattabhāvanāvisese jātā. <bold>Anavajjā</bold>ti kilesānaṃ ārammaṇabhāvānupagamanena kilesadosavirahitā. <bold>Kusalā</bold>ti jātivasena kusalā. <bold>Bodhipakkhiyā</bold>ti bujjhanaṭṭhena bodhīti laddhanāmassa ariyassa pakkhe bhavattā bodhipakkhiyā. <bold>Pakkhe bhavattā</bold>ti hi upakārabhāve ṭhitattā. Te ca ‘‘cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo’’ti (ma. ni. 3.35; cūḷani. mettagūmāṇavapucchāniddesa 22; mi. pa. 5.4.1) sattatiṃsa dhammā. <bold>Idaṃ sama</bold>nti idaṃ maggakkhaṇe dhammajātaṃ samucchedavasena kilese sameti vināsetīti samaṃ nāma. <bold>Nirodho</bold><pageBreak edition="Pali Text Society" number="2.0483" /><bold>nibbāna</bold>nti dukkhanirodhattā nirodho, vānasaṅkhātāya taṇhāya abhāvā nibbānaṃ. <bold>Idaṃ susama</bold>nti idaṃ nibbānaṃ sabbasaṅkhatavisamāpagatattā suṭṭhu samanti susamaṃ nāma. <bold>Ñāta</bold>nti bodhipakkhiyasaṅkhātaṃ samaṃ asammohato <pageBreak edition="Myanmar" number="2.0083" /> ñāṇena ñātaṃ, nibbānasaṅkhātaṃ susamaṃ ārammaṇato ñāṇena ñātaṃ. Tadeva dvayaṃ teneva cakkhunā viya <bold>diṭṭhaṃ. Vidita</bold>nti tadeva dvayaṃ santāne uppādanena ārammaṇakaraṇena ca paṭiladdhaṃ. Ñātaṃ viya paññāya <bold>sacchikataṃ phassitañca</bold>. ‘‘Asallīnaṃ asammuṭṭhā asāraddho ekagga’’nti purimassa purimassa padassa atthappakāsanaṃ. Tattha <bold>āraddha</bold>nti paṭṭhapitaṃ. <bold>Asallīna</bold>nti asaṅkucitaṃ. <bold>Upaṭṭhitā</bold>ti upagantvā ṭhitā. <bold>Asammuṭṭhā</bold>ti avinaṭṭhā. <bold>Passaddho</bold>ti nibbuto. <bold>Asāraddho</bold>ti niddaratho. <bold>Samāhita</bold>nti samaṃ ṭhapitaṃ. <bold>Ekagga</bold>nti avikkhittaṃ.</paragraph>
    <paragraph line="37">‘‘Cattāro susamāraddhā’’tiādi sakalassa susamāraddhavacanassa mūlattho. ‘‘Atthi sama’’ntiādi pana susamavacanassa, ‘‘ñāta’’ntiādi āraddhavacanassa vikappatthā. Tatthāyaṃ padatthasaṃsandanā – ‘‘samā ca susamā ca samasusamā’’ti vattabbe ekadesasarūpekasesaṃ katvā ‘‘susamā’’ icceva vuttā yathā nāmañca rūpañca nāmarūpañca nāmarūpanti. ‘‘Idaṃ samaṃ, idaṃ susama’’nti pana anaññāpekkhaṃ katvā napuṃsakavacanaṃ kataṃ. Yasmā pana ñātampi diṭṭhanti vuccati, diṭṭhañca āraddhañca atthato ekaṃ. Viditasacchikataphassitāni pana ñātavevacanāni, tasmā ñātanti āraddhatthoyeva vutto hoti.</paragraph>
    <paragraph line="38"><bold>Āraddhaṃ hoti vīriyaṃ asallīna</bold>nti ayaṃ pana āraddhavacanassa ujukatthoyeva. <bold>Upaṭṭhitā satī</bold>tiādīni <pageBreak edition="Vipassana Research Institut" number="2.0077" /> pana sampayuttavīriyassa upakārakadhammadassanatthaṃ vuttāni, na āraddhavacanassa atthadassanatthaṃ. Purimena atthena suṭṭhu samāraddhāti susamāraddhā ca, iminā atthena susamā āraddhāti susamāraddhā ca ekasese kate ‘‘susamāraddhā’’ti vuccanti. Imamatthaṃ pariggahetvā ‘‘tena vuccati susamāraddhā’’ti vuttaṃ.</paragraph>
    <paragraph line="39"><bold>Anupubba</bold>nti <pageBreak edition="Pali Text Society" number="2.0484" /> yathānukkamenāti attho, pubbaṃ pubbaṃ anūti vuttaṃ hoti. <bold>Dīghaṃ assāsavasenā</bold>ti dīghanti vuttaassāsavasena. <bold>Purimā purimā</bold>ti purimā purimā sati. Etena pubbantipadassa attho vutto hoti. <bold>Pacchimā pacchimā</bold>ti satiyeva. Etena anūtipadassa attho vutto hoti. Ubhayena pubbañca anu ca paricitāti attho vutto hoti. Upari soḷasa vatthūni vitthāretvā vacanato idha saṅkhipitvā ‘‘paṭinissaggānupassī’’ti antimameva dassitaṃ. Yasmā sikhāppattabhāvanassa sabbāpi ānāpānassatiyo <pageBreak edition="Myanmar" number="2.0084" /> punappunaṃ yathāruci pavattanato anuparicitāpi honti. Tena vuttaṃ – ‘‘aññamaññaṃ paricitā ceva honti anuparicitā cā’’ti.</paragraph>
    <paragraph line="40"><bold>Yathatthā</bold>ti yathāsabhāvatthā. <bold>Attadamathattho</bold>ti arahattamaggakkhaṇe attano nibbisevanattho. <bold>Samathattho</bold>ti sītibhāvattho. <bold>Parinibbāpanattho</bold>ti kilesaparinibbānena. <bold>Abhiññattho</bold>ti sabbadhammavasena. <bold>Pariññatthā</bold>dayo maggañāṇakiccavasena. <bold>Saccābhisamayattho</bold> catunnaṃ saccānaṃ ekapaṭivedhadassanavasena. <bold>Nirodhe patiṭṭhāpakattho</bold> ārammaṇakaraṇavasena.</paragraph>
    <paragraph line="41">Buddhotipadassa abhāvepi buddhenātipade yo so buddho, taṃ niddisitukāmena <bold>buddho</bold>ti vuttaṃ. <bold>Sayambhū</bold>ti upadesaṃ vinā sayameva bhūto. <bold>Anācariyako</bold>ti sayambhūpadassa atthavivaraṇaṃ. Yo hi ācariyaṃ vinā saccāni paṭivijjhati, so sayambhū nāma hoti. <bold>Pubbe ananussutesū</bold>tiādi anācariyakabhāvassa atthappakāsanaṃ. <bold>Ananussutesū</bold>ti ācariyaṃ ananussutesu. <bold>Sāma</bold>nti sayameva. <bold>Abhisambujjhī</bold>ti bhusaṃ sammā paṭivijjhi. <bold>Tattha ca sabbaññutaṃ pāpuṇī</bold>ti tesu ca saccesu sabbaññubhāvaṃ pāpuṇi. Yathā saccāni paṭivijjhantā sabbaññuno honti, tathā saccānaṃ paṭividdhattā evaṃ vuttaṃ. Sabbaññutaṃ pattotipi pāṭho. <bold>Balesu ca vasībhāva</bold>nti dasasu ca tathāgatabalesu issarabhāvaṃ pāpuṇi. Yo so evaṃ bhūto, so buddhoti vuttaṃ hoti. Tattha sabbesu dhammesu appaṭihatañāṇanimittānuttaravimokkhādhigamaparibhāvitaṃ khandhasantānaṃ <pageBreak edition="Pali Text Society" number="2.0485" /> upādāya paṇṇattiko, sabbaññutapadaṭṭhānaṃ <pageBreak edition="Vipassana Research Institut" number="2.0078" /> vā saccābhisambodhimupādāya paṇṇattiko sattaviseso buddho. Ettāvatā atthato buddhavibhāvanā katā hoti.</paragraph>
    <paragraph line="42" number="162"> Idāni byañjanato vibhāvento <bold>buddhoti kenaṭṭhena buddho</bold>tiādimāha. Tattha yathā loke avagantā avagatoti vuccati, evaṃ <bold>bujjhitā saccānīti buddho</bold>. Yathā paṇṇasosā vātā paṇṇasusāti vuccanti, evaṃ <bold>bodhetā pajāyāti buddho. Sabbaññutāya buddho</bold>ti sabbadhammabujjhanasamatthāya buddhiyā buddhoti vuttaṃ hoti. <bold>Sabbadassāvitāya buddho</bold>ti sabbadhammānaṃ ñāṇacakkhunā diṭṭhattā buddhoti vuttaṃ hoti. <bold>Anaññaneyyatāya</bold><pageBreak edition="Myanmar" number="2.0085" /><bold>buddho</bold>ti aññena abodhanīyato sayameva buddhattā buddhoti vuttaṃ hoti. <bold>Visavitāya buddho</bold>ti nānāguṇavisavanato padumamiva vikasanaṭṭhena buddhoti vuttaṃ hoti. <bold>Khīṇāsavasaṅkhātena buddho</bold>tiādīhi chahi pariyāyehi cittasaṅkocakaradhammappahānena niddakkhayavibuddho puriso viya sabbakilesaniddakkhayavibuddhattā buddhoti vuttaṃ hoti. Saṅkhā saṅkhātanti atthato ekattā <bold>saṅkhātenā</bold>ti vacanassa koṭṭhāsenāti attho. Taṇhālepadiṭṭhilepābhāvena <bold>nirupalepasaṅkhātena</bold>. Savāsanānaṃ sabbakilesānaṃ pahīnattā ekantavacanena visesetvā <bold>ekantavītarāgo</bold>tiādi vuttaṃ. <bold>Ekantanikkileso</bold>ti rāgadosamohāvasesehi sabbakilesehi nikkileso. <bold>Ekāyanamaggaṃ gatoti buddho</bold>ti gamanatthānaṃ dhātūnaṃ bujjhanatthattā bujjhanatthāpi dhātuyo gamanatthā honti, tasmā ekāyanamaggaṃ gatattā buddhoti vuttaṃ hoti. <bold>Ekāyanamaggo</bold>ti cettha –</paragraph>
    <gatha1 line="43">‘‘Maggo pantho patho pajjo, añjasaṃ vaṭumāyanaṃ;</gatha1>
    <gathalast line="44">Nāvā uttarasetu ca, kullo ca bhisi saṅkamo’’ti <pageBreak edition="Pali Text Society" number="2.0486" />. (cūḷani. pārāyanatthutigāthāniddesa 101) –</gathalast>
    <unindented line="45">Maggassa bahūsu nāmesu ayananāmena vutto. Tasmā ekamaggabhūto maggo, na dvedhāpathabhūtoti attho. Atha vā ekena ayitabbo maggoti ekāyanamaggo. <bold>Ekenā</bold>ti gaṇasaṅgaṇikaṃ pahāya pavivekena cittena. <bold>Ayitabbo</bold>ti paṭipajjitabbo. Ayanti vā etenāti ayano, saṃsārato nibbānaṃ gacchantīti attho. Ekesaṃ ayano ekāyano. <bold>Eke</bold>ti seṭṭhā, sabbasattaseṭṭhā ca sammāsambuddhā, tasmā ekāyanamaggoti sammāsambuddhānaṃ ayanabhūto maggoti vuttaṃ hoti. Ayatīti vā ayano, gacchati pavattatīti attho. Ekasmiṃ ayano maggoti ekāyanamaggo, ekasmiṃyeva buddhasāsane pavattamāno maggo, na aññatthāti vuttaṃ hoti. Api ca ekaṃ ayatīti ekāyano, pubbabhāge nānāmukhabhāvanānayappavattopi aparabhāge ekaṃ nibbānameva gacchatīti <pageBreak edition="Vipassana Research Institut" number="2.0079" /> vuttaṃ hoti, tasmā ekāyanamaggoti ekanibbānagamanamaggoti attho. <bold>Eko anuttaraṃ sammāsambodhiṃ abhisambuddhoti buddho</bold>ti na parehi buddhattā buddho, kiṃ pana sayameva anuttaraṃ sammāsambodhiṃ abhisambuddhattā buddhoti vuttaṃ hoti. <bold>Abuddhivihatattā buddhipaṭilābhā buddho</bold>ti buddhi buddhaṃ <pageBreak edition="Myanmar" number="2.0086" /> bodhoti pariyāyavacanametaṃ. Tattha yathā nīlarattaguṇayogā nīlo paṭo ratto paṭoti vuccati, evaṃ buddhaguṇayogā buddhoti ñāpetuṃ vuttaṃ.</unindented>
    <paragraph line="46">Tato paraṃ <bold>buddhoti netaṃ nāma</bold>ntiādi ‘‘atthamanugatā ayaṃ paññattī’’ti ñāpanatthaṃ vuttaṃ. Tattha <bold>mittā</bold> sahāyā. <bold>Amaccā</bold> bhaccā. <bold>Ñātī</bold> pitupakkhikā. <bold>Sālohitā</bold> mātupakkhikā. <bold>Samaṇā</bold> pabbajjūpagatā. <bold>Brāhmaṇā</bold> bhovādino, samitapāpabāhitapāpā vā. <bold>Devatā</bold> sakkādayo brahmāno ca. <bold>Vimokkhantika</bold>nti vimokkho arahattamaggo, vimokkhassa anto arahattaphalaṃ, tasmiṃ vimokkhante bhavaṃ vimokkhantikaṃ nāma. Sabbaññubhāvo hi arahattamaggena sijjhati, arahattaphalodaye siddho hoti, tasmā sabbaññubhāvo vimokkhante bhavo hoti. Taṃ nemittikampi nāmaṃ vimokkhante bhavaṃ nāma hoti. Tena vuttaṃ <pageBreak edition="Pali Text Society" number="2.0487" /> – ‘‘vimokkhantikametaṃ buddhānaṃ bhagavantāna’’nti. <bold>Bodhiyā mūle saha sabbaññutaññāṇassa paṭilābhā</bold>ti mahābodhirukkhamūle yathāvuttakkhaṇe sabbaññutaññāṇassa paṭilābhena saha. <bold>Sacchikā paññattī</bold>ti arahattaphalasacchikiriyāya, sabbadhammasacchikiriyāya vā jātā paññatti. <bold>Yadidaṃ buddho</bold>ti yā ayaṃ buddhoti paññatti, ayaṃ byañjanato buddhavibhāvanā.</paragraph>
    <paragraph line="47">‘‘Yathā buddhena desitā’’tigāthāpādassa pana iminā padabhājanīye vuttatthena ayaṃ saṃsandanā – ānāpānassatiyo ca yathā buddhena desitā, yena pakārena desitā. Yathāsaddena saṅgahitā dasa yathatthā ca yathā buddhena desitā, yena pakārena desitāti pakāratthassa ca yathāsaddassa, sabhāvatthassa ca yathāsaddassa sarūpekasesavasena ekasesaṃ katvā ‘‘yathā’’ti vuttanti veditabbaṃ. Padabhājanīye panassa yathatthesu ekekassa yojanāvasena ‘‘desito’’ti ekavacanaṃ kataṃ.</paragraph>
    <paragraph line="48">‘‘Soti gahaṭṭho vā hoti pabbajito vā’’ti vuttattā ādipadepi yassa gahaṭṭhassa vā pabbajitassa vāti vuttameva hoti. Lokattho vuttoyeva. <bold>Pabhāsetī</bold>ti attano ñāṇassa pākaṭaṃ karotīti attho <pageBreak edition="Myanmar" number="2.0087" />. <bold>Abhisambuddhattā</bold>ti sāvakapāramiñāṇenapi paṭividdhabhāvena. <bold>Obhāsetī</bold>ti kāmāvacarabhūtaṃ lokaṃ. <bold>Bhāsetī</bold>ti rūpāvacarabhūtaṃ lokaṃ. <bold>Pabhāsetī</bold>ti arūpāvacarabhūtaṃ lokaṃ.</paragraph>
    <paragraph line="49"><bold>Ariyañāṇa</bold>nti <pageBreak edition="Vipassana Research Institut" number="2.0080" /> arahattamaggañāṇaṃ. <bold>Mahikā mutto</bold>ti mahikāya mutto. <bold>Mahikā</bold>ti nīhāro vuccati. Mahiyā muttotipi pāṭho. <bold>Dhūmarajā mutto</bold>ti dhūmato ca rajato ca mutto. <bold>Rāhugahaṇā vippamutto</bold>ti rāhuno candassa āsannupakkilesattā dvīhi upasaggehi visesetvā vuttaṃ. <bold>Bhāsate</bold> iti saobhāsaṭṭhena. <bold>Tapate</bold> iti satejaṭṭhena. <bold>Virocate</bold> iti ruciraṭṭhena. <bold>Evameva</bold>nti evaṃ evaṃ. Yasmā pana candopi sayaṃ bhāsanto tapanto virocanto imaṃ okāsalokaṃ obhāseti, bhikkhu ca paññāya bhāsanto tapanto virocanto imaṃ khandhādilokaṃ paññāya obhāseti, tasmā ubhayatrāpi ‘‘bhāsetī’’ti avatvā ‘‘bhāsate’’ icceva vuttaṃ. Evañhi vutte hetuatthopi vutto hoti. Ativisadatarābhasūriyopamaṃ <pageBreak edition="Pali Text Society" number="2.0488" /> aggahetvā kasmā candopamā gahitāti ce? Sabbakilesapariḷāhavūpasamena santassa bhikkhuno santaguṇayuttacandopamā anucchavikāti gahitāti veditabbaṃ. Evaṃ ānāpānassatibhāvanāsiddhisādhakaṃ yogāvacaraṃ thunitvā <bold>imāni terasa vodāne ñāṇānī</bold>ti tāni ñāṇāni nigametvā dassetīti.</paragraph>
    <centered line="50">Vodānañāṇaniddesavaṇṇanā niṭṭhitā.</centered>
    <title line="51">5. Satokāriñāṇaniddesavaṇṇanā</title>
    <paragraph line="52" number="163"> Satokāriñāṇaniddese mātikāyaṃ <bold>idha bhikkhū</bold>ti imasmiṃ sāsane bhikkhu. Ayañhi ettha idha-saddo sabbappakāraānāpānassatisamādhinibbattakassa puggalassa sannissayabhūtasāsanaparidīpano, aññasāsanassa tathābhāvapaṭisedhano ca. Vuttañhetaṃ – ‘‘idheva, bhikkhave, samaṇo…pe… suññā parappavādā samaṇebhi aññehī’’ti (ma. ni. 1.139; a. ni. 4.241).</paragraph>
    <paragraph line="53"><bold>Araññagato vā rukkhamūlagato vā suññāgāragato vā</bold>ti idamassa ānāpānassatisamādhi bhāvanānurūpasenāsanapariggahaparidīpanaṃ. Imassa <pageBreak edition="Myanmar" number="2.0088" /> hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ abhiruhituṃ na icchati, kūṭagoṇayuttaratho viya uppathameva dhāvati. Tasmā seyyathāpi nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto apanetvā ekamante mahantaṃ thambhaṃ nikhaṇitvā tattha yottena bandheyya, athassa so vaccho ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ <pageBreak edition="Vipassana Research Institut" number="2.0081" /> duṭṭhacittaṃ dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ vā pavesetvā tattha assāsapassāsathambhe satiyottena bandhitabbaṃ. Evamassa taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā palāyituṃ <pageBreak edition="Pali Text Society" number="2.0489" /> asakkontaṃ tamevārammaṇaṃ upacārappanāvasena upanisīdati ceva upanipajjati ca. Tenāhu porāṇā –</paragraph>
    <gatha1 line="54">‘‘Yathā thambhe nibandheyya, vacchaṃ damaṃ naro idha;</gatha1>
    <gathalast line="55">Bandheyyevaṃ sakaṃ cittaṃ, satiyārammaṇe daḷha’’nti. (visuddhi. 1.217; pārā. aṭṭha. 2.165; dī. ni. aṭṭha. 2.374; ma. ni. aṭṭha. 1.107) –</gathalast>
    <unindented line="56">Evamassa taṃ senāsanaṃ bhāvanānurūpaṃ hoti. Atha vā yasmā idaṃ kammaṭṭhānappabhede muddhabhūtaṃ sabbabuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā na sukaraṃ bhāvetuṃ saddakaṇṭakattā jhānassa. Agāmake pana araññe sukaraṃ yogāvacarena idaṃ kammaṭṭhānaṃ pariggahetvā ānāpānacatukkajjhānaṃ nibbattetvā tadeva pādakaṃ katvā saṅkhāre sammasitvā aggaphalaṃ arahattaṃ pāpuṇituṃ. Tasmā tassa anurūpaṃ senāsanaṃ upadisanto bhagavā ‘‘araññagato vā’’tiādimāha, tatheva thero.</unindented>
    <paragraph line="57">Vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā suṭṭhu upaparikkhitvā ‘‘ettha nagaraṃ māpethā’’ti upadisati, sotthinā ca nagare niṭṭhite rājakulato mahāsakkāraṃ labhati, evamevaṃ yogāvacarassa anurūpaṃ senāsanaṃ upaparikkhitvā ‘‘ettha kammaṭṭhānaṃ anuyuñjitabba’’nti upadisati, tato tattha kammaṭṭhānamanuyuttena yoginā kamena <pageBreak edition="Myanmar" number="2.0089" /> arahatte patte ‘‘sammāsambuddho vata so bhagavā’’ti mahantaṃ sakkāraṃ labhati. Ayaṃ pana bhikkhu ‘‘dīpisadiso’’ti vuccati. Yathā hi mahādīpirājā araññe tiṇagahanaṃ vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige gaṇhāti, evamevaṃ ayaṃ araññādīsu kammaṭṭhānamanuyuñjanto bhikkhu yathākkamena sotāpattisakadāgāmianāgāmiarahattamagge ceva ariyaphalāni ca gaṇhātīti veditabbo. Tenāhu porāṇā –</paragraph>
    <gatha1 line="58">‘‘Yathāpi <pageBreak edition="Vipassana Research Institut" number="2.0082" /><pageBreak edition="Pali Text Society" number="2.0490" /> dīpiko nāma, nilīyitvā gaṇhate mige;</gatha1>
    <gatha2 line="59">Tathevāyaṃ buddhaputto, yuttayogo vipassako;</gatha2>
    <gathalast line="60">Araññaṃ pavisitvāna, gaṇhāti phalamuttama’’nti. (mi. pa. 6.1.5);</gathalast>
    <paragraph line="61">Tenassa parakkamajavayoggabhūmiṃ araññasenāsanaṃ dassento ‘‘araññagato vā’’tiādimāha.</paragraph>
    <paragraph line="62">Tattha <bold>araññagato</bold>ti upari vuttalakkhaṇaṃ yaṃkiñci pavivekasukhaṃ araññaṃ gato. <bold>Rukkhamūlagato</bold>ti rukkhasamīpaṃ gato. <bold>Suññāgāragato</bold>ti suññaṃ vivittokāsaṃ gato. Ettha ca ṭhapetvā araññañca rukkhamūlañca avasesasattavidhasenāsanaṃ gatopi ‘‘suññāgāragato’’ti vattuṃ vaṭṭati. Navavidhañhi senāsanaṃ. Yathāha – ‘‘so vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñja’’nti (vibha. 508). Evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ upadisitvā alīnānuddhaccapakkhikaṃ santamiriyāpathaṃ upadisanto <bold>nisīdatī</bold>ti āha. Athassa nisajjāya daḷhabhāvaṃ assāsapassāsānaṃ pavattanasamatthataṃ ārammaṇapariggahūpāyañca dassento <bold>pallaṅkaṃ ābhujitvā</bold>tiādimāha. Tattha <bold>pallaṅka</bold>nti samantato ūrubaddhāsanaṃ. <bold>Ābhujitvā</bold>ti bandhitvā. <bold>Ujuṃ kāyaṃ paṇidhāyā</bold>ti uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā. Evañhi nisinnassa dhammamaṃsanhārūni na paṇamanti. Athassa yā tesaṃ paṇamanapaccayā khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati.</paragraph>
    <paragraph line="63"><bold>Parimukhaṃ</bold><pageBreak edition="Myanmar" number="2.0090" /><bold>satiṃ upaṭṭhapetvā</bold>ti kammaṭṭhānābhimukhaṃ satiṃ ṭhapayitvā. <bold>So satova assasati sato passasatī</bold>ti so bhikkhu evaṃ nisīditvā evañca satiṃ upaṭṭhapetvā taṃ satiṃ avijahanto sato eva assasati sato passasati, satokārī hotīti vuttaṃ hoti.</paragraph>
    <paragraph line="64">Idāni <pageBreak edition="Pali Text Society" number="2.0491" /> yehi pakārehi satokārī hoti, te pakāre dassetuṃ <bold>dīghaṃ vā assasanto</bold>tiādimāha. Tattha <bold>dīghaṃ vā assasanto</bold>ti dīghaṃ vā assāsaṃ pavattayanto. Tathā <bold>rassaṃ</bold>. Yā pana nesaṃ dīgharassatā, sā kālavasena veditabbā. Kadāci hi manussā hatthiahiādayo viya kālavasena dīghaṃ assasanti ca passasanti ca, kadāci sunakhasasādayo viya rassaṃ. Aññathā hi cuṇṇavicuṇṇā assāsapassāsā dīgharassā nāma na honti <pageBreak edition="Vipassana Research Institut" number="2.0083" />. Tasmā te dīghaṃ kālaṃ pavisantā ca nikkhamantā ca dīghā, rassaṃ kālaṃ pavisantā ca nikkhamantā ca rassāti veditabbā. Tatrāyaṃ bhikkhu upari vuttehi navahākārehi dīghaṃ assasanto ca passasanto ca <bold>dīghaṃ assasāmi, passasāmīti pajānāti,</bold> tathā <bold>rassaṃ</bold>.</paragraph>
    <paragraph line="65">Evaṃ pajānato ca –</paragraph>
    <gatha1 line="66">‘‘Dīgho rasso ca assāso, passāsopi ca tādiso;</gatha1>
    <gathalast line="67">Cattāro vaṇṇā vattanti, nāsikaggeva bhikkhuno’’ti. (visuddhi. 1.219; pārā. aṭṭha. 2.165);</gathalast>
    <paragraph line="68">Navannañcassa ākārānaṃ ekenākārena kāyānupassanāsatipaṭṭhānabhāvanā sampajjatīti veditabbā. <bold>Sabbakāyapaṭisaṃvedī assasissāmīti sikkhati. Sabbakāyapaṭisaṃvedī passasissāmīti sikkhatī</bold>ti sakalassa assāsakāyassādimajjhapariyosānaṃ viditaṃ karonto pākaṭaṃ karonto assasissāmīti sikkhati. Sakalassa passāsakāyassādimajjhapariyosānaṃ viditaṃ karonto pākaṭaṃ karonto passasissāmīti sikkhati. Evaṃ viditaṃ karonto pākaṭaṃ karonto ñāṇasampayuttacittena assasati ceva passasati ca. Tasmā ‘‘assasissāmi passasissāmīti sikkhatī’’ti <pageBreak edition="Myanmar" number="2.0091" /> vuccati. Ekassa hi bhikkhuno cuṇṇavicuṇṇavisaṭe (visuddhi. 1.219; pārā. 2.165) assāsakāye, passāsakāye vā ādi pākaṭo hoti, na majjhapariyosānaṃ. So ādimeva pariggahetuṃ sakkoti, majjhapariyosāne kilamati. Ekassa majjhaṃ pākaṭaṃ hoti, na ādipariyosānaṃ. So majjhameva pariggahetuṃ sakkoti, ādipariyosāne kilamati. Ekassa pariyosānaṃ pākaṭaṃ hoti, na ādimajjhaṃ. So pariyosānaṃyeva pariggahetuṃ sakkoti, ādimajjhe kilamati. Ekassa sabbaṃ pākaṭaṃ hoti, so sabbampi pariggahetuṃ sakkoti <pageBreak edition="Pali Text Society" number="2.0492" />, na katthaci kilamati. Tādisena bhavitabbanti dassento āha – ‘‘sabbakāyapaṭisaṃvedī’’tiādi.</paragraph>
    <paragraph line="69">Tattha <bold>sikkhatī</bold>ti evaṃ ghaṭati vāyamati. Yo vā tathābhūtassa saṃvaro, ayamettha adhisīlasikkhā. Yo tathābhūtassa samādhi, ayaṃ adhicittasikkhā. Yā tathābhūtassa paññā, ayaṃ adhipaññāsikkhāti imā tisso sikkhāyo tasmiṃ ārammaṇe tāya satiyā tena manasikārena sikkhati āsevati bhāveti bahulīkarotīti evamettha attho daṭṭhabbo. Tattha yasmā purimanayena kevalaṃ assasitabbaṃ passasitabbameva ca, na aññaṃ kiñci kātabbaṃ, ito <pageBreak edition="Vipassana Research Institut" number="2.0084" /> paṭṭhāya pana ñāṇuppādanādīsu yogo karaṇīyo. Tasmā tattha ‘‘assasāmīti pajānāti passasāmīti pajānāti’’cceva vattamānakālavasena pāḷiṃ vatvā ito paṭṭhāya kattabbassa ñāṇuppādanādino ā-kārassa dassanatthaṃ ‘‘sabbakāyapaṭisaṃvedī assasissāmī’’tiādinā nayena anāgatakālavasena pāḷi āropitāti veditabbā.</paragraph>
    <paragraph line="70"><bold>Passambhayaṃ kāyasaṅkhāraṃ…pe… sikkhatī</bold>ti oḷārikaṃ assāsapassāsasaṅkhātaṃ kāyasaṅkhāraṃ passambhento paṭippassambhento nirodhento vūpasamento assasissāmi passasissāmīti sikkhati.</paragraph>
    <paragraph line="71">Tatrevaṃ oḷārikasukhumatā ca passaddhi ca veditabbā – imassa hi bhikkhuno pubbe apariggahitakāle kāyo ca cittañca sadarathā honti oḷārikā. Kāyacittānaṃ oḷārikatte avūpasante assāsapassāsāpi oḷārikā honti, balavatarā hutvā pavattanti, nāsikā nappahoti, mukhena assasantopi passasantopi tiṭṭhati. Yadā panassa kāyopi <pageBreak edition="Myanmar" number="2.0092" /> cittampi pariggahitā honti, tadā te santā honti vūpasantā. Tesu vūpasantesu assāsapassāsā sukhumā hutvā pavattanti, ‘‘atthi nu kho, natthī’’ti vicetabbākārappattā honti. Seyyathāpi purisassa dhāvitvā pabbatā vā orohitvā mahābhāraṃ vā sīsato oropetvā ṭhitassa oḷārikā assāsapassāsā honti, nāsikā nappahoti, mukhena assasantopi passasantopi tiṭṭhati. Yadā panesa taṃ parissamaṃ vinodetvā nhatvā ca pivitvā ca allasāṭakaṃ hadaye katvā sītāya chāyāya nipanno hoti, athassa te assāsapassāsā sukhumā honti ‘‘atthi nu kho, natthī’’ti vicetabbākārappattā, evamevaṃ imassa bhikkhuno apariggahitakāleti <pageBreak edition="Pali Text Society" number="2.0493" /> vitthāretabbaṃ. Tathā hissa pubbe apariggahitakāle ‘‘oḷārikoḷārike kāyasaṅkhāre passambhemī’’ti ābhogasamannāhāramanasikāro natthi, pariggahitakāle pana atthi. Tenassa apariggahitakālato pariggahitakāle kāyasaṅkhāro sukhumo hoti. Tenāhu porāṇā –</paragraph>
    <gatha1 line="72">‘‘Sāraddhe kāye citte ca, adhimattaṃ pavattati;</gatha1>
    <gathalast line="73">Asāraddhamhi kāyamhi, sukhumaṃ sampavattatī’’ti. (visuddhi. 1.220; pārā. aṭṭha. 2.165);</gathalast>
    <paragraph line="74">Pariggahepi oḷāriko, paṭhamajjhānūpacāre sukhumo. Tasmimpi oḷāriko, paṭhamajjhāne sukhumo. Paṭhamajjhāne ca dutiyajjhānūpacāre ca oḷāriko, dutiyajjhāne sukhumo. Dutiyajjhāne <pageBreak edition="Vipassana Research Institut" number="2.0085" /> ca tatiyajjhānūpacāre ca oḷāriko, tatiyajjhāne sukhumo. Tatiyajjhāne ca catutthajjhānūpacāre ca oḷāriko, catutthajjhāne atisukhumo appavattimeva pāpuṇāti. Idaṃ tāva <bold>dīghabhāṇakasaṃyuttabhāṇakānaṃ</bold> mataṃ.</paragraph>
    <paragraph line="75"><bold>Majjhimabhāṇakā</bold> pana ‘‘paṭhamajjhāne oḷāriko, dutiyajjhānūpacāre sukhumo’’ti evaṃ heṭṭhimaheṭṭhimajjhānato uparūparijjhānūpacārepi sukhumataraṃ icchanti. Sabbesaṃyeva pana matena apariggahitakāle pavattakāyasaṅkhāro pariggahitakāle paṭippassambhati, pariggahitakāle pavattakāyasaṅkhāro paṭhamajjhānūpacāre…pe… catutthajjhānūpacāre pavattakāyasaṅkhāro catutthajjhāne paṭippassambhati. Ayaṃ tāva samathe nayo.</paragraph>
    <paragraph line="76">Vipassanāyaṃ <pageBreak edition="Myanmar" number="2.0093" /> pana apariggahitakāle pavattakāyasaṅkhāro oḷāriko, mahābhūtapariggahe sukhumo. Sopi oḷāriko, upādārūpapariggahe sukhumo. Sopi oḷāriko, sakalarūpapariggahe sukhumo. Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo. Sopi oḷāriko, paccayapariggahe sukhumo. Sopi oḷāriko, sappaccayanāmarūpadassane sukhumo. Sopi oḷāriko, lakkhaṇārammaṇika vipassanāya sukhumo. Sopi dubbalavipassanāya oḷāriko, balavavipassanāya sukhumo. Tattha pubbe vuttanayeneva purimassa purimassa pacchimena pacchimena paṭippassaddhi veditabbā. Evamettha oḷārikasukhumatā paṭippassaddhi ca <pageBreak edition="Pali Text Society" number="2.0494" /> veditabbā. Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.</paragraph>
    <paragraph line="77">Yasmā panettha idameva catukkaṃ ādikammikassa kammaṭṭhānavasena vuttaṃ, itarāni pana tīṇi catukkāni ettha pattajjhānassa vedanācittadhammānupassanāvasena, tasmā imaṃ kammaṭṭhānaṃ bhāvetvā ānāpānacatukkajjhānapadaṭṭhānāya vipassanāya saha paṭisambhidāhi arahattaṃ pāpuṇitukāmena ādikammikena kulaputtena visuddhimagge vuttanayena sīlaparisodhanādīni sabbakiccāni katvā sattaṅgasamannāgatassa ācariyassa santike pañcasandhikaṃ kammaṭṭhānaṃ uggahetabbaṃ. Tatrime pañca sandhayo uggaho paripucchā upaṭṭhānaṃ appanā lakkhaṇanti. Tattha <bold>uggaho</bold> nāma kammaṭṭhānassa uggaṇhanaṃ. <bold>Paripucchā</bold> nāma kammaṭṭhānassa paripucchanaṃ. <bold>Upaṭṭhānaṃ</bold> nāma kammaṭṭhānassa upaṭṭhānaṃ. <bold>Appanā</bold> nāma kammaṭṭhānassa appanā. <bold>Lakkhaṇaṃ</bold> nāma kammaṭṭhānassa lakkhaṇaṃ, ‘‘evaṃ lakkhaṇamidaṃ kammaṭṭhāna’’nti kammaṭṭhānasabhāvūpadhāraṇanti vuttaṃ hoti.</paragraph>
    <paragraph line="78">Evaṃ <pageBreak edition="Vipassana Research Institut" number="2.0086" /> pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheseti. Tasmā thokaṃ uddisāpetvā bahuṃ kālaṃ sajjhāyitvā evaṃ pañcasandhikaṃ kammaṭṭhānaṃ uggahetvā ācariyassa santike vā aññattha vā aṭṭhārasa dosayutte vihāre vajjetvā pañcaṅgasamannāgate senāsane vasantena upacchinnakhuddakapalibodhena katabhattakiccena bhattasammadaṃ paṭivinodetvā sukhanisinnena ratanattayaguṇānussaraṇena cittaṃ sampahaṃsetvā ācariyuggahato <pageBreak edition="Myanmar" number="2.0094" /> ekapadampi aparihāpentena idaṃ ānāpānassatikammaṭṭhānaṃ manasi kātabbaṃ. Tatrāyaṃ manasikāravidhi –</paragraph>
    <gatha1 line="79">‘‘Gaṇanā anubandhanā, phusanā ṭhapanā sallakkhaṇā;</gatha1>
    <gathalast line="80">Vivaṭṭanā pārisuddhi, tesañca paṭipassanā’’ti.</gathalast>
    <paragraph line="81">Tattha <pageBreak edition="Pali Text Society" number="2.0495" /><bold>gaṇanā</bold>ti gaṇanāyeva. <bold>Anubandhanā</bold>ti anugamanā. <bold>Phusanā</bold>ti phuṭṭhaṭṭhānaṃ. <bold>Ṭhapanā</bold>ti appanā. <bold>Sallakkhaṇā</bold>ti vipassanā. <bold>Vivaṭṭanā</bold>ti maggo. <bold>Pārisuddhī</bold>ti phalaṃ. <bold>Tesañca paṭipassanā</bold>ti paccavekkhaṇā. Tattha iminā ādikammikena kulaputtena paṭhamaṃ gaṇanāya idaṃ kammaṭṭhānaṃ manasi kātabbaṃ. Gaṇentena pana pañcannaṃ heṭṭhā na ṭhapetabbaṃ, dasannaṃ upari na netabbaṃ, antarā khaṇḍaṃ na dassetabbaṃ. Pañcannaṃ heṭṭhā ṭhapentassa hi sambādhe okāse cittuppādo vipphandati sambādhe vaje sanniruddhagogaṇo viya. Dasannaṃ upari nentassa gaṇananissitova cittuppādo hoti. Antarā khaṇḍaṃ dassentassa ‘‘sikhāppattaṃ nu kho me kammaṭṭhānaṃ, no’’ti cittaṃ vikampati, tasmā ete dose vajjetvā gaṇetabbaṃ.</paragraph>
    <paragraph line="82">Gaṇentena ca paṭhamaṃ dandhagaṇanāya <bold>dhaññamāpakagaṇanāya</bold> gaṇetabbaṃ. Dhaññamāpako hi nāḷiṃ pūretvā ‘‘eka’’nti vatvā okirati, puna pūrento kiñci kacavaraṃ disvā chaḍḍento ‘‘ekaṃ eka’’nti vadati. Eseva nayo dve dvetiādīsu. Evamevaṃ imināpi assāsapassāsesu yo upaṭṭhāti, taṃ gahetvā ‘‘ekaṃ eka’’ntiādiṃ katvā yāva ‘‘dasa dasā’’ti pavattamānaṃ pavattamānaṃ upalakkhetvāva gaṇetabbaṃ. Tassa evaṃ gaṇayato nikkhamantā ca pavisantā ca assāsapassāsā pākaṭā honti.</paragraph>
    <paragraph line="83">Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya <bold>gopālakagaṇanāya</bold> gaṇetabbaṃ. Cheko hi gopālako sakkharādayo ucchaṅgena gahetvā rajjudaṇḍahattho pātova vajaṃ gantvā gāvo piṭṭhiyaṃ paharitvā palighatthambhamatthake nisinno dvāraṃ pattaṃ pattaṃyeva gāvaṃ ‘‘eko dve’’ti <pageBreak edition="Vipassana Research Institut" number="2.0087" /> sakkharaṃ khipitvā khipitvā gaṇeti. Tiyāmarattiṃ sambādhe okāse dukkhaṃ vutthagogaṇo nikkhamanto aññamaññaṃ upanighaṃsanto vegena vegena puñjapuñjo hutvā nikkhamati. So vegena vegena ‘‘tīṇi cattāri pañca dasā’’ti gaṇetiyeva, evamassāpi purimanayena gaṇayato <pageBreak edition="Myanmar" number="2.0095" /> assāsapassāsā pākaṭā hutvā sīghaṃ sīghaṃ punappunaṃ sañcaranti. Tato tena ‘‘punappunaṃ sañcarantī’’ti ñatvā anto ca bahi ca aggahetvā dvārappattaṃ dvārappattaṃyeva gahetvā ‘‘eko <pageBreak edition="Pali Text Society" number="2.0496" /> dve tīṇi cattāri pañca, eko dve tīṇi cattāri pañca cha, eko dve tīṇi cattāri pañca cha satta…pe… aṭṭha nava dasā’’ti sīghaṃ sīghaṃ gaṇetabbameva. Gaṇanāpaṭibaddhe hi kammaṭṭhāne gaṇanabaleneva cittaṃ ekaggaṃ hoti arittupatthambhanavasena caṇḍasote nāvāṭhapanamiva.</paragraph>
    <paragraph line="84">Tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti. Atha ‘‘nirantaraṃ pavattatī’’ti ñatvā anto ca bahi ca vātaṃ apariggahetvā purimanayeneva vegena vegena gaṇetabbaṃ. Antopavisanavātena hi saddhiṃ cittaṃ pavesayato abbhantaraṃ vātabbhāhataṃ medapūritaṃ viya hoti. Bahinikkhamanavātena saddhiṃ cittaṃ nīharato bahiddhā puthuttārammaṇe cittaṃ vikkhipati. Phuṭṭhaphuṭṭhokāse pana satiṃ ṭhapetvā bhāventasseva bhāvanā sampajjati. Tena vuttaṃ – ‘‘anto ca bahi ca vātaṃ apariggahetvā purimanayeneva vegena vegena gaṇetabba’’nti.</paragraph>
    <paragraph line="85">Kīvaciraṃ panetaṃ gaṇetabbanti? Yāva vinā gaṇanāya assāsapassāsārammaṇe sati santiṭṭhati. Bahi visaṭavitakkavicchedaṃ katvā assāsapassāsārammaṇe sati saṇṭhāpanatthaṃyeva hi gaṇanāti.</paragraph>
    <paragraph line="86">Evaṃ gaṇanāya manasi katvā <bold>anubandhanāya</bold> manasi kātabbaṃ. <bold>Anubandhanā</bold> nāma gaṇanaṃ paṭisaṃharitvā satiyā nirantaraṃ assāsapassāsānaṃ anugamanaṃ. Tañca kho na ādimajjhapariyosānānugamanavasena. Ādimajjhapariyosānāni tassānugamane ādīnavā ca heṭṭhā vuttāyeva.</paragraph>
    <paragraph line="87">Tasmā anubandhanāya manasikarontena na ādimajjhapariyosānavasena manasi kātabbaṃ, apica kho <bold>phusanāvasena</bold> ca <bold>ṭhapanāvasena</bold> ca manasi kātabbaṃ. Gaṇanānubandhanāvasena viya hi phusanāṭhapanāvasena visuṃ manasikāro natthi, phuṭṭhaphuṭṭhaṭṭhāneyeva pana gaṇento gaṇanāya ca phusanāya ca manasi karoti, tattheva gaṇanaṃ paṭisaṃharitvā te satiyā anubandhanto, appanāvasena ca cittaṃ ṭhapento ‘‘anubandhanāya ca phusanāya ca ṭhapanāya ca manasi <pageBreak edition="Myanmar" number="2.0096" /> karotī’’ti <pageBreak edition="Vipassana Research Institut" number="2.0088" /> vuccati. Svāyamattho <bold>aṭṭhakathāsu</bold> vuttapaṅguḷadovārikopamāhi idheva pāḷiyaṃ vuttakakacūpamāya ca veditabbo.</paragraph>
    <paragraph line="88">Tatrāyaṃ <pageBreak edition="Pali Text Society" number="2.0497" /><bold>paṅguḷopamā</bold> – seyyathāpi paṅguḷo dolāya kīḷataṃ mātāputtānaṃ dolaṃ khipitvā tattheva dolāthambhamūle nisinno kamena āgacchantassa ca gacchantassa ca dolāphalakassa ubho koṭiyo majjhañca passati, na ca ubhokoṭimajjhānaṃ dassanatthaṃ byāvaṭo hoti, evameva bhikkhu sativasena upanibandhanatthambhamūle ṭhatvā assāsapassāsadolaṃ khipitvā tattheva nimitte satiyā nisīdanto kamena āgacchantānañca gacchantānañca phuṭṭhaṭṭhāne assāsapassāsānaṃ ādimajjhapariyosānaṃ satiyā anugacchanto tattheva (visuddhi. 1.225) cittaṃ ṭhapetvā passati, na ca tesaṃ dassanatthaṃ byāvaṭo hoti. Ayaṃ paṅguḷopamā.</paragraph>
    <paragraph line="89">Ayaṃ pana <bold>dovārikopamā</bold> – seyyathāpi dovāriko nagarassa anto ca bahi ca purise ‘‘ko tvaṃ, kuto vā āgato, kuhiṃ vā gacchasi, kiṃ vā te hatthe’’ti na vīmaṃsati. Na hi tassa te bhārā, dvārappattaṃ dvārappattaṃyeva pana vīmaṃsati, evameva imassa bhikkhuno antopaviṭṭhavātā ca bahinikkhantavātā ca na bhārā honti, dvārappattā dvārappattāyeva bhārāti ayaṃ dovārikopamā.</paragraph>
    <paragraph line="90"><bold>Kakacūpamā</bold> pana ‘‘nimittaṃ assāsapassāsā’’tiādinā (paṭi. ma. 1.159) nayena idha vuttāyeva. Idha panassa āgatāgatavasena amanasikāramattameva payojananti veditabbaṃ.</paragraph>
    <paragraph line="91">Idaṃ kammaṭṭhānaṃ manasikaroto kassaci na cireneva nimittañca uppajjati, avasesajhānaṅgapaṭimaṇḍitā appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālato pabhuti yathā sāraddhakāyassa mañce vā pīṭhe vā nisīdato mañcapīṭhaṃ onamati vikūjati, paccattharaṇaṃ valiṃ gaṇhāti, asāraddhakāyassa pana nisīdato neva mañcapīṭhaṃ onamati na vikūjati, na paccattharaṇaṃ valiṃ gaṇhāti, tūlapicupūritaṃ viya mañcapīṭhaṃ hoti <pageBreak edition="Myanmar" number="2.0097" />. Kasmā? Yasmā asāraddho kāyo lahuko hoti, evamevaṃ gaṇanāvasena manasikārakālato pabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṃ hoti, sarīraṃ ākāse laṅghanākārappattaṃ viya hoti.</paragraph>
    <paragraph line="92">Tassa oḷārike assāsapassāse niruddhe sukhumaassāsapassāsanimittārammaṇaṃ <pageBreak edition="Pali Text Society" number="2.0498" /> cittaṃ pavattati <pageBreak edition="Vipassana Research Institut" number="2.0089" />. Tasmimpi niruddhe aparāparaṃ tato sukhumataraṃ sukhumataraṃ assāsapassāsanimittārammaṇaṃ pavattatiyeva. Svāyamattho upari vuttakaṃsathālopamāya veditabbo.</paragraph>
    <paragraph line="93">Yathā hi aññāni kammaṭṭhānāni uparūpari vibhūtāni honti, na tathā idaṃ. Idaṃ pana uparūpari bhāventassa sukhumattaṃ gacchati, upaṭṭhānampi na upagacchati. Evaṃ anupaṭṭhahante pana tasmiṃ tena bhikkhunā ‘‘ācariyaṃ pucchissāmī’’ti vā ‘‘naṭṭhaṃ dāni me kammaṭṭhāna’’nti vā uṭṭhāyāsanā na gantabbaṃ. Iriyāpathaṃ vikopetvā gacchato hi kammaṭṭhānaṃ navanavameva hoti. Tasmā yathānisinneneva desato āharitabbaṃ.</paragraph>
    <paragraph line="94">Tatrāyaṃ āharaṇūpāyo – tena bhikkhunā kammaṭṭhānassa anupaṭṭhānabhāvaṃ ñatvā iti paṭisañcikkhitabbaṃ ‘‘ime assāsapassāsā nāma kattha atthi, kattha natthi. Kassa vā atthi, kassa vā natthī’’ti. Athevaṃ paṭisañcikkhato ‘‘ime antomātukucchiyaṃ natthi, udake nimuggānaṃ natthi, tathā asaññībhūtānaṃ matānaṃ catutthajjhānasamāpannānaṃ rūpārūpabhavasamaṅgīnaṃ nirodhasamāpannāna’’nti ñatvā evaṃ attanāva attā paṭicodetabbo ‘‘nanu, tvaṃ paṇḍita, neva mātukucchigato, na udake nimuggo, na asaññībhūto, na mato, na catutthajjhānasamāpanno, na rūpārūpabhavasamaṅgī, na nirodhasamāpanno. Atthiyeva te assāsapassāsā, mandapaññatāya pana pariggahetuṃ na sakkosī’’ti. Athānena pakatiphuṭṭhavasena cittaṃ ṭhapetvā manasikāro pavattetabbo. Ime hi dīghanāsikassa nāsāpuṭaṃ ghaṭṭentā pavattanti, rassanāsikassa uttaroṭṭhaṃ. Tasmānena imaṃ nāma ṭhānaṃ ghaṭṭentīti nimittaṃ ṭhapetabbaṃ. Imameva hi atthavasaṃ paṭicca vuttaṃ bhagavatā – ‘‘nāhaṃ, bhikkhave, muṭṭhassatissa asampajānassa ānāpānassatibhāvanaṃ vadāmī’’ti (ma. ni. 3.149; saṃ. ni. 5.992). Kiñcāpi hi <pageBreak edition="Myanmar" number="2.0098" /> yaṃkiñci kammaṭṭhānaṃ satassa sampajānasseva sampajjati, ito aññaṃ pana manasikarontassa pākaṭaṃ hoti. Idaṃ pana ānāpānassatikammaṭṭhānaṃ <pageBreak edition="Pali Text Society" number="2.0499" /> garukaṃ garukabhāvanaṃ buddhapaccekabuddhabuddhaputtānaṃ mahāpurisānaṃyeva manasikārabhūmibhūtaṃ, na ceva ittaraṃ, na ca ittarasattasamāsevitaṃ. Yathā yathā manasi karīyati, tathā tathā santañceva hoti sukhumañca. Tasmā ettha balavatī sati ca paññā ca icchitabbā.</paragraph>
    <paragraph line="95">Yathā hi maṭṭhasāṭakassa tunnakaraṇakāle sūcipi sukhumā icchitabbā, sūcipāsavedhanampi tato sukhumataraṃ, evamevaṃ maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā satipi sūcipāsavedhanapaṭibhāgā taṃsampayuttā paññāpi balavatī icchitabbā. Tāhi ca pana satipaññāhi <pageBreak edition="Vipassana Research Institut" number="2.0090" /> samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.</paragraph>
    <paragraph line="96">Yathā hi kassako khettaṃ kasitvā balībadde muñcitvā gocaramukhe katvā chāyāya nisinno vissameyya, athassa te balībaddā vegena aṭaviṃ paviseyyuṃ. Yo hoti cheko kassako, so puna te gahetvā yojetukāmo na tesaṃ anupadaṃ gantvā aṭaviṃ āhiṇḍati. Atha kho rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati vā. Atha te goṇe divasabhāgaṃ caritvā nipātanatitthaṃ otaritvā nhatvā ca pivitvā ca paccuttaritvā ṭhite disvā rasmiyā bandhitvā patodena vijjhanto ānetvā yojetvā puna kammaṃ karoti. Evamevaṃ tena bhikkhunā na te assāsapassāsā aññatra pakatiphuṭṭhokāsā pariyesitabbā. Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā manasikāro pavattetabbo. Evaṃ hissa manasikaroto na cirasseva te upaṭṭhahanti nipātanatitthe viya goṇā. Tato tena satirasmiyā bandhitvā tasmiṃyeva ṭhāne yojetvā paññāpatodena vijjhantena punappunaṃ kammaṭṭhānaṃ anuyuñjitabbaṃ. Tassevamanuyuñjato na cirasseva nimittaṃ upaṭṭhāti. Taṃ panetaṃ na sabbesaṃ ekasadisaṃ hoti, apica kho kassaci sukhasamphassaṃ uppādayamāno tūlapicu viya kappāsapicu viya vātadhārā viya ca upaṭṭhātīti ekacce āhu.</paragraph>
    <paragraph line="97">Ayaṃ <pageBreak edition="Pali Text Society" number="2.0500" /><pageBreak edition="Myanmar" number="2.0099" /> pana <bold>aṭṭhakathāsu vinicchayo</bold> – idañhi kassaci tārakarūpaṃ viya maṇiguḷikā viya muttāguḷikā viya ca, kassaci kharasamphassaṃ hutvā kappāsaṭṭhi viya dārusārasūci viya ca, kassaci dīghapāmaṅgasuttaṃ viya kusumadāmaṃ viya dhūmasikhā viya ca, kassaci vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ viya candamaṇḍalaṃ viya sūriyamaṇḍalaṃ viya ca upaṭṭhāti, tañca panetaṃ yathā sambahulesu bhikkhūsu suttantaṃ sajjhāyitvā nisinnesu ekena bhikkhunā ‘‘tumhākaṃ kīdisaṃ hutvā idaṃ suttaṃ upaṭṭhātī’’ti vutte eko ‘‘mayhaṃ mahatī pabbateyyā nadī viya hutvā upaṭṭhātī’’ti āha. Aparo ‘‘mayhaṃ ekā vanarāji viya’’. Añño ‘‘mayhaṃ eko sītacchāyo sākhāsampanno phalabhārabharito rukkho viyā’’ti. Tesañhi taṃ ekameva suttaṃ saññānānatāya nānato upaṭṭhāti. Evaṃ ekameva kammaṭṭhānaṃ saññānānatāya nānato upaṭṭhāti. Saññajañhi etaṃ saññānidānaṃ saññāpabhavaṃ, tasmā saññānānatāya nānato upaṭṭhātīti veditabbaṃ.</paragraph>
    <paragraph line="98">Evaṃ <pageBreak edition="Vipassana Research Institut" number="2.0091" /> upaṭṭhite pana nimitte tena bhikkhunā ācariyassa santikaṃ gantvā ārocetabbaṃ ‘‘mayhaṃ, bhante, evarūpaṃ nāma upaṭṭhātī’’ti. Ācariyena pana ‘‘nimittamidaṃ, āvuso, kammaṭṭhānaṃ punappunaṃ manasi karohi sappurisā’’ti vattabbo. Athānena nimitteyeva cittaṃ ṭhapetabbaṃ. Evamassāyaṃ ito pabhuti ṭhapanāvasena bhāvanā hoti. Vuttañhetaṃ porāṇehi –</paragraph>
    <gatha1 line="99">‘‘Nimitte ṭhapayaṃ cittaṃ, nānākāraṃ vibhāvayaṃ;</gatha1>
    <gathalast line="100">Dhīro assāsapassāse, sakaṃ cittaṃ nibandhatī’’ti. (pārā. aṭṭha. 2.165; visuddhi. 1.232);</gathalast>
    <paragraph line="101">Tassevaṃ nimittupaṭṭhānato pabhuti nīvaraṇāni vikkhambhitāneva honti, kilesā sannisinnāva, cittaṃ upacārasamādhinā samāhitameva. Athānena taṃ nimittaṃ neva vaṇṇato manasi kātabbaṃ, na lakkhaṇato paccavekkhitabbaṃ, apica kho khattiyamahesiyā cakkavattigabbho viya kassakena sāliyavagabbho viya ca āvāsādīni satta asappāyāni vajjetvā tāneva satta sappāyāni sevantena sādhukaṃ rakkhitabbaṃ, atha <pageBreak edition="Pali Text Society" number="2.0501" /> naṃ evaṃ rakkhitvā punappunaṃ manasikāravasena vuddhiṃ virūḷhiṃ gamayitvā dasavidhaṃ appanākosallaṃ sampādetabbaṃ, vīriyasamatā yojetabbā. Tassevaṃ ghaṭentassa <pageBreak edition="Myanmar" number="2.0100" /> visuddhimagge vuttānukkamena tasmiṃ nimitte catukkapañcakajjhānāni nibbattanti. Evaṃ nibbattacatukkapañcakajjhāno panettha bhikkhu sallakkhaṇāvivaṭṭanāvasena kammaṭṭhānaṃ vaḍḍhetvā pārisuddhiṃ pattukāmo tadeva jhānaṃ pañcahākārehi vasippattaṃ paguṇaṃ katvā nāmarūpaṃ vavatthapetvā vipassanaṃ paṭṭhapeti. Kathaṃ? So hi samāpattito vuṭṭhāya assāsapassāsānaṃ samudayo karajakāyo ca cittañcāti passati. Yathā hi kammāragaggariyā dhamamānāya bhastañca purisassa ca tajjaṃ vāyāmaṃ paṭicca vāto sañcarati, evamevaṃ kāyañca cittañca paṭicca assāsapassāsāti. Tato assāsapassāse ca kāyañca rūpanti, cittañca taṃsampayutte ca dhamme arūpanti vavatthapeti.</paragraph>
    <paragraph line="102">Evaṃ nāmarūpaṃ vavatthapetvā tassa paccayaṃ pariyesati, pariyesanto ca taṃ disvā tīsupi addhāsu nāmarūpassa pavattiṃ ārabbha kaṅkhaṃ vitarati, vitiṇṇakaṅkho kalāpasammasanavasena ‘‘aniccaṃ dukkhamanattā’’ti tilakkhaṇaṃ āropetvā udayabbayānupassanāya pubbabhāge uppanne obhāsādayo dasa vipassanupakkilese pahāya upakkilesavimuttaṃ udayabbayānupassanāñāṇaṃ ‘‘maggo’’ti vavatthapetvā udayaṃ pahāya bhaṅgānupassanaṃ patvā nirantaraṃ bhaṅgānupassanena bhayato upaṭṭhitesu sabbasaṅkhāresu nibbindanto virajjanto vimuccanto yathākkamena cattāro ariyamagge pāpuṇitvā <pageBreak edition="Vipassana Research Institut" number="2.0092" /> arahattaphale patiṭṭhāya ekūnavīsatibhedassa paccavekkhaṇāñāṇassa pariyantaṃ patto sadevakassa lokassa aggadakkhiṇeyyo hoti. Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā samattā hotīti. Ayaṃ sabbākārato paṭhamacatukkavaṇṇanā.</paragraph>
    <paragraph line="103">Itaresu <pageBreak edition="Pali Text Society" number="2.0502" /> pana tīsu catukkesu yasmā visuṃ kammaṭṭhānabhāvanānayo nāma natthi, tasmā anupadavaṇṇanānayeneva tesaṃ evamattho veditabbo. <bold>Pītipaṭisaṃvedī</bold>ti pītiṃ paṭisaṃviditaṃ karonto pākaṭaṃ karonto assasissāmi passasissāmīti sikkhati. Tattha dvīhākārehi pīti paṭisaṃviditā hoti ārammaṇato ca asammohato ca.</paragraph>
    <paragraph line="104">Kathaṃ <bold>ārammaṇato</bold> pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.</paragraph>
    <paragraph line="105">Kathaṃ <pageBreak edition="Myanmar" number="2.0101" /><bold>asammohato</bold>? Sappītike dve jhāne samāpajjitvā vuṭṭhāya jhānasampayuttaṃ pītiṃ khayato vayato sammasati, tassa vipassanākkhaṇe lakkhaṇapaṭivedhena asammohato pīti paṭisaṃviditā hoti. Eteneva nayena avasesapadānipi atthato veditabbāni. Idaṃ panettha visesamattaṃ – tiṇṇaṃ jhānānaṃ vasena sukhapaṭisaṃviditā hoti. Catunnampi jhānānaṃ vasena cittasaṅkhārapaṭisaṃviditā veditabbā. <bold>Cittasaṅkhāro</bold>ti vedanāsaññākkhandhā. <bold>Passambhayaṃ cittasaṅkhāra</bold>nti oḷārikaṃ oḷārikaṃ cittasaṅkhāraṃ passambhento, nirodhentoti attho. So vitthārato kāyasaṅkhāre vuttanayena veditabbo. Apicettha <bold>pīti</bold>pade pītisīsena vedanā vuttā, <bold>sukha</bold>pade sarūpeneva vedanā. Dvīsu cittasaṅkhārapadesu ‘‘saññā ca vedanā ca cetasikā, ete dhammā cittapaṭibaddhā cittasaṅkhārā’’ti (paṭi. ma. 1.174; ma. ni. 1.463) vacanato saññāsampayuttā vedanāti evaṃ vedanānupassanānayena idaṃ catukkaṃ bhāsitanti veditabbaṃ.</paragraph>
    <paragraph line="106">Tatiyacatukkepi catunnaṃ jhānānaṃ vasena cittapaṭisaṃviditā veditabbā. <bold>Abhippamodayaṃ citta</bold>nti cittaṃ modento pamodento hāsento pahāsento assasissāmi passasissāmīti sikkhati. Tattha dvīhākārehi abhippamodo hoti samādhivasena ca vipassanāvasena ca.</paragraph>
    <paragraph line="107">Kathaṃ <bold>samādhivasena</bold>? Sappītike <pageBreak edition="Pali Text Society" number="2.0503" /> dve jhāne samāpajjati, so samāpattikkhaṇe sampayuttāya <pageBreak edition="Vipassana Research Institut" number="2.0093" /> pītiyā cittaṃ āmodeti pamodeti. Kathaṃ <bold>vipassanāvasena</bold>? Sappītike dve jhāne samāpajjitvā vuṭṭhāya jhānasampayuttaṃ pītiṃ khayato vayato sammasati. Evaṃ vipassanākkhaṇe jhānasampayuttaṃ pītiṃ ārammaṇaṃ katvā cittaṃ āmodeti pamodeti. Evaṃ paṭipanno ‘‘abhippamodayaṃ cittaṃ assasissāmi passasissāmīti sikkhatī’’ti vuccati.</paragraph>
    <paragraph line="108"><bold>Samādahaṃ citta</bold>nti paṭhamajjhānādivasena ārammaṇe cittaṃ samaṃ ādahanto samaṃ ṭhapento, tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sammasato vipassanākkhaṇe lakkhaṇapaṭivedhena uppajjati khaṇikacittekaggatā, evaṃ uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento ‘‘samādahaṃ cittaṃ assasissāmi passasissāmīti sikkhatī’’ti vuccati.</paragraph>
    <paragraph line="109"><bold>Vimocayaṃ</bold><pageBreak edition="Myanmar" number="2.0102" /><bold>citta</bold>nti paṭhamajjhānena nīvaraṇehi cittaṃ mocento vimocento, dutiyena vitakkavicārehi, tatiyena pītiyā, catutthena sukhadukkhehi cittaṃ mocento vimocento, tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sammasati. So vipassanākkhaṇe aniccānupassanāya niccasaññāto cittaṃ mocento vimocento, dukkhānupassanāya sukhasaññāto, anattānupassanāya attasaññāto, nibbidānupassanāya nandito, virāgānupassanāya rāgato, nirodhānupassanāya samudayato, paṭinissaggānupassanāya ādānato cittaṃ mocento vimocento assasati ceva passasati ca. Tena vuccati – ‘‘vimocayaṃ cittaṃ assasissāmi passasissāmīti sikkhatī’’ti. Evaṃ cittānupassanāvasena idaṃ catukkaṃ bhāsitanti veditabbaṃ.</paragraph>
    <paragraph line="110">Catutthacatukke pana <bold>aniccānupassī</bold>ti ettha tāva aniccaṃ veditabbaṃ, aniccatā veditabbā, aniccānupassanā veditabbā, aniccānupassī veditabbo. Tattha <bold>anicca</bold>nti pañcakkhandhā. Kasmā? Uppādavayaññathattabhāvā. <bold>Aniccatā</bold>ti tesaṃyeva uppādavayaññathattaṃ, hutvā abhāvo vā, nibbattānaṃ tenevākārena aṭṭhatvā khaṇabhaṅgena bhedoti <pageBreak edition="Pali Text Society" number="2.0504" /> attho. <bold>Aniccānupassanā</bold>ti tassā aniccatāya vasena rūpādīsu ‘‘anicca’’nti anupassanā. <bold>Aniccānupassī</bold>ti tāya anupassanāya samannāgato. Tasmā evaṃbhūto assasanto ca passasanto ca idha ‘‘aniccānupassī assasissāmi passasissāmīti sikkhatī’’ti veditabbo.</paragraph>
    <paragraph line="111"><bold>Virāgānupassī</bold>ti ettha pana dve virāgā khayavirāgo ca accantavirāgo ca. Tattha <bold>khayavirāgo</bold>ti <pageBreak edition="Vipassana Research Institut" number="2.0094" /> saṅkhārānaṃ khaṇabhaṅgo. <bold>Accantavirāgo</bold>ti nibbānaṃ. <bold>Virāgānupassanā</bold>ti tadubhayadassanavasena pavattā vipassanā ca maggo ca. Tāya duvidhāyapi anupassanāya samannāgato hutvā assasanto ca passasanto ca ‘‘virāgānupassī assasissāmi passasissāmīti sikkhatī’’ti veditabbo. <bold>Nirodhānupassī</bold>padepi eseva nayo.</paragraph>
    <paragraph line="112"><bold>Paṭinissaggānupassī</bold>ti etthāpi dve paṭinissaggā pariccāgapaṭinissaggo ca pakkhandanapaṭinissaggo ca. Paṭinissaggoyeva anupassanā paṭinissaggānupassanā, vipassanāmaggānametaṃ adhivacanaṃ. <bold>Vipassanā</bold>ti tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena ca tabbiparīte nibbāne <pageBreak edition="Myanmar" number="2.0103" /> tanninnatāya pakkhandatīti <bold>pariccāgapaṭinissaggo</bold> ceva <bold>pakkhandanapaṭinissaggo</bold> cāti vuccati. <bold>Maggo</bold> samucchedavasena saddhiṃ khandhābhisaṅkhārehi kilese pariccajati, ārammaṇakaraṇena ca nibbāne pakkhandatīti <bold>pariccāgapaṭinissaggo</bold> ceva <bold>pakkhandanapaṭinissaggo</bold> cāti vuccati. Ubhayampi pana purimapurimañāṇānaṃ anuanu passanato anupassanāti vuccati. Tāya duvidhāyapi paṭinissaggānupassanāya samannāgato hutvā assasanto ca passasanto ca ‘‘paṭinissaggānupassī assasissāmi passasissāmīti sikkhatī’’ti veditabbo.</paragraph>
    <paragraph line="113">Ettha ca ‘‘aniccānupassī’’ti taruṇavipassanāya vasena vuttaṃ, ‘‘virāgānupassī’’ti tato balavatarāya saṅkhāresu virajjanasamatthāya vipassanāya vasena, ‘‘nirodhānupassī’’ti tato balavatarāya kilesanirodhanasamatthāya vipassanāya vasena <pageBreak edition="Pali Text Society" number="2.0505" />, ‘‘paṭinissaggānupassī’’ti maggassa āsannabhūtāya atitikkhāya vipassanāya vasena vuttanti veditabbaṃ. Yattha pana maggopi labbhati, so abhinnoyeva. Evamidaṃ catukkaṃ suddhavipassanāvasena vuttaṃ, purimāni pana tīṇi samathavipassanāvasenāti.</paragraph>
    <centered line="114">Ānāpānassatimātikāvaṇṇanā niṭṭhitā.</centered>
    <paragraph line="115" number="164"> Idāni yathānikkhittaṃ mātikaṃ paṭipāṭiyā bhājetvā dassetuṃ <bold>idhāti imissā diṭṭhiyā</bold>tiādi āraddhaṃ. Tattha <bold>imissā diṭṭhiyā</bold>tiādīhi dasahi padehi sikkhattayasaṅkhātaṃ sabbaññubuddhasāsanameva kathitaṃ. Tañhi buddhena bhagavatā diṭṭhattā <bold>diṭṭhī</bold>ti vuccati, tasseva khamanavasena <bold>khanti,</bold> ruccanavasena <bold>ruci,</bold> gahaṇavasena <bold>ādāyo,</bold> sabhāvaṭṭhena <bold>dhammo,</bold> sikkhitabbaṭṭhena <bold>vinayo,</bold> tadubhayenapi <bold>dhammavinayo,</bold> pavuttavasena <bold>pāvacanaṃ,</bold> seṭṭhacariyaṭṭhena <bold>brahmacariyaṃ</bold><pageBreak edition="Vipassana Research Institut" number="2.0095" />, anusiṭṭhidānavasena <bold>satthusāsana</bold>nti vuccati. Tasmā ‘‘imissā diṭṭhiyā’’tiādīsu imissā buddhadiṭṭhiyā, imissā buddhakhantiyā, imissā buddharuciyā, imasmiṃ buddhaādāye, imasmiṃ buddhadhamme, imasmiṃ buddhavinaye, imasmiṃ buddhadhammavinaye, imasmiṃ buddhapāvacane, imasmiṃ buddhabrahmacariye, imasmiṃ buddhasatthusāsaneti attho veditabbo. Apicetaṃ sikkhattayasaṅkhātaṃ sakalaṃ pāvacanaṃ bhagavatā diṭṭhattā sammādiṭṭhipaccayattā sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena ruci. Gahaṇavasena ādāyo <pageBreak edition="Myanmar" number="2.0104" />. Attano kārakaṃ apāye apatamānaṃ dhāretīti dhammo. Sova saṃkilesapakkhaṃ vinetīti vinayo. Dhammo ca so vinayo cāti dhammavinayo, kusaladhammehi vā akusaladhammānaṃ esa vinayoti dhammavinayo. Teneva vuttaṃ – ‘‘ye ca kho tvaṃ, gotami, dhamme jāneyyāsi ime dhammā virāgāya saṃvattanti, no sarāgāya…pe… ekaṃsena, gotami, dhāreyyāsi eso dhammo eso vinayo etaṃ satthusāsana’’nti (a. ni. 8.53; cūḷava. 406). Dhammena vā vinayo, na daṇḍādīhīti dhammavinayo. Vuttampi cetaṃ –</paragraph>
    <gatha1 line="116">‘‘Daṇḍeneke <pageBreak edition="Pali Text Society" number="2.0506" /> damayanti, aṅkusehi kasāhi ca;</gatha1>
    <gathalast line="117">Adaṇḍena asatthena, nāgo danto mahesinā’’ti. (ma. ni. 2.352; cūḷava. 342);</gathalast>
    <paragraph line="118">Tathā ‘‘dhammena nayamānānaṃ, kā usūyā vijānata’’nti (mahāva. 63). Dhammāya vā vinayo dhammavinayo. Anavajjadhammatthaṃ hesa vinayo, na bhavabhogāmisatthaṃ. Tenāha bhagavā – ‘‘nayidaṃ, bhikkhave, brahmacariyaṃ vussati janakuhanattha’’nti (itivu. 35; a. ni. 4.25) vitthāro. Puṇṇattheropi āha – ‘‘anupādāparinibbānatthaṃ kho, āvuso, bhagavati brahmacariyaṃ vussatī’’ti (ma. ni. 1.259). Visuddhaṃ vā nayatīti vinayo, dhammato vinayo dhammavinayo. Saṃsāradhammato hi sokādidhammato vā esa visuddhaṃ nibbānaṃ nayati, dhammassa vā vinayo, na titthakarānanti dhammavinayo. Dhammabhūto hi bhagavā, tasseva esa vinayo. Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca, tasmā esa dhammesu vinayo, na sattesu na jīvesu cāti dhammavinayo. Sātthasabyañjanatādīhi aññesaṃ vacanato padhānaṃ vacananti pavacanaṃ, pavacanameva pāvacanaṃ. Sabbacariyāhi visiṭṭhacariyabhāvena brahmacariyaṃ. Devamanussānaṃ satthubhūtassa bhagavato sāsananti satthusāsanaṃ, satthubhūtaṃ vā sāsanantipi satthusāsanaṃ. ‘‘Yo vo, ānanda, mayā dhammo ca vinayo ca desito paññatto, so vo mamaccayena satthā’’ti (dī. ni. 2.216) hi dhammavinayova <pageBreak edition="Vipassana Research Institut" number="2.0096" /> satthāti vutto. Evametesaṃ padānaṃ attho veditabbo. Yasmā pana imasmiṃyeva sāsane sabbākāraānāpānassatisamādhinibbattako bhikkhu vijjati, na aññatra, tasmā tattha tattha ‘‘imissā’’ti ca ‘‘imasmi’’nti ca ayaṃ niyamo katoti veditabbo. Ayaṃ ‘‘idhā’’timātikāya niddesassa attho.</paragraph>
    <paragraph line="119"><bold>Puthujjanakalyāṇako</bold><pageBreak edition="Myanmar" number="2.0105" /><bold>vā</bold>tiādinā ca bhikkhusaddassa vacanatthaṃ avatvā idhādhippetabhikkhuyeva dassito. Tattha <pageBreak edition="Pali Text Society" number="2.0507" /> puthujjano ca so kilesānaṃ asamucchinnattā, kalyāṇo ca sīlādipaṭipattiyuttattāti puthujjanakalyāṇo, puthujjanakalyāṇova <bold>puthujjanakalyāṇako</bold>. Adhisīlādīni sikkhatīti <bold>sekkho</bold>. Sotāpanno vā sakadāgāmī vā anāgāmī vā. Akuppo calayitumasakkuṇeyyo arahattaphaladhammo assāti <bold>akuppadhammo</bold>. Sopi hi imaṃ samādhiṃ bhāveti.</paragraph>
    <paragraph line="120">Araññaniddese vinayapariyāyena tāva ‘‘ṭhapetvā gāmañca gāmūpacārañca avasesaṃ arañña’’nti (pārā. 92) āgataṃ. Suttantapariyāyena āraññakaṃ bhikkhuṃ sandhāya ‘‘āraññakaṃ nāma senāsanaṃ pañcadhanusatikaṃ pacchima’’nti (pāci. 573) āgataṃ. Vinayasuttantā pana ubhopi pariyāyadesanā nāma, abhidhammo nippariyāyadesanāti abhidhammapariyāyena (vibha. 529) araññaṃ dassetuṃ <bold>nikkhamitvā bahi indakhīlā</bold>ti vuttaṃ, indakhīlato bahi nikkhamitvāti attho. Nikkhamitvā bahi indakhīlantipi pāṭho, indakhīlaṃ atikkamitvā bahīti vuttaṃ hoti. <bold>Indakhīlo</bold>ti cettha gāmassa vā nagarassa vā ummāro.</paragraph>
    <paragraph line="121">Rukkhamūlaniddese rukkhamūlassa pākaṭattā taṃ avatvāva <bold>yatthā</bold>tiādimāha. Tattha <bold>yatthā</bold>ti yasmiṃ rukkhamūle. Āsanti nisīdanti etthāti <bold>āsanaṃ. Paññatta</bold>nti ṭhapitaṃ. <bold>Mañco vā</bold>tiādīni āsanassa pabhedavacanāni. Mañcopi hi nisajjāyapi okāsattā idha āsanesu vutto. So pana masārakabundikābaddhakuḷīrapādakaāhaccapādakānaṃ aññataro. <bold>Pīṭhaṃ</bold> tesaṃ aññatarameva. <bold>Bhisī</bold>ti uṇṇābhisicoḷabhisivākabhisitiṇabhisipaṇṇabhisīnaṃ aññatarā. <bold>Taṭṭikā</bold>ti tālapaṇṇādīhi cinitvā katā. <bold>Cammakhaṇḍo</bold>ti nisajjāraho yo koci cammakhaṇḍo. <bold>Tiṇasantharā</bold>dayo tiṇādīni gumbetvā katā. <bold>Tatthā</bold>ti tasmiṃ rukkhamūle. <bold>Caṅkamati vā</bold>tiādīhi rukkhamūlassa catuiriyāpathapavattanayogyatā kathitā. ‘‘Yatthā’’tiādīhi sabbapadehi rukkhamūlassa sandacchāyatā janavivittatā ca vuttā hoti. <bold>Kenacī</bold>ti kenaci samūhena. Taṃ samūhaṃ bhinditvā vitthārento <bold>gahaṭṭhehi vā pabbajitehi vā</bold>ti āha. <bold>Anākiṇṇa</bold>nti <pageBreak edition="Pali Text Society" number="2.0508" /> asaṃkiṇṇaṃ asambādhaṃ. Yassa senāsanassa samantā gāvutampi aḍḍhayojanampi pabbatagahanaṃ <pageBreak edition="Vipassana Research Institut" number="2.0097" /> vanagahanaṃ nadīgahanaṃ <pageBreak edition="Myanmar" number="2.0106" /> hoti, na koci avelāya upasaṅkamituṃ sakkoti, idaṃ santikepi anākiṇṇaṃ nāma. Yaṃ pana aḍḍhayojanikaṃ vā yojanikaṃ vā hoti, idaṃ dūratāya eva anākiṇṇaṃ nāma.</paragraph>
    <paragraph line="122"><bold>Vihāro</bold>ti aḍḍhayogādimuttako avasesāvāso. <bold>Aḍḍhayogo</bold>ti supaṇṇavaṅkagehaṃ. <bold>Pāsādo</bold>ti dve kaṇṇikā gahetvā kato dīghapāsādo. <bold>Hammiya</bold>nti upariākāsatale patiṭṭhitakūṭāgārapāsādoyeva. <bold>Guhā</bold>ti iṭṭhakāguhā silāguhā dāruguhā paṃsuguhāti evañhi khandhakaṭṭhakathāyaṃ (cūḷava. aṭṭha. 294) vuttaṃ. Vibhaṅgaṭṭhakathāyaṃ pana <bold>vihāro</bold>ti samantā parihārapathaṃ antoyeva rattiṭṭhānadivāṭṭhānāni ca dassetvā katasenāsanaṃ. <bold>Guhā</bold>ti bhūmiguhā, yattha rattindivaṃ dīpaṃ laddhuṃ vaṭṭati. Pabbataguhā vā bhūmiguhā vāti idaṃ dvayaṃ visesetvā vuttaṃ. Mātikāya sabbakālasādhāraṇalakkhaṇavasena ‘‘nisīdatī’’ti vattamānavacanaṃ kataṃ, idha pana nisinnassa bhāvanārambhasabbhāvato nisajjārambhapariyosānadassanatthaṃ <bold>nisinno</bold>ti niṭṭhānavacanaṃ kataṃ. Yasmā pana ujuṃ kāyaṃ paṇidhāya nisinnassa kāyo ujuko hoti, tasmā byañjane ādaraṃ akatvā adhippetama eva dassento <bold>ujuko</bold>tiādimāha. Tattha <bold>ṭhito supaṇihito</bold>ti ujukaṃ paṇihitattā ujuko hutvā ṭhito, na sayamevāti attho. <bold>Pariggahaṭṭho</bold>ti pariggahitaṭṭho. Kiṃ pariggahitaṃ? Niyyānaṃ. Kiṃ niyyānaṃ? Ānāpānassatisamādhiyeva yāva arahattamaggā niyyānaṃ. Tenāha<bold>niyyānaṭṭho</bold>ti mukhasaddassa jeṭṭhakatthavasena saṃsārato niyyānaṭṭho <pageBreak edition="Pali Text Society" number="2.0509" /> vutto. <bold>Upaṭṭhānaṭṭho</bold>ti sabhāvaṭṭhoyeva. Sabbehi panetehi padehi pariggahitaniyyānaṃ satiṃ katvāti attho vutto hoti. Keci pana ‘‘pariggahaṭṭhoti satiyā pariggahaṭṭho, niyyānaṭṭhoti assāsapassāsānaṃ pavisananikkhamanadvāraṭṭho’’ti vaṇṇayanti. Pariggahitaassāsapassāsaniyyānaṃ satiṃ upaṭṭhapetvāti vuttaṃ hoti.</paragraph>
    <paragraph line="123" number="165"><bold>Bāttiṃsāya ākārehī</bold>ti tāsu tāsu avatthāsu yathākkamena labbhamānānaṃ anavasesapariyādānavasena vuttaṃ. <bold>Dīghaṃ assāsavasenā</bold>ti mātikāya ‘‘dīgha’’ntivuttaassāsavasena. Evaṃ sesesu. <bold>Ekaggata</bold>nti ekaggabhāvaṃ. <bold>Avikkhepa</bold>nti avikkhipanaṃ. Ekaggatā eva <pageBreak edition="Myanmar" number="2.0107" /> hi nānārammaṇesu cittassa avikkhipanato avikkhepoti vuccati. <bold>Pajānato</bold>ti asammohavasena pajānantassa, vindantassāti vā attho. ‘‘Avikkhepo me paṭiladdho’’ti ārammaṇakaraṇavasena pajānantassa vā. <bold>Tāya satiyā</bold>ti tāya upaṭṭhitāya satiyā. <bold>Tena ñāṇenā</bold>ti tena avikkhepajānanañāṇena. <bold>Sato kārī hotī</bold>ti ettha yasmā ñāṇasampayuttā <pageBreak edition="Vipassana Research Institut" number="2.0098" /> eva sati satīti adhippetā, yathāha – ‘‘satimā hoti paramena satinepakkena samannāgato’’ti (vibha. 467). Tasmā ‘‘sato’’ti vacaneneva ñāṇampi gahitameva hoti.</paragraph>
    <paragraph line="124" number="166"><bold>Addhānasaṅkhāte</bold>ti dīghasaṅkhāte kāle. Dīgho hi maggo addhānoti vuccati. Ayampi kālo dīghattā addhāno viya addhānoti vutto. ‘‘Assasatī’’ti ca ‘‘passasatī’’ti ca assāsañca passāsañca visuṃ visuṃ vatvāpi bhāvanāya nirantarappavattidassanatthaṃ ‘‘assasatipi passasatipī’’ti puna samāsetvā vuttaṃ. <bold>Chando uppajjatī</bold>ti bhāvanābhivuddhiyā bhiyyobhāvāya chando jāyati. <bold>Sukhumatara</bold>nti passambhanasabbhāvato vuttaṃ. <bold>Pāmojjaṃ uppajjatī</bold>ti bhāvanāpāripūriyā pīti jāyati. <bold>Assāsapassāsāpi cittaṃ vivattatī</bold>ti assāsapassāse nissāya paṭibhāganimitte uppajjante pakatiassāsapassāsato cittaṃ nivattati. <bold>Upekkhā saṇṭhātī</bold>ti tasmiṃ paṭibhāganimitte upacārappanāsamādhipattiyā puna samādhāne byāpārābhāvato tatramajjhattupekkhā saṇṭhāti nāma. <bold>Navahākārehī</bold>ti ettha bhāvanārambhato pabhuti pure chanduppādā ‘‘assasatipi passasatipī’’ti vuttā tayo ākārā, chanduppādato pabhuti pure pāmojjuppādā tayo, pāmojjuppādato pabhuti tayoti nava ākārā. <bold>Kāyo</bold>ti <pageBreak edition="Pali Text Society" number="2.0510" /> cuṇṇavicuṇṇāpi assāsapassāsā samūhaṭṭhena kāyo. Pakatiassāsapakatipassāse nissāya uppannanimittampi assāsapassāsāti nāmaṃ labhati. <bold>Upaṭṭhānaṃ satī</bold>ti taṃ ārammaṇaṃ upecca tiṭṭhatīti sati upaṭṭhānaṃ nāma. <bold>Anupassanā ñāṇa</bold>nti samathavasena nimittakāyānupassanā, vipassanāvasena nāmakāyarūpakāyānupassanā ñāṇanti attho. <bold>Kāyo upaṭṭhāna</bold>nti so kāyo upecca tiṭṭhati ettha satīti upaṭṭhānaṃ nāma. <bold>No satī</bold>ti so kāyo sati nāma na hotīti attho. <bold>Tāya satiyā</bold>ti idāni vuttāya satiyā. <bold>Tena ñāṇenā</bold>ti idāneva <pageBreak edition="Myanmar" number="2.0108" /> vuttena ñāṇena. <bold>Taṃ kāyaṃ anupassatī</bold>ti samathavipassanāvasena yathāvuttaṃ kāyaṃ anugantvā jhānasampayuttañāṇena vā vipassanāñāṇena vā passati.</paragraph>
    <paragraph line="125">Mātikāya kāyādīnaṃ padānaṃ abhāvepi imassa catukkassa kāyānupassanāvasena vuttattā idāni vattabbaṃ ‘‘kāye kāyānupassanāsatipaṭṭhānabhāvanā’’ti vacanaṃ sandhāya kāyapadaniddeso kato. <bold>Kāye kāyānupassanā</bold>ti bahuvidhe kāye tassa tassa kāyassa anupassanā. Atha vā kāye kāyānupassanā, na aññadhammānupassanāti vuttaṃ hoti. Aniccadukkhānattāsubhabhūte kāye na niccasukhattasubhānupassanā, atha kho aniccadukkhānattāsubhato kāyasseva anupassanā. Atha vā kāye ahanti vā mamanti vā itthīti vā purisoti vā gahetabbassa kassaci ananupassanato tasseva kāyamattassa anupassanāti vuttaṃ hoti. Upari <bold>vedanāsu vedanānupassanā</bold>tiādīsu <pageBreak edition="Vipassana Research Institut" number="2.0099" /> tīsupi eseva nayo. Satiyeva upaṭṭhānaṃ satipaṭṭhānaṃ, kāyānupassanāya sampayuttaṃ satipaṭṭhānaṃ kāyānupassanāsatipaṭṭhānaṃ, tassa bhāvanā <bold>kāyānupassanāsatipaṭṭhānabhāvanā</bold>.</paragraph>
    <paragraph line="126" number="167"><bold> Taṃ kāya</bold>nti aniddiṭṭhepi nāmarūpakāye kāyasaddena tassāpi saṅgahitattā niddiṭṭhaṃ viya katvā vuttaṃ. Aniccānupassanādayo hi nāmarūpakāye eva labbhanti, na nimittakāye. Anupassanā ca bhāvanā ca vuttatthā eva. <bold>Dīghaṃ assāsapassāsavasenā</bold>tiādi ānāpānassatibhāvanāya ānisaṃsaṃ dassetuṃ vuttaṃ. Tassā hi sativepullatāñāṇavepullatā <pageBreak edition="Pali Text Society" number="2.0511" /> ca ānisaṃso. Tattha <bold>cittassa ekaggataṃ avikkhepaṃ pajānato</bold>ti paṭiladdhajjhānassa vipassanākāle cittekaggataṃ sandhāya vuttaṃ. <bold>Viditā vedanā</bold>ti sāmaññato udayadassanena viditā vedanā. <bold>Viditā upaṭṭhahantī</bold>ti khayato vayato suññato viditā upaṭṭhahanti. <bold>Viditā abbhatthaṃ gacchantī</bold>ti sāmaññato vayadassanena viditā vināsaṃ gacchanti, bhijjantīti attho. <bold>Saññāvitakkesupi</bold> eseva nayo. Imesu pana tīsu vuttesu sesā rūpadhammāpi vuttā honti. Kasmā pana ime tayo eva vuttāti ce? Duppariggahattā. Vedanāsu tāva sukhadukkhā pākaṭā, upekkhā pana sukhumā duppariggahā, na suṭṭhu pākaṭā. Sāpi cassa pākaṭā hoti, saññā ākāramattaggāhakattā na yathāsabhāvaggāhinī <pageBreak edition="Myanmar" number="2.0109" />. Sā ca sabhāvasāmaññalakkhaṇaggāhakena vipassanāñāṇena sampayuttā ati viya apākaṭā. Sāpi cassa pākaṭā hoti, vitakko ñāṇapatirūpakattā ñāṇato visuṃ katvā duppariggaho. Ñāṇapatirūpako hi vitakko. Yathāha – ‘‘yā cāvuso visākha, sammādiṭṭhi yo ca sammāsaṅkappo, ime dhammā paññākkhandhe saṅgahitā’’ti (ma. ni. 1.462). Sopi cassa vitakko pākaṭo hotīti evaṃ duppariggahesu vuttesu sesā vuttāva hontīti. Imesaṃ pana padānaṃ niddese <bold>kathaṃ viditā vedanā uppajjantī</bold>ti pucchitvā taṃ avissajjetvāva vedanuppādassa viditatteyeva vissajjite vedanāya viditattaṃ vissajjitaṃ hotīti <bold>kathaṃ vedanāya uppādo vidito hotī</bold>tiādimāha. Sesesupi eseva nayo. <bold>Avijjāsamudayā avijjānirodhā</bold>tiādayo heṭṭhā vuttatthā eva. Imināva nayena saññāvitakkāpi veditabbā. Vitakkavāre pana ‘‘phassasamudayā phassanirodhā’’ti avatvā phassaṭṭhāne <bold>saññāsamudayā saññānirodhā</bold>ti vuttaṃ. Taṃ kasmā iti ce? Saññāmūlakattā vitakkassa. ‘‘Saññānānattaṃ paṭicca uppajjati saṅkappanānatta’’nti (dī. ni. 3.359) hi vuttaṃ.</paragraph>
    <paragraph line="127"><bold>Aniccato manasikaroto</bold>tiādīsu ca ‘‘vedanaṃ aniccato manasikaroto’’tiādinā nayena tasmiṃ tasmiṃ vāre so soyeva dhammo yojetabbo. Yasmā pana vipassanāsampayuttā <pageBreak edition="Pali Text Society" number="2.0512" /> vedanā vipassanākiccakaraṇe asamatthattā vipassanāya anupakārikā, tasmāyeva ca bodhipakkhiyadhammesu <pageBreak edition="Vipassana Research Institut" number="2.0100" /> nāgatā. Vipassanāsampayuttāya pana saññāya kiccameva aparibyattaṃ, tasmā sā vipassanāya ekantamanupakārikā eva. Vitakkaṃ pana vinā vipassanākiccameva natthi. Vitakkasahāyā hi vipassanā sakakiccaṃ karoti. Yathāha –</paragraph>
    <indent line="128">‘‘Paññā attano dhammatāya aniccaṃ dukkhamanattāti ārammaṇaṃ nicchetuṃ na sakkoti, vitakke pana ākoṭetvā ākoṭetvā dente sakkoti. Kathaṃ? Yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva parivattetuṃ sakkoti, aṅgulipabbehi pana parivattetvā parivattetvā ito cito ca oloketuṃ sakkoti, evameva na paññā attano dhammatāya aniccādivasena <pageBreak edition="Myanmar" number="2.0110" /> ārammaṇaṃ nicchetuṃ sakkoti, abhiniropanalakkhaṇena pana āhananapariyāhananarasena vitakkena ākoṭentena viya parivattentena viya ca ādāyādāya dinnameva nicchetuṃ sakkotī’’ti (visuddhi. 2.568).</indent>
    <unindented line="129">Tasmā vedanāsaññānaṃ vipassanāya anupakārattā lakkhaṇamattavaseneva dassetuṃ ‘‘vedanāya saññāyā’’ti tattha tattha ekavacanena niddeso kato. Yattako pana vipassanāya bhedo, tattako eva vitakkassāti dassetuṃ ‘‘vitakkāna’’nti tattha tattha bahuvacanena niddeso katoti vattuṃ yujjati.</unindented>
    <paragraph line="130" number="168"> Puna <bold>dīghaṃ assāsapassāsavasenā</bold>tiādi ānāpānassatibhāvanāya sampattiṃ bhāvanāphalañca dassetuṃ vuttaṃ. Tattha <bold>samodhānetī</bold>ti ārammaṇaṃ ṭhapeti, ārammaṇaṃ patiṭṭhāpetīti vā attho. Samodahanabyāpārābhāvepi bhāvanāpāripūriyā eva samodahati nāma. <bold>Gocara</bold>nti vipassanākkhaṇe saṅkhārārammaṇaṃ, maggakkhaṇe phalakkhaṇe ca nibbānārammaṇaṃ. <bold>Samattha</bold>nti samameva attho, samassa vā atthoti samattho. Taṃ samatthaṃ. Sesesupi eseva nayo. <bold>Maggaṃ samodhānetī</bold>ti maggaphalakkhaṇeyeva gocaraṃ nibbānameva. <bold>Ayaṃ puggalo</bold>ti ānāpānassatibhāvanaṃ anuyutto yogāvacarova. <bold>Imasmiṃ ārammaṇe</bold>ti ettha pana ‘‘kāye’’tipadena saṅgahite nāmarūpakāyasaṅkhāte saṅkhatārammaṇe teneva <pageBreak edition="Pali Text Society" number="2.0513" /> kamena magge nibbānārammaṇe ca. <bold>Yaṃ tassā</bold>tiādīhi ārammaṇagocarasaddānaṃ ekatthatā vuttā. <bold>Tassā</bold>ti tassa puggalassa. <bold>Pajānātīti puggalo pajānanā paññā</bold>ti puggalo paññāya pajānātīti vuttaṃ hoti. <bold>Ārammaṇassa upaṭṭhāna</bold>nti vipassanākkhaṇe saṅkhārārammaṇassa, maggaphalakkhaṇe nibbānārammaṇassa upaṭṭhānaṃ sati. Ettha ca kammatthe sāmivacanaṃ yathā rañño upaṭṭhānanti. <bold>Avikkhepo</bold>ti samādhi. <bold>Adhiṭṭhāna</bold>nti yathāvuttasaṅkhārārammaṇaṃ nibbānārammaṇañca <pageBreak edition="Vipassana Research Institut" number="2.0101" />. Tañhi adhiṭṭhāti ettha cittanti adhiṭṭhānaṃ. <bold>Vodāna</bold>nti ñāṇaṃ. Tañhi vodāyati visujjhati tena cittanti vodānaṃ. Līnapakkhiko samādhi alīnabhāvappattiyā samabhūtattā <bold>samaṃ,</bold> uddhaccapakkhikaṃ ñāṇaṃ anuddhatabhāvappattiyā samabhūtattā samaṃ. Tena vipassanāmaggaphalakkhaṇesu samathavipassanānaṃ <pageBreak edition="Myanmar" number="2.0111" /> yuganaddhatā vuttā hoti. Sati pana sabbatthikattā tadubhayasamatāya upakārikāti samaṃ, ārammaṇaṃ samatādhiṭṭhānattā samaṃ. <bold>Anavajjaṭṭho</bold>ti vipassanāya anavajjasabhāvo. <bold>Niklesaṭṭho</bold>ti maggassa nikkilesasabhāvo. Nikkilesaṭṭhoti vā pāṭho. <bold>Vodānaṭṭho</bold>ti phalassa parisuddhasabhāvo. <bold>Paramaṭṭho</bold>ti nibbānassa sabbadhammuttamasabhāvo. <bold>Paṭivijjhatī</bold>ti taṃ taṃ sabhāvaṃ asammohato paṭivijjhati. Ettha ca ‘‘ārammaṇassa upaṭṭhāna’’ntiādīhi sammā paṭivedho vutto. Ettheva ca vodānaṭṭhapaṭivedhassa vuttattā tena ekalakkhaṇā anavajjaṭṭhanikkilesaṭṭhaparamaṭṭhā lakkhaṇahāravasena vuttāyeva honti. Yathāha –</paragraph>
    <gatha1 line="131">‘‘Vuttamhi ekadhamme, ye dhammā ekalakkhaṇā keci;</gatha1>
    <gathalast line="132">Vuttā bhavanti sabbe, so hāro lakkhaṇo nāmā’’ti. (netti. 4.5 niddesavāra);</gathalast>
    <paragraph line="133">Anavajjaṭṭho nikkilesaṭṭho cettha avikkhepasaṅkhātassa samassa attho payojananti samattho, vodānaṭṭho vipassanāmaggavodānaṃ <pageBreak edition="Pali Text Society" number="2.0514" /> sandhāya samameva atthoti samattho, phalavodānaṃ sandhāya maggavodānasaṅkhātassa samassa atthoti samattho, paramaṭṭho pana samameva atthoti vā nibbānapayojanattā sabbassa samassa atthoti vā samattho, taṃ vuttappakāraṃ samañca samatthañca ekadesasarūpekasesaṃ katvā <bold>samatthañca paṭivijjhatī</bold>ti vuttaṃ. Indriyabalabojjhaṅgadhammā vipassanāmaggaphalakkhaṇepi labbhanti, maggo ca tisso ca visuddhiyo maggaphalakkhaṇeyeva, vimokkho ca vijjā ca khaye ñāṇañca maggakkhaṇeyeva, vimutti ca anuppāde ñāṇañca phalakkhaṇeyeva, sesā vipassanākkhaṇepīti. Dhammavāre <bold>ime dhamme imasmiṃ ārammaṇe samodhānetī</bold>ti nibbānaṃ ṭhapetvā sesā yathāyogaṃ veditabbā. Idaṃ pana yebhuyyavasena vuttaṃ. Avuttatthā panettha heṭṭhā vuttā eva. Ekekacatukkavasenettha niyyāne dassitepi catukkantogadhassa ekekassāpi bhāgassa niyyānassa upanissayattā ekekabhāgavasena niyyānaṃ dassitaṃ. Na hi ekekaṃ vinā niyyānaṃ hotīti.</paragraph>
    <centered line="134">Dīghaṃassāsapassāsaniddesavaṇṇanā niṭṭhitā.</centered>
    <paragraph line="135" number="169"> Rassaniddese <pageBreak edition="Vipassana Research Institut" number="2.0102" /><bold>ittarasaṅkhāte</bold>ti parittasaṅkhāte kāle. Sesamettha vuttanayena veditabbaṃ.</paragraph>
    <paragraph line="136" number="170"> Sabbakāyapaṭisaṃvediniddese <pageBreak edition="Myanmar" number="2.0112" /> arūpadhammesu vedanāya oḷārikattā sukhaggahaṇatthaṃ paṭhamaṃ iṭṭhāniṭṭhārammaṇasaṃvedikā vedanā vuttā, tato yaṃ vedeti, taṃ sañjānātīti evaṃ vedanāvisayassa ākāraggāhikā saññā, tato saññāvasena abhisaṅkhārikā cetanā, tato ‘‘phuṭṭho vedeti, phuṭṭho sañjānāti, phuṭṭho cetetī’’ti (saṃ. ni. 4.93) vacanato phasso, tato sabbesaṃ sādhāraṇalakkhaṇo manasikāro, cetanādīhi saṅkhārakkhandho vutto. Evaṃ tīsu khandhesu vuttesu taṃnissayo <pageBreak edition="Pali Text Society" number="2.0515" /> viññāṇakkhandho vuttova hoti. <bold>Nāmañcā</bold>ti vuttappakāraṃ nāmañca. <bold>Nāmakāyo cā</bold>ti idaṃ pana nāmena nibbānassapi saṅgahitattā lokuttarānañca avipassanupagattā taṃ apanetuṃ vuttaṃ. ‘‘Kāyo’’ti hi vacanena nibbānaṃ apanītaṃ hoti nibbānassa rāsivinimuttattā. <bold>Ye ca vuccanti cittasaṅkhārā</bold>ti ‘‘saññā ca vedanā ca cetasikā ete dhammā cittapaṭibaddhā cittasaṅkhārā’’ti (paṭi. ma. 1.174; ma. ni. 1.463) evaṃ vuccamānāpi cittasaṅkhārā idha nāmakāyeneva saṅgahitāti vuttaṃ hoti. <bold>Mahābhūtā</bold>ti mahantapātubhāvato mahābhūtasāmaññato mahāparihārato mahāvikārato mahantabhūtattā cāti mahābhūtā. Te pana – pathavī āpo tejo vāyoti cattāro. <bold>Catunnañca mahābhūtānaṃ upādāyarūpa</bold>nti upayogatthe sāmivacanaṃ, cattāro mahābhūte upādāya nissāya amuñcitvā pavattarūpanti attho. Taṃ pana – cakkhu sotaṃ ghānaṃ jivhā kāyo rūpaṃ saddo gandho raso itthindriyaṃ purisindriyaṃ jīvitindriyaṃ hadayavatthu ojā kāyaviññatti vacīviññatti ākāsadhātu rūpassa lahutā mudutā kammaññattā upacayo santati jaratā aniccatāti catuvīsatividhaṃ. <bold>Assāso ca passāso cā</bold>ti pākatikoyeva. Assāsapassāse nissāya uppannaṃ paṭibhāganimittampi tadeva nāmaṃ labhati pathavīkasiṇādīni viya. Rūpasarikkhakattā rūpanti ca nāmaṃ labhati ‘‘bahiddhā rūpāni passatī’’tiādīsu (dha. sa. 204; dī. ni. 3.338) viya. <bold>Nimittañca upanibandhanā</bold>ti satiupanibandhanāya nimittabhūtaṃ assāsapassāsānaṃ phusanaṭṭhānaṃ. <bold>Ye ca vuccanti kāyasaṅkhārā</bold>ti ‘‘assāsapassāsā kāyikā ete dhammā kāyapaṭibaddhā kāyasaṅkhārā’’ti (paṭi. ma. 1.171; ma. ni. 1.463) evaṃ vuccamānāpi kāyasaṅkhārā idha rūpakāyeneva saṅgahitāti vuttaṃ hoti.</paragraph>
    <paragraph line="137"><bold>Te</bold><pageBreak edition="Myanmar" number="2.0113" /><bold>kāyā paṭividitā hontī</bold>ti jhānakkhaṇe assāsapassāsanimittakāyā vipassanākkhaṇe avasesarūpārūpakāyā ārammaṇato paṭividitā honti, maggakkhaṇe asammohato <pageBreak edition="Vipassana Research Institut" number="2.0103" /> paṭividitā honti. Assāsapassāsavasena paṭiladdhajjhānassa yogissa uppannavipassanāmaggepi sandhāya <bold>dīghaṃ assāsapassāsavasenā</bold>tiādi <pageBreak edition="Pali Text Society" number="2.0516" /> vuttaṃ.</paragraph>
    <paragraph line="138"><bold>Āvajjato pajānato</bold>tiādīni sīlakathāyaṃ vuttatthāni. Te vuttappakāre kāye antokaritvā ‘‘sabbakāyapaṭisaṃvedī’’ti vuttaṃ.</paragraph>
    <paragraph line="139"><bold>Sabbakāyapaṭisaṃvedī assāsapassāsānaṃ saṃvaraṭṭhenā</bold>tiādīsu ‘‘sabbakāyapaṭisaṃvedī’’tivuttaassāsapassāsato uppannajjhānavipassanāmaggesu saṃvaroyeva <bold>saṃvaraṭṭhena sīlavisuddhi</bold>. Avikkhepoyeva <bold>avikkhepaṭṭhena cittavisuddhi</bold>. Paññāyeva <bold>dassanaṭṭhena diṭṭhivisuddhi</bold>. Jhānavipassanāsu viratiabhāvepi pāpābhāvamattameva <bold>saṃvaro</bold> nāmāti veditabbaṃ.</paragraph>
    <paragraph line="140" number="171"><bold>Passambhaya</bold>ntiādīnaṃ niddese <bold>kāyikā</bold>ti rūpakāye bhavā. <bold>Kāyapaṭibaddhā</bold>ti kāyaṃ paṭibaddhā kāyaṃ nissitā, kāye sati honti, asati na honti, tasmāyeva te kāyena saṅkharīyantīti <bold>kāyasaṅkhārā. Passambhento</bold>ti nibbāpento sannisīdāpento. Passambhanavacaneneva oḷārikānaṃ passambhanaṃ siddhaṃ. <bold>Nirodhento</bold>ti oḷārikānaṃ anuppādanena nirodhento. <bold>Vūpasamento</bold>ti oḷārikeyeva ekasantatipariṇāmanayena santabhāvaṃ nayanto. <bold>Sikkhatī</bold>ti adhikāravasena assasissāmīti sikkhatīti sambandho, tisso sikkhā sikkhatīti vā attho.</paragraph>
    <paragraph line="141">Idāni oḷārikapassambhanaṃ dassetuṃ <bold>yathārūpehī</bold>tiādimāha. Tattha <bold>yathārūpehī</bold>ti yādisehi. <bold>Ānamanā</bold>ti pacchato namanā. <bold>Vinamanā</bold>ti ubhayapassato namanā. <bold>Sannamanā</bold>ti sabbatopi namantassa suṭṭhu namanā. <bold>Paṇamanā</bold>ti purato namanā. <bold>Iñjanā</bold>ti kampanā. <bold>Phandanā</bold>ti īsakaṃ calanā. <bold>Pakampanā</bold>ti bhusaṃ kampanā. Yathārūpehi kāyasaṅkhārehi kāyassa ānamanā…pe… pakampanā, tathārūpaṃ kāyasaṅkhāraṃ passambhayanti ca, yā kāyassa ānamanā…pe… pakampanā, tañca passambhayanti ca sambandho kātabbo. Kāyasaṅkhāresu hi passambhitesu kāyassa ānamanādayo ca passambhitāyeva hontīti. Yathārūpehi kāyasaṅkhārehi kāyassa <pageBreak edition="Myanmar" number="2.0114" /> na ānamanādikā hoti, tathārūpaṃ santaṃ sukhumampi kāyasaṅkhāraṃ passambhayanti ca, yā kāyassa na ānamanādikā, tañca santaṃ sukhumaṃ passambhayanti ca sambandhato <pageBreak edition="Pali Text Society" number="2.0517" /> veditabbaṃ. <bold>Santaṃ sukhuma</bold>nti ca bhāvanapuṃsakavacanametaṃ. <bold>Iti kirā</bold>ti ettha <bold>iti</bold> evamatthe, <bold>kira</bold> yadiatthe. Yadi evaṃ sukhumakepi assāsapassāse passambhayaṃ assasissāmi passasissāmīti sikkhatīti <pageBreak edition="Vipassana Research Institut" number="2.0104" /> codakena codanā āraddhā hoti. Atha vā <bold>kirā</bold>ti codakavacanattā asaddahanatthe asahanatthe parokkhatthe ca yujjatiyeva, evaṃ sukhumānampi passambhanaṃ sikkhatīti na saddahāmi na sahāmi apaccakkhaṃ meti vuttaṃ hoti.</paragraph>
    <paragraph line="142"><bold>Evaṃ sante</bold>ti evaṃ sukhumānaṃ passambhane sante. <bold>Vātūpaladdhiyā ca pabhāvanā na hotī</bold>ti assāsapassāsavātassa upaladdhiyā. <bold>Upaladdhī</bold>ti viññāṇaṃ. Assāsapassāsavātaṃ upalabbhamānassa tadārammaṇassa bhāvanāviññāṇassa pabhāvanā uppādanā na hoti, tassa ārammaṇassa bhāvanā na hotīti attho. <bold>Assāsapassāsānañca pabhāvanā na hotī</bold>ti bhāvanāya sukhumakānampi assāsapassāsānaṃ nirodhanato tesañca uppādanā pavattanā na hotīti attho. <bold>Ānāpānassatiyā ca pabhāvanā na hotī</bold>ti assāsapassāsābhāvatoyeva tadārammaṇāya bhāvanāviññāṇasampayuttāya satiyā ca pavattanā na hoti. Tasmāyeva taṃsampayuttassa ānāpānassatisamādhissa ca bhāvanā na hoti. <bold>Na ca naṃ ta</bold>nti ettha <bold>ca na</bold>nti nipātamattaṃ ‘‘bhikkhu ca na’’ntiādīsu (pārā. 273) viya. Taṃ vuttavidhiṃ samāpattiṃ paṇḍitā na samāpajjantipi tato na vuṭṭhahantipīti sambandho. Codanāpakkhassa parihāravacane <bold>iti kirā</bold>ti evameva. Ettha evakāratthe kirasaddo daṭṭhabbo. <bold>Evaṃ sante</bold>ti evaṃ passambhane sante eva.</paragraph>
    <paragraph line="143"><bold>Yathā kathaṃ viyā</bold>ti yathā taṃ vuttavidhānaṃ hoti, tathā taṃ kathaṃ viyāti upamaṃ pucchati. Idāni <bold>seyyathāpī</bold>ti taṃ upamaṃ dasseti. <bold>Kaṃse</bold>ti kaṃsamayabhājane. <bold>Nimitta</bold>nti tesaṃ saddānaṃ ākāraṃ. ‘‘Nimitta’’nti ca sāmiatthe upayogavacanaṃ, nimittassāti attho. Saddanimittañca saddato anaññaṃ. <bold>Suggahitattā</bold>ti suṭṭhu uggahitattā. Sugahitattātipi pāṭho, suṭṭhu gahitattāti <pageBreak edition="Myanmar" number="2.0115" /> attho. <bold>Sumanasikatattā</bold>ti suṭṭhu āvajjitattā. <bold>Sūpadhāritattā</bold>ti suṭṭhu citte ṭhapitattā. <bold>Sukhumasaddanimittārammaṇatāpī</bold>ti <pageBreak edition="Pali Text Society" number="2.0518" /> tadā sukhumānampi saddānaṃ niruddhattā anuggahitasaddanimittassa anārammaṇampi sukhumataraṃ saddanimittaṃ ārammaṇaṃ katvā sukhumataraṃ saddanimittārammaṇampi cittaṃ pavattati, sukhumatarasaddanimittārammaṇabhāvatopīti vā attho. Imināva nayena appanāyampi attho veditabbo.</paragraph>
    <paragraph line="144"><bold>Passambhaya</bold>ntiādīsu ‘‘passambhayaṃ kāyasaṅkhāra’’nti vuttā assāsapassāsā kāyoti vā ‘‘passambhayaṃ kāyasaṅkhāra’’nti ettha assāsapassāsā kāyoti vā yojanā veditabbā. Bhāvanāvisuddhiyā kāyasaṅkhāre passambhamānepi oḷārikaṃ kāyasaṅkhāraṃ passambhemīti yogino ābhoge sati tenādarena ativiya passambhati. Anupaṭṭhahantampi sukhumaṃ suānayaṃ hoti.</paragraph>
    <paragraph line="145"><bold>Aṭṭha</bold><pageBreak edition="Vipassana Research Institut" number="2.0105" /><bold>anupassanāñāṇānī</bold>ti ‘‘dīghaṃ rassaṃ sabbakāyapaṭisaṃvedī passambhayaṃ kāyasaṅkhāra’’nti vuttesu catūsu vatthūsu assāsavasena catasso, passāsavasena catassoti aṭṭha anupassanāñāṇāni. <bold>Aṭṭha ca upaṭṭhānānussatiyo</bold>ti ‘‘dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hotī’’tiādinā (paṭi. ma. 1.170) nayena vuttesu catūsu vatthūsu assāsavasena catasso, passāsavasena catassoti aṭṭha ca upaṭṭhānānussatiyo. Aṭṭha cupaṭṭhānānussatiyotipi pāṭho. <bold>Cattāri suttantikavatthūnī</bold>ti bhagavatā ānāpānassatisuttante (ma. ni. 3.144 ādayo) vuttattā paṭhamacatukkavasena cattāri suttantikavatthūnīti.</paragraph>
    <centered line="146">Paṭhamacatukkaniddesavaṇṇanā niṭṭhitā.</centered>
    <paragraph line="147" number="172"> Dutiyacatukkassa pītipaṭisaṃvediniddese <bold>uppajjati pīti pāmojja</bold>nti ettha <bold>pītī</bold>ti mūlapadaṃ. <bold>Pāmojja</bold>nti tassa atthapadaṃ, pamuditabhāvoti attho. <bold>Yā pīti pāmojja</bold>ntiādīsu <pageBreak edition="Pali Text Society" number="2.0519" /><pageBreak edition="Myanmar" number="2.0116" /> yā ‘‘pītī’’ti ca ‘‘pāmojja’’nti ca evamādīni nāmāni labhati, sā pītīti vuttaṃ hoti. Tattha <bold>pītī</bold>ti sabhāvapadaṃ. Pamuditassa bhāvo <bold>pāmojjaṃ</bold>. Āmodanākāro <bold>āmodanā</bold>. Pamodanākāro <bold>pamodanā</bold>. Yathā vā bhesajjānaṃ vā telānaṃ vā uṇhodakasītodakānaṃ vā ekatokaraṇaṃ modanāti vuccati, evamayampi dhammānaṃ ekatokaraṇena <bold>modanā,</bold> upasaggavasena pana padaṃ maṇḍetvā <bold>āmodanā pamodanā</bold>ti vuttaṃ. Hāsetīti <bold>hāso,</bold> pahāsetīti <bold>pahāso,</bold> haṭṭhapahaṭṭhākārānametaṃ adhivacanaṃ. <bold>Vittī</bold>ti vittaṃ, dhanassetaṃ nāmaṃ. Ayaṃ pana somanassapaccayattā vittisarikkhatāya vitti. Yathā hi dhanino dhanaṃ paṭicca somanassaṃ uppajjati, evaṃ pītimatopi pītiṃ paṭicca somanassaṃ uppajjati. Tasmā ‘‘vittī’’ti vuttā. Tuṭṭhisabhāvasaṇṭhitāya hi pītiyā etaṃ nāmaṃ. Pītimā pana puggalo kāyacittānaṃ uggatattā abbhuggatattā ‘‘udaggo’’ti vuccati, udaggassa bhāgo <bold>odagyaṃ</bold>. Attano manatā <bold>attamanatā</bold>. Anabhiraddhassa hi mano dukkhapadaṭṭhānattā na attano mano nāma hoti, abhiraddhassa sukhapadaṭṭhānattā attano mano nāma hoti, iti attano manatā attamanatā, sakamanatā sakamanassa bhāvoti attho. Sā pana yasmā na aññassa kassaci attano manatā, cittasseva paneso bhāvo cetasiko dhammo, tasmā <bold>attamanatā cittassā</bold>ti vuttā. Sesamettha ca upari ca heṭṭhā vuttanayena yojetvā veditabbaṃ.</paragraph>
    <paragraph line="148" number="173"> Sukhapaṭisaṃvediniddese <bold>dve sukhānī</bold>ti samathavipassanābhūmidassanatthaṃ vuttaṃ. Kāyikañhi sukhaṃ vipassanāya bhūmi, cetasikaṃ sukhaṃ samathassa ca vipassanāya ca bhūmi. <bold>Kāyika</bold>nti <pageBreak edition="Vipassana Research Institut" number="2.0106" /> pasādakāyaṃ vinā anuppattito kāye niyuttanti kāyikaṃ. <bold>Cetasika</bold>nti avippayogavasena cetasi niyuttanti cetasikaṃ. Tattha kāyikapadena cetasikaṃ sukhaṃ paṭikkhipati, sukhapadena kāyikaṃ dukkhaṃ. Tathā cetasikapadena kāyikaṃ sukhaṃ paṭikkhipati, sukhapadena cetasikaṃ dukkhaṃ. <bold>Sāta</bold>nti madhuraṃ sumadhuraṃ. <bold>Sukha</bold>nti sukhameva, na dukkhaṃ. <bold>Kāyasamphassaja</bold>nti kāyasamphasse jātaṃ. <bold>Sātaṃ sukhaṃ</bold><pageBreak edition="Pali Text Society" number="2.0520" /><bold>vedayita</bold>nti sātaṃ vedayitaṃ, na asātaṃ vedayitaṃ. Sukhaṃ vedayitaṃ, na dukkhaṃ vedayitaṃ. Parato tīṇi padāni itthiliṅgavasena vuttāni. Sātā vedanā, na asātā. Sukhā vedanā, na dukkhāti ayameva panettha attho.</paragraph>
    <paragraph line="149">Cetasikasukhaniddeso vuttapaṭipakkhanayena yojetabbo. <bold>Te sukhā</bold>ti liṅgavipallāso kato, tāni sukhānīti vuttaṃ hoti. Sesamettha <pageBreak edition="Myanmar" number="2.0117" /> catukke heṭṭhā paṭhamacatukke vuttanayeneva veditabbaṃ. Cattāri suttantikavatthūni dutiyacatukkavasena veditabbānīti.</paragraph>
    <centered line="150">Dutiyacatukkaniddesavaṇṇanā niṭṭhitā.</centered>
    <paragraph line="151" number="176"> Tatiyacatukkaniddese <bold>citta</bold>nti mūlapadaṃ. <bold>Viññāṇa</bold>nti atthapadaṃ. <bold>Yaṃ citta</bold>ntiādi pītiyaṃ vuttanayena yojetabbaṃ. Tattha <bold>citta</bold>ntiādīsu cittavicittatāya cittaṃ. Ārammaṇaṃ minamānaṃ jānātīti <bold>mano. Mānasa</bold>nti manoyeva. ‘‘Antalikkhacaro pāso, yvāyaṃ carati mānaso’’ti (saṃ. ni. 1.151; mahāva. 33) hi ettha pana sampayuttakadhammo mānasoti vutto.</paragraph>
    <gatha1 line="152">‘‘Kathañhi bhagavā tuyhaṃ, sāvako sāsane rato;</gatha1>
    <gathalast line="153">Appattamānaso sekkho, kālaṃ kayirā jane sutā’’ti. (saṃ. ni. 1.159) –</gathalast>
    <unindented line="154">Ettha arahattaṃ mānasanti vuttaṃ. Idha pana manova mānasaṃ. Byañjanavasena hetaṃ padaṃ vaḍḍhitaṃ.</unindented>
    <paragraph line="155"><bold>Hadaya</bold>nti cittaṃ. ‘‘Cittaṃ vā te khipissāmi, hadayaṃ vā te phālessāmī’’ti (saṃ. ni. 1.237; su. ni. āḷavakasutta) ettha uro hadayanti vuttaṃ. ‘‘Hadayā hadayaṃ maññe aññāya tacchatī’’ti (ma. ni. 1.63) ettha cittaṃ. ‘‘Vakkaṃ hadaya’’nti (dī. ni. 2.377; ma. ni. 1.110) ettha hadayavatthu. Idha pana cittameva abbhantaraṭṭhena ‘‘hadaya’’nti <pageBreak edition="Vipassana Research Institut" number="2.0107" /> vuttaṃ. Tadeva parisuddhaṭṭhena <pageBreak edition="Pali Text Society" number="2.0521" /><bold>paṇḍaraṃ</bold>. Bhavaṅgaṃ sandhāyetaṃ vuttaṃ. Yathāha – ‘‘pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭha’’nti (a. ni. 1.49). Tato nikkhantattā pana akusalampi gaṅgāya nikkhantā nadī gaṅgā viya, godhāvarito nikkhantā godhāvarī viya ca ‘‘paṇḍara’’ntveva vuttaṃ. Yasmā pana ārammaṇavijānanalakkhaṇaṃ cittaṃ upakkilesena kileso na hoti, sabhāvato parisuddhameva hoti, upakkilesayoge pana sati upakkiliṭṭhaṃ nāma hoti, tasmāpi ‘‘paṇḍara’’nti vattuṃ yujjati.</paragraph>
    <paragraph line="156"><bold>Mano manāyatana</bold>nti idha pana manogahaṇaṃ manasseva āyatanabhāvadīpanatthaṃ. Tenetaṃ dīpeti – ‘‘nayidaṃ devāyatanaṃ viya manassa āyatanattā manāyatanaṃ, atha kho mano eva āyatanaṃ manāyatana’’nti.</paragraph>
    <paragraph line="157"><bold>Āyatana</bold>ṭṭho <pageBreak edition="Myanmar" number="2.0118" /> heṭṭhā vuttoyeva. Manate iti mano, vijānātīti attho. Aṭṭhakathācariyā panāhu – nāḷiyā minamāno viya mahātulāya dhārayamāno viya ca ārammaṇaṃ jānātīti mano, tadeva mananalakkhaṇe indaṭṭhaṃ kāretīti indriyaṃ, manova indriyaṃ <bold>manindriyaṃ</bold>.</paragraph>
    <paragraph line="158">Vijānātīti <bold>viññāṇaṃ</bold>. Viññāṇameva khandho <bold>viññāṇakkhandho</bold>. Ruḷhito khandho vutto. Rāsaṭṭhena hi viññāṇakkhandhassa ekadeso ekaṃ viññāṇaṃ. Tasmā yathā rukkhassa ekadesaṃ chindanto rukkhaṃ chindatīti vuccati, evameva viññāṇakkhandhassa ekadesabhūtaṃ ekampi viññāṇaṃ ruḷhito ‘‘viññāṇakkhandho’’ti vuttaṃ. Yasmā pana rāsaṭṭhoyeva khandhaṭṭho na hoti, koṭṭhāsaṭṭhopi khandhaṭṭhoyeva, tasmā koṭṭhāsaṭṭhena viññāṇakoṭṭhāsotipi attho. <bold>Tajjā manoviññāṇadhātū</bold>ti tesaṃ phassādīnaṃ sampayuttadhammānaṃ anucchavikā manoviññāṇadhātu. Imasmiñhi pade ekameva cittaṃ minanaṭṭhena mano, vijānanaṭṭhena viññāṇaṃ, sabhāvaṭṭhena, nissattaṭṭhena vā dhātūti tīhi nāmehi vuttaṃ.</paragraph>
    <hangnum line="159" number="177"></hangnum>
    <paragraph line="160"><bold>Abhippamodo</bold>ti adhikā tuṭṭhi.</paragraph>
    <paragraph line="161" number="178"> Samādhiniddese acalabhāvena ārammaṇe tiṭṭhatīti <bold>ṭhiti</bold>. Parato padadvayaṃ upasaggavasena vaḍḍhitaṃ <pageBreak edition="Pali Text Society" number="2.0522" />. Apica sampayuttadhamme ārammaṇamhi sampiṇḍetvā tiṭṭhatīti <bold>saṇṭhiti</bold>. Ārammaṇaṃ ogāhetvā anupavisitvā tiṭṭhatīti <bold>avaṭṭhiti</bold>. Kusalapakkhasmiṃ hi cattāro dhammā ārammaṇaṃ ogāhanti saddhā sati samādhi paññāti. Teneva saddhā ‘‘okappanā’’ti vuttā, sati <pageBreak edition="Vipassana Research Institut" number="2.0108" /> ‘‘apilāpanatā’’ti, samādhi ‘‘avaṭṭhitī’’ti, paññā ‘‘pariyogāhanā’’ti. Akusalapakkhe pana tayo dhammā ārammaṇaṃ ogāhanti taṇhā diṭṭhi avijjāti. Teneva te ‘‘oghā’’ti vuttā. Uddhaccavicikicchāvasena pavattassa visāhārassa paṭipakkhato <bold>avisāhāro,</bold> avisāharaṇanti attho. Uddhaccavicikicchāvaseneva gacchantaṃ cittaṃ vikkhipati nāma, ayaṃ pana tathā na hotīti <bold>avikkhepo</bold>. Uddhaccavicikicchāvaseneva cittaṃ visāhaṭaṃ nāma hoti, ito cito ca harīyati, ayaṃ pana avisāhaṭassa mānasassa bhāvoti <bold>avisāhaṭamānasatā</bold>.</paragraph>
    <paragraph line="162"><bold>Samatho</bold>ti <pageBreak edition="Myanmar" number="2.0119" /> tividho samatho cittasamatho adhikaraṇasamatho sabbasaṅkhārasamathoti. Tattha aṭṭhasu samāpattīsu cittekaggatā <bold>cittasamatho</bold> nāma. Tañhi āgamma cittacalanaṃ cittavipphandanaṃ sammati vūpasammati, tasmā so ‘‘cittasamatho’’ti vuccati. Sammukhāvinayādisattavidho <bold>adhikaraṇasamatho</bold> nāma. Tañhi āgamma tāni tāni adhikaraṇāni sammanti vūpasammanti, tasmā so ‘‘adhikaraṇasamatho’’ti vuccati. Yasmā pana sabbe saṅkhārā nibbānaṃ āgamma sammanti vūpasammanti, tasmā taṃ <bold>sabbasaṅkhārasamatho</bold>ti vuccati. Imasmiṃ atthe cittasamatho adhippeto. Samādhilakkhaṇe indaṭṭhaṃ kāretīti <bold>samādhindriyaṃ</bold>. Uddhacce na kampatīti <bold>samādhibalaṃ. Sammāsamādhī</bold>ti yāthāvasamādhi niyyānikasamādhi kusalasamādhi.</paragraph>
    <paragraph line="163" number="179"><bold>Rāgato vimocayaṃ citta</bold>ntiādīhi dasahi kilesavatthūhi vimocanaṃ vuttaṃ. Thinaggahaṇeneva cettha middhaggahaṇaṃ, uddhaccaggahaṇeneva ca kukkuccaggahaṇaṃ kataṃ hotīti aññesu pāṭhesu sahacārittā kilesavatthuto vimocanavacaneneva paṭhamajjhānādīhi nīvaraṇādito vimocanaṃ, aniccānupassanādīhi niccasaññādito ca vimocanaṃ vuttameva <pageBreak edition="Pali Text Society" number="2.0523" /> hotīti. <bold>Kathaṃ taṃ cittaṃ anupassatī</bold>ti ettha peyyāle ca aniccānupassanādīhi niccasaññādīnaṃ pahānaṃ vuttameva. Cattāri suttantikavatthūni tatiyacatukkavasena veditabbānīti.</paragraph>
    <centered line="164">Tatiyacatukkaniddesavaṇṇanā niṭṭhitā.</centered>
    <paragraph line="165" number="180"> Catutthacatukkaniddese ‘‘aniddiṭṭhe napuṃsaka’’nti vacanato asukanti aniddiṭṭhattā ‘‘aniccanti kiṃ anicca’’nti napuṃsakavacanena pucchā katā. <bold>Uppādavayaṭṭhenā</bold>ti uppādavayasaṅkhātena atthena, uppādavayasabhāvenāti attho. Ettha ca pañcakkhandhā sabhāvalakkhaṇaṃ, pañcannaṃ khandhānaṃ uppādavayā vikāralakkhaṇaṃ. Etena hutvā abhāvena aniccāti vuttaṃ hoti. Teneva <pageBreak edition="Vipassana Research Institut" number="2.0109" /> ca aṭṭhakathāyaṃ ‘‘saṅkhatalakkhaṇavasena aniccatāti tesaṃyeva uppādavayaññathatta’’nti ca vatvāpi ‘‘hutvā abhāvo vā’’ti vuttaṃ. Etena hutvā abhāvākāro aniccalakkhaṇanti vuttaṃ hoti. ‘‘Pañcannaṃ khandhānaṃ udayabbayaṃ passanto imāni paññāya lakkhaṇānī’’ti peyyālaṃ katvā vuttaṃ. <bold>Dhammā</bold>ti rūpakkhandhādayo yathāvuttadhammā.</paragraph>
    <paragraph line="166">Virāgānupassīniddese <pageBreak edition="Myanmar" number="2.0120" /><bold>rūpe ādīnavaṃ disvā</bold>ti bhaṅgānupassanato paṭṭhāya parato vuttehi aniccaṭṭhādīhi rūpakkhandhe ādīnavaṃ disvā. <bold>Rūpavirāge</bold>ti nibbāne. Nibbānañhi āgamma rūpaṃ virajjati apunaruppattidhammataṃ āpajjanena nirujjhati, tasmā nibbānaṃ ‘‘rūpavirāgo’’ti vuccati. <bold>Chandajāto hotī</bold>ti anussavavasena uppannadhammacchando hoti. <bold>Saddhādhimutto</bold>ti tasmiṃyeva nibbāne saddhāya ca adhimutto nicchito. <bold>Cittañcassa svādhiṭṭhita</bold>nti assa yogissa cittaṃ khayavirāgasaṅkhāte rūpabhaṅge ārammaṇavasena <pageBreak edition="Pali Text Society" number="2.0524" />, accanta virāgasaṅkhāte rūpavirāge nibbāne anussavavasena suṭṭhu adhiṭṭhitaṃ suṭṭhu patiṭṭhitaṃ hotīti sambandhato veditabbaṃ. <bold>Rūpe virāgānupassī</bold>ti rūpassa khayavirāgo rūpe virāgoti pakatibhummavacanena vutto. Rūpassa accantavirāgo rūpe virāgoti nimittatthe bhummavacanena vutto. Taṃ duvidhampi virāgaṃ ārammaṇato ajjhāsayato ca anupassanasīlo ‘‘rūpe virāgānupassī’’ti vutto. Esa nayo vedanādīsu. Nirodhānupassīpadaniddesepi eseva nayo.</paragraph>
    <paragraph line="167" number="181"><bold>Katihākārehī</bold>tiādi panettha viseso – tattha avijjādīnaṃ paṭiccasamuppādaṅgānaṃ ādīnavanirodhadassaneneva rūpādīnampi ādīnavanirodhā dassitā honti tesampi paṭiccasamuppādaṅgānativattanato. Iminā eva ca visesavacanena virāgānupassanato nirodhānupassanāya visiṭṭhabhāvo vutto hoti. Tattha <bold>aniccaṭṭhenā</bold>ti khayaṭṭhena, hutvā abhāvaṭṭhena vā. <bold>Dukkhaṭṭhenā</bold>ti bhayaṭṭhena, paṭipīḷanaṭṭhena vā. <bold>Anattaṭṭhenā</bold>ti asārakaṭṭhena, avasavattanaṭṭhena vā. <bold>Santāpaṭṭhenā</bold>ti kilesasantāpanaṭṭhena. <bold>Vipariṇāmaṭṭhenā</bold>ti jarābhaṅgavasena dvidhā pariṇāmanaṭṭhena. <bold>Nidānanirodhenā</bold>ti mūlapaccayābhāvena. <bold>Nirujjhatī</bold>ti na bhavati. <bold>Samudayanirodhenā</bold>ti āsannapaccayābhāvena. Mūlapaccayo hi byādhissa asappāyabhojanaṃ viya nidānanti vutto, āsannapaccayo byādhissa vātapittasemhā viya samudayoti vutto. Nidānañhi nicchayena dadāti phalamiti nidānaṃ, samudayo pana suṭṭhu udeti etasmā phalamiti samudayo. <bold>Jātinirodhenā</bold>ti mūlapaccayassa uppattiabhāvena. <bold>Pabhavanirodhenā</bold>ti āsannapaccayassa uppattiabhāvena. Jātiyeva hi pabhavati etasmā dukkhanti pabhavoti vattuṃ yujjati. <bold>Hetunirodhenā</bold>ti janakapaccayābhāvena. <bold>Paccayanirodhenā</bold>ti upatthambhakapaccayābhāvena. Mūlapaccayopi hi <pageBreak edition="Vipassana Research Institut" number="2.0110" /> āsannapaccayo ca janakapaccayo <pageBreak edition="Pali Text Society" number="2.0525" /> upatthambhakapaccayo ca hotiyeva. Etehi tikkhavipassanākkhaṇe <pageBreak edition="Myanmar" number="2.0121" /> tadaṅganirodho, maggakkhaṇe samucchedanirodho vutto hoti. <bold>Ñāṇuppādenā</bold>ti tikkhavipassanāñāṇassa vā maggañāṇassa vā uppādena. <bold>Nirodhupaṭṭhānenā</bold>ti vipassanākkhaṇe paccakkhato khayanirodhassa anussavavasena nirodhasaṅkhātassa nibbānassa upaṭṭhānena, maggakkhaṇe paccakkhato ca nibbānassa upaṭṭhānena. Etehi visayavisayiniyamova kato hoti, tadaṅgasamucchedanirodho ca vutto hoti.</paragraph>
    <paragraph line="168" number="182"> Paṭinissaggānupassīpadaniddese <bold>rūpaṃ pariccajatī</bold>ti ādīnavadassanena nirapekkhatāya rūpakkhandhaṃ pariccajati. <bold>Pariccāgapaṭinissaggo</bold>ti pariccāgaṭṭhena paṭinissaggoti vuttaṃ hoti. Etena paṭinissaggapadassa pariccāgaṭṭho vutto, tasmā kilesānaṃ pajahananti attho. Ettha ca vuṭṭhānagāminī vipassanā kilese tadaṅgavasena pariccajati, maggo samucchedavasena. <bold>Rūpanirodhe nibbāne cittaṃ pakkhandatī</bold>ti vuṭṭhānagāminī taṃninnatāya pakkhandati, maggo ārammaṇakaraṇena. <bold>Pakkhandanapaṭinissaggo</bold>ti pakkhandanaṭṭhena paṭinissaggoti vuttaṃ hoti. Etena paṭinissaggapadassa pakkhandanaṭṭho vutto, tasmā cittassa nibbāne vissajjananti attho. Cattāri suttantikavatthūni catutthacatukkavasena veditabbāni. Imasmiṃ catukke jarāmaraṇe vattabbaṃheṭṭhā vuttanayeneva veditabbaṃ. Satipaṭṭhānesu ca ‘‘kāye kāyānupassanā, citte cittānupassanā’’ti kāyacittānaṃ ekattavohāravasena ekavacananiddeso kato. ‘‘Vedanāsu vedanānupassanā, dhammesu dhammānupassanā’’ti vedanādhammānaṃ nānattavohāravasena bahuvacananiddeso katoti veditabboti.</paragraph>
    <centered line="169">Catutthacatukkaniddesavaṇṇanā niṭṭhitā.</centered>
    <centered line="170">Niṭṭhitā ca satokāriñāṇaniddesavaṇṇanā.</centered>
    <title line="171">6. Ñāṇarāsichakkaniddesavaṇṇanā</title>
    <paragraph line="172" number="183"> Idāni chahi rāsīhi uddiṭṭhañāṇesu catuvīsatisamādhiñāṇaniddese tāva kāyānupassanādīnaṃ tiṇṇaṃ catukkānaṃ vasena dvādasannaṃ vatthūnaṃ ekekasmiṃ assāsavasena eko <pageBreak edition="Pali Text Society" number="2.0526" />, passāsavasena ekoti dve <pageBreak edition="Myanmar" number="2.0122" /> dve samādhīti dvādasasu vatthūsu catuvīsati samādhayo honti. Jhānakkhaṇe tehi sampayuttāni catuvīsatisamādhivasena ñāṇāni.</paragraph>
    <paragraph line="173">Dvāsattativipassanāñāṇaniddese <pageBreak edition="Vipassana Research Institut" number="2.0111" /><bold>dīghaṃ assāsā</bold>ti ‘‘dīgha’’ntivuttaassāsato. Kiṃ vuttaṃ hoti? Dīghaṃ assāsahetu jhānaṃ paṭilabhitvā samāhitena cittena vipassanākkhaṇe aniccato anupassanaṭṭhena vipassanāti vuttaṃ hoti. Esa nayo uttaratrāpi. Tesaṃyeva dvādasannaṃ vatthūnaṃ ekekasmiṃ assāsavasena tisso, passāsavasena tissoti cha cha anupassanāti dvādasasu vatthūsu dvāsattati anupassanā honti. Tā eva dvāsattati anupassanā dvāsattativipassanāvasena ñāṇāni.</paragraph>
    <paragraph line="174">Nibbidāñāṇaniddese <bold>aniccānupassī assasa</bold>nti aniccānupassī hutvā assasanto, aniccānupassī hutvā vattentoti attho. ‘‘Assasa’’nti ca idaṃ vacanaṃ hetuatthe daṭṭhabbaṃ. <bold>Yathābhūtaṃ jānāti passatīti nibbidāñāṇa</bold>nti kalāpasammasanato paṭṭhāya yāva bhaṅgānupassanā pavattavipassanāñāṇena saṅkhārānaṃ yathāsabhāvaṃ jānāti, cakkhunā diṭṭhamiva ca teneva ñāṇacakkhunā passati. Tasmā nibbidāñāṇaṃ nāmāti attho, saṅkhāresu nibbindañāṇaṃ nāmāti vuttaṃ hoti. Upari bhayatūpaṭṭhānādīnaṃ muñcitukamyatādīnañca ñāṇānaṃ visuṃ āgatattā idha yathāvuttāneva vipassanāñāṇāni nibbidāñāṇānīti veditabbāni.</paragraph>
    <paragraph line="175">Nibbidānulomañāṇaniddese <bold>aniccānupassī assasa</bold>nti aniccānupassino assasantassa. Sāmiatthe paccattavacanaṃ. <bold>Bhayatupaṭṭhāne paññā</bold>tivacaneneva bhayatupaṭṭhānaādīnavānupassanānibbidānupassanāñāṇāni vuttāni honti tiṇṇaṃ ekalakkhaṇattā. Imāni tīṇi ñāṇāni anantarā vuttānaṃ nibbidāñāṇānaṃ anukūlabhāvena anulomato nibbidānulomañāṇānīti vuttāni.</paragraph>
    <paragraph line="176">Nibbidāpaṭippassaddhiñāṇaniddese <bold>aniccānupassī assasa</bold>nti anantarasadisameva. <bold>Paṭisaṅkhā santiṭṭhanā paññā</bold>tivacaneneva <pageBreak edition="Pali Text Society" number="2.0527" /> muñcitukamyatāpaṭisaṅkhānupassanāsaṅkhārupekkhāñāṇāni vuttāni honti tiṇṇaṃ ekalakkhaṇattā. ‘‘Paṭisaṅkhā santiṭṭhanā’’tivacaneneva anulomañāṇamaggañāṇānipi gahitāni honti <pageBreak edition="Myanmar" number="2.0123" />. Saṅkhārupekkhāñāṇaanulomañāṇānipi hi nibbidāya sikhāppattattā nibbidājananabyāpārappahānena nibbidāpaṭippassaddhiñāṇāni nāma honti. Maggañāṇaṃ pana nibbidāpaṭippassaddhante uppajjanato nibbidāpaṭippassaddhiñāṇaṃ nāma hotīti ativiya yujjatīti. Nibbidānulomañāṇesu viya ādibhūtaṃ muñcitukamyatāñāṇaṃ aggahetvā ‘‘paṭisaṅkhā santiṭṭhanā’’ti ante ñāṇadvayaggahaṇaṃ maggañāṇasaṅgahaṇatthaṃ. Muñcitukamyatāti hi vutte anulomañāṇaṃ saṅgayhati, na maggañāṇaṃ. Maggañāṇañhi muñcitukamyatā nāma na hoti, kiccasiddhiyaṃ <pageBreak edition="Vipassana Research Institut" number="2.0112" /> santiṭṭhanato pana santiṭṭhanā nāma hoti. Aṭṭhakathāyampi ca ‘‘phusanāti appanā’’ti vuttaṃ. Idañca maggañāṇaṃ nibbāne appanāti katvā santiṭṭhanā nāma hotīti ‘‘santiṭṭhanā’’tivacanena maggañāṇampi saṅgayhati. Nibbidānulomañāṇānipi atthato nibbidāñāṇāneva hontīti tānipi nibbidāñāṇehi saṅgahetvā nibbidāpaṭippassaddhiñāṇānīti nibbidāgahaṇameva kataṃ, na nibbidānulomaggahaṇaṃ. Tīsupi cetesu ñāṇaṭṭhakaniddesesu catutthassa dhammānupassanācatukkassa vasena vuttānaṃ catunnaṃ vatthūnaṃ ekekasmiṃ assāsavasena ekaṃ, passāsavasena ekanti dve dve ñāṇānīti catūsu vatthūsu aṭṭha ñāṇāni honti.</paragraph>
    <paragraph line="177">Vimuttisukhañāṇaniddese <bold>pahīnattā</bold>ti pahānaṃ dassetvā tassa pahānassa samucchedappahānattaṃ dassento <bold>samucchinnattā</bold>ti āha. <bold>Vimuttisukhe ñāṇa</bold>nti phalavimuttisukhasampayuttañāṇañca phalavimuttisukhārammaṇapaccavekkhaṇañāṇañca. Anusayavatthussa kilesassa pahānena pariyuṭṭhānaduccaritavatthuppahānaṃ hotīti dassanatthaṃ puna anusayānaṃ pahānaṃ vuttaṃ. Ekavīsatiphalañāṇaṃ sandhāya pahīnakilesagaṇanāyapi ñāṇagaṇanā katā hoti, paccavekkhaṇañāṇañca <pageBreak edition="Pali Text Society" number="2.0528" /> sandhāya pahīnakilesapaccavekkhaṇagaṇanāya phalapaccavekkhaṇañāṇagaṇanā katā hotīti.</paragraph>
    <centered line="178">Ñāṇarāsichakkaniddesavaṇṇanā niṭṭhitā.</centered>
    <centered line="179">Saddhammappakāsiniyā paṭisambhidāmaggaṭṭhakathāya</centered>
    <centered line="180">Ānāpānassatikathāvaṇṇanā niṭṭhitā.</centered>
  </content>
</document>