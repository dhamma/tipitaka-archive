<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0517a.att3.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/patisambhidamagga-atthakatha/2. ditthikatha.xml</archivePath>
    <baseFileName>2. ditthikatha</baseFileName>
    <titlePath>2. Diṭṭhikathā - Paṭisambhidāmagga-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">2. Diṭṭhikathā</chapter>
    <title line="2">1. Assādadiṭṭhiniddesavaṇṇanā</title>
    <paragraph line="3" number="122"> Idāni <pageBreak edition="V" number="2.0037" /><pageBreak edition="P" number="2.0435" /> ñāṇakathānantaraṃ kathitāya diṭṭhikathāya anupubbaanuvaṇṇanā anuppattā. Ayañhi diṭṭhikathā ñāṇakathāya katañāṇaparicayassa samadhigatasammādiṭṭhissa micchādiṭṭhimalavisodhanā sukarā hoti, sammādiṭṭhi ca suparisuddhā hotīti ñāṇakathānantaraṃ kathitā. Tattha <bold>kā diṭṭhī</bold>tiādikā pucchā. <bold>Kā diṭṭhīti abhinivesaparāmāso diṭṭhī</bold>tiādikaṃ pucchitapucchāya vissajjanaṃ. <bold>Kathaṃ abhinivesaparāmāso diṭṭhī</bold>tiādiko vissajjitavissajjanassa vitthāraniddeso, <bold>sabbāva tā diṭṭhiyo assādadiṭṭhiyo</bold>tiādikā diṭṭhisuttasaṃsandanāti evamime cattāro paricchedā. Tattha pucchāparicchede tāva <bold>kā diṭṭhī</bold>ti dhammapucchā, sabhāvapucchā. <bold>Kati diṭṭhiṭṭhānānī</bold>ti hetupucchā paccayapucchā, kittakāni diṭṭhīnaṃ kāraṇānīti attho. <bold>Kati diṭṭhipariyuṭṭhānānī</bold>ti samudācārapucchā vikārapucchā. Diṭṭhiyo eva hi samudācāravasena cittaṃ pariyonandhantiyo uṭṭhahantīti diṭṭhipariyuṭṭhānāni <pageBreak edition="M" number="2.0042" /> nāma honti. <bold>Kati diṭṭhiyo</bold>ti diṭṭhīnaṃ saṅkhāpucchā gaṇanāpucchā. <bold>Kati diṭṭhābhinivesā</bold>ti vatthuppabhedavasena ārammaṇanānattavasena diṭṭhippabhedapucchā. Diṭṭhiyo eva hi taṃ taṃ vatthuṃ taṃ taṃ ārammaṇaṃ abhinivisanti parāmasantīti diṭṭhiparāmāsāti vuccanti. <bold>Katamo diṭṭhiṭṭhānasamugghāto</bold>ti diṭṭhīnaṃ paṭipakkhapucchā pahānūpāyapucchā. Diṭṭhikāraṇāni hi khandhādīni diṭṭhisamugghātena tāsaṃ kāraṇāni na hontīti tāni ca kāraṇāni samugghātitāni nāma honti. Tasmā diṭṭhiṭṭhānāni sammā bhusaṃ haññanti etenāti diṭṭhiṭṭhānasamugghātoti vuccati.</paragraph>
    <paragraph line="4">Idāni etāsaṃ channaṃ pucchānaṃ <bold>kā diṭṭhī</bold>tiādīni cha vissajjanāni. Tattha <bold>kā diṭṭhī</bold>ti vissajjetabbapucchā. <bold>Abhinivesaparāmāso diṭṭhī</bold>ti vissajjanaṃ. Sā pana aniccādike <pageBreak edition="P" number="2.0436" /> vatthusmiṃ niccādivasena abhinivisati patiṭṭhahati daḷhaṃ gaṇhātīti <bold>abhiniveso</bold>. Aniccādiākāraṃ atikkamitvā niccantiādivasena vattamāno parato āmasati gaṇhātīti <bold>parāmāso</bold>. Atha vā niccantiādikaṃ paraṃ uttamaṃ saccanti āmasati gaṇhātīti parāmāso, abhiniveso <pageBreak edition="V" number="2.0038" /> ca so parāmāso cāti <bold>abhinivesaparāmāso</bold>. Evaṃpakāro diṭṭhīti kiccato diṭṭhisabhāvaṃ vissajjeti. <bold>Tīṇi sata</bold>nti tīṇi satāni, vacanavipallāso kato. <bold>Katamo diṭṭhiṭṭhānasamugghāto</bold>ti pucchaṃ anuddharitvāva <bold>sotāpattimaggo diṭṭhiṭṭhānasamugghāto</bold>ti vissajjanaṃ kataṃ.</paragraph>
    <paragraph line="5" number="123"> Idāni <bold>kathaṃ abhinivesaparāmāso</bold>tiādi vitthāraniddeso. Tattha <bold>rūpa</bold>nti upayogavacanaṃ. Rūpaṃ abhinivesaparāmāsoti sambandho. <bold>Rūpa</bold>nti cettha rūpupādānakkhandho kasiṇarūpañca. ‘‘Etaṃ mamā’’ti abhinivesaparāmāso diṭṭhi, ‘‘esohamasmī’’ti abhinivesaparāmāso diṭṭhi, ‘‘eso me attā’’ti abhinivesaparāmāso diṭṭhīti paccekaṃ yojetabbaṃ. <bold>Eta</bold>nti sāmaññavacanaṃ. Teneva ‘‘vedanaṃ etaṃ mama, saṅkhāre etaṃ mamā’’ti napuṃsakavacanaṃ ekavacanañca kataṃ. Esoti pana vattabbamapekkhitvā pulliṅgekavacanaṃ kataṃ. <bold>Etaṃ mamā</bold>ti taṇhāmaññanāmūlikā diṭṭhi. <bold>Esohamasmī</bold>ti mānamaññanāmūlikā diṭṭhi. <bold>Eso me attā</bold>ti diṭṭhimaññanā eva. Keci pana ‘‘etaṃ mamāti mamaṃkārakappanā, esohamasmīti ahaṃkārakappanā, eso me attāti <pageBreak edition="M" number="2.0043" /> ahaṃkāramamaṃkārakappito attābhinivesoti ca, tathā yathākkameneva taṇhāmūlaniveso mānapaggāho, taṇhāmūlaniviṭṭho mānapaggahito, attābhinivesoti ca, saṅkhārānaṃ dukkhalakkhaṇādassanaṃ, saṅkhārānaṃ aniccalakkhaṇādassanaṃ, saṅkhārānaṃ tilakkhaṇādassanahetuko attābhinivesoti ca, dukkhe asubhe ca sukhaṃ subhanti vipallāsagatassa, anicce niccanti vipallāsagatassa, catubbidhavipallāsagatassa ca attābhinivesoti ca, pubbenivāsañāṇassa ākārakappanā, dibbacakkhuñāṇassa anāgatapaṭilābhakappanā, pubbantāparantaidappaccayatāpaṭiccasamuppannesu <pageBreak edition="P" number="2.0437" /> dhammesu kappanissitassa attābhinivesoti ca, nandiyā atītamanvāgameti, nandiyā anāgataṃ paṭikaṅkhati, paccuppannesu dhammesu saṃhīrati attābhinivesoti ca, pubbante aññāṇahetukā diṭṭhi, aparante aññāṇahetukā diṭṭhi, pubbantāparante idappaccayatāpaṭiccasamuppannesu dhammesu aññāṇahetuko attābhiniveso’’ti ca etesaṃ tiṇṇaṃ vacanānaṃ atthaṃ vaṇṇayanti.</paragraph>
    <paragraph line="6">Diṭṭhiyo panettha paṭhamaṃ pañcakkhandhavatthukā. Tato chaajjhattikabāhirāyatanaviññāṇa- kāyasamphassakāyavedanākāyasaññākāyacetanākāyataṇhākāyavitakkavicāradhātudasakasiṇa- dvattiṃsākāravatthukā diṭṭhiyo vuttā. Dvattiṃsākāresu ca yattha visuṃ abhiniveso na yujjati, tattha sakalasarīrābhinivesavaseneva visuṃ abhiniveso viya katoti veditabbaṃ. Tato dvādasāyatanaaṭṭhārasadhātuekūnavīsatiindriyavasena yojanā katā. Tīṇi ekantalokuttarindriyāni na <pageBreak edition="V" number="2.0039" /> yojitāni. Na hi lokuttaravatthukā diṭṭhiyo honti. Sabbatthāpi ca lokiyalokuttaramissesu dhammesu lokuttare ṭhapetvā lokiyā eva gahetabbā. Anindriyabaddharūpañca na gahetabbameva. Tato tedhātukavasena navavidhabhavavasena jhānabrahmavihārasamāpattivasena paṭiccasamuppādaṅgavasena ca yojanā katā. Jātijarāmaraṇānaṃ visuṃ gahaṇe parihāro vuttanayo eva. Sabbāni cetāni rūpādikāni jarāmaraṇantāni aṭṭhanavutisataṃ padāni bhavanti.</paragraph>
    <paragraph line="7" number="124"> Diṭṭhiṭṭhānesu <bold>khandhāpi diṭṭhiṭṭhāna</bold>nti vīsativatthukāyapi sakkāyadiṭṭhiyā pañcannaṃ khandhānaṃyeva vatthuttā ‘‘ye hi keci, bhikkhave, samaṇā vā brāhmaṇā vā attānaṃ samanupassamānā samanupassanti, sabbe te pañcupādānakkhandhesuyeva <pageBreak edition="M" number="2.0044" /> samanupassanti, etesaṃ vā aññatara’’nti (saṃ. ni. 3.47) vuttattā ca pañcupādānakkhandhā diṭṭhīnaṃ kāraṇaṃ. <bold>Avijjāpi diṭṭhiṭṭhāna</bold>nti avijjāya andhīkatānaṃ diṭṭhiuppattito ‘‘yāyaṃ, bhante, diṭṭhi ‘asammāsambuddhesu <pageBreak edition="P" number="2.0438" /> sammāsambuddhā’ti, ayaṃ nu kho, bhante, diṭṭhi kiṃ paṭicca paññāyatīti? Mahatī kho esā, kaccāna, dhātu, yadidaṃ avijjādhātu. Hīnaṃ, kaccāna, dhātuṃ paṭicca uppajjati hīnā saññā hīnā diṭṭhī’’ti (saṃ. ni. 2.97) vacanato ca avijjā diṭṭhīnaṃ kāraṇaṃ. <bold>Phassopi diṭṭhiṭṭhāna</bold>nti tena phassena phuṭṭhassa diṭṭhiuppattito ‘‘ye te, bhikkhave, samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhivuttipadāni abhivadanti, tadapi phassapaccayā’’ti (dī. ni. 1.123) vacanato ca phasso diṭṭhīnaṃ kāraṇaṃ. <bold>Saññāpi diṭṭhiṭṭhāna</bold>nti ākāramattaggahaṇena ayāthāvasabhāvagāhahetuttā saññāya –</paragraph>
    <gatha1 line="8">‘‘Yāni ca tīṇi yāni ca saṭṭhi, samaṇappavādasitāni bhūripañña;</gatha1>
    <gathalast line="9">Saññakkharasaññanissitāni, osaraṇāni vineyya oghatamagā’’ti. (su. ni. 543) –</gathalast>
    <unindented line="10">Vacanato ‘‘saññānidānā hi papañcasaṅkhā’’ti (su. ni. 880; mahāni. 109) vacanato ca saññā diṭṭhīnaṃ kāraṇaṃ. <bold>Vitakkopi diṭṭhiṭṭhāna</bold>nti ākāraparivitakkena diṭṭhiuppattito –</unindented>
    <gatha1 line="11">‘‘Naheva <pageBreak edition="V" number="2.0040" /> saccāni bahūni nānā, aññatra saññāya niccāni loke;</gatha1>
    <gathalast line="12">Takkañca diṭṭhīsu pakappayitvā, saccaṃ musāti dvayadhammamāhū’’ti. (su. ni. 892) –</gathalast>
    <unindented line="13">Vacanato ca vitakko diṭṭhīnaṃ kāraṇaṃ. <bold>Ayonisomanasikāropi diṭṭhiṭṭhāna</bold>nti ayoniso manasikārassa akusalānaṃ asādhāraṇahetuttā ‘‘tassevaṃ ayoniso manasikaroto channaṃ diṭṭhīnaṃ aññatarā diṭṭhi uppajjatī’’ti (ma. ni. 1.19) vacanato ca ayoniso manasikāro diṭṭhīnaṃ kāraṇaṃ <pageBreak edition="M" number="2.0045" />. <bold>Pāpamittopi diṭṭhiṭṭhāna</bold>nti pāpamittassa diṭṭhānugatiāpajjanena diṭṭhiuppattito ‘‘bāhiraṃ, bhikkhave, aṅganti karitvā na aññaṃ ekaṅgampi samanupassāmi, yaṃ evaṃ mahato anatthāya saṃvattati. Yathayidaṃ, bhikkhave, pāpamittatā’’ti <pageBreak edition="P" number="2.0439" /> (a. ni. 1.110) vacanato ca pāpamitto diṭṭhīnaṃ kāraṇaṃ. <bold>Paratopi ghoso diṭṭhiṭṭhāna</bold>nti durakkhātadhammassavanena diṭṭhiuppattito ‘‘dveme, bhikkhave, hetū dve paccayā micchādiṭṭhiyā uppādāya parato ca ghoso ayoniso ca manasikāro’’ti (a. ni. 2.126) vacanato ca parato ghoso micchādiṭṭhikato micchādiṭṭhipaṭisaññuttakathā diṭṭhīnaṃ kāraṇaṃ.</unindented>
    <paragraph line="14">Idāni <bold>diṭṭhiṭṭhāna</bold>nti padassa atthaṃ vivaranto <bold>khandhā hetu khandhā paccayo</bold>tiādimāha. Khandhā eva diṭṭhīnaṃ <bold>upādāya,</bold> janakahetu ceva upatthambhakapaccayo cāti attho. <bold>Samuṭṭhānaṭṭhenā</bold>ti samuṭṭhahanti uppajjanti etenāti samuṭṭhānaṃ, kāraṇanti attho. Tena samuṭṭhānaṭṭhena, diṭṭhikāraṇabhāvenāti attho.</paragraph>
    <paragraph line="15" number="125"> Idāni kiccabhedena diṭṭhibhedaṃ dassento <bold>katamāni aṭṭhārasa diṭṭhipariyuṭṭhānānī</bold>tiādimāha. Tattha <bold>yā diṭṭhī</bold>ti idāni vuccamānānaṃ aṭṭhārasannaṃ padānaṃ sādhāraṇaṃ mūlapadaṃ. Yā diṭṭhi, tadeva diṭṭhigataṃ, yā diṭṭhi, tadeva diṭṭhigahananti sabbehi sambandho kātabbo. Ayāthāvadassanaṭṭhena diṭṭhi, tadeva diṭṭhīsu gataṃ dassanaṃ dvāsaṭṭhidiṭṭhiantogadhattāti <bold>diṭṭhigataṃ</bold>. Heṭṭhāpissa attho vuttoyeva. Dvinnaṃ antānaṃ ekantagatattāpi <bold>diṭṭhigataṃ</bold>. Sā eva diṭṭhi duratikkamanaṭṭhena <bold>diṭṭhigahanaṃ</bold> tiṇagahanavanagahanapabbatagahanāni viya. Sāsaṅkasappaṭibhayaṭṭhena <bold>diṭṭhikantāraṃ</bold> corakantāravāḷakantāranirudakakantāradubbhikkhakantārā viya. Dhammasaṅgaṇiyaṃ ‘‘diṭṭhikantāro’’ti sakaliṅgeneva āgataṃ. Sammādiṭṭhiyā vinivijjhanaṭṭhena paṭilomaṭṭhena ca <bold>diṭṭhivisūkaṃ</bold>. Micchādassanañhi uppajjamānaṃ sammādassanaṃ vinivijjhati ceva vilometi ca. Dhammasaṅgaṇiyaṃ (dha. sa. 392, 1105) ‘‘diṭṭhivisūkāyika’’nti <pageBreak edition="V" number="2.0041" /> āgataṃ. Kadāci sassatassa, kadāci ucchedassa gahaṇato diṭṭhiyā virūpaṃ phanditanti <bold>diṭṭhivipphanditaṃ</bold>. Diṭṭhigatiko hi ekasmiṃ patiṭṭhātuṃ na sakkoti, kadāci sassataṃ anussarati, kadāci ucchedaṃ. Diṭṭhiyeva anatthe saṃyojetīti <bold>diṭṭhisaññojanaṃ</bold>. Diṭṭhiyeva antotudanaṭṭhena dunnīharaṇīyaṭṭhena ca sallanti <bold>diṭṭhisallaṃ</bold><pageBreak edition="P" number="2.0440" /><pageBreak edition="M" number="2.0046" />. Diṭṭhiyeva pīḷākaraṇaṭṭhena sambādhoti <bold>diṭṭhisambādho</bold>. Diṭṭhiyeva mokkhāvaraṇaṭṭhena palibodhoti <bold>diṭṭhipalibodho</bold>. Diṭṭhiyeva dummocanīyaṭṭhena bandhananti <bold>diṭṭhibandhanaṃ</bold>. Diṭṭhiyeva duruttaraṭṭhena papātoti <bold>diṭṭhipapāto</bold>. Diṭṭhiyeva thāmagataṭṭhena anusayoti <bold>diṭṭhānusayo</bold>. Diṭṭhiyeva attānaṃ santāpetīti <bold>diṭṭhisantāpo</bold>. Diṭṭhiyeva attānaṃ anudahatīti <bold>diṭṭhipariḷāho</bold>. Diṭṭhiyeva kilesakāyaṃ ganthetīti <bold>diṭṭhigantho</bold>. Diṭṭhiyeva bhusaṃ ādiyatīti <bold>diṭṭhupādānaṃ</bold>. Diṭṭhiyeva ‘‘sacca’’ntiādivasena abhinivisatīti <bold>diṭṭhābhiniveso</bold>. Diṭṭhiyeva idaṃ paranti āmasati, parato vā āmasatīti <bold>diṭṭhiparāmāso</bold>.</paragraph>
    <paragraph line="16" number="126"> Idāni rāsivasena soḷasa diṭṭhiyo uddisanto <bold>katamā soḷasa diṭṭhiyo</bold>tiādimāha. Tattha sukhasomanassasaṅkhāte assāde diṭṭhi <bold>assādadiṭṭhi</bold>. Attānaṃ anugatā diṭṭhi <bold>attānudiṭṭhi</bold>. Natthīti pavattattā viparītā diṭṭhi <bold>micchādiṭṭhi</bold>. Sati kāye diṭṭhi, santī vā kāye diṭṭhi <bold>sakkāyadiṭṭhi. Kāyo</bold>ti cettha khandhapañcakaṃ, khandhapañcakasaṅkhāto sakkāyo vatthu patiṭṭhā etissāti <bold>sakkāyavatthukā</bold>. Sassatanti pavattā diṭṭhi <bold>sassatadiṭṭhi</bold>. Ucchedoti pavattā diṭṭhi <bold>ucchedadiṭṭhi</bold>. Sassatādiantaṃ gaṇhātīti <bold>antaggāhikā,</bold> antaggāho vā assā atthīti antaggāhikā. Atītasaṅkhātaṃ pubbantaṃ anugatā diṭṭhi <bold>pubbantānudiṭṭhi</bold>. Anāgatasaṅkhātaṃ aparantaṃ anugatā diṭṭhi <bold>aparantānudiṭṭhi</bold>. Anatthe saṃyojetīti <bold>saññojanikā</bold>. Ahaṅkāravasena ahanti uppannena mānena diṭṭhiyā mūlabhūtena vinibandhā ghaṭitā uppāditā diṭṭhi <bold>ahanti mānavinibandhā diṭṭhi</bold>. Tathā mamaṅkāravasena mamanti uppannena mānena vinibandhā diṭṭhi <bold>mamanti mānavinibandhā diṭṭhi</bold>. Attano vadanaṃ kathanaṃ attavādo, tena paṭisaññuttā baddhā diṭṭhi <bold>attavādapaṭisaṃyuttā diṭṭhi</bold>. Attānaṃ lokoti vadanaṃ kathanaṃ lokavādo, tena paṭisaññuttā diṭṭhi <bold>lokavādapaṭisaṃyuttā diṭṭhi</bold>. Bhavo vuccati sassataṃ, sassatavasena uppajjanadiṭṭhi <bold>bhavadiṭṭhi</bold>. Vibhavo vuccati ucchedo, ucchedavasena uppajjanadiṭṭhi <bold>vibhavadiṭṭhi</bold>.</paragraph>
    <paragraph line="17" number="127-128"> Idāni <pageBreak edition="P" number="2.0441" /> tīṇi sataṃ diṭṭhābhinivese niddisitukāmo <bold>katame tīṇi sataṃ diṭṭhābhinivesā</bold>ti pucchitvā te avissajjetvāva visuṃ visuṃ abhinivesavissajjaneneva te vissajjetukāmo <bold>assādadiṭṭhiyā, katihākārehi</bold><pageBreak edition="M" number="2.0047" /><bold>abhiniveso hotī</bold>tiādinā nayena soḷasannaṃ diṭṭhīnaṃ abhinivesākāragaṇanaṃ pucchitvā puna <bold>assādadiṭṭhiyā pañcatiṃsāya ākārehi abhiniveso hotī</bold>ti tāsaṃ soḷasannaṃ diṭṭhīnaṃ abhinivesākāragaṇanaṃ vissajjetvā puna tāni gaṇanāni vissajjento <bold>assādadiṭṭhiyā katamehi pañcatiṃsāya ākārehi abhiniveso</bold><pageBreak edition="V" number="2.0042" /><bold>hotī</bold>tiādimāha. Tattha <bold>rūpaṃ paṭiccā</bold>ti rūpakkhandhaṃ paṭicca. <bold>Uppajjati sukhaṃ somanassa</bold>nti ‘‘ayaṃ me kāyo īdiso’’ti rūpasampadaṃ nissāya gehasitaṃ rāgasampayuttaṃ sukhaṃ somanassaṃ uppajjati. Heṭṭhā vuttenaṭṭhena sukhañca somanassañca. Taṃyeva <bold>rūpassa assādo</bold>ti rūpanissayo assādo. Tañhi sukhaṃ taṇhāvasena assādīyati upabhuñjīyatīti assādo. <bold>Abhinivesaparāmāso diṭṭhī</bold>ti so assādo sassatoti vā ucchijjissatīti vā sassataṃ vā ucchijjamānaṃ vā attānaṃ sukhitaṃ karotīti vā abhinivesaparāmāso hoti. Tasmā yā ca diṭṭhi yo ca assādoti assādassa diṭṭhibhāvābhāvepi assādaṃ vinā sā diṭṭhi na hotīti katvā ubhayampi samuccitaṃ. <bold>Assādadiṭṭhī</bold>ti assāde pavattā diṭṭhīti vuttaṃ hoti.</paragraph>
    <paragraph line="18">Idāni nānāsuttehi saṃsandetvā micchādiṭṭhiṃ micchādiṭṭhikañca garahitukāmo <bold>assādadiṭṭhi micchādiṭṭhī</bold>tiādimāha. Tattha <bold>diṭṭhivipattī</bold>ti sammādiṭṭhivināsakamicchādiṭṭhisaṅkhātadiṭṭhiyā vipatti. <bold>Diṭṭhivipanno</bold>ti vipannā vinaṭṭhā sammādiṭṭhi assāti diṭṭhivipanno, vipannadiṭṭhīti vuttaṃ hoti. Micchādiṭṭhiyā vā vipanno vinaṭṭhoti diṭṭhivipanno. <bold>Na sevitabbo</bold> upasaṅkamanena. <bold>Na bhajitabbo</bold> cittena. <bold>Na payirupāsitabbo</bold> upasaṅkamitvā nisīdanena. <bold>Taṃ kissa hetū</bold>ti ‘‘taṃ sevanādikaṃ kena kāraṇena na kātabba’’nti tassa kāraṇapucchā. <bold>Diṭṭhi hissa pāpikā</bold>ti kāraṇavissajjanaṃ. Yasmā assa puggalassa diṭṭhi pāpikā, tasmā taṃ sevanādikaṃ na kātabbanti attho. <bold>Diṭṭhiyā rāgo</bold>ti ‘‘sundarā me diṭṭhī’’ti diṭṭhiṃ ārabbha diṭṭhiyā uppajjanarāgo <pageBreak edition="P" number="2.0442" />. <bold>Diṭṭhirāgaratto</bold>ti tena diṭṭhirāgena raṅgena rattaṃ vatthaṃ viya ratto. <bold>Na mahapphala</bold>nti vipākaphalena. <bold>Na mahānisaṃsa</bold>nti nissandaphalena.</paragraph>
    <paragraph line="19"><bold>Purisapuggalassā</bold>ti purisasaṅkhātassa puggalassa. Lokiyavohārena hi puri vuccati sarīraṃ, tasmiṃ purismiṃ seti pavattatīti puriso, puṃ vuccati <pageBreak edition="M" number="2.0048" /> nirayo, taṃ puṃ galati gacchatīti puggalo. Yebhuyyena hi sattā sugatito cutā duggatiyaṃyeva nibbattanti. <bold>Taṃ kissa hetū</bold>ti taṃ na mahapphalattaṃ kena kāraṇena hoti. <bold>Diṭṭhi hissa pāpikā</bold>ti yasmā assa puggalassa diṭṭhi pāpikā, tasmā na mahapphalaṃ hotīti attho. <bold>Dveva gatiyo</bold>ti pañcasu gatīsu dveva gatiyo. Vipajjamānāya diṭṭhiyā <bold>nirayo</bold>. Sampajjamānāya <bold>tiracchānayoni. Yañceva kāyakamma</bold>nti sakaliṅgadhāraṇapaṭipadānuyogaabhivādanapaccuṭṭhānaañjalikammādi kāyakammaṃ. <bold>Yañca vacīkamma</bold>nti sakasamayapariyāpuṇanasajjhāyanadesanāsamādapanādi vacīkammaṃ. <bold>Yañca manokamma</bold>nti idhalokacintāpaṭisaṃyuttañca <pageBreak edition="V" number="2.0043" /> paralokacintāpaṭisaṃyuttañca katākatacintāpaṭisaṃyuttañca manokammaṃ. Tiṇakaṭṭhadhaññabījesu sattadiṭṭhissa dānānuppadānapaṭiggahaṇaparibhogesu ca kāyavacīmanokammāni. <bold>Yathādiṭṭhī</bold>ti yā ayaṃ diṭṭhi, tassānurūpaṃ. <bold>Samatta</bold>nti paripuṇṇaṃ. <bold>Samādinna</bold>nti gahitaṃ.</paragraph>
    <paragraph line="20">Aṭṭhakathāyaṃ pana vuttaṃ – tadetaṃ yathādiṭṭhiyaṃ ṭhitakāyakammaṃ, diṭṭhisahajātakāyakammaṃ, diṭṭhānulomikakāyakammanti tividhaṃ hoti. Tattha ‘‘pāṇaṃ hanato adinnaṃ ādiyato micchācarato natthi tatonidānaṃ pāpaṃ, natthi pāpassa āgamo’’ti yaṃ evaṃ diṭṭhikassa sato pāṇātipātaadinnādānamicchācārasaṅkhātaṃ kāyakammaṃ, idaṃ <bold>yathādiṭṭhiyaṃ ṭhitakāyakammaṃ</bold> nāma. ‘‘Pāṇaṃ hanato adinnaṃ ādiyato micchācarato natthi tatonidānaṃ pāpaṃ, natthi pāpassa āgamo’’ti yaṃ imāya diṭṭhiyā iminā dassanena sahajātaṃ kāyakammaṃ, idaṃ <bold>diṭṭhisahajātakāyakammaṃ</bold> nāma. Tadeva pana samattaṃ samādinnaṃ gahitaṃ parāmaṭṭhaṃ <bold>diṭṭhānulomikakāyakammaṃ</bold> nāma. Vacīkammamanokammesupi <pageBreak edition="P" number="2.0443" /> eseva nayo. Ettha pana musā bhaṇato pisuṇaṃ bhaṇato pharusaṃ bhaṇato samphaṃ palapato abhijjhāluno byāpannacittassa micchādiṭṭhikassa sato natthi tatonidānaṃ pāpaṃ, natthi pāpassa āgamoti yojanā kātabbā. Liṅgadhāraṇādipariyāpuṇanādilokacintādivasena vuttanayo cettha sundaro.</paragraph>
    <paragraph line="21">Cetanādīsu diṭṭhisahajātā cetanā <bold>cetanā</bold> nāma. Diṭṭhisahajātā patthanā <bold>patthanā</bold> nāma. Cetanāpatthanānaṃ vasena cittaṭṭhapanā <bold>paṇidhi</bold> nāma. Tehi pana cetanādīhi sampayuttā phassādayo saṅkhārakkhandhapariyāpannā dhammā <pageBreak edition="M" number="2.0049" /><bold>saṅkhārā</bold> nāma. <bold>Aniṭṭhāyā</bold>tiādīhi dukkhameva vuttaṃ. Dukkhañhi sukhakāmehi sattehi na esitattā <bold>aniṭṭhaṃ</bold>. Appiyattā <bold>akantaṃ</bold>. Manassa avaḍḍhanato, manasi avisappanato ca <bold>amanāpaṃ</bold>. Āyatiṃ abhaddatāya <bold>ahitaṃ</bold>. Pīḷanato <bold>dukkha</bold>nti. <bold>Taṃ kissa hetū</bold>ti taṃ evaṃ saṃvattanaṃ kena kāraṇena hotīti attho. Idānissa kāraṇaṃ <bold>diṭṭhi hissa pāpikā</bold>ti. Yasmā tassa puggalassa diṭṭhi pāpikā lāmakā, tasmā evaṃ saṃvattatīti attho. <bold>Allāya pathaviyā nikkhitta</bold>nti udakena tintāya bhūmiyā ropitaṃ. <bold>Pathavīrasaṃ āporasa</bold>nti tasmiṃ tasmiṃ ṭhāne pathaviyā ca sampadaṃ āpassa ca sampadaṃ. Bījanikkhittaṭṭhāne hi na sabbā pathavī na sabbo āpo ca bījaṃ phalaṃ gaṇhāpeti. Yo pana tesaṃ padeso bījaṃ phusati, soyeva bījaṃ phalaṃ gaṇhāpeti. Tasmā bījaposanāya paccayabhūtoyeva so padeso pathavīraso āporasoti veditabbo. Rasasaddassa hi sampatti ca attho. Yathāha ‘‘kiccasampattiatthena raso nāma pavuccatī’’ti. Loke ca ‘‘suraso gandhabbo’’ti vutte susampanno gandhabboti attho ñāyati. <bold>Upādiyatī</bold>ti gaṇhāti. Yo hi padeso paccayo hoti, taṃ paccayaṃ labhamānaṃ bījaṃ taṃ <pageBreak edition="V" number="2.0044" /> gaṇhāti nāma. <bold>Sabbaṃ ta</bold>nti sabbaṃ taṃ rasajātaṃ. <bold>Tittakattāyā</bold>ti so pathavīraso āporaso ca atittako samānopi tittakaṃ bījaṃ nissāya <pageBreak edition="P" number="2.0444" /> nimbarukkhādīnaṃ tesaṃ phalānañca tittakabhāvāya saṃvattati. <bold>Kaṭukattāyā</bold>ti idaṃ purimasseva vevacanaṃ.</paragraph>
    <gatha1 line="22">‘‘Vaṇṇagandharasūpeto, amboyaṃ ahuvā pure;</gatha1>
    <gathalast line="23">Tameva pūjaṃ labhamāno, kenambo kaṭukapphalo’’ti. (jā. 1.2.71) –</gathalast>
    <unindented line="24">Āgataṭṭhāne viya hi idhāpi tittakameva appiyaṭṭhena kaṭukanti veditabbaṃ. <bold>Asātattāyā</bold>ti amadhurabhāvāya. Asāduttāyātipi pāṭho, asādubhāvāyāti attho. <bold>Sādū</bold>ti hi madhuraṃ. <bold>Bījaṃ hissā</bold>ti assa nimbādikassa bījaṃ. <bold>Evameva</bold>nti evaṃ evaṃ. Yasmā sukhā vedanā paramo assādo, tasmā micchādiṭṭhiyā dukkhavedanāvasena ādīnavo dassitoti. Puna aṭṭhārasabhedena diṭṭhiyā ādīnavaṃ dassetuṃ <bold>assādadiṭṭhi micchādiṭṭhī</bold>tiādimāha. Taṃ vuttatthameva. <bold>Imehi aṭṭhārasahi ākārehi pariyuṭṭhitacittassa saññogo</bold>ti diṭṭhiyā eva saṃsāre bandhanaṃ dasseti.</unindented>
    <paragraph line="25" number="129"> Yasmā <pageBreak edition="M" number="2.0050" /> pana diṭṭhibhūtānipi saññojanāni atthi adiṭṭhibhūtānipi, tasmā taṃ pabhedaṃ dassento <bold>atthi saññojanāni cevā</bold>tiādimāha. Tattha yasmā kāmarāgasaññojanasseva <bold>anunayasaññojana</bold>nti āgataṭṭhānampi atthi, tasmā anunayasaññojananti vuttaṃ. Kāmarāgabhāvaṃ appatvā pavattaṃ lobhaṃ sandhāya etaṃ vuttanti veditabbaṃ. Sesakhandhāyatanādimūlakesupi vāresu imināva nayena attho veditabbo. Vedanāparamattā ca assādassa vedanāpariyosānā eva desanā katā. Saññādayo na gahitā. <bold>Imehi pañcatiṃsāya ākārehī</bold>ti pañcakkhandhā ajjhattikāyatanādīni pañca chakkāni cāti imāni pañcatiṃsa vatthūni nissāya uppannaassādārammaṇavasena pañcatiṃsāya ākārehi.</paragraph>
    <centered line="26">Assādadiṭṭhiniddesavaṇṇanā niṭṭhitā.</centered>
    <title line="27">2. Attānudiṭṭhiniddesavaṇṇanā</title>
    <paragraph line="28" number="130"> Attānudiṭṭhiyaṃ <pageBreak edition="V" number="2.0045" /><pageBreak edition="P" number="2.0445" /><bold>assutavā puthujjano</bold>ti āgamādhigamābhāvā ñeyyo assutavā iti. Yassa hi khandhadhātuāyatanasaccapaccayākārasatipaṭṭhānādīsu uggahaparipucchāvinicchayavirahitattā attānudiṭṭhipaṭisedhakaro neva āgamo, paṭipattiyā adhigantabbassa anadhigatattā na ca adhigamo atthi, so āgamādhigamānaṃ abhāvā ñeyyo assutavā iti. <bold>Suta</bold>nti hi buddhavacanāgamo ca sutaphalattā hetuvohāravasena adhigamo ca, taṃ sutaṃ assa atthīti sutavā, na sutavā assutavā. Svāyaṃ –</paragraph>
    <gatha1 line="29">Puthūnaṃ jananādīhi, kāraṇehi puthujjano;</gatha1>
    <gathalast line="30">Puthujjanantogadhattā, puthuvāyaṃ jano iti.</gathalast>
    <paragraph line="31">So hi puthūnaṃ nānappakārānaṃ kilesādīnaṃ jananādīhi kāraṇehi <bold>puthujjano</bold>. Yathāha – ‘‘puthu kilese janentīti puthujjanā, puthu avihatasakkāyadiṭṭhikāti puthujjanā, puthu satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā, puthu <pageBreak edition="M" number="2.0051" /> nānāsantāpehi santappentīti puthujjanā, puthu nānāpariḷāhehi paridayhantīti puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā’’ti (mahāni. 94). Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamudācārānaṃ janānaṃ antogadhattāpi puthujjanā, puthu vā ayaṃ, visuṃyeva saṅkhaṃ <pageBreak edition="P" number="2.0446" /> gato visaṃsaṭṭho sīlasutādiguṇayuttehi ariyehi janotipi puthujjano. Evametehi ‘‘assutavā puthujjano’’ti dvīhi padehi ye te –</paragraph>
    <gatha1 line="32">‘‘Duve puthujjanā vuttā, buddhenādiccabandhunā;</gatha1>
    <gathalast line="33">Andho puthujjano eko, kalyāṇeko puthujjano’’ti. –</gathalast>
    <unindented line="34">Dve puthujjanā vuttā, tesu andhaputhujjano vutto hotīti veditabbo.</unindented>
    <paragraph line="35"><bold>Ariyānaṃ</bold><pageBreak edition="V" number="2.0046" /><bold>adassāvī</bold>tiādīsu <bold>ariyā</bold>ti ārakattā kilesehi, anaye na iriyanato, aye ca iriyanato, sadevakena ca lokena araṇīyato buddhā ca paccekabuddhā ca buddhasāvakā ca vuccanti, buddhā eva vā idha ariyā. Yathāha – ‘‘sadevake, bhikkhave, loke…pe… tathāgato ariyoti vuccatī’’ti (saṃ. ni. 5.1098).</paragraph>
    <paragraph line="36"><bold>Sappurisā</bold>ti ettha pana paccekabuddhā tathāgatasāvakā ca ‘‘sappurisā’’ti veditabbā. Te hi lokuttaraguṇayogena sobhanā purisāti sappurisā. Sabbeyeva vā ete dvedhāpi vuttā. Buddhāpi hi ariyā ca sappurisā ca paccekabuddhā buddhasāvakāpi. Yathāha –</paragraph>
    <gatha1 line="37">‘‘Yo ve kataññū katavedi dhīro, kalyāṇamitto daḷhabhatti ca hoti;</gatha1>
    <gathalast line="38">Dukhitassa sakkacca karoti kiccaṃ, tathāvidhaṃ sappurisaṃ vadantī’’ti. (jā. 2.17.78);</gathalast>
    <paragraph line="39">Ettha hi ‘‘kataññū katavedi dhīro’’ti paccekasambuddho vutto, ‘‘kalyāṇamitto daḷhabhatti cā’’ti buddhasāvako, ‘‘dukhitassa sakkacca karoti kicca’’nti sammāsambuddhoti. Idāni yo tesaṃ ariyānaṃ adassanasīlo <pageBreak edition="M" number="2.0052" />, na ca dassane sādhukārī, so ‘‘ariyānaṃ adassāvī’’ti veditabbo. So ca cakkhunā adassāvī ñāṇena adassāvīti duvidho. Tesu ñāṇena adassāvī <pageBreak edition="P" number="2.0447" /> idhādhippeto. Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ cakkhūnaṃ vaṇṇamattagahaṇato na ariyabhāvagocarato. Soṇasiṅgālādayopi hi cakkhunā ariye passanti, na ca te ariyānaṃ dassāvino, tasmā cakkhunā dassanaṃ na dassanaṃ, ñāṇena dassanameva dassanaṃ. Yathāha – ‘‘kiṃ te, vakkali, iminā pūtikāyena diṭṭhena, yo kho, vakkali, dhammaṃ passati, so maṃ passatī’’ti (saṃ. ni. 3.87). Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto ariyakaradhammānaṃ ariyabhāvassa ca adiṭṭhattā ‘‘ariyānaṃ adassāvī’’ti veditabbo.</paragraph>
    <paragraph line="40"><bold>Ariyadhammassa akovido</bold>ti satipaṭṭhānādibhede ariyadhamme akusalo. <bold>Ariyadhamme avinīto</bold>ti ettha pana –</paragraph>
    <gatha1 line="41">Duvidho <pageBreak edition="V" number="2.0047" /> vinayo nāma, ekamekettha pañcadhā;</gatha1>
    <gathalast line="42">Abhāvato tassa ayaṃ, ‘‘avinīto’’ti vuccati.</gathalast>
    <paragraph line="43">Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko vinayo pañcadhā bhijjati. <bold>Saṃvaravinayo</bold>pi hi sīlasaṃvaro, satisaṃvaro, ñāṇasaṃvaro, khantisaṃvaro, vīriyasaṃvaroti pañcavidho. <bold>Pahānavinayo</bold>pi tadaṅgappahānaṃ, vikkhambhanappahānaṃ, samucchedappahānaṃ, paṭippassaddhippahānaṃ, nissaraṇappahānanti pañcavidho.</paragraph>
    <paragraph line="44">Tattha ‘‘iminā pātimokkhasaṃvarena upeto hoti samupeto’’ti (vibha. 511) ayaṃ <bold>sīlasaṃvaro</bold>. ‘‘Rakkhati cakkhundriyaṃ cakkhundriye saṃvaraṃ āpajjatī’’ti (dī. ni. 1.213; ma. ni. 1.295; saṃ. ni. 4.239; a. ni. 3.16) ayaṃ <bold>satisaṃvaro</bold>.</paragraph>
    <gatha1 line="45">‘‘Yāni sotāni lokasmiṃ, (ajitāti bhagavā)</gatha1>
    <gatha2 line="46">Sati tesaṃ nivāraṇaṃ;</gatha2>
    <gathalast line="47">Sotānaṃ saṃvaraṃ brūmi, paññāyete pidhīyare’’ti. (su. ni. 1041; cūḷani. ajitamāṇavapucchāniddesa 4) –</gathalast>
    <unindented line="48">Ayaṃ <pageBreak edition="M" number="2.0053" /><bold>ñāṇasaṃvaro</bold>. ‘‘Khamo hoti sītassa uṇhassā’’ti (ma. ni. 1.24; a. ni. 4.114; 6.58) ayaṃ <bold>khantisaṃvaro</bold>. ‘‘Uppannaṃ kāmavitakkaṃ nādhivāsetī’’ti (ma. ni. 1.26; a. ni. 4.114; 6.58) ayaṃ <bold>vīriyasaṃvaro</bold>. Sabbopi cāyaṃ saṃvaro yathāsakaṃ saṃvaritabbānaṃ vinetabbānañca <pageBreak edition="P" number="2.0448" /> kāyaduccaritādīnaṃ saṃvaraṇato ‘‘saṃvaro’’, vinayanato ‘‘vinayo’’ti vuccati. Evaṃ tāva saṃvaravinayo pañcadhā bhijjatīti veditabbo.</unindented>
    <paragraph line="49">Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokena viya tamassa tena tena vipassanāñāṇena tassa tassa anatthassa pahānaṃ, seyyathidaṃ – nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṃ, kaṅkhāvitaraṇena kathaṃkathībhāvassa, kalāpasammasanena ‘‘ahaṃ mamā’’ti gāhassa, maggāmaggavavatthānena amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena assādasaññāya, nibbidānupassanena abhiratisaññāya, muñcitukamyatāñāṇena amuñcitukamyatāya, upekkhāñāṇena anupekkhāya, anulomañāṇena dhammaṭṭhitiyaṃ <pageBreak edition="V" number="2.0048" /> nibbāne ca paṭilomabhāvassa, gotrabhunā saṅkhāranimittagāhassa pahānaṃ, etaṃ <bold>tadaṅgappahānaṃ</bold> nāma.</paragraph>
    <paragraph line="50">Yaṃ pana upacārappanābhedena samādhinā pavattibhāvanivāraṇato ghaṭappahārena viya udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, idaṃ <bold>vikkhambhanappahānaṃ</bold> nāma. Yaṃ catunnaṃ ariyamaggānaṃ bhāvitattā taṃtaṃmaggavato attano santāne ‘‘diṭṭhigatānaṃ pahānāyā’’tiādinā (dha. sa. 277; vibha. 628) nayena vuttassa samudayapakkhikassa kilesaggaṇassa accantaappavattibhāvena pahānaṃ, idaṃ <bold>samucchedappahānaṃ</bold> nāma. Yaṃ pana phalakkhaṇe paṭippassaddhattaṃ kilesānaṃ, idaṃ <bold>paṭippassaddhippahānaṃ</bold> nāma. Yaṃ sabbasaṅkhatanissaṭattā pahīnasabbasaṅkhataṃ nibbānaṃ, idaṃ <bold>nissaraṇappahānaṃ</bold> nāma. Sabbampi cetaṃ pahānaṃ yasmā cāgaṭṭhena pahānaṃ, vinayanaṭṭhena vinayo, tasmā ‘‘pahānavinayo’’ti vuccati, taṃtaṃpahānavato vā tassa tassa vinayassa sambhavatopetaṃ ‘‘pahānavinayo’’ti vuccati. Evaṃ pahānavinayopi pañcadhā bhijjatīti veditabbo.</paragraph>
    <paragraph line="51">Evamayaṃ <pageBreak edition="P" number="2.0449" /><pageBreak edition="M" number="2.0054" /> saṅkhepato duvidho, pabhedato ca dasavidho vinayo bhinnasaṃvarattā pahātabbassa ca appahīnattā yasmā etassa assutavato puthujjanassa natthi, tasmā abhāvato tassa ayaṃ ‘‘avinīto’’ti vuccatīti. Esa nayo <bold>sappurisānaṃ adassāvī sappurisadhammassa akovido sappurisadhamme avinīto</bold>ti etthāpi. Ninnānākāraṇañhi etaṃ atthato. Yathāha – ‘‘yeva te ariyā, teva te sappurisā. Yeva te sappurisā, teva te ariyā. Yova so ariyānaṃ dhammo, sova so sappurisānaṃ dhammo. Yova so sappurisānaṃ dhammo, sova so ariyānaṃ dhammo. Yeva te ariyavinayā, teva te sappurisavinayā. Yeva te sappurisavinayā, teva te ariyavinayā. Ariyeti vā sappuriseti vā, ariyadhammeti vā sappurisadhammeti vā, ariyavinayeti vā sappurisavinayeti vā esese eke ekaṭṭhe same samabhāge tajjāte taññevā’’ti.</paragraph>
    <paragraph line="52">Kasmā pana thero <bold>attānudiṭṭhiyā katamehi vīsatiyā ākārehi abhiniveso hotī</bold>ti pucchitvā taṃ avissajjetvāva ‘‘idha assutavā puthujjano’’ti evaṃ puthujjanaṃ niddisīti? Puggalādhiṭṭhānāya desanāya taṃ atthaṃ āvikātuṃ paṭhamaṃ puthujjanaṃ niddisīti veditabbaṃ.</paragraph>
    <paragraph line="53" number="131"> Evaṃ puthujjanaṃ niddisitvā idāni abhinivesuddesaṃ dassento <bold>rūpaṃ attato samanupassatī</bold>tiādimāha <pageBreak edition="V" number="2.0049" />. Tattha <bold>rūpaṃ attato samanupassatī</bold>ti rūpakkhandhaṃ kasiṇarūpañca ‘‘attā’’ti diṭṭhipassanāya samanupassati. Niddese panassa rūpakkhandhe abhiniveso pañcakkhandhādhikārattā pākaṭoti taṃ avatvā kasiṇarūpameva ‘‘rūpa’’nti sāmaññavasena vuttanti veditabbaṃ. <bold>Rūpavantaṃ vā attāna</bold>nti arūpaṃ ‘‘attā’’ti gahetvā taṃ attānaṃ rūpavantaṃ samanupassati. <bold>Attani vā rūpa</bold>nti arūpameva ‘‘attā’’ti gahetvā tasmiṃ attani rūpaṃ samanupassati. <bold>Rūpasmiṃ vā attāna</bold>nti arūpameva ‘‘attā’’ti gahetvā taṃ attānaṃ rūpasmiṃ samanupassati.</paragraph>
    <paragraph line="54">Tattha <pageBreak edition="P" number="2.0450" /><bold>rūpaṃ attato samanupassatī</bold>ti suddharūpameva ‘‘attā’’ti kathitaṃ. <bold>Rūpavantaṃ vā attānaṃ, attani vā rūpaṃ, rūpasmiṃ vā attānaṃ, vedanaṃ attato samanupassati, saññaṃ, saṅkhāre, viññāṇaṃ attato samanupassatī</bold>ti imesu sattasu ṭhānesu arūpaṃ ‘‘attā’’ti kathitaṃ. <bold>Vedanāvantaṃ vā attānaṃ, attani vā vedanaṃ, vedanāya vā attāna</bold>nti evaṃ catūsu khandhesu tiṇṇaṃ tiṇṇaṃ <pageBreak edition="M" number="2.0055" /> vasena dvādasasu ṭhānesu rūpārūpamissako attā kathito. Tā pana vīsatipi diṭṭhiyo maggāvaraṇā, na saggāvaraṇā, sotāpattimaggavajjhā.</paragraph>
    <paragraph line="55">Idāni taṃ niddisanto <bold>kathaṃ rūpa</bold>ntiādimāha. Tattha <bold>pathavīkasiṇa</bold>nti pathavīmaṇḍalaṃ nissāya uppāditaṃ paṭibhāganimittasaṅkhātaṃ sakalapharaṇavasena pathavīkasiṇaṃ. <bold>Aha</bold>nti attānameva sandhāya gaṇhāti. <bold>Atta</bold>nti attānaṃ. <bold>Advaya</bold>nti ekameva. <bold>Telappadīpassā</bold>ti telayuttassa padīpassa. <bold>Jhāyato</bold>ti jalato. <bold>Yā acci, so vaṇṇo</bold>tiādi acciṃ muñcitvā vaṇṇassa abhāvato vuttaṃ. <bold>Yā ca diṭṭhi yañca vatthū</bold>ti tadubhayaṃ ekato katvā rūpavatthukā attānudiṭṭhi vuccatīti attho.</paragraph>
    <paragraph line="56"><bold>Āpokasiṇā</bold>dīni āpādīni nissāya uppāditakasiṇanimittāneva. Paricchinnākāsakasiṇaṃ pana rūpajjhānassa ārammaṇaṃ hontampi ākāsakasiṇanti vuccamāne arūpajjhānārammaṇena kasiṇugghāṭimākāsena saṃkiṇṇaṃ hotīti na gahitanti veditabbaṃ. Rūpādhikārattā viññāṇakasiṇaṃ na gahetabbamevāti. <bold>Idhekacco vedanaṃ saññaṃ saṅkhāre viññāṇaṃ attato samanupassatī</bold>ti cattāro khandhe abhinditvā ekato gahaṇavasena vuttaṃ. So hi cittacetasikānaṃ visuṃ visuṃ karaṇe asamatthattā sabbe ekato katvā ‘‘attā’’ti gaṇhāti. <bold>Iminā rūpena rūpavā</bold>ti ettha sarīrarūpampi kasiṇarūpampi labbhati. <bold>Chāyāsampanno</bold>ti chāyāya sampanno aviraḷo. <bold>Tamenā</bold>ti ettha ena-saddo nipātamattaṃ, tametanti vā attho. <bold>Chāyāvā</bold>ti vijjamānacchāyo <pageBreak edition="V" number="2.0050" />. Rūpaṃ attāti <pageBreak edition="P" number="2.0451" /> aggahitepi rūpaṃ amuñcitvā diṭṭhiyā uppannattā <bold>rūpavatthukā</bold>ti vuttaṃ.</paragraph>
    <paragraph line="57"><bold>Attani rūpaṃ samanupassatī</bold>ti sarīrarūpassa kasiṇarūpassa ca cittanissitattā tasmiṃ arūpasamudāye attani taṃ rūpaṃ samanupassati. <bold>Ayaṃ gandho</bold>ti ghāyitagandhaṃ āha. <bold>Imasmiṃ pupphe</bold>ti pupphanissitattā gandhassa evamāha.</paragraph>
    <paragraph line="58"><bold>Rūpasmiṃ attānaṃ samanupassatī</bold>ti yattha rūpaṃ gacchati, tattha cittaṃ gacchati. Tasmā rūpanissitaṃ cittaṃ gahetvā taṃ arūpasamudāyaṃ attānaṃ tasmiṃ rūpe samanupassati. Oḷārikattā rūpassa oḷārikādhāraṃ karaṇḍakamāha.</paragraph>
    <paragraph line="59" number="132"><bold>Idhekacco</bold><pageBreak edition="M" number="2.0056" /><bold>cakkhusamphassajaṃ vedana</bold>ntiādīsu visuṃ visuṃ vedanāya diṭṭhigahaṇe asatipi vedanāti ekaggahaṇena gahite sabbāsaṃ vedanānaṃ antogadhattā visuṃ visuṃ gahitā eva hontīti visuṃ visuṃ yojanā katāti veditabbā. So hi anubhavanavasena vedanāya oḷārikattā vedanaṃyeva ‘‘attā’’ti gaṇhāti. <bold>Saññaṃ saṅkhāre viññāṇaṃ rūpaṃ attato samanupassatī</bold>ti saññādayo arūpadhamme rūpañca ekato katvā ‘‘attā’’ti samanupassati. Ummattako viya hi puthujjano yathā yathā upaṭṭhāti, tathā tathā gaṇhāti.</paragraph>
    <paragraph line="60" number="133"><bold>Cakkhusamphassajaṃ sañña</bold>ntiādīsu sañjānanavasena saññāya pākaṭattā saññaṃ ‘‘attā’ti gaṇhāti. Sesaṃ vedanāya vuttanayena veditabbaṃ.</paragraph>
    <paragraph line="61" number="134"><bold>Cakkhusamphassajaṃ cetana</bold>ntiādīsu saṅkhārakkhandhapariyāpannesu dhammesu cetanāya padhānattā pākaṭattā ca cetanā eva niddiṭṭhā. Tāya itarepi niddiṭṭhāva honti. So pana cetasikabhāvavasena pākaṭattā cetanaṃ ‘‘attā’’ti gaṇhāti. Sesaṃ vuttanayameva.</paragraph>
    <paragraph line="62" number="135"><bold>Cakkhuviññāṇa</bold>ntiādīsu vijānanavasena cittassa pākaṭattā cittaṃ ‘‘attā’’ti gaṇhāti. Sesametthāpi vuttanayameva.</paragraph>
    <centered line="63">Attānudiṭṭhiniddesavaṇṇanā niṭṭhitā.</centered>
    <title line="64">3. Micchādiṭṭhiniddesavaṇṇanā</title>
    <paragraph line="65" number="136"><bold>Micchādiṭṭhi</bold><pageBreak edition="V" number="2.0051" /><pageBreak edition="P" number="2.0452" /> heṭṭhā vuttatthāyeva. Ayaṃ pana aparo nayo – <bold>natthi dinna</bold>nti ucchedadiṭṭhikattā dānaphalaṃ paṭikkhipati. <bold>Natthi yiṭṭha</bold>nti ettha <bold>yiṭṭha</bold>nti khuddakayañño. <bold>Huta</bold>nti mahāyañño. Dvinnampi phalaṃ paṭikkhipati. <bold>Natthi sukatadukkaṭānaṃ kammānaṃ phalaṃ vipāko</bold>ti dānaphalassa paṭikkhittattā sīlādīnaṃ puññakammānaṃ, pāṇātipātādīnaṃ pāpakammānaṃ phalaṃ paṭikkhipati. <bold>Natthi ayaṃ loko</bold>ti pure katena kammunā. <bold>Natthi paro loko</bold>ti idha katena kammunā. <bold>Natthi mātā, natthi pitā</bold>ti tesu katakammānaṃ phalaṃ paṭikkhipati. <bold>Natthi sattā opapātikā</bold>ti kammahetukaṃ upapattiṃ paṭikkhipati. <bold>Natthi loke samaṇabrāhmaṇā…pe… pavedentī</bold>ti idhalokaparaloke passituṃ abhiññāpaṭilābhāya paṭipadaṃ paṭikkhipati. Idha pāḷiyaṃ pana <bold>natthi dinnanti vatthū</bold>ti natthi dinnanti vuccamānaṃ dānaṃ, tassā diṭṭhiyā vatthūti attho <pageBreak edition="M" number="2.0057" />. <bold>Evaṃvādo micchā</bold>ti evaṃ natthi dinnanti vādo vacanaṃ micchā viparītoti attho.</paragraph>
    <centered line="66">Micchādiṭṭhiniddesavaṇṇanā niṭṭhitā.</centered>
    <title line="67">4. Sakkāyadiṭṭhiniddesavaṇṇanā</title>
    <paragraph line="68" number="137"><bold>Sakkāyadiṭṭhi</bold> pana attānudiṭṭhiyeva, aññattha āgatapariyāyavacanadassanatthaṃ vuttāti veditabbā.</paragraph>
    <centered line="69">Sakkāyadiṭṭhiniddesavaṇṇanā niṭṭhitā.</centered>
    <title line="70">5. Sassatadiṭṭhiniddesavaṇṇanā</title>
    <paragraph line="71" number="138"><bold>Sakkāyavatthukāya sassatadiṭṭhiyā</bold>ti kammadhārayasamāso. <bold>Rūpavantaṃ vā attāna</bold>ntiādīnaṃ pannarasannaṃ vacanānaṃ ante samanupassatīti sambandho kātabbo, pāṭho vā. Aññathā hi na ghaṭīyatīti. Evaṃ ‘‘rūpavantaṃ vā attānaṃ samanupassatī’’ti ekameva dassetvā sesā cuddasa saṃkhittā.</paragraph>
    <centered line="72">Sassatadiṭṭhiniddesavaṇṇanā niṭṭhitā.</centered>
    <title line="73">6. Ucchedadiṭṭhiniddesavaṇṇanā</title>
    <paragraph line="74" number="139"><bold>Sakkāyavatthukāya</bold><pageBreak edition="V" number="2.0052" /><bold>ucchedadiṭṭhiyā</bold> evaṃ ‘‘rūpaṃ attato samanupassatī’’ti ekameva dassetvā sesā catasso saṃkhittā.</paragraph>
    <centered line="75">Ucchedadiṭṭhiniddesavaṇṇanā niṭṭhitā.</centered>
    <title line="76">7. Antaggāhikādiṭṭhiniddesavaṇṇanā</title>
    <paragraph line="77" number="140"><bold>Antaggāhikāya diṭṭhiyā</bold> paṭhamavāre ākārapucchā. Dutiye ākāragahaṇaṃ. Tatiye ākāravissajjanaṃ. Tattha <bold>loko</bold>ti attā. <bold>So anto</bold>ti aññamaññapaṭipakkhesu sassatucchedantesu <pageBreak edition="P" number="2.0453" /> sassataggāhe sassatanto, asassataggāhe ucchedanto. <bold>Parittaṃ okāsa</bold>nti suppamattaṃ vā sarāvamattaṃ vā khuddakaṃ ṭhānaṃ. <bold>Nīlakato pharatī</bold>ti nīlanti ārammaṇaṃ karoti. <bold>Ayaṃ loko</bold>ti attānaṃ sandhāya vuttaṃ. <bold>Parivaṭumo</bold>ti samantato paricchedavā. <bold>Antasaññī</bold>ti antavātisaññī. Anto assa atthīti antoti gahetabbaṃ. <bold>Yaṃ pharatī</bold>ti yaṃ kasiṇarūpaṃ pharati. <bold>Taṃ vatthu ceva loko cā</bold>ti taṃ kasiṇarūpaṃ ārammaṇañceva ālokiyaṭṭhena loko ca. <bold>Yena pharatī</bold>ti yena cittena pharati. <bold>So attā ceva loko cā</bold>ti attānamapekkhitvā pulliṅgaṃ kataṃ, taṃ cittaṃ attā ceva ālokanaṭṭhena loko cāti vuttaṃ hoti. <bold>Antavā</bold>ti anto. <bold>Okāsakato pharatī</bold>ti ālokakasiṇavasena tejokasiṇavasena <pageBreak edition="M" number="2.0058" /> odātakasiṇavasena vā obhāsoti pharati. Nīlādīnaṃ pañcannaṃ pabhassarakasiṇānaṃyeva gahitattā pathavīāpovāyokasiṇavasena attābhiniveso na hotīti gahetabbaṃ.</paragraph>
    <paragraph line="78"><bold>Vipulaṃ okāsa</bold>nti khalamaṇḍalamattādivasena mahantaṃ ṭhānaṃ. <bold>Anantavā</bold>ti vuddhaanantavā. <bold>Apariyanto</bold>ti vuddhaapariyanto. <bold>Anantasaññī</bold>ti anantotisaññī. <bold>Taṃ jīva</bold>nti so jīvo. Liṅgavipallāso kato. <bold>Jīvo</bold>ti ca attā eva. Rūpādīni pañcapi parivaṭumaṭṭhena sarīraṃ. <bold>Jīvaṃ na sarīra</bold>nti attasaṅkhāto jīvo rūpasaṅkhātaṃ sarīraṃ na hoti. Esa nayo vedanādīsu. <bold>Tathāgato</bold>ti satto. Arahanti eke. <bold>Paraṃ maraṇā</bold>ti maraṇato uddhaṃ, paraloketi attho. <bold>Rūpaṃ idheva maraṇadhamma</bold>nti attano pākaṭakkhandhasīsena pañcakkhandhaggahaṇaṃ, taṃ imasmiṃyeva loke nassanapakatikanti attho. Sesakkhandhesupi eseva nayo. <bold>Kāyassa bhedā</bold>ti khandhapañcakasaṅkhātassa kāyassa <pageBreak edition="V" number="2.0053" /> bhedato paraṃ. Iminā vacanena ‘‘paraṃ maraṇā’’ti etassa uddesassa attho vutto. <bold>Hotipī</bold>tiādīsu <bold>hotī</bold>ti mūlapadaṃ. Catūsupi api-saddo samuccayattho. <bold>Tiṭṭhatī</bold>ti sassatattā tiṭṭhati, na cavatīti attho. ‘‘Hotī’’ti padassa vā atthavisesanatthaṃ ‘‘tiṭṭhatī’’ti <pageBreak edition="P" number="2.0454" /> padaṃ vuttanti veditabbaṃ. <bold>Uppajjatī</bold>ti aṇḍajajalābujayonipavesavasena uppajjati nāma, <bold>nibbattatī</bold>ti saṃsedajaopapātikayonipavesavasena nibbattati nāmāti atthayojanā veditabbā. <bold>Ucchijjatī</bold>ti pabandhābhāvavasena. <bold>Vinassatī</bold>ti bhaṅgavasena. <bold>Na hoti paraṃ maraṇā</bold>ti purimapadānaṃ atthavivaraṇaṃ, cutito uddhaṃ na vijjatīti attho. <bold>Hoti ca na ca hotī</bold>ti ekaccasassatikānaṃ diṭṭhi, ekena pariyāyena hoti, ekena pariyāyena na hotīti attho. Jīvabhāvena hoti, pubbajīvassa abhāvena na hotīti vuttaṃ hoti. <bold>Neva hoti na na hotī</bold>ti amarāvikkhepikānaṃ diṭṭhi, hotīti ca neva hoti, na hotīti ca na hotīti attho. Anuvādabhayā musāvādabhayā ca mandattā momūhattā ca pubbavuttanayassa paṭikkhepamattaṃ karoti. <bold>Imehi paññāsāya ākārehī</bold>ti yathāvuttānaṃ dasannaṃ pañcakānaṃ vasena paññāsāya ākārehīti.</paragraph>
    <centered line="79">Antaggāhikādiṭṭhiniddesavaṇṇanā niṭṭhitā.</centered>
    <title line="80">8. Pubbantānudiṭṭhiniddesavaṇṇanā</title>
    <paragraph line="81" number="141"> Pubbantāparantānudiṭṭhīsu <pageBreak edition="M" number="2.0059" /> sassataṃ vadantīti <bold>sassatavādā</bold>. Atha vā vadanti etenāti vādo, diṭṭhigatassetaṃ adhivacanaṃ. Sassatanti vādopi sassatayogena sassato, sassato vādo etesanti sassatavādā. Tathā ekaccaṃ sassatanti vādo ekaccasassato, so etesaṃ atthīti <bold>ekaccasassatikā</bold>. Tathā antavā, anantavā, antavā ca anantavā ca, nevantavā nānantavāti pavatto vādo antānanto, so etesaṃ atthīti <bold>antānantikā</bold>. Na maratīti amarā. Kā sā? ‘‘Evampi me no’’tiādinā (dī. ni. 1.62-63) nayena pariyantarahitassa diṭṭhigatikassa diṭṭhi ceva vācā ca. Vividho khepo vikkhepo, amarāya diṭṭhiyā, vācāya vā vikkhepo amarāvikkhepo, so etesaṃ atthīti <bold>amarāvikkhepikā</bold>. Aparo nayo – amarā nāma macchajāti <pageBreak edition="P" number="2.0455" />, sā ummujjananimujjanādivasena udake sandhāvamānā gahetuṃ na sakkā hoti, evamevaṃ ayampi vādo ito cito ca sandhāvati, gāhaṃ na upagacchatīti amarāvikkhepoti vuccati, so etesaṃ atthīti amarāvikkhepikā. <bold>Adhiccasamuppanno</bold>ti <pageBreak edition="V" number="2.0054" /> akāraṇasamuppanno attā ca loko cāti dassanaṃ adhiccasamuppannaṃ, taṃ etesaṃ atthīti <bold>adhiccasamuppannikā</bold>.</paragraph>
    <centered line="82">Pubbantānudiṭṭhiniddesavaṇṇanā niṭṭhitā.</centered>
    <title line="83">9. Aparantānudiṭṭhiniddesavaṇṇanā</title>
    <paragraph line="84" number="142"> Saññiṃ vadantīti <bold>saññīvādā</bold>. Asaññiṃ vadantīti <bold>asaññīvādā</bold>. Nevasaññīnāsaññiṃ vadantīti <bold>nevasaññīnāsaññīvādā</bold>. Atha vā saññīti pavatto vādo saññīvādo, so yesaṃ atthīti te saññīvādā, tathā asaññīvādā, nevasaññīnāsaññīvādā ca. Ucchedaṃ vadantīti <bold>ucchedavādā. Diṭṭhadhammo</bold>ti paccakkhadhammo, tattha tattha paṭiladdhaattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamoti attho, taṃ vadantīti <bold>diṭṭhadhammanibbānavādā</bold>. Imasmiṃ panatthe vitthāriyamāne sāṭṭhakathaṃ sakalaṃ brahmajālasuttaṃ vattabbaṃ hoti. Evañca sati atipapañco hotīti na vitthārito. Tadatthikehi taṃ apekkhitvā gahetabbo.</paragraph>
    <centered line="85">Aparantānudiṭṭhiniddesavaṇṇanā niṭṭhitā.</centered>
    <title line="86">10-12. Saññojanikādidiṭṭhiniddesavaṇṇanā</title>
    <paragraph line="87" number="143"> Yasmā <pageBreak edition="M" number="2.0060" /> saññojanikā diṭṭhi sabbadiṭṭhisādhāraṇā, tasmā tassā sabbadiṭṭhisaññojanattā sabbadiṭṭhisādhāraṇo attho niddiṭṭho. So heṭṭhā vuttadiṭṭhipariyuṭṭhānāneva.</paragraph>
    <paragraph line="88" number="144"> Mānavinibandhadiṭṭhīsu <bold>cakkhu ahanti abhinivesaparāmāso</bold>ti mānapubbako abhinivesaparāmāso. Na hi diṭṭhi mānasampayuttā hoti. Teneva ca mānavinibandhāti vuttaṃ, mānapaṭibandhā mānamūlakāti attho.</paragraph>
    <paragraph line="89" number="145"><bold>Cakkhu mamanti abhinivesaparāmāso</bold>ti etthāpi eseva nayo. Ettha pana ‘‘mamā’’ti vattabbe ‘‘mama’’nti anunāsikāgamo veditabbo. ‘‘Aha’’nti mānavinibandhāya <pageBreak edition="P" number="2.0456" /><pageBreak edition="V" number="2.0055" /> rūpādīnipi ajjhattikāneva. Na hi kasiṇarūpaṃ vinā bāhirāni ‘‘aha’’nti gaṇhāti. ‘‘Mama’’nti mānavinibandhāya pana bāhirānipi labbhanti. Bāhirānipi hi ‘‘mama’’nti gaṇhāti. Yasmā pana dukkhā vedanā aniṭṭhattā mānavatthu na hoti, tasmā cha vedanā tāsaṃ mūlapaccayā cha phassā ca na gahitā. Saññādayo pana idha pacchinnattā na gahitāti veditabbā.</paragraph>
    <centered line="90">Saṃyojanikādidiṭṭhiniddesavaṇṇanā niṭṭhitā.</centered>
    <title line="91">13. Attavādapaṭisaṃyuttadiṭṭhiniddesavaṇṇanā</title>
    <paragraph line="92" number="146"><bold>Attavādapaṭisaṃyuttā diṭṭhi</bold> attānudiṭṭhiyeva. Attāti vādena paṭisaṃyuttattā puna evaṃ vuttā.</paragraph>
    <centered line="93">Attavādapaṭisaṃyuttadiṭṭhiniddesavaṇṇanā niṭṭhitā.</centered>
    <title line="94">14. Lokavādapaṭisaṃyuttadiṭṭhiniddesavaṇṇanā</title>
    <paragraph line="95" number="147"><bold>Attā ca loko cā</bold>ti so eva attā ca ālokanaṭṭhena loko cāti attho. <bold>Sassato</bold>ti sassatavādānaṃ diṭṭhi. <bold>Asassato</bold>ti ucchedavādānaṃ. <bold>Sassato ca asassato cā</bold>ti ekaccasassatikānaṃ. <bold>Neva sassato nāsassato</bold>ti amarāvikkhepikānaṃ. <bold>Antavā</bold>ti parittakasiṇalābhīnaṃ takkikānañca nigaṇṭhājīvikānañca. Atha vā ucchedavādino ‘‘satto jātiyā pubbantavā, maraṇena aparantavā’’ti vadanti. Adhiccasamuppannikā ‘‘satto jātiyā pubbantavā’’ti vadanti. <bold>Anantavā</bold>ti appamāṇakasiṇalābhīnaṃ. Sassatavādino pana ‘‘pubbantāparantā natthi, tena anantavā’’ti vadanti. Adhiccasamuppannikā ‘‘aparantena anantavā’’ti vadanti.</paragraph>
    <paragraph line="96"><bold>Antavā</bold><pageBreak edition="M" number="2.0061" /><bold>ca anantavā cā</bold>ti uddhamadho avaḍḍhitvā tiriyaṃ vaḍḍhitakasiṇānaṃ. <bold>Neva antavā na anantavā</bold>ti amarāvikkhepikānaṃ.</paragraph>
    <centered line="97">Lokavādapaṭisaṃyuttadiṭṭhiniddesavaṇṇanā niṭṭhitā.</centered>
    <title line="98">15-16. Bhavavibhavadiṭṭhiniddesavaṇṇanā</title>
    <paragraph line="99" number="148"> Bhavavibhavadiṭṭhīnaṃ <pageBreak edition="V" number="2.0056" /> yathāvuttadiṭṭhito visuṃ abhinivesābhāvato visuṃ niddesaṃ akatvā yathāvuttadiṭṭhīnaṃyeva vasena ‘‘olīyanaṃ atidhāvana’’nti ekekaṃ ākāraṃ niddisituṃ pucchaṃ akatvā ca <bold>olīyanābhiniveso bhavadiṭṭhi, atidhāvanābhiniveso vibhavadiṭṭhī</bold>ti āha. Tattha ‘‘bhavanirodhāya dhamme desiyamāne cittaṃ na pakkhandatī’’ti (itivu. 49) vuttaolīyanābhiniveso, sassatasaññāya nibbānato saṅkocanābhinivesoti attho. ‘‘Bhaveneva kho paneke aṭṭīyamānā harāyamānā <pageBreak edition="P" number="2.0457" /> jigucchamānā vibhavaṃ abhinandantī’’ti vuttaatidhāvanābhiniveso, ucchedasaññāya nirodhagāminipaṭipadātikkamanābhinivesoti attho.</paragraph>
    <paragraph line="100">Idāni tāva bhavavibhavadiṭṭhiyo sabbadiṭṭhīsu yojetvā dassetuṃ <bold>assādadiṭṭhiyā</bold>tiādimāha. Tattha yasmā assādadiṭṭhikā sassataṃ vā ucchedaṃ vā nissāya ‘‘natthi kāmesu doso’’ti gaṇhanti, tasmā pañcatiṃsākārāpi assādadiṭṭhiyo <bold>siyā bhavadiṭṭhiyo, siyā vibhavadiṭṭhiyo</bold>ti vuttā. Tattha yasmā ekekāpi diṭṭhiyo sassataggāhavasena bhavadiṭṭhiyo bhaveyyuṃ, ucchedaggāhavasena vibhavadiṭṭhiyo bhaveyyunti attho. Attānudiṭṭhiyā rūpaṃ attato samanupassati, vedanaṃ… saññaṃ… saṅkhāre… viññāṇaṃ attato samanupassatīti pañcasu rūpādito attano anaññattā tesu ucchinnesu attā ucchinnoti gahaṇato <bold>pañca vibhavadiṭṭhiyo</bold>ti vuttaṃ. Sesesu pañcadasasu ṭhānesu rūpādito attano aññattā tesu ucchinnesupi ‘‘attā sassatoti gahaṇato <bold>pannarasa bhavadiṭṭhiyo</bold>ti vuttaṃ.</paragraph>
    <paragraph line="101">Micchādiṭṭhiyā ‘‘sabbāva tā vibhavadiṭṭhiyo’’ti ucchedavasena pavattattā antavānantavādiṭṭhīsu parittārammaṇaappamāṇārammaṇajhānalābhino dibbacakkhunā rūpadhātuyā cavitvā satte aññattha upapanne passitvā bhavadiṭṭhiṃ apassitvā vibhavadiṭṭhiṃ gaṇhanti. Tasmā tattha <bold>siyā bhavadiṭṭhiyo, siyā</bold><bold>vibhavadiṭṭhiyo</bold>ti <pageBreak edition="M" number="2.0062" /> vuttaṃ. <bold>Hoti ca na ca hotī</bold>ti ettha <bold>hoti cā</bold>ti bhavadiṭṭhi, <bold>na ca hotī</bold>ti vibhavadiṭṭhi. <bold>Neva hoti na na hotī</bold>ti ettha <bold>neva hotī</bold>ti vibhavadiṭṭhi, <bold>na na hotī</bold>ti bhavadiṭṭhi. Tasmā tattha ‘‘siyā’’ti vuttaṃ.</paragraph>
    <paragraph line="102">Pubbantānudiṭṭhiyā ekaccasassatikā sassatañca paññapenti, asassatañca paññapenti. Tasmā sā bhavadiṭṭhi ca vibhavadiṭṭhi ca hoti. Cattāro antānantikā antānantaṃ attānaṃ paññapenti <pageBreak edition="V" number="2.0057" />. Tasmā sā attānudiṭṭhisadisā bhavadiṭṭhi ca vibhavadiṭṭhi ca. Cattāro amarāvikkhepikā bhavadiṭṭhiṃ vā vibhavadiṭṭhiṃ vā nissāya vācāvikkhepaṃ āpajjanti, avasesā pana bhavadiṭṭhiyova. Tasmā te te sandhāya <pageBreak edition="P" number="2.0458" /> ‘‘siyā’’ti vuttaṃ. Aparantānudiṭṭhiyā satta ucchedavādā vibhavadiṭṭhiyo, avasesā bhavadiṭṭhiyo. Tasmā te te sandhāya ‘‘siyā’’ti vuttaṃ. Saññojanikadiṭṭhiyā sabbadiṭṭhīnaṃ vasena ‘‘siyā’’ti vuttaṃ. Ahanti mānavinibandhāya diṭṭhiyā cakkhādīnaṃ ahanti gahitattā tesaṃ vināse attā vinaṭṭho hotīti <bold>sabbāva tā vibhavadiṭṭhiyo</bold>ti vuttaṃ. Attānudiṭṭhiyo viya mamanti mānavinibandhāya diṭṭhiyā cakkhādito attano aññattā tesaṃ vināsepi attā na vinassatīti <bold>sabbāva tā bhavadiṭṭhiyo</bold>ti vuttaṃ. Lokavādapaṭisaṃyuttāya diṭṭhiyā ‘‘sassato attā ca loko cā’’tiādinā (paṭi. ma. 1.147) nayena vuttattā bhavavibhavadiṭṭhi pākaṭāyeva. Ettāvatā assādadiṭṭhādikā vibhavadiṭṭhipariyosānā soḷasa diṭṭhiyo tīṇisatañca diṭṭhābhinivesā niddiṭṭhā honti. Attānudiṭṭhi ca sakkāyadiṭṭhi ca attavādapaṭisaññuttā diṭṭhi ca atthato ekā pariyāyena tividhā vuttā. Saññojanikā pana diṭṭhi avatthābhedena sabbāpi diṭṭhiyo honti.</paragraph>
    <paragraph line="103">Idāni <bold>sabbāva tā diṭṭhiyo assādadiṭṭhiyo</bold>tiādi aññena pariyāyena yathāyogaṃ diṭṭhisaṃsandanā. Tattha <bold>sabbāva tā diṭṭhiyo</bold>ti yathāvuttā anavasesā diṭṭhiyo. Diṭṭhirāgarattattā taṇhāssādanissitattā ca <bold>assādadiṭṭhiyo,</bold> attasinehānugatattā <bold>attānudiṭṭhiyo,</bold> viparītadassanattā <bold>micchādiṭṭhiyo,</bold> khandhavatthukattā <bold>sakkāyadiṭṭhiyo,</bold> ekekassa antassa gahitattā <bold>antaggāhikā diṭṭhiyo,</bold> anatthasaṃyojanikattā <bold>saññojanikā diṭṭhiyo,</bold> attavādena yuttattā <bold>attavādapaṭisaṃyuttā</bold><pageBreak edition="M" number="2.0063" /><bold>diṭṭhiyo</bold>ti imā satta diṭṭhiyo sabbadiṭṭhisaṅgāhikā, sesā pana nava diṭṭhiyo na sabbadiṭṭhisaṅgāhikā.</paragraph>
    <paragraph line="104">Idāni vitthārato vuttā sabbāva tā diṭṭhiyo dvīsuyeva diṭṭhīsu saṅkhipitvā sattānaṃ diṭṭhidvayanissayaṃ dassento <bold>bhavañca diṭṭhi</bold>ntigāthamāha. Sabbāpi hi tā diṭṭhiyo bhavadiṭṭhī <pageBreak edition="P" number="2.0459" /> vā honti vibhavadiṭṭhī vā. <bold>Bhavañca diṭṭhiṃ vibhavañca diṭṭhi</bold>nti ettha pana ca-saddo diṭṭhimeva samuccinoti, na nissayaṃ. Na hi eko bhavavibhavadiṭṭhidvayaṃ nissayati. Yathāha – ‘‘iti bhavadiṭṭhisannissitā vā sattā honti vibhavadiṭṭhisannissitā vā’’ti (paṭi. ma. 1.113). <bold>Takkikā</bold>ti takkena vadantīti takkikā. Te hi diṭṭhigatikā sabhāvapaṭivedhapaññāya abhāvā kevalaṃ takkena vattanti. Yepi ca jhānalābhino abhiññālābhino vā diṭṭhiṃ gaṇhanti, tepi takketvā gahaṇato takkikā eva. <bold>Nissitāse</bold>ti nissitāti attho. Ekameva padaṃ, ‘‘se’’ti <pageBreak edition="V" number="2.0058" /> nipātamattaṃ vā. <bold>Tesaṃ nirodhamhi na hatthi ñāṇa</bold>nti diṭṭhinissayassa kāraṇavacanametaṃ. Sakkāyadiṭṭhinirodhe nibbāne yasmā tesaṃ ñāṇaṃ natthi, tasmā etaṃ diṭṭhidvayaṃ nissitāti attho. ‘‘Na hi atthi ñāṇa’’nti ettha hi-kāro kāraṇopadese nipāto. <bold>Yatthāyaṃ loko viparītasaññī</bold>ti yattha sukhe nirodhamhi ayaṃ sadevako loko ‘‘dukkha’’miti viparītasaññī hoti, tasmiṃ nirodhamhi na hatthi ñāṇanti sambandho. Dukkhamiti viparītasaññitāya idaṃ suttaṃ –</paragraph>
    <gatha1 line="105">‘‘Rūpā saddā rasā gandhā, phassā dhammā ca kevalā;</gatha1>
    <gathalast line="106">Iṭṭhā kantā manāpā ca, yāvatatthīti vuccati.</gathalast>
    <gatha1 line="107">‘‘Sadevakassa lokassa, ete vo sukhasammatā;</gatha1>
    <gathalast line="108">Yattha cete nirujjhanti, taṃ nesaṃ dukkhasammataṃ.</gathalast>
    <gatha1 line="109">‘‘Sukhanti diṭṭhamariyehi, sakkāyassuparodhanaṃ;</gatha1>
    <gathalast line="110">Paccanīkamidaṃ hoti, sabbalokena passataṃ.</gathalast>
    <gatha1 line="111">‘‘Yaṃ <pageBreak edition="P" number="2.0460" /> pare sukhato āhu, tadariyā āhu dukkhato;</gatha1>
    <gathalast line="112">Yaṃ pare dukkhato āhu, tadariyā sukhato vidū.</gathalast>
    <gatha1 line="113">‘‘Passa dhammaṃ durājānaṃ, sampamūḷhetthaviddasu;</gatha1>
    <gathalast line="114">Nivutānaṃ tamo hoti, andhakāro apassataṃ.</gathalast>
    <gatha1 line="115">‘‘Satañca <pageBreak edition="M" number="2.0064" /> vivaṭaṃ hoti, āloko passatāmiva;</gatha1>
    <gathalast line="116">Santike na vijānanti, magā dhammassakovidā.</gathalast>
    <gatha1 line="117">‘‘Bhavarāgaparetehi, bhavasotānusāribhi;</gatha1>
    <gathalast line="118">Māradheyyānupannehi, nāyaṃ dhammo susambudho.</gathalast>
    <gatha1 line="119">‘‘Ko <pageBreak edition="V" number="2.0059" /> nu aññatra ariyebhi, padaṃ sambuddhumarahati;</gatha1>
    <gathalast line="120">Yaṃ padaṃ sammadaññāya, parinibbanti anāsavā’’ti. (su. ni. 764-771);</gathalast>
    <paragraph line="121" number="149"> Idāni sabbāsaṃ diṭṭhīnaṃ diṭṭhidvayabhāvaṃ diṭṭhisamugghātakañca sammādiṭṭhiṃ suttato dassetukāmo, <bold>dvīhi bhikkhave</bold>ti suttaṃ āhari. Tattha <bold>devā</bold>ti brahmānopi vuccanti. <bold>Olīyantī</bold>ti saṅkucanti. <bold>Atidhāvantī</bold>ti atikkamitvā gacchanti. <bold>Cakkhumanto</bold>ti paññavanto. Ca-saddo atirekattho. <bold>Bhavārāmā</bold>ti bhavo ārāmo abhiramaṭṭhānaṃ etesanti bhavārāmā. <bold>Bhavaratā</bold>ti bhave abhiratā. <bold>Bhavasammuditā</bold>ti bhavena santuṭṭhā. <bold>Desiyamāne</bold>ti tathāgatena vā tathāgatasāvakena vā desiyamāne. <bold>Na pakkhandatī</bold>ti dhammadesanaṃ vā bhavanirodhaṃ vā na pavisati. <bold>Na pasīdatī</bold>ti tattha pasādaṃ na pāpuṇāti. <bold>Na santiṭṭhatī</bold>ti <pageBreak edition="P" number="2.0461" /> tattha na patiṭṭhāti. <bold>Nādhimuccatī</bold>ti tattha ghanabhāvaṃ na pāpuṇāti. Ettāvatā sassatadiṭṭhi vuttā.</paragraph>
    <paragraph line="122"><bold>Aṭṭīyamānā</bold>ti dukkhaṃ pāpuṇamānā. <bold>Harāyamānā</bold>ti lajjaṃ pāpuṇamānā. <bold>Jigucchamānā</bold>ti jigucchaṃ pāpuṇamānā. <bold>Vibhavaṃ abhinandantī</bold>ti ucchedaṃ paṭicca tussanti, ucchedaṃ patthayantīti vā attho. <bold>Kirā</bold>ti anussavanatthe nipāto. <bold>Bho</bold>ti ālapanametaṃ. <bold>Santa</bold>nti nibbutaṃ. <bold>Paṇīta</bold>nti dukkhābhāvato paṇītaṃ, padhānabhāvaṃ nītanti vā paṇītaṃ. <bold>Yāthāva</bold>nti yathāsabhāvaṃ. Ettāvatā ucchedadiṭṭhi vuttā.</paragraph>
    <paragraph line="123"><bold>Idhā</bold>ti imasmiṃ sāsane. <bold>Bhūta</bold>nti hetuto sañjātaṃ khandhapañcakasaṅkhātaṃ dukkhaṃ. <bold>Bhūtato passatī</bold>ti idaṃ bhūtaṃ dukkhanti passati. <bold>Nibbidāyā</bold>ti vipassanatthāya. <bold>Virāgāyā</bold>ti ariyamaggatthāya. <bold>Nirodhāyā</bold>ti nibbānatthāya. <bold>Paṭipanno hotī</bold>ti tadanurūpaṃ paṭipadaṃ paṭipanno hoti. <bold>Evaṃ passantī</bold>ti iminā pakārena pubbabhāge lokiyañāṇena, paṭivedhakāle lokuttarañāṇena passanti. Ettāvatā sammādiṭṭhi vuttā.</paragraph>
    <paragraph line="124">Idāni <pageBreak edition="M" number="2.0065" /> dvīhi gāthāhi tassā sammādiṭṭhiyā ānisaṃsaṃ dasseti. Tattha <bold>yo bhūtaṃ bhūtato disvā</bold>ti dukkhaṃ pariññābhisamayena abhisametvāti attho. <bold>Bhūtassa ca atikkama</bold>nti nirodhaṃ sacchikiriyābhisamayena abhisametvāti attho. <bold>Yathābhūtedhimuccatī</bold>ti maggabhāvanābhisamayavasena yathāsabhāve nirodhe ‘‘etaṃ santaṃ, etaṃ paṇīta’’nti adhimuccati. <bold>Bhavataṇhā parikkhayā</bold>ti samudayassa pahānenāti attho. Asatipi cettha saccānaṃ nānābhisamayatte ‘‘disvā’’ti pubbakālikavacanaṃ <pageBreak edition="V" number="2.0060" /> saddhiṃ pubbabhāgapaṭipadāya vohāravasena vuttanti veditabbaṃ. Na hi pubbaṃ passitvā pacchā adhimuccati. Catusaccābhisamayo samānakālameva hoti. Samānakālepi vā pubbakālikāni padāni bhavantīti na doso. <bold>Sa</bold><pageBreak edition="P" number="2.0462" /><bold>ve</bold>ti ekaṃsena so arahaṃ. <bold>Bhūtapariññāto</bold>ti dukkhaṃ pariññātavā. <bold>Vītataṇho</bold>ti vigatataṇho. <bold>Bhavābhave</bold>ti khuddake ca mahante ca bhave. Vuddhiatthepi hi a-kārassa sambhavato <bold>abhavo</bold>ti mahābhavo. So pana khuddakamahantabhāvo upādāyupādāya veditabbo. Atha vā <bold>bhave</bold>ti sassate. <bold>Abhave</bold>ti ucchede. Tadubhayepi diṭṭhirāgābhāvena vītataṇho. <bold>Bhūtassa vibhavā</bold>ti vaṭṭadukkhassa samucchedā. <bold>Nāgacchati punabbhava</bold>nti arahato parinibbānaṃ vuttaṃ.</paragraph>
    <paragraph line="125" number="150"><bold>Tayo puggalā</bold>tiādi micchādiṭṭhikagarahaṇatthaṃ sammādiṭṭhikapasaṃsanatthaṃ vuttaṃ. Tattha virūpabhāvaṃ pannā gatā diṭṭhi etesanti <bold>vipannadiṭṭhī</bold>. Sundarabhāvaṃ pannā gatā diṭṭhi etesanti <bold>sampannadiṭṭhī. Titthiyo</bold>ti titthaṃ vuccati diṭṭhi, taṃ paṭipannattā titthe sādhu, titthaṃ yassa atthīti vā titthiyo. Ito bahiddhā pabbajjūpagato. <bold>Titthiyasāvako</bold>ti tesaṃ diṭṭhānugatimāpanno gahaṭṭho. <bold>Yo ca micchādiṭṭhiko</bold>ti tadubhayabhāvaṃ anupagantvā yāya kāyaci diṭṭhiyā micchādiṭṭhiko.</paragraph>
    <paragraph line="126"><bold>Tathāgato</bold>ti sammāsambuddho. Paccekabuddhopi ettheva saṅgahito. <bold>Tathāgatasāvako</bold>ti maggappatto phalappatto ca. <bold>Yo ca sammādiṭṭhiko</bold>ti tadubhayavinimutto lokiyasammādiṭṭhiyā sammādiṭṭhiko.</paragraph>
    <paragraph line="127">Gāthāsu <bold>kodhano</bold>ti yo abhiṇhaṃ kujjhati, so. <bold>Upanāhī</bold>ti tameva kodhaṃ vaḍḍhetvā upanandhanasīlo. <bold>Pāpamakkhī</bold>ti lāmakabhūtamakkhavā. <bold>Māyāvī</bold>ti katapāpapaṭicchādanavā. <bold>Vasalo</bold>ti hīnajacco. <bold>Visuddho</bold>ti ñāṇadassanavisuddhiyā <pageBreak edition="M" number="2.0066" /> visuddho. <bold>Suddhataṃ gato</bold>ti maggaphalasaṅkhātaṃ suddhabhāvaṃ gato. <bold>Medhāvī</bold>ti paññavā. Imāya gāthāya lokuttarasammādiṭṭhisampanno eva thomito.</paragraph>
    <paragraph line="128"><bold>Vipannadiṭṭhiyo sampannadiṭṭhiyo</bold>ti puggalavohāraṃ pahāya dhammameva garahanto thomento ca āha. <bold>Etaṃ mamā</bold>ti taṇhāmaññanavasena diṭṭhi. <bold>Esohamasmī</bold>ti mānamaññanamūlikā <pageBreak edition="P" number="2.0463" /> diṭṭhi. <bold>Eso me attā</bold>ti diṭṭhimaññanameva.</paragraph>
    <paragraph line="129"><bold>Etaṃ</bold><pageBreak edition="V" number="2.0061" /><bold>mamāti kā diṭṭhī</bold>tiādīhi tissannaṃ vipannadiṭṭhīnaṃ vibhāgañca gaṇanañca kālasaṅgahañca pucchitvā vissajjanaṃ kataṃ. Tattha <bold>kā diṭṭhī</bold>ti anekāsu diṭṭhīsu katamā diṭṭhīti attho. <bold>Katamantānuggahitā</bold>ti pubbantāparantasaṅkhātakāladvaye katamena kālena anuggahitā, anubaddhāti attho. Yasmā ‘‘etaṃ mamā’’ti parāmasanto ‘‘etaṃ mama ahosi, evaṃ mama ahosi, ettakaṃ mama ahosī’’ti atītaṃ vatthuṃ apadisitvā parāmasati, tasmā <bold>pubbantānudiṭṭhi</bold> hoti. <bold>Pubbantānuggahitā</bold> ca tā diṭṭhiyo honti. Yasmā ‘‘esohamasmī’’ti parāmasanto ‘‘imināhaṃ sīlena vā vatena vā tapena vā brahmacariyena vā esosmi visujjhissāmī’’ti anāgataphalaṃ upādāya parāmasati, tasmā <bold>aparantānudiṭṭhi</bold> hoti. <bold>Aparantānuggahitā</bold> ca tā diṭṭhiyo honti. Yasmā ‘‘eso me attā’’ti parāmasanto atītānāgataṃ upādinnasantatiṃ upādāya ‘‘eso me attā’’ti parāmasati, sakkāyadiṭṭhivasena ca parāmasati, tasmā sakkāyadiṭṭhi hoti. <bold>Pubbantāparantānuggahitā</bold> ca tā diṭṭhiyo honti. Yasmā pana sakkāyadiṭṭhippamukhāyeva dvāsaṭṭhi diṭṭhiyo honti, sakkāyadiṭṭhisamugghāteneva ca dvāsaṭṭhi diṭṭhiyo samugghātaṃ gacchanti, tasmā <bold>sakkāyadiṭṭhippamukhena dvāsaṭṭhi diṭṭhigatānī</bold>ti vuttā, sakkāyadiṭṭhippamukhena sakkāyadiṭṭhidvārena dvāsaṭṭhi diṭṭhigatāni hontīti attho. Sakkāyadiṭṭhippamukhānīti pāṭho sundarataro. Sakkāyadiṭṭhi pamukhā ādi etesanti sakkāyadiṭṭhippamukhāni. Kāni tāni? Dvāsaṭṭhi diṭṭhigatāni.</paragraph>
    <paragraph line="130">‘‘Kā diṭṭhī’’ti pucchāya vīsativatthukā attānudiṭṭhi, vīsativatthukā sakkāyadiṭṭhīti vissajjanaṃ. ‘‘Kati diṭṭhiyo’’ti pucchāya <pageBreak edition="P" number="2.0464" /> sakkāyadiṭṭhippamukhāni dvāsaṭṭhi diṭṭhigatānīti vissajjanaṃ. Sāyeva pana sakkāyadiṭṭhi ‘‘eso me attā’’ti <pageBreak edition="M" number="2.0067" /> vacanasāmaññena attānudiṭṭhīti vuttā. Tassā vuttāya attavādapaṭisaññuttā diṭṭhipi vuttāyeva hoti.</paragraph>
    <paragraph line="131" number="151"><bold>Ye keci, bhikkhave</bold>tiādisuttāharaṇaṃ sampannadiṭṭhipuggalasambandhena sampannadiṭṭhipuggalavibhāgadassanatthaṃ kataṃ. Tattha <bold>niṭṭhaṃ gatā</bold>ti maggañāṇavasena sammāsambuddho bhagavāti nicchayaṃ gatā, nibbematikāti attho. Niṭṭhāgatāti pāṭho samāsapadaṃ hoti, attho pana soyeva. <bold>Diṭṭhisampannā</bold>ti diṭṭhiyā sundarabhāvaṃ gatā. <bold>Idha niṭṭhā</bold>ti imissā kāmadhātuyā parinibbānaṃ. <bold>Idha vihāya niṭṭhā</bold>ti imaṃ kāmabhavaṃ vijahitvā suddhāvāsabrahmaloke parinibbānaṃ. <bold>Sattakkhattuparamassā</bold>ti sattakkhattuṃparamā sattavāraparamā bhavūpapatti attabhāvaggahaṇaṃ assa, tato paraṃ aṭṭhamaṃ bhavaṃ nādiyatīti sattakkhattuparamo. Tassa sattakkhattuparamassa sotāpannassa. <bold>Kolaṃkolassā</bold>ti kulato kulaṃ gacchatīti kolaṃkolo. Sotāpattiphalasacchikiriyato hi paṭṭhāya nīce <pageBreak edition="V" number="2.0062" /> kule upapatti nāma natthi, mahābhogakulesuyeva nibbattatīti attho. Tassa kolaṃkolassa sotāpannassa. <bold>Ekabījissā</bold>ti khandhabījaṃ nāma kathitaṃ. Yassa hi sotāpannassa ekaṃyeva khandhabījaṃ atthi, ekaṃ attabhāvaggahaṇaṃ, so ekabījī nāma. Tassa ekabījissa sotāpannassa. Bhagavatā gahitanāmavasenevetāni etesaṃ nāmāni. Ettakañhi ṭhānaṃ gato sattakkhattuparamo nāma hoti, ettakaṃ kolaṃkolo, ettakaṃ ekabījīti bhagavatā etesaṃ nāmaṃ gahitaṃ. Bhagavā hi ‘‘ayaṃ ettakaṃ ṭhānaṃ gamissati, ayaṃ ettakaṃ ṭhānaṃ gamissatī’’ti ñatvā tesaṃ tāni tāni nāmāni aggahesi. Mudupañño hi sotāpanno satta bhave nibbattento sattakkhattuparamo nāma, majjhimapañño paraṃ chaṭṭhaṃ bhavaṃ nibbattento kolaṃkolo nāma <pageBreak edition="P" number="2.0465" />, tikkhapañño ekaṃ bhavaṃ nibbattento ekabījī nāma. Taṃ panetaṃ tesaṃ mudumajjhimatikkhapaññataṃ pubbahetu niyameti. Ime tayopi sotāpannā kāmabhavavasena vuttā, rūpārūpabhave pana bahukāpi paṭisandhiyo gaṇhanti. <bold>Sakadāgāmissā</bold>ti paṭisandhivasena sakiṃ kāmabhavaṃ āgacchatīti sakadāgāmī. Tassa sakadāgāmissa. <bold>Diṭṭheva dhamme arahā</bold>ti imasmiṃyeva attabhāve arahā. Arahantipi pāṭho. <bold>Idha niṭṭhā</bold>ti kāmabhavaṃ <pageBreak edition="M" number="2.0068" /> saṃsaranteyeva sandhāya vuttaṃ. Rūpārūpabhave uppannā pana ariyā kāmabhave na uppajjanti, tattheva parinibbāyanti.</paragraph>
    <paragraph line="132"><bold>Antarāparinibbāyissā</bold>ti āyuvemajjhassa antarāyeva kilesaparinibbānena parinibbāyanato antarāparinibbāyī. So pana uppannasamanantarā parinibbāyī, āyuvemajjhaṃ appatvā parinibbāyī, āyuvemajjhaṃ patvā parinibbāyīti tividho hoti. Tassa antarāparinibbāyissa anāgāmino. <bold>Upahaccaparinibbāyissā</bold>ti āyuvemajjhaṃ atikkamitvā vā kālakiriyaṃ upagantvā vā kilesaparinibbānena parinibbāyantassa anāgāmino. <bold>Asaṅkhāraparinibbāyissā</bold>ti asaṅkhārena appayogena adhimattappayogaṃ akatvāva kilesaparinibbānena parinibbāyanadhammassa anāgāmino. <bold>Sasaṅkhāraparinibbāyissā</bold>ti sasaṅkhārena dukkhena kasirena adhimattappayogaṃ katvāva kilesaparinibbānena parinibbāyanadhammassa anāgāmino. <bold>Uddhaṃsotassa akaniṭṭhagāmino</bold>ti uddhaṃvāhibhāvena uddhamassa taṇhāsotaṃ vaṭṭasotaṃ vāti uddhaṃsoto, uddhaṃ vā gantvā paṭilabhitabbato uddhamassa maggasotanti uddhaṃsoto, akaniṭṭhaṃ gacchatīti akaniṭṭhagāmī. Tassa uddhaṃsotassa akaniṭṭhagāmino anāgāmissa. Ayaṃ pana anāgāmī catuppabhedo – yo avihato paṭṭhāya cattāro brahmaloke sodhetvā akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī nāma. Yo heṭṭhā tayo brahmaloke sodhetvā sudassībrahmaloke ṭhatvā parinibbāyati, ayaṃ uddhaṃsoto na akaniṭṭhagāmī nāma. Yo ito akaniṭṭhameva gantvā parinibbāyati, ayaṃ na uddhaṃsoto akaniṭṭhagāmī nāma. Yo heṭṭhā catūsu <pageBreak edition="V" number="2.0063" /> brahmalokesu tattha <pageBreak edition="P" number="2.0466" /> tattheva parinibbāyati, ayaṃ na uddhaṃsoto na akaniṭṭhagāmī nāmāti. Ime pañca anāgāmino suddhāvāsaṃ gahetvā vuttā. Anāgāmino pana rūparāgārūparāgānaṃ appahīnattā ākaṅkhamānā sesarūpārūpabhavesupi nibbattanti. Suddhāvāse nibbattā pana aññattha na nibbattanti. <bold>Aveccappasannā</bold>ti ariyamaggavasena jānitvā bujjhitvā acalappasādena pasannā. <bold>Sotāpannā</bold>ti ariyamaggasotaṃ āpannā. Iminā sabbepi ariyaphalaṭṭhā puggalā gahitāti.</paragraph>
    <centered line="133">Bhavavibhavadiṭṭhiniddesavaṇṇanā niṭṭhitā.</centered>
    <centered line="134">Saddhammappakāsiniyā paṭisambhidāmaggaṭṭhakathāya</centered>
    <centered line="135">Diṭṭhikathāvaṇṇanā niṭṭhitā.</centered>
  </content>
</document>