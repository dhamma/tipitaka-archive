<?xml version="1.0"?>
<document>
<metadata>
<normativeSource>http://tipitaka.org/romn/cscd/s0517a.att2.xml</normativeSource>
<archivePath>roman/atthakatha/suttapitaka (atthakatha)/khuddakanikaya (atthakatha)/patisambhidamagga-atthakatha/1. nanakatha.xml</archivePath>
<title>1. Ñāṇakathā - Paṭisambhidāmagga-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</title>
</metadata>
<body>
<chapter line="1">1. Ñāṇakathā</chapter>
<subhead line="2">Mātikāvaṇṇanā</subhead>
<paragraph line="3" number="1">Tattha <pageBreak edition="V" number="1.0011" /><pageBreak edition="M" number="1.0012" />uddese tāva <bold>sotāvadhāne paññā sutamaye ñāṇa</bold>nti ettha <bold>sota</bold>saddo anekatthappabhedo. Tathā hesa –</paragraph>
<gatha1 line="4">Maṃsaviññāṇañāṇesu, taṇhādīsu ca dissati;</gatha1>
<gathalast line="5">Dhārāyaṃ ariyamagge, cittasantatiyampi ca.</gathalast>
<paragraph line="6">‘‘Sotāyatanaṃ sotadhātu sotindriya’’ntiādīsu (vibha. 157) hi ayaṃ sotasaddo maṃsasote dissati. ‘‘Sotena saddaṃ sutvā’’tiādīsu (ma. ni. 1.295) sotaviññāṇe. ‘‘Dibbāya sotadhātuyā’’tiādīsu (dī. ni. 3.356) ñāṇasote. ‘‘Yāni sotāni lokasminti yāni etāni sotāni mayā kittitāni pakittitāni ācikkhitāni desitāni paññapitāni paṭṭhapitāni vivaritāni vibhattāni uttānīkatāni pakāsitāni. Seyyathidaṃ – taṇhāsoto diṭṭhisoto kilesasoto duccaritasoto avijjāsoto’’tiādīsu (cūḷani. ajitamāṇavapucchāniddesa 4) taṇhādīsu pañcasu dhammesu. ‘‘Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna’’ntiādīsu (saṃ. ni. 4.241) udakadhārāyaṃ. ‘‘Ariyassetaṃ, āvuso, aṭṭhaṅgikassa maggassa adhivacanaṃ, yadidaṃ soto’’tiādīsu ariyamagge. ‘‘Purisassa ca viññāṇasotaṃ pajānāti ubhayato abbocchinnaṃ idha loke patiṭṭhitañca paraloke patiṭṭhitañcā’’tiādīsu (dī. ni. 3.149) cittasantatiyaṃ <pageBreak edition="P" number="1.0013" />. Idha panāyaṃ maṃsasote daṭṭhabbo. Tena sotena hetubhūtena, karaṇabhūtena vā avadhīyati avatthāpīyati appīyatīti sotāvadhānaṃ. Kiṃ taṃ? Sutaṃ. Sutañca nāma ‘‘bahussuto hoti sutadharo sutasannicayo’’tiādīsu (ma. ni. 1.339) viya sotadvārānusārena <pageBreak edition="V" number="1.0012" />viññātaṃ avadhāritaṃ dhammajātaṃ, taṃ idha sotāvadhānanti vuttaṃ. Tasmiṃ sotāvadhānasaṅkhāte sute pavattā paññā sotāvadhāne paññā. <bold>Paññā</bold>ti ca tassa tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā pakārena dhamme jānātītipi paññā.</paragraph>
<paragraph line="7"><bold>Sutamaye</bold><pageBreak edition="M" number="1.0013" /><bold>ñāṇa</bold>nti ettha <bold>suta</bold>saddo tāva saupasaggo anupasaggo ca –</paragraph>
<gatha1 line="8">Gamane vissute tintenuyogopacitepi ca;</gatha1>
<gathalast line="9">Sadde ca sotadvārānusārañāte ca dissati.</gathalast>
<paragraph line="10">Tathā hissa ‘‘senāya pasuto’’tiādīsu gacchantoti attho. ‘‘Sutadhammassa passato’’tiādīsu (udā. 11; mahāva. 5) vissutadhammassāti attho. ‘‘Avassutā avassutassa purisapuggalassā’’tiādīsu (pāci. 657) tintā tintassāti attho. ‘‘Ye jhānapasutā dhīrā’’tiādīsu (dha. pa. 181) anuyuttāti attho. ‘‘Tumhehi puññaṃ pasutaṃ anappaka’’ntiādīsu (khu. pā. 7.12; pe. va. 25) upacitanti attho. ‘‘Diṭṭhaṃ sutaṃ mutaṃ viññāta’’ntiādīsu (ma. ni. 1.241) saddoti attho. ‘‘Bahussuto hoti sutadharo sutasannicayo’’tiādīsu (ma. ni. 1.339) sotadvārānusāraviññātadharoti attho. Idha panassa sotadvārānusārena viññātaṃ upadhāritanti attho. <bold>Sutamaye ñāṇa</bold>nti yā esā etaṃ sutaṃ viññātaṃ avadhāritaṃ saddhammaṃ ārabbha ārammaṇaṃ katvā sabbapaṭhamañca aparāparañca pavattā paññā, taṃ ‘‘sutamaye ñāṇa’’nti vuttaṃ hoti, sutamayaṃ ñāṇanti attho. Sutamayeti ca paccattavacanametaṃ, yathā ‘‘na hevaṃ vattabbe’’ (kathā. 1, 15-18). ‘‘Vanappagumbe yathā phussitagge’’ (khu. pā. 6.13; su. ni. 236). ‘‘Natthi attakāre natthi parakāre natthi purisakāre’’tiādīsu (dī. ni. 1.168) paccattavacanaṃ, evamidhāpi daṭṭhabbaṃ. Tena vuttaṃ – ‘‘sutamayaṃ ñāṇanti attho’’ti.</paragraph>
<paragraph line="11">Atha vā sutena pakato <pageBreak edition="P" number="1.0014" />phassādiko dhammapuñjo sutamayo, tasmiṃ sutamaye dhammapuñje pavattaṃ taṃsampayuttaṃ ñāṇaṃ sutamaye ñāṇaṃ. Sabhāvasāmaññalakkhaṇavasena dhamme jānātīti ñāṇaṃ. Taṃyeva ñāṇaṃ pariyāyavacanena adhippāyapakāsanatthaṃ aniyamena ‘‘paññā’’ti vatvā pacchā adhippetaṃ ‘‘ñāṇa’’nti niyametvā vuttanti veditabbaṃ. Ñāṇañca nāma sabhāvapaṭivedhalakkhaṇaṃ, akkhalitapaṭivedhalakkhaṇaṃ vā kusalissāsakhittausupaṭivedho viya, visayobhāsanarasaṃ padīpo viya, asammohapaccupaṭṭhānaṃ araññagatasudesako viya. ‘‘Samāhito, bhikkhave, bhikkhu yathābhūtaṃ pajānātī’’ti (saṃ. ni. 5.1071) vacanato samādhipadaṭṭhānaṃ. Lakkhaṇādīsu hi sabhāvo vā sāmaññaṃ vā lakkhaṇaṃ <pageBreak edition="V" number="1.0013" /><pageBreak edition="M" number="1.0014" />nāma, kiccaṃ vā sampatti vā raso nāma, upaṭṭhānākāro vā phalaṃ vā paccupaṭṭhānaṃ nāma, āsannakāraṇaṃ padaṭṭhānaṃ nāmāti veditabbaṃ.</paragraph>
<paragraph line="12" number="2"><bold>Sutvāna saṃvare paññā</bold>ti –</paragraph>
<gatha1 line="13">Pātimokkho satī ceva, ñāṇaṃ khanti tatheva ca;</gatha1>
<gathalast line="14">Vīriyaṃ pañcime dhammā, saṃvarāti pakāsitā.</gathalast>
<paragraph line="15">‘‘Iminā pātimokkhasaṃvarena upeto hoti samupeto upāgato samupāgato upapanno sampanno samannāgato’’ti (vibha. 511) āgato <bold>pātimokkhasaṃvaro</bold>. ‘‘Cakkhunā rūpaṃ disvā na nimittaggāhī hoti nānubyañjanaggāhī. Yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ, cakkhundriye saṃvaraṃ āpajjatī’’tiādinā (dī. ni. 1.213; ma. ni. 1.295; saṃ. ni. 4.239; a. ni. 3.16) nayena āgato <bold>satisaṃvaro</bold>.</paragraph>
<gatha1 line="16">‘‘Yāni sotāni lokasmiṃ (ajitāti bhagavā),</gatha1>
<gatha2 line="17">Sati tesaṃ nivāraṇaṃ;</gatha2>
<gathalast line="18">Sotānaṃ saṃvaraṃ brūmi, paññāyete pidhīyare’’ti <pageBreak edition="P" number="1.0015" />. (cūḷani. ajitamāṇavapucchā 60; su. ni. 1041) –</gathalast>
<unindented line="19">Āgato <bold>ñāṇasaṃvaro</bold>. ‘‘Katame ca, bhikkhave, āsavā paṭisevanā pahātabbā? Idha, bhikkhave, bhikkhu paṭisaṅkhā yoniso cīvaraṃ paṭisevatī’’tiādinā (ma. ni. 1.23; a. ni. 6.58) nayena <pageBreak edition="V" number="1.0014" />āgato <bold>paccayapaṭisevanāsaṃvaro,</bold>sopi ñāṇasaṃvareneva saṅgahito. ‘‘Khamo hoti sītassa uṇhassa jighacchāya pipāsāya ḍaṃsamakasavātātapasarisapasamphassānaṃ duruttānaṃ durāgatānaṃ vacanapathānaṃ uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ pāṇaharānaṃ adhivāsakajātiko hotī’’ti (ma. ni. 1.24; a. ni. 4.114; 6.58) āgato <bold>khantisaṃvaro</bold>. ‘‘Uppannaṃ kāmavitakkaṃ nādhivāseti pajahati vinodeti byantīkaroti anabhāvaṃ gametī’’tiādinā (ma. ni. 1.26; a. ni. 4.114; 6.58) nayena āgato <bold>vīriyasaṃvaro</bold>. ‘‘Idha ariyasāvako micchāājīvaṃ pahāya <pageBreak edition="M" number="1.0015" />sammāājīvena jīvikaṃ kappetī’’ti (saṃ. ni. 5.8) āgato <bold>ājīvapārisuddhisaṃvaro,</bold>sopi vīriyasaṃvareneva saṅgahito. Tesu sattasu saṃvaresu pātimokkhasaṃvaraindriyasaṃvaraājīvapārisuddhipaccayapaṭisevanasaṅkhātā cattāro saṃvarā idhādhippetā, tesu ca visesena pātimokkhasaṃvaro. Sabbopi cāyaṃ saṃvaro yathāsakaṃ saṃvaritabbānaṃ kāyaduccaritādīnaṃ saṃvaraṇato saṃvaroti vuccati. Sutamayañāṇe vuttaṃ dhammaṃ sutvā saṃvarantassa saṃvaraṃ karontassa tasmiṃ saṃvare pavattā taṃsampayuttā paññā ‘‘sutvāna saṃvare paññā’’ti vuttā. Atha vā hetuatthe sutvāti vacanassa sambhavato sutahetunā saṃvare paññātipi attho.</unindented>
<paragraph line="20"><bold>Sīlamaye ñāṇa</bold>nti ettha sīlanti sīlanaṭṭhena sīlaṃ. Kimidaṃ sīlanaṃ nāma? Samādhānaṃ vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā, kusalānaṃ dhammānaṃ patiṭṭhāvasena ādhārabhāvoti attho. Etadeva hi ettha atthadvayaṃ saddalakkhaṇavidū anujānanti. Aññe pana ‘‘adhisevanaṭṭhena ācāraṭṭhena tassīlaṭṭhena siraṭṭhena sītalaṭṭhena sivaṭṭhena sīla’’nti vaṇṇayanti.</paragraph>
<gatha1 line="21">Sīlanaṃ <pageBreak edition="P" number="1.0016" /><bold>lakkhaṇaṃ</bold>tassa, bhinnassāpi anekadhā;</gatha1>
<gathalast line="22">Sanidassanattaṃ rūpassa, yathā bhinnassa nekadhā.</gathalast>
<paragraph line="23">Yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ nīlādibhedena bhinnassāpi sanidassanabhāvānatikkamanato, tathā sīlassa cetanādibhedena anekadhā bhinnassāpi yadetaṃ kāyakammādīnaṃ samādhānavasena kusalānañca dhammānaṃ patiṭṭhānavasena vuttaṃ sīlanaṃ, tadeva lakkhaṇaṃ cetanādibhedena bhinnassāpi samādhānapatiṭṭhānabhāvānatikkamanato. Evaṃlakkhaṇassa panassa –</paragraph>
<gatha1 line="24">‘‘Dussīlyaviddhaṃsanatā, anavajjaguṇo tathā;</gatha1>
<gathalast line="25">Kiccasampatti atthena, <bold>raso</bold>nāma pavuccati’’.</gathalast>
<paragraph line="26">Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ.</paragraph>
<gatha1 line="27"><bold>Soceyyapaccupaṭṭhānaṃ</bold><pageBreak edition="V" number="1.0015" /><pageBreak edition="M" number="1.0016" />, tayidaṃ tassa viññuhi;</gatha1>
<gathalast line="28">Ottappañca hirī ceva, <bold>padaṭṭhāna</bold>nti vaṇṇitaṃ. –</gathalast>
<unindented line="29">Tayidaṃ sīlaṃ ‘‘kāyasoceyyaṃ vacīsoceyyaṃ manosoceyya’’nti (itivu. 66) evaṃ vuttasoceyyapaccupaṭṭhānaṃ, sucibhāvena paccupaṭṭhāti gahaṇabhāvaṃ gacchati. Hirottappañca pana tassa viññūhi padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati ceva tiṭṭhati ca, asati neva uppajjati na tiṭṭhatīti evaṃvidhena sīlena sahagataṃ taṃsampayuttaṃ ñāṇaṃ sīlamaye ñāṇaṃ. Atha vā sīlameva pakataṃ sīlamayaṃ, tasmiṃ sīlamaye taṃsampayuttaṃ ñāṇaṃ. Asaṃvare ādīnavapaccavekkhaṇā ca, saṃvare ānisaṃsapaccavekkhaṇā <pageBreak edition="P" number="1.0017" />ca, saṃvarapārisuddhipaccavekkhaṇā ca, saṃvarasaṃkilesavodānapaccavekkhaṇā ca sīlamayañāṇeneva saṅgahitā.</unindented>
<paragraph line="30" number="3"><bold>Saṃvaritvā samādahane paññā</bold>ti sīlamayañāṇe vuttasīlasaṃvarena saṃvaritvā saṃvaraṃ katvā sīle patiṭṭhāya samādahantassa upacārappanāvasena cittekaggataṃ karontassa tasmiṃ samādahane pavattā taṃsampayuttā paññā. Samaṃ sammā ca ādahanaṃ ṭhapananti ca samādahanaṃ, samādhissevetaṃ pariyāyavacanaṃ.</paragraph>
<paragraph line="31"><bold>Samādhibhāvanāmaye ñāṇa</bold>nti ettha kusalacittekaggatā samādhi. Kenaṭṭhena samādhi? Samādhānaṭṭhena samādhi. Kimidaṃ samādhānaṃ nāma? Ekārammaṇe cittacetasikānaṃ samaṃ sammā ca ādhānaṃ, ṭhapananti vuttaṃ hoti. Tasmā yassa dhammassānubhāvena ekārammaṇe cittacetasikā samaṃ sammā ca avikkhipamānā avippakiṇṇā ca hutvā tiṭṭhanti, idaṃ samādhānanti veditabbaṃ. Tassa kho pana samādhissa –</paragraph>
<gatha1 line="32"><bold>Lakkhaṇaṃ</bold>tu avikkhepo, vikkhepaviddhaṃsanaṃ <bold>raso</bold>;</gatha1>
<gathalast line="33">Akampana<bold>mupaṭṭhānaṃ, padaṭṭhānaṃ</bold>sukhaṃ pana.</gathalast>
<paragraph line="34">Bhāvīyati vaḍḍhīyatīti bhāvanā, samādhi eva bhāvanā samādhibhāvanā, samādhissa vā bhāvanā vaḍḍhanā samādhibhāvanā. Samādhibhāvanāvacanena aññaṃ bhāvanaṃ paṭikkhipati. Pubbe viya upacārappanāvasena samādhibhāvanāmaye ñāṇaṃ.</paragraph>
<paragraph line="35" number="4"><bold>Paccayapariggahe</bold><pageBreak edition="M" number="1.0017" /><bold>paññā</bold>ti ettha paṭicca phalametīti paccayo. <bold>Paṭiccā</bold>ti na vinā <pageBreak edition="V" number="1.0016" />tena, apaccakkhitvāti attho. Etīti uppajjati ceva pavattati cāti attho. Apica upakārakattho paccayattho, tassa paccayassa bahuvidhattā paccayānaṃ pariggahe vavatthāpane ca paññā paccayapariggahe paññā.</paragraph>
<paragraph line="36"><bold>Dhammaṭṭhitiñāṇa</bold>nti <pageBreak edition="P" number="1.0018" />ettha <bold>dhamma</bold>saddo tāva sabhāvapaññāpuññapaññattiāpattipariyattinissattatāvikāraguṇapaccayapaccayuppannādīsu dissati. Ayañhi ‘‘kusalā dhammā akusalā dhammā abyākatā dhammā’’tiādīsu (dha. sa. tikamātikā 1) sabhāve dissati.</paragraph>
<gatha1 line="37">‘‘Yassete caturo dhammā, saddhassa gharamesino;</gatha1>
<gathalast line="38">Saccaṃ dhammo dhiti cāgo, sa ve pecca na socatī’’ti. (su. ni. 190) –</gathalast>
<unindented line="39">Ādīsu paññāyaṃ.</unindented>
<gatha1 line="40">‘‘Na hi dhammo adhammo ca, ubho samavipākino;</gatha1>
<gathalast line="41">Adhammo nirayaṃ neti, dhammo pāpeti suggati’’nti. (theragā. 304) –</gathalast>
<unindented line="42">Ādīsu puññe. ‘‘Paññattidhammā niruttidhammā adhivacanadhammā’’tiādīsu (dha. sa. dukamātikā 106-108) paññattiyaṃ. ‘‘Pārājikā dhammā saṅghādisesā dhammā’’tiādīsu (pārā. 233-234) āpattiyaṃ. ‘‘Idha bhikkhu dhammaṃ jānāti suttaṃ geyyaṃ veyyākaraṇa’’ntiādīsu (a. ni. 5.73) pariyattiyaṃ. ‘‘Tasmiṃ kho pana samaye dhammā honti (dha. sa. 121). Dhammesu dhammānupassī viharatī’’tiādīsu (dī. ni. 2.373; ma. ni. 1.115) nissattatāyaṃ. ‘‘Jātidhammā jarādhammā maraṇadhammā’’tiādīsu (a. ni. 10.107) vikāre. ‘‘Channaṃ buddhadhammāna’’ntiādīsu (mahāni. 50) guṇe. ‘‘Hetumhi ñāṇaṃ dhammapaṭisambhidā’’tiādīsu (vibha. 720) paccaye. ‘‘Ṭhitāva sā dhātu dhammaṭṭhitatā dhammaniyāmatā’’tiādīsu (saṃ. ni. 2.20; a. ni. 3.137) paccayuppanne. Svāyamidhāpi paccayuppanne daṭṭhabbo. Atthato pana attano sabhāvaṃ dhārentīti vā, paccayehi dhārīyantīti vā, attano phalaṃ dhārentīti vā, attano paripūrakaṃ apāyesu apatamānaṃ dhārentīti vā, sakasakalakkhaṇe dhārentīti vā, cittena avadhārīyantīti vā yathāyogaṃ dhammāti vuccanti. Idha pana attano paccayehi <pageBreak edition="M" number="1.0018" />dhārīyantīti dhammā, paccayasamuppannā dhammā tiṭṭhanti uppajjanti <pageBreak edition="V" number="1.0017" />ceva pavattanti ca etāyāti dhammaṭṭhiti, paccayadhammānametaṃ adhivacanaṃ <pageBreak edition="P" number="1.0019" />. Tassaṃ dhammaṭṭhitiyaṃ ñāṇaṃ dhammaṭṭhitiñāṇaṃ. Idañhi samādhibhāvanāmayañāṇe vuttasamādhinā samāhitena cittena yathābhūtañāṇadassanatthāya yogamārabhitvā vavatthāpitanāmarūpassa tesaṃ nāmarūpānaṃ paccayapariggahapariyāyaṃ dhammaṭṭhitiñāṇaṃ uppajjati. ‘‘Nāmarūpavavatthāne ñāṇa’’nti avatvā eva kasmā ‘‘dhammaṭṭhitiñāṇa’’nti vuttanti ce? Paccayapariggaheneva paccayasamuppannapariggahassa siddhattā. Paccayasamuppanne hi apariggahite paccayapariggaho na sakkā hoti kātuṃ. Tasmā dhammaṭṭhitiñāṇagahaṇeneva tassa hetubhūtaṃ pubbe siddhaṃ nāmarūpavavatthānañāṇaṃ vuttameva hotīti veditabbaṃ. Kasmā dutiyatatiyañāṇaṃ viya ‘‘samādahitvā paccayapariggahe paññā’’ti na vuttanti ce? Samathavipassanānaṃ yuganaddhattā.</unindented>
<gatha1 line="43">‘‘Samādahitvā yathā ce vipassati, vipassamāno tathā ce samādahe;</gatha1>
<gathalast line="44">Vipassanā ca samatho tadā ahu, samānabhāgā yuganaddhā vattare’’ti. –</gathalast>
<unindented line="45">Hi vuttaṃ. Tasmā samādhiṃ avissajjetvā samādhiñca ñāṇañca yuganaddhaṃ katvā yāva ariyamaggo, tāva ussukkāpetabbanti ñāpanatthaṃ ‘‘paccayapariggahe paññā dhammaṭṭhitiñāṇa’’micceva vuttanti veditabbaṃ.</unindented>
<paragraph line="46" number="5">Atītānāgatapaccuppannānaṃ dhammānaṃ saṅkhipitvā vavatthāne <bold>paññā</bold>ti ettha attano sabhāvaṃ, uppādādikkhaṇaṃ vā patvā ati itā atikkantāti atītā, tadubhayampi na āgatā na sampattāti anāgatā, taṃ taṃ kāraṇaṃ paṭicca uppādādiuddhaṃ pannā gatā pavattāti paccuppannā. Addhā santatikhaṇapaccuppannesu santatipaccuppannaṃ idhādhippetaṃ. Tesaṃ atītānāgatapaccuppannānaṃ pañcakkhandhadhammānaṃ ekekakkhandhalakkhaṇe saṅkhipitvā kalāpavasena rāsiṃ katvā vavatthāne nicchayane sanniṭṭhāpane paññā.</paragraph>
<paragraph line="47"><bold>Sammasane</bold><pageBreak edition="P" number="1.0020" /><bold>ñāṇa</bold>nti sammā āmasane anumajjane pekkhaṇe ñāṇaṃ, kalāpasammasanañāṇanti attho. Idañhi nāmarūpavavatthānañāṇānantaraṃ nāmarūpapaccayapariggahe <pageBreak edition="M" number="1.0019" />dhammaṭṭhitiñāṇe ṭhitassa ‘‘yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ taṃ rūpaṃ aniccato vavatthapeti, ekaṃ sammasanaṃ, dukkhato vavatthapeti, ekaṃ sammasanaṃ, anattato vavatthapeti, ekaṃ sammasana’’ntiādinā (paṭi. ma. 1.48) nayena vuttasammasanavasena pubbe vavatthāpite <pageBreak edition="V" number="1.0018" />ekekasmiṃ khandhe tilakkhaṇaṃ āropetvā aniccato dukkhato anattato vipassantassa kalāpasammasanañāṇaṃ uppajjati.</paragraph>
<paragraph line="48" number="6"><bold>Paccuppannānaṃ dhammānaṃ vipariṇāmānupassane paññā</bold>ti santativasena paccuppannānaṃ ajjhattaṃ pañcakkhandhadhammānaṃ vipariṇāmadassane bhaṅgadassane paññā. Yasmā ‘‘ime dhammā uppajjitvā bhijjantī’’ti udayaṃ gahetvāpi bhedeyeva cittaṃ ṭhapeti, tasmā avuttopi udayo vuttoyeva hotīti veditabbo. Paccuppannānaṃ dhammānaṃ dassanena vā udayadassanassa siddhattā udayo vuttoyeva hoti. Na hi udayaṃ vinā dhammānaṃ uppannattaṃ sijjhati, tasmā ‘‘paccuppannānaṃ dhammānaṃ uppādavipariṇāmānupassane paññā’’ti avuttepi vuttameva hotīti veditabbaṃ. ‘‘Udayabbayānupassane ñāṇa’’nti niyamitattā ca udayadassanaṃ siddhameva hotīti anantaraṃ vuttassa sammasanañāṇassa pāraṃ gantvā taṃsammasaneyeva pākaṭībhūte udayabbaye pariggaṇhitvā saṅkhārānaṃ paricchedakaraṇatthaṃ udayabbayānupassanaṃ ārabhantassa uppajjati udayabbayānupassanāñāṇaṃ. Tañhi udayabbaye anupassanato udayabbayānupassanāti vuccati.</paragraph>
<paragraph line="49" number="7"><bold>Ārammaṇaṃ paṭisaṅkhā</bold>ti rūpakkhandhādiārammaṇaṃ bhaṅgato paṭisaṅkhāya jānitvā passitvā. <bold>Bhaṅgānupassane paññā vipassane ñāṇa</bold>nti tassa ārammaṇaṃ bhaṅgato paṭisaṅkhāya uppannassa ñāṇassa bhaṅgaṃ anupassane yā paññā, taṃ ‘‘vipassane ñāṇa’’nti vuttaṃ hoti. <bold>Vipassanā</bold>ti ca vividhā passanā vipassanā. Ārammaṇapaṭisaṅkhātipi pāṭho. Tassattho <pageBreak edition="P" number="1.0021" />– ārammaṇassa paṭisaṅkhā jānanā passanāti vuttanayeneva ārammaṇapaṭisaṅkhā ‘‘bhaṅgānupassane paññā vipassane ñāṇa’’nti vuttaṃ hoti. Yasmā pana bhaṅgānupassanāya eva vipassanā sikhaṃ pāpuṇāti, tasmā visesetvā idameva ‘‘vipassane <pageBreak edition="M" number="1.0020" />ñāṇa’’nti vuttaṃ. Yasmā udayabbayānupassanāya ṭhitassa maggāmaggañāṇadassanaṃ uppajjati, tasmā tassā siddhāya taṃ siddhameva hotīti taṃ avatvāva bhaṅgānupassanāya eva vipassanāsikhaṃ ñāṇaṃ vuttanti veditabbaṃ. Udayabbayānupassanāya suparidiṭṭhaudayabbayassa suparicchinnesu saṅkhāresu lahuṃ lahuṃ upaṭṭhahantesu ñāṇe tikkhe vahante udayaṃ pahāya bhaṅge eva sati santiṭṭhati, tassa ‘‘evaṃ uppajjitvā evaṃ nāma saṅkhārā bhijjantī’’ti passato etasmiṃ ṭhāne bhaṅgānupassanāñāṇaṃ uppajjati.</paragraph>
<paragraph line="50" number="8"><bold>Bhayatupaṭṭhāne paññā</bold>ti uppādapavattanimittaāyūhanāpaṭisandhīnaṃ bhayato upaṭṭhāne pīḷāyogato sappaṭibhayavasena gahaṇūpagamane paññāti attho. Bhayato upaṭṭhātīti bhayatupaṭṭhānaṃ ārammaṇaṃ <pageBreak edition="V" number="1.0019" />, tasmiṃ bhayatupaṭṭhāne. Atha vā bhayato upatiṭṭhatīti bhayatupaṭṭhānaṃ, paññā, taṃ ‘‘bhayatupaṭṭhāna’’nti vuttaṃ hoti.</paragraph>
<paragraph line="51"><bold>Ādīnave ñāṇa</bold>nti bhummavacanameva. ‘‘Yā ca bhayatupaṭṭhāne paññā, yañca ādīnave ñāṇaṃ, yā ca nibbidā, ime dhammā ekaṭṭhā, byañjanameva nāna’’nti (paṭi. ma. 1.227) vuttattā ekamiva vuccamānampi avatthābhedena muñcitukamyatādi viya tividhameva hoti. Tasmā bhayatupaṭṭhānaādīnavānupassanāsu siddhāsu nibbidānupassanā siddhā hotīti katvā avuttāpi vuttāva hotīti veditabbā.</paragraph>
<paragraph line="52">Sabbasaṅkhārānaṃ bhaṅgārammaṇaṃ bhaṅgānupassanaṃ āsevantassa bhāventassa bahulīkarontassa tibhavacatuyonipañcagatisattaviññāṇaṭṭhitinavasattāvāsesu pabhedakā saṅkhārā sukhena jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinna- madacaṇḍahatthighoraāsivisaasanivicakkasusānaraṇabhūmijalitaaṅgārakāsuādayo viya mahābhayaṃ hutvā upaṭṭhahanti, tassa ‘‘atītā saṅkhārā niruddhā, paccuppannā nirujjhanti, anāgatāpi evameva nirujjhissantī’’ti passato etasmiṃ ṭhāne bhayatupaṭṭhānaṃ ñāṇaṃ <pageBreak edition="P" number="1.0022" />uppajjati. Tassa taṃ bhayatupaṭṭhānañāṇaṃ āsevantassa bhāventassa bahulīkarontassa sabbabhavayonigatiṭhitisattāvāsesu neva tāṇaṃ na leṇaṃ na gati na paṭisaraṇaṃ paññāyati, sabbabhavayonigatiṭhitinivāsagatesu saṅkhāresu ekasaṅkhārepi patthanā vā parāmāso <pageBreak edition="M" number="1.0021" />vā na hoti, tayo bhavā vītaccitaṅgārapuṇṇā aṅgārakāsuyo viya, cattāro mahābhūtā ghoravisā āsivisā viya, pañcakkhandhā ukkhittāsikā vadhakā viya, cha ajjhattikāyatanāni suññagāmo viya, cha bāhirāyatanāni gāmaghātakacorā viya, sattaviññāṇaṭṭhitiyo nava ca sattāvāsā ekādasahi aggīhi ādittā sampajjalitā sajotibhūtā viya ca, sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya ca nirassādā nirasā mahāādīnavarāsibhūtā hutvā upaṭṭhahanti, sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva vanagahanaṃ, sasaddūlā viya guhā, sagāharakkhasaṃ viya udakaṃ, samussitakhaggā viya paccatthikā, savisaṃ viya bhojanaṃ, sacoro viya maggo, ādittamiva agāraṃ, uyyuttasenā viya raṇabhūmi. Yathā hi so puriso etāni savāḷakavanagahanādīni āgamma bhīto saṃviggo lomahaṭṭhajāto samantato ādīnavameva passati, evameva so yogāvacaro bhaṅgānupassanāvasena sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati. Tassevaṃ passato ādīnavānupassanāñāṇaṃ uppajjati.</paragraph>
<paragraph line="53">So <pageBreak edition="V" number="1.0020" />evaṃ sabbasaṅkhāre ādīnavato sampassanto sabbabhavayonigativiññāṇaṭṭhitisattāvāsagate sabhedake saṅkhāragate nibbindati ukkaṇṭhati nābhiramati. Seyyathāpi nāma cittakūṭapabbatapādābhirato suvaṇṇarājahaṃso asucimhi caṇḍālagāmadvāraāvāṭe nābhiramati, sattasu mahāsaresuyeva abhiramati, evameva ayaṃ yogīrājahaṃso suparidiṭṭhādīnave sabhedake saṅkhāragate nābhiramati, bhāvanārāmatāya pana bhāvanāratiyā samannāgatattā sattasu anupassanāsuyeva abhiramati. Yathā ca suvaṇṇapañjarepi pakkhitto sīho migarājā nābhiramati, tiyojanasahassavitthate pana himavanteyeva <pageBreak edition="P" number="1.0023" />ramati, evamayampi yogīsīho tividhe sugatibhavepi nābhiramati, tīsu anupassanāsuyeva ramati. Yathā ca sabbaseto sattappatiṭṭho iddhimā vehāsaṅgamo chaddanto nāgarājā nagaramajjhe nābhiramati, himavati chaddantarahadeyeva ramati, evamayaṃ yogīvaravāraṇo sabbasmimpi saṅkhāragate nābhiramati, ‘‘anuppādo <pageBreak edition="M" number="1.0022" />khema’’ntiādinā (paṭi. ma. 1.53) nayena niddiṭṭhe santipadeyeva ramati, tanninnatappoṇatappabbhāramānaso hoti. Ettāvatā tassa nibbidānupassanāñāṇaṃ uppannaṃ hotīti.</paragraph>
<paragraph line="54" number="9"><bold>Muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇa</bold>nti muñcituṃ cajituṃ kāmeti icchatīti muñcitukāmo, muñcitukāmassa bhāvo muñcitukamyatā. Paṭisaṅkhāti upaparikkhatīti paṭisaṅkhā, paṭisaṅkhānaṃ vā paṭisaṅkhā. Santiṭṭhati ajjhupekkhatīti santiṭṭhanā, santiṭṭhanaṃ vā santiṭṭhanā. Muñcitukamyatā ca sā paṭisaṅkhā ca santiṭṭhanā cāti muñcitukamyatāpaṭisaṅkhāsantiṭṭhanā. Iti pubbabhāge nibbidāñāṇena nibbinnassa uppādādīni pariccajitukāmatā muñcitukamyatā. Muñcanassa upāyakaraṇatthaṃ majjhe paṭisaṅkhānaṃ paṭisaṅkhā. Muñcitvā avasāne ajjhupekkhanaṃ santiṭṭhanā. Evaṃ avatthābhedena tippakārā paññā saṅkhārānaṃ ajjhupekkhanāsu ñāṇaṃ, muñcitukamyatāpaṭisaṅkhāsantiṭṭhanāsaṅkhātānaṃ avatthābhedena bhinnānaṃ tissannampi paññānaṃ saṅkhārupekkhataṃ icchantena pana ‘‘paññā’’ti ca ‘‘saṅkhārupekkhāsū’’ti ca bahuvacanaṃ kataṃ, avatthābhedena bhinnassāpi ekattā ‘‘ñāṇa’’nti ekavacanaṃ katanti veditabbaṃ. Vuttañca – ‘‘yā ca muñcitukamyatā yā ca paṭisaṅkhānupassanā yā ca saṅkhārupekkhā, ime dhammā ekaṭṭhā, byañjanameva nāna’’nti (paṭi. ma. 1.227). Keci pana ‘‘saṅkhārupekkhāsūti bahuvacanaṃ samathavipassanāvasena saṅkhārupekkhānaṃ bahuttā’’tipi vadanti. Saṅkhārupekkhāsūti ca kiriyāpekkhanti <pageBreak edition="P" number="1.0024" />veditabbaṃ. Avatthābhedena pana tena nibbidāñāṇena nibbindantassa ukkaṇṭhantassa sabbabhavayonigativiññāṇaṭṭhitisattāvāsagatesu sabhedakesu saṅkhāresu cittaṃ na sajjati na laggati na bajjhati, sabbasaṅkhāragataṃ muñcitukāmaṃ chaḍḍetukāmaṃ hoti.</paragraph>
<paragraph line="55">Atha <pageBreak edition="V" number="1.0021" />vā yathā jālabbhantaragato maccho, sappamukhagato maṇḍūko, pañjarapakkhitto vanakukkuṭo, daḷhapāsavasaṃgato migo, ahituṇḍikahatthagato sappo, mahāpaṅkapakkhando kuñjaro, supaṇṇamukhagato nāgarājā, rāhumukhapaviṭṭho cando, sapattaparikkhitto purisotievamādayo tato tato muccitukāmā nissaritukāmāva honti, evaṃ tassa yogino cittaṃ sabbasmā saṅkhāragatā muccitukāmaṃ nissaritukāmaṃ hoti. Evañhi vuccamāne ‘‘muccitukāmassa muccitukamyatā’’ti pāṭho yujjati. Evañca sati ‘‘uppādaṃ <pageBreak edition="M" number="1.0023" />muñcitukamyatā’’tiādīsu ‘‘uppādā muccitukamyatā’’tiādi vattabbaṃ hoti, tasmā purimo eva attho sundarataro. Athassa sabbasaṅkhāresu vigatālayassa sabbasaṅkhāragataṃ muñcitukāmassa muñcitukamyatāñāṇaṃ uppajjati. So evaṃ sabbabhavayonigativiññāṇaṭṭhitisattāvāsagate sabhedake saṅkhāre muñcitukāmo muñcanassa upāyasampādanatthaṃ puna te eva saṅkhāre paṭisaṅkhānupassanāñāṇena tilakkhaṇaṃ āropetvā vipassati. Evañhi vipassato cassa aniccavasena nimittaṃ paṭisaṅkhāñāṇaṃ uppajjati, dukkhavasena pavattaṃ paṭisaṅkhāñāṇaṃ uppajjati, anattavasena nimittañca pavattañca paṭisaṅkhāñāṇaṃ uppajjati. So paṭisaṅkhānupassanāñāṇena ‘‘sabbe saṅkhārā suññā’’ti disvā tilakkhaṇaṃ āropetvā saṅkhāre pariggaṇhanto bhayañca nandiñca vippahāya bhariyāya dosaṃ disvā vissaṭṭhabhariyo viya puriso tassā bhariyāya saṅkhāresu udāsīno hoti majjhatto, ‘‘aha’’nti vā ‘‘mama’’nti vā na gaṇhāti. Tassa evaṃ jānato evaṃ passato tīsu bhavesu cittaṃ patilīyati paṭikuṭati paṭivattati na sampasāriyati. Seyyathāpi nāma padumapalāse <pageBreak edition="P" number="1.0025" />īsakaṃ poṇe udakaphusitāni patilīyanti paṭikuṭanti paṭivattanti na sampasāriyanti. Seyyathāpi vā pana kukkuṭapattaṃ vā nhārudaddulaṃ vā aggimhi pakkhittaṃ patilīyati paṭikuṭati paṭivattati na sampasāriyati, evaṃ tassa tīsu bhavesu cittaṃ patilīyati paṭikuṭati paṭivattati na sampasāriyati, upekkhā saṇṭhāti. Evamassa saṅkhārupekkhāñāṇaṃ uppannaṃ hoti. Iminā saṅkhārupekkhāñāṇena saddhiṃ upari gotrabhuñāṇassa sādhakaṃ anulomañāṇaṃ pubbāparañāṇehi avuttampi vuttameva hotīti veditabbaṃ. Vuttañhi bhagavatā –</paragraph>
<indent line="56">‘‘So vata, bhikkhave, bhikkhu kañci saṅkhāraṃ niccato samanupassanto anulomikāya khantiyā samannāgato bhavissatīti netaṃ ṭhānaṃ vijjati, anulomikāya khantiyā asamannāgato sammattaniyāmaṃ okkamissatīti netaṃ ṭhānaṃ vijjati, sammattaniyāmaṃ anokkamamāno sotāpattiphalaṃ vā sakadāgāmiphalaṃ vā anāgāmiphalaṃ vā <pageBreak edition="V" number="1.0022" />arahattaphalaṃ vā sacchikarissatīti netaṃ ṭhānaṃ vijjatī’’tiādi (a. ni. 6.98; paṭi. ma. 3.36).</indent>
<unindented line="57">Vuttañca dhammasenāpatinā –</unindented>
<indent line="58">‘‘Katihākārehi anulomikaṃ khantiṃ paṭilabhati? Katihākārehi sammattaniyāmaṃ okkamati? Cattālīsāya ākārehi anulomikaṃ <pageBreak edition="M" number="1.0024" />khantiṃ paṭilabhati, cattālīsāya ākārehi sammattaniyāmaṃ okkamatī’’tiādi (paṭi. ma. 3.37).</indent>
<unindented line="59">Paṭṭhāne cetaṃ vuttaṃ bhagavatā –</unindented>
<indent line="60">‘‘Anulomaṃ gotrabhussa anantarapaccayena paccayo. Anulomaṃ vodānassa anantarapaccayena paccayo’’tiādi (paṭṭhā. 1.1.417).</indent>
<paragraph line="61">Tassa hi taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā balavatarā hoti, vīriyaṃ supaggahitaṃ, sati sūpaṭṭhitā, cittaṃ susamāhitaṃ, saṅkhārupekkhāñāṇaṃ tikkhataraṃ pavattati. Tassa idāni maggo uppajjissatīti saṅkhārupekkhāya saṅkhāre ‘‘aniccā’’ti vā ‘‘dukkhā’’ti vā ‘‘anattā’’ti vā sammasitvā bhavaṅgaṃ otarati. Bhavaṅgānantaraṃ saṅkhārupekkhāya katanayeneva saṅkhāre ‘‘aniccā’’ti vā ‘‘dukkhā’’ti vā ‘‘anattā’’ti vā ārammaṇaṃ kurumānaṃ uppajjati manodvārāvajjanaṃ. Tadanantaraṃ tatheva saṅkhāre ārammaṇaṃ katvā dve tīṇi cattāri vā javanacittāni uppajjanti. Taṃsampayuttaṃ <pageBreak edition="P" number="1.0026" />ñāṇaṃ anulomañāṇaṃ. Tañhi purimānañca aṭṭhannaṃ vipassanāñāṇānaṃ tathakiccatāya anulometi, upari ca pattabbānaṃ sattatiṃsāya bodhipakkhiyadhammānaṃ anulometi. Yathā hi dhammiko rājā vinicchayaṭṭhāne nisinno aṭṭhannaṃ vohārikamahāmattānaṃ vinicchayaṃ sutvā agatigamanaṃ pahāya majjhatto hutvā ‘‘evaṃ hotū’’ti anumodamāno tesañca vinicchayassa anulometi, porāṇassa ca rājadhammassa. Tattha rājā viya anulomañāṇaṃ, aṭṭha vohārikamahāmattā viya aṭṭha vipassanāñāṇāni, porāṇarājadhammo viya sattatiṃsa bodhipakkhiyadhammā, yathā rājā ‘‘evaṃ hotū’’ti anumodamāno vohārikānañca vinicchayassa rājadhammassa ca anulometi, evamidaṃ aniccādivasena saṅkhāre ārabbha uppajjamānānaṃ aṭṭhannañca vipassanāñāṇānaṃ tathakiccatāya anulometi, upari ca pattabbānaṃ sattatiṃsāya bodhipakkhiyadhammānaṃ. Tasmā anulomañāṇanti vuccati.</paragraph>
<paragraph line="62" number="10"><bold>Bahiddhā</bold><pageBreak edition="V" number="1.0023" /><bold>vuṭṭhānavivaṭṭane paññā gotrabhuñāṇa</bold>nti ettha <bold>bahiddhā</bold>ti saṅkhāranimittaṃ. Tañhi ajjhattacittasantāne akusalakkhandhe upādāya bahiddhāti vuttaṃ. Tasmā bahiddhā saṅkhāranimittamhā vuṭṭhāti vigataṃ hutvā uddhaṃ <pageBreak edition="M" number="1.0025" />tiṭṭhatīti vuṭṭhānaṃ, vivaṭṭati parāvaṭṭati parammukhaṃ hotīti vivaṭṭanaṃ, vuṭṭhānañca taṃ vivaṭṭanañcāti vuṭṭhānavivaṭṭanaṃ. Tenevāha –</paragraph>
<indent line="63">‘‘Gotrabhuñāṇaṃ samudayassa asamucchindanato pavattā na vuṭṭhāti, nibbānārammaṇato pana nimittā vuṭṭhātīti ekato vuṭṭhānaṃ hotī’’ti (visuddhi. 2.827).</indent>
<paragraph line="64">Puthujjanagottābhibhavanato ariyagottabhāvanato gotrabhu. Idañhi anulomañāṇehi padumapalāsato udakamiva sabbasaṅkhārato patilīyamānacittassa anulomañāṇassa āsevanante animittaṃ nibbānaṃ ārammaṇaṃ kurumānaṃ puthujjanagottaṃ puthujjanasaṅkhaṃ puthujjanabhūmiṃ atikkamamānaṃ ariyagottaṃ ariyasaṅkhaṃ ariyabhūmiṃ okkamamānaṃ nibbānārammaṇe paṭhamāvattanapaṭhamābhogapaṭhamasamannāhārabhūtaṃ maggassa anantarasamanantarāsevanaupanissayanatthivigatavasena chahi ākārehi paccayabhāvaṃ <pageBreak edition="P" number="1.0027" />sādhayamānaṃ sikhāppattaṃ vipassanāya muddhabhūtaṃ apunarāvattakaṃ uppajjati.</paragraph>
<paragraph line="65" number="11"><bold>Dubhato vuṭṭhānavivaṭṭane paññā magge ñāṇa</bold>nti ettha <bold>dubhato</bold>ti ubhato, dvayatoti vā vuttaṃ hoti. Kilesānaṃ samucchindanato kilesehi ca tadanuvattakakkhandhehi ca nibbānārammaṇakaraṇato bahiddhā sabbasaṅkhāranimittehi ca vuṭṭhāti vivaṭṭatīti dubhato vuṭṭhānavivaṭṭane paññā. Tenevāha –</paragraph>
<indent line="66">‘‘Cattāripi maggañāṇāni animittārammaṇattā nimittato vuṭṭhahanti, samudayassa samucchindanato pavattā vuṭṭhahantīti dubhato vuṭṭhānāni hontī’’ti (visuddhi. 2.827).</indent>
<paragraph line="67"><bold>Magge ñāṇa</bold>nti nibbānaṃ maggati pekkhati, nibbānatthikehi vā maggīyati anvesīyati, kilese vā mārento gacchati pavattatīti maggo, tasmiṃ magge ñāṇaṃ. Jātiggahaṇena ekavacanaṃ kataṃ. Tañhi gotrabhuñāṇassa anantaraṃ nibbānaṃ ārammaṇaṃ kurumānaṃ sayaṃvajjhe kilese niravasesaṃ samucchindamānaṃ anamataggasaṃsāravaṭṭadukkhasamuddaṃ sosayamānaṃ sabbāpāyadvārāni pidahamānaṃ sattaariyadhanasammukhībhāvaṃ kurumānaṃ aṭṭhaṅgikaṃ micchāmaggaṃ pajahamānaṃ sabbaverabhayāni <pageBreak edition="V" number="1.0024" /><pageBreak edition="M" number="1.0026" />vūpasamayamānaṃ sammāsambuddhassa orasaputtabhāvamupanayamānaṃ aññāni ca anekāni ānisaṃsasatāni paṭilābhayamānaṃ maggañāṇaṃ uppajjati.</paragraph>
<gatha1 line="68">Ṭhātuṃ icchaṃ puriso, laṅghitvā mātikāya paratīre;</gatha1>
<gathalast line="69">Vegenāgamma yathā, gaṇhitvā orimatiratarubaddhaṃ.</gathalast>
<gatha1 line="70">Rajjuṃ vā daṇḍaṃ vā, ullaṅghitvāna pāraninnatanu;</gatha1>
<gathalast line="71">Pārāpanno pana taṃ, muñciya vedhaṃ patiṭṭhahati pāre.</gathalast>
<gatha1 line="72">Evaṃ yogāvacaro, sakkāyamayamhi orime tīre;</gatha1>
<gathalast line="73">Diṭṭhabhayo abhaye pana, ṭhātuṃ icchaṃ amatapāre.</gathalast>
<gatha1 line="74">Udayabbayānupassa <pageBreak edition="P" number="1.0028" />, pabhutikavegena āgato rajjuṃ;</gatha1>
<gathalast line="75">Rūpāvhaṃ daṇḍaṃ vā, taditarakhandhāvhayaṃ sammā.</gathalast>
<gatha1 line="76">Gaṇhitvā āvajjana, cittena hi pubbavuttanayatova;</gatha1>
<gathalast line="77">Anulomehullaṅghiya, nibbutininno tadāsanopagato.</gathalast>
<gatha1 line="78">Taṃ muñciya gotrabhunā, aladdhaāsevanena tu pavedhaṃ;</gatha1>
<gathalast line="79">Patito saṅkhatapāre, tato patiṭṭhāti maggañāṇena.</gathalast>
<gatha1 line="80">Passitukāmo candaṃ, cande channamhi abbhapaṭalehi;</gatha1>
<gathalast line="81">Thulakasukhumasukhumesu, abbhesu haṭesu vāyunā kamato.</gathalast>
<gatha1 line="82">Candaṃ passeyya naro, yathā tathevānulomañāṇehi kamā;</gatha1>
<gathalast line="83">Saccacchādakamohe, vināsite pekkhate hi gotrabhu amataṃ.</gathalast>
<gatha1 line="84">Vātā viya te candaṃ, amataṃ na hi pekkharenulomāni;</gatha1>
<gathalast line="85">Puriso abbhāni yathā, gotrabhu na tamaṃ vinodeti.</gathalast>
<gatha1 line="86">Bhamitamhi <pageBreak edition="V" number="1.0025" />cakkayante, ṭhito naro aññadinnasaññāya;</gatha1>
<gathalast line="87">Usupāte phalakasataṃ, apekkhamāno yathā vijjhe.</gathalast>
<gatha1 line="88">Evamidha maggañāṇaṃ, gotrabhunā dinnasaññamavihāya;</gatha1>
<gathalast line="89">Nibbāne vattantaṃ, lobhakkhandhādike padāleti.</gathalast>
<gatha1 line="90">Saṃsāradukkhajaladhiṃ <pageBreak edition="P" number="1.0029" /><pageBreak edition="M" number="1.0027" />, sosayati pidahati duggatidvāraṃ;</gatha1>
<gathalast line="91">Kurute ca ariyadhaninaṃ, micchāmaggañca pajahāti.</gathalast>
<gatha1 line="92">Verabhayāni samayate, karoti nāthassa orasasutattaṃ;</gatha1>
<gathalast line="93">Aññe ca anekasate, ānīsaṃse dadāti ñāṇamidanti.</gathalast>
<paragraph line="94" number="12"><bold>Payogappaṭippassaddhipaññā phale ñāṇa</bold>nti ettha <bold>payogo</bold>ti bhuso yogo, phalasacchikiriyāya maggabhāvanāya ubhato vuṭṭhānapayogo, tassa payogassa paṭippassambhanaṃ niṭṭhānaṃ payogapaṭippassaddhi. Kiṃ taṃ? Catumaggakiccapariyosānaṃ. Tassā payogapaṭippassaddhiyā hetubhūtāya pavattā phale paññā payogappaṭippassaddhipaññā. Phalati vipaccatīti phalaṃ, tasmiṃ phale taṃsampayuttaṃ ñāṇaṃ. Ekekassa hi maggañāṇassa anantarā tassa tasseva vipākabhūtāni nibbānārammaṇāni tīṇi vā dve vā ekaṃ vā phalacittāni uppajjanti. Anantaravipākattāyeva lokuttarakusalānaṃ ‘‘samādhimānantarikaññamāhū’’ti (khu. pā. 6.5; su. ni. 228) ca, ‘‘dandhaṃ ānantarikaṃ pāpuṇāti āsavānaṃ khayāyā’’ti (a. ni. 4.162) ca ādi vuttaṃ. Yassa dve anulomāni, tassa tatiyaṃ gotrabhu, catutthaṃ maggacittaṃ, tīṇi phalacittāni honti. Yassa tīṇi anulomāni, tassa catutthaṃ gotrabhu, pañcamaṃ maggacittaṃ, dve phalacittāni honti. Yassa cattāri anulomāni, tassa pañcamaṃ gotrabhu, chaṭṭhaṃ maggacittaṃ, ekaṃ phalacittaṃ hoti. Idaṃ maggavīthiyaṃ phalaṃ. Kālantaraphalaṃ pana samāpattivasena uppajjamānaṃ nirodhā vuṭṭhahantassa uppajjamānañca eteneva saṅgahitaṃ.</paragraph>
<paragraph line="95" number="13"><bold>Chinnavaṭumānupassane paññā</bold>ti tena tena ariyamaggena samucchinnaṃ taṃ taṃ upakkilesaṃ pacchā passane paññā. <bold>Vimuttiñāṇa</bold>nti vimuttiyā ñāṇaṃ. <bold>Vimuttī</bold>ti ca upakkilesehi vimuttaṃ parisuddhaṃ cittaṃ, vimuttabhāvo vā. Tassā vimuttiyā <pageBreak edition="P" number="1.0030" />jānanaṃ ñāṇaṃ vimuttiñāṇaṃ. Kilesehi vimuttaṃ cittasantatimpi kilesehi vimuttabhāvampi paccavekkhanto kilesehi <pageBreak edition="V" number="1.0026" />na vinā paccavekkhatīti etena pahīnakilesapaccavekkhaṇaṃ vuttaṃ hoti. ‘‘Vimuttasmiṃ vimuttamiti ñāṇaṃ hotī’’ti (mahāva. 23; dī. ni. 1.248) hi idameva sandhāya vuttaṃ. Avasiṭṭhakilesapaccavekkhaṇaṃ pana avuttampi imināva vuttaṃ hotīti gahetabbaṃ. Vuttañca –</paragraph>
<gatha1 line="96">‘‘Vuttamhi <pageBreak edition="M" number="1.0028" />ekadhamme, ye dhammā ekalakkhaṇā tena;</gatha1>
<gathalast line="97">Vuttā bhavanti sabbe, iti vutto lakkhaṇo hāro’’ti. (netti. 4.5 niddesavāra);</gathalast>
<paragraph line="98">Atha vā arahato avasiṭṭhakilesapaccavekkhaṇābhāvā catunnaṃ ariyānaṃ labbhamānaṃ pahīnakilesapaccavekkhaṇameva vuttanti veditabbaṃ.</paragraph>
<paragraph line="99" number="14"><bold>Tadā samudāgate dhamme passane paññā</bold>ti tadā maggakkhaṇe phalakkhaṇe ca samudāgate paṭilābhavasena ca paṭivedhavasena ca samāgate sampatte samaṅgibhūte maggaphaladhamme catusaccadhamme ca passanā pekkhaṇā pajānanā paññā. <bold>Paccavekkhaṇe ñāṇa</bold>nti nivattitvā bhusaṃ passanaṃ jānanaṃ ñāṇaṃ. Iminā ca ñāṇadvayena paccavekkhaṇañāṇāni vuttāni honti. Sotāpannassa hi maggavīthiyaṃ sotāpattiphalapariyosāne cittaṃ bhavaṅgaṃ otarati, tato bhavaṅgaṃ upacchinditvā maggapaccavekkhaṇatthāya manodvārāvajjanaṃ uppajjati, tasmiṃ niruddhe paṭipāṭiyā satta maggapaccavekkhaṇajavanānīti. Puna bhavaṅgaṃ otaritvā teneva nayena phalādīnaṃ paccavekkhaṇatthāya āvajjanādīni uppajjanti. Yesaṃ uppattiyā esa maggaṃ paccavekkhati, phalaṃ paccavekkhati, pahīnakilese paccavekkhati, avasiṭṭhakilese paccavekkhati, nibbānaṃ paccavekkhati. So hi ‘‘iminā vatāhaṃ maggena āgato’’ti maggaṃ paccavekkhati, tato ‘‘ayaṃ me ānisaṃso laddho’’ti phalaṃ paccavekkhati, tato ‘‘ime nāma me kilesā pahīnā’’ti pahīnakilese paccavekkhati, tato ‘‘ime nāma me kilesā avasiṭṭhā’’ti uparimaggavajjhe <pageBreak edition="P" number="1.0031" />kilese paccavekkhati, avasāne ‘‘ayaṃ me dhammo ārammaṇato paṭiladdho’’ti amataṃ nibbānaṃ paccavekkhati. Iti sotāpannassa ariyasāvakassa pañca paccavekkhaṇāni honti. Yathā ca sotāpannassa, evaṃ sakadāgāmianāgāmīnampi. Arahato pana avasiṭṭhakilesapaccavekkhaṇaṃ nāma natthīti cattāriyeva paccavekkhaṇāni. Evaṃ sabbāni ekūnavīsati paccavekkhaṇañāṇāni. Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇaṃ sekkhānaṃ hoti vā na vā. Tassa hi abhāvatoyeva mahānāmo sakko bhagavantaṃ <pageBreak edition="V" number="1.0027" />pucchi ‘‘kosu nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya tiṭṭhantī’’tiādi (ma. ni. 1.175).</paragraph>
<paragraph line="100">Ettha <pageBreak edition="M" number="1.0029" />dhammaṭṭhitiñāṇādīnaṃ ekādasannaṃ ñāṇānaṃ vibhāvanatthāya ayaṃ upamā veditabbā – yathā puriso ‘‘macche gahessāmī’’ti macchakhippaṃ gahetvā tadanurūpe udake osāretvā khippamukhena hatthaṃ otāretvā antoudake kaṇhasappaṃ macchasaññāya gīvāya daḷhaṃ gahetvā ‘‘mahā vata mayā maccho laddho’’ti tuṭṭho ukkhipitvā passanto sovatthikattayadassanena ‘‘sappo’’ti sañjānitvā bhīto ādīnavaṃ disvā gahaṇe nibbinno muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ nibbeṭhetvā bāhaṃ ukkhipitvā uparisīse dve tayo vāre paribbhametvā sappaṃ dubbalaṃ katvā ‘‘gaccha re duṭṭhasappā’’ti nissajjitvā vegena thalaṃ āruyha ṭhitova ‘‘mahantassa vata bho sappassa mukhato muttomhī’’ti haṭṭho āgatamaggaṃ olokeyya.</paragraph>
<paragraph line="101">Tattha tassa purisassa macchasaññāya kaṇhasappaṃ daḷhaṃ gahetvā tussanaṃ viya imassa yogino ādito bālaputhujjanassa aniccatādivasena bhayānakaṃ khandhapañcakaṃ niccādisaññāya ‘‘ahaṃ mamā’’ti diṭṭhitaṇhāhi daḷhaṃ gahetvā tussanaṃ, tassa khippamukhato sappaṃ nīharitvā sovatthikattayaṃ disvā ‘‘sappo’’ti sañjānanaṃ viya sappaccayanāmarūpapariggahena ghanavinibbhogaṃ katvā kalāpasammasanādīhi ñāṇehi khandhapañcakassa aniccatādilakkhaṇattayaṃ disvā ‘‘aniccaṃ dukkhamanattā’’ti tassa vavatthāpanaṃ <pageBreak edition="P" number="1.0032" />, tassa bhāyanaṃ viya imassa bhayatupaṭṭhānañāṇaṃ, sappe ādīnavadassanaṃ viya ādīnavānupassanāñāṇaṃ, sappagahaṇe nibbindanaṃ viya nibbidānupassanāñāṇaṃ, sappaṃ muñcitukāmatā viya muñcitukamyatāñāṇaṃ, muñcanassa upāyakaraṇaṃ viya paṭisaṅkhānupassanāñāṇaṃ, sappaṃ paribbhametvā dubbalaṃ katvā nivattitvā ḍaṃsituṃ asamatthabhāvapāpanaṃ viya tilakkhaṇāropanena saṅkhārupekkhānulomañāṇehi saṅkhāre paribbhametvā dubbalaṃ katvā puna niccasukhattākārena upaṭṭhātuṃ asamatthatāpāpanaṃ, sappavissajjanaṃ viya gotrabhuñāṇaṃ, sappaṃ vissajjetvā thalaṃ āruyha ṭhānaṃ viya nibbānathalaṃ āruyha ṭhitaṃ maggaphalañāṇaṃ, haṭṭhassa āgatamaggolokanaṃ viya maggādipaccavekkhaṇañāṇanti.</paragraph>
<paragraph line="102">Imesañca sutamayañāṇādīnaṃ cuddasannaṃ ñāṇānaṃ uppattikkamena paṭipattikkamena ca desanakkamassa katattā paccavekkhaṇesu paṭhamaṃ kilesapaccavekkhaṇaṃ hoti, tato maggaphalanibbānapaccavekkhaṇānīti veditabbaṃ.</paragraph>
<paragraph line="103">‘‘Lokuttaraṃ <pageBreak edition="V" number="1.0028" /><pageBreak edition="M" number="1.0030" />jhānaṃ bhāveti niyyānikaṃ apacayagāmiṃ diṭṭhigatānaṃ pahānāya, kāmarāgabyāpādānaṃ tanubhāvāya, kāmarāgabyāpādānaṃ anavasesappahānāya, rūparāgaarūparāgamānauddhaccaavijjānaṃ anavasesappahānāyā’’ti (dha. sa. 277, 361-363) ca kilesappahānaṃyeva adhikaṃ katvā maggapaṭipattiyā vuttattā paṭipattānurūpeneva kilesapaccavekkhaṇassa ādibhāvo yujjati, aṭṭhakathāyaṃ vuttakkamo pana dassitoyeva. So pana kamo pañcavidho uppattikkamo pahānakkamo paṭipattikkamo bhūmikkamo desanakkamoti.</paragraph>
<gatha1 line="104">‘‘Paṭhamaṃ kalalaṃ hoti, kalalā hoti abbudaṃ;</gatha1>
<gathalast line="105">Abbudā jāyate pesi, pesi nibbattatī ghano’’ti. (saṃ. ni. 1.235) –</gathalast>
<unindented line="106">Evamādi uppattikkamo. ‘‘Dassanena pahātabbā dhammā, bhāvanāya pahātabbā dhammā’’ti (dha. sa. tikamātikā 8) evamādi pahānakkamo. ‘‘Sīlavisuddhi cittavisuddhi diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi <pageBreak edition="P" number="1.0033" />ñāṇadassanavisuddhī’’ti evamādi paṭipattikkamo. ‘‘Kāmāvacarā dhammā, rūpāvacarā dhammā, arūpāvacarā dhammā’’ti (dha. sa. dukamātikā 93-95) evamādi bhūmikkamo. ‘‘Cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo’’ti (ma. ni. 3.43; mahāni. 191; cūḷani. mettagūmāṇavapucchāniddesa 22) vā, ‘‘anupubbikathaṃ kathesi. Seyyathidaṃ – dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesī’’ti (mahāva. 31; dī. ni. 1.298; 2.83) vā evamādi desanakkamo. Idha pana cuddasannaṃ ñāṇānaṃ uppattikkamo paṭipattikkamo ca tadubhayavasena paṭipāṭiyā desitattā desanakkamo cāti tayo kamā veditabbā.</unindented>
<paragraph line="107" number="15">Idāni yasmā heṭṭhā sarūpena nāmarūpavavatthānañāṇaṃ na vuttaṃ, tasmā pañcadhā nāmarūpappabhedaṃ dassetuṃ <bold>ajjhattavavatthāne paññā vatthunānatte ñāṇa</bold>ntiādīni pañca ñāṇāni uddiṭṭhāni. Sakale hi nāmarūpe vutte yaṃ pariggahetuṃ sakkā, yañca pariggahetabbaṃ, taṃ pariggahessati. Lokuttaranāmañhi pariggahetuñca na sakkā anadhigatattā, na ca pariggahetabbaṃ avipassanūpagattā. Tattha <bold>ajjhattavavatthāne</bold>ti ‘‘evaṃ pavattamānā mayaṃ attāti <pageBreak edition="M" number="1.0031" />gahaṇaṃ gamissāmā’’ti iminā viya adhippāyena attānaṃ adhikāraṃ katvā pavattāti ajjhattā. <bold>Ajjhatta</bold>saddo panāyaṃ gocarajjhatte niyakajjhatte ajjhattajjhatte visayajjhatteti catūsu atthesu dissati <pageBreak edition="V" number="1.0029" />. ‘‘Tena, ānanda, bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabbaṃ, ajjhattarato samāhito’’tiādīsu (dha. pa. 362) hi ayaṃ gocarajjhatte dissati. ‘‘Ajjhattaṃ sampasādanaṃ (dī. ni. 1.228; dha. sa. 161), ajjhattaṃ vā dhammesu dhammānupassī viharatī’’tiādīsu (dī. ni. 2.373) niyakajjhatte. ‘‘Cha ajjhattikāni āyatanāni, ajjhattikā dhammā’’tiādīsu (dha. sa. tikamātikā 20) ajjhattajjhatte. ‘‘Ayaṃ kho, panānanda, vihāro tathāgatena abhisambuddho yadidaṃ sabbanimittānaṃ amanasikārā ajjhattaṃ suññataṃ upasampajja viharatī’’tiādīsu (ma. ni. 3.187) visayajjhatte, issariyaṭṭhāneti <pageBreak edition="P" number="1.0034" />attho. Phalasamāpatti hi buddhānaṃ issariyaṭṭhānaṃ nāma. Idha pana ajjhattajjhatte daṭṭhabbo. Tesaṃ ajjhattānaṃ vavatthāne ajjhattavavatthāne. <bold>Vatthunānatte</bold>ti vatthūnaṃ nānābhāve, nānāvatthūsūti attho. Ettha javanamanoviññāṇassa paccayabhūto bhavaṅgamanopi cakkhādipañcakaṃ viya uppattiṭṭhānattā vatthūti vutto. Āvajjanampi tannissitameva kātabbaṃ.</paragraph>
<hangnum line="108" number="16"></hangnum>
<paragraph line="109"><bold>Bahiddhā</bold>ti chahi ajjhattajjhattehi bahibhūtesu tesaṃ visayesu. <bold>Gocaranānatte</bold>ti visayanānatte.</paragraph>
<paragraph line="110" number="17"><bold>Cariyāvavatthāne</bold>ti viññāṇacariyāaññāṇacariyāñāṇacariyāvasena cariyānaṃ vavatthāne. ‘‘Cariyavavatthāne’’ti rassaṃ katvāpi paṭhanti.</paragraph>
<paragraph line="111" number="18"><bold>Catudhammavavatthāne</bold>ti kāmāvacarabhūmiādīnaṃ cuddasannaṃ catukkānaṃ vasena catunnaṃ catunnaṃ dhammānaṃ vavatthāne. <bold>Bhūmī</bold>ti ca ‘‘bhūmigatañca vehāsaṭṭhañcā’’tiādīsu (saṃ. ni. 1.136) pathaviyaṃ vattati. ‘‘Abhūmiṃ tāta, mā sevā’’tiādīsu (jā. 1.6.34) visaye. ‘‘Sukhabhūmiyaṃ kāmāvacare’’tiādīsu (dha. sa. 988) uppajjanaṭṭhāne. Idha pana koṭṭhāse vattati. Paricchedetipi vadanti.</paragraph>
<paragraph line="112" number="19"><bold>Navadhammavavatthāne</bold>ti <pageBreak edition="M" number="1.0032" />kāmāvacarakusalādivasena pāmojjamūlakavasena yoniso manasikāramūlakavasena ca navannaṃ navannaṃ dhammānaṃ vavatthāne. Imesu ca pañcasu ñāṇesu paṭhamaṃ ajjhattadhammā vavatthāpetabbāti vatthunānatte ñāṇaṃ paṭhamaṃ vuttaṃ, tato tesaṃ visayā vavatthāpetabbāti tadanantaraṃ gocaranānatte ñāṇaṃ vuttaṃ, tato parāni tīṇi ñāṇāni tiṇṇaṃ catunnaṃ navannaṃ vasena gaṇanānulomena vuttāni.</paragraph>
<paragraph line="113" number="20">Idāni <pageBreak edition="V" number="1.0030" />yasmā nāmarūpasseva pabhedato vavatthāpanañāṇaṃ ñātapariññā, tadanantaraṃ tīraṇapariññā, tadanantaraṃ pahānapariññāti tisso pariññā. Taṃsambandhā ca bhāvanāsacchikiriyā honti, tasmā dhammanānattañāṇānantaraṃ ñātaṭṭhe <pageBreak edition="P" number="1.0035" />ñāṇādīni pañca ñāṇāni uddiṭṭhāni. Tisso hi pariññā ñātapariññā tīraṇapariññā pahānapariññā ca. Tattha ‘‘ruppanalakkhaṇaṃ rūpaṃ, vedayitalakkhaṇā vedanā’’ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā <bold>ñātapariññā</bold>nāma. ‘‘Rūpaṃ aniccaṃ dukkhaṃ anattā, vedanā aniccā dukkhā anattā’’tiādinā nayena tesaṃ tesaṃ dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā <bold>tīraṇapariññā</bold>nāma. Tesuyeva pana dhammesu niccasaññādipajahanavasena pavattā lakkhaṇārammaṇikavipassanāva <bold>pahānapariññā</bold>nāma.</paragraph>
<paragraph line="114">Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiñhi antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato paṭṭhāya yāva udayabbayānupassanā tīraṇapariññāya bhūmi. Etasmiñhi antare sāmaññalakkhaṇapaṭivedhasseva ādhipaccaṃ hoti. Bhaṅgānupassanaṃ ādiṃ katvā upari pahānapariññāya bhūmi. Tato paṭṭhāya hi ‘‘aniccato anupassanto niccasaññaṃ pajahati, dukkhato anupassanto sukhasaññaṃ pajahati, anattato anupassanto attasaññaṃ pajahati, nibbindanto nandiṃ pajahati, virajjanto rāgaṃ pajahati, nirodhento samudayaṃ pajahati, paṭinissajjanto ādānaṃ pajahatī’’ti (paṭi. ma. 1.52) evaṃ niccasaññādipahānasādhikānaṃ sattannaṃ anupassanānaṃ ādhipaccaṃ hoti.</paragraph>
<paragraph line="115">Tattha <pageBreak edition="M" number="1.0033" /><bold>abhiññāpaññā</bold>ti dhammānaṃ ruppanādisabhāvena jānanapaññā. Sā hi sobhanaṭṭhena abhisaddena ‘‘tesaṃ tesaṃ dhammānaṃ sabhāvajānanavasena sobhanaṃ jānana’’nti katvā abhiññāti vuccati. <bold>Ñātaṭṭhe ñāṇa</bold>nti jānanasabhāvaṃ ñāṇaṃ.</paragraph>
<paragraph line="116" number="21"><bold>Pariññāpaññā</bold>ti jānanapaññā. Sā hi byāpanaṭṭhena parisaddena ‘‘aniccādisāmaññalakkhaṇavasena sakiccasamāpanavasena vā byāpitaṃ jānana’’nti katvā pariññāti vuccati. <bold>Tīraṇaṭṭhe ñāṇa</bold>nti upaparikkhaṇasabhāvaṃ, sammasanasabhāvaṃ vā ñāṇaṃ.</paragraph>
<paragraph line="117" number="22"><bold>Pahāne</bold><pageBreak edition="V" number="1.0031" /><bold>paññā</bold>ti niccasaññādīnaṃ pajahanā paññā, pajahatīti vā, pajahanti etenāti vā pahānaṃ. <bold>Pariccāgaṭṭhe</bold><pageBreak edition="P" number="1.0036" /><bold>ñāṇa</bold>nti pariccajanasabhāvaṃ ñāṇaṃ.</paragraph>
<paragraph line="118" number="23"><bold>Bhāvanāpaññā</bold>ti vaḍḍhanapaññā. <bold>Ekarasaṭṭhe ñāṇa</bold>nti ekakiccasabhāvaṃ ñāṇaṃ, vimuttirasena vā ekarasasabhāvaṃ ñāṇaṃ.</paragraph>
<paragraph line="119" number="24"><bold>Sacchikiriyāpaññā</bold>ti paṭivedhavasena paṭilābhavasena vā paccakkhakaraṇapaññā. <bold>Phassanaṭṭhe ñāṇa</bold>nti tadubhayavaseneva vindanasabhāvaṃ ñāṇaṃ.</paragraph>
<paragraph line="120" number="25-28">Idāni yasmā pahānabhāvanāsacchikiriyañāṇāni ariyamaggaphalasampayuttānipi honti, tasmā tadanantaraṃ ariyapuggalānaṃyeva labbhamānāni cattāri paṭisambhidāñāṇāni uddiṭṭhāni. Tatthāpi paccayuppanno attho dukkhasaccaṃ viya pākaṭo suviññeyyo cāti paṭhamaṃ <bold>atthapaṭisambhidāñāṇaṃ</bold>uddiṭṭhaṃ, tassa atthassa hetudhammavisayattā tadanantaraṃ <bold>dhammapaṭisambhidāñāṇaṃ,</bold>tadubhayassa niruttivisayattā tadanantaraṃ <bold>niruttipaṭisambhidāñāṇaṃ,</bold>tesu tīsupi ñāṇesu pavattanato tadanantaraṃ <bold>paṭibhānapaṭisambhidāñāṇaṃ</bold>. Pa-kāraṃ dīghaṃ katvā ca paṭhanti.</paragraph>
<paragraph line="121" number="29-31">Ito parāni vihāraṭṭhe ñāṇādīni tīṇi ñāṇāni ariyānaṃyeva sambhavato paṭisambhidāpabhedato ca paṭisambhidāñāṇānantaraṃ uddiṭṭhāni. Vihāraṭṭhe ñāṇañhi dhammapaṭisambhidā hoti, samāpattaṭṭhe ñāṇaṃ <pageBreak edition="M" number="1.0034" />atthapaṭisambhidā. Dhammasabhāve ñāṇañhi paṭisambhidākathāyaṃ (paṭi. ma. 2.30) dhammapaṭisambhidāti vuttaṃ. Nibbāne ñāṇaṃ pana atthapaṭisambhidā eva. Tattha <bold>vihāranānatte</bold>ti aniccānupassanādivasena nānāvipassanāvihāre. <bold>Vihāraṭṭhe</bold>ti vipassanāvihārasabhāve. <bold>Vihāro</bold>ti ca sasampayuttā vipassanā eva. <bold>Samāpattinānatte</bold>ti animittādivasena nānāphalasamāpattiyaṃ. <bold>Samāpattī</bold>ti ca lokuttaraphalabhūtā cittacetasikadhammā. <bold>Vihārasamāpattinānatte</bold>ti ubhayavasena vuttaṃ.</paragraph>
<paragraph line="122" number="32">Tato vihārasamāpattiñāṇasādhakassa ‘‘dubhato vuṭṭhānavivaṭṭane paññā’’ti pubbe vuttassāpi maggañāṇassa āsavasamucchedasamatthataṃ anantaraphaladāyakattañca kāraṇena visesetvā aparenākārena vattukāmena tadeva ‘‘ānantarikasamādhimhi ñāṇa’’nti uddiṭṭhaṃ. Tattha <pageBreak edition="P" number="1.0037" /><bold>avikkhepaparisuddhattā</bold>ti vikkhipati tena cittanti vikkhepo, uddhaccassetaṃ nāmaṃ. Na vikkhepo avikkhepo, uddhaccapaṭipakkhassa samādhissetaṃ nāmaṃ. Parisuddhassa bhāvo parisuddhattaṃ, avikkhepassa <pageBreak edition="V" number="1.0032" />parisuddhattaṃ avikkhepaparisuddhattaṃ, tasmā avikkhepaparisuddhattā samādhissa parisuddhabhāvenāti attho. Idañhi āsavasamucchedassa anantaraphaladāyakattassa ca kāraṇavacanaṃ. <bold>Āsavasamucchede</bold>ti ettha āsavantīti āsavā, cakkhutopi…pe… manatopi sandanti pavattantīti vuttaṃ hoti. Dhammato yāva gotrabhuṃ, okāsato yāva bhavaggaṃ savantīti vā āsavā, etaṃ dhammaṃ etañca okāsaṃ antokaritvā pavattantīti attho. Antokaraṇattho hi ayaṃ ā-kāro. Cirapārivāsikaṭṭhena madirādayo āsavā viyātipi āsavā. Lokasmiñhi cirapārivāsikā madirādayo āsavāti vuccanti. Yadi ca cirapārivāsikaṭṭhena āsavā, eteyeva bhavitumarahanti. Vuttañhetaṃ –</paragraph>
<indent line="123">‘‘Purimā, bhikkhave, koṭi na paññāyati avijjāya, ito pubbe avijjā nāhosi, atha pacchā samabhavī’’tiādi.</indent>
<unindented line="124">Āyataṃ vā saṃsāradukkhaṃ savanti pasavantītipi āsavā, samucchijjati etenāti samucchedo. <bold>Paññā</bold>ti kāmāsavādīnaṃ catunnaṃ āsavānaṃ samucchede paññā.</unindented>
<paragraph line="125"><bold>Ānantarikasamādhimhi</bold><pageBreak edition="M" number="1.0035" /><bold>ñāṇa</bold>nti attano pavattisamanantaraṃ niyameneva phalappadānato ānantarikoti laddhanāmo maggasamādhi. Na hi maggasamādhimhi uppanne tassa phaluppattinisedhako koci antarāyo atthi. Yathāha –</paragraph>
<paragraph line="126">‘‘Ayañca puggalo sotāpattiphalasacchikiriyāya paṭipanno assa, kappassa ca uḍḍayhanavelā assa, neva tāva kappo uḍḍayheyya, yāvāyaṃ puggalo na sotāpattiphalaṃ sacchikaroti, ayaṃ vuccati puggalo ṭhitakappī. Sabbepi maggasamaṅgino puggalā ṭhitakappino’’ti (pu. pa. 17).</paragraph>
<unindented line="127">Idaṃ tena ānantarikasamādhinā sampayuttaṃ ñāṇaṃ.</unindented>
<paragraph line="128" number="33">Iminā maggañāṇena phalappattānaṃ ariyānaṃyeva sambhavato imassa ñāṇassa anantaraṃ araṇavihārañāṇādīni cattāri ñāṇāni uddiṭṭhāni. Tatrāpi ca arahatoyeva satatameva <pageBreak edition="P" number="1.0038" />ca sambhavato araṇavihāre ñāṇaṃ paṭhamaṃ uddiṭṭhaṃ, tadanantaraṃ nirodhassa anāgāmiarahantānaṃ sambhavepi bahusambhārattā visesena ca nirodhassa nibbānasammatattā ca nirodhasamāpattiyā <pageBreak edition="V" number="1.0033" />ñāṇaṃ uddiṭṭhaṃ, tadanantaraṃ parinibbānassa kālantare parinibbānakālaṃ āhacca ṭhitattā dīghakālikanti parinibbāne ñāṇaṃ uddiṭṭhaṃ, tadanantaraṃ samasīsaṭṭhassa sabbakilesakhayānantaraṃ parinibbānakālaṃ āhacca ṭhitattā rassakālikanti samasīsaṭṭhe ñāṇaṃ uddiṭṭhaṃ. Tattha <bold>santo cā</bold>ti <bold>ca</bold>-kāro dassanādhipateyyañca santo vihārādhigamo ca paṇītādhimuttatā cāti tīhipi padehi sambandhitabbo. <bold>Dassana</bold>nti vipassanāñāṇaṃ, adhipatiyeva ādhipateyyaṃ, adhipatito vā āgatattā ādhipateyyaṃ, dassanañca taṃ ādhipateyyañcāti <bold>dassanādhipateyyaṃ</bold>. Viharatīti vihāro, viharanti tena vāti vihāro, adhigammati pāpuṇīyatīti adhigamo, vihāro eva adhigamo <bold>vihārādhigamo</bold>. So ca kilesapariḷāhavirahitattā nibbutoti <bold>santo</bold>. So ca arahattaphalasamāpattipaññā. Uttamaṭṭhena atappakaṭṭhena ca <bold>paṇīto,</bold>padhānabhāvaṃ nītoti vā paṇīto, paṇīte adhimutto visaṭṭhacitto tapparamo paṇītādhimutto, tassa bhāvo <bold>paṇītādhimuttatā</bold>. Sā ca phalasamāpattādhimuttā pubbabhāgapaññā eva.</paragraph>
<paragraph line="129"><bold>Araṇavihāre</bold>ti <pageBreak edition="M" number="1.0036" />nikkilesavihāre. Rāgādayo hi raṇanti satte cuṇṇenti pīḷentīti raṇā, raṇanti etehi sattā kandanti paridevantīti vā raṇā. Vutto tividhopi vihāro. Natthi etassa raṇāti araṇo. Vividhe paccanīkadhamme haranti etenāti vihāro. Tasmiṃ araṇe vihāre. Niddesavāre (paṭi. ma. 1.82) vuttapaṭhamajjhānādīni ca paṇītādhimuttatāya eva saṅgahitāni. Phalasamāpattiṃ samāpajjitukāmatāya hi paṭhamajjhānādiṃ samāpajjitvā vuṭṭhāya jhānasampayuttadhamme vipassati, yā ca araṇavibhaṅgasuttante (ma. ni. 3.323 ādayo) bhagavatā desitā araṇapaṭipadā, sāpi imināva saṅgahitāti veditabbā <pageBreak edition="P" number="1.0039" />. Vuttañhi tattha bhagavatā –</paragraph>
<indent line="130">‘‘Araṇavibhaṅgaṃ vo, bhikkhave, desessāmi…pe… na kāmasukhaṃ anuyuñjeyya hīnaṃ gammaṃ pothujjanikaṃ anariyaṃ anatthasaṃhitaṃ, na ca attakilamathānuyogaṃ anuyuñjeyya dukkhaṃ anariyaṃ anatthasaṃhitaṃ. Ete kho, bhikkhave, ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati. Ussādanañca jaññā, apasādanañca jaññā, ussādanañca ñatvā apasādanañca ñatvā nevussādeyya na apasādeyya, dhammameva deseyya. Sukhavinicchayaṃ jaññā, sukhavinicchayaṃ ñatvā ajjhattaṃ sukhamanuyuñjeyya, rahovādaṃ na bhāseyya, sammukhā na khīṇaṃ bhaṇe, ataramānova bhāseyya no taramāno, janapadaniruttiṃ nābhiniveseyya, samaññaṃ nātidhāveyyāti. Ayamuddeso araṇavibhaṅgassa <pageBreak edition="V" number="1.0034" />…pe… tatra, bhikkhave, yo kāmapaṭisandhisukhino somanassānuyogaṃ ananuyogo hīnaṃ…pe… anatthasaṃhitaṃ, adukkho eso dhammo avighāto anupāyāso apariḷāho sammāpaṭipadā. Tasmā eso dhammo araṇo…pe… tatra, bhikkhave, yo attakilamathānuyogaṃ ananuyogo dukkhaṃ anariyaṃ anatthasaṃhitaṃ. Adukkho eso dhammo <pageBreak edition="M" number="1.0037" />…pe… tasmā eso dhammo araṇo. Tatra, bhikkhave, yāyaṃ majjhimā paṭipadā tathāgatena abhisambuddhā…pe… adukkho eso dhammo…pe… tasmā eso dhammo araṇo…pe… tatra, bhikkhave, yāyaṃ nevussādanā na apasādanā dhammadesanā ca, adukkho eso dhammo…pe… tasmā eso dhammo araṇo…pe… tatra, bhikkhave, yadidaṃ nekkhammasukhaṃ pavivekasukhaṃ upasamasukhaṃ sambodhisukhaṃ, adukkho eso dhammo…pe… tasmā eso dhammo araṇo…pe… tatra, bhikkhave, yvāyaṃ rahovādo bhūto taccho atthasaṃhito, adukkho eso dhammo…pe… tasmā eso dhammo araṇo <pageBreak edition="P" number="1.0040" />…pe… tatra, bhikkhave, yvāyaṃ sammukhā khīṇavādo bhūto taccho atthasaṃhito, adukkho eso dhammo…pe… tasmā eso dhammo araṇo…pe… tatra, bhikkhave, yadidaṃ ataramānassa bhāsitaṃ, adukkho eso dhammo…pe… tasmā eso dhammo araṇo…pe… tatra, bhikkhave, yvāyaṃ janapadaniruttiyā ca anabhiniveso samaññāya ca anatisāro, adukkho eso dhammo…pe… tasmā eso dhammo araṇoti. Tasmātiha, bhikkhave, saraṇañca dhammaṃ jānissāma, araṇañca dhammaṃ jānissāma. Saraṇañca dhammaṃ ñatvā araṇañca dhammaṃ ñatvā araṇaṃ paṭipadaṃ paṭipajjissāmāti evañhi vo, bhikkhave, sikkhitabbaṃ. Subhūti ca pana, bhikkhave, kulaputto araṇapaṭipadaṃ paṭipanno’’ti.</indent>
<paragraph line="131">Tattha majjhimā paṭipadā dassanādhipateyyena ca santena vihārādhigamena ca saṅgahitā. Kāmasukhaṃ attakilamathaṃ ananuyogo majjhimā paṭipadā eva. Arahato hi vipassanāpubbabhāgamajjhimā paṭipadā hoti, arahattaphalasamāpatti aṭṭhaṅgamaggavasena majjhimā paṭipadā ca. Sesā pana paṇītādhimuttatāya eva saṅgahitāti veditabbā. Kiñcāpi sabbepi arahanto araṇavihārino, aññe arahanto dhammaṃ desentā ‘‘sammāpaṭipanne sammāpaṭipannā’’ti ‘‘micchāpaṭipanne micchāpaṭipannā’’ti puggalavasenāpi ussādanāpasādanāni katvā dhammaṃ desenti. <bold>Subhūtitthero</bold>pana ‘‘ayaṃ micchāpaṭipadā, ayaṃ sammāpaṭipadā’’ti dhammavaseneva dhammaṃ desesi. Teneva bhagavā taṃyeva araṇapaṭipadaṃ paṭipannoti ca vaṇṇesi, ‘‘etadaggaṃ, bhikkhave, mama <pageBreak edition="V" number="1.0035" />sāvakānaṃ bhikkhūnaṃ araṇavihārīnaṃ yadidaṃ subhūtī’’ti (a. ni. 1.198, 201) ca araṇavihārīnaṃ aggaṭṭhāne ṭhapesīti.</paragraph>
<paragraph line="132" number="34"><bold>Dvīhi balehī</bold>ti samathabalavipassanābalehi. <bold>Samannāgatattā</bold>ti yuttattā paripuṇṇattā vā. <bold>Tayo cā</bold>ti vibhattivipallāso, tiṇṇañcāti vuttaṃ <pageBreak edition="M" number="1.0038" />hoti. <bold>Saṅkhārāna</bold>nti vacīsaṅkhārakāyasaṅkhāracittasaṅkhārānaṃ. <bold>Paṭippassaddhiyā</bold>ti paṭippassaddhatthaṃ nirodhatthaṃ, appavattatthanti vuttaṃ hoti. <bold>Soḷasahī</bold>ti aniccānupassanādīni aṭṭha, maggaphalāni <pageBreak edition="P" number="1.0041" />aṭṭhāti soḷasahi. <bold>Ñāṇacariyāhī</bold>ti ñāṇappavattīhi. <bold>Navahī</bold>ti rūpārūpāvacarasamādhi tadupacāro cāti navahi. <bold>Vasibhāvatā paññā</bold>ti lahutā, yathāsukhavattanaṃ issariyaṃ vaso, so assa atthīti vasī, vasino bhāvo vasibhāvo, vasibhāvo eva vasibhāvatā, yathā pāṭikulyameva pāṭikulyatā. Evaṃvidhā paññā vasibhāvatāya paññāti vā attho. Si-kāraṃ dīghaṃ katvā ca paṭhanti. Samannāgatattā ca paṭippassaddhiyā ca ñāṇacariyāhi ca samādhicariyāhi cāti ca-kāro sambandhitabbo.</paragraph>
<paragraph line="133"><bold>Nirodhasamāpattiyā ñāṇa</bold>nti anāgāmiarahantānaṃ nirodhasamāpattinimittaṃ ñāṇaṃ, yathā ajinamhi haññate dīpīti. <bold>Nirodhasamāpattī</bold>ti ca nevasaññānāsaññāyatanassa abhāvamattaṃ, na koci dhammo, paññattimattaṃ abhāvamattattā nirodhoti ca. Samāpajjantena samāpajjīyati nāmāti samāpattīti ca vuccati.</paragraph>
<paragraph line="134" number="35"><bold>Sampajānassā</bold>ti sammā pakārehi jānātīti sampajāno. Tassa sampajānassa. <bold>Pavattapariyādāne</bold>ti pavattanaṃ pavattaṃ, samudācāroti attho. Kilesapavattaṃ khandhapavattañca. Tassa pavattassa pariyādānaṃ parikkhayo appavatti pavattapariyādānaṃ. Tasmiṃ pavattapariyādāne. <bold>Parinibbāne ñāṇa</bold>nti arahato kāmacchandādīnaṃ parinibbānaṃ appavattaṃ anupādisesaparinibbānañca paccavekkhantassa tasmiṃ kilesaparinibbāne khandhaparinibbāne ca pavattaṃ ñāṇaṃ.</paragraph>
<paragraph line="135" number="36"><bold>Sabbadhammāna</bold>nti sabbesaṃ tebhūmakadhammānaṃ. <bold>Sammā samucchede</bold>ti santatisamucchedavasena suṭṭhu nirodhe. <bold>Nirodhe ca anupaṭṭhānatā</bold>ti nirodhe gate puna na upaṭṭhānatāya, puna anuppattiyanti attho. Sammāsamucchede ca nirodhe ca anupaṭṭhānatā cāti ca-kāro sambandhitabbo.</paragraph>
<paragraph line="136"><bold>Samasīsaṭṭhe ñāṇa</bold>nti nekkhammādīni sattatiṃsa samāni, taṇhādīni terasa sīsāni. Paccanīkadhammānaṃ samitattā samāni, yathāyogaṃ padhānattā ca koṭittā ca sīsāni. Ekasmiṃ iriyāpathe vā ekasmiṃ <pageBreak edition="V" number="1.0036" /><pageBreak edition="M" number="1.0039" />roge vā sabhāgasantativasena ekasmiṃ jīvitindriye vā nekkhammādīni samāni ca saddhādīni sīsāni ca assa santīti samasīsī, samasīsissa <pageBreak edition="P" number="1.0042" />attho samasīsaṭṭho. Tasmiṃ samasīsaṭṭhe, samasīsibhāveti attho. Ekasmiṃ iriyāpathe roge vā sabhāgasantativasena jīvite vā vipassanaṃ ārabhitvā tasmiṃyeva iriyāpathe roge sabhāgajīvite vā cattāri maggaphalāni patvā, tasmiṃyeva parinibbāyantassa arahatoyeva samasīsibhāvo hotīti tasmiṃ samasīsibhāve ñāṇanti vuttaṃ hoti. Vuttañca puggalapaññattiyaṃ (pu. pa. 16), tassā ca aṭṭhakathāyaṃ (pu. pa. aṭṭha. 16) –</paragraph>
<indent line="137">‘‘Katamo ca puggalo samasīsī? Yassa puggalassa apubbaṃ acarimaṃ āsavapariyādānañca hoti jīvitapariyādānañca. Ayaṃ vuccati puggalo samasīsī’’ti (pu. pa. 16).</indent>
<paragraph line="138">‘‘Samasīsiniddese <bold>apubbaṃ acarima</bold>nti apure apacchā, santatipaccuppannavasena ekavāraṃyeva, ekakālaṃyevāti attho. <bold>Pariyādāna</bold>nti parikkhayo. <bold>Aya</bold>nti ayaṃ puggalo samasīsī nāma vuccati. So panesa tividho hoti iriyāpathasamasīsī rogasamasīsī jīvitasamasīsīti. Tattha yo caṅkamantova vipassanaṃ ārabhitvā arahattaṃ patvā caṅkamantova parinibbāti, yo ṭhitakova vipassanaṃ ārabhitvā arahattaṃ patvā ṭhitakova parinibbāti, yo nisinnova vipassanaṃ ārabhitvā arahattaṃ patvā nisinnova parinibbāti, yo nipannova vipassanaṃ ārabhitvā arahattaṃ patvā nipannova parinibbāti, ayaṃ <bold>iriyāpathasamasīsī</bold>nāma. Yo pana ekaṃ rogaṃ patvā antorogeyeva vipassanaṃ ārabhitvā arahattaṃ patvā teneva rogena parinibbāti, ayaṃ <bold>rogasamasīsī</bold>nāma. Kataro jīvitasamasīsī? Terasa sīsāni. Tattha kilesasīsaṃ avijjaṃ arahattamaggo pariyādiyati, pavattasīsaṃ jīvitindriyaṃ cuticittaṃ pariyādiyati, avijjāpariyādāyakaṃ cittaṃ jīvitindriyaṃ pariyādātuṃ na sakkoti, jīvitindriyapariyādāyakaṃ cittaṃ avijjaṃ pariyādātuṃ na sakkoti. Avijjāpariyādāyakaṃ cittaṃ aññaṃ, jīvitindriyapariyādāyakaṃ cittaṃ aññaṃ. Yassa cetaṃ sīsadvayaṃ samaṃ pariyādānaṃ gacchati, so <bold>jīvitasamasīsī</bold>nāma. Kathamidaṃ samaṃ hotīti? Vārasamatāya. Yasmiñhi vāre <pageBreak edition="M" number="1.0040" />maggavuṭṭhānaṃ hoti. Sotāpattimagge pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyati. Imāya vārasamatāya eva ubhayasīsapariyādānampi <pageBreak edition="P" number="1.0043" />samaṃ hoti nāma. Tenāyaṃ puggalo ‘jīvitasamasīsī’ti vuccati. Ayameva ca idha adhippeto’’ti.</paragraph>
<paragraph line="139" number="37">Idāni <pageBreak edition="V" number="1.0037" />yasmā sutamayasīlamayabhāvanāmayañāṇāni vaṭṭapādakāni sallekhā nāma na honti, lokuttarapādakāneva etāni ca aññāni ca ñāṇāni sallekhāti vuccanti, tasmā paccanīkasallekhanākārena pavattāni ñāṇāni dassetuṃ samasīsaṭṭhe ñāṇānantaraṃ sallekhaṭṭhe ñāṇaṃ uddiṭṭhaṃ. Tattha <bold>puthunānattatejapariyādāne paññā</bold>ti lokuttarehi asammissaṭṭhena puthūnaṃ rāgādīnañca nānattānaṃ nānāsabhāvānaṃ kāmacchandādīnañca santāpanaṭṭhena ‘‘tejā’’ti laddhanāmānaṃ dussīlyādīnañca pariyādāne khepane paññā, nekkhammādimhi sattatiṃsabhede dhamme paññāti vuttaṃ hoti. Atha vā puthubhūtā nānattabhūtā ca tejā eva tesaṃ puthubhūtānaṃ nānattabhūtānaṃ dussīlyādīnaṃ pañcannaṃ tejānaṃ pariyādāne paññāti attho. Tejehiyeva puthūnaṃ nānattānañca saṅgahaṃ niddesavāre pakāsayissāma.</paragraph>
<paragraph line="140"><bold>Sallekhaṭṭhe ñāṇa</bold>nti paccanīkadhamme sallekhati samucchindatīti sallekho, tasmiṃ nekkhammādike sattatiṃsappabhede sallekhasabhāve ñāṇaṃ. ‘‘Pare vihiṃsakā bhavissanti, mayamettha avihiṃsakā bhavissāmāti sallekho karaṇīyo’’tiādinā (ma. ni. 1.83) nayena bhagavatā sallekhasuttante vutto catucattālīsabhedopi sallekho iminā saṅgahitoyevāti veditabbo.</paragraph>
<paragraph line="141" number="38">Idāni sallekhe ṭhitena kattabbaṃ sammappadhānavīriyaṃ dassetuṃ tadanantaraṃ vīriyārambhe ñāṇaṃ uddiṭṭhaṃ. Tattha <bold>asallīnattapahitattapaggahaṭṭhe</bold>ti kosajjavasena asallīno asaṅkucito attā assāti asallīnatto. <bold>Attā</bold>ti cittaṃ. Yathāha –</paragraph>
<gatha1 line="142">‘‘Udakañhi nayanti nettikā, usukārā namayanti tejanaṃ;</gatha1>
<gathalast line="143">Dāruṃ namayanti tacchakā, attānaṃ damayanti paṇḍitā’’ti. ādi (dha. pa. 80-82) –</gathalast>
<unindented line="144">Kāye <pageBreak edition="M" number="1.0041" />ca jīvite ca anapekkhatāya pahito pesito vissaṭṭho attā etenāti pahitatto. <bold>Attā</bold>ti attabhāvo. Yathāha – ‘‘yā pana bhikkhunī attānaṃ vadhitvā vadhitvā rodeyyā’’tiādi (pāci. 880) <pageBreak edition="P" number="1.0044" />. Asallīnatto ca so pahitatto cāti asallīnattapahitatto. Sahajātadhamme paggaṇhāti upatthambhetīti paggaho, paggaho eva attho paggahaṭṭho, paggahasabhāvoti attho. Asallīnattapahitattassa paggahaṭṭho asallīnattapahitattapaggahaṭṭho. Tasmiṃ asallīnattapahitattapaggahaṭṭhe. ‘‘Tasmātiha, bhikkhave, tumhepi appaṭivānaṃ padaheyyātha. Kāmaṃ taco ca nhāru <pageBreak edition="V" number="1.0038" />ca aṭṭhi ca avasissatu, upasussatu sarīre maṃsalohitaṃ. Yaṃ taṃ purisathāmena purisavīriyena purisaparakkamena pattabbaṃ, na taṃ apāpuṇitvā vīriyassa saṇṭhānaṃ bhavissatī’’ti (a. ni. 2.5) vuttattā asallīnattapahitattavacanena padhānasmiṃ appaṭivānitā anivattanatā vuttā. Paggahaṭṭhavacanena pana kosajjuddhaccavimuttaṃ samappavattaṃ vīriyaṃ vuttaṃ.</unindented>
<paragraph line="145"><bold>Vīriyārambhe ñāṇa</bold>nti vīrabhāvo vīriyaṃ, vīrānaṃ vā kammaṃ, vidhinā vā nayena upāyena īrayitabbaṃ pavattayitabbanti vīriyaṃ. Tadetaṃ ussāhalakkhaṇaṃ, sahajātānaṃ dhammānaṃ upatthambhanarasaṃ, asaṃsīdanabhāvapaccupaṭṭhānaṃ, ‘‘saṃviggo yoniso padahatī’’ti (a. ni. 4.113) vacanato saṃvegapadaṭṭhānaṃ, vīriyārambhavatthupadaṭṭhānaṃ vā. Sammā āraddhaṃ sabbasampattīnaṃ mūlaṃ hotīti daṭṭhabbaṃ. Vīriyasaṅkhāto ārambho vīriyārambho. Iminā sesārambhe paṭikkhipati. Ayañhi <bold>ārambha</bold>saddo kamme āpattiyaṃ kiriyāyaṃ vīriye hiṃsāyaṃ vikopaneti anekesu atthesu āgato.</paragraph>
<gatha1 line="146">‘‘Yaṃkiñci dukkhaṃ sambhoti, sabbaṃ ārambhapaccayā;</gatha1>
<gathalast line="147">Ārambhānaṃ nirodhena, natthi dukkhassa sambhavo’’ti. (su. ni. 749) –</gathalast>
<unindented line="148">Ettha hi kammaṃ ārambhoti āgataṃ. ‘‘Ārambhati ca vippaṭisārī ca hotī’’ti (a. ni. 5.142; pu. pa. 191) ettha āpatti. ‘‘Mahāyaññā mahārambhā, na te honti mahapphalā’’ti (a. ni. 4.39; saṃ. ni. 1.120) ettha yūpussāpanādikiriyā. ‘‘Ārambhatha nikkamatha, yuñjatha buddhasāsane’’ti (saṃ. ni. 1.185) ettha vīriyaṃ. ‘‘Samaṇaṃ gotamaṃ uddissa pāṇaṃ ārambhantī’’ti (ma. ni. 2.51-52) ettha hiṃsā. ‘‘Bījagāmabhūtagāmasamārambhā <pageBreak edition="P" number="1.0045" />paṭivirato hotī’’ti <pageBreak edition="M" number="1.0042" />(dī. ni. 1.10; ma. ni. 1.293) ettha chedanabhañjanādikaṃ vikopanaṃ. Idha pana vīriyameva adhippetaṃ. Tena vuttaṃ ‘‘vīriyasaṅkhāto ārambho vīriyārambho’’ti. Vīriyañhi ārabhanakavasena ārambhoti vuccati. Tasmiṃ vīriyārambhe ñāṇaṃ. Asallīnattā pahitattātipi paṭhanti, asallīnabhāvena pahitabhāvenāti attho. Purimapāṭhoyeva sundaro. Keci pana ‘‘satidhammavicayavīriyapītisambojjhaṅgānaṃ samatā asallīnattatā, satisamādhipassaddhiupekkhāsambojjhaṅgānaṃ samatā pahitattatā, sattannaṃ sambojjhaṅgānaṃ samatā paggahaṭṭho’’ti vaṇṇayanti.</unindented>
<paragraph line="149" number="39">Idāni sammāvāyāmasiddhaṃ maggaphalaṃ pattena lokahitatthaṃ dhammadesanā kātabbāti dassetuṃ <pageBreak edition="V" number="1.0039" />tadanantaraṃ atthasandassane ñāṇaṃ uddiṭṭhaṃ. Tattha <bold>nānādhammappakāsanatā</bold>ti sabbasaṅkhatāsaṅkhatavasena nānādhammānaṃ pakāsanatā dīpanatā desanatā. <bold>Pakāsanatā</bold>ti ca pakāsanā eva. <bold>Atthasandassane</bold>ti nānāatthānaṃ paresaṃ sandassane. Dhammā ca atthā ca te eva.</paragraph>
<paragraph line="150" number="40">Idāni paresaṃ dhammiyā kathāya sandassentassa tassa ariyapuggalassa yathāsabhāvadhammadesanākāraṇaṃ dassanavisuddhiṃ dassetuṃ tadanantaraṃ dassanavisuddhiñāṇaṃ uddiṭṭhaṃ. Tattha <bold>sabbadhammānaṃ ekasaṅgahatā nānattekattapaṭivedhe</bold>ti sabbesaṃ saṅkhatāsaṅkhatadhammānaṃ ekasaṅgahatāya ca kāmacchandādīnaṃ nānattassa ca nekkhammādīnaṃ ekattassa ca paṭivedho, abhisamayoti attho. So pana maggapaññā phalapaññā ca. Maggapaññā saccābhisamayakkhaṇe saccābhisamayavasena paṭivijjhatīti paṭivedho, phalapaññā paṭividdhattā paṭivedho. <bold>Ekasaṅgahatā</bold>ti ettha jātisaṅgaho, sañjātisaṅgaho, kiriyāsaṅgaho, gaṇanasaṅgahoti catubbidho saṅgaho. Tattha ‘‘sabbe khattiyā āgacchantu, sabbe brāhmaṇā, sabbe vessā, sabbe suddā āgacchantu’’, ‘‘yā, cāvuso visākha, sammāvācā, yo ca sammākammanto, yo ca sammāājīvo, ime dhammā sīlakkhandhe saṅgahitā’’ti (ma. ni. 1.462) ayaṃ <bold>jātisaṅgaho</bold>nāma. ‘‘Ekajātikā āgacchantū’’ti <pageBreak edition="P" number="1.0046" />vuttaṭṭhāne viya hi idha sabbe jātiyā ekasaṅgahitā. ‘‘Sabbe kosalakā āgacchantu, sabbe <pageBreak edition="M" number="1.0043" />māgadhikā, sabbe bhārukacchakā āgacchantu’’, ‘‘yo, cāvuso visākha, sammāvāyāmo, yā ca sammāsati, yo ca sammāsamādhi, ime dhammā samādhikkhandhe saṅgahitā’’ti (ma. ni. 1.462) ayaṃ <bold>sañjātisaṅgaho</bold>nāma. ‘‘Ekaṭṭhāne jātā saṃvaḍḍhā āgacchantū’’ti vuttaṭṭhāne viya hi idha sabbe jātiṭṭhānena nivutthokāsena ekasaṅgahitā. ‘‘Sabbe hatthārohā āgacchantu, sabbe assārohā āgacchantu, sabbe rathikā āgacchantu’’, ‘‘yā, cāvuso visākha, sammādiṭṭhi, yo ca sammāsaṅkappo, ime dhammā paññākkhandhe saṅgahitā’’ti (ma. ni. 1.462) ayaṃ <bold>kiriyāsaṅgaho</bold>nāma. Sabbeva hi te attano kiriyākaraṇena ekasaṅgahitā. ‘‘Cakkhāyatanaṃ katamaṃ khandhagaṇanaṃ gacchati, cakkhāyatanaṃ rūpakkhandhagaṇanaṃ gacchati. Hañci cakkhāyatanaṃ rūpakkhandhagaṇanaṃ gacchati, tena vata re vattabbe cakkhāyatanaṃ rūpakkhandhena saṅgahita’’nti (kathā. 471) ayaṃ <bold>gaṇanasaṅgaho</bold>nāma. Ayamidha adhippeto. Tathaṭṭhādīsu dvādasasu ākāresu visuṃ visuṃ ekena saṅgaho gaṇanaparicchedo etesanti ekasaṅgahā, ekasaṅgahānaṃ bhāvo ekasaṅgahatā.</paragraph>
<paragraph line="151"><bold>Dassanavisuddhiñāṇa</bold>nti maggaphalañāṇaṃ dassanaṃ. Dassanameva visuddhi dassanavisuddhi, dassanavisuddhi <pageBreak edition="V" number="1.0040" />eva ñāṇaṃ dassanavisuddhiñāṇaṃ. Maggañāṇaṃ visujjhatīti dassanavisuddhi, phalañāṇaṃ visuddhattā dassanavisuddhi.</paragraph>
<paragraph line="152" number="41">Idāni dassanavisuddhisādhakāni vipassanāñāṇāni dvidhā dassetuṃ tadanantaraṃ khantiñāṇapariyogāhaṇañāṇāni uddiṭṭhāni. Tattha <bold>viditattā paññā</bold>ti rūpakkhandhādīnaṃ aniccādito viditattā pavattā paññā. <bold>Khantiñāṇa</bold>nti viditameva khamatīti khanti, khanti eva ñāṇaṃ khantiñāṇaṃ. Etena adhivāsanakhantiṃ paṭikkhipati. Etaṃ kalāpasammasanādivasena pavattaṃ taruṇavipassanāñāṇaṃ.</paragraph>
<paragraph line="153" number="42"><bold>Phuṭṭhattā paññā</bold>ti rūpakkhandhādīnaṃ aniccādivasena ñāṇaphassena phuṭṭhattā pavattā paññā. <bold>Pariyogāhaṇe ñāṇa</bold>nti phuṭṭhameva pariyogāhati pavisatīti pariyogāhaṇaṃ ñāṇaṃ. Gā-kāraṃ <pageBreak edition="P" number="1.0047" />rassaṃ katvāpi paṭhanti. Etaṃ bhaṅgānupassanādivasena pavattaṃ tikkhavipassanāñāṇaṃ. Keci pana ‘‘vipassanāñāṇameva saddhāvāhissa khantiñāṇaṃ, paññāvāhissa pariyogāhaṇañāṇa’’nti vadanti. Evaṃ sante etāni dve ñāṇāni ekassa na sambhavanti <pageBreak edition="M" number="1.0044" />, tadasambhave ekassa sāvakassa sattasaṭṭhi sāvakasādhāraṇañāṇāni na sambhavanti, tasmā taṃ na yujjati.</paragraph>
<paragraph line="154" number="43">Idāni yasmā puthujjanā sekkhā ca vipassanūpage khandhādayo dhamme sakale eva sammasanti, na tesaṃ ekadesaṃ, tasmā tesaṃ padesavihāro na labbhati, arahatoyeva yathāruci padesavihāro labbhatīti dassanavisuddhisādhakāni ñāṇāni vatvā tadanantaraṃ arahato dassanavisuddhisiddhaṃ padesavihārañāṇaṃ uddiṭṭhaṃ. Tattha <bold>samodahane paññā</bold>ti khandhādīnaṃ ekadesassa vedanādhammassa samodahanapaññā, sampiṇḍanapaññā rāsikaraṇapaññā. Samodhāne paññātipi pāṭho, soyeva attho.</paragraph>
<paragraph line="155"><bold>Padesavihāre ñāṇa</bold>nti khandhādīnaṃ padesena ekadesena avayavena vihāro padesavihāro, tasmiṃ padesavihāre ñāṇaṃ. Tattha <bold>padeso</bold>nāma khandhapadeso āyatanadhātusaccaindriyapaccayākārasatipaṭṭhānajhānanāmarūpadhammapadesoti nānāvidho. Evaṃ nānāvidho cesa vedanā eva. Kathaṃ? Pañcannaṃ khandhānaṃ vedanākkhandhavasena khandhekadeso, dvādasannaṃ āyatanānaṃ vedanāvasena dhammāyatanekadeso, aṭṭhārasannaṃ dhātūnaṃ vedanāvasena dhammadhātekadeso, catunnaṃ saccānaṃ vedanāvasena dukkhasaccekadeso, bāvīsatiyā indriyānaṃ pañcavedanindriyavasena indriyekadeso, dvādasannaṃ paṭiccasamuppādaṅgānaṃ phassapaccayā vedanāvasena paccayākārekadeso, catunnaṃ satipaṭṭhānānaṃ vedanānupassanāvasena <pageBreak edition="V" number="1.0041" />satipaṭṭhānekadeso, catunnaṃ jhānānaṃ sukhaupekkhāvasena jhānekadeso, nāmarūpānaṃ vedanāvasena nāmarūpekadeso, kusalādīnaṃ sabbadhammānaṃ vedanāvasena dhammekadesoti evaṃ vedanā eva khandhādīnaṃ padeso, tassā vedanāya eva paccavekkhaṇavasena padesavihāro.</paragraph>
<paragraph line="156" number="44">Idāni <pageBreak edition="P" number="1.0048" />yasmā samādhibhāvanāmayañāṇādīni bhāventā puthujjanā sekkhā ca te te bhāvetabbabhāvanādhamme adhipatī jeṭṭhake katvā tena tena pahātabbe tappaccanīke nānāsabhāve dhamme anekādīnave ādīnavato paccavekkhitvā tassa tassa bhāvanādhammassa vasena cittaṃ patiṭṭhapetvā te te paccanīkadhamme pajahanti. Pajahantā <pageBreak edition="M" number="1.0045" />vipassanākāle sabbasaṅkhāre suññato disvā pacchā samucchedena pajahanti, tathā pajahantā ca ekābhisamayavasena saccāni paṭivijjhantā pajahanti. Yathāvutteheva ākārehi sabbepi ariyā yathāyogaṃ paṭipajjanti, tasmā padesavihārañāṇānantaraṃ saññāvivaṭṭañāṇādīni cha ñāṇāni yathākkamena uddiṭṭhāni. Tattha <bold>adhipatattā paññā</bold>ti nekkhammādīnaṃ adhipatibhāvena nekkhammādīni adhikāni katvā tadadhikabhāvena pavattā paññāti attho. <bold>Saññāvivaṭṭe ñāṇa</bold>nti saññāya vivaṭṭanaṃ parāvaṭṭanaṃ parammukhabhāvoti saññāvivaṭṭo, yāya saññāya te te bhāvanādhamme adhipatiṃ karoti, tāya saññāya hetubhūtāya, karaṇabhūtāya vā tato tato kāmacchandādito vivaṭṭane ñāṇanti vuttaṃ hoti. Etto vivaṭṭoti avuttepi yato vivaṭṭati, tato eva vivaṭṭoti gayhati yathā vivaṭṭanānupassanāya. Sā pana saññā sañjānanalakkhaṇā, tadevetanti puna sañjānanapaccayanimittakaraṇarasā dāruādīsu tacchakādayo viya, yathāgahitanimittavasena abhinivesakaraṇapaccupaṭṭhānā hatthidassakaandhā viya, ārammaṇe anogāḷhavuttitāya aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viya.</paragraph>
<paragraph line="157" number="45"><bold>Nānatte paññā</bold>ti nānāsabhāve bhāvetabbato aññasabhāve kāmacchandādike ādīnavadassanena pavattā paññā. <bold>Nānatte</bold>ti ca nimittatthe bhummavacanaṃ. Nānattappahānaṃ vā nānattaṃ, nānattappahānanimittaṃ nānattappahānahetu nekkhammādīsu paññāti adhippāyo. <bold>Cetovivaṭṭe ñāṇa</bold>nti cetaso kāmacchandādito vivaṭṭanaṃ nekkhammādīsu ñāṇaṃ. <bold>Ceto</bold>ti cettha cetanā adhippetā. Sā cetanābhāvalakkhaṇā, abhisandahanalakkhaṇā vā, āyūhanarasā, saṃvidahanapaccupaṭṭhānā sakiccaparakiccasādhakā jeṭṭhasissamahāvaḍḍhakiādayo <pageBreak edition="P" number="1.0049" />viya. Accāyikakammānussaraṇādīsu ca panāyaṃ sampayuttānaṃ ussāhanabhāvena pākaṭā hoti.</paragraph>
<paragraph line="158" number="46"><bold>Adhiṭṭhāne</bold><pageBreak edition="V" number="1.0042" /><bold>paññā</bold>ti nekkhammādivasena cittassa patiṭṭhāpane paññā. <bold>Cittavivaṭṭe ñāṇa</bold>nti kāmacchandādipahānavasena cittassa vivaṭṭane ñāṇaṃ <pageBreak edition="M" number="1.0046" />. Cittañcettha vijānanalakkhaṇaṃ, pubbaṅgamarasaṃ, sandhānapaccupaṭṭhānaṃ, nāmarūpapadaṭṭhānaṃ.</paragraph>
<paragraph line="159" number="47"><bold>Suññate paññā</bold>ti attattaniyasuññatāya anattānattaniye pavattā anattānupassanā paññā. <bold>Ñāṇavivaṭṭe ñāṇa</bold>nti ñāṇameva abhinivesato vivaṭṭatīti vivaṭṭo, taṃ ñāṇavivaṭṭabhūtaṃ ñāṇaṃ.</paragraph>
<paragraph line="160" number="48"><bold>Vosagge paññā</bold>ti ettha vosajjatīti vosaggo, kāmacchandādīnaṃ vosaggo nekkhammādimhi paññā. <bold>Vimokkhavivaṭṭe ñāṇa</bold>nti kāmacchandādikehi vimuccatīti vimokkho, vimokkho eva vivaṭṭo vimokkhavivaṭṭo, so eva ñāṇaṃ.</paragraph>
<paragraph line="161" number="49"><bold>Tathaṭṭhe paññā</bold>ti ekekassa saccassa catubbidhe catubbidhe aviparītasabhāve kiccavasena asammohato pavattā paññā. <bold>Saccavivaṭṭe ñāṇa</bold>nti catūsu saccesu dubhato vuṭṭhānavasena vivaṭṭatīti saccavivaṭṭo, so eva ñāṇaṃ. Ekameva ñāṇaṃ adhipatikatadhammavasena saññāvivaṭṭoti, pahātabbadhammavasena cetovivaṭṭoti, cittapatiṭṭhāpanavasena cittavivaṭṭoti, paccanīkapahānavasena vimokkhavivaṭṭoti evaṃ catudhā vuttaṃ. Anattānupassanāva suññatākāravasena ‘‘ñāṇavivaṭṭe ñāṇa’’nti vuttā. Maggañāṇameva heṭṭhā ‘‘magge ñāṇa’’nti ca, ‘‘ānantarikasamādhimhi ñāṇa’’nti ca dvidhā vuttaṃ, vivaṭṭanākāravasena ‘‘saccavivaṭṭe ñāṇa’’nti vuttaṃ.</paragraph>
<paragraph line="162" number="50">Idāni tassa saccavivaṭṭañāṇavasena pavattassa āsavānaṃ khaye ñāṇassa vasena pavattāni kamato cha abhiññāñāṇāni uddiṭṭhāni. Tatthāpi lokapākaṭānubhāvattā ativimhāpananti paṭhamaṃ iddhividhañāṇaṃ uddiṭṭhaṃ, cetopariyañāṇassa visayato dibbasotañāṇaṃ oḷārikavisayanti dutiyaṃ <pageBreak edition="P" number="1.0050" />dibbasotañāṇaṃ uddiṭṭhaṃ, sukhumavisayattā tatiyaṃ cetopariyañāṇaṃ uddiṭṭhaṃ. Tīsu vijjāsu pubbenivāsacchādakātītatamavinodakattā paṭhamaṃ pubbenivāsānussatiñāṇaṃ uddiṭṭhaṃ, paccuppannānāgatatamavinodakattā dutiyaṃ dibbacakkhuñāṇaṃ uddiṭṭhaṃ, sabbatamasamucchedakattā tatiyaṃ āsavānaṃ khaye ñāṇaṃ uddiṭṭhaṃ. Tattha <bold>kāyampī</bold>ti rūpakāyampi. <bold>Cittampī</bold>ti pādakajjhānacittampi. <bold>Ekavavatthānatā</bold>ti <pageBreak edition="M" number="1.0047" />parikammacittena ekato ṭhapanatāya ca dissamānakāyena, adissamānakāyena vā gantukāmakāle yathāyogaṃ kāyassapi cittassapi missīkaraṇatāya cāti vuttaṃ <pageBreak edition="V" number="1.0043" />hoti. <bold>Kāyo</bold>ti cettha sarīraṃ. Sarīrañhi asucisañcayato kucchitānaṃ kesādīnañceva cakkhurogādīnaṃ rogasatānañca āyabhūtato kāyoti vuccati. <bold>Sukhasaññañca lahusaññañcā</bold>ti ettha catutthajjhānasampayuttaṃ ekaṃyeva saññaṃ ākāranānattato dvidhā katvā samuccayattho ca-saddo payutto. Catutthajjhānasmiñhi upekkhā santattā sukhanti vuttā, taṃsampayuttā saññā sukhasaññā. Sāyeva nīvaraṇehi ceva vitakkādipaccanīkehi ca vimuttattā lahusaññā. <bold>Adhiṭṭhānavasenā</bold>ti adhikaṃ katvā ṭhānavasena, pavisanavasenāti adhippāyo. Adhiṭṭhānavasena cāti ca-saddo sambandhitabbo. Ettāvatā sabbappakārassa iddhividhassa yathāyogaṃ kāraṇaṃ vuttaṃ.</paragraph>
<paragraph line="163"><bold>Ijjhanaṭṭhe paññā</bold>ti ijjhanasabhāve paññā. <bold>Iddhividhe ñāṇa</bold>nti ijjhanaṭṭhena iddhi, nipphattiatthena paṭilābhaṭṭhena cāti vuttaṃ hoti. Yañhi nipphajjati paṭilabbhati ca, taṃ ijjhatīti vuccati. Yathāha – ‘‘kāmaṃ kāmayamānassa, tassa cetaṃ samijjhatī’’ti (su. ni. 772). Tathā ‘‘nekkhammaṃ ijjhatīti iddhi, paṭiharatīti pāṭihāriyaṃ, arahattamaggo ijjhatīti iddhi, paṭiharatīti pāṭihāriya’’nti (paṭi. ma. 3.32). Aparo nayo – ijjhanaṭṭhena iddhi, upāyasampadāyetaṃ adhivacanaṃ. Upāyasampadā hi ijjhati adhippetaphalappasavanato. Yathāha – ‘‘ayaṃ kho citto gahapati sīlavā kalyāṇadhammo, sace paṇidahissati, anāgatamaddhānaṃ rājā assaṃ cakkavattīti. Ijjhissati hi sīlavato cetopaṇidhi visuddhattā’’ti (saṃ. ni. 4.352). Aparo nayo <pageBreak edition="P" number="1.0051" />– etāya sattā ijjhantīti iddhi, <bold>ijjhantī</bold>ti iddhā vuddhā ukkaṃsagatā hontīti vuttaṃ hoti. Iddhi eva vidhaṃ iddhividhaṃ, iddhikoṭṭhāso iddhivikappoti attho. Taṃ iddhividhaṃ ñāṇanti vuttaṃ hoti.</paragraph>
<paragraph line="164" number="51"><bold>Vitakkavipphāravasenā</bold>ti dibbasotadhātuuppādanatthaṃ parikammakaraṇakāle saddanimittesu attano vitakkavipphāravasena vitakkavegavasena. <bold>Vitakko</bold>ti cettha vitakketīti vitakko, vitakkanaṃ vā vitakko, ūhananti vuttaṃ hoti. Svāyaṃ ārammaṇe cittassa abhiniropanalakkhaṇo, āhananapariyāhananaraso <pageBreak edition="M" number="1.0048" />. Tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati. Ārammaṇe cittassa ānayanapaccupaṭṭhāno, tajjāsamannāhārena pana indriyena ca parikkhitte visaye anantarāyena uppajjanato āpāthagatavisayapadaṭṭhānoti vuccati. <bold>Nānattekattasaddanimittāna</bold>nti nānāsabhāvānaṃ ekasabhāvānañca saddanimittānaṃ. Saddā eva cettha vitakkuppattikāraṇattā saṅkhāranimittattā ca nimittāni. Bherisaddādivasena ekagghanībhūtā, anekā vā saddā, nānādisāsu vā saddā, nānāsattānaṃ vā saddā nānattasaddā, ekadisāya saddā, ekasattassa vā saddā, bherisaddādivasena ekekasaddā <pageBreak edition="V" number="1.0044" />vā ekattasaddā. <bold>Saddo</bold>ti cettha sappatīti saddo, kathīyatīti attho. <bold>Pariyogāhaṇe paññā</bold>ti pavisanapaññā, pajānanapaññāti attho. <bold>Sotadhātuvisuddhiñāṇa</bold>nti savanaṭṭhena ca nijjīvaṭṭhena ca sotadhātu, sotadhātukiccakaraṇavasena ca sotadhātu viyātipi sotadhātu, parisuddhattā nirupakkilesattā visuddhi, sotadhātu eva visuddhi sotadhātuvisuddhi, sotadhātuvisuddhi eva ñāṇaṃ sotadhātuvisuddhiñāṇaṃ.</paragraph>
<paragraph line="165" number="52"><bold>Tiṇṇannaṃ cittāna</bold>nti somanassasahagatadomanassasahagataupekkhāsahagatavasena tiṇṇannaṃ cittānaṃ. <bold>Vipphārattā</bold>ti vipphārabhāvena vegenāti attho. Hetuatthe nissakkavacanaṃ, cetopariyañāṇuppādanatthaṃ parikammakaraṇakāle paresaṃ tiṇṇannaṃ cittānaṃ vipphārahetunā. <bold>Indriyānaṃ pasādavasenā</bold>ti <pageBreak edition="P" number="1.0052" />cakkhādīnaṃ channaṃ indriyānaṃ pasādavasena, indriyānaṃ patiṭṭhitokāsā cettha phalūpacārena indriyānanti vuttā yathā ‘‘vippasannāni kho te, āvuso, indriyāni parisuddho chavivaṇṇo pariyodāto’’ti (mahāva. 60). Indriyapatiṭṭhitokāsesupi hadayavatthu eva idhādhippetaṃ. <bold>Pasādavasenā</bold>ti ca anāvilabhāvavasena. ‘‘Pasādappasādavasenā’’ti vattabbe appasādasaddassa lopo katoti veditabbaṃ. Atha vā idamappasannanti gahaṇassa pasādamapekkhitvā eva sambhavato ‘‘pasādavasenā’’ti vacaneneva appasādopi vuttova hotīti veditabbaṃ. <bold>Nānattekattaviññāṇacariyā pariyogāhaṇe paññā</bold>ti yathāsambhavaṃ nānāsabhāvaekasabhāvaekūnanavutiviññāṇapavattivijānanapaññā. Ettha asamāhitassa viññāṇacariyā nānattā, samāhitassa viññāṇacariyā ekattā. Sarāgādicittaṃ <pageBreak edition="M" number="1.0049" />vā nānattaṃ, vītarāgādicittaṃ ekattaṃ. <bold>Cetopariyañāṇa</bold>nti ettha pariyātīti pariyaṃ, paricchindatīti attho. Cetaso pariyaṃ cetopariyaṃ, cetopariyañca taṃ ñāṇañcāti cetopariyañāṇaṃ. Vipphāratātipi pāṭho, vipphāratāyāti attho.</paragraph>
<paragraph line="166" number="53"><bold>Paccayappavattānaṃ dhammāna</bold>nti paṭiccasamuppādavasena paccayato pavattānaṃ paccayuppannadhammānaṃ. <bold>Nānattekattakammavipphāravasenā</bold>ti ettha akusalaṃ kammaṃ nānattaṃ, kusalaṃ kammaṃ ekattaṃ. Kāmāvacaraṃ vā kammaṃ nānattaṃ, rūpāvacarārūpāvacaraṃ kammaṃ ekattaṃ. Nānattekattakammavipphāravasena paccayapavattānaṃ dhammānaṃ pariyogāhaṇe paññāti sambandho. <bold>Pubbenivāsānussatiñāṇa</bold>nti pubbe atītajātīsu nivutthakhandhā pubbenivāso. <bold>Nivutthā</bold>ti ajjhāvutthā anubhūtā attano santāne uppajjitvā niruddhā. Pubbe atītajātīsu nivutthadhammā vā pubbenivāso. <bold>Nivutthā</bold>ti gocaranivāsena nivutthā attano viññāṇena viññātā paricchinnā, paraviññāṇena viññātāpi vā. Chinnavaṭumakānussaraṇādīsu te buddhānaṃyeva labbhanti <pageBreak edition="V" number="1.0045" />. <bold>Pubbenivāsānussatī</bold>ti yāya satiyā pubbenivāsaṃ anussarati, sā pubbenivāsānussati, <bold>ñāṇa</bold>nti tāya satiyā sampayuttaṃ ñāṇaṃ.</paragraph>
<paragraph line="167" number="54"><bold>Obhāsavasenā</bold>ti dibbena cakkhunā rūpadassanatthaṃ pasāritassa tejokasiṇaodātakasiṇaālokakasiṇānaṃ aññatarassa <pageBreak edition="P" number="1.0053" />catutthajjhānārammaṇassa kasiṇobhāsassa vasena. <bold>Nānattekattarūpanimittāna</bold>nti nānāsattānaṃ rūpāni, nānattakāyaṃ upapannānaṃ vā sattānaṃ rūpāni, nānādisāsu vā rūpāni, asammissāni vā rūpāni nānattarūpāni, ekasattassa rūpāni, ekattakāyaṃ upapannassa vā rūpāni, ekadisāya vā rūpāni, nānādisādīnaṃ sammissībhūtāni vā rūpāni ekattarūpāni. <bold>Rūpa</bold>nti cettha vaṇṇāyatanameva. Tañhi rūpayatīti rūpaṃ, vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Rūpameva rūpanimittaṃ. Tesaṃ nānattekattarūpanimittānaṃ. <bold>Dassanaṭṭhe paññā</bold>ti dassanasabhāve paññā.</paragraph>
<paragraph line="168"><bold>Dibbacakkhuñāṇa</bold>nti dibbasadisattā dibbaṃ. Devānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya dūrepi ārammaṇasampaṭicchanasamatthaṃ dibbaṃ pasādacakkhu hoti. Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ, dibbavihāravasena paṭiladdhattā <pageBreak edition="M" number="1.0050" />attanā dibbavihārasannissitattāpi dibbaṃ, ālokapariggahena mahājutikattāpi dibbaṃ, tirokuṭṭādigatarūpadassanena mahāgatikattāpi dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu, cakkhukiccakaraṇena cakkhumivātipi cakkhu, dibbañca taṃ cakkhu cāti dibbacakkhu, dibbacakkhu ca taṃ ñāṇañcāti dibbacakkhuñāṇaṃ.</paragraph>
<paragraph line="169" number="55"><bold>Catusaṭṭhiyā ākārehī</bold>ti aṭṭhasu maggaphalesu ekekasmiṃ aṭṭhannaṃ aṭṭhannaṃ indriyānaṃ vasena catusaṭṭhiyā ākārehi. <bold>Tiṇṇannaṃ indriyāna</bold>nti anaññātaññassāmītindriyaṃ aññindriyaṃ aññātāvindriyanti, imesaṃ tiṇṇannaṃ indriyānaṃ. <bold>Vasibhāvatā paññā</bold>ti vasibhāvatāya pavattā paññā, arahattaphale aṭṭhannaṃ indriyānaṃ vasena aṭṭhahi ākārehi aññātāvindriyasseva vasibhāvatāya arahattamaggakkhaṇe abhāvepi kāraṇasiddhivasena tadatthasādhanatāya vuttanti veditabbaṃ. <bold>Āsavānaṃ khaye ñāṇa</bold>nti attanā vajjhānaṃ āsavānaṃ khayakaraṃ arahattamaggañāṇaṃ.</paragraph>
<paragraph line="170" number="56-59">Idāni āsavānaṃ khayañāṇasaṅkhātaarahattamaggañāṇasambandhe <pageBreak edition="P" number="1.0054" />catunnampi maggañāṇānaṃ ekekassa maggañāṇassa ekābhisamayataṃ dassetuṃ ‘‘pariññaṭṭhe paññā’’tiādīni cattāri <pageBreak edition="V" number="1.0046" />ñāṇāni uddiṭṭhāni. Tatthāpi oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ, tasseva hetudassanatthaṃ tadanantaraṃ samudayasaccaṃ, hetunirodhā phalanirodhoti ñāpanatthaṃ tadanantaraṃ nirodhasaccaṃ, tadadhigamūpāyadassanatthaṃ ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha, taṃ neva akataṃ āgacchati, na issaranimmānādito hoti, ito pana hotīti ñāpanatthaṃ tadanantaraṃ samudayasaccaṃ, tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ, tato nirodhādhigamatthaṃ nirodhasampāpakaṃ magganti. Idāni tabbisayāni ñāṇāni teneva kamena uddiṭṭhāni. Tattha <bold>pariññaṭṭhe</bold>ti dukkhassa pīḷanaṭṭhādike catubbidhe parijānitabbasabhāve. <bold>Pahānaṭṭhe</bold>ti samudayassa āyūhanaṭṭhādike catubbidhe pahātabbasabhāve. <bold>Sacchikiriyaṭṭhe</bold>ti nirodhassa nissaraṇaṭṭhādike catubbidhe sacchikātabbasabhāve. <bold>Bhāvanaṭṭhe</bold>ti maggassa niyyānaṭṭhādike catubbidhe bhāvetabbasabhāve.</paragraph>
<paragraph line="171" number="60-63">Idāni <pageBreak edition="M" number="1.0051" />bhāvitamaggassa paccavekkhaṇavasena vā abhāvitamaggassa anussavavasena vā visuṃ visuṃ saccañāṇāni dassetuṃ <bold>dukkhe ñāṇā</bold>dīni cattāri ñāṇāni uddiṭṭhāni. Tattha <bold>dukkhe</bold>ti ettha <bold>du</bold>-iti ayaṃ saddo kucchite dissati. Kucchitañhi puttaṃ duputtoti vadanti. <bold>Khaṃ</bold>-saddo pana tucche. Tucchañhi ākāsaṃ ‘kha’nti vuccati. Idañca paṭhamasaccaṃ kucchitaṃ anekupaddavādhiṭṭhānato, tucchaṃ bālajanaparikappitadhuvasubhasukhattabhāvavirahitato. Tasmā kucchitattā tucchattā ca ‘‘dukkha’’nti vuccati.</paragraph>
<paragraph line="172"><bold>Dukkhasamudaye</bold>ti ettha <bold>saṃ</bold>-iti ayaṃ saddo ‘‘samāgamo sameta’’ntiādīsu (vibha. 199; dī. ni. 2.396) viya saṃyogaṃ dīpeti. <bold>U</bold>-iti ayaṃ saddo ‘‘uppannaṃ <pageBreak edition="P" number="1.0055" />udita’’ntiādīsu (pārā. 172; cūḷani. khaggavisāṇasuttaniddesa 141) viya uppattiṃ. <bold>Aya</bold>-saddo pana kāraṇaṃ dīpeti. Idañcāpi dutiyasaccaṃ avasesapaccayasamāyoge sati dukkhassa uppattikāraṇaṃ. Iti dukkhassa saṃyoge uppattikāraṇattā ‘‘dukkhasamudaya’’nti vuccati.</paragraph>
<paragraph line="173"><bold>Dukkhanirodhe</bold>ti ettha <bold>ni</bold>-saddo abhāvaṃ, <bold>rodha</bold>-saddo ca cārakaṃ dīpeti. Tasmā abhāvo ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ saṃsāracārakassa dukkharodhassa abhāvo hoti tappaṭipakkhattātipi ‘‘dukkhanirodha’’nti vuccati. Dukkhassa vā anuppattinirodhapaccayattā dukkhanirodhanti vuccati.</paragraph>
<paragraph line="174"><bold>Dukkhanirodhagāminiyā</bold><pageBreak edition="V" number="1.0047" /><bold>paṭipadāyā</bold>ti ettha yasmā ayaṃ etaṃ dukkhanirodhaṃ gacchati ārammaṇakaraṇavasena tadabhimukhībhūtattā, paṭipadā ca hoti dukkhanirodhappattiyā, tasmā dukkhanirodhagāminipaṭipadāti vuccati. Cattāri maggañāṇāneva heṭṭhā vuṭṭhānākāradīpanavasena ‘‘magge ñāṇa’’nti vuttāni, anantaraphaladāyakattassa kāraṇaparidīpanavasena ‘‘ānantarikasamādhimhi ñāṇa’’nti vuttāni, vivaṭṭanākāradīpanavasena ‘‘saccavivaṭṭe ñāṇa’’nti vuttāni, maggapaṭipāṭikkameneva arahattamaggañāṇuppattiṃ, tassa ca ñāṇassa abhiññābhāvaṃ dīpetuṃ arahattamaggañāṇameva ‘‘āsavānaṃ khaye ñāṇa’’nti vuttaṃ. Puna catunnampi maggañāṇānaṃ ekābhisamayataṃ dīpetuṃ ‘‘pariññaṭṭhe paññā dukkhe ñāṇa’’ntiādīni cattāri ñāṇāni vuttāni. Puna ekekasmiṃ sacce visuṃ visuṃ uppattidīpanavasena ‘‘dukkhe ñāṇa’’ntiādīni cattāri ñāṇāni uddiṭṭhānīti evaṃ pubbāparaviseso veditabboti.</paragraph>
<paragraph line="175" number="64-67">Idāni <pageBreak edition="M" number="1.0052" />sabbesaṃ ariyapuggalānaṃ ariyamaggānubhāveneva paṭisambhidāñāṇāni siddhānīti dassetuṃ <bold>atthapaṭisambhide ñāṇa</bold>ntiādīni puna cattāri paṭisambhidāñāṇāni uddiṭṭhāni. Imāni hi paṭisambhidāpabhedābhāvepi sabbaariyapuggalasādhāraṇāni suddhikapaṭisambhidāñāṇāni, heṭṭhā uddiṭṭhāni pana pabhinnapaṭisambhidānaṃ pabhedappattāni paṭisambhidāñāṇānīti veditabbānīti ayametesaṃ ubhayatthavacane viseso. Yasmā vā anantaraṃ uddiṭṭhaṃ dukkhārammaṇaṃ <pageBreak edition="P" number="1.0056" />nirodhārammaṇañca ñāṇaṃ atthapaṭisambhidā hoti, samudayārammaṇaṃ maggārammaṇañca ñāṇaṃ dhammapaṭisambhidā, tadabhilāpe ñāṇaṃ niruttipaṭisambhidā, tesu ñāṇesu ñāṇaṃ paṭibhānapaṭisambhidā, tasmā tampi atthavisesaṃ dassetuṃ suddhikapaṭisambhidāñāṇāni uddiṭṭhānīti veditabbāni. Tasmāyeva ca heṭṭhā nānattasaddena visesetvā vuttāni. Idha tathā avisesetvā vuttānīti.</paragraph>
<paragraph line="176" number="68">Evaṃ paṭipāṭiyā sattasaṭṭhi sāvakasādhāraṇañāṇāni uddisitvā idāni sāvakehi asādhāraṇāni tathāgatānaṃyeva āveṇikāni ñāṇāni dassetuṃ <bold>indriyaparopariyattañāṇādīni</bold>cha asādhāraṇañāṇāni uddiṭṭhāni. Tatthapi yasmā tathāgatā sattānaṃ dhammadesanāya bhājanābhājanattaṃ olokentā buddhacakkhunā olokenti. Buddhacakkhu nāma indriyaparopariyattāsayānusayañāṇadvayameva. Yathāha –</paragraph>
<indent line="177">‘‘Addasā kho bhagavā buddhacakkhunā lokaṃ volokento satte apparajakkhe mahārajakkhe <pageBreak edition="V" number="1.0048" />tikkhindriye mudindriye’’tiādi (mahāva. 9; ma. ni. 1.283; 2.339).</indent>
<unindented line="178">Sattasantāne ca olokentā paṭhamaṃ indriyaparipākāparipākaṃ olokenti, indriyaparipākañca ñatvā āsayādīnaṃ anurūpena dhammadesanatthaṃ tato āsayānusayacaritāni olokenti, tasmāpi paṭhamaṃ indriyaparopariyattañāṇaṃ uddiṭṭhaṃ, tadanantaraṃ āsayānusayañāṇaṃ. Dhammaṃ desentā ca yasmā pāṭihāriyena vinetabbānaṃ pāṭihāriyaṃ karonti, tasmā āsayānusayañāṇānantaraṃ yamakapāṭihāriye ñāṇaṃ uddiṭṭhaṃ. Imesaṃ tiṇṇaṃ ñāṇānaṃ hetuparidīpanatthaṃ tadanantaraṃ mahākaruṇāñāṇaṃ uddiṭṭhaṃ. Mahākaruṇāñāṇassa parisuddhabhāvaparidīpanatthaṃ tadanantaraṃ sabbaññutaññāṇaṃ uddiṭṭhaṃ. Sabbaññussāpi sabbadhammānaṃ āvajjanapaṭibaddhabhāvaparidīpanatthaṃ sabbaññutaññāṇassa <pageBreak edition="M" number="1.0053" />anāvariyabhāvaparidīpanatthañca tadanantaraṃ anāvaraṇañāṇaṃ uddiṭṭhanti veditabbaṃ.</unindented>
<paragraph line="179"><bold>Indriyaparopariyattañāṇa</bold>nti ettha upari ‘‘sattāna’’nti padaṃ idheva āharitvā ‘‘sattānaṃ indriyaparopariyattañāṇa’’nti yojetabbaṃ. Parāni ca aparāni ca parāparānīti vattabbe sandhivasena ro-kāraṃ katvā paroparānīti vuccati. Paroparānaṃ <pageBreak edition="P" number="1.0057" />bhāvo paropariyaṃ, paropariyameva paropariyattaṃ, veneyyasattānaṃ saddhādīnaṃ pañcannaṃ indriyānaṃ paropariyattaṃ indriyaparopariyattaṃ, indriyaparopariyattassa ñāṇaṃ indriyaparopariyattañāṇaṃ, indriyānaṃ uttamānuttamabhāvañāṇanti attho. ‘‘Indriyavarovariyattañāṇa’’ntipi pāṭho. Varāni ca avariyāni ca varovariyāni, varovariyānaṃ bhāvo varovariyattanti yojetabbaṃ. <bold>Avariyānī</bold>ti ca na uttamānīti attho. Atha vā parāni ca oparāni ca paroparāni, tesaṃ bhāvo paropariyattanti yojetabbaṃ. <bold>Oparānī</bold>ti ca orānīti vuttaṃ hoti, lāmakānīti attho, ‘‘paroparā yassa samecca dhammā’’tiādīsu (su. ni. 479) viya. ‘‘Indriyaparopariyatte ñāṇa’’nti bhummavacanenāpi pāṭho.</paragraph>
<paragraph line="180" number="69"><bold>Sattānaṃ āsayānusaye ñāṇa</bold>nti ettha rūpādīsu khandhesu chandarāgena sattā visattāti sattā. Vuttañhetaṃ bhagavatā –</paragraph>
<indent line="181">‘‘Rūpe kho, rādha, yo chando yo rāgo yā nandī yā taṇhā, tatra satto tatra visatto, tasmā ‘satto’ti vuccati. Vedanāya saññāya saṅkhāresu viññāṇe yo chando yo <pageBreak edition="V" number="1.0049" />rāgo yā nandī yā taṇhā, tatra satto tatra visatto, tasmā ‘satto’ti vuccatī’’ti (saṃ. ni. 3.161).</indent>
<unindented line="182">Akkharacintakā pana atthaṃ avicāretvā ‘‘nāmamattameta’’nti icchanti. Yepi atthaṃ vicārenti, te satvayogena sattāti icchanti, tesaṃ sattānaṃ. Āsayanti nissayanti etaṃ iti āsayo, micchādiṭṭhiyā, sammādiṭṭhiyā vā kāmādīhi, nekkhammādīhi vā paribhāvitassa santānassetaṃ adhivacanaṃ. Sattasantāne anusenti anupavattantīti anusayā, thāmagatānaṃ kāmarāgādīnaṃ etaṃ adhivacanaṃ. Āsayo ca anusayo ca āsayānusayo. Jātiggahaṇena ca dvandasamāsavasena ca ekavacanaṃ veditabbaṃ. Yasmā <pageBreak edition="M" number="1.0054" />caritādhimuttiyo āsayānusayasaṅgahitā, tasmā uddese caritādhimuttīsu ñāṇāni āsayānusayañāṇeneva saṅgahetvā ‘‘āsayānusaye ñāṇa’’nti vuttaṃ. Yeneva hi adhippāyena uddeso kato, teneva adhippāyena niddeso katoti.</unindented>
<paragraph line="183" number="70"><bold>Yamakapāṭihīre ñāṇa</bold>nti ettha aggikkhandhaudakadhārādīnaṃ apubbaṃ acarimaṃ sakiṃyeva pavattito yamakaṃ, assaddhiyādīnaṃ <pageBreak edition="P" number="1.0058" />paṭipakkhadhammānaṃ haraṇato pāṭihīraṃ, yamakañca taṃ pāṭihīrañcāti yamakapāṭihīraṃ.</paragraph>
<paragraph line="184" number="71"><bold>Mahākaruṇāsamāpattiyā ñāṇa</bold>nti ettha paradukkhe sati sādhūnaṃ hadayakampanaṃ karotīti karuṇā, kināti vā paradukkhaṃ hiṃsati vināsetīti karuṇā, kirīyati vā dukkhitesu pharaṇavasena pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā, samāpajjanti etaṃ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti. Tassaṃ mahākaruṇāsamāpattiyaṃ, taṃsampayuttaṃ ñāṇaṃ.</paragraph>
<paragraph line="185" number="72-73"><bold>Sabbaññutaññāṇaṃ anāvaraṇañāṇa</bold>nti ettha pañcaneyyapathappabhedaṃ sabbaṃ aññāsīti sabbaññū, sabbaññussa bhāvo sabbaññutā, sā eva ñāṇaṃ ‘‘sabbaññutāñāṇa’’nti vattabbe ‘‘sabbaññutaññāṇa’’nti vuttaṃ. Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti. <bold>Sabbaññū</bold>ti ca kamasabbaññū, sakiṃsabbaññū, satatasabbaññū, sattisabbaññū, ñātasabbaññūti pañcavidhā sabbaññuno siyuṃ. Kamena sabbajānanakālāsambhavato kamasabbaññutā na hoti, sakiṃ sabbārammaṇagahaṇābhāvato sakiṃsabbaññutā na hoti, cakkhuviññāṇādīnaṃ yathārammaṇacittasambhavato bhavaṅgacittavirodhato yuttiabhāvato ca satatasabbaññutā na hoti, parisesato sabbajānanasamatthattā sattisabbaññutā vā <pageBreak edition="V" number="1.0050" />siyā, viditasabbadhammattā ñātasabbaññutā vā siyā. Sattisabbaññuno sabbajānanattaṃ natthīti tampi na yujjati.</paragraph>
<gatha1 line="186">‘‘Na <pageBreak edition="M" number="1.0055" />tassa addiṭṭhamidhatthi kiñci, atho aviññātamajānitabbaṃ;</gatha1>
<gathalast line="187">Sabbaṃ abhiññāsi yadatthi neyyaṃ, tathāgato tena samantacakkhū’’ti. (mahāni. 156; cūḷani. mogharājamāṇavapucchāniddesa 85; paṭi. ma. 1.208) –</gathalast>
<unindented line="188">Vuttattā ñātasabbaññuttameva yujjati. Evañhi sati kiccato asammohato kāraṇasiddhito āvajjanapaṭibaddhato sabbaññuttameva hotīti. Āvajjanapaṭibaddhattā eva hi natthi <pageBreak edition="P" number="1.0059" />etassa āvaraṇanti anāvaraṇaṃ, tadeva anāvaraṇañāṇanti vuccatīti.</unindented>
<paragraph line="189"><bold>Imāni tesattati ñāṇānī</bold>ti sāvakehi sādhāraṇāsādhāraṇavasena uddiṭṭhāni imāni tesattati ñāṇāni. <bold>Imesaṃ tesattatiyā ñāṇāna</bold>nti ādito paṭṭhāya vuttānaṃ imesaṃ tesattatiñāṇānaṃ. Ubbāhanatthe cetaṃ sāmivacanaṃ. Tesattatīnantipi pāṭho. ‘‘Tesattatiyā’’ti vattabbe ekasmiṃ bahuvacanaṃ veditabbaṃ. <bold>Sattasaṭṭhi ñāṇānī</bold>tiādito paṭṭhāya sattasaṭṭhi ñāṇāni. <bold>Sāvakasādhāraṇānī</bold>ti savanante ariyāya jātiyā jātattā sāvakā, samānaṃ dhāraṇametesanti sādhāraṇāni, tathāgatānaṃ sāvakehi sādhāraṇāni sāvakasādhāraṇāni. <bold>Cha ñāṇānī</bold>ti ante uddiṭṭhāni cha ñāṇāni. <bold>Asādhāraṇāni sāvakehī</bold>ti sāvakehi asādhāraṇāni tathāgatānaṃyeva ñāṇānīti.</paragraph>
<centered line="190">Saddhammappakāsiniyā paṭisambhidāmagga-aṭṭhakathāya</centered>
<centered line="191">Ñāṇakathāmātikuddesavāravaṇṇanā niṭṭhitā.</centered>
<title line="192">1. Sutamayañāṇaniddesavaṇṇanā</title>
<subhead line="193">Vissajjanuddesavaṇṇanā</subhead>
<paragraph line="194" number="1">Idāni <pageBreak edition="V" number="1.0051" /><pageBreak edition="P" number="1.0060" />yathānikkhittena uddesena saṅgahite dhamme pabhedato dassetuṃ <bold>kathaṃ sotāvadhāne paññā sutamaye ñāṇa</bold>ntiādi niddesavāro āraddho. Tattha yaṃ vuttaṃ, ‘‘sotāvadhāne paññā sutamaye ñāṇa’’nti <pageBreak edition="M" number="1.0056" />, taṃ kathaṃ hotīti? Ayaṃ kathetukamyatāpucchā. Pañcavidhā hi pucchā – adiṭṭhajotanāpucchā, diṭṭhasaṃsandanāpucchā, vimaticchedanāpucchā, anumatipucchā, kathetukamyatāpucchāti. Tāsaṃ idaṃ nānattaṃ –</paragraph>
<paragraph line="195">Katamā <bold>adiṭṭhajotanā</bold>pucchā? (Mahāni. 150; cūḷani. puṇṇakamāṇavapucchāniddesa 12) pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtāya vibhāvanatthāya pañhaṃ pucchati, ayaṃ adiṭṭhajotanāpucchā.</paragraph>
<paragraph line="196">Katamā <bold>diṭṭhasaṃsandanā</bold>pucchā? (Mahāni. 150; cūḷani. puṇṇakamāṇavapucchāniddesa 12) pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ, so aññehi paṇḍitehi saddhiṃ saṃsandanatthāya pañhaṃ pucchati, ayaṃ diṭṭhasaṃsandanāpucchā.</paragraph>
<paragraph line="197">Katamā <bold>vimaticchedanā</bold>pucchā? (Mahāni. 150; cūḷani. puṇṇakamāṇavapucchāniddesa 12) pakatiyā saṃsayapakkhando hoti vimatipakkhando dveḷhakajāto ‘‘evaṃ nu kho, nanu kho, kiṃ nu kho, kathaṃ nu kho’’ti? So vimaticchedanatthāya pañhaṃ pucchati, ayaṃ vimaticchedanāpucchā.</paragraph>
<paragraph line="198">Katamā <bold>anumati</bold>pucchā? Bhagavā bhikkhūnaṃ anumatiyā pañhaṃ pucchati – ‘‘taṃ kiṃ maññatha, bhikkhave, rūpaṃ niccaṃ vā aniccaṃ vā’’ti? ‘‘Aniccaṃ, bhante’’. ‘‘Yaṃ panāniccaṃ, dukkhaṃ vā taṃ sukhaṃ vā’’ti? ‘‘Dukkhaṃ, bhante’’. ‘‘Yaṃ panāniccaṃ dukkhaṃ vipariṇāmadhammaṃ, kallaṃ <pageBreak edition="V" number="1.0052" />nu taṃ samanupassituṃ ‘etaṃ mama, esohamasmi, eso me attā’’ti? ‘‘No hetaṃ, bhante’’ti (mahāva. 21), ayaṃ anumatipucchā.</paragraph>
<paragraph line="199">Katamā <bold>kathetukamyatā</bold>pucchā? Bhagavā bhikkhūnaṃ kathetukamyatāya pañhaṃ pucchati – ‘‘cattārome <pageBreak edition="P" number="1.0061" />, bhikkhave, satipaṭṭhānā. Katame cattāro’’ti (saṃ. ni. 5.390)? Ayaṃ kathetukamyatāpucchāti. Tāsu ayaṃ therassa kathetukamyatāpucchāti veditabbā.</paragraph>
<paragraph line="200">Idāni samātikuddesāya kathetukamyatāpucchāya ‘‘ime dhammā abhiññeyyāti sotāvadhānaṃ, taṃpajānanā paññā sutamaye ñāṇa’’ntiādayo soḷasa vissajjanuddesā. Tattha <bold>ime dhammā abhiññeyyā</bold>ti ‘‘desayantassā’’ti pāṭhaseso. Ime dhammā abhijānitabbāti satthuno, aññatarassa vā garuṭṭhāniyassa sabrahmacārissa dhammaṃ desayantassa pubbe vuttanayena sotāvadhānaṃ sutaṃ <bold>sotāvadhānaṃ</bold>nāma. Taṃpajānanā paññā <pageBreak edition="M" number="1.0057" />tassa sutassa pajānanā pariyāyaparicchindakapaññā sutamaye ñāṇaṃ nāmāti attho. Tassa pajānanā taṃpajānanāti sāmivacanasamāso. Taṃ pajānanāti vibhattivipallāsavasena upayogavacanaṃ vā. <bold>Abhiññeyyā</bold>ti ca sabhāvalakkhaṇāvabodhavasena sobhanenākārena jānitabbā. <bold>Pariññeyyā</bold>ti sāmaññalakkhaṇāvabodhavasena kiccasamāpanavasena ca byāpitvā jānitabbā. <bold>Bhāvetabbā</bold>ti vaḍḍhetabbā. <bold>Sacchikātabbā</bold>ti paccakkhaṃ kātabbā. Duvidhā hi sacchikiriyā paṭilābhasacchikiriyā ārammaṇasacchikiriyā ca. Paccanīkasamudācāravasena parihāniyasaṅkhātaṃ hānaṃ bhajantīti <bold>hānabhāgiyā</bold>. Tadanudhammatāya satiyā saṇṭhānavasena ṭhānasaṅkhātaṃ ṭhitiṃ bhajantīti <bold>ṭhitibhāgiyā</bold>. Uparivisesādhigamavasena visesaṃ bhajantīti <bold>visesabhāgiyā</bold>. Anibbiddhapubbaṃ appadālitapubbaṃ lobhakkhandhaṃ dosakkhandhaṃ mohakkhandhaṃ nibbijjhati padāletīti ariyamaggo nibbedho nāma, nibbidāsahagatānaṃ saññāmanasikārānaṃ samudācāravasena taṃ nibbedhaṃ bhajantīti <bold>nibbedhabhāgiyā</bold>.</paragraph>
<paragraph line="201"><bold>Sabbe saṅkhārā</bold>ti sabbe sappaccayā dhammā. Te hi <bold>saṅkhatasaṅkhārā</bold>nāma. Paccayehi saṅgamma karīyantīti saṅkhārā, te eva paccayehi saṅgamma katattā saṅkhatāti visesetvā vuttā. Kammanibbattā tebhūmakarūpārūpadhammā abhisaṅkhatasaṅkhārāti aṭṭhakathāsu (visuddhi. 2.587; vibha. aṭṭha. 226 saṅkhārapadaniddesa) vuttā. Tepi ‘‘aniccā va <pageBreak edition="P" number="1.0062" />saṅkhārā’’tiādīsu (saṃ. ni. 1.186; 2.143; dī. ni. 2.221, 272) saṅkhatasaṅkhāresu saṅgahaṃ gacchanti. ‘‘Avijjāgato ayaṃ, bhikkhave, purisapuggalo puññañceva saṅkhāraṃ abhisaṅkharotī’’tiādīsu (saṃ. ni. 2.51) avijjāpaccayā saṅkhārāva āgatā tebhūmikakusalākusalacetanā <pageBreak edition="V" number="1.0053" /><bold>abhisaṅkharaṇakasaṅkhārā</bold>nāma. ‘‘Yāvatikā abhisaṅkhārassa gati, tāvatikaṃ gantvā akkhāhataṃ maññe aṭṭhāsī’’tiādīsu āgataṃ kāyikaṃ cetasikaṃ vīriyaṃ <bold>payogābhisaṅkhāro</bold>nāma. ‘‘Saññāvedayitanirodhaṃ samāpannassa kho, āvuso visākha, bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro’’tiādīsu (ma. ni. 1.464) āgatā vitakkavicārā. Vācaṃ saṅkharontīti <bold>vacīsaṅkhārā</bold>. Assāsapassāsā kāyena saṅkharīyantīti <pageBreak edition="M" number="1.0058" /><bold>kāyasaṅkhārā</bold>. Saññā ca vedanā ca cittena saṅkharīyantīti <bold>cittasaṅkhārā</bold>. Idha pana saṅkhatasaṅkhārā adhippetā.</paragraph>
<paragraph line="202"><bold>Aniccā</bold>ti hutvā abhāvaṭṭhena. <bold>Dukkhā</bold>ti pīḷanaṭṭhena. <bold>Sabbe dhammā</bold>ti nibbānampi antokatvā vuttā. <bold>Anattā</bold>ti avasavattanaṭṭhena. <bold>Idaṃ dukkhaṃ ariyasacca</bold>ntiādīsu ‘‘dukkhasamudayo dukkhanirodho’’ti vattabbe ‘‘dukkhasamudayaṃ dukkhanirodha’’nti liṅgavipallāso kato. Yasmā pana buddhādayo ariyā paṭivijjhanti, tasmā ariyasaccānīti vuccanti. Yathāha ‘‘cattārimāni, bhikkhave, ariyasaccāni…pe… imāni kho, bhikkhave, cattāri ariyasaccāni. Ariyā imāni paṭivijjhanti, tasmā ariyasaccānīti vuccantī’’ti. Ariyassa saccānītipi ariyasaccāni. Yathāha ‘‘sadevake loke…pe… sadevamanussāya tathāgato ariyo, tasmā ariyasaccānīti vuccantī’’ti (saṃ. ni. 5.1098). Etesaṃ abhisambuddhattā ariyabhāvasiddhitopi ariyasaccāni. Yathāha ‘‘imesaṃ kho, bhikkhave, catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddho ariyoti vuccatī’’ti (saṃ. ni. 5.1093). Ariyāni saccānītipi ariyasaccāni. <bold>Ariyānī</bold>ti avitathāni, avisaṃvādakānīti attho. Yathāha ‘‘imāni kho, bhikkhave, cattāri ariyasaccāni tathāni avitathāni anaññathāni, tasmā ariyasaccānīti vuccantī’’ti (saṃ. ni. 5.1097). <bold>Saccānī</bold>ti ko saccaṭṭhoti ce? Yo paññācakkhunā upaparikkhamānānaṃ <pageBreak edition="P" number="1.0063" />māyāva viparīto, marīcīva visaṃvādako, titthiyānaṃ parikappitaattāva anupalabbhasabhāvo ca na hoti, atha kho bādhanapabhavasantiniyyānappakārena tacchāviparītabhūtabhāvena ariyañāṇassa gocaro hotiyeva. Esa aggilakkhaṇaṃ viya lokapakati viya ca tacchāviparītabhūtabhāvo saccaṭṭhoti veditabbo. Yathāha ‘‘idaṃ dukkhanti, bhikkhave, tathametaṃ avitathametaṃ anaññathameta’’nti (saṃ. ni. 5.1090) vitthāro. Apica –</paragraph>
<gatha1 line="203">Nābādhakaṃ yato dukkhaṃ, dukkhā aññaṃ na bādhakaṃ;</gatha1>
<gathalast line="204">Bādhakattaniyāmena, tato saccamidaṃ mataṃ.</gathalast>
<gatha1 line="205">Taṃ <pageBreak edition="V" number="1.0054" />vinā nāññato dukkhaṃ, na hoti na ca taṃ tato;</gatha1>
<gathalast line="206">Dukkhahetu niyāmena, iti saccaṃ visattikā.</gathalast>
<gatha1 line="207">Nāññā <pageBreak edition="M" number="1.0059" />nibbānato santi, santaṃ na ca na taṃ yato;</gatha1>
<gathalast line="208">Santabhāvaniyāmena, tato saccamidaṃ mataṃ.</gathalast>
<gatha1 line="209">Maggā aññaṃ na niyyānaṃ, aniyyāno na cāpi so;</gatha1>
<gathalast line="210">Tacchaniyyānabhāvena, iti so saccasammato.</gathalast>
<gatha1 line="211">Iti tacchāvipallāsa-bhūtabhāvaṃ catūsvapi;</gatha1>
<gathalast line="212">Dukkhādīsvavisesena, saccaṭṭhaṃ āhu paṇḍitāti.</gathalast>
<paragraph line="213">So panāyaṃ <bold>sacca</bold>saddo anekesu atthesu dissati. Seyyathidaṃ – ‘‘saccaṃ bhaṇe na kujjheyyā’’tiādīsu (dha. pa. 224) vācāsacce. ‘‘Sacce ṭhitā samaṇabrāhmaṇā cā’’tiādīsu (jā. 2.21.433) viratisacce. ‘‘Kasmā nu saccāni vadanti nānā, pavādiyāse kusalāvadānā’’tiādīsu (su. ni. 891) diṭṭhisacce. ‘‘Ekañhi <pageBreak edition="P" number="1.0064" />saccaṃ na dutīyamatthi, yasmiṃ pajā no vivade pajāna’’ntiādīsu (su. ni. 890; mahāni. 119) paramatthasacce nibbāne ceva magge ca. ‘‘Catunnaṃ saccānaṃ kati kusalā kati akusalā’’tiādīsu (vibha. 216) ariyasacce. Svāyamidhāpi ariyasacce pavattatīti.</paragraph>
<centered line="214">Niddesavārasaṅgahitassa vissajjanuddesassa</centered>
<centered line="215">Atthavaṇṇanā niṭṭhitā.</centered>
<subhead line="216">Abhiññeyyaniddesavaṇṇanā</subhead>
<paragraph line="217" number="2">Idāni <pageBreak edition="P" number="1.0065" />vissajjanuddesasaṅgahite dhamme pabhedato dassetuṃ <bold>kathaṃ ime dhammā abhiññeyyā</bold>tiādi niddesavāro āraddho. Tattha abhiññeyyaniddesādīsu pañcasu ādito ekakādivasena dasa dasa vissajjanāni <bold>dasuttarapariyāyena</bold>saṃsandetvā uddiṭṭhāni. Tesu abhiññeyyaniddese <pageBreak edition="V" number="1.0055" />tāva <bold>sabbe sattā</bold>ti kāmabhavādīsu saññābhavādīsu ekavokārabhavādīsu ca sabbabhavesu sabbe sattā. <bold>Āhāraṭṭhitikā</bold>ti āhārato ṭhiti etesanti āhāraṭṭhitikā. <bold>Ṭhitī</bold>ti cettha sakakkhaṇe atthitā adhippetā. Iti sabbasattānaṃ ṭhitihetu āhāro nā <pageBreak edition="M" number="1.0060" />eko dhammo adhikena ñāṇena jānitabbo. Paccaye hi abhiññāte paccayuppannāpi abhiññātā honti ubhinnampi aññamaññāpekkhattā. Etena ñātapariññā vuttā hoti. Nanu ca evaṃ sante yaṃ vuttaṃ ‘‘asaññasattā devā ahetukā anāhārā aphassakā’’tiādi (vibha. 1017), taṃ virujjhatīti. Tañca na virujjhati. Tesañhi jhānaṃ āhāroti. Evaṃ santepi ‘‘cattārome, bhikkhave, āhārā bhūtānaṃ vā sattānaṃ ṭhitiyā, sambhavesīnaṃ vā anuggahāya. Katame cattāro? Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṃ catuttha’’nti (saṃ. ni. 2.11) idaṃ virujjhatīti. Idampi na virujjhati. Etasmiñhi sutte nippariyāyena āhāralakkhaṇāva dhammā āhārāti vuttā. Idha pana pariyāyena paccayo āhāroti vutto. Sabbasaṅkhatadhammānañhi paccayo laddhuṃ vaṭṭati, so ca yaṃ yaṃ phalaṃ janeti, taṃ taṃ āharati nāma. Tasmā āhāroti vuccati. Tenevāha –</paragraph>
<indent line="218">‘‘Avijjampāhaṃ, bhikkhave, sāhāraṃ vadāmi, no anāhāraṃ. Ko ca, bhikkhave, avijjāya āhāro? ‘Pañca nīvaraṇā’tissa vacanīyaṃ. Pañca nīvaraṇepāhaṃ, bhikkhave, sāhāre vadāmi, no anāhāre. Ko ca, bhikkhave, pañcannaṃ nīvaraṇānaṃ āhāro. ‘Ayoniso manasikāro’tissa <pageBreak edition="P" number="1.0066" />vacanīya’’ntiādi (a. ni. 10.61). Ayaṃ idha adhippeto.</indent>
<unindented line="219">Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.</unindented>
<paragraph line="220">Tattha asaññabhave paccayāhāro labbhati. Anuppanne hi buddhe titthāyatane pabbajitvā vāyokasiṇe parikammaṃ katvā catutthajjhānaṃ nibbattetvā tato vuṭṭhāya ‘‘dhī cittaṃ, dhī cittaṃ, cittassa nāma abhāvoyeva sādhu. Cittañhi nissāya vadhabandhanādipaccayaṃ dukkhaṃ uppajjati, citte asati nattheta’’nti khantiṃ ruciṃ uppādetvā aparihīnajjhānā kālaṃkatvā asaññabhave nibbattanti. Yo yassa iriyāpatho manussaloke paṇihito ahosi, so tena iriyāpathena nibbattitvā pañca kappasatāni tiṭṭhati. Ettakaṃ addhānaṃ nipanno viya nisinno viya ṭhito viya hoti. Evarūpānañca sattānaṃ paccayāhāro labbhati. Te hi yaṃ jhānaṃ bhāvetvā nibbattā <pageBreak edition="V" number="1.0056" />, tade <pageBreak edition="M" number="1.0061" />nesaṃ paccayo hoti. Yathā jiyāvegena khittasaro yāva jiyāvego atthi, tāva gacchati, evaṃ yāva jhānapaccayo atthi, tāva tiṭṭhanti. Tasmiṃ niṭṭhite khīṇavego saro viya patanti.</paragraph>
<paragraph line="221">Ye pana te nerayikā ‘‘nevuṭṭhānaphalūpajīvino na puññaphalūpajīvino’’ti vuttā, tesaṃ ko āhāroti? Tesaṃ kammameva āhāroti. Kiṃ pañca āhārā atthīti? ‘‘Pañca, na pañcā’’ti idaṃ na vattabbaṃ. Nanu ‘‘paccayo āhāro’’ti vutto, tasmā yena kammena te niraye nibbattā, tadeva tesaṃ ṭhitipaccayattā āhāro. Yaṃ sandhāya idaṃ vuttaṃ ‘‘na tāva kālaṃ karoti, yāva na taṃ pāpakammaṃ byantī hotī’’ti (a. ni. 3.36; ma. ni. 3.250). Tasmā <bold>āhāraṭṭhitikā</bold>ti paccayaṭṭhitikāti attho. Kabaḷīkāraṃ āhāraṃ ārabbhāti cettha vivādo na kātabbo. Mukhe uppannakheḷopi hi tesaṃ āhārakiccaṃ sādheti. Kheḷo hi niraye dukkhavedanīyo hutvā paccayo hoti, sagge sukhavedanīyo. Iti kāmabhave nippariyāyena cattāro āhārā, rūpārūpabhavesu ṭhapetvā asaññabhavaṃ sesānaṃ tayo <pageBreak edition="P" number="1.0067" />, asaññānañceva avasesānañca paccayāhāroti iminā āhārena sabbe sattā āhāraṭṭhitikā.</paragraph>
<paragraph line="222"><bold>Sabbe sattā</bold>ti ca puggalādhiṭṭhānā dhammadesanā, sabbe saṅkhārāti adhippāyo. Bhagavatopi hi dhammapuggalānaṃ vasena catubbidhā desanā – dhammādhiṭṭhānā dhammadesanā, dhammādhiṭṭhānā puggaladesanā, puggalādhiṭṭhānā puggaladesanā, puggalādhiṭṭhānā dhammadesanāti. ‘‘Nāhaṃ, bhikkhave, aññaṃ ekadhammampi samanupassāmi, yaṃ evaṃ bhāvitaṃ kammaniyaṃ hoti, yathayidaṃ cittaṃ. Cittaṃ, bhikkhave, bhāvitaṃ kammaniyaṃ hotī’’ti (a. ni. 1.22) evarūpī <bold>dhammādhiṭṭhānā dhammadesanā</bold>. ‘‘Aṭṭhānametaṃ, bhikkhave, anavakāso yaṃ diṭṭhisampanno puggalo kañci saṅkhāraṃ niccato upagaccheyya, netaṃ ṭhānaṃ vijjatī’’ti (a. ni. 1.268) evarūpī <bold>dhammādhiṭṭhānā puggaladesanā</bold>. ‘‘Ekapuggalo, bhikkhave, loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussāna’’nti (a. ni. 1.170, 309), evarūpī <bold>puggalādhiṭṭhānā puggaladesanā</bold>. ‘‘Ekapuggalassa bhikkhave, pātubhāvā mahato cakkhussa pātubhāvo hotī’’ti (a. ni. 1.175-186) evarūpī <bold>puggalādhiṭṭhānā dhammadesanā</bold>. Tāsu idha puggalādhiṭṭhānā dhammadesanā <pageBreak edition="M" number="1.0062" />. Upari yāva dasakā dhammānaṃyeva gahitattā sattaggahaṇena dhammaggahaṇaṃ katanti veditabbaṃ, visesena vā sattasantānapariyāpannadhammānaṃyeva adhikena ñāṇena sabhāvato upaparikkhitabbattā sattaggahaṇaṃ katanti veditabbaṃ, saṅkhāre upādāya sattoti paññattimattasambhavato vā phalopacārena saṅkhārā ‘‘sattā’’ti <pageBreak edition="V" number="1.0057" />vuttāti veditabbaṃ. Na hi koci satto paccayaṭṭhitiko atthi aññatra saṅkhārehi, vohāravasena pana evaṃ vuccati. Evametena ñātapariññā vuttā hoti.</paragraph>
<paragraph line="223"><bold>Dve dhātuyo</bold>ti saṅkhatā ca dhātu asaṅkhatā ca dhātu. Tattha anekehi paccayehi saṅgamma katā pañcakkhandhā saṅkhatā dhātu, kehici paccayehi akataṃ nibbānaṃ asaṅkhatā dhātu.</paragraph>
<paragraph line="224"><bold>Tisso dhātuyo</bold>ti kāmadhātu rūpadhātu arūpadhātu (vibha. 181-182). Tattha katamā kāmadhātu? Heṭṭhato avīcinirayaṃ pariyantaṃ karitvā uparito paranimmitavasavattī deve antokaritvā <pageBreak edition="P" number="1.0068" />yaṃ etasmiṃ antare etthāvacarā ettha pariyāpannā khandhā dhātū āyatanā rūpā vedanā saññā saṅkhārā viññāṇaṃ. Ayaṃ vuccati kāmadhātu (vibha. 182; dha. sa. 1287). Tattha katamā rūpadhātu? Heṭṭhato brahmalokaṃ pariyantaṃ karitvā uparito akaniṭṭhe deve antokaritvā yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā. Ayaṃ vuccati rūpadhātu. Tattha katamā arūpadhātu? Heṭṭhato ākāsānañcāyatanūpage deve pariyantaṃ karitvā uparito nevasaññānāsaññāyatanūpage deve antokaritvā yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā. Ayaṃ vuccati arūpadhātu. Aṭṭhakathāyaṃ pana ‘‘kāmadhātūti kāmabhavo pañcakkhandhā labbhanti, rūpadhātūti rūpabhavo pañcakkhandhā labbhanti. Arūpadhātūti arūpabhavo cattāro khandhā labbhantī’’ti vuttaṃ. Ayaṃ dasuttarapariyāyena yojanā.</paragraph>
<paragraph line="225">Saṅgītipariyāyena pana ‘‘tisso kusaladhātuyo – nekkhammadhātu abyāpādadhātu avihiṃsādhātu. Aparāpi tisso dhātuyo – rūpadhātu arūpadhātu nirodhadhātu. Aparāpi tisso dhātuyo – hīnā dhātu majjhimā dhātu <pageBreak edition="M" number="1.0063" />paṇītā dhātū’’ti (dī. ni. 1.3.305) vuttā dhātuyopi ettha yujjanti (vibha. 181-182). Nekkhammapaṭisaṃyutto takko vitakko…pe… sammāsaṅkappo. Ayaṃ vuccati nekkhammadhātu. Sabbepi kusalā dhammā nekkhammadhātu. Abyāpādapaṭisaṃyutto takko vitakko…pe… sammāsaṅkappo abyāpādadhātu. Yā sattesu metti mettāyanā mettāyitattaṃ mettācetovimutti. Ayaṃ vuccati abyāpādadhātu. Avihiṃsāpaṭisaṃyutto takko vitakko…pe… sammāsaṅkappo avihiṃsādhātu. Yā sattesu karuṇā karuṇāyanā karuṇāyitattaṃ karuṇācetovimutti. Ayaṃ vuccati avihiṃsādhātu (vibha. 182). Rūpārūpadhātuyo vuttāyeva. Nirodhadhātu nibbānaṃ. Hīnā dhātu dvādasākusalacittuppādā, majjhimā <pageBreak edition="V" number="1.0058" />dhātu avasesā tebhūmakadhammā. Paṇītā dhātu nava lokuttaradhammā. Sabbāpi ca nijjīvaṭṭhena dhātu.</paragraph>
<paragraph line="226"><bold>Cattāri ariyasaccānī</bold>ti dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī <pageBreak edition="P" number="1.0069" />paṭipadā ariyasaccaṃ. Imesaṃ vaṇṇanā saccavissajjanesuyeva bhavissati.</paragraph>
<paragraph line="227"><bold>Pañca vimuttāyatanānī</bold>ti attano hitatthāya parehi pavattitadhammadesanāsavanaṃ, paresaṃ hitatthāya attano yathāsutadhammadesanā, yathāsutassa dhammassa sajjhāyakaraṇaṃ, yathāsutassa dhammassa cetasā anuvitakkanaṃ, kasiṇāsubhādīsu anukūlaṃ ārammaṇanti, imāni pañca vimuccanakāraṇāni. Yathāha –</paragraph>
<indent line="228">‘‘Idha, bhikkhave, bhikkhuno satthā dhammaṃ deseti aññataro vā garuṭṭhāniyo sabrahmacārī, yathā yathā kho, bhikkhave, bhikkhuno satthā dhammaṃ deseti aññataro vā garuṭṭhāniyo sabrahmacārī, tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca, tassa atthapaṭisaṃvedino dhammapaṭisaṃvedino pāmojjaṃ jāyati, pamuditassa pīti jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyati, idaṃ paṭhamaṃ vimuttāyatanaṃ.</indent>
<indent line="229">‘‘Puna <pageBreak edition="M" number="1.0064" />caparaṃ, bhikkhave, bhikkhuno na heva kho satthā dhammaṃ deseti aññataro vā garuṭṭhāniyo sabrahmacārī, api ca kho yathāsutaṃ yathāpariyattaṃ dhammaṃ vitthārena paresaṃ deseti. Yathā yathā kho, bhikkhave, bhikkhuno…pe… sukhino cittaṃ samādhiyati. Idaṃ dutiyaṃ vimuttāyatanaṃ.</indent>
<indent line="230">‘‘Puna caparaṃ, bhikkhave, bhikkhuno naheva kho satthā dhammaṃ deseti aññataro vā garuṭṭhāniyo sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ deseti, api ca kho yathāsutaṃ yathāpariyattaṃ dhammaṃ vitthārena sajjhāyaṃ karoti. Yathā yathā kho, bhikkhave, bhikkhuno…pe… sukhino cittaṃ samādhiyati. Idaṃ tatiyaṃ vimuttāyatanaṃ.</indent>
<indent line="231">‘‘Puna caparaṃ, bhikkhave, bhikkhuno naheva kho satthā dhammaṃ deseti aññataro vā garuṭṭhāniyo <pageBreak edition="V" number="1.0059" />sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ deseti, nāpi yathāsutaṃ yathāpariyattaṃ dhammaṃ vitthārena sajjhāyaṃ karoti, api ca kho yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati. Yathā yathā kho, bhikkhave, bhikkhuno…pe… sukhino cittaṃ <pageBreak edition="P" number="1.0070" />samādhiyati. Idaṃ catutthaṃ vimuttāyatanaṃ.</indent>
<indent line="232">‘‘Puna caparaṃ, bhikkhave, bhikkhuno naheva kho satthā dhammaṃ deseti aññataro vā garuṭṭhāniyo sabrahmacārī, nāpi yathāsutaṃ yathāpariyattaṃ dhammaṃ vitthārena paresaṃ deseti, nāpi yathāsutaṃ yathāpariyattaṃ dhammaṃ vitthārena sajjhāyaṃ karoti, nāpi yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati, api ca khvassa aññataraṃ samādhinimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya, yathā yathā kho, bhikkhave, bhikkhuno aññataraṃ samādhinimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca. Tassa atthapaṭisaṃvedino dhammapaṭisaṃvedino pāmojjaṃ jāyati <pageBreak edition="M" number="1.0065" />, pamuditassa pīti jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyati. Idaṃ pañcamaṃ vimuttāyatana’’nti (a. ni. 5.26; dī. ni. 3.322).</indent>
<paragraph line="233"><bold>Cha anuttariyānī</bold>ti ettha natthi etesaṃ uttaranti anuttarāni, anuttarāni eva anuttariyāni, jeṭṭhakānīti attho. Vuttañhetaṃ bhagavatā –</paragraph>
<indent line="234">‘‘Chayimāni (a. ni. 6.8, 30), bhikkhave, anuttariyāni. Katamāni cha? Dassanānuttariyaṃ, savanānuttariyaṃ, lābhānuttariyaṃ, sikkhānuttariyaṃ, pāricariyānuttariyaṃ, anussatānuttariyanti.</indent>
<indent line="235">‘‘Katamañca, bhikkhave, dassanānuttariyaṃ? Idha, bhikkhave, ekacco hatthiratanampi dassanāya gacchati, assaratanampi dassanāya gacchati, maṇiratanampi dassanāya gacchati, uccāvacaṃ vā pana dassanāya gacchati, samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ dassanāya gacchati. Atthetaṃ, bhikkhave, dassanaṃ, netaṃ natthīti vadāmi. Tañca kho etaṃ, bhikkhave, dassanaṃ hīnaṃ gammaṃ pothujjanikaṃ anariyaṃ anatthasaṃhitaṃ na nibbidāya <pageBreak edition="V" number="1.0060" />na virāgāya na nirodhāya na upasamāya na abhiññāya na sambodhāya na nibbānāya saṃvattati. Yo ca kho, bhikkhave, tathāgataṃ vā tathāgatasāvakaṃ vā dassanāya gacchati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave, dassanānaṃ sattānaṃ visuddhiyā sokaparidevānaṃ <pageBreak edition="P" number="1.0071" />samatikkamāya dukkhadomanassānaṃ atthaṅgamāya ñāyassa adhigamāya nibbānassa sacchikiriyāya, yadidaṃ tathāgataṃ vā tathāgatasāvakaṃ vā dassanāya gacchati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave, dassanānuttariyaṃ. Iti dassanānuttariyaṃ.</indent>
<indent line="236">‘‘Savanānuttariyañca kathaṃ hoti? Idha, bhikkhave, ekacco bherisaddampi savanāya gacchati, vīṇāsaddampi savanāya gacchati, gītasaddampi savanāya gacchati, uccāvacaṃ vā pana savanāya gacchati, samaṇassa vā brāhmaṇassa vā micchādiṭṭhikassa micchāpaṭipannassa dhammassavanāya gacchati. Atthetaṃ, bhikkhave, savanaṃ, netaṃ natthīti vadāmi <pageBreak edition="M" number="1.0066" />. Tañca kho etaṃ, bhikkhave, savanaṃ hīnaṃ…pe… na nibbānāya saṃvattati. Yo ca kho, bhikkhave, tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave, savanānaṃ sattānaṃ visuddhiyā…pe… nibbānassa sacchikiriyāya, yadidaṃ tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave, savanānuttariyaṃ. Iti dassanānuttariyaṃ, savanānuttariyaṃ.</indent>
<indent line="237">‘‘Lābhānuttariyañca kathaṃ hoti? Idha, bhikkhave, ekacco puttalābhampi labhati, dāralābhampi labhati, dhanalābhampi labhati, uccāvacaṃ vā pana lābhampi labhati. Samaṇe vā brāhmaṇe vā micchādiṭṭhike micchāpaṭipanne saddhaṃ paṭilabhati. Attheso, bhikkhave, lābho, neso natthīti vadāmi. So ca kho eso, bhikkhave, lābho hīno…pe… na nibbānāya saṃvattati. Yo ca kho, bhikkhave, tathāgate vā tathāgatasāvake vā saddhaṃ paṭilabhati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave, lābhānaṃ sattānaṃ visuddhiyā…pe… nibbānassa sacchikiriyāya, yadidaṃ tathāgate vā tathāgatasāvake vā saddhaṃ paṭilabhati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave, lābhānuttariyaṃ <pageBreak edition="P" number="1.0072" />. Iti dassanānuttariyaṃ, savanānuttariyaṃ, lābhānuttariyaṃ.</indent>
<indent line="238">‘‘Sikkhānuttariyañca <pageBreak edition="V" number="1.0061" />kathaṃ hoti? Idha, bhikkhave, ekacco hatthismimpi sikkhati, assasmimpi sikkhati, rathasmimpi sikkhati, dhanusmimpi sikkhati, tharusmimpi sikkhati, uccāvacaṃ vā pana sikkhati, samaṇassa vā brāhmaṇassa vā micchādiṭṭhikassa micchāpaṭipannassa sikkhati. Atthesā, bhikkhave, sikkhā, nesā natthīti vadāmi. Sā ca kho esā, bhikkhave, sikkhā hīnā…pe… na nibbānāya saṃvattati. Yo ca kho, bhikkhave, tathāgatappavedite dhammavinaye adhisīlampi sikkhati, adhicittampi sikkhati, adhipaññampi sikkhati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave <pageBreak edition="M" number="1.0067" />, sikkhānaṃ sattānaṃ visuddhiyā…pe… nibbānassa sacchikiriyāya, yadidaṃ tathāgatappavedite dhammavinaye adhisīlampi sikkhati, adhicittampi sikkhati, adhipaññampi sikkhati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave, sikkhānuttariyaṃ. Iti dassanānuttariyaṃ, savanānuttariyaṃ, lābhānuttariyaṃ, sikkhānuttariyaṃ.</indent>
<indent line="239">‘‘Pāricariyānuttariyañca kathaṃ hoti? Idha, bhikkhave, ekacco khattiyampi paricarati, brāhmaṇampi paricarati, gahapatimpi paricarati, uccāvacaṃ vā pana paricarati, samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ paricarati. Atthesā, bhikkhave, pāricariyā, nesā natthīti vadāmi. Sā ca kho esā, bhikkhave, pāricariyā hīnā…pe… na nibbānāya saṃvattati. Yo ca kho, bhikkhave, tathāgataṃ vā tathāgatasāvakaṃ vā paricarati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave, pāricariyānaṃ sattānaṃ visuddhiyā…pe… nibbānassa sacchikiriyāya, yadidaṃ tathāgataṃ vā tathāgatasāvakaṃ vā paricarati niviṭṭhasaddho niviṭṭhapemo ekantagato abhippasanno. Idaṃ vuccati, bhikkhave, pāricariyānuttariyaṃ. Iti dassanānuttariyaṃ, savanānuttariyaṃ, lābhānuttariyaṃ, sikkhānuttariyaṃ, pāricariyānuttariyaṃ.</indent>
<indent line="240">‘‘Anussatānuttariyañca <pageBreak edition="P" number="1.0073" />kathaṃ hoti? Idha, bhikkhave, ekacco puttalābhampi anussarati, dāralābhampi anussarati, dhanalābhampi anussarati, uccāvacaṃ vā pana anussarati, samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ anussarati. Atthesā, bhikkhave, anussati, nesā natthīti vadāmi. Sā ca kho esā, bhikkhave, anussati hīnā…pe… na nibbānāya saṃvattati. Yo ca kho, bhikkhave, tathāgataṃ vā <pageBreak edition="V" number="1.0062" />tathāgatasāvakaṃ vā anussarati niviṭṭhasaddho niviṭṭhapemo ekantagato abhippasanno. Etadānuttariyaṃ, bhikkhave, anussatīnaṃ sattānaṃ visuddhiyā…pe… nibbānassa sacchikiriyāya, yadidaṃ tathāgataṃ vā tathāgatasāvakaṃ vā anussarati niviṭṭhasaddho niviṭṭhapemo ekantagato abhippasanno. Idaṃ <pageBreak edition="M" number="1.0068" />vuccati, bhikkhave, anussatānuttariyaṃ. Imāni kho, bhikkhave, cha anuttariyānī’’ti (a. ni. 6.30).</indent>
<paragraph line="241"><bold>Satta niddasavatthūnī</bold>ti ettha natthi etassa dasāti niddaso. Niddasassa niddasabhāvassa vatthūni kāraṇāni niddasavatthūni. Khīṇāsavo hi dasavassakāle parinibbuto puna paṭisandhiyā abhāvā puna dasavasso na hotīti niddasoti vuccati. Na kevalañca dasavassova na hoti, navavassopi…pe… ekamuhuttikopi na hotiyeva. Na kevalañca dasavassakāle parinibbuto, sattavassikakāle parinibbutopi nissatto niddaso nimuhutto hotiyeva. Titthiyasamaye uppannavohāraṃ pana sāsane khīṇāsavassa āropetvā tattha tādisassa abhāvaṃ, idha ca sabbhāvaṃ dassento bhagavā tādisasabhāvassa kāraṇāni ‘‘satta niddasavatthūnī’’ti āha. Yathāha –</paragraph>
<indent line="242">‘‘Sattimāni, bhikkhave, niddasavatthūni. Katamāni satta? Idha, bhikkhave, bhikkhu sikkhāsamādāne tibbacchando hoti, āyatiñca sikkhāsamādāne avigatapemo. Dhammanisantiyā tibbacchando hoti, āyatiñca dhammanisantiyā avigatapemo. Icchāvinaye tibbacchando hoti, āyatiñca icchāvinaye avigatapemo. Paṭisallāne tibbacchando hoti, āyatiñca paṭisallāne avigatapemo. Vīriyārambhe tibbacchando hoti, āyatiñca vīriyārambhe avigatapemo <pageBreak edition="P" number="1.0074" />. Satinepakke tibbacchando hoti, āyatiñca satinepakke avigatapemo. Diṭṭhipaṭivedhe tibbacchando hoti, āyatiñca diṭṭhipaṭivedhe avigatapemo. Imāni kho, bhikkhave, satta niddasavatthūnī’’ti (a. ni. 7.20).</indent>
<unindented line="243">Theropi tatheva desanaṃ uddharitvā ‘‘satta niddasavatthūnī’’ti āha.</unindented>
<paragraph line="244"><bold>Aṭṭha abhibhāyatanānī</bold>ti ettha abhibhuyyamānāni āyatanāni etesaṃ jhānānanti abhibhāyatanāni, jhānāni. <bold>Āyatanānī</bold>ti adhiṭṭhānaṭṭhena āyatanasaṅkhātāni kasiṇārammaṇāni. Ñāṇuttariko hi puggalo visadañāṇo <pageBreak edition="M" number="1.0069" />‘‘kiṃ ettha ārammaṇe samāpajjitabbaṃ. Na mayhaṃ cittekaggatākaraṇe bhāro atthī’’ti, tāni ārammaṇāni abhibhavitvā samāpajjati, saha nimittuppādenevettha <pageBreak edition="V" number="1.0063" />appanaṃ nibbattetīti attho. Evaṃ uppāditāni jhānāni ‘‘abhibhāyatanānī’’ti vuccanti.</paragraph>
<indent line="245">‘‘Katamāni (a. ni. 8.65) aṭṭha? Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ paṭhamaṃ abhibhāyatanaṃ.</indent>
<indent line="246">‘‘Ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ dutiyaṃ abhibhāyatanaṃ.</indent>
<indent line="247">‘‘Ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ tatiyaṃ abhibhāyatanaṃ.</indent>
<indent line="248">‘‘Ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni, ‘tāni abhibhuyya jānāmi passāmī’ti evaṃsaññī hoti. Idaṃ catutthaṃ abhibhāyatanaṃ.</indent>
<indent line="249">‘‘Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni. Seyyathāpi nāma umāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ, evameva ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ pañcamaṃ abhibhāyatanaṃ.</indent>
<indent line="250">‘‘Ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni. Seyyathāpi nāma kaṇikārapupphaṃ pītaṃ pītavaṇṇaṃ pītanidassanaṃ <pageBreak edition="P" number="1.0075" />pītanibhāsaṃ, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ <pageBreak edition="V" number="1.0064" />pītaṃ <pageBreak edition="M" number="1.0070" />pītavaṇṇaṃ pītanidassanaṃ pītanibhāsaṃ, evameva ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ chaṭṭhaṃ abhibhāyatanaṃ.</indent>
<indent line="251">‘‘Ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni. Seyyathāpi nāma bandhujīvakapupphaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ, evameva ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ sattamaṃ abhibhāyatanaṃ.</indent>
<indent line="252">‘‘Ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni. Seyyathāpi nāma osadhitārakā odātā odātavaṇṇā odātanidassanā odātanibhāsā, seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ odātaṃ odātavaṇṇaṃ odātanidassanaṃ odātanibhāsaṃ, evameva ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ aṭṭhamaṃ abhibhāyatanaṃ. Imāni aṭṭha abhibhāyatanāni (a. ni. 8.65; dī. ni. 3.358).</indent>
<paragraph line="253"><bold>Nava anupubbavihārā</bold>ti pubbaṃ pubbaṃ anu anupubbaṃ, anupubbaṃ viharitabbato samāpajjitabbato vihārā anupubbavihārā, anupaṭipāṭiyā samāpajjitabbavihārāti attho.</paragraph>
<indent line="254">‘‘Katame <pageBreak edition="M" number="1.0071" />nava? Idha, bhikkhave, bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati. Pītiyā ca <pageBreak edition="V" number="1.0065" />virāgā upekkhako ca viharati sato sampajāno, sukhañca kāyena paṭisaṃvedeti, yaṃ taṃ ariyā ācikkhanti ‘upekkhako satimā sukhavihārī’ti, tatiyaṃ jhānaṃ upasampajja viharati. Sukhassa ca pahānā dukkhassa ca pahānā pubbeva somanassadomanassānaṃ <pageBreak edition="P" number="1.0076" />atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati. Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharati. Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ upasampajja viharati. Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharati. Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati. Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharatī’’ti (a. ni. 9.33; dī. ni. 3.343, 359) vuttā nava anupubbavihārāva.</indent>
<paragraph line="255"><bold>Dasa nijjaravatthūnī</bold>ti micchādiṭṭhādīni nijjarayanti nāsayantīti nijjarāni. <bold>Vatthūnī</bold>ti kāraṇāni. Nijjarāni ca tāni vatthūni cāti nijjaravatthūni. Sammādiṭṭhādīnaṃ etaṃ adhivacanaṃ.</paragraph>
<indent line="256">‘‘Katamāni (a. ni. 10.106; dī. ni. 3.360) dasa? Sammādiṭṭhikassa, bhikkhave, micchādiṭṭhi nijjiṇṇā hoti. Ye ca micchādiṭṭhipaccayā aneke pāpakā akusalā dhammā sambhavanti, te cassa nijjiṇṇā honti, sammādiṭṭhipaccayā ca aneke kusalā dhammā bhāvanāpāripūriṃ gacchanti.</indent>
<indent line="257">‘‘Sammāsaṅkappassa, bhikkhave, micchāsaṅkappo nijjiṇṇo hoti. Ye ca micchāsaṅkappapaccayā aneke pāpakā akusalā dhammā sambhavanti <pageBreak edition="M" number="1.0072" />, te cassa nijjiṇṇā honti, sammāsaṅkappapaccayā ca aneke kusalā dhammā bhāvanāpāripūriṃ gacchanti.</indent>
<indent line="258">‘‘Sammāvācassa, bhikkhave, micchāvācā nijjiṇṇā hoti. Ye ca micchāvācāpaccayā <pageBreak edition="V" number="1.0066" />aneke pāpakā akusalā dhammā sambhavanti, te cassa nijjiṇṇā honti, sammāvācāpaccayā ca aneke kusalā dhammā bhāvanāpāripūriṃ gacchanti.</indent>
<indent line="259">‘‘Sammākammantassa, bhikkhave, micchākammanto nijjiṇṇo hoti. Ye ca micchākammantapaccayā aneke pāpakā akusalā dhammā sambhavanti, te cassa nijjiṇṇā honti, sammākammantapaccayā ca aneke kusalā dhammā bhāvanāpāripūriṃ gacchanti.</indent>
<indent line="260">‘‘Sammāājīvassa, bhikkhave, micchāājīvo nijjiṇṇo hoti. Ye ca micchāājīvapaccayā aneke pāpakā akusalā dhammā sambhavanti, te <pageBreak edition="P" number="1.0077" />cassa nijjiṇṇā honti, sammāājīvapaccayā ca aneke kusalā dhammā bhāvanāpāripūriṃ gacchanti.</indent>
<indent line="261">‘‘Sammāvāyāmassa, bhikkhave, micchāvāyāmo nijjiṇṇo hoti. Ye ca micchāvāyāmapaccayā aneke pāpakā akusalā dhammā sambhavanti, te cassa nijjiṇṇā honti, sammāvāyāmapaccayā ca aneke kusalā dhammā bhāvanāpāripūriṃ gacchanti.</indent>
<indent line="262">‘‘Sammāsatissa, bhikkhave, micchāsati nijjiṇṇā hoti. Ye ca micchāsatipaccayā aneke pāpakā akusalā dhammā sambhavanti, te cassa nijjiṇṇā honti, sammāsatipaccayā ca aneke kusalā dhammā bhāvanāpāripūriṃ gacchanti.</indent>
<indent line="263">‘‘Sammāsamādhissa, bhikkhave, micchāsamādhi nijjiṇṇo hoti. Ye ca micchāsamādhipaccayā aneke pāpakā akusalā dhammā sambhavanti, te cassa nijjiṇṇā honti, sammāsamādhipaccayā ca aneke kusalā dhammā bhāvanāpāripūriṃ gacchanti.</indent>
<indent line="264">‘‘Sammāñāṇissa, bhikkhave, micchāñāṇaṃ nijjiṇṇaṃ hoti. Ye ca micchāñāṇapaccayā aneke pāpakā akusalā dhammā sambhavanti, te cassa nijjiṇṇā honti, sammāñāṇapaccayā ca aneke kusalā dhammā bhāvanāpāripūriṃ gacchanti.</indent>
<indent line="265">‘‘Sammāvimuttissa <pageBreak edition="M" number="1.0073" />, bhikkhave, micchāvimutti nijjiṇṇā hoti. Ye ca micchāvimuttipaccayā <pageBreak edition="V" number="1.0067" />aneke pāpakā akusalā dhammā sambhavanti, te cassa nijjiṇṇā honti, sammāvimuttipaccayā ca aneke kusalā dhammā bhāvanāpāripūriṃ gacchantī’’ti (a. ni. 10.106; dī. ni. 3.360) vuttāni dasa nijjaravatthūni.</indent>
<paragraph line="266" number="3"><bold>Sabbaṃ, bhikkhave, abhiññeyya</bold>ntiādi bhagavatā vuttaṃ idha āharitvā dassitanti veditabbaṃ. <bold>Kiñca</bold>-iti <bold>ca</bold>-kāro padapūraṇamatte nipāto. <bold>Cakkhā</bold>dīni tiṃsa vissajjanāni chasu dvāresu ekekasmiṃ pañca pañca katvā dvārārammaṇapavattikkamena niddiṭṭhāni. Tattha duvidhaṃ cakkhu – maṃsacakkhu paññācakkhu ca. Tesu buddhacakkhu samantacakkhu ñāṇacakkhu dibbacakkhu dhammacakkhūti pañcavidhaṃ paññācakkhu. ‘‘Addasaṃ kho ahaṃ, bhikkhave, buddhacakkhunā lokaṃ volokento’’ti (ma. ni. 1.283; 2.339; mahāva. 9) idaṃ <bold>buddhacakkhu</bold>nāma. ‘‘Samantacakkhu vuccati sabbaññutaññāṇa’’nti (cūḷani. dhotakamāṇavapucchāniddesa 32; mogharājamāṇavapucchāniddesa 85) idaṃ <bold>samantacakkhu</bold>nāma. ‘‘Cakkhuṃ udapādi ñāṇaṃ udapādī’’ti (saṃ. ni. 5.1081; mahāva. 15) idaṃ <bold>ñāṇacakkhu</bold>nāma. ‘‘Addasaṃ kho ahaṃ, bhikkhave, dibbena cakkhunā visuddhenā’’ti (ma. ni. 1.285) idaṃ <bold>dibbacakkhu</bold>nāma. ‘‘Virajaṃ vītamalaṃ dhammacakkhuṃ udapādī’’ti (ma. ni. 2.395) idaṃ heṭṭhimamaggattayasaṅkhātaṃ ñāṇaṃ <bold>dhammacakkhu</bold>nāma.</paragraph>
<paragraph line="267"><bold>Maṃsacakkhu</bold>pi sasambhāracakkhu <pageBreak edition="P" number="1.0078" />, pasādacakkhūti duvidhaṃ hoti. Yvāyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā akkhipakhumehi paricchinno akkhikūpakamajjhā nikkhantena nhārusuttakena matthaluṅge ābaddho setakaṇhātikaṇhamaṇḍalavicitto maṃsapiṇḍo, idaṃ <bold>sasambhāracakkhu</bold>nāma. Yo pana ettha sito ettha paṭibaddho catunnaṃ mahābhūtānaṃ upādāya pasādo, idaṃ <bold>pasādacakkhu</bold>nāma. Idamidhādhippetaṃ. Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidese diṭṭhimaṇḍale sattasu picupaṭalesu āsittatelaṃ picupaṭalāni viya satta akkhipaṭalāni byāpetvā pamāṇato muggavidalamattaṃ cakkhuviññāṇādīnaṃ yathārahaṃ vatthudvārabhāvaṃ <pageBreak edition="M" number="1.0074" />sādhayamānaṃ tiṭṭhati. Taṃ cakkhatīti <bold>cakkhu,</bold>rūpaṃ assādeti vibhāveti cāti attho. Rūpayantīti <bold>rūpā,</bold>vaṇṇavikāraṃ āpajjamānā hadayaṅgatabhāvaṃ pakāsentīti attho. Cakkhuto pavattaṃ viññāṇaṃ, cakkhussa vā viññāṇaṃ <bold>cakkhuviññāṇaṃ</bold>. Phusatīti phasso. Upasaggena padaṃ maṇḍetvā samphassoti vuttaṃ. Cakkhuto pavatto samphasso <bold>cakkhusamphasso. Cakkhusamphassapaccayā</bold>ti <pageBreak edition="V" number="1.0068" />cakkhuviññāṇasampayuttaphassapaccayā. <bold>Vedayita</bold>nti vindanaṃ, vedanāti attho. Tadeva sukhayatīti <bold>sukhaṃ,</bold>yassuppajjati, taṃ sukhitaṃ karotīti attho. Suṭṭhu vā khādati, khanati ca kāyacittābādhanti sukhaṃ. Dukkhayatīti <bold>dukkhaṃ,</bold>yassuppajjati, taṃ dukkhitaṃ karotīti attho. Na dukkhaṃ na sukhanti <bold>adukkhamasukhaṃ. Ma</bold>-kāro padasandhivasena vutto. So pana cakkhusamphasso attanā sampayuttāya vedanāya sahajāta aññamaññanissaya vipākaāhārasampayuttaatthiavigatavasena aṭṭhadhā paccayo hoti, sampaṭicchanasampayuttāya anantarasamanantaraanantarūpanissayanatthivigatavasenapañcadhā, santīraṇādisampayuttānaṃ upanissayavaseneva paccayo hoti.</paragraph>
<paragraph line="268">Suṇātīti <pageBreak edition="P" number="1.0079" /><bold>sotaṃ</bold>. Taṃ sasambhārasotabilassa anto tanutambalomācite aṅgulivedhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Sappantīti <bold>saddā,</bold>udāharīyantīti attho. Ghāyatīti <bold>ghānaṃ</bold>. Taṃ sasambhāraghānabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Gandhayantīti <bold>gandhā,</bold>attano vatthuṃ sūcentīti attho. Jīvitamavhāyatīti <bold>jivhā,</bold>sāyanaṭṭhena vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Rasanti te sattāti <bold>rasā,</bold>assādentīti attho. Kucchitānaṃ sāsavadhammānaṃ āyoti <bold>kāyo. Āyo</bold>ti uppattideso. So yāvatā imasmiṃ kāye upādiṇṇappavatti nāma atthi, tattha yebhuyyena kāyapasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati. Phusīyantīti <bold>phoṭṭhabbā</bold>. Munātīti <bold>mano,</bold>vijānātīti attho. Attano lakkhaṇaṃ dhārentīti <bold>dhammā</bold><pageBreak edition="M" number="1.0075" />. <bold>Mano</bold>ti sahāvajjanaṃ bhavaṅgaṃ. <bold>Dhammā</bold>ti dvādasapabhedā dhammārammaṇā dhammā. <bold>Manoviññāṇa</bold>nti javanamanoviññāṇaṃ. <bold>Manosamphasso</bold>ti taṃsampayutto phasso. So sampayuttāya vedanāya vipākapaccayavajjehi sesehi sattahi paccayo hoti, anantarāya teheva, sesānaṃ upanissayavaseneva paccayo hoti.</paragraph>
<paragraph line="269"><bold>Rūpā</bold>dīni pañca vissajjanāni khandhavasena niddiṭṭhāni. Sītādīhi ruppati pīḷīyatīti <bold>rūpaṃ</bold>. Vedayatīti <bold>vedanā</bold>. Sañjānātīti <bold>saññā</bold>. Saṅkharontīti <bold>saṅkhārā</bold>. <bold>Vijānātīti viññāṇaṃ. Cakkhā</bold>dīni dhammavicārapariyantāni dasa chakkavasena, saṭṭhi vissajjanāni piyarūpasātarūpavasena niddiṭṭhāni. Cakkhusamphassajādikā vedanā taṃtaṃsampayuttāva. Rūpesu saññā <bold>rūpasaññā.</bold>Sañcetayatīti <bold>sañcetanā,</bold>abhisandahatīti attho. Tasatīti <bold>taṇhā,</bold>pipāsatīti <pageBreak edition="V" number="1.0069" />attho. Vitakketīti <bold>vitakko,</bold>vitakkanaṃ vā vitakko, ūhananti vuttaṃ hoti. Ārammaṇe tena cittaṃ vicaratīti <pageBreak edition="P" number="1.0080" /><bold>vicāro,</bold>vicaraṇaṃ vā vicāro, anusañcaraṇanti vuttaṃ hoti.</paragraph>
<paragraph line="270" number="4"><bold>Pathavīdhātā</bold>dīni cha vissajjanāni saṃkhittena nāmarūpavavatthānavasena niddiṭṭhāni. Patthaṭattā <bold>pathavī</bold>. Appeti, āpīyati, appāyatīti vā <bold>āpo</bold>. Tejayatīti <bold>tejo</bold>. Vāyatīti <bold>vāyo</bold>. Na kassati na nikassati, kasituṃ chindituṃ bhindituṃ vā na sakkāti <bold>ākāso</bold>. Nissattaṭṭhena <bold>dhātu</bold>.</paragraph>
<paragraph line="271"><bold>Pathavīkasiṇā</bold>dīni dasa vissajjanāni kasiṇabhāvanāvasena niddiṭṭhāni. <bold>Kasiṇa</bold>nti sakalapharaṇavasena kasiṇamaṇḍalampi tasmiṃ upaṭṭhitanimittampi tadārammaṇaṃ jhānampi vuccati. Idha pana jhānaṃ adhippetaṃ. Ādimhi cattāri mahābhūtakasiṇārammaṇāni jhānāni, tato parāni cattāri vaṇṇakasiṇārammaṇāni. <bold>Ākāsakasiṇa</bold>nti paricchedākāso, tadārammaṇañca jhānaṃ, kasiṇugghāṭimākāso, tadārammaṇañca ākāsānañcāyatanaṃ. <bold>Viññāṇakasiṇa</bold>nti ākāsānañcāyatanaviññāṇaṃ, tadārammaṇañca viññāṇañcāyatanaṃ.</paragraph>
<paragraph line="272"><bold>Kesā</bold>dīni dvattiṃsa vissajjanāni dvattiṃsākārakammaṭṭhānavasena niddiṭṭhāni. Tesu pana kesādīsu paṭikūlato upaṭṭhitesu kāyagatāsativasena asubhakammaṭṭhānaṃ <pageBreak edition="M" number="1.0076" />hoti, vaṇṇato upaṭṭhitesu kasiṇakammaṭṭhānaṃ hoti, dhātuto upaṭṭhitesu catudhātuvavatthānakammaṭṭhānaṃ hoti, kesātiādīni ca paṭikūlato vaṇṇato vā upaṭṭhitānaṃ tadārammaṇāni jhānāni, dhātuto upaṭṭhitassa te ca koṭṭhāsā tadārammaṇā ca dhātubhāvanā veditabbā.</paragraph>
<paragraph line="273"><bold>Kesā</bold>ubhosu passesu kaṇṇacūḷikāhi purato nalāṭantena, pacchato ca galavāṭakena paricchinnā sīsakaṭāhaveṭhanacamme vīhaggamattaṃ pavisitvā ṭhitā anekasatasahassasaṅkhā.</paragraph>
<paragraph line="274"><bold>Lomā</bold>ṭhapetvā kesādīnaṃ patiṭṭhitokāsaṃ hatthatalapādatalāni ca yebhuyyena sarīracamme navanavutiyā lomakūpasahassesu likkhāmattaṃ pavisitvā ṭhitā.</paragraph>
<paragraph line="275"><bold>Nakhā</bold>aṅgulīnaṃ aggapiṭṭhesu ṭhitā vīsati.</paragraph>
<paragraph line="276"><bold>Dantā</bold>dvīsu haṇukaṭṭhikesu ṭhitā yebhuyyena dvattiṃsa.</paragraph>
<paragraph line="277"><bold>Taco</bold><pageBreak edition="V" number="1.0070" />sakalasarīraṃ pariyonandhitvā pākaṭakilomakassa upari chaviyā heṭṭhā ṭhitaṃ cammaṃ.</paragraph>
<paragraph line="278"><bold>Maṃsaṃ</bold>sādhikāni <pageBreak edition="P" number="1.0081" />tīṇi aṭṭhisatāni anulimpitvā ṭhitāni navamaṃsapesisatāni.</paragraph>
<paragraph line="279"><bold>Nhārū</bold>sakalasarīre aṭṭhīni ābandhitvā ṭhitāni nava nhārusatāni.</paragraph>
<paragraph line="280"><bold>Aṭṭhī</bold>sakalasarīre heṭṭhā aṭṭhīnaṃ upari ṭhitāni sādhikāni tīṇi aṭṭhisatāni.</paragraph>
<paragraph line="281"><bold>Aṭṭhimiñjā</bold>tesaṃ tesaṃ aṭṭhīnaṃ abbhantare ṭhitā miñjā.</paragraph>
<paragraph line="282"><bold>Vakkaṃ</bold>galavāṭakā nikkhantena ekamūlena thokaṃ gantvā dvidhā bhinnena thūlanhārunā vinibaddhā hutvā hadayamaṃsaṃ parikkhipitvā ṭhitā dve maṃsapiṇḍikā.</paragraph>
<paragraph line="283"><bold>Hadayaṃ</bold>sarīrabbhantare dvinnaṃ thanānaṃ majjhe ṭhitaṃ anto cittasannissayaṃ aḍḍhapasatamattalohitapuṇṇaṃ punnāgaṭṭhipatiṭṭhānamattāvāṭakaṃ hadayamaṃsaṃ.</paragraph>
<paragraph line="284"><bold>Yakanaṃ</bold>dvinnaṃ thanānaṃ abbhantare dakkhiṇapassaṃ nissāya ṭhitaṃ yamakamaṃsapaṭalaṃ.</paragraph>
<paragraph line="285"><bold>Kilomakaṃ</bold>hadayavakkāni paṭicchādetvā ṭhitaṃ paṭicchannakilomakasaṅkhātañca sakalasarīre cammassa heṭṭhato maṃsaṃ pariyonandhitvā ṭhitaṃ appaṭicchannakilomakasaṅkhātañcāti duvidhaṃ pariyonahanamaṃsaṃ.</paragraph>
<paragraph line="286"><bold>Pihakaṃ</bold>hadayassa vāmapasse udarapaṭalassa matthakapassaṃ nissāya ṭhitaṃ udarajivhāmaṃsaṃ.</paragraph>
<paragraph line="287"><bold>Papphāsaṃ</bold>sarīrabbhantare dvinnaṃ thanānaṃ antare hadayayakanānaṃ upari chādetvā olambantaṃ ṭhitaṃ dvattiṃsamaṃsakhaṇḍappabhedaṃ papphāsamaṃsaṃ.</paragraph>
<paragraph line="288"><bold>Antaṃ</bold><pageBreak edition="M" number="1.0077" />upari galavāṭake heṭṭhā karīsamagge vinibandhattā galavāṭakakarīsamaggapariyante sarīrabbhantare ṭhitā purisassa dvattiṃsahatthā itthiyā aṭṭhavīsatihatthā ekavīsatiyā ṭhānesu obhaggā antavaṭṭi.</paragraph>
<paragraph line="289"><bold>Antaguṇaṃ</bold><pageBreak edition="V" number="1.0071" />antabhoge ekato agalante ābandhitvā ekavīsatiyā antabhogānaṃ antarā ṭhitaṃ bandhanaṃ.</paragraph>
<paragraph line="290"><bold>Udariyaṃ</bold>dantamusalasañcuṇṇitaṃ jivhāhatthaparivattitaṃ kheḷalālāpalibuddhaṃ taṃkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā pittasemhavātapaliveṭhitaṃ <pageBreak edition="P" number="1.0082" />hutvā udaraggisantāpavegakuthitaṃ kimikulākulaṃ uparūpari pheṇabubbuḷakāni muñcantaṃ paramakasambukaduggandhajegucchabhāvaṃ āpajjitvā āmāsayasaṅkhāte uparinābhiantapaṭale ṭhitaṃ nānappakārakaṃ asitapītakhāyitasāyitaṃ.</paragraph>
<paragraph line="291"><bold>Karīsaṃ</bold>pakkāsayasaṅkhāte heṭṭhā nābhipiṭṭhikaṇṭakamūlānaṃ antare ubbedhena aṭṭhaṅgulamatte antāvasāne ṭhitaṃ vaccaṃ.</paragraph>
<paragraph line="292"><bold>Pittaṃ</bold>hadayamaṃsapapphāsānaṃ antare yakanamaṃsaṃ nissāya ṭhitaṃ mahākosātakīkosakasadise pittakosake ṭhitaṃ baddhapittasaṅkhātañca, kesalomanakhadantānaṃ maṃsavinimuttaṭṭhānañceva thaddhasukkhacammañca ṭhapetvā avasesaṃ sarīraṃ byāpetvā ṭhitaṃ abaddhapittasaṅkhātañcāti duvidhaṃ pittaṃ.</paragraph>
<paragraph line="293"><bold>Semhaṃ</bold>udarapaṭale ṭhitaṃ ekapatthapūrappamāṇaṃ semhaṃ.</paragraph>
<paragraph line="294"><bold>Pubbo</bold>khāṇukaṇṭakapaharaṇaggijālādīhi abhihate vā sarīrappadese abbhantaradhātukkhobhavasena vā uppannesu gaṇḍapīḷakādīsu paripakkalohitapariṇāmo. <bold>Lohitaṃ</bold>yakanassa heṭṭhābhāgaṃ pūretvā hadayavakkapapphāsānaṃ upari thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ ekapatthapūramattaṃ sannicitalohitasaṅkhātañca, kesalomanakhadantānaṃ maṃsavinimuttaṭṭhānañceva thaddhasukkhacammañca ṭhapetvā dhamanijālānusārena sabbaṃ upādiṇṇasarīraṃ pharitvā ṭhitaṃ saṃsaraṇalohitasaṅkhātañcāti duvidhaṃ lohitaṃ.</paragraph>
<paragraph line="295"><bold>Sedo</bold>aggisantāpasūriyasantāpautuvikārādīhi santatte sarīre sabbakesalomakūpavivarehi paggharaṇakaāpodhātu.</paragraph>
<paragraph line="296"><bold>Medo</bold>thūlassa sakalasarīre cammamaṃsantare kisassa jaṅghamaṃsādīni nissāya ṭhito thinasineho.</paragraph>
<paragraph line="297"><bold>Assu</bold><pageBreak edition="V" number="1.0072" />somanassadomanassavisabhāgāhārautūhi samuṭṭhahitvā akkhikūpake pūretvā tiṭṭhantī vā paggharantī vā āpodhātu.</paragraph>
<paragraph line="298"><bold>Vasā</bold><pageBreak edition="M" number="1.0078" />aggisantāpasūriyasantāpautuvisabhāgehi usmājātesu yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu ṭhito vilīnasineho.</paragraph>
<paragraph line="299"><bold>Kheḷo</bold><pageBreak edition="P" number="1.0083" />tathārūpaṃ āhāraṃ passantassa vā sarantassa vā mukhe vā ṭhapentassa hadayaṃ vā ākilāyantassa kismiñcideva vā jigucchaṃ uppādentassa bhiyyo uppajjitvā ubhohi kapolapassehi oruyha jivhāya tiṭṭhamānā pheṇamissā āpodhātu.</paragraph>
<paragraph line="300"><bold>Siṅghāṇikā</bold>visabhāgāhārautuvasena sañjātadhātukkhobhassa vā rodantassa vā antosīse matthaluṅgato galitvā tālumatthakavivarena otaritvā nāsāpuṭe pūretvā tiṭṭhantaṃ vā paggharantaṃ vā pūti asuci picchilaṃ.</paragraph>
<paragraph line="301"><bold>Lasikā</bold>aṭṭhisandhīnaṃ abbhañjanakiccaṃ sādhayamānaṃ asītisatasandhīnaṃ abbhantare ṭhitaṃ picchilakuṇapaṃ.</paragraph>
<paragraph line="302"><bold>Muttaṃ</bold>āhārautuvasena vatthipuṭabbhantare ṭhitā āpodhātu.</paragraph>
<paragraph line="303"><bold>Matthaluṅgaṃ</bold>sīsakaṭāhabbhantare cattāro sibbinimagge nissāya ṭhito catupiṇḍasamodhāno miñjarāsi.</paragraph>
<paragraph line="304"><bold>Cakkhāyatanā</bold>dīni dvādasa vissajjanāni dvādasāyatanavasena niddiṭṭhāni. Āyatanato, āyānaṃ tananato, āyatassa ca nayanato āyatanaṃ. Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti, vāyamantīti vuttaṃ hoti. Te ca pana āyabhūte dhamme etāni tanonti, vitthārentīti vuttaṃ hoti. Idañca anamatagge saṃsāre pavattaṃ atīva āyataṃ saṃsāradukkhaṃ yāva na nivattati, tāva nayanti, pavattayantīti vuttaṃ hoti.</paragraph>
<paragraph line="305">Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ <pageBreak edition="V" number="1.0073" />. Tathā hi loke ‘‘issarāyatanaṃ vāsudevāyatana’’ntiādīsu nivāsaṭṭhānaṃ ‘‘āyatana’’nti vuccati. ‘‘Suvaṇṇāyatanaṃ rajatāyatana’’ntiādīsu ākaro. Sāsane pana ‘‘manorame āyatane, sevanti naṃ vihaṅgamā’’tiādīsu (a. ni. 5.38) samosaraṇaṭṭhānaṃ. ‘‘Dakkhiṇāpatho gunnaṃ āyatana’’ntiādīsu sañjātideso. ‘‘Tatra tatreva sakkhibhabbataṃ pāpuṇāti sati satiāyatane’’tiādīsu (a. ni. 3.102; 5.23) kāraṇaṃ. Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo nesaṃ nivāsaṭṭhānaṃ <pageBreak edition="M" number="1.0079" />, cakkhādīsu ca te ākiṇṇā tannissayattā tadārammaṇattā cāti cakkhādayo ca nesaṃ ākaro, tattha tattha <pageBreak edition="P" number="1.0084" />vatthudvārārammaṇavasena samosaraṇato cakkhādayo ca nesaṃ samosaraṇaṭṭhānaṃ, taṃnissayārammaṇabhāvena tattheva uppattito cakkhādayo ca nesaṃ sañjātideso, cakkhādīnaṃ abhāve abhāvato cakkhādayo ca nesaṃ kāraṇanti yathāvuttenatthena cakkhu ca taṃ āyatanañcāti <bold>cakkhāyatanaṃ</bold>. Evaṃ sesānipi.</paragraph>
<paragraph line="306"><bold>Cakkhudhātā</bold>dīni aṭṭhārasa vissajjanāni aṭṭhārasadhātuvasena niddiṭṭhāni. Cakkhādīsu ekeko dhammo yathāsambhavaṃ vidahati, dhīyate, vidhānaṃ vidhīyate, etāya, ettha vā dhīyatīti <bold>dhātu</bold>. Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ, anekappakāraṃ saṃsāradukkhaṃ vidahanti. Bhārahārehi ca bhāro viya sattehi dhīyante, dhārīyantīti attho. Dukkhavidhānamattameva cetā avasavattanato. Etāhi ca karaṇabhūtāhi saṃsāradukkhaṃ sattehi anuvidhīyati. Tathāvihitañcetaṃ etāsveva dhīyati, ṭhapīyatīti attho. Apica yathā titthiyānaṃ attā nāma sabhāvato natthi, na evametā. Etā pana attano sabhāvaṃ dhārentīti dhātuyo. Yathā ca loke vicittā haritālamanosilādayo selāvayavā dhātuyoti vuccanti, evametāpi dhātuyo viyāti dhātuyo. Vicittā hetā ñāṇaneyyāvayavāti. Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu dhātusamaññā, evamevetesupi pañcakkhandhasaṅkhātassa attabhāvassa avayavesu dhātusamaññā veditabbā. Aññamaññavisabhāgalakkhaṇaparicchinnā hete cakkhādayoti. Apica <bold>dhātū</bold>ti nijjīvamattassetaṃ adhivacanaṃ. Tathā hi bhagavā ‘‘chadhāturo ayaṃ bhikkhu puriso’’tiādīsu (ma. ni. 3.343-344) jīvasaññāsamūhananatthaṃ dhātudesanaṃ akāsīti. Yathāvuttenatthena cakkhu ca taṃ dhātu cāti <bold>cakkhudhātu</bold>. Evaṃ sesāpi. <bold>Manodhātū</bold>ti ca tisso manodhātuyo. <bold>Dhammadhātū</bold>ti vedanāsaññāsaṅkhārakkhandhā soḷasa sukhumarūpāni nibbānañca. <bold>Manoviññāṇadhātū</bold>ti chasattati manoviññāṇadhātuyo.</paragraph>
<paragraph line="307"><bold>Cakkhundriyā</bold>dīni <pageBreak edition="M" number="1.0080" /><pageBreak edition="V" number="1.0074" />bāvīsati vissajjanāni bāvīsatindriyavasena niddiṭṭhāni. Cakkhumeva dassanalakkhaṇe indaṭṭhaṃ <pageBreak edition="P" number="1.0085" />kāretīti <bold>cakkhundriyaṃ</bold>. Sotameva savanalakkhaṇe indaṭṭhaṃ kāretīti <bold>sotindriyaṃ</bold>. Ghānameva ghāyanalakkhaṇe indaṭṭhaṃ kāretīti <bold>ghānindriyaṃ</bold>. Jivhā eva sāyanalakkhaṇe indaṭṭhaṃ kāretīti <bold>jivhindriyaṃ</bold>. Kāyo eva phusanalakkhaṇe indaṭṭhaṃ kāretīti <bold>kāyindriyaṃ</bold>. Manate iti mano, vijānātīti attho. Aṭṭhakathācariyā panāhu – nāliyā minamāno viya mahātulāya dhārayamāno viya ca ārammaṇaṃ manati jānātīti mano, tadeva mananalakkhaṇe indaṭṭhaṃ kāretīti <bold>manindriyaṃ</bold>.</paragraph>
<paragraph line="308">Jīvanti tena taṃsahajātā dhammāti jīvitaṃ, tadeva anupālanalakkhaṇe indaṭṭhaṃ kāretīti <bold>jīvitindriyaṃ</bold>. Taṃ rūpajīvitindriyaṃ arūpajīvitindriyanti duvidhaṃ. Sabbakammajarūpasahajaṃ sahajarūpānupālanaṃ rūpajīvitindriyaṃ, sabbacittasahajaṃ sahajaarūpānupālanaṃ arūpajīvitindriyaṃ.</paragraph>
<paragraph line="309">Thīyati saṅghātaṃ gacchati etissā gabbhoti itthī, itthiliṅgādīsu indaṭṭhaṃ kāretīti indriyaṃ, niyamato itthiyā eva indriyaṃ <bold>itthindriyaṃ</bold>.</paragraph>
<paragraph line="310">Puṃ-vuccati nirayo, puṃ saṅkhāte niraye risīyati hiṃsīyatīti puriso, purisaliṅgādīsu indaṭṭhaṃ kāretīti indriyaṃ, niyamato purisasseva indriyaṃ <bold>purisindriyaṃ</bold>. Dvīsupetesu ekekaṃ sabhāvakassa ekekassa kammajarūpasahajaṃ hoti.</paragraph>
<paragraph line="311">Kusalavipākakāyaviññāṇasampayuttaṃ sukhaṃ, kāyikasātalakkhaṇe indaṭṭhaṃ kāretīti indriyaṃ, sukhameva indriyaṃ <bold>sukhindriyaṃ</bold>.</paragraph>
<paragraph line="312">Akusalavipākakāyaviññāṇasampayuttaṃ dukkhaṃ, kāyikaasātalakkhaṇe indaṭṭhaṃ kāretīti indriyaṃ, dukkhameva indriyaṃ <bold>dukkhindriyaṃ</bold>.</paragraph>
<paragraph line="313">Pītisomanassayogato sobhanaṃ mano assāti sumano, sumanassa bhāvo somanassaṃ, cetasikasātalakkhaṇe indaṭṭhaṃ kāretīti indriyaṃ, somanassameva indriyaṃ <bold>somanassindriyaṃ</bold>.</paragraph>
<paragraph line="314">Domanassayogato duṭṭhu mano assāti, hīnavedanattā vā kucchitaṃ mano assāti dummano, dummanassa bhāvo domanassaṃ, cetasikaasātalakkhaṇe indaṭṭhaṃ kāretīti indriyaṃ, domanassameva <pageBreak edition="V" number="1.0075" />indriyaṃ <bold>domanassindriyaṃ</bold>. Sukhadukkhākārapavattiṃ upekkhati majjhattākārasaṇṭhitattā tenākārena pavattatīti upekkhā, majjhattalakkhaṇe <pageBreak edition="P" number="1.0086" />indaṭṭhaṃ kāretīti indriyaṃ, upekkhā eva indriyaṃ <bold>upekkhindriyaṃ</bold>.</paragraph>
<paragraph line="315">Saddahanti <pageBreak edition="M" number="1.0081" />etāya, sayaṃ vā saddahati, saddahanamattameva vā esāti saddhā, assaddhiyassa abhibhavanato adhipatiatthena indriyaṃ, adhimokkhalakkhaṇe vā indaṭṭhaṃ kāretīti indriyaṃ, saddhāyeva indriyaṃ <bold>saddhindriyaṃ</bold>.</paragraph>
<paragraph line="316">Vīrabhāvo vīriyaṃ, vīrānaṃ vā kammaṃ, vidhinā vā nayena īrayitabbaṃ pavattayitabbanti vīriyaṃ, kosajjassa abhibhavanato adhipatiatthena indriyaṃ, paggahaṇalakkhaṇe vā indaṭṭhaṃ kāretīti indriyaṃ, vīriyameva indriyaṃ <bold>vīriyindriyaṃ</bold>.</paragraph>
<paragraph line="317">Saranti tāya, sayaṃ vā sarati, saraṇamattameva vā esāti sati, muṭṭhasaccassa abhibhavanato adhipatiatthena indriyaṃ, upaṭṭhānalakkhaṇe vā indaṭṭhaṃ kāretīti indriyaṃ, sati eva indriyaṃ <bold>satindriyaṃ</bold>.</paragraph>
<paragraph line="318">Ārammaṇe cittaṃ sammā ādhiyati ṭhapetīti samādhi, vikkhepassa abhibhavanato adhipatiatthena indriyaṃ, avikkhepalakkhaṇe vā indaṭṭhaṃ kāretīti indriyaṃ, samādhi eva indriyaṃ <bold>samādhindriyaṃ</bold>.</paragraph>
<paragraph line="319">‘‘Idaṃ dukkha’’ntiādinā nayena ariyasaccāni pajānātīti paññā. Aṭṭhakathāyaṃ pana ‘‘aniccaṃ dukkhamanattāti paññāpanavasena paññā’’ti vuttaṃ. Avijjāya abhibhavanato adhipatiatthena indriyaṃ, dassanalakkhaṇe vā indaṭṭhaṃ kāretīti indriyaṃ, paññā eva indriyaṃ <bold>paññindriyaṃ</bold>.</paragraph>
<paragraph line="320">Anamatagge saṃsāravaṭṭe anaññātaṃ amataṃ padaṃ catusaccadhammameva vā jānissāmīti paṭipannassa uppajjanato indriyaṭṭhasambhavato ca <bold>anaññātaññassāmītindriyaṃ</bold>. Sotāpattimaggañāṇassetaṃ nāmaṃ.</paragraph>
<paragraph line="321">Paṭhamamaggena ñātaṃ mariyādaṃ anatikkamitvā tesaṃyeva tena maggena ñātānaṃ catusaccadhammānameva <pageBreak edition="V" number="1.0076" />jānanato indriyaṭṭhasambhavato ca ājānanakaṃ indriyaṃ <bold>aññindriyaṃ</bold>. Sotāpattiphalādīsu chasu ṭhānesu ñāṇassetaṃ nāmaṃ.</paragraph>
<paragraph line="322">Aññātāvino catusaccesu niṭṭhitañāṇakiccassa khīṇāsavassa uppajjanato indriyaṭṭhasambhavato ca <bold>aññātāvindriyaṃ,</bold>aññātāvīnaṃ vā catūsu saccesu niṭṭhitakiccānaṃ cattāri saccāni paṭivijjhitvā ṭhitānaṃ dhammānaṃ abbhantare indaṭṭhasādhanena aññātāvindriyaṃ. Arahattaphalañāṇassetaṃ nāmaṃ. Sabbānipetāni <pageBreak edition="P" number="1.0087" />yathāyogaṃ indaliṅgaṭṭhena indadesitaṭṭhena indadiṭṭhaṭṭhena indasiṭṭhaṭṭhena indajuṭṭhaṭṭhena ca indriyāni. Bhagavā hi sammāsambuddho paramissariyabhāvato indo, kusalākusalañca kammaṃ kammesu kassaci issariyābhāvato. Tenevettha kammajanitāni indriyāni kusalākusalakammaṃ ulliṅgenti <pageBreak edition="M" number="1.0082" />, tena ca siṭṭhānīti indaliṅgaṭṭhena indasiṭṭhaṭṭhena ca indriyāni. Sabbāneva panetāni bhagavatā munindena yathābhūtato pakāsitāni abhisambuddhāni cāti indadesitaṭṭhena indadiṭṭhaṭṭhena ca indriyāni. Teneva ca bhagavatā munindena kānici gocarāsevanāya, kānici bhāvanāsevanāya sevitānīti indajuṭṭhaṭṭhenapi indriyāni. Api ca ādhipaccasaṅkhātena issariyaṭṭhenapi etāni indriyāni. Cakkhuviññāṇādipavattiyañhi cakkhādīnaṃ siddhamādhipaccaṃ tasmiṃ tikkhe tikkhattā mande ca mandattāti.</paragraph>
<hangnum line="323" number="5"></hangnum>
<paragraph line="324"><bold>Kāmadhātu</bold>ādīni dvādasa vissajjanāni bhavappabhedavasena niddiṭṭhāni. Kāmarāgasaṅkhātena kāmena yuttā dhātu <bold>kāmadhātu,</bold>kāmasaṅkhātā vā dhātu kāmadhātu.</paragraph>
<paragraph line="325">Kāmaṃ pahāya rūpena yuttā dhātu <bold>rūpadhātu,</bold>rūpasaṅkhātā vā dhātu rūpadhātu.</paragraph>
<paragraph line="326">Kāmañca rūpañca pahāya arūpena yuttā dhātu <bold>arūpadhātu,</bold>arūpasaṅkhātā vā dhātu arūpadhātu.</paragraph>
<paragraph line="327">Tā eva dhātuyo puna bhavapariyāyena vuttā. Bhavatīti hi bhavoti vuccati. Saññāya yutto bhavo <bold>saññābhavo,</bold>saññāsahagato vā bhavo saññābhavo, saññā vā ettha bhave atthīti saññābhavo. So kāmabhavo ca asaññābhavamutto rūpabhavo ca nevasaññānāsaññābhavamutto arūpabhavo ca hoti.</paragraph>
<paragraph line="328">Na saññābhavo <bold>asaññābhavo,</bold>so rūpabhavekadeso.</paragraph>
<paragraph line="329">Oḷārikattābhāvato <pageBreak edition="V" number="1.0077" />nevasaññā, sukhumattena sambhavato nāsaññāti nevasaññānāsaññā, tāya yutto bhavo <bold>nevasaññānāsaññābhavo.</bold>Atha vā oḷārikāya saññāya abhāvā, sukhumāya ca bhāvā nevasaññānāsaññā asmiṃ bhaveti nevasaññānāsaññābhavo, so arūpabhavekadeso.</paragraph>
<paragraph line="330">Ekena rūpakkhandhena vokiṇṇo bhavo ekena vokāro assa bhavassāti <bold>ekavokārabhavo,</bold>so asaññabhavova.</paragraph>
<paragraph line="331">Catūhi arūpakkhandhehi vokiṇṇo bhavo catūhi vokāro assa bhavassāti <bold>catuvokārabhavo</bold><pageBreak edition="P" number="1.0088" />, so arūpabhavo eva.</paragraph>
<paragraph line="332">Pañcahi khandhehi vokiṇṇo bhavo pañcahi vokāro assa bhavassāti <bold>pañcavokārabhavo,</bold>so kāmabhavo ca rūpabhavekadeso ca hoti.</paragraph>
<paragraph line="333" number="6"><bold>Paṭhamajjhānā</bold>dīni dvādasa vissajjanāni jhānasamāpattivasena niddiṭṭhāni. <bold>Jhāna</bold>nti idha brahmavihāramattaṃ adhippetaṃ. Vitakkavicārapītisukhacittekaggatāsampayuttaṃ <bold>paṭhamaṃ jhānaṃ</bold>. Pītisukhacittekaggatāsampayuttaṃ <bold>dutiyaṃ jhānaṃ</bold>. Sukhacittekaggatāsampayuttaṃ <pageBreak edition="M" number="1.0083" /><bold>tatiyaṃ jhānaṃ</bold>. Upekkhācittekaggatāsampayuttaṃ <bold>catutthaṃ jhānaṃ</bold>.</paragraph>
<paragraph line="334">Medati mejjatīti mettā, siniyhatīti attho. Mitte vā bhavā, mittassa vā esā pavattīti mettā, paccanīkadhammehi muttattā ārammaṇe cādhimuttattā vimutti, cetaso vimutti cetovimutti, mettā eva cetovimutti <bold>mettācetovimutti</bold>.</paragraph>
<paragraph line="335">Karuṇā vuttatthā eva.</paragraph>
<paragraph line="336">Modanti tāya taṃsamaṅgino, sayaṃ vā modati, modanamattameva vā tanti <bold>muditā</bold>. ‘‘Averā hontū’’tiādibyāpārappahānena majjhattabhāvūpagamanena ca upekkhatīti <bold>upekkhā</bold>. Mettādayo tayo brahmavihārā paṭhamādīhi tīhi jhānehi yuttā. Upekkhābrahmavihāro catutthajjhānena yutto.</paragraph>
<paragraph line="337">Pharaṇavasena natthi etassa antoti ananto. Ākāso ananto ākāsānanto, kasiṇugghāṭimākāso <pageBreak edition="V" number="1.0078" />. Ākāsānantoyeva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa ‘‘devānaṃ devāyatanamivā’’ti ākāsānañcāyatanaṃ. Ākāsānañcāyatanameva samāpatti <bold>ākāsānañcāyatanasamāpatti</bold>. Pharaṇavasena ca natthi etassa antoti anantaṃ, taṃ ākāsārammaṇaṃ viññāṇaṃ. Anantameva ānañcaṃ, viññāṇaṃ ānañcaṃ ‘‘viññāṇānañca’’nti avatvā ‘‘viññāṇañca’’nti vuttaṃ. Ayañhettha ruḷhisaddo. Taṃ viññāṇañcaṃ adhiṭṭhānaṭṭhena āyatanamassa sasampayuttadhammassa jhānassa ‘‘devānaṃ devāyatanamivā’’ti <bold>viññāṇañcāyatanaṃ</bold>. Natthi etassa kiñcananti akiñcanaṃ, antamaso bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ. Ākāsānañcāyatanaviññāṇābhāvassetaṃ adhivacanaṃ. Taṃ ākiñcaññaṃ. Adhiṭṭhānaṭṭhena āyatanamassa sasampayuttadhammassa <pageBreak edition="P" number="1.0089" />jhānassa ‘‘devānaṃ devāyatanamivā’’ti <bold>ākiñcaññāyatanaṃ</bold>. Oḷārikāya saññāya abhāvato, sukhumāya ca bhāvato nevassa sasampayuttadhammassa jhānassa saññā nāsaññāti nevasaññānāsaññaṃ. Nevasaññānāsaññañca taṃ manāyatanadhammāyatanapariyāpannattā āyatanañcāti <bold>nevasaññānāsaññāyatanaṃ</bold>. Atha vā yāyamettha saññā sā paṭusaññākiccaṃ kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññāti nevasaññānāsaññā, nevasaññānāsaññā ca sā sesadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ. Ākiñcaññāyatanārammaṇāya samāpattiyā etaṃ adhivacanaṃ. Na kevalaṃ ettha saññā <pageBreak edition="M" number="1.0084" />edisī, atha kho vedanāpi nevavedanā nāvedanā. Cittampi nevacittaṃ nācittaṃ. Phassopi nevaphasso nāphasso. Esa nayo sesasampayuttadhammesu. Saññāsīsena panāyaṃ desanā katāti.</paragraph>
<paragraph line="338"><bold>Avijjā</bold>dīni dvādasa vissajjanāni paṭiccasamuppādaṅgavasena niddiṭṭhāni. Pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Taṃ avindiyaṃ vindatīti <bold>avijjā</bold>. Tabbiparītato kāyasucaritādi vindiyaṃ nāma, taṃ vindiyaṃ na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotīti avijjā. Dukkhādīnaṃ pīḷanādivasena vuttaṃ catubbidhaṃ catubbidhaṃ atthaṃ aviditaṃ karotītipi avijjā, antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti avijjā, paramatthato avijjamānesu itthipurisādīsu javati, vijjamānesupi khandhādīsu na javatīti avijjā, api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā. Saṅkhatamabhisaṅkharontīti <bold>saṅkhārā</bold>. Vijānātīti <bold>viññāṇaṃ</bold>. Namatīti <bold>nāmaṃ,</bold>nāmayatīti vā nāmaṃ. Ruppatīti <bold>rūpaṃ</bold>. Āye tanoti <pageBreak edition="V" number="1.0079" />, āyatañca nayatīti <bold>āyatanaṃ</bold>. Phusatīti <bold>phasso</bold>. Vedayatīti <bold>vedanā</bold>. Paritassatīti <bold>taṇhā</bold>. Upādiyati bhusaṃ gaṇhātīti <bold>upādānaṃ</bold>. Bhavati, bhāvayatīti vā <bold>bhavo</bold>. Jananaṃ <bold>jāti</bold>. Jīraṇaṃ <pageBreak edition="P" number="1.0090" /><bold>jarā</bold>. Maranti etenāti <bold>maraṇaṃ</bold>.</paragraph>
<paragraph line="339" number="7"><bold>Dukkhā</bold>dīni aṭṭhasatāni aṭṭha ca vissajjanāni catusaccayojanāvasena niddiṭṭhāni. ‘‘Dukkhaṃ abhiññeyya’’ntiādīsu hi channaṃ catukkānaṃ vasena catuvīsati vissajjanāni ‘‘cakkhu jarāmaraṇa’’nti peyyāle ‘‘cakkhu abhiññeyyaṃ sotaṃ abhiññeyya’’ntiādinā ‘‘jāti abhiññeyyā’’ti pariyosānena pañcanavutādhikena vissajjanasatena yojetvā vuttāni. Pañcanavutādhikaṃ catukkasataṃ hoti, tesaṃ catukkānaṃ vasena asītiadhikāni satta vissajjanasatāni. ‘‘Jarāmaraṇaṃ abhiññeyya’’ntiādike catukke ‘‘cattāri vissajjanānī’’ti evaṃ sabbāni aṭṭha ca satāni aṭṭha ca vissajjanāni honti. Ettha ca tassa tassa dhammassa padhānabhūto paccayo samudayoti veditabbo. Sabbasaṅkhārehi suññaṃ nibbānaṃ nirodhoti veditabbaṃ. Anaññātaññassāmītindriyādīnaṃ tiṇṇampi hi lokuttarindriyānaṃ ettha abhāvaṃ sandhāya anaññātaññassāmītindriyanirodhotiādi yujjati <pageBreak edition="M" number="1.0085" />. Nirodhagāminipaṭipadāti ca sabbattha ariyamaggo eva. Evañhi vuccamāne phalepi maggavohārasambhavato aññindriyaaññātāvindriyānampi yujjati. Puna dukkhādīnaṃ pariññaṭṭhādivasena aṭṭhasatāni aṭṭha ca vissajjanāni niddiṭṭhāni, puna dukkhādīnaṃ pariññāpaṭivedhaṭṭhādivasena aṭṭhasatāni aṭṭha ca vissajjanāni niddiṭṭhāni. Pariññā ca sā paṭivijjhitabbaṭṭhena paṭivedho cāti pariññāpaṭivedho. Pariññāpaṭivedhova attho <bold>pariññāpaṭivedhaṭṭho</bold>.</paragraph>
<paragraph line="340" number="8">Puna tāneva dukkhādīni jarāmaraṇapariyantāni dviadhikāni dve padasatāni samudayādīhi sattahi sattahi padehi yojetvā dviadhikānaṃ dvinnaṃ aṭṭhakasatānaṃ vasena sahassañca cha ca satāni soḷasa ca vissajjanāni niddiṭṭhāni. Tattha padhānabhūto paccayo samudayo, tassa nirodho <bold>samudayanirodho</bold>. Chando eva rāgo chandarāgo, dukkhe sukhasaññāya dukkhassa chandarāgo, tassa nirodho <bold>chandarāganirodho</bold>. Dukkhaṃ paṭicca uppajjamānaṃ sukhaṃ somanassaṃ <bold>dukkhassa assādo</bold>. Dukkhassa aniccatā dukkhassa vipariṇāmadhammatā <bold>dukkhassa ādīnavo</bold>. Dukkhe chandarāgavinayo chandarāgappahānaṃ <bold>dukkhassa nissaraṇaṃ</bold>. ‘‘Yaṃ kho pana kiñci bhūtaṃ saṅkhataṃ paṭiccasamuppannaṃ nirodho tassa nissaraṇa’’nti <pageBreak edition="P" number="1.0091" />(paṭi. ma. 1.24) vacanato nibbānameva dukkhassa nissaraṇaṃ. ‘‘Dukkhanirodho samudayanirodho chandarāganirodho dukkhassa nissaraṇa’’nti nānāsaṅkhatapaṭipakkhavasena nānāpariyāyavacanehi catūsu ṭhānesu nibbānameva vuttanti <pageBreak edition="V" number="1.0080" />veditabbaṃ. Keci pana ‘‘āhārasamudayā dukkhasamudayo āhāranirodhā dukkhanirodho sarasavasena samudayanirodho, atha vā udayabbayadassanena samudayanirodho saha vipassanāya maggo chandarāganirodho’’ti vadanti. Evañca vuccamāne lokuttarindriyānaṃ avipassanūpagattā na sabbasādhāraṇaṃ hotīti paṭhamaṃ vuttanayova gahetabbo. Lokuttarindriyesu hi chandarāgābhāvatoyeva chandarāganirodhoti yujjati. Sarīre chandarāgeneva sarīrekadesesu kesādīsupi chandarāgo katova hoti, jarāmaraṇavantesu chandarāgeneva jarāmaraṇesupi chandarāgo katova hoti. Evaṃ assādādīnavāpi yojetabbā. Puna dukkhādīni jarāmaraṇapariyantāni dviadhikāni dve padasatāni samudayādīhi chahi chahi <pageBreak edition="M" number="1.0086" />padehi yojetvā dviadhikānaṃ dvinnaṃ sattakasatānaṃ vasena nayasahassañca cattāri ca satāni cuddasa ca vissajjanāni niddiṭṭhāni.</paragraph>
<paragraph line="341" number="9">Idāni rūpādīni jarāmaraṇapariyantāni ekādhikāni dve padasatāni sattahi anupassanāhi yojetvā niddisituṃ paṭhamaṃ tāva aniccānupassanādayo satta anupassanā niddiṭṭhā. Tāni sabbāni sattahi suddhikaanupassanāvissajjanehi saddhiṃ sahassañca cattāri ca satāni cuddasa ca vissajjanāni honti. Aniccanti anupassanā <bold>aniccānupassanā</bold>. Sā niccasaññāpaṭipakkhā. Dukkhanti anupassanā <bold>dukkhānupassanā</bold>. Sā sukhasaññāpaṭipakkhā. Anattāti anupassanā <bold>anattānupassanā</bold>. Sā attasaññāpaṭipakkhā. Tissannaṃ anupassanānaṃ paripūrattā nibbindatīti nibbidā, nibbidā ca sā anupassanā cāti <bold>nibbidānupassanā</bold>. Sā nandipaṭipakkhā. Catassannaṃ anupassanānaṃ paripūrattā virajjatīti virāgo, virāgo ca so anupassanā cāti <bold>virāgānupassanā</bold>. Sā rāgapaṭipakkhā. Pañcannaṃ anupassanānaṃ paripūrattā rāgaṃ nirodhetīti nirodho, nirodho ca so anupassanā cāti <bold>nirodhānupassanā</bold>. Sā samudayapaṭipakkhā. Channaṃ anupassanānaṃ paripūrattā paṭinissajjatīti <pageBreak edition="P" number="1.0092" />paṭinissaggo, paṭinissaggo ca so anupassanā cāti <bold>paṭinissaggānupassanā</bold>. Sā ādānapaṭipakkhā. Lokuttarindriyānaṃ asatipi vipassanūpagatte ‘‘sabbe saṅkhārā aniccā, sabbe saṅkhārā dukkhā, sabbe dhammā anattā’’ti (dha. pa. 277-279; paṭi. ma. 1.31) vacanato tesampi aniccadukkhānattattā tattha niccasukhattasaññānaṃ nandiyā rāgassa ca abhāvā nirodhavantānīti anupassanato pariccāgapaṭinissaggapakkhandanapaṭinissaggasambhavato ca tehipi satta anupassanā yojitāti veditabbā. Jarāmaraṇavantesu aniccādito diṭṭhesu jarāmaraṇampi aniccādito diṭṭhaṃ nāma hoti, jarāmaraṇavantesu nibbindanto virajjanto jarāmaraṇe nibbinno ca viratto ca hoti, jarāmaraṇavantesu nirodhato diṭṭhesu jarāmaraṇampi nirodhato diṭṭhaṃ <pageBreak edition="V" number="1.0081" />nāma hoti, jarāmaraṇavantesu paṭinissajjanto jarāmaraṇaṃ paṭinissajjantova hotīti jarāmaraṇehi satta anupassanā yojitāti veditabbā.</paragraph>
<paragraph line="342" number="10">Idāni ādīnavañāṇassa vatthubhūtānaṃ uppādādīnaṃ pañcannaṃ ārammaṇānaṃ vasena uppādādīni tesaṃ vevacanāni pañcadasa vissajjanāni niddiṭṭhāni, santipadañāṇassa <pageBreak edition="M" number="1.0087" />tappaṭipakkhārammaṇavasena anuppādādīni pañcadasa vissajjanāni niddiṭṭhāni, puna tāneva uppādānuppādādīni padāni yugaḷakavasena yojetvā tiṃsa vissajjanāni niddiṭṭhāni. Evaṃ imasmiṃ nayeva saṭṭhi vissajjanāni honti. Tattha <bold>uppādo</bold>ti purimakammapaccayā idha uppatti. <bold>Pavatta</bold>nti tathāuppannassa pavatti. <bold>Nimitta</bold>nti sabbampi saṅkhāranimittaṃ. Yogāvacarassa hi saṅkhārā sasaṇṭhānā viya upaṭṭhahanti, tasmā nimittanti vuccanti. <bold>Āyūhanā</bold>ti āyatiṃ paṭisandhihetubhūtaṃ kammaṃ. Tañhi abhisaṅkharaṇaṭṭhena āyūhanāti vuccati.</paragraph>
<paragraph line="343"><bold>Paṭisandhī</bold>ti āyatiṃ uppatti. Sā hi bhavantarapaṭisandhānato paṭisandhīti vuccati. <bold>Gatī</bold>ti yāya gatiyā sā paṭisandhi hoti. Sā hi gantabbato gatīti vuccati. <bold>Nibbattī</bold>ti khandhānaṃ nibbattanaṃ. <bold>Upapattī</bold>ti ‘‘samāpannassa vā upapannassa vā’’ti (paṭi. ma. 1.72) evaṃ vuttā vipākapavatti. <bold>Jātī</bold>ti jananaṃ. Tattha tattha nibbattamānānaṃ sattānaṃ ye ye khandhā pātubhavanti, tesaṃ tesaṃ paṭhamaṃ <pageBreak edition="P" number="1.0093" />pātubhāvo. <bold>Jarā</bold>ti jīraṇaṃ. Sā duvidhā ṭhitaññathattalakkhaṇasaṅkhātaṃ saṅkhatalakkhaṇañca khaṇḍiccādisammato santatiyaṃ ekabhavapariyāpannakhandhānaṃ purāṇabhāvo ca. Sā idha adhippetā. <bold>Byādhī</bold>ti dhātukkhobhapaccayasamuṭṭhito pittasemhavātasannipātautuvipariṇāmavisamaparihāraupakkamakammavipākavasena aṭṭhavidho ābādho. Vividhaṃ dukkhaṃ ādahati vidahatīti byādhi, byādhayati tāpeti, kampayatīti vā byādhi. <bold>Maraṇa</bold>nti maranti etenāti maraṇaṃ. Taṃ duvidhaṃ vayalakkhaṇasaṅkhātaṃ saṅkhatalakkhaṇañca ekabhavapariyāpannajīvitindriyappabandhavicchedo ca. Taṃ idha adhippetaṃ.</paragraph>
<paragraph line="344"><bold>Soko</bold>ti socanaṃ. Ñātibhogarogasīladiṭṭhibyasanehi phuṭṭhassa cittasantāpo. <bold>Paridevo</bold>ti paridevanaṃ. Ñātibyasanādīhiyeva phuṭṭhassa vacīpalāpo. <bold>Upāyāso</bold>ti bhuso āyāso. Ñātibyasanādīhiyeva phuṭṭhassa adhimattacetodukkhappabhāvito dosoyeva. Ettha ca uppādādayo pañceva ādīnavañāṇassa vatthuvasena vuttā, sesā tesaṃ vevacanavasena. ‘‘Nibbattī’’ti hi uppādassa, ‘‘jātī’’ti paṭisandhiyā vevacanaṃ, ‘‘gati upapattī’’ti idaṃ dvayaṃ pavattassa, jarādayo nimittassāti. Anuppādādivacanehi pana nibbānameva vuttaṃ.</paragraph>
<paragraph line="345">Puna <pageBreak edition="V" number="1.0082" />tāneva uppādānuppādādīni saṭṭhi padāni dukkhasukhapadehi yojetvā saṭṭhi vissajjanāni, bhayakhemapadehi yojetvā saṭṭhi vissajjanāni, sāmisanirāmisapadehi <pageBreak edition="M" number="1.0088" />yojetvā saṭṭhi vissajjanāni, saṅkhāranibbānapadehi yojetvā saṭṭhi vissajjanāni niddiṭṭhāni. Tattha <bold>dukkha</bold>nti aniccattā dukkhaṃ. Dukkhapaṭipakkhato <bold>sukhaṃ</bold>. Yaṃ dukkhaṃ, taṃ <bold>bhayaṃ</bold>. Bhayapaṭipakkhato <bold>khemaṃ</bold>. Yaṃ bhayaṃ, taṃ vaṭṭāmisalokāmisehi avippamuttattā <bold>sāmisaṃ</bold>. Sāmisapaṭipakkhato <bold>nirāmisaṃ</bold>. Yaṃ sāmisaṃ, taṃ saṅkhāramattameva. Saṅkhārapaṭipakkhato santattā <bold>nibbānaṃ</bold>. Saṅkhārā hi ādittā, nibbānaṃ santanti. Dukkhākārena bhayākārena sāmisākārena saṅkhārākārenāti evaṃ tena tena ākārena pavattiṃ sandhāya tathā tathā vuttanti veditabbanti.</paragraph>
<paragraph line="346" number="11"><bold>Pariggahaṭṭhā</bold>dīni ekatiṃsa vissajjanāni ariyamaggakkhaṇavasena niddiṭṭhāni. Ariyamaggasampayuttā hi dhammā <pageBreak edition="P" number="1.0094" />ādito pabhuti uppādanatthaṃ pariggayhante iti pariggahā, tesaṃ sabhāvo <bold>pariggahaṭṭho</bold>. Tesaṃyeva aññamaññaparivārabhāvena <bold>parivāraṭṭho</bold>. Bhāvanāpāripūrivasena <bold>paripūraṭṭho</bold>. Tesaṃyeva samādhivasena ekārammaṇapariggahamapekkhitvā <bold>ekaggaṭṭho</bold>. Nānārammaṇavikkhepābhāvamapekkhitvā <bold>avikkhepaṭṭho</bold>. Vīriyavasena <bold>paggahaṭṭho</bold>. Samādhivasena udakena nhānīyacuṇṇānaṃ viya avippakiṇṇatā <bold>avisāraṭṭho</bold>. Samādhiyogena alulitattā <bold>anāvilaṭṭho</bold>. Avikampitattā <bold>aniñjanaṭṭho. Ekattupaṭṭhānavasenā</bold>ti samādhiyogena ca ekārammaṇe bhusaṃ patiṭṭhānavasena ca. <bold>Ṭhitaṭṭho</bold>ti ārammaṇe niccalabhāvena patiṭṭhitaṭṭho. Tassa nibbānārammaṇassa ālambanabhāvena <bold>ārammaṇaṭṭho</bold>. Tattheva nikāmacārabhāvena <bold>gocaraṭṭho</bold>. Nissaraṇapahānabhāvena nibbānassa <bold>pahānaṭṭho</bold>. Kilesapariccāgavasena ariyamaggassa <bold>pariccāgaṭṭho</bold>. Dubhato vuṭṭhānavasena <bold>vuṭṭhānaṭṭho</bold>. Nimittapavattehi nivattanavasena <bold>nivattanaṭṭho</bold>. Nibbutattā <bold>santaṭṭho</bold>. Atappakattā uttamattā ca <bold>paṇītaṭṭho</bold>. Kilesehi vimuttattā, ārammaṇe ca adhimuttattā <bold>vimuttaṭṭho</bold>. Āsavānaṃ avisayabhāvena parisuddhattā <bold>anāsavaṭṭho</bold>. Kilesakantārasaṃsārakantārātikkamanena <bold>taraṇaṭṭho</bold>. Saṅkhāranimittābhāvena <bold>animittaṭṭho</bold>. Taṇhāpaṇidhiabhāvena <bold>appaṇihitaṭṭho</bold>. Attasārābhāvena <bold>suññataṭṭho</bold>. Vimuttirasena ekarasatāya, samathavipassanānaṃ ekarasatāya vā <bold>ekarasaṭṭho</bold>. Samathavipassanānaṃ aññamaññaṃ <bold>anativattanaṭṭho</bold>. Tesaṃyeva <bold>yuganaddhaṭṭho</bold>. Ariyamaggassa saṅkhārato niggamane <pageBreak edition="M" number="1.0089" /><bold>niyyānaṭṭho</bold>. Nibbānasampāpanena <bold>hetuṭṭho</bold>. Nibbānapaccakkhakaraṇena <bold>dassanaṭṭho</bold>. Adhipatibhāvena <bold>ādhipateyyaṭṭho</bold>ti.</paragraph>
<paragraph line="347" number="12"><bold>Samathā</bold>dīni cattāri vissajjanāni samathavipassanāvasena niddiṭṭhāni. Aniccādivasena anu anu passanato <bold>anupassanaṭṭho</bold>. Yuganaddhassa samathavipassanādvayassa ekarasabhāvena <pageBreak edition="V" number="1.0083" /><bold>anativattanaṭṭho. Sikkhā</bold>dīni nava vissajjanāni ariyamaggassa ādimajjhapariyosānavasena niddiṭṭhāni. Sikkhitabbattā <bold>sikkhā</bold><pageBreak edition="P" number="1.0095" />. Tassā samādātabbato <bold>samādānaṭṭho</bold>. Sīle patiṭṭhāya kammaṭṭhānavasena gahitassa ārammaṇassa bhāvanāpavattiṭṭhānattā gocaraṭṭhānattā ca <bold>gocaraṭṭho</bold>. Samathakāle vipassanākāle vā kosajjavasena līnassa cittassa dhammavicayavīriyapītisambojjhaṅgabhāvanāvasena ussāhanaṭṭho <bold>paggahaṭṭho</bold>. Uddhaccavasena uddhatassa cittassa passaddhisamādhiupekkhāsambojjhaṅgabhāvanāvasena sannisīdāpanaṭṭho <bold>niggahaṭṭho. Ubho visuddhāna</bold>nti ubhato visuddhānaṃ, līnuddhatapakkhato nivāretvā visuddhānaṃ cittānanti attho. Majjhimabhāve ṭhitānaṃ santativasena pavattamānānaṃ cittānaṃ vasena bahuvacanaṃ katanti veditabbaṃ. Ussāhanasannisīdāpanesu sabyāpārābhāvo <bold>ajjhupekkhanaṭṭho</bold>. Samappavattassa cittassa vasena bhāvanā <bold>visesādhigamaṭṭho</bold>. Ariyamaggapātubhāvavasena <bold>uttaripaṭivedhaṭṭho</bold>. Ariyamaggasiddhacatusaccapaṭivedhavasena <bold>saccābhisamayaṭṭho</bold>. Phalasamāpattivasena nirodhe <bold>patiṭṭhāpakaṭṭho</bold>. Sā hi taṃsamaṅgipuggalaṃ nirodhasaṅkhāte nibbāne patiṭṭhāpeti.</paragraph>
<paragraph line="348"><bold>Saddhindriyā</bold>dīni pañca vissajjanāni indriyaṭṭhavasena vuttāni. <bold>Adhimokkhaṭṭho</bold>ti adhimuccanaṭṭho. <bold>Upaṭṭhānaṭṭho</bold>ti ārammaṇaṃ upecca patiṭṭhānaṭṭho. <bold>Dassanaṭṭho</bold>ti sabhāvapekkhanaṭṭho. <bold>Saddhābalā</bold>dīni pañca vissajjanāni balaṭṭhavasena niddiṭṭhāni. Akampiyaṭṭhena saddhāva balanti <bold>saddhābalaṃ. Assaddhiye</bold>ti assaddhiyena. <bold>Assaddhiya</bold>nti ca saddhāpaṭipakkhabhūto cittuppādo. <bold>Akampiyaṭṭho</bold>ti akampetabbaṭṭho, kampetuṃ na sakkāti attho. <bold>Kosajje</bold>ti kusītabhāvasaṅkhātena thinamiddhena. <bold>Pamāde</bold>ti satipaṭipakkhena cittuppādena. <bold>Uddhacce</bold>ti avūpasamasaṅkhātena uddhaccena. <bold>Avijjāyā</bold>ti mohena. <bold>Satisambojjhaṅgā</bold>dīni satta vissajjanāni bojjhaṅgaṭṭhavasena niddiṭṭhāni. Bujjhanakassa aṅgo <pageBreak edition="M" number="1.0090" />bojjhaṅgo. Pasattho sundaro ca bojjhaṅgo sambojjhaṅgo, satiyeva sambojjhaṅgo <bold>satisambojjhaṅgo</bold>. Dhamme vicinātīti dhammavicayo. Paññāyetaṃ nāmaṃ. <bold>Pavicayaṭṭho</bold>ti vicāraṭṭho. Pīnayatīti <bold>pīti. Pharaṇaṭṭho</bold>ti visaraṇaṭṭho. Passambhanaṃ <bold>passaddhi</bold><pageBreak edition="P" number="1.0096" />. <bold>Upasamaṭṭho</bold>ti niddarathaṭṭho. Upapattito ikkhatīti <bold>upekkhā,</bold>samaṃ pekkhati apakkhapatitāva hutvā pekkhatīti attho. Sā idha tatramajjhattupekkhā, bojjhaṅgupekkhātipi tassā nāmaṃ. Samavāhitalakkhaṇattā <bold>paṭisaṅkhānaṭṭho</bold>.</paragraph>
<paragraph line="349"><bold>Sammādiṭṭhā</bold>dīni aṭṭha vissajjanāni maggavasena niddiṭṭhāni. Sammā passati, sammā vā tāya passanti, pasatthā sundarā vā diṭṭhīti sammādiṭṭhi. Tassā <bold>sammādiṭṭhiyā</bold>. Sammā saṅkappeti, sammā vā tena saṅkappenti, pasattho sundaro vā saṅkappoti <bold>sammāsaṅkappo. Abhiropanaṭṭho</bold>ti cittassa ārammaṇāropanaṭṭho. Ārammaṇābhiniropanaṭṭhotipi pāṭho. Sammā vadati <pageBreak edition="V" number="1.0084" />, sammā vā tāya vadanti, pasatthā sundarā vā vācāti <bold>sammāvācā</bold>. Micchāvācāviratiyā etaṃ nāmaṃ. <bold>Pariggahaṭṭho</bold>ti catubbidhavacīsaṃvarapariggahaṭṭho. Sammā karoti, sammā vā tena karonti, pasatthaṃ sundaraṃ vā kammanti sammākammaṃ, sammākammameva <bold>sammākammanto</bold>. Micchākammantaviratiyā etaṃ nāmaṃ. <bold>Samuṭṭhānaṭṭho</bold>ti tividhakāyasaṃvarasamuṭṭhānaṭṭho. Sammā ājīvati, sammā vā tena ājīvanti, pasattho sundaro vā ājīvoti <bold>sammāājīvo</bold>. Micchājīvaviratiyā etaṃ nāmaṃ. <bold>Vodānaṭṭho</bold>ti parisuddhaṭṭho. Sammā vāyamati, sammā vā tena vāyamanti, pasattho sundaro vā vāyāmoti <bold>sammāvāyāmo</bold>. Sammā sarati, sammā vā tāya saranti, pasatthā sundarā vā satīti <bold>sammāsati</bold>. Sammā samādhiyati, sammā vā tena samādhiyanti, pasattho sundaro vā samādhīti <bold>sammāsamādhi</bold>.</paragraph>
<paragraph line="350" number="13"><bold>Indriyā</bold>dīni dasa vissajjanāni rāsikatvā anupubbapaṭipāṭivasena niddiṭṭhāni. <bold>Ādhipateyyaṭṭho</bold>ti indaṭṭhakaraṇavasena adhipatiattho. <bold>Akampiyaṭṭho</bold>ti paṭipakkhehi kampetuṃ asakkuṇeyyaṭṭho. <bold>Niyyānaṭṭho</bold>ti lokiyalokuttarānampi paṭipakkhato niggamanaṭṭho. <bold>Hetuṭṭho</bold>ti micchādiṭṭhādīnaṃ pahānāya sammādiṭṭhādayo hetūti vā sabbepi sammādiṭṭhādayo nibbānasampāpakahetūti vā hetuṭṭho. Satipaṭṭhānesu ārammaṇesu <pageBreak edition="M" number="1.0091" />okkhanditvā pakkhanditvā upaṭṭhānato upaṭṭhānaṃ, satiyeva upaṭṭhānaṃ <bold>satipaṭṭhānaṃ</bold>. Kāyavedanācittadhammesu panassā asubhadukkhāniccānattākāragahaṇavase <pageBreak edition="P" number="1.0097" />subhasukhaniccattasaññāpahānakiccasādhanavasena ca pavattito catudhā bhedo hoti. Etāni pubbabhāge nānācittesu labbhanti, maggakkhaṇe pana ekāyeva sati cattāri nāmāni labhati.</paragraph>
<paragraph line="351">Sammappadhānesu padahanti etenāti padhānaṃ, sobhanaṃ padhānaṃ <bold>sammappadhānaṃ.</bold>Sammā vā padahanti etenāti sammappadhānaṃ, sobhanaṃ vā taṃ kilesavirūpattavirahato padhānañca hitasukhanipphādakattena seṭṭhabhāvāvahanato padhānabhāvakaraṇato vā sammappadhānaṃ. Vīriyassetaṃ adhivacanaṃ. Uppannānuppannānaṃ anuppannuppannānañca akusalakusalānaṃ dhammānaṃ pahānānuppattiuppādaṭṭhitikiccasādhanavasena pavattito panassa catudhā bhedo hoti. Etānipi pubbabhāge nānācittesu labbhanti, maggakkhaṇe pana ekameva vīriyaṃ cattāri nāmāni labhati. <bold>Padahanaṭṭho</bold>ti ussāhanaṭṭho. Padhānaṭṭhotipi pāṭho, soyevattho.</paragraph>
<paragraph line="352"><bold>Iddhipādāna</bold>nti ettha chandavīriyacittavīmaṃsāsu ekeko ijjhatīti iddhi, samijjhati nipphajjatīti attho. Ijjhanti vā etāya sattā iddhā vuddhā ukkaṃsagatā hontīti iddhi, paṭhamenatthena <pageBreak edition="V" number="1.0085" />iddhi eva pādo <bold>iddhipādo,</bold>iddhikoṭṭhāsoti attho. Dutiyenatthena iddhiyā pādoti iddhipādo. <bold>Pādo</bold>ti patiṭṭhā, adhigamūpāyoti attho. Tena hi yasmā uparūpari visesasaṅkhātaṃ iddhiṃ pajjanti pāpuṇanti, tasmā pādoti vuccati. Ete chandādayo pubbabhāge adhipativasena nānācittesu labbhanti, maggakkhaṇe pana saheva labbhanti. <bold>Ijjhanaṭṭho</bold>ti nipphajjanaṭṭho patiṭṭhānaṭṭho vā. <bold>Saccāna</bold>nti catunnaṃ ariyasaccānaṃ. <bold>Tathaṭṭho</bold>ti yathāsabhāvaṭṭho. Imāni aṭṭha vissajjanāni lokiyalokuttaramissakāni. <bold>Payogāna</bold>nti catunnaṃ ariyamaggapayogānaṃ. <bold>Paṭippassaddhaṭṭho</bold>ti catunnaṃ ariyaphalānaṃ paṭippassaddhaṭṭho. Maggapayogo hi phalakkhaṇe paṭippassaddho hoti niṭṭhitakiccattā. Maggapayogānaṃ phalodayena paṭippassaddhabhāvo vā. <bold>Phalānaṃ sacchikiriyaṭṭho</bold>ti ariyaphalānaṃ paccavekkhaṇavasena paccakkhakaraṇaṭṭho. Ārammaṇasacchikiriyā <pageBreak edition="P" number="1.0098" />vuttā hoti, phalakkhaṇe paṭilābhasacchikiriyā vā. <bold>Vitakkā</bold>dīni pañca vissajjanāni jhānaṅgavasena niddiṭṭhāni. Vitakkanaṃ <bold>vitakko,</bold>ūhananti <pageBreak edition="M" number="1.0092" />vuttaṃ hoti. Vicaraṇaṃ <bold>vicāro,</bold>anusañcaraṇanti vuttaṃ hoti. <bold>Upavicāraṭṭho</bold>ti anumajjanaṭṭho. <bold>Abhisandanaṭṭho</bold>ti temanaṭṭho samādhivasena cittassa ekaggaṭṭho.</paragraph>
<paragraph line="353"><bold>Āvajjanā</bold>dīni pañcadasa vissajjanāni pakiṇṇakavasena niddiṭṭhāni. Pañcadvāramanodvāresu bhavaṅgārammaṇato aññārammaṇe cittasantānaṃ namentānaṃ dvinnaṃ cittānaṃ <bold>āvajjanaṭṭho</bold>. Viññāṇassa <bold>vijānanaṭṭho</bold>. Paññāya <bold>pajānanaṭṭho</bold>. Saññāya <bold>sañjānanaṭṭho</bold>. Samādhissa <bold>ekodaṭṭho</bold>. Dutiyajjhānasmiñhi samādhi eko udetīti <bold>ekodī</bold>ti vuccati, vitakkavicārehi anajjhāruḷhattā aggo seṭṭho hutvā uppajjatīti attho. Seṭṭhopi hi loke ekoti vuccati. Vitakkavicāravirahito vā eko asahāyo hutvā udetītipi vaṭṭati. Sabbopi vā kusalasamādhi nīvaraṇādīnaṃ uddhaccasseva vā paṭipakkhattā tehi anajjhāruḷhoti aggo hutvā udetīti vā tehi virahitoti asahāyo hutvā udetīti vā ekodīti yujjati. <bold>Abhiññāya ñātaṭṭho</bold>ti ñātapariññāya sabhāvajānanaṭṭho. <bold>Pariññāya tīraṇaṭṭho</bold>ti tīraṇapariññāya aniccādito upaparikkhaṇaṭṭho. <bold>Pahānassa pariccāgaṭṭho</bold>ti pahānapariññāya paṭipakkhapajahanaṭṭho. Samappavattāya <bold>bhāvanāya ekarasaṭṭho. Phassanaṭṭho</bold>ti phusanaṭṭho vindanaṭṭho. Pīḷābhāravahanādinā <bold>khandhaṭṭho</bold>. Suññādinā <bold>dhātuṭṭho</bold>. Sakasakamariyādāyatanādinā <bold>āyatanaṭṭho</bold>. Paccayehi saṅgamma katavasena <bold>saṅkhataṭṭho</bold>. Tabbiparītena <bold>asaṅkhataṭṭho</bold>.</paragraph>
<paragraph line="354" number="14"><bold>Cittaṭṭhā</bold>dīni pañcadasa vissajjanāni cittasambandhena niddiṭṭhāni. <bold>Cittaṭṭho</bold>ti ettha ārammaṇaṃ cintetīti cittaṃ, vijānātīti attho. Yaṃ panettha javanaṃ hoti, taṃ javanavīthivasena <pageBreak edition="V" number="1.0086" />attano santānaṃ cinotītipi cittaṃ, yaṃ vipākaṃ hoti, taṃ kammakilesehi citantipi cittaṃ, sabbampi yathānurūpaṃ cittatāya cittaṃ, cittakaraṇatāya cittaṃ, yaṃ vaṭṭassa paccayo hoti, taṃ saṃsāradukkhaṃ cinotītipi cittaṃ. Evaṃ ārammaṇe <pageBreak edition="P" number="1.0099" />cittatādito <bold>cittaṭṭho</bold>. Cittuppādane phaluppādane vā nāssa antaramatthīti anantaraṃ, anantarassa bhāvo ānantariyaṃ, cittassa ānantariyaṃ cittānantariyaṃ, so <bold>cittānantariyaṭṭho.</bold>Arahato cuticittaṃ vajjetvā yassa kassaci samanantaraniruddhassa cittassa anantaracittuppādane samatthabhāvo maggacittassa anantaraṃ phaluppādane samatthabhāvoti adhippāyo.<bold>Cittassa vuṭṭhānaṭṭho</bold>ti gotrabhucittassa <pageBreak edition="M" number="1.0093" />nimittato, maggacittassa nimittapavattato vuṭṭhānaṭṭho. <bold>Cittassa vivaṭṭanaṭṭho</bold>ti tasseva cittadvayassa yathāvuttato vuṭṭhitassa nibbāne vivaṭṭanaṭṭho. <bold>Cittassa hetuṭṭho</bold>ti cittassa hetupaccayabhūtānaṃ navannaṃ hetūnaṃ hetuṭṭho. <bold>Cittassa paccayaṭṭho</bold>ti cittassa vatthārammaṇādīnaṃ anekesaṃ paccayānaṃ paccayaṭṭho. <bold>Cittassa vatthuṭṭho</bold>ti cittassa vatthubhūtānaṃ cakkhusotaghānajivhākāyahadayavatthūnaṃ vatthuṭṭho. <bold>Cittassa bhūmaṭṭho</bold>ti cittassa uppattidesavasena kāmāvacarādibhūmiattho. <bold>Cittassa ārammaṇaṭṭho</bold>ti rūpādiārammaṇaṭṭho. Paricitassārammaṇassa sañcaraṇaṭṭhānaṭṭhena <bold>gocaraṭṭho</bold>. Upari vuttaviññāṇacariyāvasena <bold>cariyaṭṭho</bold>. Atha vā payogasamudācāraṭṭho cariyaṭṭho. Cittassa gamanābhāvepi dūrasantikārammaṇagahaṇavasena <bold>gataṭṭho. Abhinīhāraṭṭho</bold>ti gahitārammaṇato aññārammaṇamanasikāratthaṃ cittassa abhinīharaṇaṭṭho. <bold>Cittassa niyyānaṭṭho</bold>ti maggacittassa vaṭṭato niyyānaṭṭho. ‘‘Nekkhammaṃ paṭiladdhassa kāmacchandato cittaṃ nissaṭaṃ hotī’’tiādinā (paṭi. ma. 1.24, 191 thokaṃ visadisaṃ) nayena <bold>cittassa nissaraṇaṭṭho</bold>.</paragraph>
<paragraph line="355" number="15"><bold>Ekattā</bold>dīni dvācattālīsa vissajjanāni ekattasambandhena niddiṭṭhāni. <bold>Ekatte</bold>ti ārammaṇekatte, ekārammaṇeti attho. Paṭhamajjhānavasena <bold>pakkhandanaṭṭho</bold>. Dutiyajjhānavasena <bold>pasīdanaṭṭho</bold>. Tatiyajjhānavasena <bold>santiṭṭhanaṭṭho</bold>. Catutthajjhānavasena <bold>muccanaṭṭho</bold>. Paccavekkhaṇavasena etaṃ santanti <bold>passanaṭṭho. Yānīkataṭṭhā</bold>dayo pañca samādhissa vasībhāvavisesā. <bold>Yānīkataṭṭho</bold>ti yuttayānasadisakataṭṭho. <bold>Vatthukataṭṭho</bold>ti patiṭṭhaṭṭhena vatthu viya kataṭṭho. <bold>Anuṭṭhitaṭṭho</bold>ti paccupaṭṭhitaṭṭho. <bold>Paricitaṭṭho</bold>ti samantato citaṭṭho. <bold>Susamāraddhaṭṭho</bold>ti suṭṭhu samāraddhaṭṭho <pageBreak edition="P" number="1.0100" />, sukataṭṭhoti attho. Āvajjanasamāpajjanaadhiṭṭhānavuṭṭhānapaccavekkhaṇavasitāvasena vā paṭipāṭiyā pañca padāni yojetabbāni. Kasiṇādiārammaṇabhāvanāya sikhāppattakāle cittacetasikānaṃ <bold>pariggahaparivāraparipūraṭṭho</bold>. Tesaṃyeva sammā samāhitattā ekārammaṇe samosaraṇena <bold>samodhānaṭṭho. </bold>Tesaṃyeva balappattiyā ārammaṇaṃ abhibhavitvā patiṭṭhānavasena <bold>adhiṭṭhānaṭṭho</bold>. Samathassa vipassanāya vā ādito, ādarena vā sevanavasena <bold>āsevanaṭṭho</bold>. Vaḍḍhanavasena <bold>bhāvanaṭṭho</bold><pageBreak edition="M" number="1.0094" />. Punappunaṃ <pageBreak edition="V" number="1.0087" />karaṇavasena <bold>bahulīkammaṭṭho</bold>. Bahulīkatassa suṭṭhu samuṭṭhitavasena <bold>susamuggataṭṭho</bold>. Susamuggatassa paccanīkehi suṭṭhu vimuttivasena ārammaṇe ca suṭṭhu adhimuttivasena <bold>suvimuttaṭṭho</bold>.</paragraph>
<paragraph line="356"><bold>Bujjhanaṭṭhā</bold>dīni cattāri padāni bojjhaṅgavasena vuttāni. Sotāpattimaggabojjhaṅgānaṃ <bold>bujjhanaṭṭho</bold>. Sakadāgāmimaggabojjhaṅgānaṃ <bold>anubujjhanaṭṭho</bold>. Anāgāmimaggabojjhaṅgānaṃ <bold>paṭibujjhanaṭṭho</bold>. Arahattamaggabojjhaṅgānaṃ <bold>sambujjhanaṭṭho</bold>. Vipassanābojjhaṅgānaṃ vā bujjhanaṭṭho. Dassanamaggabojjhaṅgānaṃ anubujjhanaṭṭho. Bhāvanāmaggabojjhaṅgānaṃ paṭibujjhanaṭṭho. Phalabojjhaṅgānaṃ sambujjhanaṭṭho. Yathāvuttanayeneva bojjhaṅgānaṃ tassa tassa puggalassa bodhanādikaraṇena bodhanaṭṭhādayo cattāro atthā veditabbā. Yathāvuttānaṃyeva bojjhaṅgānaṃ bujjhanaṭṭhena ‘‘bodho’’ti laddhanāmassa puggalassa pakkhe bhavattā bodhipakkhiyā nāma. Tesaṃ yathāvuttānaṃyeva bodhipakkhiyaṭṭhādayo cattāro atthā veditabbā. Vipassanāpaññāvasena <bold>jotanaṭṭho</bold>. Kamato catumaggapaññāvasena <bold>ujjotanānujjotanapaṭijjotanasañjotanaṭṭho</bold>. Kamato catumaggapaññāvasena vā jotanaṭṭhādayo, phalapaññāvasena sañjotanaṭṭho veditabbo.</paragraph>
<paragraph line="357" number="16"><bold>Patāpanaṭṭhā</bold>dīni aṭṭhārasa vissajjanāni ariyamaggavasena niddiṭṭhāni. Ariyamaggo hi yassuppajjati, taṃ patāpeti pabhāseti virocāpetīti patāpano, tassa <bold>patāpanaṭṭho</bold>. Tasseva atipabhassarabhāvena sayaṃ <bold>virocanaṭṭho</bold>. Kilesānaṃ visosanena <bold>santāpanaṭṭho</bold>. Amalanibbānārammaṇattā <bold>amalaṭṭho</bold>. Sampayuttamalābhāvena <bold>vimalaṭṭho</bold>. Ārammaṇakaraṇamalābhāve <pageBreak edition="P" number="1.0101" /><bold>nimmalaṭṭho</bold>. Atha vā sotāpattimaggassa amalaṭṭho. Sakadāgāmianāgāmimaggānaṃ vimalaṭṭho. Arahattamaggassa nimmalaṭṭho. Atha vā sāvakamaggassa amalaṭṭho. Paccekabuddhamaggassa vimalaṭṭho. Sammāsambuddhamaggassa nimmalaṭṭho. Kilesavisamābhāvena <bold>samaṭṭho</bold>. ‘‘Sammā mānābhisamayā’’tiādīsu (ma. ni. 1.28; a. ni. 3.33; 5.200) viya kilesappahānaṭṭhena <bold>samayaṭṭho</bold>. Vikkhambhanatadaṅgasamucchedapaṭippassaddhinissaraṇasaṅkhātesu pañcasu vivekesu samucchedavivekattā <bold>vivekaṭṭho,</bold>vinābhāvaṭṭho. Nissaraṇaviveke nibbāne caraṇato <bold>vivekacariyaṭṭho</bold>. Pañcasu virāgesu samucchedavirāgattā <pageBreak edition="M" number="1.0095" /><bold>virāgaṭṭho,</bold>virajjanaṭṭho. Nissaraṇavirāge nibbāne caraṇato <bold>virāgacariyaṭṭho</bold>. Pañcasu nirodhesu samucchedanirodhattā <bold>nirodhaṭṭho</bold>. Dukkhanirodhe nibbāne caraṇato <bold>nirodhacariyaṭṭho</bold>. Pariccāgapakkhandanavosaggattā <bold>vosaggaṭṭho</bold>. Ariyamaggo hi samucchedavasena kilesappahānato pariccāgavosaggo, ārammaṇakaraṇena nibbānapakkhandanato pakkhandanavosaggo ca. Vipassanā pana tadaṅgavasena kilesappahānato pariccāgavosaggo, tanninnabhāvena nibbānapakkhandanato pakkhandanavosaggo. Na so idha adhippeto. Vosaggabhāvena caraṇato <pageBreak edition="V" number="1.0088" /><bold>vosaggacariyaṭṭho</bold>. Pañcasu vimuttīsu samucchedavimuttittā <bold>vimuttaṭṭho</bold>. Nissaraṇavimuttiyaṃ caraṇato <bold>vimutticariyaṭṭho</bold>.</paragraph>
<paragraph line="358">Chandavīriyacittavīmaṃsāsaṅkhātesu catūsu iddhipādesu ekekaiddhipādavasena dasa dasa katvā caturiddhipādavasena <bold>chandaṭṭhā</bold>dīni cattālīsa vissajjanāni niddiṭṭhāni. Kattukamyataṭṭho <bold>chandaṭṭho</bold>. Chandaṃ sīsaṃ katvā bhāvanārambhakāle <bold>mūlaṭṭho</bold>. Sahajātānaṃ patiṭṭhābhāvena <bold>pādaṭṭho</bold>. Padaṭṭhoti vā pāṭho. Iddhipādattā adhipatibhāvena <bold>padhānaṭṭho</bold>. Payogakāle <bold>ijjhanaṭṭho</bold>. Saddhāsampayogena <bold>adhimokkhaṭṭho</bold>. Vīriyasampayogena <bold>paggahaṭṭho</bold>. Satisampayogena <bold>upaṭṭhānaṭṭho</bold>. Samādhisampayogena <bold>avikkhepaṭṭho</bold>. Paññāsampayogena <bold>dassanaṭṭho</bold>. Paggahaṭṭho <bold>vīriyaṭṭho</bold>. Vīriyaṃ sīsaṃ katvā bhāvanārambhakāle mūlaṭṭho. Sayaṃ <pageBreak edition="P" number="1.0102" />vīriyattā paggahaṭṭho. Cintanaṭṭhādiko <bold>cittaṭṭho</bold>. Cittaṃ sīsaṃ katvā bhāvanārambhakāle mūlaṭṭho. Upaparikkhanaṭṭho <bold>vīmaṃsaṭṭho</bold>. Vīmaṃsaṃ sīsaṃ katvā bhāvanārambhakāle mūlaṭṭho. Sayaṃ vīmaṃsattā dassanaṭṭho.</paragraph>
<paragraph line="359" number="17"><bold>Dukkhassa pīḷanaṭṭho</bold>tiādīni soḷasa vissajjanāni saccānaṃ tathalakkhaṇavasena niddiṭṭhāni. Dukkhadassaneneva <bold>pīḷanaṭṭho</bold>. Dukkhāyūhanasamudayadassanena <bold>saṅkhataṭṭho</bold>. Sabbakilesasantāpaharasusītalamaggadassanena <bold>santāpaṭṭho</bold>. Avipariṇāmadhammanirodhadassanena <bold>vipariṇāmaṭṭho</bold>. Samudayadassaneneva <bold>āyūhanaṭṭho</bold>. Samudayāyūhitadukkhadassanena <bold>nidānaṭṭho</bold>. Visaññogabhūtanirodhadassanena <bold>saññogaṭṭho</bold>. Niyyānabhūtamaggadassanena <bold>palibodhaṭṭho</bold>. Nirodhadassaneneva <bold>nissaraṇaṭṭho</bold>. Avivekabhūtasamudayadassanena <bold>vivekaṭṭho</bold>. Saṅkhatabhūtamaggadassanena <bold>asaṅkhataṭṭho</bold>. Visabhūtadukkhadassanena <bold>amataṭṭho</bold>. Maggadassaneneva <pageBreak edition="M" number="1.0096" /><bold>niyyānaṭṭho</bold>. Nibbānasampattiyā ahetubhūtasamudayadassanena <bold>hetuṭṭho</bold>. Sududdasanirodhadassanena <bold>dassanaṭṭho</bold>. Kapaṇajanasadisadukkhadassanena uḷārakulasadiso <bold>ādhipateyyaṭṭho</bold>pātubhavatīti. Evaṃ taṃtaṃsaccadassanena tadaññasaccadassanena ca ekekassa saccassa cattāro cattāro lakkhaṇaṭṭhā vuttā.</paragraph>
<paragraph line="360"><bold>Tathaṭṭhā</bold>dīni dvādasa vissajjanāni sabbadhammasaṅgāhakadvādasapadavasena niddiṭṭhāni. <bold>Tathaṭṭho</bold>ti yathāsabhāvaṭṭho. <bold>Anattaṭṭho</bold>ti attavirahitaṭṭho. <bold>Saccaṭṭho</bold>ti avisaṃvādanaṭṭho. <bold>Paṭivedhaṭṭho</bold>ti paṭivijjhitabbaṭṭho. <bold>Abhijānanaṭṭho</bold>ti abhijānitabbaṭṭho. <bold>Parijānanaṭṭho</bold>ti ñātatīraṇapariññāya parijānitabbaṭṭho. <bold>Dhammaṭṭho</bold>ti sabhāvadhāraṇādiattho. <bold>Dhātuṭṭho</bold>ti suññādiattho. <bold>Ñātaṭṭho</bold>ti jānituṃ sakkuṇeyyaṭṭho. <bold>Sacchikiriyaṭṭho</bold>ti sacchikātabbaṭṭho. <bold>Phassanaṭṭho</bold>ti ñāṇena phusitabbaṭṭho. <bold>Abhisamayaṭṭho</bold>ti paccavekkhaṇañāṇena abhisammāgantabbaṭṭho, ñāṇena paṭilabhitabbaṭṭho vā. Paṭilābhopi <pageBreak edition="V" number="1.0089" />hi ‘‘atthābhisamayā dhīro’’tiādīsu (saṃ. ni. 1.130) viya abhisamayoti vuccati.</paragraph>
<paragraph line="361" number="18">Nekkhammādīni <pageBreak edition="P" number="1.0103" />satta vissajjanāni upacārajjhānavasena niddiṭṭhāni. <bold>Nekkhamma</bold>nti kāmacchandassa paṭipakkho alobho. <bold>Ālokasaññā</bold>ti thinamiddhassa paṭipakkhe ālokanimitte saññā. <bold>Avikkhepo</bold>ti uddhaccassa paṭipakkho samādhi. <bold>Dhammavavatthāna</bold>nti vicikicchāya paṭipakkhaṃ ñāṇaṃ. <bold>Ñāṇa</bold>nti avijjāya paṭipakkhaṃ ñāṇaṃ. <bold>Pāmojja</bold>nti aratipaṭipakkhā pīti. <bold>Paṭhamajjhānā</bold>dīni aṭṭha vissajjanāni rūpārūpasamāpattivasena niddiṭṭhāni. Heṭṭhā pana rūpasamāpattianantaraṃ rūpajjhānasambandhena cattāro brahmavihārā niddiṭṭhā.</paragraph>
<paragraph line="362"><bold>Aniccānupassanā</bold>dīni lokuttaramaggassa pubbabhāge aṭṭhārasamahāvipassanāvasena niddiṭṭhāni. Heṭṭhā pana rūpādīhi yojanūpagā satta anupassanā eva vuttā, idha pana sabbāpi vuttā. Kalāpasammasanaudayabbayānupassanā kasmā na vuttāti ce? Tāsaṃ dvinnaṃ vasena aniccānupassanādīnaṃ sijjhanato imāsu vuttāsu tā dvepi vuttāva honti, aniccānupassanādīhi vā vinā tāsaṃ dvinnaṃ appavattito imāsu vuttāsu tā dvepi vuttāva honti. <bold>Khayānupassanā</bold>ti paccuppannānaṃ rūpakkhandhādīnaṃ bhaṅgadassanañāṇañca <pageBreak edition="M" number="1.0097" />taṃtaṃkhandhabhaṅgadassanānantaraṃ tadārammaṇacittacetasikabhaṅgadassanañāṇañca. <bold>Vayānupassanā</bold>ti paccuppannānaṃ khandhānaṃ bhaṅgadassanānantaraṃ tadanvayeneva atītānāgatakhandhānaṃ bhaṅgadassanañāṇaṃ. <bold>Vipariṇāmānupassanā</bold>ti tasmiṃ bhaṅgasaṅkhāte nirodhe adhimuttattā, atha sabbepi atītānāgatapaccuppannā khandhā vipariṇāmavantoti sabbesaṃ vipariṇāmadassanañāṇaṃ. <bold>Animittānupassanā</bold>ti evaṃ sabbasaṅkhārānaṃ vipariṇāmaṃ disvā aniccato vipassantassa aniccānupassanāva niccanimittapajahanavasena niccanimittābhāvā animittānupassanā nāma hoti. <bold>Appaṇihitānupassanā</bold>ti aniccānupassanānantaraṃ pavattā dukkhānupassanāva sukhapatthanāpajahanavasena paṇidhiabhāvā appaṇihitānupassanā nāma hoti.</paragraph>
<paragraph line="363"><bold>Suññatānupassanā</bold>ti dukkhānupassanānantaraṃ pavattā anattānupassanāva attābhinivesapajahanavasena attasuññatādassanato suññatānupassanā nāma hoti. <bold>Adhipaññādhammavipassanā</bold>ti evaṃ saṅkhārānaṃ bhaṅgaṃ passitvā <pageBreak edition="P" number="1.0104" />passitvā aniccādito vipassantassa saṅkhārāva bhijjanti, saṅkhārānaṃ maraṇaṃ na añño koci atthīti bhaṅgavasena suññataṃ gahetvā pavattā vipassanā. Sā hi adhipaññā ca dhammesu ca vipassanāti katvā adhipaññādhammavipassanāti vuccati. <bold>Yathābhūtañāṇadassana</bold>nti <pageBreak edition="V" number="1.0090" />bhaṅgaṃ disvā disvā ‘‘sabhayā saṅkhārā’’ti pavattaṃ bhayatupaṭṭhānañāṇaṃ. <bold>Ādīnavānupassanā</bold>ti bhayatupaṭṭhānavasena uppannaṃ sabbabhavādīsu ādīnavadassanañāṇaṃ. ‘‘Yā ca bhayatupaṭṭhāne paññā yañca ādīnave ñāṇaṃ yā ca nibbidā, ime dhammā ekatthā, byañjanameva nāna’’nti (paṭi. ma. 1.227) vacanato bhayatupaṭṭhānādīnavānupassanāsu vuttāsu nibbidānupassanā idhāpi vuttāva hoti. Ādito catutthaṃ katvā vuttattā panidha na vuttā. <bold>Paṭisaṅkhānupassanā</bold>ti muñcitukamyatāñāṇavasena uppannaṃ muñcanassa upāyakaraṇaṃ paṭisaṅkhānupassanāsaññitaṃ aniccadukkhānattānupassanāñāṇaṃ. ‘‘Yā ca muñcitukamyatā yā ca paṭisaṅkhānupassanā yā ca saṅkhārupekkhā, ime dhammā ekatthā, byañjanameva nāna’’nti (paṭi. ma. 1.227) vacanato paṭisaṅkhānupassanāya vuttāya muñcitukamyatāsaṅkhārupekkhāñāṇāni vuttāneva honti. <bold>Vivaṭṭanānupassanā</bold>ti anulomañāṇavasena uppannaṃ gotrabhuñāṇaṃ. Anulomañāṇena gotrabhuñāṇassa sijjhanato gotrabhuñāṇe vutte anulomañāṇaṃ vuttameva hoti. Evañhi aṭṭhārasannaṃ <pageBreak edition="M" number="1.0098" />mahāvipassanānaṃ paṭipāṭi vuccamānā pāḷiyā sameti. Vuttañhi indriyakathāyaṃ –</paragraph>
<indent line="364">‘‘Pubbabhāge pañcahindriyehi paṭhamajjhānavasena pañcindriyāni nissaṭāni honti, paṭhame jhāne pañcahindriyehi dutiyajjhānavasena pañcindriyāni nissaṭāni hontī’’ti (paṭi. ma. 1.192) –</indent>
<unindented line="365">Ādinā nayena yāva arahattaphalā uttaruttaripaṭipāṭiyā indriyāni vuttāni. Tasmā aṭṭhārasa mahāvipassanā yathāvuttakkamena pāḷiyā yujjanti. Visuddhimagge pana –</unindented>
<indent line="366">‘‘Khayānupassanāti ghanavinibbhogaṃ katvā aniccaṃ khayaṭṭhenāti evaṃ khayaṃ passato ñāṇaṃ. Vipariṇāmānupassanāti rūpasattakaarūpasattakādivasena taṃ taṃ paricchedaṃ atikkamma aññathā pavattidassanaṃ. Uppannassa vā jarāya ceva maraṇena ca dvīhākārehi <pageBreak edition="P" number="1.0105" />vipariṇāmadassanaṃ. Yathābhūtañāṇadassananti sapaccayanāmarūpapariggaho’’ti (visuddhi. 2.850) –</indent>
<unindented line="367">Vuttaṃ. Taṃ tāya pāḷiyā viruddhaṃ viya dissati. Vivaṭṭanānupassanāti saṅkhārupekkhā ceva anulomañcāti vuttaṃ. Tañca pāḷiyā viruddhaṃ viya dissati. Cariyākathāyañhi –</unindented>
<indent line="368">‘‘Aniccānupassanatthāya āvajjanakiriyābyākatā viññāṇacariyā. Aniccānupassanā <pageBreak edition="V" number="1.0091" />ñāṇacariyā…pe… paṭisaṅkhānupassanatthāya āvajjanakiriyābyākatā viññāṇacariyā. Paṭisaṅkhānupassanā ñāṇacariyā’’ti (paṭi. ma. 1.71) –</indent>
<unindented line="369">Yassa yassa ñāṇassa visuṃ visuṃ āvajjanaṃ labbhati, tassa tassa visuṃ visuṃ āvajjanaṃ vuttaṃ. Vivaṭṭanānupassanāya pana āvajjanaṃ avatvāva ‘‘vivaṭṭanānupassanā ñāṇacariyā’’ti vuttaṃ. Yadi saṅkhārupekkhānulomañāṇāni vivaṭṭanānupassanā nāma siyuṃ, tadāvajjanasambhavā tadatthāya ca āvajjanaṃ vadeyya, na ca tadatthāya āvajjanaṃ vuttaṃ. Gotrabhuñāṇassa pana visuṃ āvajjanaṃ <pageBreak edition="M" number="1.0099" />natthi anulomāvajjanavīthiyaṃyeva uppattito. Tasmā vivaṭṭanānupassanatthāya āvajjanassa avuttattā gotrabhuñāṇameva ‘‘vivaṭṭanānupassanā’’ti yujjati.</unindented>
<paragraph line="370" number="19"><bold>Sotāpattimaggā</bold>dīni aṭṭha vissajjanāni lokuttaramaggaphalavasena niddiṭṭhāni. Sotassa āpajjanaṃ sotāpatti, sotāpatti eva maggo <bold>sotāpattimaggo</bold>. Sotāpattiyā phalaṃ sotāpattiphalaṃ, samāpajjīyatīti samāpatti, sotāpattiphalameva samāpatti <bold>sotāpattiphalasamāpatti</bold>. Paṭisandhivasena sakiṃyeva imaṃ lokaṃ āgacchatīti sakadāgāmī, tassa maggo <bold>sakadāgāmimaggo</bold>. Sakadāgāmissa phalaṃ <bold>sakadāgāmiphalaṃ</bold>. Paṭisandhivaseneva kāmabhavaṃ na āgacchatīti anāgāmī, tassa maggo <bold>anāgāmimaggo</bold>. Anāgāmissa phalaṃ <bold>anāgāmiphalaṃ</bold>. Kilesehi ārakattā, kilesārīnaṃ hatattā, saṃsāracakkassa arānaṃ hatattā, pāpakaraṇe rahābhāvā, paccayādīnaṃ arahattā arahaṃ, arahato bhāvo arahattaṃ. Kiṃ taṃ? Arahattaphalaṃ. Arahattassa maggo <bold>arahattamaggo</bold>. Arahattameva phalaṃ <bold>arahattaphalaṃ</bold>.</paragraph>
<paragraph line="371">‘‘Adhimokkhaṭṭhena saddhindriya’’ntiādīni ‘‘tathaṭṭhena <pageBreak edition="P" number="1.0106" />saccā’’tipariyantāni tettiṃsa vissajjanāni niddiṭṭhāni. Heṭṭhā ‘‘saddhindriyassa adhimokkhaṭṭho’’tiādīhi tettiṃsāya vissajjanehi samānāni. Kevalañhi tattha dhammehi atthā niddiṭṭhā, idha atthehi dhammā niddiṭṭhāti ayaṃ viseso. ‘‘Avikkhepaṭṭhena samatho’’tiādīnañca catunnaṃ vissajjanānaṃ heṭṭhā ‘‘samathassa avikkhepaṭṭho’’tiādīnañca catunnaṃ vissajjanānaṃ viseso vuttanayeneva veditabbo.</paragraph>
<paragraph line="372"><bold>Saṃvaraṭṭhenā</bold>tiādīni aṭṭha vissajjanāni sīlādibalapariyosānadhammavasena niddiṭṭhāni. <bold>Sīlavisuddhī</bold>ti suparisuddhapātimokkhasaṃvarādicatubbidhaṃ sīlaṃ dussīlyamalavisodhanato. <bold>Cittavisuddhī</bold>ti saupacārā aṭṭha samāpattiyo. Cittasīsena hettha samādhi vutto. So cittamalavisodhanato cittavisuddhi. <bold>Diṭṭhivisuddhī</bold>ti nāmarūpānaṃ yathāsabhāvadassanaṃ sattadiṭṭhimalavisodhanato <pageBreak edition="V" number="1.0092" />diṭṭhivisuddhi. <bold>Muttaṭṭhenā</bold>ti tadaṅgavasena upakkilesato vimuttaṭṭhena ārammaṇe ca adhimuttaṭṭhena. <bold>Vimokkho</bold>ti tadaṅgavimokkho. <bold>Paṭivedhaṭṭhena vijjā</bold>ti pubbenivāsānussatiñāṇaṃ purimabhavapaṭivedhaṭṭhena vijjā, dibbacakkhuñāṇaṃ <pageBreak edition="M" number="1.0100" />sattānaṃ cutūpapātapaṭivedhaṭṭhena vijjā, āsavānaṃ khaye ñāṇaṃ saccapaṭivedhaṭṭhena vijjā. <bold>Paṭivedhaṭṭhenā</bold>ti jānanaṭṭhena. <bold>Pariccāgaṭṭhena vimuttī</bold>ti yaṃ yaṃ pariccattaṃ, tato tato vimuttattā phalavimutti. <bold>Samucchedaṭṭhena khaye ñāṇa</bold>nti kilesasamucchindanatthena kilesakkhayakare ariyamagge ñāṇaṃ. <bold>Paṭippassaddhaṭṭhena anuppāde ñāṇa</bold>nti maggakiccasaṅkhātapayogapaṭippassaddhattā paṭisandhivasena anuppādabhūte taṃtaṃmaggavajjhakilesānaṃ anuppādapariyosāne uppanne ariyaphale ñāṇaṃ.</paragraph>
<paragraph line="373" number="20"><bold>Chando mūlaṭṭhenā</bold>tiādīni nava vissajjanāni ariyamaggassa ādimajjhapariyosānavasena niddiṭṭhāni. <bold>Chando mūlaṭṭhenā</bold>ti kusalānaṃ dhammānaṃ kattukamyatāchando paṭipattiyā ca nipphattiyā ca mūlattā mūlaṭṭhena. <bold>Manasikāro samuṭṭhānaṭṭhenā</bold>ti yonisomanasikāro sabbakusaladhamme samuṭṭhāpetīti samuṭṭhānaṭṭhena. <bold>Phasso samodhānaṭṭhenā</bold>ti <pageBreak edition="P" number="1.0107" />yasmā taṇhāya visesena vedanā padhānakāraṇaṃ, taṇhā ca pahīyamānā visesena vedanāya pariññātāya pahīyati, tassā ca vedanāya phassova padhānakāraṇaṃ, tasmiṃ pariññāte vedanā pariññātā hoti, tasmā sattasu abhiññeyyavatthūsu phasso paṭhamaṃ vutto. So ca tikasannipātasaṅkhātassa attano kāraṇassa vasena paveditattā ‘‘tikasannipātapaccupaṭṭhāno’’ti vuttattā samodhānaṭṭhena abhiññeyyo. Keci pana ‘‘ñāṇaphasso phasso’’ti vadanti.</paragraph>
<paragraph line="374">Yasmā pana vedanā cittacetasike attano vase vattāpayamānā tattha samosarati pavisati, cittasantānameva vā pavisati, tasmā <bold>samosaraṇaṭṭhena abhiññeyyā</bold>ti vuttā. Keci pana ‘‘sabbānipi pariññeyyāni vedanāsu samosaranti, vedanāsu pariññātāsu sabbaṃ taṇhāvatthu pariññātaṃ hoti. Taṃ kissa hetu? Vedanāpaccayā hi sabbāpi taṇhā. Tasmā vedanā samosaraṇaṭṭhena abhiññeyyā’’ti vadanti. Yasmā sabbagopānasīnaṃ ābandhanato kūṭāgārakaṇṇikā viya cittacetasikānaṃ sampiṇḍanato samādhi kusalānaṃ dhammānaṃ pamukho hoti jeṭṭhako, tasmā <bold>samādhi pamukhaṭṭhenā</bold>ti vuttaṃ. Pāmukhaṭṭhenātipi pāṭho. Yasmā samathavipassanaṃ bhāventassa ārammaṇūpaṭṭhānādhipati hoti sati, satiyā <pageBreak edition="M" number="1.0101" />upaṭṭhite ārammaṇe sabbepi kusalā dhammā sakaṃ sakaṃ kiccaṃ sādhenti, tasmā <bold>sati ādhipateyyaṭṭhenā</bold>ti vuttaṃ. <bold>Paññā taduttaraṭṭhenā</bold>ti ariyamaggapaññā tesaṃ kusalānaṃ dhammānaṃ uttaraṭṭhena seṭṭhaṭṭhena abhiññeyyā. Atha vā tato kilesehi, saṃsāravaṭṭato vā uttarati samatikkamatīti taduttarā, tassā attho taduttaraṭṭho. Tena <pageBreak edition="V" number="1.0093" /><bold>taduttaraṭṭhena</bold>. Tatuttaraṭṭhenātipi pāṭho, tato uttaraṭṭhenāti attho. <bold>Vimutti sāraṭṭhenā</bold>ti phalavimutti aparihānivasena thirattā sāro, taṃ atikkamitvā aññassa pariyesitabbassa abhāvatopi sāro. Sā vimutti tena sāraṭṭhena abhiññeyyā. <bold>Amatogadhaṃ nibbāna</bold>nti natthi etassa maraṇasaṅkhātaṃ matanti amataṃ, kilesavisapaṭipakkhattā agadantipi amataṃ <pageBreak edition="P" number="1.0108" />, sacchikiriyāya sattānaṃ patiṭṭhābhūtanti ogadhaṃ, saṃsāradukkhasantibhūtattā nibbutanti nibbānaṃ, natthettha taṇhāsaṅkhātaṃ vānantipi nibbānaṃ. Taṃ sāsanassa niṭṭhābhūtattā <bold>pariyosānaṭṭhena abhiññeyyaṃ</bold>. Evaṃ imasmiṃ abhiññeyyaniddese sattasahassāni sattasatāni cattālīsañca vissajjanāni honti.</paragraph>
<paragraph line="375">Idāni tesaṃ evaṃ niddiṭṭhānaṃ dhammānaṃ ‘‘ye ye dhammā abhiññātā, te te dhammā ñātā hontī’’ti nigamanaṃ karoti, tassa abhimukhaṃ katvā ñātā hontīti adhippāyo. <bold>Taṃñātaṭṭhena ñāṇa</bold>nti tesaṃ vuttappakārānaṃ dhammānaṃ jānanaṭṭhena ñāṇaṃ. <bold>Pajānanaṭṭhena paññā</bold>ti pakārato jānanaṭṭhena paññā. <bold>Tena vuccatī</bold>tiādito pucchitapucchā nigametvā dassitā. Tena kāraṇena ‘‘ime dhammā abhiññeyyāti sotāvadhānaṃ, taṃpajānanā paññā sutamaye ñāṇa’’nti vuccatīti atthoti.</paragraph>
<centered line="376">Saddhammappakāsiniyā paṭisambhidāmaggaṭṭhakathāya</centered>
<centered line="377">Abhiññeyyaniddesavaṇṇanā niṭṭhitā.</centered>
<subhead line="378">Pariññeyyaniddesavaṇṇanā</subhead>
<paragraph line="379" number="21">Pariññeyyaniddese <pageBreak edition="P" number="1.0109" />kiñcāpi pariññāsaddena ñātapariññā, tīraṇapariññā, pahānapariññāti tisso pariññā saṅgahitā. Heṭṭhā ‘‘abhiññeyyā’’ti ñātapariññāya vuttattā upari ‘‘pahātabbā’’ti pahānapariññāya vuttattā tīraṇapariññāva idha adhippetā. <bold>Phasso sāsavo upādāniyo</bold>ti <pageBreak edition="M" number="1.0102" />āsavānañceva upādānānañca paccayabhūto tebhūmakaphasso. Sopi hi attānaṃ ārammaṇaṃ katvā pavattamānehi saha āsavehīti sāsavo, ārammaṇabhāvaṃ upagantvā upādānasambandhanena upādānānaṃ hitoti upādāniyo. Yasmā phasse tīraṇapariññāya pariññāte phassamukhena sesāpi arūpadhammā tadanusārena ca rūpadhammā pariññāyanti, tasmā ekova phasso vutto. Evaṃ sesesupi yathāyogaṃ yojetabbaṃ.</paragraph>
<paragraph line="380"><bold>Nāma</bold>nti <pageBreak edition="V" number="1.0094" />cattāro khandhā arūpino nibbānañca. <bold>Rūpa</bold>nti cattāri ca mahābhūtāni catunnañca mahābhūtānaṃ upādāyarūpāni catuvīsati. Cattāro khandhā namanaṭṭhena nāmaṃ. Te hi ārammaṇābhimukhā namanti. Sabbampi nāmanaṭṭhena nāmaṃ. Cattāro hi khandhā ārammaṇe aññamaññaṃ nāmenti, nibbānaṃ ārammaṇādhipatipaccayatāya attani anavajjadhamme nāmeti. Santativasena sītādīhi ruppanaṭṭhena rūpaṃ. <bold>Ruppanaṭṭhenā</bold>ti kuppanaṭṭhena. Santativipariṇāmavasena hi sītādīhi ghaṭṭanīyaṃ dhammajātaṃ rūpanti vuccati. Idha pana nāmanti lokikameva adhippetaṃ, rūpaṃ pana ekantena lokikameva.</paragraph>
<paragraph line="381"><bold>Tisso vedanā</bold>ti sukhā vedanā, dukkhā vedanā, adukkhamasukhā vedanā. Tā lokikā eva. <bold>Āhārā</bold>ti paccayā. Paccayā hi attano phalaṃ āharantīti āhārā. Kabaḷīkāro āhāro phassāhāro manosañcetanāhāro viññāṇāhāroti cattāro. Vatthuvasena kabaḷīkātabbattā kabaḷīkāro <pageBreak edition="P" number="1.0110" />, ajjhoharitabbattā āhāro. Odanakummāsādivatthukāya ojāyetaṃ nāmaṃ. Sā hi ojaṭṭhamakarūpāni āharatīti āhāro. Cakkhusamphassādiko chabbidho phasso tisso vedanā āharatīti āhāro. Manaso sañcetanā, na sattassāti manosañcetanā yathā cittekaggatā. Manasā vā sampayuttā sañcetanā manosañcetanā yathā ājaññaratho. Tebhūmakakusalākusalacetanā. Sā hi tayo bhave āharatīti āhāro. <bold>Viññāṇa</bold>nti ekūnavīsatibhedaṃ paṭisandhiviññāṇaṃ. Tañhi paṭisandhināmarūpaṃ āharatīti āhāro. <bold>Upādānakkhandhā</bold>ti upādānagocarā khandhā, majjhapadalopo daṭṭhabbo. Upādānasambhūtā vā khandhā upādānakkhandhā yathā tiṇaggi <pageBreak edition="M" number="1.0103" />thusaggi. Upādānavidheyyā vā khandhā upādānakkhandhā yathā rājapuriso. Upādānappabhavā vā khandhā upādānakkhandhā yathā puppharukkho phalarukkho. Upādānāni pana kāmupādānaṃ diṭṭhupādānaṃ sīlabbatupādānaṃ attavādupādānanti cattāri. Atthato pana bhusaṃ ādānanti upādānaṃ. Rūpupādānakkhandho, vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti pañca.</paragraph>
<paragraph line="382"><bold>Cha ajjhattikāni āyatanānī</bold>ti cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ.</paragraph>
<paragraph line="383"><bold>Satta viññāṇaṭṭhitiyo</bold>ti katamā satta? Vuttañhetaṃ bhagavatā –</paragraph>
<indent line="384">‘‘Santi, bhikkhave (a. ni. 7.44; dī. ni. 3.332), sattā nānattakāyā <pageBreak edition="V" number="1.0095" />nānattasaññino. Seyyathāpi manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti.</indent>
<indent line="385">‘‘Santi, bhikkhave, sattā nānattakāyā ekattasaññino. Seyyathāpi devā brahmakāyikā paṭhamābhinibbattā. Ayaṃ dutiyā viññāṇaṭṭhiti.</indent>
<indent line="386">‘‘Santi, bhikkhave, sattā ekattakāyā nānattasaññino. Seyyathāpi devā ābhassarā. Ayaṃ tatiyā viññāṇaṭṭhiti.</indent>
<indent line="387">‘‘Santi, bhikkhave, sattā ekattakāyā ekattasaññino. Seyyathāpi devā subhakiṇhā. Ayaṃ catutthā viññāṇaṭṭhiti.</indent>
<indent line="388">‘‘Santi, bhikkhave, sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ pañcamī viññāṇaṭṭhiti.</indent>
<indent line="389">‘‘Santi, bhikkhave, sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā. Ayaṃ <pageBreak edition="P" number="1.0111" />chaṭṭhā viññāṇaṭṭhiti.</indent>
<indent line="390">‘‘Santi <pageBreak edition="M" number="1.0104" />, bhikkhave, sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā. Ayaṃ sattamī viññāṇaṭṭhiti. Imā kho, bhikkhave, satta viññāṇaṭṭhitiyo’’ti (a. ni. 7.44; dī. ni. 3.332).</indent>
<paragraph line="391"><bold>Viññāṇaṭṭhitiyo</bold>ti paṭisandhiviññāṇassa ṭhānāni saviññāṇakā khandhā eva. Tattha <bold>seyyathāpī</bold>ti nidassanatthe nipāto. <bold>Manussā</bold>ti aparimāṇesupi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi. Yepi vaṇṇena vā saṇṭhānena vā sadisā honti, tepi ālokitavilokitādīhi visadisāva honti, tasmā <bold>nānattakāyā</bold>ti vuttā. Paṭisandhisaññā pana nesaṃ tihetukāpi duhetukāpi ahetukāpi hoti, tasmā <bold>nānattasaññino</bold>ti vuttā. <bold>Ekacce ca devā</bold>ti cha kāmāvacaradevā. Tesu hi kesañci kāyo nīlo hoti, kesañci pītakādivaṇṇo, saññā pana nesaṃ tihetukāpi duhetukāpi hoti, ahetukā na hoti. <bold>Ekacce ca vinipātikā</bold>ti <pageBreak edition="V" number="1.0096" />catuapāyavinimuttā punabbasumātā yakkhinī, piyaṅkaramātā, phussamittā, dhammaguttāti evamādayo aññe ca vemānikā petā. Etesañhi odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā hoti, manussānaṃ viya tihetukadvihetukāhetukavasena saññāpi. Te pana devā viya na mahesakkhā, kapaṇamanussā viya appesakkhā dullabhaghāsacchādanā dukkhapīḷitā viharanti. Ekacce kāḷapakkhe dukkhitā juṇhapakkhe sukhitā honti, tasmā sukhasamussayato vinipatitattā <bold>vinipātikā</bold>ti vuttā. Ye panettha tihetukā, tesaṃ dhammābhisamayopi hoti piyaṅkaramātādīnaṃ viya.</paragraph>
<paragraph line="392"><bold>Brahmakāyikā</bold>ti brahmapārisajjabrahmapurohitamahābrahmāno. <bold>Paṭhamābhinibbattā</bold>ti te sabbepi paṭhamajjhānena nibbattā. Brahmapārisajjā pana parittena, brahmapurohitā majjhimena, kāyo ca tesaṃ vipphārikataro hoti. Mahābrahmāno paṇītena, kāyo pana nesaṃ ativipphārikataro hoti. Iti te kāyassa nānattā, paṭhamajjhānavasena saññāya ekattā <bold>nānattakāyā ekattasaññino</bold>ti <pageBreak edition="P" number="1.0112" />vuttā. Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ <pageBreak edition="M" number="1.0105" />, kesañci tigāvutaṃ attabhāvo hoti, devadattassa pana yojanasatiko jāto. Tiracchānesupi keci khuddakā honti, keci mahantā. Pettivisayesupi keci saṭṭhihatthā keci asītihatthā honti keci suvaṇṇā keci dubbaṇṇā. Tathā kālakañcikā asurā. Apicettha dīghapiṭṭhikā petā nāma saṭṭhiyojanikāpi honti, saññā pana sabbesampi akusalavipākāhetukāva hoti. Iti apāyikāpi ‘‘nānattakāyā ekattasaññino’’ti saṅkhaṃ gacchanti.</paragraph>
<paragraph line="393"><bold>Ābhassarā</bold>ti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā. Tesu pañcakanaye dutiyatatiyajjhānadvayaṃ parittaṃ bhāvetvā uppannā <bold>parittābhā</bold>nāma honti, majjhimaṃ bhāvetvā uppannā <bold>appamāṇābhā</bold>nāma honti, paṇītaṃ bhāvetvā uppannā <bold>ābhassarā</bold>nāma honti. Idha pana ukkaṭṭhaparicchedavasena sabbeva te gahitā. Sabbesañhi tesaṃ kāyo ekavipphārova hoti, saññā pana avitakkavicāramattā ca avitakkaavicārā cāti nānā.</paragraph>
<paragraph line="394"><bold>Subhakiṇhā</bold>ti subhena vokiṇṇā vikiṇṇā, subhena sarīrappabhāvaṇṇena ekagghanāti attho. Etesañhi na ābhassarānaṃ viya chijjitvā chijjitvā pabhā gacchatīti. Catukkanaye tatiyassa, pañcakanaye catutthassa parittamajjhimapaṇītassa jhānassavasena <bold>parittasubhaappamāṇasubhasubhakiṇhā</bold>nāma hutvā nibbattanti. Iti sabbepi te <bold>ekattakāyā</bold>ceva catutthajjhānasaññāya <pageBreak edition="V" number="1.0097" /><bold>ekattasaññino</bold>cāti veditabbā. <bold>Vehapphalā</bold>pi catutthaviññāṇaṭṭhitimeva bhajanti. <bold>Asaññasattā</bold>viññāṇābhāvā ettha saṅgahaṃ na gacchanti, sattāvāsesu gacchanti.</paragraph>
<paragraph line="395"><bold>Suddhāvāsā</bold>vivaṭṭapakkhe ṭhitā na sabbakālikā, kappasatasahassampi asaṅkhyeyampi buddhasuññe loke na uppajjanti, soḷasakappasahassabbhantare buddhesu uppannesuyeva uppajjanti, dhammacakkappavattassa bhagavato khandhāvārasadisā honti, tasmā neva viññāṇaṭṭhitiṃ, na ca sattāvāsaṃ bhajanti. Mahāsīvatthero pana – ‘‘na kho pana so, sāriputta, sattāvāso sulabharūpo, yo mayā anāvutthapubbo iminā dīghena addhunā aññatra suddhāvāsehi devehī’’ti (ma. ni. 1.160) iminā suttena suddhāvāsāpi catutthaṃ <pageBreak edition="P" number="1.0113" /><pageBreak edition="M" number="1.0106" />viññāṇaṭṭhitiṃ catutthaṃ sattāvāsañca bhajantīti vadati, taṃ appaṭibāhitattā suttassa anuññātaṃ.</paragraph>
<paragraph line="396">Nevasaññānāsaññāyatanaṃ yatheva saññāya, evaṃ viññāṇassāpi sukhumattā nevaviññāṇaṃ nāviññāṇaṃ, tasmā viññāṇaṭṭhitīsu na vuttaṃ.</paragraph>
<paragraph line="397"><bold>Aṭṭha lokadhammā</bold>ti lābho, alābho, yaso, ayaso, nindā, pasaṃsā, sukhaṃ, dukkhanti ime aṭṭha lokappavattiyā sati anuparamadhammakattā lokassa dhammāti lokadhammā. Etehi mutto satto nāma natthi, buddhānampi hontiyeva. Yathāha –</paragraph>
<indent line="398">‘‘Aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme anuparivattati. Katame aṭṭha? Lābho ca alābho ca yaso ca ayaso ca nindā ca pasaṃsā ca sukhañca dukkhañca. Ime kho, bhikkhave, aṭṭha lokadhammā lokaṃ anuparivattanti, loko ca ime aṭṭha lokadhamme anuparivattatī’’ti (a. ni. 8.6).</indent>
<unindented line="399">Tattha <bold>anuparivattantī</bold>ti anubandhanti nappajahanti, lokato na nivattantīti attho. <bold>Lābho</bold>ti pabbajitassa cīvarādi, gahaṭṭhassa dhanadhaññādi lābho. Soyeva alabbhamāno lābho <bold>alābho</bold>. Na lābho alābhoti vuccamāne atthābhāvāpattito pariññeyyo na siyā. <bold>Yaso</bold>ti parivāro. Soyeva alabbhamānā yaso <bold>ayaso. Nindā</bold>ti avaṇṇabhaṇanaṃ. <bold>Pasaṃsā</bold>ti vaṇṇabhaṇanaṃ. <bold>Sukha</bold>nti kāmāvacarānaṃ kāyikacetasikaṃ. <bold>Dukkha</bold>nti puthujjanasotāpannasakadāgāmīnaṃ kāyikacetasikaṃ, anāgāmiarahantānaṃ kāyikameva.</unindented>
<paragraph line="400"><bold>Nava</bold><pageBreak edition="V" number="1.0098" /><bold>sattāvāsā</bold>ti sattānaṃ āvāsā, vasanaṭṭhānānīti attho. Tāni pana tathāpakāsitā khandhā eva. Katame nava? Vuttañhetaṃ bhagavatā –</paragraph>
<indent line="401">‘‘Navayime, bhikkhave (a. ni. 9.24; dī. ni. 3.341), sattāvāsā. Katame nava? Santi, bhikkhave, sattā nānattakāyā nānattasaññino, seyyathāpi manussā ekacce <pageBreak edition="M" number="1.0107" />ca devā ekacce ca vinipātikā. Ayaṃ paṭhamo sattāvāso.</indent>
<indent line="402">‘‘Santi, bhikkhave, sattā nānattakāyā ekattasaññino, seyyathāpi devā brahmakāyikā paṭhamābhinibbattā. Ayaṃ dutiyo sattāvāso.</indent>
<indent line="403">‘‘Santi, bhikkhave, sattā ekattakāyā nānattasaññino, seyyathāpi devā ābhassarā. Ayaṃ tatiyo sattāvāso.</indent>
<indent line="404">‘‘Santi, bhikkhave, sattā ekattakāyā ekattasaññino, seyyathāpi devā <pageBreak edition="P" number="1.0114" />subhakiṇhā. Ayaṃ catuttho sattāvāso.</indent>
<indent line="405">‘‘Santi, bhikkhave, sattā asaññino appaṭisaṃvedino, seyyathāpi devā asaññasattā. Ayaṃ pañcamo sattāvāso.</indent>
<indent line="406">‘‘Santi, bhikkhave, sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā. Ayaṃ chaṭṭho sattāvāso.</indent>
<indent line="407">‘‘Santi, bhikkhave, sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā. Ayaṃ sattamo sattāvāso.</indent>
<indent line="408">‘‘Santi, bhikkhave, sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā. Ayaṃ aṭṭhamo sattāvāso.</indent>
<indent line="409">‘‘Santi, bhikkhave, sattā sabbaso ākiñcaññāyatanaṃ samatikkamma nevasaññānāsaññāyatanūpagā <pageBreak edition="V" number="1.0099" />. Ayaṃ navamo sattāvāso. Ime kho, bhikkhave, nava sattāvāsā’’ti (a. ni. 9.24; dī. ni. 3.341).</indent>
<paragraph line="410"><bold>Dasāyatanānī</bold>ti cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ rasāyatanaṃ kāyāyatanaṃ phoṭṭhabbāyatananti evaṃ dasa. Manāyatanadhammāyatanāni pana lokuttaramissakattā na gahitāni. Imesu dasasu vissajjanesu vipassanāvasena tīraṇapariññā <pageBreak edition="M" number="1.0108" />vuttā, ‘‘sabbaṃ, bhikkhave, pariññeyya’’ntiādīsu pana anaññātaññassāmītindriyādīnaṃ tiṇṇaṃ, nirodhapaṭipadānaṃ sacchikiriyābhāvanaṭṭhānaṃ tesaṃyeva paṭivedhaṭṭhānaṃ dukkhādīnaṃ nissaraṇassa anuppādādīnaṃ pañcadasannaṃ, pariggahaṭṭhādīnaṃ ekatiṃsāya, uttaripaṭivedhaṭṭhādīnaṃ tiṇṇaṃ, maggaṅgānaṃ aṭṭhannaṃ, ‘‘payogānaṃ paṭippassaddhaṭṭho’’tiādīnaṃ dvinnaṃ, asaṅkhataṭṭhassa vuṭṭhānaṭṭhādīnaṃ dvinnaṃ, niyyānaṭṭhassa anubujjhanaṭṭhādīnaṃ tiṇṇaṃ, anubodhanaṭṭhādīnaṃ tiṇṇaṃ, anubodhapakkhiyādīnaṃ tiṇṇaṃ, ujjotanaṭṭhādīnaṃ catunnaṃ, patāpanaṭṭhādīnaṃ aṭṭhārasannaṃ, vivaṭṭanānupassanādīnaṃ navannaṃ, khayeñāṇaanuppādeñāṇānaṃ paññāvimuttinibbānānanti imesaṃ dhammānaṃ paṭilābhavasena tīraṇapariññā vuttā, sesānaṃ yathāyogaṃ <pageBreak edition="P" number="1.0115" />vipassanāvasena ca paṭilābhavasena ca tīraṇapariññā vuttāti veditabbā.</paragraph>
<paragraph line="411"><bold>Yesaṃ yesaṃ dhammānaṃ paṭilābhatthāya vāyamantassa, te te dhammā paṭiladdhā honti. Evaṃ te dhammā pariññātā ceva honti tīritā cā</bold>ti hi kiccasamāpanaṭṭhena tīraṇapariññā vuttā. Kicce hi samāpite te dhammā paṭiladdhā hontīti. Keci pana ‘‘avipassanūpagānaṃ ñātapariññā’’ti vadanti. Abhiññeyyena ñātapariññāya vuttattā taṃ na sundaraṃ. <bold>Pariññātā ceva honti tīritā cā</bold>ti te paṭiladdhā eva dhammā pariññātā ca nāma honti, tīritā ca nāmāti attho. Evaṃ kiccasamāpanatthavasena pariññātattho vutto hoti.</paragraph>
<paragraph line="412" number="22">Idāni tamevatthaṃ ekekadhamme paṭilābhavasena yojetvā ante ca nigametvā dassetuṃ <bold>nekkhamma</bold>ntiādimāha. Taṃ sabbaṃ pubbe vuttānusāreneva veditabbanti.</paragraph>
<centered line="413">Pariññeyyaniddesavaṇṇanā niṭṭhitā.</centered>
<subhead line="414">Pahātabbaniddesavaṇṇanā</subhead>
<paragraph line="415" number="23">Pahātabbaniddese <pageBreak edition="V" number="1.0100" /><pageBreak edition="P" number="1.0116" /><bold>asmimāno</bold>ti rūpādīsu pañcasu upādānakkhandhesu asmīti māno. Tasmiñhi pahīne arahattaṃ pattaṃ hoti. Rūparāgādīsu <pageBreak edition="M" number="1.0109" />vijjamānesupi sesāni avatvā asmimānasseva vacanaṃ diṭṭhipatirūpakattena tassa oḷārikattāti veditabbaṃ. <bold>Avijjā</bold>ti suttantapariyāyena dukkhādīsu catūsu ṭhānesu aññāṇaṃ, abhidhammapariyāyena pubbantādīhi saddhiṃ aṭṭhasu. Vuttañhetaṃ –</paragraph>
<paragraph line="416">‘‘Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatāpaṭiccasamuppannesu dhammesu aññāṇa’’nti (dha. sa. 1106; vibha. 226).</paragraph>
<paragraph line="417"><bold>Bhavataṇhā</bold>ti kāmabhavādīsu bhavesu patthanā. Yathāha –</paragraph>
<paragraph line="418">‘‘Tattha katamā bhavataṇhā? Yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosāna’’nti (vibha. 895).</paragraph>
<paragraph line="419"><bold>Tisso taṇhā</bold>ti kāmataṇhā, bhavataṇhā, vibhavataṇhā. Tāsaṃ abhidhamme evaṃ niddeso kato – tattha katamā bhavataṇhā? Bhavadiṭṭhisahagato rāgo…pe… cittassa sārāgo, ayaṃ vuccati bhavataṇhā. Tattha katamā vibhavataṇhā? Ucchedadiṭṭhisahagato rāgo…pe… cittassa sārāgo, ayaṃ vuccati vibhavataṇhā. Avasesā taṇhā kāmataṇhā. Tattha katamā kāmataṇhā? Kāmadhātupaṭisaṃyutto rāgo…pe… cittassa sārāgo, ayaṃ vuccati kāmataṇhā. Tattha katamā bhavataṇhā? Rūpadhātuarūpadhātupaṭisaṃyutto rāgo…pe… tattha katamā vibhavataṇhā? Ucchedadiṭṭhisahagato rāgo…pe… (vibha. 916).</paragraph>
<paragraph line="420">Aṭṭhakathāyaṃ pana ‘‘pañcakāmaguṇiko rāgo kāmataṇhā, rūpārūpabhavesu rāgo jhānanikantisassatadiṭṭhisahagato rāgo <pageBreak edition="P" number="1.0117" />bhavavasena patthanā bhavataṇhā, ucchedadiṭṭhisahagato rāgo vibhavataṇhā’’ti vuttaṃ. Ayaṃ dasuttarasuttapariyāyena yojanā. Saṅgītipariyāyena pana abhidhammapariyāyena ca ‘‘aparāpi tisso <pageBreak edition="V" number="1.0101" />taṇhā kāmataṇhā rūpataṇhā arūpataṇhā. Aparāpi tisso taṇhā rūpataṇhā arūpataṇhā nirodhataṇhā’’ti <pageBreak edition="M" number="1.0110" />(dī. ni. 3.305; vibha. 917-918) vuttā taṇhāpi ettha yujjanti. Tāsu pañca kāmadhāturūpadhātuarūpadhātupaṭisaṃyuttā, antimā ucchedadiṭṭhisahagatā.</paragraph>
<paragraph line="421"><bold>Cattāro oghā</bold>ti kāmogho, bhavogho, diṭṭhogho, avijjogho. Yassa saṃvijjanti, taṃ vaṭṭasmiṃ ohananti osīdāpentīti oghā. Balavakilesā ete. Kāmaguṇasaṅkhāte kāme ogho kāmogho. Kāmataṇhāyetaṃ nāmaṃ. Rūpārūpasaṅkhāte kammato ca upapattito ca duvidhepi bhave ogho bhavogho. Bhavataṇhāyetaṃ nāmaṃ. Diṭṭhi eva ogho diṭṭhogho. ‘‘Sassato loko’’tiādikāya diṭṭhiyā etaṃ nāmaṃ. Avijjā eva ogho avijjogho, dukkhādīsu aññāṇassetaṃ nāmaṃ.</paragraph>
<paragraph line="422"><bold>Pañca nīvaraṇānī</bold>ti kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ. Cittaṃ nīvaranti pariyonandhantīti nīvaraṇāni. Kāmīyantīti kāmā. Pañca kāmaguṇā. Kāmesu chando kāmacchando. Kāmayatīti vā kāmo, kāmo eva chando, na kattukamyatāchando na dhammacchandoti kāmacchando. Kāmataṇhāyetaṃ nāmaṃ. Byāpajjati tena cittaṃ pūtibhāvaṃ gacchati, byāpādayati vā vinayācārarūpasampattihitasukhānīti byāpādo. Dosassetaṃ nāmaṃ. Thinanatā thinaṃ, middhanatā middhaṃ, anussāhasaṃhananatā asattivighāto cāti attho. Cittassa anussāho thinaṃ, cetasikānaṃ akammaññatā middhaṃ, thinañca middhañca thinamiddhaṃ. Uddhatassa bhāvo uddhaccaṃ, avūpasamoti attho. Vikkhepassetaṃ nāmaṃ. Kucchitaṃ kataṃ kukataṃ, kukatassa bhāvo kukkuccaṃ, garahitakiriyabhāvoti attho. Pacchānutāpassetaṃ nāmaṃ. Vigatā cikicchāti vicikicchā, vigatapaññāti attho. Sabhāvaṃ vā vicinanto etāya kicchati kilamatīti vicikicchā. Buddhādīsu saṃsayassetaṃ <pageBreak edition="P" number="1.0118" />nāmaṃ. Kāmacchando eva nīvaraṇaṃ kāmacchandanīvaraṇaṃ. Evaṃ sesesupi.</paragraph>
<paragraph line="423"><bold>Cha dhammā,</bold>chaddhammāti vā pāṭho. <bold>Cha taṇhākāyā</bold>ti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā. Rūpe taṇhā rūpataṇhā. Sā eva kāmataṇhādibhedena anekabhedattā rāsaṭṭhena kāyoti vuttā. Evaṃ sesesupi.</paragraph>
<paragraph line="424"><bold>Sattānusayā</bold>ti <pageBreak edition="V" number="1.0102" /><pageBreak edition="M" number="1.0111" />kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo. Appahīnaṭṭhena anusentīti anusayā. Kāmesu rāgo kāmarāgo, kāmo eva vā rāgoti kāmarāgo. Ārammaṇasmiṃ paṭihaññatīti paṭighaṃ. Ayāthāvadassanaṭṭhena diṭṭhi. Seyyādivasena maññatīti māno. Bhavesu rāgo bhavarāgo. Thāmagato kāmarāgo kāmarāgānusayo. Evaṃ sesesupi.</paragraph>
<paragraph line="425"><bold>Aṭṭha micchattā</bold>ti micchādiṭṭhi micchāsaṅkappo micchāvācā micchākammanto micchāājīvo micchāvāyāmo micchāsati micchāsamādhi. ‘‘Hitasukhāvahā me bhavissantī’’ti evaṃ āsīsitāpi tathāabhāvato asubhādīsuyeva subhantiādiviparītappavattito ca micchāsabhāvāti micchattā. Micchā passati, micchā vā etāya passantīti micchādiṭṭhi. Atha vā viparītā diṭṭhīti micchādiṭṭhi, ayāthāvadiṭṭhīti vā micchādiṭṭhi, virajjhitvā gahaṇato vā vitathā diṭṭhīti micchādiṭṭhi, anattāvahattā paṇḍitehi kucchitā diṭṭhīti vāmicchādiṭṭhi. Micchāsaṅkappādīsupi eseva nayo. <bold>Micchādiṭṭhī</bold>ti sassatucchedābhiniveso. <bold>Micchāsaṅkappo</bold>ti kāmavitakkāditividho vitakko. <bold>Micchāvācā</bold>ti musāvādādicatubbidhā cetanā. <bold>Micchākammanto</bold>ti pāṇātipātāditividhā cetanā. <bold>Micchāājīvo</bold>ti micchājīvapayogasamuṭṭhāpikā cetanā. <bold>Micchāvāyāmo</bold>ti akusalacittasampayuttaṃ vīriyaṃ. <bold>Micchāsatī</bold>ti satipaṭipakkhabhūto akusalacittuppādo. <bold>Micchāsamādhī</bold>ti akusalasamādhi.</paragraph>
<paragraph line="426"><bold>Nava taṇhāmūlakā</bold>ti (dī. ni. 2.103; 3.359) taṇhaṃ paṭicca pariyesanā, pariyesanaṃ <pageBreak edition="P" number="1.0119" />paṭicca lābho, lābhaṃ paṭicca vinicchayo, vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ paṭicca pariggaho, pariggahaṃ paṭicca macchariyaṃ, macchariyaṃ paṭicca ārakkho, ārakkhādhikaraṇaṃ daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā dhammā sambhavanti (dī. ni. 2.104; 3.359). Ime nava taṇhāmūlakā dhammā. Taṇhā mūlaṃ etesanti taṇhāmūlakā. Pariyesanādayo akusalā eva. <bold>Taṇhaṃ, paṭiccā</bold>ti taṇhaṃ nissāya. <bold>Pariyesanā</bold>ti rūpādiārammaṇapariyesanā. Sā <pageBreak edition="M" number="1.0112" />hi taṇhāya sati hoti. <bold>Lābho</bold>ti rūpādiārammaṇapaṭilābho, so hi pariyesanāya sati hoti. Vinicchayo pana ñāṇataṇhādiṭṭhivitakkavasena catubbidho. Tattha ‘‘sukhavinicchayaṃ jaññā, sukhavinicchayaṃ ñatvā ajjhattaṃ sukhamanuyuñjeyyā’’ti (ma. ni. 3.323) ayaṃ <bold>ñāṇavinicchayo</bold>. ‘‘Vinicchayoti dve vinicchayā taṇhāvinicchayo ca diṭṭhivinicchayo cā’’ti (mahāni. 102) evaṃ āgatāni aṭṭhasatataṇhāvicaritāni <bold>taṇhāvinicchayo</bold><pageBreak edition="V" number="1.0103" />. Dvāsaṭṭhi diṭṭhiyo <bold>diṭṭhivinicchayo</bold>. ‘‘Chando kho, devānaminda, vitakkanidāno’’ti (dī. ni. 2.358) imasmiṃ pana sutte idha vinicchayoti vutto vitakkoyeva āgato. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti ‘‘ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī’’ti. Tena vuttaṃ – ‘‘lābhaṃ paṭicca vinicchayo’’ti. <bold>Chandarāgo</bold>ti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati. <bold>Chando</bold>ti ettha dubbalarāgassādhivacanaṃ, <bold>rāgo</bold>ti balavarāgassa. <bold>Ajjhosāna</bold>nti ahaṃ mamāti balavasanniṭṭhānaṃ. <bold>Pariggaho</bold>ti taṇhādiṭṭhivasena pariggahakaraṇaṃ. <bold>Macchariya</bold>nti parehi sādhāraṇabhāvassa asahanatā. Tenevassa porāṇā evaṃ vacanatthaṃ vadanti ‘‘idaṃ acchariyaṃ mayhameva hotu, mā aññassa acchariyaṃ hotūti pavattattā macchariyanti vuccatī’’ti. <bold>Ārakkho</bold>ti dvārapidahanamañjūsagopanādivasena suṭṭhu rakkhaṇaṃ. Adhikarotīti adhikaraṇaṃ. Kāraṇassetaṃ <pageBreak edition="P" number="1.0120" />nāmaṃ. <bold>Ārakkhādhikaraṇa</bold>nti bhāvanapuṃsakaṃ, ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ <bold>daṇḍādānaṃ</bold>. Ekatodhārādinā satthassa ādānaṃ <bold>satthādānaṃ</bold>. Kāyakalahopi vācākalahopi <bold>kalaho</bold>. Purimo purimo virodho <bold>viggaho</bold>. Pacchimo pacchimo <bold>vivādo. Tuvaṃtuva</bold>nti agāravavasena tuvaṃtuvaṃvacanaṃ.</paragraph>
<paragraph line="427"><bold>Dasa micchattā</bold>ti micchādiṭṭhi…pe… micchāsamādhi micchāñāṇaṃ micchāvimutti. Tattha <bold>micchāñāṇa</bold>nti pāpakiriyāsu upāyacintāvasena pāpaṃ katvā sukataṃ mayāti paccavekkhaṇākārena ca uppanno moho. <bold>Micchāvimuttī</bold>ti avimuttasseva sato vimuttisaññitā.</paragraph>
<hangnum line="428" number="24"></hangnum>
<paragraph line="429">Idāni <pageBreak edition="M" number="1.0113" />anekabhedena pahānena pahātabbe dassetuṃ <bold>dve pahānānī</bold>tiādi āraddhaṃ. Pahānesu hi viññātesu tena tena pahātabbā dhammā suviññeyyā honti. Pañcasu pahānesu lokikāni ca dve pahānāni appayogaṃ nissaraṇappahānañca ṭhapetvā appayogāneva dve lokuttarapahānāni paṭhamaṃ vuttāni. Sammā ucchijjanti etena kilesāti samucchedo, pahīyanti etena kilesāti pahānaṃ. Samucchedasaṅkhātaṃ pahānaṃ, na sesappahānanti <bold>samucchedappahānaṃ</bold>. Kilesānaṃ paṭippassaddhattā paṭippassaddhi, pahīnattā pahānaṃ, paṭippassaddhisaṅkhātaṃ pahānaṃ <bold>paṭippassaddhippahānaṃ</bold>. Lokaṃ uttaratīti <bold>lokuttaro</bold>. Nibbānasaṅkhātaṃ khayaṃ gacchatīti khayagāmī, khayagāmī ca so maggo cāti <bold>khayagāmimaggo,</bold>taṃ bhāvayato so maggo samucchedappahānanti attho. Tathā phalakkhaṇe lokuttaraphalameva paṭippassaddhippahānaṃ.</paragraph>
<paragraph line="430"><bold>Kāmānametaṃ</bold><pageBreak edition="V" number="1.0104" /><bold>nissaraṇa</bold>ntiādīsu kāmato rūpato saṅkhatato nissaranti etenāti <bold>nissaraṇaṃ,</bold>tehi vā nissaṭattā nissaraṇaṃ. Asubhajjhānaṃ. Kāmehi nikkhantattā <bold>nekkhammaṃ</bold>. Anāgāmimaggo vā. Asubhajjhānañhi vikkhambhanato kāmānaṃ nissaraṇaṃ, taṃ jhānaṃ pādakaṃ katvā uppāditaanāgāmimaggo pana samucchedato sabbaso kāmānaṃ accantanissaraṇaṃ. Ruppatīti rūpaṃ, na rūpaṃ arūpaṃ mittapaṭipakkhā amittā viya, lobhādipaṭipakkhā alobhādayo <pageBreak edition="P" number="1.0121" />viya ca rūpapaṭipakkhoti attho. Phalavasena vā natthettha rūpanti arūpaṃ, arūpameva <bold>āruppaṃ</bold>. Arūpajjhānāni. Tāni rūpānaṃ nissaraṇaṃ nāma. Arūpehipi arahattamaggo puna uppattinivāraṇato sabbaso rūpānaṃ nissaraṇaṃ nāma. <bold>Bhūta</bold>nti jātaṃ. <bold>Saṅkhata</bold>nti paccayehi saṅgamma kataṃ. <bold>Paṭiccasamuppanna</bold>nti te te paccaye paṭicca sammā saha ca uppannaṃ. Paṭhamena sañjātattadīpanena aniccatā, dutiyena aniccassāpi sato paccayānubhāvadīpanena parāyattatā, tatiyena parāyattassāpi sato paccayānaṃ abyāpārattadīpanena evaṃdhammatā dīpitā hoti. <bold>Nirodho</bold>ti nibbānaṃ. Nibbānañhi āgamma dukkhaṃ nirujjhatīti nirodhoti vuccati. So eva ca sabbasaṅkhatato nissaṭattā tassa saṅkhatassa nissaraṇaṃ nāma. Aṭṭhakathāyaṃ pana –</paragraph>
<indent line="431">‘‘Nirodho <pageBreak edition="M" number="1.0114" />tassa nissaraṇanti idha arahattaphalaṃ nirodhoti adhippetaṃ. Arahattaphalena hi nibbāne diṭṭhe puna āyatiṃ sabbasaṅkhārā na hontīti arahattasaṅkhātassa nirodhassa paccayattā nirodhoti vutta’’nti vuttaṃ.</indent>
<paragraph line="432"><bold>Nekkhammaṃ paṭiladdhassā</bold>tiādīsu asubhajjhānassa nissaraṇatte vikkhambhanappahānena, anāgāmimaggassa nissaraṇatte samucchedappahānena kāmā pahīnā ceva honti pariccattā ca. Arūpajjhānānaṃ nissaraṇatte ca arahattamaggassa nissaraṇatte ca evameva rūpā yojetabbā. Rūpesu hi chandarāgappahānena rūpānaṃ samucchedo hoti. <bold>Rūpā</bold>ti cettha liṅgavipallāso kato. Nibbānassa nissaraṇatte nissaraṇappahānena, arahattaphalassa nissaraṇatte paṭippassaddhippahānena saṅkhārā pahīnā ceva honti pariccattā ca. Nibbānassa ca nissaraṇatte ārammaṇakaraṇavasena paṭilābho veditabbo.</paragraph>
<paragraph line="433"><bold>Dukkhasacca</bold>ntiādīsu <bold>pariññāpaṭivedha</bold>ntiādi bhāvanapuṃsakavacanaṃ. Pariññāya paṭivedho pariññāpaṭivedho. Taṃ pariññāpaṭivedhaṃ. Esa nayo sesesupi. <bold>Pajahātī</bold>ti tathā tathā paṭivijjhanto pahātabbe kilese pajahatīti attho gahetabbo. Lokiyalokuttaresupi chandarāgappahānena vā tāni pajahatīti attho. Pajahatītipi pāṭho. Yathā nāvā apubbaṃ acarimaṃ ekakkhaṇe <pageBreak edition="V" number="1.0105" />cattāri kiccāni karoti, orimaṃ tīraṃ <pageBreak edition="P" number="1.0122" />pajahati, sotaṃ chindati, bhaṇḍaṃ vahati, pārimaṃ tīraṃ appeti, evamevaṃ maggañāṇaṃ apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti, nirodhaṃ sacchikiriyābhisamayena abhisameti. Kiṃ vuttaṃ hoti? ‘‘Nirodhaṃ ārammaṇaṃ katvā cattāri saccāni pāpuṇāti passati paṭivijjhatī’’ti (visuddhi. 2.839) vuttattā ekakkhaṇepi visuṃ visuṃ viya pahānāni vuttānīti veditabbāni.</paragraph>
<paragraph line="434">Pañcasu pahānesu yaṃ sasevāle udake pakkhittena ghaṭena sevālassa viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanaṃ dūrīkaraṇaṃ, idaṃ <bold>vikkhambhanappahānaṃ</bold>nāma. <bold>Vikkhambhanappahānañca nīvaraṇānaṃ paṭhamaṃ</bold><pageBreak edition="M" number="1.0115" /><bold>jhānaṃ bhāvayato</bold>ti nīvaraṇānaṃyeva pahānaṃ pākaṭattā vuttanti veditabbaṃ. Nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti, ajjhotthaṭesu ca tesu jhānaṃ parihāyati, vitakkādayo pana dutiyajjhānādito pubbe pacchā ca appaṭipakkhā hutvā pavattanti. Tasmā nīvaraṇānaṃ vikkhambhanaṃ pākaṭaṃ. Yaṃ pana rattibhāge samujjalitena padīpena andhakārassa viya tena tena vipassanāya avayavabhūtena jhānaṅgena paṭipakkhavaseneva tassa tassa ca pahātabbadhammassa pahānaṃ, idaṃ <bold>tadaṅgappahāna</bold>ṃ nāma. <bold>Tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayato</bold>ti diṭṭhigatānaṃyeva pahānaṃ oḷārikavasena vuttanti veditabbaṃ. Diṭṭhigatañhi oḷārikaṃ, niccasaññādayo sukhumā. Tattha diṭṭhigatānanti diṭṭhiyeva diṭṭhigataṃ ‘‘gūthagataṃ muttagata’’ntiādīni (a. ni. 9.11) viya. Gantabbābhāvato ca<bold></bold>diṭṭhiyā gatamattamevetantipi diṭṭhigataṃ, dvāsaṭṭhidiṭṭhīsu antogadhattā diṭṭhīsu gatantipi diṭṭhigataṃ. Bahuvacanena tesaṃ diṭṭhigatānaṃ. <bold>Nibbedhabhāgiyaṃ samādhi</bold>nti vipassanāsampayuttaṃ samādhiṃ. Yaṃ pana asanivicakkābhihatassa (visuddhi. 2.851) rukkhassa viya ariyamaggañāṇena <pageBreak edition="P" number="1.0123" />saṃyojanānaṃ dhammānaṃ yathā na puna pavattati, evaṃ pahānaṃ, idaṃ <bold>samucchedappahānaṃ</bold>nāma. <bold>Nirodho</bold><bold>nibbānanti</bold>nirodhasaṅkhātaṃ nibbānaṃ.</paragraph>
<paragraph line="435">Evaṃ pahānavasena pahātabbe dhamme dassetvā idāni sarūpeneva puna pahātabbe dhamme dassetuṃ <bold>sabbaṃ, bhikkhave, pahātabba</bold>ntiādimāha. Tattha cakkhādīni chandarāgappahānena pahātabbāni. <bold>Rūpaṃ passanto pajahātī</bold>tiādīsu rūpaṃ aniccādito passanto pahātabbe kilese pajahāti. <bold>Cakkhuṃ…pe… jarāmaraṇaṃ…pe… amatogadhaṃ nibbāna</bold>nti peyyāladvaye anaññātaññassāmītindriyaṃ <pageBreak edition="V" number="1.0106" />‘‘passanto pajahātī’’tiādīsu tesu lokuttaresu anaññātaññassāmītindriyaṃ passanto udikkhanto apekkhamāno icchamāno vipassanākkhaṇesu pahātabbe kilese pajahātīti taṃtaṃdhammānurūpena yojetabbaṃ.</paragraph>
<centered line="436">Pahātabbaniddesavaṇṇanā niṭṭhitā.</centered>
<subhead line="437">Bhāvetabbaniddesavaṇṇanā</subhead>
<paragraph line="438" number="25">Bhāvetabbaniddese <pageBreak edition="P" number="1.0124" /><pageBreak edition="M" number="1.0116" /><bold>kāyagatāsatī</bold>ti kāyagatāsatisuttante (ma. ni. 3.153 ādayo) vuttā ānāpānacatuiriyāpathakhuddakairiyāpathadvattiṃsākāracatudhātunavasivathikāpaṭikūla- vavatthāpakamanasikārasampayuttā yathānurūpaṃ rūpajjhānasampayuttā ca sati. Sā hi tesu kāyesu gatā pavattāti kāyagatāti vuccati. <bold>Sātasahagatā</bold>ti madhurasukhavedayitasaṅkhātena sātena saha ekuppādādibhāvaṃ gatā. Tabbhāve vokiṇṇe ārammaṇe nissaye saṃsaṭṭhe dissati <bold>sahagata</bold>saddo pañcasu atthesu jinavacane. ‘‘Yāyaṃ taṇhā ponobbhavikā nandirāgasahagatā’’ti (vibha. 203) ettha tabbhāve, nandirāgabhūtāti attho. ‘‘Yā, bhikkhave, vīmaṃsā kosajjasahagatā kosajjasampayuttā’’ti (saṃ. ni. 5.832) ettha vokiṇṇe, antarantarā uppajjamānena kosajjena vokiṇṇāti attho. ‘‘Lābhī hoti rūpasahagatānaṃ vā samāpattīnaṃ arūpasahagatānaṃ vā samāpattīna’’nti (pu. pa. 3-8) ettha ārammaṇe, rūpārūpārammaṇānanti attho. ‘‘Aṭṭhikasaññāsahagataṃ satisambojjhaṅgaṃ bhāvetī’’ti (saṃ. ni. 5.238) ettha nissaye, aṭṭhikasaññānissayaṃ aṭṭhikasaññaṃ bhāvetvā paṭiladdhanti attho. ‘‘Idaṃ sukhaṃ imāya pītiyā sahagataṃ hoti sahajātaṃ sampayutta’’nti (vibha. 578) ettha saṃsaṭṭhe, sammissanti attho. Imasmimpi pade saṃsaṭṭho adhippeto. Sātasaṃsaṭṭhā hi sātasahagatāti vuttā. Sā hi ṭhapetvā catutthaṃ jhānaṃ sesesu sātasahagatā hoti, satipi ca upekkhāsahagatatte yebhuyyavasena sātasahagatāti vuttā, purimajjhānamūlakattā vā catutthajjhānassa sātasahagatāya upekkhāsahagatāpi vuttāva hoti <pageBreak edition="P" number="1.0125" />, upekkhāya pana sante sukhe vuttattā bhagavatā sātasahagatāti catutthajjhānasampayuttāpi vuttāva hoti.</paragraph>
<paragraph line="439"><bold>Samatho ca vipassanā cā</bold>ti kāmacchandādayo paccanīkadhamme sameti vināsetīti samatho. Samādhissetaṃ nāmaṃ. Aniccatādivasena vividhehi ākārehi dhamme passatīti vipassanā. Paññāyetaṃ nāmaṃ. Ime pana dve dasuttarapariyāye pubbabhāgāti vuttā, saṅgītipariyāye ca lokiyalokuttaramissakāti. <bold>Tayo samādhī</bold>ti savitakko savicāro samādhi <pageBreak edition="M" number="1.0117" />, avitakko vicāramatto <pageBreak edition="V" number="1.0107" />samādhi, avitakko avicāro samādhi. Sampayogavasena vattamānena saha vitakkena savitakko, saha vicārena savicāro. So khaṇikasamādhi, vipassanāsamādhi, upacārasamādhi, paṭhamajjhānasamādhi. Natthi etassa vitakkoti avitakko. Vitakkavicāresu vicāro mattā paramā pamāṇaṃ etassāti vicāramatto, vicārato uttari vitakkena sampayogaṃ na gacchatīti attho. So pañcakanaye dutiyajjhānasamādhi, tadubhayavirahito avitakko avicāro samādhi. So catukkanaye dutiyajjhānādi, pañcakanaye tatiyajjhānādi rūpāvacarasamādhi. Ime tayopi lokiyā eva. Saṅgītipariyāye aparepi tayo samādhī vuttā – ‘‘suññato samādhi, animitto samādhi, appaṇihito samādhī’’ti (dī. ni. 3.305). Na te idha adhippetā.</paragraph>
<paragraph line="440"><bold>Cattāro satipaṭṭhānā</bold>ti kāyānupassanāsatipaṭṭhānaṃ, vedanānupassanāsatipaṭṭhānaṃ, cittānupassanāsatipaṭṭhānaṃ, dhammānupassanāsatipaṭṭhānaṃ. Pubbabhāge cuddasavidhena kāyaṃ pariggaṇhato kāyānupassanāsatipaṭṭhānaṃ, navavidhena vedanaṃ pariggaṇhato vedanānupassanāsatipaṭṭhānaṃ, soḷasavidhena cittaṃ pariggaṇhato cittānupassanāsatipaṭṭhānaṃ, pañcavidhena dhamme pariggaṇhato dhammānupassanāsatipaṭṭhānaṃ veditabbaṃ. Lokuttaraṃ pana idha na adhippetaṃ. <bold>Pañcaṅgiko samādhī</bold>ti pañca aṅgāni assa santīti pañcaṅgiko, catutthajjhānasamādhi. Pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti <pageBreak edition="P" number="1.0126" />pañca aṅgāni. Pītiṃ pharamānā uppajjatīti dvīsu jhānesu paññā <bold>pītipharaṇatā</bold>nāma. Sukhaṃ pharamānā uppajjatīti tīsu jhānesu paññā <bold>sukhapharaṇatā</bold>nāma. Paresaṃ ceto pharamānā uppajjatīti cetopariyapaññā <bold>cetopharaṇatā</bold>nāma. Ālokaṃ pharamānā uppajjatīti dibbacakkhupaññā <bold>ālokapharaṇatā</bold>nāma. Paccavekkhaṇañāṇaṃ <bold>paccavekkhaṇanimittaṃ</bold>nāma. Vuttampi cetaṃ –</paragraph>
<indent line="441">‘‘Dvīsu jhānesu paññā pītipharaṇatā, tīsu jhānesu paññā sukhapharaṇatā, paracittapaññā cetopharaṇatā, dibbacakkhupaññā ālokapharaṇatā, tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta’’nti (vibha. 804).</indent>
<paragraph line="442">Tañhi <pageBreak edition="M" number="1.0118" />vuṭṭhitasamādhissa pavattākāragahaṇato nimittanti vuttaṃ. Tattha ca pītipharaṇatā sukhapharaṇatā dve pādā viya, cetopharaṇatā ālokapharaṇatā dve hatthā viya, abhiññāpādakaṃ catutthajjhānaṃ majjhimakāyo viya, paccavekkhaṇanimittaṃ sīsaṃ viya. Iti āyasmā dhammasenāpati <pageBreak edition="V" number="1.0108" />sāriputtatthero pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā dassesi.</paragraph>
<paragraph line="443"><bold>Cha anussatiṭṭhānānī</bold>ti punappunaṃ uppajjanato satiyo eva anussatiyo, pavattitabbaṭṭhānasmiṃyeva pavattattā saddhāpabbajitassa kulaputtassa anurūpā satiyotipi anussatiyo, anussatiyo eva pītiādīnaṃ ṭhānattā anussatiṭṭhānāni. Katamāni cha? Buddhānussati dhammānussati saṅghānussati sīlānussati cāgānussati devatānussati (dī. ni. 3.327). <bold>Bojjhaṅgā</bold>ti bodhiyā, bodhissa vā aṅgā. Idaṃ vuttaṃ hoti – yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā ariyasāvako bujjhatīti katvā bodhīti vuccati. <bold>Bujjhatī</bold>ti kilesasantānaniddāya vuṭṭhahati, cattāri vā ariyasaccāni paṭivijjhati, nibbānameva vā sacchikaroti, tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo <pageBreak edition="P" number="1.0127" />viya. Yo panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati, tassa bodhissa aṅgātipi bojjhaṅgā senaṅgarathaṅgādayo viya. Tenāhu aṭṭhakathācariyā ‘‘bujjhanakassa puggalassa aṅgāti vā bojjhaṅgā’’ti. Apica ‘‘bojjhaṅgāti kenaṭṭhena bojjhaṅgā, bodhāya saṃvattantīti bojjhaṅgā’’tiādinā (paṭi. ma. 2.17) nayena bojjhaṅgaṭṭho veditabbo. <bold>Ariyo aṭṭhaṅgiko maggo</bold>ti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā ca ariyo. Aṭṭha aṅgāni assāti aṭṭhaṅgiko. Soyaṃ caturaṅgikā viya senā, pañcaṅgikaṃ viya ca tūriyaṃ aṅgamattameva hoti, aṅgavinimutto natthi. Bojjhaṅgamaggaṅgā lokuttarā, dasuttarapariyāyena pubbabhāgāpi labbhanti.</paragraph>
<paragraph line="444"><bold>Nava</bold><pageBreak edition="M" number="1.0119" /><bold>pārisuddhipadhāniyaṅgānī</bold>ti sīlavisuddhi pārisuddhipadhāniyaṅgaṃ, cittavisuddhi pārisuddhipadhāniyaṅgaṃ, diṭṭhivisuddhi pārisuddhipadhāniyaṅgaṃ, kaṅkhāvitaraṇavisuddhi pārisuddhipadhāniyaṅgaṃ, maggāmaggañāṇadassanavisuddhi pārisuddhipadhāniyaṅgaṃ, paṭipadāñāṇadassanavisuddhi pārisuddhipadhāniyaṅgaṃ, ñāṇadassanavisuddhi pārisuddhipadhāniyaṅgaṃ, paññā pārisuddhipadhāniyaṅgaṃ, vimutti pārisuddhipadhāniyaṅgaṃ (dī. ni. 3.359). <bold>Sīlavisuddhī</bold>ti visuddhiṃ pāpetuṃ samatthaṃ catupārisuddhisīlaṃ. Tañhi dussīlyamalaṃ visodheti. <bold>Pārisuddhipadhāniyaṅga</bold>nti parisuddhabhāvassa padhānaṃ uttamaṃ aṅgaṃ. <bold>Cittavisuddhī</bold>ti vipassanāya padaṭṭhānabhūtā paguṇā <pageBreak edition="V" number="1.0109" />aṭṭha samāpattiyo. Tā hi kāmacchandādicittamalaṃ visodhenti. <bold>Diṭṭhivisuddhī</bold>ti sappaccayanāmarūpadassanaṃ. Tañhi sattadiṭṭhimalaṃ visodheti. <bold>Kaṅkhāvitaraṇavisuddhī</bold>ti paccayākārañāṇaṃ. Tena hi tīsu addhāsu paccayavasena dhammā pavattantīti passanto tīsupi addhāsu sattakaṅkhāmalaṃ vitaranto visujjhati. <bold>Maggāmaggañāṇadassanavisuddhī</bold>ti udayabbayānupassanakkhaṇe uppannā obhāsañāṇapītipassaddhisukhaadhimokkhapaggahaupaṭṭhānaupekkhānikantīti <pageBreak edition="P" number="1.0128" />dasa vipassanupakkilesā, na maggo, vīthipaṭipannaṃ udayabbayañāṇaṃ maggoti evaṃ maggāmagge ñāṇaṃ nāma. Tena hi amaggamalaṃ visodheti. <bold>Paṭipadāñāṇadassanavisuddhī</bold>ti vīthipaṭipannaṃ udayabbayānupassanāñāṇaṃ bhaṅgānupassanāñāṇaṃ bhayatupaṭṭhānānupassanāñāṇaṃ ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇaṃ anulomañāṇanti imāni nava vipassanāñāṇāni. Tāni hi niccasaññādimalaṃ visodhenti. <bold>Ñāṇadassanavisuddhī</bold>ti catuariyamaggapaññā. Sā hi samucchedato sakasakamaggavajjhakilesamalaṃ visodheti. <bold>Paññā</bold>ti arahattaphalapaññā. <bold>Vimuttī</bold>ti arahattaphalavimutti.</paragraph>
<paragraph line="445"><bold>Dasa kasiṇāyatanānī</bold>ti ‘‘pathavīkasiṇameko sañjānāti uddhaṃ adho tiriyaṃ advayaṃ appamāṇaṃ, āpokasiṇameko sañjānāti…pe… tejokasiṇameko sañjānāti…pe… vāyokasiṇameko sañjānāti…pe… nīlakasiṇameko sañjānāti…pe… pītakasiṇameko sañjānāti…pe… lohitakasiṇameko sañjānāti…pe… odātakasiṇameko sañjānāti…pe… ākāsakasiṇameko sañjānāti…pe… viññāṇakasiṇameko sañjānāti uddhaṃ adho tiriyaṃ advayaṃ appamāṇa’’nti (a. ni. 10.25; dī. ni. 3.360) evaṃ vuttāni dasa. Etāni <pageBreak edition="M" number="1.0120" />hi sakalapharaṇaṭṭhena kasiṇāni, tadārammaṇānaṃ dhammānaṃ khettaṭṭhena adhiṭṭhānaṭṭhena vā āyatanāni. <bold>Uddha</bold>nti uparigaganatalābhimukhaṃ. <bold>Adho</bold>ti heṭṭhābhūmitalābhimukhaṃ. <bold>Tiriya</bold>nti khettamaṇḍalamiva samantā paricchinnaṃ. Ekacco hi uddhameva kasiṇaṃ vaḍḍheti ekacco adho, ekacco samantato. Ekopi tena tena vā kāraṇena evaṃ pasāreti ālokamiva rūpadassanakāmo. Tena vuttaṃ – ‘‘pathavīkasiṇameko sañjānāti uddhaṃ adho tiriya’’nti (a. ni. 10.25; dī. ni. 3.360). <bold>Advaya</bold>nti idaṃ pana ekassa aññabhāvānupagamanatthaṃ vuttaṃ. Yathā hi udakaṃ paviṭṭhassa sabbadisāsu udakameva hoti na aññaṃ, evameva pathavīkasiṇaṃ pathavīkasiṇameva hoti, natthi tassa aññakasiṇasambhedoti. Esa nayo sabbattha. <bold>Appamāṇa</bold>nti idaṃ tassa tassa pharaṇaappamāṇavasena <pageBreak edition="P" number="1.0129" />vuttaṃ. Tañhi manasā pharanto sakalameva pharati, na ‘‘ayamassa ādi idaṃ majjha’’nti pamāṇaṃ gaṇhātīti. <bold>Ākāsakasiṇa</bold>nti kasiṇugghāṭimākāso paricchedākāsakasiṇañca. <bold>Viññāṇakasiṇa</bold>nti kasiṇugghāṭimākāse <pageBreak edition="V" number="1.0110" />pavattaviññāṇaṃ. Tattha kasiṇavasena kasiṇugghāṭimākāse, kasiṇugghāṭimākāsavasena tattha pavattaviññāṇe uddhaṃadhotiriyatā veditabbā, paricchedākāsakasiṇassapi vaḍḍhanīyattā tassa vasenapīti.</paragraph>
<paragraph line="446" number="26">Idāni bhāvanāpabhedaṃ dassento <bold>dve bhāvanā</bold>tiādimāha. Tattha <bold>lokiyā</bold>tiādīsu loko vuccati lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttāti lokiyā, lokiyānaṃ dhammānaṃ bhāvanā lokiyā. Kiñcāpi dhammānaṃ bhāvanāti vohāravasena vuccati, tehi pana visuṃ bhāvanā natthi. Te eva hi dhammā bhāviyamānā <bold>bhāvanā</bold>ti vuccanti. Uttiṇṇāti uttarā, loke apariyāpannabhāvena lokato uttarāti <bold>lokuttarā</bold>.</paragraph>
<paragraph line="447">Rūpabhavasaṅkhāte rūpe avacarantīti <bold>rūpāvacarā. Kusala</bold>saddo panettha ārogyaanavajjachekasukhavipākesu dissati. ‘‘Kacci nu bhoto kusalaṃ? Kacci bhoto anāmaya’’ntiādīsu (jā. 1.15.146; 2.20.129) ārogye. ‘‘Katamo pana, bhante, kāyasamācāro kusalo? Yo kho, mahārāja, kāyasamācāro anavajjo’’ti (ma. ni. 2.361) ca ‘‘puna caparaṃ, bhante, etadānuttariyaṃ, yathā bhagavā dhammaṃ deseti kusalesu dhammesū’’ti (dī. ni. 3.145) ca evamādīsu anavajje. ‘‘Taṃ <pageBreak edition="M" number="1.0121" />kiṃ maññasi, rājakumāra, kusalo tvaṃ rathassa aṅgapaccaṅgāna’’nti? (Ma. ni. 2.87) ‘‘kusalā naccagītassa sikkhitā cāturitthiyo’’ti (jā. 2.22.94) ca ādīsu cheke. ‘‘Kusalānaṃ dhammānaṃ samādānahetu evamidaṃ puññaṃ pavaḍḍhatī’’ti (dī. ni. 3.80) ‘‘kusalassa kammassa katattā upacitattā’’ti (dha. sa. 431) ca ādīsu sukhavipāke. Svāyamidha ārogyepi anavajjepi sukhavipākepi vaṭṭati. Vacanattho panettha kucchite pāpake dhamme salayanti calayanti kampenti viddhaṃsentīti kusalā, kucchitena vā ākārena sayanti <pageBreak edition="P" number="1.0130" />pavattantīti kusā, te akusalasaṅkhāte kuse lunanti chindantīti kusalā, kucchitānaṃ vā sānato tanukaraṇato kusaṃ, ñāṇaṃ. Tena kusena lātabbā gahetabbā pavattetabbāti kusalā, yathā vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena ubhayabhāgagataṃ saṃkilesapakkhaṃ lunanti, tasmā kusā viya lunantīti kusalā. Tesaṃ <bold>rūpāvacarakusalānaṃ bhāvanā</bold>. Arūpabhavasaṅkhāte arūpe avacarantīti <bold>arūpāvacarā</bold>. Tebhūmakavaṭṭe pariyāpannā antogadhāti pariyāpannā, tasmiṃ na pariyāpannāti <bold>apariyāpannā,</bold>lokuttarā.</paragraph>
<paragraph line="448">Kāmāvacarakusalānaṃ <pageBreak edition="V" number="1.0111" />dhammānaṃ bhāvanā kasmā na vuttāti ce? Appanāppattāya eva bhāvanāya abhidhamme bhāvanāti adhippetattā. Vuttañhi tattha –</paragraph>
<indent line="449">‘‘Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti vā, vedanā aniccāti vā, saññā aniccāti vā, saṅkhārā aniccāti vā, viññāṇaṃ aniccanti vā yaṃ evarūpaṃ anulomikaṃ khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato asutvā paṭilabhati, ayaṃ vuccati cintāmayā paññā. Yogavihitesu vā kammāyatanesu…pe… dhammanijjhānakkhantiṃ parato sutvā paṭilabhati, ayaṃ vuccati sutamayā paññā. Sabbāpi samāpannassa paññā bhāvanāmayā paññā’’ti (vibha. 768).</indent>
<paragraph line="450">Sā <pageBreak edition="M" number="1.0122" />pana kāmāvacarabhāvanā āvajjanabhavaṅgapātehi antaritattā bhāvanāti na vuttāti veditabbā. Sabbesaṃ pana puññānaṃ tividhapuññakiriyavatthūnaṃ antogadhattā upacārasamādhivipassanāsamādhīnaṃ bhāvanāmayapuññatā siddhā. Idha pana lokiyabhāvanāya eva saṅgahitā. Rūpārūpāvacarānaṃ tividhabhāve <bold>hīnā</bold>ti lāmakā. Hīnuttamānaṃ majjhe bhavā <bold>majjhā,</bold>majjhimātipi pāṭho. Padhānabhāvaṃ nītāti <bold>paṇītā,</bold>uttamāti attho. Āyūhanavasena ayaṃ hīnamajjhimapaṇītatā veditabbā. Yassā hi āyūhanakkhaṇe <pageBreak edition="P" number="1.0131" />chando vā hīno hoti vīriyaṃ vā cittaṃ vā vīmaṃsā vā, sā hīnā nāma. Yassā te dhammā majjhimā, sā majjhimā nāma. Yassā te dhammā paṇītā, sā paṇītā nāma. Mudukehi vā indriyehi sampayuttā hīnā nāma, majjhimehi indriyehi sampayuttā majjhimā, adhimattehi indriyehi sampayuttā paṇītā nāma. Apariyāpannāya hīnamajjhimattābhāvā paṇītatā eva vuttā. Sā hi uttamaṭṭhena atappakaṭṭhena ca paṇītā.</paragraph>
<paragraph line="451" number="27">Paṭhamabhāvanācatukke <bold>bhāvetī</bold>ti ekasmiṃyeva khaṇe tathā tathā paṭivijjhanto ariyamaggaṃ bhāveti. Dutiyabhāvanācatukke <bold>esanābhāvanā</bold>ti appanāpubbabhāge bhāvanā. Sā hi appanaṃ esanti etāyāti esanāti vuttā. <bold>Paṭilābhabhāvanā</bold>ti appanābhāvanā. Sā hi tāya esanāya paṭilabbhatīti paṭilābhoti vuttā. <bold>Ekarasābhāvanā</bold>ti paṭilābhe vasībhāvaṃ pattukāmassa payogakāle bhāvanā. Sā hi tena tena pahānena tehi tehi kilesehi vimuttattā vimuttirasena ekarasāti katvā ekarasāti vuttā. <bold>Āsevanābhāvanā</bold>ti paṭilābhe vasippattassa yathāruci <pageBreak edition="V" number="1.0112" />paribhogakāle bhāvanā. Sā hi bhusaṃ sevīyatīti āsevanāti vuttā. Keci pana ‘‘āsevanābhāvanā vasīkammaṃ, ekarasābhāvanā sabbatthikā’’ti vaṇṇayanti. Catukkavibhāge <bold>samādhiṃ samāpajjantāna</bold>nti vattamānasamīpe vattamānavacanaṃ. <bold>Tattha jātā</bold>ti tasmiṃ pubbabhāge jātā. <bold>Ekarasā hontī</bold>ti appanuppādane samānakiccā honti. <bold>Samādhiṃ samāpannāna</bold>nti appitappanānaṃ. <bold>Tattha jātā</bold>ti tassā appanāya jātā. <bold>Aññamaññaṃ nātivattantī</bold>ti samappavattiyā aññamaññaṃ nātikkamanti. <bold>Adhimokkhaṭṭhena</bold><bold>saddhindriyaṃ</bold><pageBreak edition="M" number="1.0123" /><bold>bhāvayato</bold>tiādīsu ekakkhaṇepi ekekassa indriyassa sakasakakiccakaraṇe taṃtaṃnissayavasena sakasakakiccakārakāni sesānipi indriyāni vimuttirasena ekarasā hontīti vimuttiraseneva ekarasaṭṭhena bhāvanā. Balabojjhaṅgamaggaṅgesupi eseva nayo. Ekarasāti ca liṅgavipallāso kato.</paragraph>
<paragraph line="452"><bold>Idha bhikkhū</bold>ti imasmiṃ sāsane bhikkhu. Saṃsāre bhayaṃ ikkhatīti bhikkhu. <bold>Pubbaṇhasamaya</bold>ntiādīsu accantasaṃyogatthe upayogavacanaṃ, atthato pana bhummameva <pageBreak edition="P" number="1.0132" />, divasassa pubbakāleti attho. <bold>Āsevatī</bold>ti vasippattaṃ samādhiṃ bhusaṃ sevati. <bold>Majjhanhikasamaya</bold>nti divasassa majjhakāle. <bold>Sāyanhasamaya</bold>nti divasassa sāyanhakāle. <bold>Purebhatta</bold>nti divābhattato purekāle. <bold>Pacchābhatta</bold>nti divābhattato pacchākāle. <bold>Purimepi yāme</bold>ti rattiyā paṭhame koṭṭhāse. <bold>Kāḷe</bold>ti kāḷapakkhe. <bold>Juṇhe</bold>ti sukkapakkhe. <bold>Purimepi vayokhandhe</bold>ti paṭhame vayokoṭṭhāse, paṭhamavayeti attho. Tīsu ca vayesu vassasatāyukassa purisassa ekekasmiṃ vaye catumāsādhikāni tettiṃsa vassāni honti.</paragraph>
<paragraph line="453" number="28">Tatiyabhāvanācatukke <bold>tattha jātānaṃ dhammānaṃ anativattanaṭṭhenā</bold>ti tattha nekkhammādīsu bhāvanāvisesesu jātānaṃ samādhipaññāsaṅkhātānaṃ yuganaddhadhammānaṃ aññamaññaṃ anatikkamanabhāvena. <bold>Indriyānaṃ ekarasaṭṭhenā</bold>ti tattheva saddhādīnaṃ indriyānaṃ nānākilesehi vimuttattā vimuttirasena ekarasabhāvena. <bold>Tadupagavīriyavāhanaṭṭhenā</bold>ti tesaṃ anativattanaekarasabhāvānaṃ anucchavikassa vīriyassa vāhanabhāvena. <bold>Āsevanaṭṭhenā</bold>ti yā tassa tasmiṃ samaye pavattā āsevanā. Tassā āsevanāya āsevanabhāvena.</paragraph>
<paragraph line="454"><bold>Rūpasañña</bold>nti kusalavipākakiriyavasena pañcadasavidhaṃ rūpāvacarajjhānasaṅkhātaṃ rūpasaññaṃ. Rūpāvacarajjhānampi hi rūpanti vuccati ‘‘rūpī rūpāni passatī’’tiādīsu (dī. ni. 2.174; a. ni. 8.66; dha. sa. 248), tassa jhānassa ārammaṇampi ‘‘bahiddhā rūpāni passati suvaṇṇadubbaṇṇānī’’tiādīsu (dī. ni. 2.173; a. ni. 8.65-66; dha. sa. 247, 249). Rūpāvacarajjhānañhi <pageBreak edition="V" number="1.0113" />saññāsīsena rūpe saññāti katvā rūpasaññāti vuccati. <bold>Paṭighasañña</bold>nti kusalavipākā pañca, akusalavipākā pañcāti evaṃ dasavidhaṃ paṭighasaññaṃ. Dvipañcaviññāṇasampayuttā hi saññā <pageBreak edition="M" number="1.0124" />cakkhādīnaṃ vatthūnaṃ rūpādīnaṃ ārammaṇānañca paṭighātena uppannattā paṭighasaññāti vuccati. Rūpasaññā saddasaññā gandhasaññā rasasaññā phoṭṭhabbasaññātipi etissā eva nāmaṃ. <bold>Nānattasañña</bold>nti aṭṭha kāmāvacarakusalasaññā, dvādasa akusalasaññā <pageBreak edition="P" number="1.0133" />, ekādasa kāmāvacarakusalavipākasaññā, dve akusalavipākasaññā, ekādasa kāmāvacarakiriyasaññāti evaṃ catucattālīsavidhaṃ nānattasaññaṃ. Sā hi nānatte nānāsabhāve rūpasaddādibhede gocare pavattā saññāti nānattasaññā, catucattālīsabhedato nānattā nānāsabhāvā aññamaññaṃ asadisā saññāti vā nānattasaññāti vuccati. Saññābahukattepi jātiggahaṇena ekavacanaṃ kataṃ.</paragraph>
<paragraph line="455"><bold>Niccasañña</bold>nti niccanti saññaṃ niccasaññaṃ. Evaṃ sukhasaññaṃ attasaññaṃ. <bold>Nandi</bold>nti sappītikaṃ taṇhaṃ. <bold>Rāga</bold>nti nippītikaṃ taṇhaṃ. <bold>Samudaya</bold>nti rāgassa samudayaṃ. Atha vā bhaṅgānupassanāya bhaṅgasseva dassanato saṅkhārānaṃ udayaṃ. <bold>Ādāna</bold>nti nibbattanavasena kilesānaṃ, adosadassāvitāya saṅkhatārammaṇassa vā ādānaṃ. <bold>Ghanasañña</bold>nti santativasena ghananti saññaṃ. <bold>Āyūhana</bold>nti saṅkhārānaṃ atthāya payogakaraṇaṃ. <bold>Dhuvasañña</bold>nti thiranti saññaṃ. <bold>Nimitta</bold>nti niccanimittaṃ. <bold>Paṇidhi</bold>nti sukhapatthanaṃ. <bold>Abhinivesa</bold>nti atthi attāti abhinivesaṃ. <bold>Sārādānābhinivesa</bold>nti niccasārattasāragahaṇābhinivesaṃ. <bold>Sammohābhinivesa</bold>nti ‘‘ahosiṃ nu kho ahaṃ atītamaddhāna’’ntiādivasena (saṃ. ni. 2.20) ‘‘issarato loko sambhotī’’tiādivasena ca sammohābhinivesaṃ. <bold>Ālayābhinivesa</bold>nti ādīnavādassanena allīyitabbamidanti abhinivesaṃ. <bold>Appaṭisaṅkha</bold>nti anupāyagahaṇaṃ. <bold>Saññogābhinivesa</bold>nti kāmayogādikaṃ kilesappavattiṃ.</paragraph>
<paragraph line="456"><bold>Diṭṭhekaṭṭhe</bold>ti diṭṭhīhi saha ekasmiṃ ṭhitāti diṭṭhekaṭṭhā. Te diṭṭhekaṭṭhe. Kilesenti upatāpenti, vibādhenti vāti kilesā. Te kilese. Duvidhañhi ekaṭṭhaṃ pahānekaṭṭhaṃ sahajekaṭṭhañca. Pahānekaṭṭhaṃ sakkāyadiṭṭhipamukhāhi tesaṭṭhiyā diṭṭhīhi saha (paṭi. ma. aṭṭha. 2.1.118) yāva sotāpattimaggena pahānā, tāva ekasmiṃ puggale ṭhitāti attho. Idamidhādhippetaṃ. Dasasu hi kilesesu idha diṭṭhikilesoyeva āgato. Sesesu pana apāyagamanīyo lobho doso moho māno vicikicchā thinaṃ <pageBreak edition="M" number="1.0125" />uddhaccaṃ <pageBreak edition="P" number="1.0134" />ahirikaṃ anottappanti nava kilesā diṭṭhiyā saha pahānekaṭṭhā hutvā sotāpattimaggena pahīyanti, rāgadosamohapamukhesu <pageBreak edition="V" number="1.0114" />vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha apāyagamanīyā sabbakilesā pahānekaṭṭhavasena pahīyanti, sahajekaṭṭhe diṭṭhiyā saha ekasmiṃ citte ṭhitāti attho. Sotāpattimaggena hi dvīsu diṭṭhisampayuttaasaṅkhārikacittesu pahīyamānesu tehi sahajāto lobho moho uddhaccaṃ ahirikaṃ anottappanti ime kilesā sahajekaṭṭhavasena pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ uddhaccaṃ ahirikaṃ anottappanti ime kilesā sahajekaṭṭhavasena pahīyanti. <bold>Oḷārike kilese</bold>ti oḷārikabhūte kāmarāgabyāpāde. <bold>Anusahagate kilese</bold>ti sukhumabhūte kāmarāgabyāpāde. <bold>Sabbakilese</bold>ti maggattayena pahīnāvasese.</paragraph>
<paragraph line="457"><bold>Vīriyaṃ vāhetī</bold>ti yogāvacaro vīriyaṃ pavatteti. Heṭṭhā esanāpaṭilābhaekarasaāsevanavacanāni bhāvanānaṃ visesadassanatthaṃ vuttāni ‘‘evaṃbhūtā ca bhāvanā’’ti. Idha ‘‘tattha jātānaṃ dhammānaṃ anativattanaṭṭhena indriyānaṃ ekarasaṭṭhena tadupagavīriyavāhanaṭṭhena āsevanaṭṭhenā’’ti vacanāni bhāvanāhetudassanatthaṃ vuttāni ‘‘iminā ca iminā ca hetunā bhāvanā’’ti. Heṭṭhā āsevanābhāvanāti nānākkhaṇavasena vuttā, idha āsevanaṭṭhena bhāvanāti ekakkhaṇavasenāti viseso. <bold>Rūpaṃ passanto bhāvetī</bold>tiādīsu rūpādīni passitabbākārena passanto bhāvetabbaṃ bhāvanaṃ bhāvetīti attho. <bold>Ekarasā hontī</bold>ti vimuttirasena, kiccarasena vā ekarasā honti. <bold>Vimuttiraso</bold>ti sampattiraso. Kiccasampattiatthena raso nāma pavuccatīti hi vuttanti.</paragraph>
<centered line="458">Bhāvetabbaniddesavaṇṇanā niṭṭhitā.</centered>
<subhead line="459">Sacchikātabbaniddesavaṇṇanā</subhead>
<paragraph line="460" number="29">Sacchikātabbaniddese <pageBreak edition="P" number="1.0135" />dasa ekuttaravissajjanāni paṭilābhasacchikiriyāvasena vuttāni. Tattha <bold>akuppā cetovimuttī</bold>ti arahattaphalavimutti. Sā hi na kuppati na calati na parihāyatīti akuppā, sabbakilesehi cittassa <pageBreak edition="M" number="1.0126" />vimuttattā cetovimuttīti vuccati. <bold>Vijjā</bold>ti tisso vijjā. <bold>Vimuttī</bold>ti dasuttarapariyāyena arahattaphalaṃ vuttaṃ, saṅgītipariyāyena pana ‘‘vimuttīti dve vimuttiyo cittassa ca adhimutti nibbānañcā’’ti (dī. ni. aṭṭha. 3.304) vuttaṃ. Ettha ca aṭṭha samāpattiyo nīvaraṇādīhi suṭṭhu vimuttattā vimutti nāma, nibbānaṃ <pageBreak edition="V" number="1.0115" />sabbasaṅkhatato vimuttattā vimutti nāma. <bold>Tisso vijjā</bold>ti pubbenivāsānussatiñāṇaṃ vijjā sattānaṃ cutūpapāte ñāṇaṃ vijjā āsavānaṃ khaye ñāṇaṃ vijjā. Tamavijjhanaṭṭhena vijjā, viditakaraṇaṭṭhenāpi vijjā. Pubbenivāsānussatiñāṇañhi uppajjamānaṃ pubbenivāsaṃ chādetvā ṭhitaṃ tamaṃ vijjhati, pubbenivāsañca viditaṃ karotīti vijjā. Cutūpapāte ñāṇaṃ cutipaṭisandhicchādakaṃ tamaṃ vijjhati, cutūpapātañca viditaṃ karotīti vijjā. Āsavānaṃ khaye ñāṇaṃ catusaccacchādakaṃ tamaṃ vijjhati, catusaccadhamme ca viditaṃ karotīti vijjā. <bold>Cattāri sāmaññaphalānī</bold>ti sotāpattiphalaṃ, sakadāgāmiphalaṃ, anāgāmiphalaṃ, arahattaphalaṃ. Pāpadhamme sameti vināsetīti samaṇo, samaṇassa bhāvo sāmaññaṃ. Catunnaṃ ariyamaggānametaṃ nāmaṃ. Sāmaññassa phalāni sāmaññaphalāni.</paragraph>
<paragraph line="461"><bold>Pañca dhammakkhandhā</bold>ti sīlakkhandho, samādhikkhandho, paññākkhandho, vimuttikkhandho, vimuttiñāṇadassanakkhandho. <bold>Dhammakkhandhā</bold>ti dhammavibhāgā dhammakoṭṭhāsā. <bold>Sīlakkhandhā</bold>dīsupi eseva nayo. Lokiyalokuttarā sīlasamādhipaññā eva sīlasamādhipaññākkhandhā <pageBreak edition="P" number="1.0136" />. Samucchedapaṭippassaddhinissaraṇavimuttiyo eva vimuttikkhandho. Tividhā vimuttipaccavekkhaṇā eva vimuttiñāṇadassanakkhandho. So lokiyo eva. Jānanaṭṭhena ñāṇameva dassanaṭṭhena dassananti ñāṇadassanaṃ, vimuttīnaṃ ñāṇadassanaṃ vimuttiñāṇadassananti vuccati. Vikkhambhanatadaṅgavimuttiyo pana samādhipaññākkhandheheva saṅgahitā. Ime pañca dhammakkhandhā sekkhānaṃ sekkhā, asekkhānaṃ asekkhāti vuttā. Etesu hi lokiyā ca nissaraṇavimutti ca nevasekkhānāsekkhā. Sekkhā hontāpi sekkhānaṃ ime iti sekkhā, asekkhānaṃ ime iti asekkhāti vuccanti. ‘‘Sekkhena vimuttikkhandhena samannāgato hotī’’ti ettha pana nissaraṇavimuttiyā ārammaṇakaraṇavasena samannāgatoti veditabbo. <bold>Cha abhiññā</bold>ti cha adhikāni ñāṇāni. Katamā cha? Iddhividhañāṇaṃ <pageBreak edition="M" number="1.0127" />, dibbasotadhātuñāṇaṃ, pubbenivāsānussatiñāṇaṃ, cetopariyañāṇaṃ, dibbacakkhuñāṇaṃ, āsavānaṃ khaye ñāṇanti imā cha.</paragraph>
<paragraph line="462"><bold>Satta khīṇāsavabalānī</bold>ti khīṇā āsavā assāti khīṇāsavo, khīṇāsavassa balāni khīṇāsavabalāni. Katamāni satta? Vuttāni bhagavatā –</paragraph>
<indent line="463">‘‘Idha, bhikkhave, khīṇāsavassa bhikkhuno aniccato sabbe saṅkhārā yathābhūtaṃ sammappaññāya sudiṭṭhā honti. Yampi, bhikkhave, khīṇāsavassa bhikkhuno aniccato sabbe saṅkhārā yathābhūtaṃ sammappaññāya sudiṭṭhā honti, idampi, bhikkhave, khīṇāsavassa bhikkhuno <pageBreak edition="V" number="1.0116" />balaṃ hoti, yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā’ti.</indent>
<indent line="464">‘‘Puna caparaṃ, bhikkhave, khīṇāsavassa bhikkhuno aṅgārakāsūpamā kāmāti yathābhūtaṃ sammappaññāya sudiṭṭhā honti. Yampi, bhikkhave…pe… idampi khīṇāsavassa bhikkhuno balaṃ hoti…pe….</indent>
<indent line="465">‘‘Puna caparaṃ, bhikkhave, khīṇāsavassa bhikkhuno vivekaninnaṃ cittaṃ hoti vivekapoṇaṃ vivekapabbhāraṃ vivekaṭṭhaṃ nekkhammābhirataṃ byantībhūtaṃ sabbaso āsavaṭṭhāniyehi dhammehi. Yampi, bhikkhave…pe… idampi khīṇāsavassa bhikkhuno balaṃ hoti…pe….</indent>
<indent line="466">‘‘Puna caparaṃ, bhikkhave, khīṇāsavassa bhikkhuno cattāro satipaṭṭhānā bhāvitā honti subhāvitā. Pañcindriyāni bhāvitāni honti <pageBreak edition="P" number="1.0137" />subhāvitāni. Satta bojjhaṅgā bhāvitā honti subhāvitā. Ariyo aṭṭhaṅgiko maggo bhāvito hoti subhāvito. Yampi, bhikkhave, khīṇāsavassa bhikkhuno ariyo aṭṭhaṅgiko maggo bhāvito hoti subhāvito, idampi khīṇāsavassa bhikkhuno balaṃ hoti, yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā’’’ti (a. ni. 10.90; dī. ni. 3.357; paṭi. ma. 2.44).</indent>
<paragraph line="467">Tattha <pageBreak edition="M" number="1.0128" />paṭhamena balena dukkhasaccapaṭivedho, dutiyena samudayasaccapaṭivedho, tatiyena nirodhasaccapaṭivedho, catūhi maggasaccapaṭivedho pakāsito hoti.</paragraph>
<paragraph line="468"><bold>Aṭṭha vimokkhā</bold>ti ārammaṇe adhimuccanaṭṭhena paccanīkadhammehi ca suṭṭhu muccanaṭṭhena vimokkhā. ‘‘Katame aṭṭha? Rūpī rūpāni passati, ayaṃ paṭhamo vimokkho. Ajjhattaṃ arūpasaññī bahiddhā rūpāni passati, ayaṃ dutiyo vimokkho. ‘Subha’nteva adhimutto hoti, ayaṃ tatiyo vimokkho. Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharati, ayaṃ catuttho vimokkho. Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ upasampajja viharati, ayaṃ pañcamo vimokkho. Sabbaso viññāṇañcāyatanaṃ <pageBreak edition="V" number="1.0117" />samatikkamma ‘natthi kiñcī’ti ākiñcaññāyatanaṃ upasampajja viharati, ayaṃ chaṭṭho vimokkho. Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati, ayaṃ sattamo vimokkho. Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati, ayaṃ aṭṭhamo vimokkho’’ti (dī. ni. 2.174; 3.358; a. ni. 8.66).</paragraph>
<paragraph line="469"><bold>Nava anupubbanirodhā</bold>ti nava anupaṭipāṭiyā nirodhā. ‘‘Katame nava? Paṭhamaṃ jhānaṃ samāpannassa kāmasaññā niruddhā hoti, dutiyaṃ jhānaṃ samāpannassa vitakkavicārā niruddhā honti, tatiyaṃ jhānaṃ samāpannassa pīti niruddhā hoti, catutthaṃ jhānaṃ samāpannassa assāsapassāsā niruddhā honti, ākāsānañcāyatanaṃ samāpannassa rūpasaññā niruddhā hoti, viññāṇañcāyatanaṃ samāpannassa ākāsānañcāyatanasaññā niruddhā hoti, ākiñcaññāyatanaṃ samāpannassa viññāṇañcāyatanasaññā niruddhā hoti, nevasaññānāsaññāyatanaṃ <pageBreak edition="P" number="1.0138" />samāpannassa ākiñcaññāyatanasaññā niruddhā hoti, saññāvedayitanirodhaṃ samāpannassa saññā ca vedanā ca niruddhā hontī’’ti (a. ni. 9.31; dī. ni. 3.344, 359).</paragraph>
<paragraph line="470"><bold>Dasa asekkhā dhammā</bold>ti upari sikkhitabbābhāvato na sikkhantīti asekkhā. Atha vā tīsu sikkhāsu sikkhantīti sekkhā, vuddhippattā sekkhāti <pageBreak edition="M" number="1.0129" />asekkhā, arahanto. Asekkhānaṃ ime iti asekkhā. ‘‘Katame dasa? Asekkhā sammādiṭṭhi, asekkho sammāsaṅkappo, asekkhā sammāvācā, asekkho sammākammanto, asekkho sammāājīvo, asekkho sammāvāyāmo, asekkhā sammāsati, asekkho sammāsamādhi, asekkhaṃ sammāñāṇaṃ, asekkhā sammāvimuttī’’ti (dī. ni. 3.348, 360). <bold>Asekkhaṃ sammāñāṇa</bold>nti arahattaphalapaññaṃ ṭhapetvā sesalokiyapaññā. <bold>Sammāvimuttī</bold>ti arahattaphalavimutti. Aṭṭhakathāyaṃ (dī. ni. aṭṭha. 3.348) pana vuttaṃ –</paragraph>
<indent line="471">‘‘Asekkhā sammādiṭṭhītiādayo sabbepi phalasampayuttadhammā eva. Ettha ca sammādiṭṭhi sammāñāṇanti dvīsu ṭhānesu paññāva kathitā. Sammāvimuttīti iminā pana padena vuttāvasesā phalasamāpattidhammā saṅgahitā’’ti.</indent>
<paragraph line="472"><bold>Sabbaṃ, bhikkhave, sacchikātabba</bold>ntiādīsu ārammaṇasacchikiriyā veditabbā. <bold>Rūpaṃ passanto sacchikarotī</bold>tiādīsu rūpādīni lokiyāni passitabbākārena passanto tāneva rūpādīni <pageBreak edition="V" number="1.0118" />ārammaṇasacchikiriyāya sacchikaroti, rūpādīni vā passitabbākārena passanto tena hetunā sacchikātabbaṃ nibbānaṃ sacchikaroti. Passantoti hi padaṃ hetuatthepi akkharacintakā icchanti. Anaññātaññassāmītindriyādīni pana lokuttarāni paccavekkhaṇavasena passanto tāneva ārammaṇasacchikiriyāya sacchikaroti. ‘‘Amatogadhaṃ nibbānaṃ pariyosānaṭṭhena sacchikarotī’’ti idaṃ pariññeyyapahātabbasacchikātabbabhāvetabbesu sacchikātabbattā ujukameva. <bold>Ye ye dhammā sacchikatā honti, te te dhammā phassitā hontī</bold>ti ārammaṇasacchikiriyāya sacchikatā ārammaṇaphassena phuṭṭhā honti, paṭilābhasacchikiriyāya sacchikatā paṭilābhaphassena phuṭṭhā hontīti.</paragraph>
<centered line="473">Sacchikātabbaniddesavaṇṇanā niṭṭhitā.</centered>
<subhead line="474">Hānabhāgiyacatukkaniddesavaṇṇanā</subhead>
<paragraph line="475" number="30">Idāni <pageBreak edition="P" number="1.0139" />yasmā hānabhāgiyāditā ekekasseva samādhissa avatthābhedena hoti, tasmā hānabhāgiyacatukkaṃ ekatoyeva niddiṭṭhaṃ. Tattha <bold>paṭhamassa jhānassa lābhi</bold>nti paṭhamassa jhānassa lābhino <pageBreak edition="M" number="1.0130" />. Sāmiatthe upayogavacanaṃ. Lābho sacchikiriyā assa atthīti lābhīti vuccati. <bold>Kāmasahagatā</bold>ti ettha sahagatasaddassa ārammaṇattho adhippeto, vatthukāmakilesakāmārammaṇāti attho. <bold>Saññāmanasikārā</bold>ti javanasaññā ca tadāvajjanamanasikāro ca, saññāsampayuttamanasikāropi vaṭṭati. <bold>Samudācarantī</bold>ti pavattanti. <bold>Dhammo</bold>ti paṭhamajjhānadhammo. Jhānā parihāyanto tīhi kāraṇehi parihāyati kilesasamudācārena vā asappāyakiriyāya vā ananuyogena vā. Kilesasamudācārena parihāyanto sīghaṃ parihāyati, kammārāmatābhassārāmatāniddārāmatāsaṅgaṇikārāmatānuyogavasena asappāyakiriyāya parihāyanto dandhaṃ parihāyati, gelaññapaccayavekallādinā palibodhena abhikkhaṇaṃ asamāpajjanto ananuyogena parihāyantopi dandhaṃ parihāyati. Idha pana balavakāraṇameva dassento kilesasamudācāramevāha. Dutiyajjhānādīhi pana parihāyanto heṭṭhimaheṭṭhimajjhānanikantisamudācārenapi parihāyati. Kittāvatā parihīno hotīti? Yadā na sakkoti samāpajjituṃ, ettāvatā parihīno hotīti. <bold>Tadanudhammatā</bold>ti anupavatto dhammo anudhammo, jhānaṃ adhikaṃ katvā pavattassa nikantidhammassetaṃ adhivacanaṃ. Anudhammo eva anudhammatā, tassa jhānassa anudhammatā tadanudhammatā. <bold>Satī</bold>ti nikanti. <bold>Santiṭṭhatī</bold>ti patiṭṭhāti <pageBreak edition="P" number="1.0140" />. Taṃ paṭhamajjhānaṃ anuvattamānā nikanti <pageBreak edition="V" number="1.0119" />pavattatīti vuttaṃ hoti. <bold>Avitakkasahagatā</bold>ti dutiyajjhānārammaṇā. Tañhi natthettha vitakkoti avitakkanti vuccati. <bold>Nibbidāsahagatā</bold>ti vipassanārammaṇā. Sā hi saṅkhāresu nibbindanato nibbidāti vuccati. ‘‘Nibbindaṃ virajjatī’’ti (mahāva. 23; saṃ. ni. 3.61) hi vuttaṃ. <bold>Virāgūpasaṃhitā</bold>ti ariyamaggapaṭisaññuttā vipassanā. Vipassanā hi sikhāppattā maggavuṭṭhānaṃ pāpeti. Tasmā vipassanārammaṇā saññāmanasikārā ‘‘virāgūpasaṃhitā’’ti vuccanti, ‘‘virāgā vimuccatī’’ti hi vuttaṃ.</paragraph>
<paragraph line="476"><bold>Vitakkasahagatā</bold>ti vitakkavasena paṭhamajjhānārammaṇā. <bold>Upekkhāsukhasahagatā</bold>ti tatramajjhattupekkhāya ca sukhavedanāya ca vasena tatiyajjhānārammaṇā. <bold>Pītisukhasahagatā</bold>ti pītiyā ca sukhavedanāya ca vasena dutiyajjhānārammaṇā. <bold>Adukkhamasukhasahagatā</bold>ti upekkhāvedanāvasena catutthajjhānārammaṇā. Sā hi vedanā na dukkhā na sukhāti adukkhamasukhāti vuccati <pageBreak edition="M" number="1.0131" />, ma-kāro panettha padasandhivasena vutto. <bold>Rūpasahagatā</bold>ti rūpajjhānārammaṇā. Nevasaññānāsaññāyatane ṭhitassa hānabhāgiyaṭhitibhāgiyanibbedhabhāgiyattesu vijjamānesupi visesabhāgiyattābhāvā nevasaññānāsaññāyatanaṃ na niddiṭṭhaṃ. Sabbopi cesa lokiyo samādhi pamādavihārissa mudindriyassa hānabhāgiyo hoti, appamādavihārissa mudindriyassa ṭhitibhāgiyo hoti, taṇhācaritassa tikkhindriyassa visesabhāgiyo hoti, diṭṭhicaritassa tikkhindriyassa nibbedhabhāgiyo hotīti vuccati.</paragraph>
<centered line="477">Hānabhāgiyacatukkaniddesavaṇṇanā niṭṭhitā.</centered>
<subhead line="478">Lakkhaṇattikaniddesavaṇṇanā</subhead>
<paragraph line="479" number="31">Idāni <pageBreak edition="P" number="1.0141" />yasmā ekekopi lokiyadhammo tilakkhaṇabbhāhato, tasmā lakkhaṇattikaṃ ekato niddiṭṭhaṃ. Tattha <bold>aniccaṃ khayaṭṭhenā</bold>ti tattha tattheva khīyanabhāvena aniccaṃ. ‘‘Khayadhammattā, vayadhammattā, virāgadhammattā, nirodhadhammattā anicca’’nti eke. <bold>Dukkhaṃ bhayaṭṭhenā</bold>ti sappaṭibhayatāya dukkhaṃ. Yañhi aniccaṃ, taṃ bhayāvahaṃ hoti sīhopamasutte (saṃ. ni. 3.78) devānaṃ viya. ‘‘Jātijarābyādhimaraṇabhayaṭṭhena dukkha’’nti eke. <bold>Anattā asārakaṭṭhenā</bold>ti ‘‘attā nivāsī kārako vedako sayaṃvasī’’ti evaṃ parikappitassa attasārassa abhāvena anattā. Yañhi aniccaṃ dukkhaṃ, taṃ attanopi aniccataṃ vā udayabbayapīḷanaṃ <pageBreak edition="V" number="1.0120" />vā dhāretuṃ na sakkoti, kuto tassa kārakādibhāvo. Vuttañca ‘‘rūpañca hidaṃ, bhikkhave, attā abhavissa, nayidaṃ rūpaṃ ābādhāya saṃvatteyyā’’tiādi (mahāva. 20). ‘‘Attasāraniccasāravirahitattā anattā’’ti eke.</paragraph>
<centered line="480">Lakkhaṇattikaniddesavaṇṇanā niṭṭhitā.</centered>
<subhead line="481">Dukkhasaccaniddesavaṇṇanā</subhead>
<paragraph line="482" number="32-33"></paragraph>
<paragraph line="483">Ariyasaccacatukkampi <pageBreak edition="P" number="1.0142" />tathaṭṭhena saccānaṃ ekasambandhattā ekato eva niddiṭṭhaṃ. Tattha <bold>tatthā</bold>ti tesu catūsu ariyasaccesu. <bold>Katama</bold>nti kathetukamyatāpucchā <pageBreak edition="M" number="1.0132" />. <bold>Dukkhaṃ ariyasacca</bold>nti pucchitadhammanidassanaṃ. Tattha <bold>jātipi dukkhā</bold>tiādīsu jātisaddassa tāva aneke atthā paveditā. Yathāha –</paragraph>
<gatha1 line="484">‘‘Bhavo kulaṃ nikāyo ca, sīlaṃ paññatti lakkhaṇaṃ;</gatha1>
<gathalast line="485">Pasūti sandhi cevāti, jātiatthā paveditā’’.</gathalast>
<paragraph line="486">Tathā hissa ‘‘ekampi jātiṃ dvepi jātiyo’’tiādīsu (pārā. 12) bhavo attho. ‘‘Akkhitto anupakkuṭṭho jātivādenā’’ti (dī. ni. 1.331) ettha kulaṃ. ‘‘Atthi, visākhe, nigaṇṭhā nāma samaṇajātī’’ti (a. ni. 3.71) ettha nikāyo. ‘‘Yatohaṃ, bhagini, ariyāya jātiyā jāto nābhijānāmī’’ti (ma. ni. 2.351) ettha ariyasīlaṃ. ‘‘Tiriyā nāma tiṇajāti nābhiyā uggantvā nabhaṃ āhacca ṭhitā ahosī’’ti (a. ni. 5.196) ettha paññatti. ‘‘Jāti dvīhi khandhehi saṅgahitā’’ti (dhātu. 71) ettha saṅkhatalakkhaṇaṃ. ‘‘Sampatijāto, ānanda, bodhisatto’’ti (ma. ni. 3.207) ettha pasūti. ‘‘Bhavapaccayā jātī’’ti (vibha. 354) ca ‘‘jātipi dukkhā’’ti (paṭi. ma. 1.33; vibha. 190) ca ettha pariyāyato paṭisandhikhandhā. Nippariyāyato pana tattha tattha nibbattamānānaṃ sattānaṃ ye ye khandhā pātubhavanti, tesaṃ tesaṃ paṭhamaṃ pātubhāvo.</paragraph>
<paragraph line="487">Kasmā panesā jāti dukkhāti ce? Anekesaṃ dukkhānaṃ vatthubhāvato. Anekāni hi dukkhāni. Seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ, appaṭicchannadukkhaṃ <pageBreak edition="V" number="1.0121" />, pariyāyadukkhaṃ, nippariyāyadukkhanti. Ettha kāyikacetasikā dukkhā vedanāsabhāvato ca nāmato ca dukkhattā <bold>dukkhadukkha</bold>nti <pageBreak edition="P" number="1.0143" />vuccati. Sukhā vedanā vipariṇāmena dukkhuppattihetuto <bold>vipariṇāmadukkhaṃ</bold>. Upekkhāvedanā ceva avasesā ca tebhūmakasaṅkhārā udayabbayapaṭipīḷitattā <bold>saṅkhāradukkhaṃ</bold>. Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato <bold>paṭicchannadukkhaṃ</bold>. Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato <bold>appaṭicchannadukkhaṃ</bold>. Ṭhapetvā dukkhadukkhaṃ sesaṃ dukkhasaccavibhaṅge <pageBreak edition="M" number="1.0133" />(vibha. 190 ādayo) āgataṃ jātiādi sabbampi tassa tassa dukkhassa vatthubhāvato <bold>pariyāyadukkhaṃ</bold>. Dukkhadukkhaṃ pana <bold>nippariyāyadukkha</bold>nti vuccati.</paragraph>
<paragraph line="488">Tatrāyaṃ jāti yaṃ taṃ bālapaṇḍitasuttādīsu (ma. ni. 3.246 ādayo) bhagavatāpi upamāvasena pakāsitaṃ āpāyikaṃ dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati, tassa vatthubhāvato dukkhā. Tatridaṃ gabbhokkantimūlakādibhedaṃ dukkhaṃ – ayañhi satto mātukucchimhi nibbattamāno na uppalapadumapuṇḍarīkādīsu nibbattati, atha kho heṭṭhā āmāsayassa upari pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakāre nānākuṇapagandhaparibhāvitaparamaduggandhapavanavicarite adhimattajegucche kucchippadese pūtimacchapūtikummāsacandanikādīsu kimi viya nibbattati. So tattha nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi viya sediyamāno samiñjanapasāraṇādivirahito adhimattaṃ dukkhaṃ paccanubhotīti. Idaṃ tāva <bold>gabbhokkantimūlakaṃ</bold>dukkhaṃ.</paragraph>
<paragraph line="489">Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā upakkamena adhimattaṃ dukkhamanubhoti, yañca mātu sītudakapānakāle sītanarakūpapanno <pageBreak edition="P" number="1.0144" />viya uṇhayāgubhattādiajjhoharaṇakāle aṅgāravuṭṭhisamparikiṇṇo viya loṇambilādiajjhoharaṇakāle khārāpatacchikādikammakāraṇappatto viya adhimattaṃ dukkhamanubhoti. Idaṃ <bold>gabbhapariharaṇamūlakaṃ</bold>dukkhaṃ.</paragraph>
<paragraph line="490">Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhamanubhavati. Idaṃ <bold>gabbhavipattimūlakaṃ</bold>dukkhaṃ.</paragraph>
<paragraph line="491">Yaṃ <pageBreak edition="V" number="1.0122" />vijāyamānāya mātuyā kammajehi vātehi parivattetvā narakappapātaṃ viya atibhayānakaṃ yonimaggaṃ paṭipādiyamānassa paramasambādhena ca yonimukhena tāḷacchiggaḷena viya nikaḍḍhiyamānassa mahānāgassa narakasattassa viya ca saṅghātapabbatehi vicuṇṇiyamānassa dukkhamuppajjati. Idaṃ <bold>vijāyanamūlakaṃ</bold>dukkhaṃ.</paragraph>
<paragraph line="492">Yaṃ <pageBreak edition="M" number="1.0134" />pana jātassa taruṇavaṇasadisassa sukumārasarīrassa hatthagahaṇanhāpanadhovanacoḷaparimajjanādikāle sūcimukhakhuradhārāvijjhanaphālanasadisaṃ dukkhamuppajjati. Idaṃ mātukucchito <bold>bahi nikkhamanamūlakaṃ</bold>dukkhaṃ.</paragraph>
<paragraph line="493">Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa kodhavasena abhuñjantassa ubbandhantassa ca dukkhaṃ hoti. Idaṃ <bold>attupakkamamūlakaṃ</bold>dukkhaṃ.</paragraph>
<paragraph line="494">Yaṃ pana parato vadhabandhanādīni anubhavantassa uppajjati. Idaṃ <bold>parūpakkamamūlakaṃ</bold>dukkhanti. Iti imassa sabbassāpi dukkhassa ayaṃ jāti vatthumeva hoti. Tenetaṃ vuccati –</paragraph>
<gatha1 line="495">‘‘Jāyetha no ce narakesu satto, tatthaggidāhādikamappasayhaṃ;</gatha1>
<gathalast line="496">Labhetha dukkhaṃ nu kuhiṃ patiṭṭhaṃ, iccāha dukkhāti munīdha jātiṃ.</gathalast>
<gatha1 line="497">‘‘Dukkhaṃ tiracchesu kasāpatoda-</gatha1>
<gatha2 line="498">Daṇḍābhighātādibhavaṃ anekaṃ;</gatha2>
<gatha3 line="499">Yaṃ taṃ kathaṃ tattha bhaveyya jātiṃ,</gatha3>
<gathalast line="500">Vinā tahiṃ jāti tatopi dukkhā.</gathalast>
<gatha1 line="501">‘‘Petesu <pageBreak edition="P" number="1.0145" />dukkhaṃ pana khuppipāsā-</gatha1>
<gatha2 line="502">Vātātapādippabhavaṃ vicittaṃ;</gatha2>
<gatha3 line="503">Yasmā ajātassa na tattha atthi,</gatha3>
<gathalast line="504">Tasmāpi dukkhaṃ muni jātimāha.</gathalast>
<gatha1 line="505">‘‘Tibbandhakāre <pageBreak edition="V" number="1.0123" />ca asayhasīte,</gatha1>
<gatha2 line="506">Lokantare yaṃ asuresu dukkhaṃ;</gatha2>
<gatha3 line="507">Na taṃ bhave tattha na cassa jāti,</gatha3>
<gathalast line="508">Yato ayaṃ jāti tatopi dukkhā.</gathalast>
<gatha1 line="509">‘‘Yañcāpi <pageBreak edition="M" number="1.0135" />gūthanarake viya mātugabbhe,</gatha1>
<gatha2 line="510">Satto vasaṃ ciramato bahi nikkhamañca;</gatha2>
<gatha3 line="511">Pappoti dukkhamatighoramidampi natthi,</gatha3>
<gathalast line="512">Jātiṃ vinā itipi jāti ayañhi dukkhā.</gathalast>
<gatha1 line="513">‘‘Kiṃ bhāsitena bahunā nanu yaṃ kuhiñci,</gatha1>
<gatha2 line="514">Atthīdha kiñcidapi dukkhamidaṃ kadāci;</gatha2>
<gatha3 line="515">Nevatthi jātivirahe yadato mahesī,</gatha3>
<gathalast line="516">Dukkhāti sabbapaṭhamaṃ imamāha jāti’’nti.</gathalast>
<paragraph line="517"><bold>Jarāpi dukkhā</bold>ti ettha duvidhā jarā saṅkhatalakkhaṇañca, khaṇḍiccādisammato santatiyaṃ ekabhavapariyāpannakhandhapurāṇabhāvo ca. Sā idha adhippetā. Sā panesā dukkhā saṅkhāradukkhabhāvato ceva dukkhavatthuto ca. Yaṃ hidaṃ aṅgapaccaṅgasithilībhāvaindriyavikāravirūpatā yobbanavināsabalūpaghātasatimativippavāsaparaparibhavādianekappaccayaṃ kāyikacetasikaṃ dukkhamuppajjati, jarā tassa vatthu. Tenetaṃ vuccati –</paragraph>
<gatha1 line="518">‘‘Aṅgānaṃ sithilībhāvā, indriyānaṃ vikārato;</gatha1>
<gathalast line="519">Yobbanassa vināsena, balassa upaghātato.</gathalast>
<gatha1 line="520">‘‘Vippavāsā satādīnaṃ, puttadārehi attano;</gatha1>
<gathalast line="521">Appasādanīyato ceva, bhiyyo bālattapattiyā.</gathalast>
<gatha1 line="522">‘‘Pappoti <pageBreak edition="P" number="1.0146" />dukkhaṃ yaṃ macco, kāyikaṃ mānasaṃ tathā;</gatha1>
<gathalast line="523">Sabbametaṃ jarāhetu, yasmā tasmā jarā dukhā’’ti.</gathalast>
<paragraph line="524">Jarādukkhānantaraṃ <pageBreak edition="V" number="1.0124" />byādhidukkhe vattabbepi kāyikadukkhagahaṇeneva byādhidukkhaṃ gahitaṃ hotīti na vuttanti veditabbaṃ.</paragraph>
<paragraph line="525"><bold>Maraṇampi dukkha</bold>nti etthāpi duvidhaṃ maraṇaṃ – saṅkhatalakkhaṇañca, yaṃ sandhāya vuttaṃ – ‘‘jarāmaraṇaṃ dvīhi khandhehi saṅgahita’’nti (dhātu. 71). Ekabhavapariyāpannajīvitindriyappabandhavicchedo ca, yaṃ sandhāya vuttaṃ – ‘‘niccaṃ maraṇato bhaya’’nti (su. ni. 581). Taṃ idha adhippetaṃ. Jātipaccayamaraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ. Puna khaṇikamaraṇaṃ sammutimaraṇaṃ samucchedamaraṇanti ayampettha bhedo veditabbo. Pavatte rūpārūpadhammānaṃ bhedo <pageBreak edition="M" number="1.0136" /><bold>khaṇikamaraṇaṃ</bold>nāma. ‘‘Tisso mato, phusso mato’’ti idaṃ paramatthato sattassa abhāvā, ‘‘sassaṃ mataṃ, rukkho mato’’ti idaṃ jīvitindriyassa abhāvā <bold>sammutimaraṇaṃ</bold>nāma. Khīṇāsavassa appaṭisandhikā kālakiriyā <bold>samucchedamaraṇaṃ</bold>nāma. Bāhirakaṃ sammutimaraṇaṃ ṭhapetvā itaraṃ sammutimaraṇañca samucchedamaraṇañca yathāvuttapabandhavicchedeneva saṅgahitaṃ. Dukkhassa pana vatthubhāvato dukkhaṃ. Tenetaṃ vuccati –</paragraph>
<gatha1 line="526">‘‘Pāpassa pāpakammādinimittamanupassato;</gatha1>
<gatha2 line="527">Bhaddassāpasahantassa, viyogaṃ piyavatthukaṃ;</gatha2>
<gathalast line="528">Mīyamānassa yaṃ dukkhaṃ, mānasaṃ avisesato.</gathalast>
<gatha1 line="529">‘‘Sabbesañcāpi yaṃ sandhibandhanacchedanādikaṃ;</gatha1>
<gathalast line="530">Vitujjamānamammānaṃ <pageBreak edition="P" number="1.0147" />, hoti dukkhaṃ sarīrajaṃ.</gathalast>
<gatha1 line="531">‘‘Asayhamappaṭikāraṃ, dukkhassetassidaṃ yato;</gatha1>
<gathalast line="532">Maraṇaṃ vatthu tenetaṃ, dukkhamicceva bhāsita’’nti.</gathalast>
<paragraph line="533">Sokādīsu <bold>soko</bold>nāma ñātibyasanādīhi phuṭṭhassa antonijjhānalakkhaṇo cittasantāpo. Dukkho pana dukkhadukkhato dukkhavatthuto ca. Tenetaṃ vuccati –</paragraph>
<gatha1 line="534">‘‘Sattānaṃ hadayaṃ soko, visasallaṃva tujjati;</gatha1>
<gathalast line="535">Aggitattova nārāco, bhusaṃva dahate puna.</gathalast>
<gatha1 line="536">‘‘Samāvahati <pageBreak edition="V" number="1.0125" />byādhiñca, jarāmaraṇabhedanaṃ;</gatha1>
<gathalast line="537">Dukkhampi vividhaṃ yasmā, tasmā dukkhoti vuccatī’’ti.</gathalast>
<paragraph line="538"><bold>Paridevo</bold>nāma ñātibyasanādīhi phuṭṭhassa vacīpalāpo. Dukkho pana saṅkhāradukkhabhāvato dukkhavatthuto ca. Tenetaṃ vuccati –</paragraph>
<gatha1 line="539">‘‘Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;</gatha1>
<gathalast line="540">Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā’’ti.</gathalast>
<paragraph line="541"><bold>Dukkhaṃ</bold>nāma kāyapīḷanalakkhaṇaṃ kāyikadukkhaṃ. Dukkhaṃ pana dukkhadukkhato mānasadukkhāvahanato ca. Tenetaṃ vuccati –</paragraph>
<gatha1 line="542">‘‘Pīḷeti <pageBreak edition="M" number="1.0137" />kāyikamidaṃ, dukkhaṃ dukkhañca mānasaṃ bhiyyo;</gatha1>
<gathalast line="543">Janayati yasmā tasmā, dukkhanti visesato vutta’’nti.</gathalast>
<paragraph line="544"><bold>Domanassaṃ</bold>nāma cittapīḷanalakkhaṇaṃ mānasaṃ dukkhaṃ. Dukkhaṃ pana dukkhadukkhato kāyikadukkhāvahanato ca. Cetodukkhasamappitā <pageBreak edition="P" number="1.0148" />hi kese pakiriya kandanti, urāni paṭipisanti, āvaṭṭanti, vivaṭṭanti, uddhaṃpādaṃ papatanti, satthaṃ āharanti, visaṃ khādanti, rajjuyā ubbandhanti, aggiṃ pavisantīti nānappakārakaṃ dukkhamanubhavanti. Tenetaṃ vuccati –</paragraph>
<gatha1 line="545">‘‘Pīḷeti yato cittaṃ, kāyassa ca pīḷanaṃ samāvahati;</gatha1>
<gathalast line="546">Dukkhanti domanassaṃ, vidomanassā tato āhū’’ti.</gathalast>
<paragraph line="547"><bold>Upāyāso</bold>nāma ñātibyasanādīhi phuṭṭhassa adhimattacetodukkhappabhāvito dosoyeva. ‘‘Saṅkhārakkhandhapariyāpanno eko dhammo’’ti eke. Dukkho pana saṅkhāradukkhabhāvato cittaparidahanato kāyavisādanato ca. Tenetaṃ vuccati –</paragraph>
<gatha1 line="548">‘‘Cittassa ca paridahanā, kāyassa visādanā ca adhimattaṃ;</gatha1>
<gathalast line="549">Yaṃ dukkhamupāyāso, janeti dukkho tato vutto’’ti.</gathalast>
<paragraph line="550">Ettha <pageBreak edition="V" number="1.0126" />ca mandagginā antobhājane pāko viya soko, tikkhagginā paccamānassa bhājanato bahinikkhamanaṃ viya paridevo, bahinikkhantāvasesassa nikkhamitumpi appahontassa antobhājaneyeva yāva parikkhayā pāko viya upāyāso daṭṭhabbo.</paragraph>
<paragraph line="551"><bold>Appiyasampayogo</bold>nāma appiyehi sattasaṅkhārehi samodhānaṃ. Dukkho pana dukkhavatthuto. Tenetaṃ vuccati –</paragraph>
<gatha1 line="552">‘‘Disvāva appiye dukkhaṃ, paṭhamaṃ hoti cetasi;</gatha1>
<gathalast line="553">Tadupakkamasambhūtamatha kāye yato idha.</gathalast>
<gatha1 line="554">‘‘Tato <pageBreak edition="P" number="1.0149" />dukkhadvayassāpi, vatthuto so mahesinā;</gatha1>
<gathalast line="555">Dukkho vuttoti viññeyyo, appiyehi samāgamo’’ti.</gathalast>
<paragraph line="556"><bold>Piyavippayogo</bold>nāma piyehi sattasaṅkhārehi vinābhāvo. Dukkho pana dukkhavatthuto. Tenetaṃ vuccati –</paragraph>
<gatha1 line="557">‘‘Ñātidhanādiviyogā <pageBreak edition="M" number="1.0138" />, sokasarasamappitā vitujjanti;</gatha1>
<gathalast line="558">Bālā yato tatoyaṃ, dukkhoti mato piyaviyogo’’ti.</gathalast>
<paragraph line="559">Icchitālābhe alabbhaneyyavatthūsu icchāva <bold>yampicchaṃ na labhati, tampi dukkha</bold>nti vuttā. Yenapi dhammena alabbhaneyyaṃ vatthuṃ icchanto na labhati, tampi alabbhaneyyavatthumhi icchanaṃ dukkhanti attho. Dukkhaṃ pana dukkhavatthuto. Tenetaṃ vuccati –</paragraph>
<gatha1 line="560">‘‘Taṃ taṃ patthayamānānaṃ, tassa tassa alābhato;</gatha1>
<gathalast line="561">Yaṃ vighātamayaṃ dukkhaṃ, sattānaṃ idha jāyati.</gathalast>
<gatha1 line="562">‘‘Alabbhaneyyavatthūnaṃ, patthanā tassa kāraṇaṃ;</gatha1>
<gathalast line="563">Yasmā tasmā jino dukkhaṃ, icchitālābhamabravī’’ti.</gathalast>
<paragraph line="564"><bold>Saṅkhittena pañcupādānakkhandhā</bold>ti ettha pana <bold>saṅkhittenā</bold>ti desanaṃ sandhāya vuttaṃ. Dukkhañhi ettakāni <pageBreak edition="V" number="1.0127" />dukkhasatānīti vā ettakāni dukkhasahassānīti vā saṅkhipituṃ na sakkā, desanā pana sakkā. Tasmā ‘‘dukkhaṃ nāma na aññaṃ kiñci, saṃkhittena pañcupādānakkhandhā dukkhā’’ti desanaṃ saṅkhipanto evamāha. <bold>Pañcā</bold>ti gaṇanaparicchedo. <bold>Upādānakkhandhā</bold>ti upādānagocarā khandhā.</paragraph>
<gatha1 line="565">Jātippabhutikaṃ <pageBreak edition="P" number="1.0150" />dukkhaṃ, yaṃ vuttamidha tādinā;</gatha1>
<gathalast line="566">Avuttaṃ yañca taṃ sabbaṃ, vinā etena vijjati.</gathalast>
<gatha1 line="567">Yasmā tasmā upādānakkhandhā saṅkhepato ime;</gatha1>
<gathalast line="568">Dukkhāti vuttā dukkhanta-desakena mahesinā.</gathalast>
<paragraph line="569">Tathā hi indhanamiva pāvako, lakkhamiva paharaṇāni, gorūpaṃ viya ḍaṃsamakasādayo, khettamiva lāyakā, gāmaṃ viya gāmaghātakā, upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṃ, pupphaphalapallavāni viya rukkhesu upādānakkhandhesuyeva nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ maraṇaṃ, māraṇantikadukkhābhighātena pariḍayhanadukkhaṃ soko <pageBreak edition="M" number="1.0139" />, tadasahanato lālappanadukkhaṃ paridevo, tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ dukkhaṃ, tena ābādhiyamānānaṃ puthujjanānaṃ tattha paṭighuppattito cetobādhanadukkhaṃ domanassaṃ, sokādivuddhiyā janitavisādānaṃ anutthunanadukkhaṃ upāyāso, manorathavighātappattānaṃ icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva dukkhāti yadetaṃ ekamekaṃ dassetvā vuccamānaṃ anekehipi kappehi na sakkā anavasesato vattuṃ, taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu upādānakkhandhesu saṅkhipitvā dassetuṃ ‘‘saṅkhittena pañcupādānakkhandhā dukkhā’’ti bhagavatā vuttameva thero avocāti.</paragraph>
<paragraph line="570"><bold>Tattha katamā jātī</bold>tiādīsu padabhājanīyesu <bold>tatthā</bold>ti dukkhasaccaniddese vuttesu jātiādīsu. <bold>Yā tesaṃ tesaṃ sattāna</bold>nti saṅkhepato anekesaṃ sattānaṃ sādhāraṇaniddeso. Yā devadattassa jāti, yā somadattassa jātīti evañhi divasampi kathiyamāne neva sattā pariyādānaṃ gacchanti, na sabbaṃ aparatthadīpanaṃ sijjhati, imehi pana dvīhi padehi <pageBreak edition="P" number="1.0151" />na koci satto apariyādinno hoti, na kiñci aparatthadīpanaṃ na sijjhati. <bold>Tamhi tamhī</bold>ti ayaṃ gatijātivasena <pageBreak edition="V" number="1.0128" />anekesaṃ sattanikāyānaṃ sādhāraṇaniddeso. <bold>Sattanikāye</bold>ti sattānaṃ nikāye, sattaghaṭāyaṃ sattasamūheti attho. <bold>Jātī</bold>ti jāyanavasena. Idamettha sabhāvapaccattaṃ. <bold>Sañjātī</bold>ti sañjāyanavasena. Upasaggena padaṃ vaḍḍhitaṃ. <bold>Okkantī</bold>ti okkamanavasena. Jāyanaṭṭhena vā jāti, sā aparipuṇṇāyatanavasena vuttā. Sañjāyanaṭṭhena sañjāti, sā paripuṇṇāyatanavasena vuttā. Okkamanaṭṭhena okkanti, sā aṇḍajajalābujavasena vuttā. Te hi aṇḍakosaṃ vatthikosañca okkamanti, okkamantā pavisantā viya paṭisandhiṃ gaṇhanti. Abhinibbattanaṭṭhena <bold>abhinibbatti,</bold>sā saṃsedajaopapātikavasena vuttā. Te hi pākaṭā eva hutvā nibbattanti, ayaṃ tāva sammutikathā.</paragraph>
<paragraph line="571">Idāni <bold>khandhānaṃ pātubhāvo, āyatanānaṃ paṭilābho</bold>ti paramatthakathā hoti. Khandhā eva hi paramatthato pātubhavanti, na sattā. Ettha <bold>ca khandhāna</bold>nti ekavokārabhave ekassa, catuvokārabhave catunnaṃ, pañcavokārabhave pañcannampi gahaṇaṃ veditabbaṃ. <bold>Pātubhāvo</bold>ti uppatti. <bold>Āyatanāna</bold>nti <pageBreak edition="M" number="1.0140" />tatra tatra uppajjamānāyatanavasena saṅgaho veditabbo. <bold>Paṭilābho</bold>ti santatiyaṃ pātubhāvoyeva. Pātubhavantāneva hi tāni paṭiladdhāni nāma honti. <bold>Ayaṃ vuccati jātī</bold>ti ayaṃ jāti nāma kathīyati.</paragraph>
<paragraph line="572">Jarāniddese <bold>jarā</bold>ti sabhāvapaccattaṃ. <bold>Jīraṇatā</bold>ti ākāraniddeso. <bold>Khaṇḍicca</bold>ntiādayo tayo kālātikkame kiccaniddesā, pacchimā dve pakatiniddesā. Ayañhi jarāti iminā padena sabhāvato dīpitā, tenassā idaṃ sabhāvapaccattaṃ. Jīraṇatāti iminā ākārato, tenassāyaṃ ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato. <bold>Pālicca</bold>nti iminā kesalomānaṃ palitabhāvakaraṇakiccato. <bold>Valittacatā</bold>ti iminā maṃsaṃ milāpetvā tace valibhāvakaraṇakiccato dīpitā. Tenassā ime tayo kālātikkame kiccaniddesā. Tehi imesaṃ vikārānaṃ dassanavasena pākaṭībhūtā pākaṭajarā dassitā. Yatheva hi udakassa <pageBreak edition="P" number="1.0152" />vā vātassa vā aggino vā tiṇarukkhādīnaṃ sambhaggapalibhaggatāya vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva jarāya dantādīsu khaṇḍiccādivasena gatamaggo pākaṭo cakkhuṃ ummīletvāpi gayhati, na ca khaṇḍiccādīneva jarā. Na hi jarā cakkhuviññeyyā hoti.</paragraph>
<paragraph line="573"><bold>Āyuno saṃhāni indriyānaṃ paripāko</bold>ti imehi pana padehi kālātikkameyeva abhibyattāya āyukkhayacakkhādiindriyaparipākasaṅkhātāya pakatiyā dīpitā, tenassime dve pakatiniddesāti <pageBreak edition="V" number="1.0129" />veditabbā. Tattha yasmā jaraṃ pattassa āyu hāyati, tasmā jarā ‘‘āyuno saṃhānī’’ti phalūpacārena vuttā. Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni āluḷitāni avisadāni oḷārikampi attano visayaṃ gahetuṃ asamatthāni honti, tasmā ‘‘indriyānaṃ paripāko’’ti phalūpacāreneva vuttā.</paragraph>
<paragraph line="574">Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu khaṇḍādibhāvadassanato rūpadhammesu jarā <bold>pākaṭajarā</bold>nāma. Arūpadhammesu pana jarā tādisassa vikārassa adassanato <pageBreak edition="M" number="1.0141" /><bold>paṭicchannajarā</bold>nāma. Tatra yvāyaṃ khaṇḍādibhāvo dissati, so tādisānaṃ dantādīnaṃ vaṇṇoyeva. Taṃ cakkhunā disvā manodvārena cintetvā ‘‘ime dantā jarāya pahaṭā’’ti jaraṃ jānāti, udakaṭṭhāne baddhāni gosiṅgādīni oloketvā heṭṭhā udakassa atthibhāvajānanaṃ viya. Puna ayaṃ jarā savīci avīcīti evampi duvidhā hoti. Tattha maṇikanakarajatapavāḷacandasūriyādīnaṃ mandadasakādīsu pāṇīnaṃ viya, pupphaphalapallavādīsu apāṇīnaṃ viya ca antarantarā vaṇṇavisesādīnaṃ dubbiññeyyattā jarā <bold>avīcijarā</bold>nāma, nirantarajarāti attho. Tato aññesu pana yathāvuttesu antarantarā vaṇṇavisesādīnaṃ suviññeyyattā jarā <bold>savīcijarā</bold>nāma.</paragraph>
<paragraph line="575">Tattha savīcijarā upādiṇṇakaanupādiṇṇakavasena evaṃ veditabbā – daharakumārakānañhi paṭhamameva khīradantā nāma uṭṭhahanti, na te thirā. Tesu pana patitesu puna <pageBreak edition="P" number="1.0153" />dantā uṭṭhahanti. Te paṭhamameva setā honti, jarāvātena pahaṭakāle kāḷakā honti. Kesā paṭhamameva tambā honti, tato kāḷakā, tato setā. Chavi pana salohitikā hoti. Vaḍḍhantānaṃ vaḍḍhantānaṃ odātānaṃ odātabhāvo, kāḷakānaṃ kāḷakabhāvo paññāyati. Jarāvātena pana pahaṭakāle valiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ. Jarāvātena pana pahaṭakāle paṇḍukaṃ hoti. Ambaṅkurenāpi dīpetuṃ vaṭṭati.</paragraph>
<paragraph line="576">Maraṇaniddese <bold>cutī</bold>ti cavanavasena vuttaṃ. Ekacatupañcakkhandhānaṃ sāmaññavacanametaṃ. <bold>Cavanatā</bold>ti bhāvavacanena lakkhaṇanidassanaṃ. <bold>Bhedo</bold>ti cutikhandhānaṃ bhaṅguppattiparidīpanaṃ. <bold>Antaradhāna</bold>nti ghaṭassa viya bhinnassa bhinnānaṃ cutikhandhānaṃ yena kenaci pariyāyena ṭhānābhāvaparidīpanaṃ. <bold>Maccu maraṇa</bold>nti maccusaṅkhātaṃ maraṇaṃ, na khaṇikamaraṇaṃ. Kālo nāma antako, tassa kiriyāti <bold>kālakiriyā</bold>. Ettāvatā ca sammutiyā maraṇaṃ dīpitaṃ.</paragraph>
<paragraph line="577">Idāni <pageBreak edition="V" number="1.0130" />paramatthena dīpetuṃ <bold>khandhānaṃ bhedo</bold>tiādimāha. Paramatthena hi khandhāyeva bhijjanti, na satto nāma koci marati. Khandhesu pana bhijjamānesu satto marati, bhinnesu matoti vohāro hoti. Ettha ca catuvokārapañcavokāravasena <bold>khandhānaṃ bhedo,</bold>ekavokāravasena <bold>kaḷevarassa nikkhepo,</bold>catuvokāravasena vā khandhānaṃ bhedo, sesadvayavasena kaḷevarassa nikkhepo veditabbo. Kasmā? Bhavadvayepi rūpakāyasaṅkhātassa <pageBreak edition="M" number="1.0142" />kaḷevarassa sambhavato. Yasmā vā cātumahārājikādīsupi khandhā bhijjanteva, na kiñci nikkhipati, tasmā tesaṃ vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakaraṇato maraṇaṃ ‘‘kaḷevarassa nikkhepo’’ti vuttaṃ.</paragraph>
<paragraph line="578"><bold>Jīvitindriyassupacchedo</bold>ti iminā indriyabaddhasseva maraṇaṃ nāma hoti, anindriyabaddhassa maraṇaṃ nāma natthīti dasseti. ‘‘Sassaṃ mataṃ, rukkho mato’’ti idaṃ pana vohāramattameva, atthato pana evarūpāni vacanāni sassādīnaṃ khayavayabhāvameva dīpenti.</paragraph>
<paragraph line="579">Apica <pageBreak edition="P" number="1.0154" />imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni vicaranti. Yathā hi purisassa tīsu paccāmittesu otārāpekkhesu vicarantesu eko vadeyya ‘‘ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi, ettha mayhaṃ dukkaraṃ natthī’’ti. Dutiyo vadeyya ‘‘ahaṃ tava etaṃ gahetvā gatakāle pothetvā dubbalaṃ karissāmi, ettha mayhaṃ dukkaraṃ natthī’’ti. Tatiyo vadeyya ‘‘tayā etasmiṃ pothetvā dubbale kate tiṇhena asinā sīsacchedanaṃ nāma mayhaṃ bhāro hotū’’ti te evaṃ vatvā tathā kareyyuṃ. Tattha paṭhamapaccāmittassa araññavaṇṇaṃ kathetvā taṃ ādāya tattha gatakālo viya suhajjañātimaṇḍalato nikkaḍḍhitvā yattha katthaci nibbattāpanaṃ nāma jātiyā kiccaṃ, dutiyassa pothetvā dubbalakaraṇaṃ viya nibbattakkhandhesu nipatitvā parādhīnamañcaparāyaṇabhāvakaraṇaṃ jarāya kiccaṃ, tatiyassa tiṇhena asinā sīsacchedanaṃ viya jīvitakkhayapāpanaṃ maraṇassa kiccanti veditabbaṃ.</paragraph>
<paragraph line="580">Apicettha jātidukkhaṃ sādīnavamahākantārappaveso viya daṭṭhabbaṃ, jarādukkhaṃ tattha annapānarahitassa dubbalaṃ viya, maraṇadukkhaṃ dubbalassa iriyāpathapavattane vihataparakkamassa vāḷādīhi anayabyasanāpādanaṃ viya daṭṭhabbanti.</paragraph>
<paragraph line="581">Sokaniddese viyasatīti byasanaṃ, hitasukhaṃ khipati viddhaṃsetīti attho. Ñātīnaṃ byasanaṃ <pageBreak edition="V" number="1.0131" />ñātibyasanaṃ, corarogabhayādīhi ñātikkhayo ñātivināsoti <pageBreak edition="M" number="1.0143" />attho. Tena <bold>ñātibyasanena. Phuṭṭhassā</bold>ti ajjhotthaṭassa abhibhūtassa, samannāgatassāti attho. Sesesupi eseva nayo. Ayaṃ pana viseso – bhogānaṃ byasanaṃ <bold>bhogabyasanaṃ,</bold>rājacorādivasena bhogakkhayo bhogavināsoti attho. Rogoyeva byasanaṃ <bold>rogabyasanaṃ</bold>. Rogo hi ārogyaṃ viyasati vināsetīti byasanaṃ. Sīlassa byasanaṃ <bold>sīlabyasanaṃ</bold>. Dussīlyassetaṃ nāmaṃ. Sammādiṭṭhiṃ vināsayamānā uppannā diṭṭhi eva byasanaṃ <bold>diṭṭhibyasanaṃ</bold>. Ettha ca purimāni dve anipphannāni, pacchimāni tīṇi nipphannāni tilakkhaṇabbhāhatāni. Purimāni ca tīṇi neva kusalāni na akusalāni, sīladiṭṭhibyasanadvayaṃ <pageBreak edition="P" number="1.0155" />akusalaṃ.</paragraph>
<paragraph line="582"><bold>Aññataraññatarenā</bold>ti gahitesu vā yena kenaci aggahitesu vā mittāmaccabyasanādīsu yena kenaci. <bold>Samannāgatassā</bold>ti samanubandhassa aparimuccamānassa. <bold>Aññataraññatarena dukkhadhammenā</bold>ti yena kenaci sokadukkhassa uppattihetunā. <bold>Soko</bold>ti socanakavasena soko. Idaṃ tehi kāraṇehi uppajjanakasokassa sabhāvapaccattaṃ. <bold>Socanā</bold>ti socanākāro. <bold>Socitatta</bold>nti socitabhāvo. <bold>Antosoko</bold>ti abbhantarasoko. Dutiyapadaṃ upasaggena vaḍḍhitaṃ. So hi abbhantaraṃ sukkhāpento viya parisukkhāpento viya uppajjatīti ‘‘antosoko antoparisoko’’ti vuccati. <bold>Cetaso parijjhāyanā</bold>ti cittassa parijjhāyanākāro. Soko hi uppajjamāno aggi viya cittaṃ jhāpeti dahati, ‘‘cittaṃ me jhāmaṃ, na me kiñci paṭibhātī’’ti vadāpeti. Dukkhito mano dummano, tassa bhāvo <bold>domanassaṃ</bold>. Anupaviṭṭhaṭṭhena sokova sallanti <bold>sokasallaṃ</bold>.</paragraph>
<paragraph line="583">Paridevaniddese ‘‘mayhaṃ dhītā, mayhaṃ putto’’ti evaṃ ādissa ādissa devanti rodanti etenāti <bold>ādevo</bold>. Taṃ taṃ vaṇṇaṃ parikittetvā parikittetvā devanti etenāti <bold>paridevo</bold>. Tato parāni dve dve padāni purimadvayasseva ākārabhāvaniddesavasena vuttāni. <bold>Vācā</bold>ti vacanaṃ. <bold>Palāpo</bold>ti tucchaṃ niratthakavacanaṃ. Upaḍḍhabhaṇitaaññabhaṇitādivasena virūpo palāpoti <bold>vippalāpo. Lālappo</bold>ti punappunaṃ lapanaṃ. Lālappanākāro <bold>lālappanā</bold>. Lālappitassa bhāvo <bold>lālappitattaṃ</bold>.</paragraph>
<paragraph line="584">Dukkhaniddese <pageBreak edition="M" number="1.0144" />kāyanissitattā <bold>kāyikaṃ</bold>. Amadhuraṭṭhena <bold>asātaṃ</bold>. Kāyikapadena cetasikaasātaṃ paṭikkhipati, asātapadena kāyikasātaṃ. Tadeva dukkhayatīti <bold>dukkhaṃ,</bold>yassuppajjati, taṃ dukkhitaṃ karotīti attho. Dukkhamattā vā dukkhaṃ. <bold>Kāyasamphassaja</bold>nti kāyasamphasse <pageBreak edition="V" number="1.0132" />jātaṃ. <bold>Asātaṃ dukkhaṃ vedayita</bold>nti asātaṃ vedayitaṃ na sātaṃ, dukkhaṃ vedayitaṃ na sukhaṃ. Parato tīṇi padāni itthiliṅgavasena vuttāni. Asātā vedanā na sātā, dukkhā vedanā na sukhāti ayameva panettha attho. Yaṃ kāyikaṃ asātaṃ dukkhaṃ vedayitaṃ, yā kāyasamphassajā asātā dukkhā vedanā, idaṃ vuccati dukkhanti evaṃ yojanā veditabbā.</paragraph>
<paragraph line="585">Domanassaniddese duṭṭhu manoti dummano, hīnavedanattā <pageBreak edition="P" number="1.0156" />vā kucchitaṃ manoti dummano, dummanassa bhāvo <bold>domanassaṃ</bold>. Cittanissitattā <bold>cetasikaṃ. Cetosamphassaja</bold>nti cittasamphasse jātaṃ.</paragraph>
<paragraph line="586">Upāyāsaniddese āyāsanaṭṭhena <bold>āyāso</bold>. Saṃsīdanavisīdanākārappavattassa cittakilamathassetaṃ nāmaṃ. Balavaāyāso <bold>upāyāso</bold>. Āyāsitabhāvo <bold>āyāsitattaṃ.</bold>Upāyāsitabhāvo <bold>upāyāsitattaṃ</bold>.</paragraph>
<paragraph line="587">Appiyasampayoganiddese <bold>idhā</bold>ti imasmiṃ loke. <bold>Yassā</bold>ti ye assa. <bold>Aniṭṭhā</bold>ti apariyesitā. Pariyesitā vā hontu apariyesitā vā, nāmamevetaṃ amanāpārammaṇānaṃ. Manasmiṃ na kamanti na pavisantīti <bold>akantā</bold>. Manasmiṃ na appiyanti, na vā manaṃ vaḍḍhentīti <bold>amanāpā</bold>. <bold>Rūpā</bold>tiādi tesaṃ sabhāvanidassanaṃ. Anatthaṃ kāmenti icchantīti <bold>anatthakāmā</bold>. Ahitaṃ kāmenti icchantīti <bold>ahitakāmā</bold>. Aphāsuṃ dukkhavihāraṃ kāmenti icchantīti <bold>aphāsukāmā</bold>. Catūhi yogehi khemaṃ nibbhayaṃ vivaṭṭaṃ na kāmenti, sabhayaṃ vaṭṭameva nesaṃ kāmenti icchantīti <bold>ayogakkhemakāmā</bold>. Apica saddhādīnaṃ vuddhisaṅkhātassa atthassa akāmanato, tesaṃyeva hānisaṅkhātassa anatthassa ca kāmanato <bold>anatthakāmā</bold>. Saddhādīnaṃyeva upāyabhūtassa hitassa akāmanato, saddhāhāniādīnaṃ upāyabhūtassa ahitassa ca kāmanato <bold>ahitakāmā</bold>. Phāsuvihārassa <pageBreak edition="M" number="1.0145" />akāmanato, aphāsuvihārassa ca kāmanato <bold>aphāsukāmā</bold>. Yassa kassaci nibbhayassa akāmanato, bhayassa ca kāmanato <bold>ayogakkhemakāmā</bold>ti evamettha attho daṭṭhabbo.</paragraph>
<paragraph line="588"><bold>Saṅgatī</bold>ti gantvā saṃyogo. <bold>Samāgamo</bold>ti āgatehi saṃyogo. <bold>Samodhāna</bold>nti ṭhānanisajjādīsu sahabhāvo. <bold>Missībhāvo</bold>ti sabbakiccānaṃ sahakaraṇaṃ. Ayaṃ sattavasena yojanā. Saṅkhāravasena pana yaṃ labbhati, taṃ gahetabbaṃ. So pana appiyasampayogo atthato eko dhammo nāma natthi, kevalaṃ appiyasampayuttānaṃ duvidhassāpi dukkhassa vatthubhāvato dukkhoti vutto.</paragraph>
<paragraph line="589">Piyavippayoganiddeso <pageBreak edition="V" number="1.0133" />vuttapaṭipakkhanayena veditabbo. <bold>Mātā vā</bold>tiādi panettha atthakāme sarūpena dassetuṃ vuttaṃ. Tattha mamāyatīti <bold>mātā,</bold>piyāyatīti <bold>pitā</bold>. Bhajatīti <pageBreak edition="P" number="1.0157" /><bold>bhātā,</bold>tathā <bold>bhaginī</bold>. Mettāyantīti <bold>mittā,</bold>minanti vā sabbaguyhesu anto pakkhipantīti mittā. Kiccakaraṇīyesu sahabhāvaṭṭhena amā hontīti <bold>amaccā</bold>. ‘‘Ayaṃ amhākaṃ ajjhattiko’’ti evaṃ jānanti, ñāyantīti vā <bold>ñātī</bold>. Lohitena sambandhāti <bold>sālohitā</bold>. Pitupakkhikā ñātī, mātupakkhikā sālohitā. Mātāpitupakkhikā vā ñātī, sassusasurapakkhikā sālohitā. Ayampi piyavippayogo atthato eko dhammo nāma natthi, kevalaṃ piyavippayuttānaṃ duvidhassāpi dukkhassa vatthubhāvato dukkhoti vutto. Idamettha sabbaaṭṭhakathāvacanaṃ. Saccānaṃ pana tathalakkhaṇattā sampayogavippayogavacanehi appiyapiyavatthūniyeva visesitānīti vattuṃ yujjatīti.</paragraph>
<paragraph line="590">Icchitālābhaniddese <bold>jātidhammāna</bold>nti jātisabhāvānaṃ jātipakatikānaṃ. <bold>Icchā uppajjatī</bold>ti taṇhā uppajjati. <bold>Aho vatā</bold>ti patthanā. <bold>Assāmā</bold>ti bhaveyyāma. <bold>Na kho panetaṃ icchāya pattabba</bold>nti yaṃ etaṃ ‘‘aho vata mayaṃ na jātidhammā assāma, na ca vata no jāti āgaccheyyā’’ti evaṃ pahīnasamudayesu sādhūsu vijjamānaṃ ajātidhammattaṃ parinibbutesu ca vijjamānaṃ jātiyā anāgamanaṃ icchitaṃ, taṃ icchantassāpi maggabhāvanāya vinā appattabbato, anicchantassāpi ca bhāvanāya pattabbato na icchāya pattabbaṃ nāma hoti. <bold>Idampī</bold>ti etampi. Upari sesāni upādāya <bold>api</bold>saddo.</paragraph>
<paragraph line="591">Upādānakkhandhaniddese <pageBreak edition="M" number="1.0146" /><bold>seyyathida</bold>nti nipāto, tassa te katame iti ceti attho. Rūpameva upādānakkhandhoti <bold>rūpupādānakkhandho</bold>. Eseva nayo sesesupi.</paragraph>
<centered line="592">Dukkhasaccaniddesavaṇṇanā niṭṭhitā.</centered>
<subhead line="593">Samudayasaccaniddesavaṇṇanā</subhead>
<paragraph line="594" number="34">Samudayasaccaniddese <pageBreak edition="V" number="1.0134" /><pageBreak edition="P" number="1.0158" /><bold>yāyaṃ taṇhā</bold>ti yā ayaṃ taṇhā. <bold>Ponobhavikā</bold>ti punabbhavakaraṇaṃ punobhavo, punobhavo sīlamassāti ponobhavikā. Apica punabbhavaṃ deti, punabbhavāya saṃvattati, punappunaṃ bhave nibbattetīti ponobhavikā. Sā panesā punabbhavassa dāyikāpi atthi adāyikāpi, punabbhavāya saṃvattanikāpi atthi asaṃvattanikāpi, dinnāya paṭisandhiyā upadhivepakkamattāpi. Sā tippakārāpi ponobhavikāti nāmaṃ labhati. Ponabbhavikātipi pāṭho, soyevattho. Abhinandanasaṅkhātena nandirāgena saha gatāti <bold>nandirāgasahagatā</bold>. Nandirāgena saddhiṃ atthato ekattameva gatāti vuttaṃ hoti. <bold>Tatra tatrābhinandinī</bold>ti yatra yatra attabhāvo nibbattati, tatra tatra abhinandinī. Rūpādīsu vā ārammaṇesu tatra tatrābhinandinī, rūpābhinandinī saddagandharasaphoṭṭhabbadhammābhinandinīti attho. Tatra tatrābhinandītipi pāṭho, tatra tatra abhinandayatīti attho. <bold>Seyyathida</bold>nti nipāto, tassa sā katamā iti ceti attho. <bold>Kāmataṇhā</bold>ti kāme taṇhā, pañcakāmaguṇikarāgassetaṃ adhivacanaṃ. <bold>Bhavataṇhā</bold>ti bhave taṇhā. Bhavapatthanāvasena uppannassa sassatadiṭṭhisahagatassa rāgassa rūpārūpabhavarāgassa ca jhānanikantiyā ca etaṃ adhivacanaṃ. <bold>Vibhavataṇhā</bold>ti vibhave taṇhā. Ucchedadiṭṭhisahagatarāgassetaṃ adhivacanaṃ.</paragraph>
<paragraph line="595">Idāni tassā taṇhāya vatthuṃ vitthārato dassetuṃ <bold>sā kho panesā</bold>tiādimāha. Tattha <bold>uppajjatī</bold>ti jāyati. <bold>Nivisatī</bold>ti punappunaṃ pavattivasena patiṭṭhāti. Uppajjamānā kattha uppajjati, nivisamānā kattha nivisatīti <pageBreak edition="P" number="1.0159" />sambandho. <bold>Yaṃ loke piyarūpaṃ sātarūpa</bold>nti yaṃ lokasmiṃ piyasabhāvañceva <pageBreak edition="M" number="1.0147" />madhurasabhāvañca. <bold>Cakkhu loke</bold>tiādīsu lokasmiñhi cakkhuādīsu mamattena abhiniviṭṭhā sattā sampattiyaṃ patiṭṭhitā attano cakkhuṃ ādāsādīsu nimittaggahaṇānusārena vippasannaṃ pañcapasādaṃ suvaṇṇavimāne ugghāṭitamaṇisīhapañjaraṃ viya maññanti, sotaṃ rajatapanāḷikaṃ viya pāmaṅgasuttakaṃ viya ca maññanti, tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ viya maññanti, jivhaṃ rattakambalapaṭalaṃ viya mudusiniddhamadhurarasadaṃ maññanti, kāyaṃ sālalaṭṭhiṃ viya suvaṇṇatoraṇaṃ viya ca maññanti, manaṃ aññesaṃ manena asadisaṃ uḷāraṃ maññanti, rūpaṃ suvaṇṇakaṇikārapupphādivaṇṇaṃ viya, saddaṃ mattakaravīkakokilamandadhamitamaṇivaṃsanigghosaṃ viya, attanā paṭiladdhāni catusamuṭṭhānikagandhārammaṇādīni ‘‘kassaññassa evarūpāni atthī’’ti maññanti, tesaṃ evaṃ maññamānānaṃ tāni cakkhādīni piyarūpāni ceva sātarūpāni ca honti. Atha nesaṃ tattha anuppannā ceva taṇhā uppajjati <pageBreak edition="V" number="1.0135" />, uppannā ca punappunaṃ pavattivasena nivisati. Tasmā thero ‘‘cakkhu loke piyarūpaṃ sātarūpaṃ, etthesā taṇhā uppajjamānā uppajjatī’’tiādimāha. Tattha <bold>uppajjamānā</bold>ti yadā uppajjati, tadā ettha uppajjatīti attho.</paragraph>
<centered line="596">Samudayasaccaniddesavaṇṇanā niṭṭhitā.</centered>
<subhead line="597">Nirodhasaccaniddesavaṇṇanā</subhead>
<hangnum line="598" number="35"></hangnum>
<paragraph line="599">Nirodhasaccaniddese <pageBreak edition="P" number="1.0160" /><bold>yo tassāyeva taṇhāyā</bold>ti ettha ‘‘yo tasseva dukkhassā’’ti vattabbe yasmā samudayanirodheneva dukkhaṃ nirujjhati, no aññathā. Yathāha –</paragraph>
<gatha1 line="600">‘‘Yathāpi mūle anupaddave daḷhe, chinnopi rukkho punareva rūhati;</gatha1>
<gathalast line="601">Evampi taṇhānusaye anūhate, nibbattatī dukkhamidaṃ punappuna’’nti. (dha. pa. 338);</gathalast>
<paragraph line="602">Tasmā taṃ dukkhanirodhaṃ dassento samudayanirodhena dassetuṃ evamāha. Sīhasamānavuttino hi tathāgatā, te dukkhaṃ nirodhentā dukkhanirodhañca dassentā hetumhi paṭipajjanti, na phale. Suvānavuttino pana aññatitthiyā <pageBreak edition="M" number="1.0148" />, te dukkhaṃ nirodhentā dukkhanirodhañca dassentā attakilamathānuyogena ceva tasseva ca desanāya phale paṭipajjanti, na hetumhīti. Sīhasamānavuttitāya satthā hetumhi paṭipajjanto ‘‘yo tassāyevā’’tiādimāha. Dhammasenāpatipi satthārā vuttakkamenevāha.</paragraph>
<paragraph line="603">Tattha <bold>tassāyeva taṇhāyā</bold>ti yā sā taṇhā ‘‘ponobhavikā’’ti vatvā kāmataṇhādivasena vibhattā uppattinivesanavasena ca heṭṭhā pakāsitā, tassāyeva taṇhāya. <bold>Asesavirāganirodho</bold>ti virāgo vuccati maggo, ‘‘virāgā vimuccatī’’ti (ma. ni. 1.245; saṃ. ni. 3.12; mahāva. 23) hi vuttaṃ. Virāgena nirodho virāganirodho, anusayasamugghātato aseso virāganirodho asesavirāganirodho. Atha vā virāgoti hi pahānaṃ vuccati, tasmā aseso virāgo aseso nirodhoti evampettha yojanā daṭṭhabbā. Atthato pana sabbāneva panetāni asesavirāganirodhotiādīni nibbānasseva vevacanāni. Paramatthato hi dukkhanirodhaṃ ariyasaccanti <pageBreak edition="V" number="1.0136" />nibbānaṃ vuccati. Yasmā pana taṃ āgamma taṇhā asesā virajjati nirujjhati, tasmā taṃ ‘‘tassāyeva taṇhāya asesavirāganirodho’’ti vuccati. Nibbānañca āgamma taṇhā cajīyati paṭinissajjīyati <pageBreak edition="P" number="1.0161" />muccati na allīyati, kāmaguṇālayesu cettha ekopi ālayo natthi, tasmā nibbānaṃ <bold>cāgo paṭinissaggo mutti anālayo</bold>ti vuccati. Ekameva hi nibbānaṃ, nāmāni panassa sabbasaṅkhatānaṃ nāmapaṭipakkhavasena anekāni honti. Seyyathidaṃ – asesavirāgo asesanirodho cāgo paṭinissaggo mutti anālayo rāgakkhayo dosakkhayo mohakkhayo taṇhākkhayo anuppādo appavattaṃ animittaṃ appaṇihitaṃ anāyūhanaṃ appaṭisandhi anupapatti agati ajātaṃ ajaraṃ abyādhi amataṃ asokaṃ aparidevaṃ anupāyāsaṃ asaṃkiliṭṭhantiādīni.</paragraph>
<paragraph line="604">Idāni maggena chinnāya nibbānaṃ āgamma appavattippattāyapi ca taṇhāya yesu vatthūsu tassā uppatti dassitā, tattheva abhāvaṃ dassetuṃ <bold>sā kho panesā</bold>tiādimāha. Tattha yathā puriso khette jātaṃ tittakālābuvalliṃ disvā aggato paṭṭhāya mūlaṃ pariyesitvā chindeyya, sā anupubbena milāyitvā appaññattiṃ gaccheyya, tato tasmiṃ khette tittakālābu niruddhā pahīnāti vucceyya, evameva khette tittakālābu <pageBreak edition="M" number="1.0149" />viya cakkhādīsu taṇhā. Sā ariyamaggena mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu khette tittakālābu viya na paññāyati. Yathā ca aṭavito core ānetvā nagarassa dakkhiṇadvāre ghāteyyuṃ, tato aṭaviyaṃ corā matāti vā māritāti vā vucceyyuṃ, evameva aṭaviyaṃ corā viya yā cakkhādīsu taṇhā, sā dakkhiṇadvāre corā viya nibbānaṃ āgamma niruddhattā nibbāne niruddhā. Evaṃ niruddhā pana tesu vatthūsu aṭaviyaṃ corā viya na paññāyati. Tenassā tattheva nirodhaṃ dassento ‘‘cakkhu loke piyarūpaṃ sātarūpaṃ, etthesā taṇhā pahīyamānā pahīyatī’’tiādimāha. Atha vā taṇhuppādavatthussa pariññātattā pariññātavatthusmiṃ puna na uppajjanato anuppādanirodhavasena taṇhuppādavatthusmiṃyeva nirujjhatīti vuccati. Ettha ca uppajjanapaṭipakkhavasena pahīyatīti vuttaṃ, nivisanapaṭipakkhavasena nirujjhatīti.</paragraph>
<centered line="605">Nirodhasaccaniddesavaṇṇanā niṭṭhitā.</centered>
<subhead line="606">Maggasaccaniddesavaṇṇanā</subhead>
<hangnum line="607" number="36"></hangnum>
<paragraph line="608">Maggasaccaniddese <pageBreak edition="V" number="1.0137" /><pageBreak edition="P" number="1.0162" /><bold>ayamevā</bold>ti aññamaggapaṭikkhepanatthaṃ niyamanaṃ (vibha. aṭṭha. 205). <bold>Ariyo</bold>ti taṃtaṃmaggavajjhakilesehi ārakattā, ariyabhāvakarattā, ariyaphalapaṭilābhakarattā ca ariyo. Aṭṭha aṅgāni assāti <bold>aṭṭhaṅgiko</bold>. Svāyaṃ caturaṅgikā viya senā, pañcaṅgikaṃ viya tūriyaṃ aṅgamattameva hoti, aṅgavinimutto natthi.</paragraph>
<paragraph line="609">Idāni aṅgamattameva maggo aṅgavinimutto natthīti dassento <bold>sammādiṭṭhi…pe… sammāsamādhī</bold>tiādimāha. Tattha sammā dassanalakkhaṇā <bold>sammādiṭṭhi.</bold>Sammā abhiniropanalakkhaṇo <bold>sammāsaṅkappo</bold>. Sammā pariggahalakkhaṇā <bold>sammāvācā</bold>. Sammā samuṭṭhāpanalakkhaṇo <bold>sammākammanto</bold>. Sammā vodāpanalakkhaṇo <bold>sammāājīvo</bold>. Sammā paggahalakkhaṇo <bold>sammāvāyāmo</bold>. Sammā upaṭṭhānalakkhaṇā <bold>sammāsati</bold>. Sammā samādhānalakkhaṇo <bold>sammāsamādhi</bold>. Tesu ekekassa tīṇi tīṇi kiccāni honti. Seyyathidaṃ – sammādiṭṭhi <pageBreak edition="M" number="1.0150" />tāva aññehipi attano paccanīkakilesehi saddhiṃ micchādiṭṭhiṃ pajahati, nirodhañca ārammaṇaṃ karoti, sampayuttadhamme ca passati tappaṭicchādakamohavidhamanavasena asammohato. Sammāsaṅkappādayopi tatheva micchāsaṅkappādīni ca pajahanti, nibbānañca ārammaṇaṃ karonti. Visesato panettha sammāsaṅkappo sahajātadhamme sammā abhiniropeti, sammāvācā sammā pariggaṇhāti, sammākammanto sammā samuṭṭhāpeti, sammāājīvo sammā vodāpeti, sammāvāyāmo sammā paggaṇhāti, sammāsati sammā upaṭṭhāpeti, sammāsamādhi sammā samādahati.</paragraph>
<paragraph line="610">Apicesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā ekārammaṇā. Kiccato pana ‘‘dukkhe ñāṇa’’ntiādīni cattāri nāmāni labhati <pageBreak edition="P" number="1.0163" />. Sammāsaṅkappādayopi pubbabhāge nānākkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo kiccato nekkhammasaṅkappotiādīni tīṇi nāmāni labhati. Sammāvācādayo tayo pubbabhāge viratiyopi honti cetanāyopi, maggakkhaṇe pana viratiyoyeva. Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati. Sammāsamādhi pana pubbabhāgepi maggakkhaṇepi sammāsamādhiyeva.</paragraph>
<paragraph line="611">Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā paṭhamaṃ <pageBreak edition="V" number="1.0138" />sammādiṭṭhi desitā. Ayañhi ‘‘paññāpajjoto paññāsattha’’nti (dha. sa. 16, 20, 29) ca vuttā. Tasmā etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā kilesacore ghātento khemena yogāvacaro nibbānaṃ pāpuṇāti. Tasmā paṭhamaṃ sammādiṭṭhi desitā.</paragraph>
<paragraph line="612">Sammāsaṅkappo pana tassā bahūpakāro. Tasmā tadanantaraṃ vutto. Yathā hi heraññiko hatthena parivattetvā parivattetvā cakkhunā kahāpaṇaṃ olokento ‘‘ayaṃ kūṭo ayaṃ cheko’’ti jānāti, evaṃ yogāvacaropi pubbabhāge vitakkena vitakketvā vitakketvā vipassanāpaññāya olokayamāno ‘‘ime dhammā kāmāvacarā, ime rūpāvacarādayo’’ti jānāti. Yathā vā pana purisena koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā kamme <pageBreak edition="M" number="1.0151" />upaneti, evaṃ vitakkena vitakketvā vitakketvā dinnadhamme yogāvacaro paññāya ‘‘ime dhammā kāmāvacarā, ime rūpāvacarā’’tiādinā nayena paricchinditvā kamme upaneti. Tasmā sammāsaṅkappo sammādiṭṭhānantaraṃ vutto.</paragraph>
<paragraph line="613">Svāyaṃ yathā sammādiṭṭhiyā, evaṃ sammāvācāyapi upakārako. Yathāha – ‘‘pubbe kho, gahapati, vitakketvā vicāretvā pacchā vācaṃ bhindatī’’ti (ma. ni. 1.463). Tasmā tadanantaraṃ sammāvācā vuttā.</paragraph>
<paragraph line="614">Yasmā pana ‘‘idañcidañca karissāmā’’ti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.</paragraph>
<paragraph line="615">Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayaṃ sucaritaṃ pūrentasseva yasmā ājīvaṭṭhamakasīlaṃ pūrati, na itarassa <pageBreak edition="P" number="1.0164" />, tasmā tadubhayānantaraṃ sammāājīvo vutto.</paragraph>
<paragraph line="616">Evaṃ visuddhājīvena pana ‘‘parisuddho me ājīvo’’ti ettāvatā paritosaṃ katvā suttappamattena viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ tadanantaraṃ sammāvāyāmo vutto.</paragraph>
<paragraph line="617">Tato <pageBreak edition="V" number="1.0139" />āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassetuṃ tadanantaraṃ sammāsati vuttā.</paragraph>
<paragraph line="618">Yasmā pana evaṃ sūpaṭṭhitāya satiyā samādhissa upakārānupakārānaṃ dhammānaṃ gatiyo samanvesitvā pahoti ekattārammaṇe cittaṃ samādhātuṃ, tasmā sammāsatianantaraṃ sammāsamādhi vuttoti veditabboti.</paragraph>
<paragraph line="619">Sammādiṭṭhiniddese ‘‘dukkhe ñāṇa’’ntiādinā catusaccakammaṭṭhānaṃ dassitaṃ. Tattha purimāni dve saccāni vaṭṭaṃ, pacchimāni dve vivaṭṭaṃ. Tesu bhikkhuno vaṭṭe kammaṭṭhānābhiniveso hoti, vivaṭṭe natthi abhiniveso. Purimāni hi dve saccāni ‘‘pañcakkhandhā dukkhaṃ, taṇhā samudayo’’ti evaṃ saṅkhepena ca, ‘‘katame <pageBreak edition="M" number="1.0152" />pañcakkhandhā? Rūpakkhandho’’tiādinā nayena vitthārena ca ācariyasantike uggaṇhitvā vācāya punappunaṃ parivattento yogāvacaro kammaṃ karoti. Itaresu pana dvīsu saccesu ‘‘nirodhasaccaṃ iṭṭhaṃ kantaṃ manāpaṃ, maggasaccaṃ iṭṭhaṃ kantaṃ manāpa’’nti evaṃ savaneneva kammaṃ karoti. So evaṃ kammaṃ karonto cattāri saccāni ekapaṭivedhena paṭivijjhati, ekābhisamayena abhisameti. Dukkhaṃ pariññāpaṭivedhena paṭivijjhati, samudayaṃ pahānapaṭivedhena paṭivijjhati. Nirodhaṃ sacchikiriyāpaṭivedhena paṭivijjhati, maggaṃ bhāvanāpaṭivedhena paṭivijjhati. Dukkhaṃ pariññābhisamayena…pe… maggaṃ bhāvanābhisamayena abhisameti.</paragraph>
<paragraph line="620">Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho hoti, dvīsu savanapaṭivedhoyeva. Aparabhāge tīsu kiccato paṭivedho hoti nirodhe ārammaṇapaṭivedho. Tattha sabbampi paṭivedhañāṇaṃ lokuttaraṃ, savanadhāraṇasammasanañāṇaṃ lokiyaṃ kāmāvacaraṃ. Paccavekkhaṇā pana pattasaccassa hoti, ayañca ādikammiko. Tasmā sā idha na vuttā. Imassa ca <pageBreak edition="P" number="1.0165" />bhikkhuno pubbe pariggahato ‘‘dukkhaṃ parijānāmi, samudayaṃ pajahāmi, nirodhaṃ sacchikaromi, maggaṃ bhāvemī’’ti ābhogasamannāhāramanasikārapaccavekkhaṇā natthi, pariggahato paṭṭhāya hoti. Aparabhāge pana dukkhaṃ pariññātameva hoti…pe… maggo bhāvitova hoti.</paragraph>
<paragraph line="621">Tattha dve saccāni duddasattā gambhīrāni, dve gambhīrattā duddasāni. Dukkhasaccañhi uppattito pākaṭaṃ, khāṇukaṇṭakappahārādīsu ‘‘aho dukkha’’nti vattabbatampi āpajjati. Samudayasaccaṃ khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato pana ubhayampi <pageBreak edition="V" number="1.0140" />gambhīraṃ. Iti tāni duddasattā gambhīrāni. Itaresaṃ pana dvinnaṃ dassanatthāya payogo bhavaggaggahaṇatthaṃ hatthapasāraṇaṃ viya, avīciphusanatthaṃ pādapasāraṇaṃ viya, satadhā bhinnassa vālassa koṭiyā koṭipaṭipādanaṃ viya ca hoti. Iti tāni gambhīrattā duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena pubbabhāgañāṇuppattiṃ sandhāya idaṃ ‘‘dukkhe ñāṇa’’ntiādi vuttaṃ. Paṭivedhakkhaṇe pana ekameva taṃ ñāṇaṃ hoti.</paragraph>
<paragraph line="622">Apare <pageBreak edition="M" number="1.0153" />panāhu – catubbidhaṃ saccesu ñāṇaṃ sutamayañāṇaṃ vavatthānañāṇaṃ sammasanañāṇaṃ abhisamayañāṇanti. Tattha katamaṃ sutamayañāṇaṃ? Saṃkhittena vā vitthārena vā cattāri saccāni sutvā jānāti ‘‘idaṃ dukkhaṃ, ayaṃ samudayo, ayaṃ nirodho, ayaṃ maggo’’ti. Idaṃ <bold>sutamayañāṇaṃ</bold>. Katamaṃ vavatthānañāṇaṃ? So sutānaṃ atthaṃ upaparikkhati dhammato ca lakkhaṇato ca, ‘‘ime dhammā imasmiṃ sacce pariyāpannā, imassa saccassa idaṃ lakkhaṇa’’nti sanniṭṭhānaṃ karoti. Idaṃ <bold>vavatthānañāṇaṃ</bold>. Katamaṃ sammasanañāṇaṃ? So evaṃ yathānupubbaṃ cattāri saccāni vavatthapetvā atha dukkhameva gahetvā yāva gotrabhuñāṇaṃ aniccato dukkhato anattato sammasati. Idaṃ <bold>sammasanañāṇaṃ</bold>. Katamaṃ abhisamayañāṇaṃ? Lokuttaramaggakkhaṇe ekena ñāṇena cattāri saccāni apubbaṃ acarimaṃ abhisameti ‘‘dukkhaṃ pariññābhisamayena, samudayaṃ pahānābhisamayena, nirodhaṃ sacchikiriyābhisamayena <pageBreak edition="P" number="1.0166" />maggaṃ bhāvanābhisamayena abhisametī’’ti. Idaṃ <bold>abhisamayañāṇa</bold>nti.</paragraph>
<paragraph line="623">Sammāsaṅkappaniddese kāmato nissaṭoti <bold>nekkhammasaṅkappo</bold>. Byāpādato nissaṭoti <bold>abyāpādasaṅkappo</bold>. Vihiṃsāya nissaṭoti <bold>avihiṃsāsaṅkappo</bold>. Tattha nekkhammavitakko kāmavitakkassa padaghātaṃ padacchedaṃ karonto uppajjati, abyāpādavitakko byāpādavitakkassa, avihiṃsāvitakko vihiṃsāvitakkassa. Tathā nekkhammaabyāpādaavihiṃsāvitakkā kāmabyāpādavihiṃsāvitakkānaṃ paccanīkā hutvā uppajjanti.</paragraph>
<paragraph line="624">Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ vā pana kiñci saṅkhāraṃ. Athassa vipassanākkhaṇe vipassanāsampayutto saṅkappo tadaṅgavasena kāmavitakkassa padaghātaṃ padacchedaṃ karonto uppajjati, vipassanaṃ ussukkāpetvā maggaṃ pāpeti. Athassa maggakkhaṇe maggasampayutto saṅkappo samucchedavasena kāmavitakkassa padaghātaṃ padacchedaṃ karonto uppajjati. Byāpādavitakkassapi padaghātanatthaṃ byāpādavitakkaṃ vā aññaṃ vā <pageBreak edition="V" number="1.0141" />saṅkhāraṃ, vihiṃsāvitakkassa padaghātanatthaṃ vihiṃsāvitakkaṃ vā aññaṃ vā saṅkhāraṃ sammasati. Athassa vipassanākkhaṇeti sabbaṃ purimanayeneva yojetabbaṃ.</paragraph>
<paragraph line="625">Kāmavitakkādīnaṃ <pageBreak edition="M" number="1.0154" />pana tiṇṇampi pāḷiyaṃ vibhattesu aṭṭhatiṃsārammaṇesu ekakammaṭṭhānampi apaccanīkaṃ nāma natthi. Ekantato pana kāmavitakkassa tāva asubhesu paṭhamajjhānameva paccanīkaṃ, byāpādavitakkassa mettāya tikacatukkajjhānāni, vihiṃsaāvitakkassa karuṇāya tikacatukkajjhānāni. Tasmā asubhaparikammaṃ katvā jhānaṃ samāpannassa samāpattikkhaṇe jhānasampayutto vitakko vikkhambhanavasena kāmavitakkassa paccanīko hutvā uppajjati, jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto saṅkappo tadaṅgavasena kāmavitakkassa paccanīko hutvā uppajjati, vipassanaṃ ussukkāpetvā maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa paccanīko hutvā uppajjati. Evaṃ uppanno nekkhammasaṅkappoti vuccatīti veditabbo.</paragraph>
<paragraph line="626">Mettāya <pageBreak edition="P" number="1.0167" />pana parikammaṃ katvā, karuṇāya parikammaṃ katvā jhānaṃ samāpannassāti sabbaṃ purimanayeneva yojetabbaṃ. Evaṃ uppanno abyāpādasaṅkappoti vuccati, avihiṃsāsaṅkappoti vuccatīti veditabbo. Evamete nekkhammasaṅkappādayo vipassanājhānavasena uppattīnaṃ nānattā pubbabhāge nānā, maggakkhaṇe pana imesu tīsu ṭhānesu uppannassa akusalasaṅkappassa padacchedato anuppattisādhanavasena maggaṅgaṃ pūrayamāno ekova kusalasaṅkappo uppajjati. Ayaṃ sammāsaṅkappo nāma.</paragraph>
<paragraph line="627">Sammāvācāniddesepi yasmā aññeneva cittena musāvādā viramati, aññena aññena pisuṇāvācādīhi, tasmā catassopetā veramaṇiyo pubbabhāge nānā, maggakkhaṇe pana micchāvācāsaṅkhātāya catubbidhāya akusaladussīlyacetanāya padacchedato anuppattisādhanavasena maggaṅgaṃ pūrayamānā ekāva sammāvācāsaṅkhātā kusalaveramaṇi uppajjati. Ayaṃ sammāvācā nāma.</paragraph>
<paragraph line="628">Sammākammantaniddesepi yasmā aññeneva cittena pāṇātipātā viramati, aññena adinnādānā, aññena micchācārā, tasmā tissopetā veramaṇiyo pubbabhāge nānā, maggakkhaṇe pana micchākammantasaṅkhātāya tividhāya akusaladussīlyacetanāya padacchedato anuppattisādhanavasena maggaṅgaṃ pūrayamānā ekāva sammākammantasaṅkhātā kusalaveramaṇi uppajjati. Ayaṃ sammākammanto nāma.</paragraph>
<paragraph line="629">Sammāājīvaniddese <pageBreak edition="M" number="1.0155" /><pageBreak edition="V" number="1.0142" /><bold>idhā</bold>ti imasmiṃ sāsane. <bold>Ariyasāvako</bold>ti ariyassa buddhassa sāvako. <bold>Micchāājīvaṃ pahāyā</bold>ti pāpakaṃ ājīvaṃ pajahitvā. <bold>Sammāājīvenā</bold>ti buddhappasatthena kusalaājīvena. <bold>Jīvikaṃ kappetī</bold>ti jīvitappavattiṃ pavatteti. Idhāpi yasmā aññeneva cittena kāyadvāravītikkamā viramati, aññeneva vacīdvāravītikkamā, tasmā pubbabhāge nānākkhaṇesu uppajjati, maggakkhaṇe pana dvīsu dvāresu sattannaṃ kammapathānaṃ vasena uppannāya micchāājīvadussīlyacetanāya padacchedato anuppattisādhanavasena maggaṅgaṃ pūrayamānā ekāva sammāājīvasaṅkhātā kusalaveramaṇi uppajjati. Ayaṃ sammāājīvo nāma.</paragraph>
<paragraph line="630">Sammāvāyāmaniddese <bold>idha bhikkhū</bold>ti imasmiṃ sāsane paṭipannako <pageBreak edition="P" number="1.0168" />bhikkhu. <bold>Anuppannāna</bold>nti anibbattānaṃ. <bold>Pāpakāna</bold>nti lāmakānaṃ. <bold>Akusalānaṃ dhammāna</bold>nti akosallasambhūtānaṃ dhammānaṃ. <bold>Anuppādāyā</bold>ti na uppādanatthāya. <bold>Chandaṃ janetī</bold>ti kattukamyatāsaṅkhātaṃ kusalacchandaṃ janeti uppādeti. <bold>Vāyamatī</bold>ti payogaṃ janeti parakkamaṃ karoti. <bold>Vīriyaṃ ārabhatī</bold>ti kāyikaṃ cetasikaṃ vīriyaṃ karoti. <bold>Cittaṃ paggaṇhātī</bold>ti teneva sahajātavīriyena cittaṃ ukkhipati. <bold>Padahatī</bold>ti padhānavīriyaṃ karoti. Paṭipāṭiyā panetāni cattāripi padāni āsevanābhāvanābahulīkammasātaccakiriyāhi yojetabbāni.</paragraph>
<paragraph line="631"><bold>Uppannāna</bold>nti anuppannānanti avattabbataṃ āpannānaṃ. <bold>Pahānāyā</bold>ti pajahanatthāya. <bold>Anuppannānaṃ kusalānaṃ dhammāna</bold>nti anibbattānaṃ kosallasambhūtānaṃ dhammānaṃ. <bold>Uppādāyā</bold>ti uppādanatthāya. <bold>Uppannāna</bold>nti nibbattānaṃ. <bold>Ṭhitiyā</bold>ti ṭhitatthāya. <bold>Asammosāyā</bold>ti anassanatthaṃ. <bold>Bhiyyobhāvāyā</bold>ti punappunaṃ bhāvāya. <bold>Vepullāyā</bold>ti vipulabhāvāya. <bold>Bhāvanāyā</bold>ti vaḍḍhiyā. <bold>Pāripūriyā</bold>ti paripūraṇatthāya.</paragraph>
<paragraph line="632">Ete pana sammāvāyāmasaṅkhātā cattāro sammappadhānā pubbabhāge lokiyā, maggakkhaṇe lokuttarā. Maggakkhaṇe pana ekameva vīriyaṃ catukiccasādhanavasena cattāri nāmāni labhati. Tattha lokiyā kassapasaṃyutte vuttanayeneva veditabbā. Vuttañhi tattha –</paragraph>
<gatha1 line="633">‘‘Cattārome <pageBreak edition="M" number="1.0156" />, āvuso, sammappadhānā; Katame cattāro? Idhāvuso, bhikkhu ‘anuppannā me pāpakā akusalā dhammā uppajjamānā anatthāya <pageBreak edition="V" number="1.0143" />saṃvatteyyu’nti ātappaṃ karoti, ‘uppannā me pāpakā akusalā dhammā appahīyamānā anatthāya saṃvatteyyu’nti ātappaṃ karoti, ‘anuppannā me kusalā dhammā anuppajjamānā anatthāya saṃvatteyyu’nti ātappaṃ karoti, ‘uppannā me kusalā dhammā nirujjhamānā anatthāya saṃvatteyyu’nti ātappaṃ karotī’’ti (saṃ. ni. 2.145);</gatha1>
<paragraph line="634">Tattha ca <bold>anuppannā</bold>ti asamudācāravasena vā ananubhūtārammaṇavasena vā anuppannā. Aññathā hi anamatagge saṃsāre anuppannā pāpakā akusalā dhammā nāma natthi, anuppannā pana uppajjamānāpi eteyeva uppajjanti, pahīyamānāpi eteyeva pahīyanti.</paragraph>
<paragraph line="635">Tattha ekaccassa vattaganthadhutaṅgasamādhivipassanānavakammabhavānaṃ <pageBreak edition="P" number="1.0169" />aññataravasena kilesā na samudācaranti. Kathaṃ? Ekacco hi vattasampanno hoti, asīti khandhakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni ca karontasseva kilesā okāsaṃ na labhanti. Aparabhāge panassa vattāni vissajjetvā bhinnavattassa carato ayonisomanasikāraṃ sativossaggañca āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="636">Ekacco ganthayutto hoti, ekampi nikāyaṃ gaṇhāti dvepi tayopi cattāropi pañcapi. Tassa tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa sajjhāyantassa cintentassa vācentassa desentassa pakāsentassa kilesā okāsaṃ na labhanti. Aparabhāge panassa ganthakammaṃ pahāya kusītassa carato ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="637">Ekacco pana dhutaṅgadharo hoti, terasa dhutaṅgaguṇe samādāya vattati, tassa dhutaṅgaguṇe pariharantassa kilesā okāsaṃ na labhanti. Aparabhāge <pageBreak edition="M" number="1.0157" />panassa dhutaṅgāni vissajjetvā bāhullāya āvattassa carato ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="638">Ekacco aṭṭhasu samāpattīsu ciṇṇavasī hoti, tassa paṭhamajjhānādīsu āvajjanavasīādīnaṃ vasena viharantassa kilesā okāsaṃ na labhanti. Aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa viharato ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="639">Ekacco <pageBreak edition="V" number="1.0144" />pana vipassako hoti, sattasu vā anupassanāsu (paṭi. ma. 3.35) aṭṭhārasasu vā mahāvipassanāsu (paṭi. ma. 1.22) kammaṃ karonto viharati, tassa evaṃ viharato kilesā okāsaṃ na labhanti. Aparabhāge panassa vipassanākammaṃ pahāya kāyadaḷhībahulassa viharato ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="640">Ekacco navakammiko hoti, uposathāgārabhojanasālādīni karoti <pageBreak edition="P" number="1.0170" />, tassa tesaṃ upakaraṇāni cintentassa kilesā okāsaṃ na labhanti. Aparabhāge panassa navakamme niṭṭhite vā vissaṭṭhe vā ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma.</paragraph>
<paragraph line="641">Ekacco pana brahmalokato āgato suddhasatto hoti, tassa anāsevanāya kilesā okāsaṃ na labhanti. Aparabhāge panassa laddhāsevanassa ayonisomanasikārasativossagge āgamma uppajjanti. Evampi asamudācāravasena anuppannā uppajjanti nāma. Evaṃ tāva asamudācāravasena anuppannatā veditabbā.</paragraph>
<paragraph line="642">Kathaṃ ananubhūtārammaṇavasena? Idhekacco ananubhūtapubbaṃ manāpikādibhedaṃ ārammaṇaṃ labhati, tassa tattha ayonisomanasikārasativossagge āgamma rāgādayo kilesā uppajjanti. Evaṃ ananubhūtārammaṇavasena anuppannā uppajjanti nāma. Evaṃ anuppannānaṃ akusalānaṃ uppāde sati attano <pageBreak edition="M" number="1.0158" />anatthaṃ passitvā tesaṃ anuppādāya satipaṭṭhānabhāvanānuyogena paṭhamaṃ sammappadhānaṃ bhāveti, uppannesu pana tesu tesaṃ appahānato attano anatthaṃ passitvā tesaṃ pahānāya dutiyaṃ tatheva sammappadhānaṃ bhāveti.</paragraph>
<paragraph line="643"><bold>Anuppannā kusalā dhammā</bold>ti samathavipassanā ceva maggo ca. Tesaṃ anuppāde attano anatthaṃ passitvā tesaṃ uppādanatthāya tatheva tatiyaṃ sammappadhānaṃ bhāveti. <bold>Uppannā kusalā dhammā</bold>ti samathavipassanāva. Maggo pana sakiṃ uppajjitvā nirujjhamāno anatthāya saṃvattanako nāma natthi. So hi phalassa paccayaṃ datvāva nirujjhati. Tāsaṃ samathavipassanānaṃ nirodhato attano anatthaṃ passitvā tāsaṃ ṭhitiyā tatheva catutthaṃ sammappadhānaṃ bhāveti. Lokuttaramaggakkhaṇe pana ekameva vīriyaṃ.</paragraph>
<paragraph line="644">Ye <pageBreak edition="V" number="1.0145" />evaṃ anuppannā uppajjeyyuṃ, te yathā neva uppajjanti, evaṃ tesaṃ anuppannānaṃ anuppādakiccaṃ, uppannānañca pahānakiccaṃ sādheti. <bold>Uppannā</bold>ti cettha catubbidhaṃ uppannaṃ vattamānuppannaṃ bhūtāpagatuppannaṃ okāsakatuppannaṃ bhūmiladdhuppannanti. Tattha sabbampi uppādajarābhaṅgasamaṅgisaṅkhātaṃ <pageBreak edition="P" number="1.0171" /><bold>vattamānuppannaṃ</bold>nāma. Ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ uppādādittayamanuppatvā niruddhaṃ bhutvāpagatasaṅkhātaṃ sesasaṅkhatañca <bold>bhūtāpagatuppannaṃ</bold>nāma. ‘‘Yānissa tāni pubbe katāni kammānī’’ti evamādinā (ma. ni. 3.248) nayena vuttaṃ kammaṃ atītampi samānaṃ aññaṃ vipākaṃ paṭibāhitvā attano vipākassa okāsaṃ katvā ṭhitattā tathā katokāsañca vipākaṃ anuppannampi samānaṃ evaṃ kate okāse ekantena uppajjanato <bold>okāsakatuppannaṃ</bold>nāma. Tāsu tāsu bhūmīsu asamūhataṃ akusalaṃ <bold>bhūmiladdhuppannaṃ</bold>nāma.</paragraph>
<paragraph line="645">Ettha ca bhūmiyā bhūmiladdhassa ca nānattaṃ veditabbaṃ – <bold>bhūmī</bold>ti hi vipassanāya ārammaṇabhūtā tebhūmakā pañcakkhandhā. Bhūmiladdhaṃ nāma tesu khandhesu uppattirahaṃ kilesajātaṃ. Tena hi sā bhūmiladdhā nāma hotīti tasmā bhūmiladdhanti vuccati. Sā ca kho na ārammaṇavasena. Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha kilesā uppajjanti. Yadi ca taṃ bhūmiladdhaṃ nāma siyā, tassa appaheyyato na koci bhavamūlaṃ pajaheyya. Vatthuvasena pana bhūmiladdhaṃ veditabbaṃ. Yattha yattha <pageBreak edition="M" number="1.0159" />hi vipassanāya apariññātā khandhā uppajjanti, tattha tattha uppādato pabhuti tesu vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabbaṃ.</paragraph>
<paragraph line="646">Tattha ca yassa yesu khandhesu appahīnaṭṭhena anusayitā kilesā, tassa te eva khandhā tesaṃ kilesānaṃ vatthu, na aññesaṃ santakā khandhā. Atītakkhandhesu ca appahīnānusayitānaṃ kilesānaṃ atītakkhandhāva vatthu, na itare. Esa nayo anāgatādīsu. Tathā kāmāvacarakkhandhesu appahīnānusayitānaṃ kilesānaṃ kāmāvacarakkhandhā eva vatthu, na itare. Esa nayo rūpārūpāvacaresu. Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ tena tena maggena pahīnaṃ, tassa tassa <pageBreak edition="P" number="1.0172" />te te khandhā pahīnānaṃ tesaṃ tesaṃ vaṭṭamūlakānaṃ kilesānaṃ avatthuto bhūmīti saṅkhaṃ na labhanti. Puthujjanassa sabbaso vaṭṭamūlakilesānaṃ appahīnattā yaṃkiñci kariyamānaṃ kammaṃ kusalamakusalaṃ vā hoti, iccassa kammakilesapaccayāva vaṭṭaṃ vaṭṭati, tassa tasseva taṃ vaṭṭamūlaṃ rūpakkhandheyeva, na vedanādīsu. Viññāṇakkhandheyeva vā, na rūpakkhandhādīsūti na vattabbaṃ. Kasmā? Avisesena pañcasupi khandhesu <pageBreak edition="V" number="1.0146" />anusayitattā. Kathaṃ? Pathavīrasādi viya rukkhe. Yathā hi mahārukkhe pathavītalaṃ adhiṭṭhāya pathavīrasañca āporasañca nissāya tappaccayā mūlakhandhasākhāpasākhāpallavapalāsapupphaphalehi vaḍḍhitvā nabhaṃ pūretvā yāva kappāvasānā bījaparamparāya rukkhapaveṇiṃ santānayamāne ṭhite taṃ pathavīrasādimūleyeva, na khandhādīsu. Phaleyeva vā, na mūlādīsūti na vattabbaṃ. Kasmā? Avisesena sabbesu mūlādīsu anugatattāti. Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ nāma visakaṇṭakaṃ ākoṭeyya, atha so rukkho tena visasamphassena phuṭṭho pathavīrasaāporasānaṃ pariyādinnattā appasavadhammataṃ āgamma puna santānaṃ nibbattetuṃ na sakkuṇeyya, evameva khandhappavattiyaṃ nibbinno kulaputto tassa purisassa catūsu disāsu rukkhe visayojanaṃ viya attano santāne catumaggabhāvanaṃ ārabhati. Athassa so khandhasantāno tena catumaggavisasamphassena sabbaso vaṭṭamūlakilesānaṃ pariyādinnattā kiriyasabhāvamattaṃ <pageBreak edition="M" number="1.0160" />upagatakāyakammādisabbakammappabhedo hutvā āyatiṃ punabbhavānabhinibbattanadhammataṃ āgamma bhavantarasantānaṃ nibbattetuṃ na sakkoti, kevalaṃ carimaviññāṇanirodhena nirindhano viya jātavedo anupādāno parinibbāyati. Evaṃ bhūmiyā bhūmiladdhassa ca nānattaṃ veditabbaṃ.</paragraph>
<paragraph line="647">Aparampi catubbidhaṃ uppannaṃ samudācāruppannaṃ ārammaṇādhiggahituppannaṃ <pageBreak edition="P" number="1.0173" />avikkhambhituppannaṃ asamūhatuppannanti. Tattha vattamānuppannameva <bold>samudācāruppannaṃ</bold>. Cakkhādīnaṃ pana āpāthagate ārammaṇe pubbabhāge anuppajjamānampi kilesajātaṃ ārammaṇassa adhiggahitattā eva aparabhāge ekantena uppattito <bold>ārammaṇādhiggahituppanna</bold>nti vuccati. Samathavipassanānaṃ aññataravasena avikkhambhitaṃ kilesajātaṃ cittasantatimanārūḷhampi uppattinivārakassa hetuno abhāvā <bold>avikkhambhituppannaṃ</bold>nāma. Samathavipassanāvasena pana vikkhambhitampi ariyamaggena asamūhatattā uppattidhammataṃ anatītattā <bold>asamūhatuppanna</bold>nti vuccati. Tividhampi cetaṃ ārammaṇādhiggahitāvikkhambhitāsamūhatuppannaṃ bhūmiladdheneva saṅgahaṃ gacchatīti veditabbaṃ.</paragraph>
<paragraph line="648">Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ uppannaṃ, taṃ amaggavajjhattā kenaci maggañāṇena pahātabbaṃ na hoti. Yaṃ panetaṃ bhūmiladdhārammaṇādhiggahitāvikkhambhitāsamūhatasaṅkhātaṃ uppannaṃ, tassa taṃ uppannabhāvaṃ nāsayamānaṃ yasmā taṃ taṃ lokiyalokuttarañāṇaṃ uppajjati, tasmā taṃ sabbampi pahātabbaṃ hotīti. Evaṃ ye maggo kilese pajahati, te sandhāya ‘‘uppannāna’’ntiādi vuttaṃ.</paragraph>
<paragraph line="649">Atha <pageBreak edition="V" number="1.0147" />maggakkhaṇe kathaṃ anuppannānaṃ kusalānaṃ uppādāya bhāvanā hoti, kathañca uppannānaṃ ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno nāma vuccati. Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā vattāro bhavanti ‘‘anāgataṭṭhānaṃ āgatamha, ananubhūtaṃ ārammaṇaṃ anubhavāmā’’ti. Yāvassa pavatti, ayameva ṭhiti nāmāti ṭhitiyā bhāvetītipi vattuṃ vaṭṭati. Evametassa bhikkhuno idaṃ lokuttaramaggakkhaṇe ekameva vīriyaṃ ‘‘anuppannānaṃ <pageBreak edition="M" number="1.0161" />pāpakānaṃ akusalānaṃ dhammānaṃ anuppādāyā’’tiādīni cattāri nāmāni labhati. Ayaṃ lokuttaramaggakkhaṇe sammappadhānakathā. Evamettha lokiyalokuttaramissakā sammappadhānā niddiṭṭhāti.</paragraph>
<paragraph line="650">Sammāsatiniddese <pageBreak edition="P" number="1.0174" /><bold>kāye</bold>ti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya kāyoti adhippeto. Yathā ca samūhaṭṭhena, evaṃ kucchitānaṃ āyaṭṭhena. Kucchitānañhi paramajegucchānaṃ so āyotipi kāyo. <bold>Āyo</bold>ti uppattideso. Tatrāyaṃ vacanattho – āyanti tatoti āyo. Ke āyanti? Kucchitā kesādayo. Iti kucchitānaṃ āyoti kāyo.</paragraph>
<paragraph line="651"><bold>Kāyānupassī</bold>ti kāyaṃ anupassanasīlo, kāyaṃ vā anupassamāno. <bold>Kāye</bold>ti ca vatvāpi puna <bold>kāyānupassī</bold>ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ. Tena na kāye vedanānupassī cittadhammānupassī vā, atha kho kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttaekadhammānupassī, atha kho rathasambhārānupassako viya aṅgapaccaṅgasamūhānupassī, nagarāvayavānupassako viya kesalomādisamūhānupassī, kadalikkhandhapattavaṭṭivinibhujjako viya rittamuṭṭhiviniveṭhako viya ca bhūtupādāyasamūhānupassīyevāti samūhavaseneva kāyasaṅkhātassa vatthuno nānappakārato dassanena ghanavinibbhogo dassito hoti. Na hettha yathāvuttasamūhavinimutto kāyo vā itthī vā puriso vā añño vā koci dhammo dissati, yathāvuttadhammasamūhamatteyeva pana tathā tathā sattā micchābhinivesaṃ karonti. Tenāhu porāṇā –</paragraph>
<gatha1 line="652">‘‘Yaṃ <pageBreak edition="V" number="1.0148" />passati na taṃ diṭṭhaṃ, yaṃ diṭṭhaṃ taṃ na passati;</gatha1>
<gathalast line="653">Apassaṃ bajjhate mūḷho, bajjhamāno na muccatī’’ti.</gathalast>
<paragraph line="654">Ghanavinibbhogādidassanatthanti <pageBreak edition="M" number="1.0162" />vuttaṃ. Ādisaddena cettha ayampi attho veditabbo – ayañhi etasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā anudakabhūtāyapi marīciyā udakānupassino honti, na evaṃ aniccadukkhānattāsubhabhūteyeva imasmiṃ kāye niccasukhattasubhabhāvānupassī, atha kho kāyānupassī <pageBreak edition="P" number="1.0175" /></paragraph>
<paragraph line="655">Aniccadukkhānattāsubhākārasamūhānupassīyevāti vuttaṃ hoti. Atha vā yvāyaṃ mahāsatipaṭṭhāne ‘‘idha, bhikkhave, bhikkhu araññagato vā rukkhamūlagato vā…pe… so satova assasatī’’tiādinā (dī. ni. 2.374; ma. ni. 1.107) nayena assāsapassāsādi cuṇṇakajātaaṭṭhikapariyosāno kāyo vutto, yo ca parato satipaṭṭhānakathāyaṃ ‘‘idhekacco pathavīkāyaṃ aniccato anupassati, āpokāyaṃ, tejokāyaṃ, vāyokāyaṃ, kesakāyaṃ, lomakāyaṃ, chavikāyaṃ, cammakāyaṃ, maṃsakāyaṃ, ruhirakāyaṃ, nhārukāyaṃ, aṭṭhikāyaṃ, aṭṭhimiñjakāya’’nti (paṭi. ma. 3.35) kāyo vutto, tassa sabbassa imasmiṃyeva kāye anupassanato kāye kāyānupassīti evampi attho daṭṭhabbo.</paragraph>
<paragraph line="656">Atha vā kāye ahanti vā mamanti vā evaṃ gahetabbassa kassaci ananupassanato tassa tasseva pana kesalomādikassa nānādhammasamūhassa anupassanato kāye kesādidhammasamūhasaṅkhātakāyānupassīti evamattho daṭṭhabbo. Apica ‘‘imasmiṃ kāye aniccato anupassati, no niccato’’tiādinā anukkamena parato āgatanayassa sabbasseva aniccalakkhaṇādino ākārasamūhasaṅkhātassa kāyassa anupassanatopi kāye kāyānupassīti evampi attho daṭṭhabbo. Ayaṃ pana catusatipaṭṭhānasādhāraṇo attho.</paragraph>
<paragraph line="657"><bold>Kāye kāyānupassī</bold>ti assāsapassāsakāyādike bahudhā vutte kāye ekekakāyānupassī. <bold>Viharatī</bold>ti catūsu iriyāpathavihāresu aññataravihārasamāyogaparidīpanametaṃ, ekaṃ iriyāpathabādhanaṃ aññena iriyāpathena vicchinditvā apatamānaṃ attānaṃ harati pavattetīti attho. <bold>Ātāpī</bold>ti kāyapariggāhakavīriyasamāyogaparidīpanametaṃ. So hi yasmā tasmiṃ samaye yaṃ taṃ vīriyaṃ tīsu bhavesu kilesānaṃ ātāpanato ātāpoti vuccati, tena samannāgato hoti <pageBreak edition="M" number="1.0163" />, tasmā ‘‘ātāpī’’ti vuccati. <bold>Sampajāno</bold>ti kāyapariggāhakena sampajaññasaṅkhātena ñāṇena samannāgato. <bold>Satimā</bold>ti kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā <pageBreak edition="V" number="1.0149" />paññāya anupassati <pageBreak edition="P" number="1.0176" />. Na hi sativirahitassa anupassanā nāma atthi. Tenevāha – ‘‘satiñca khvāhaṃ, bhikkhave, sabbatthikaṃ vadāmī’’ti (saṃ. ni. 5.234). Tasmā ettha ‘‘kāye kāyānupassī viharatī’’ti ettāvatā kāyānupassanāsatipaṭṭhānakammaṭṭhānaṃ vuttaṃ hoti. Atha vā yasmā anātāpino antosaṅkhepo antarāyakaro hoti, asampajāno upāyapariggahe anupāyaparivajjane ca sammuyhati, muṭṭhassati upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ na sampajjati, tasmā yesaṃ dhammānaṃ ānubhāvena taṃ sampajjati, tesaṃ dassanatthaṃ ‘‘ātāpī sampajāno satimā’’ti idaṃ vuttanti veditabbaṃ.</paragraph>
<paragraph line="658">Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ <bold>vineyya loke abhijjhādomanassa</bold>nti vuttaṃ. Tattha <bold>vineyyā</bold>ti tadaṅgavinayena vā vikkhambhanavinayena vā vinayitvā. <bold>Loke</bold>ti yvāyaṃ kāyo pubbe pariggahito, sveva idha lujjanapalujjanaṭṭhena loko nāma. Tasmiṃ loke abhijjhaṃ domanassañca pajahitvāti attho. Yasmā panassa na kāyamatteyeva abhijjhādomanassaṃ pahīyati, vedanādīsupi pahīyatiyeva, tasmā ‘‘pañcapi upādānakkhandhā loko’’ti (vibha. 362) vibhaṅge vuttaṃ. Lokasaṅkhātattāyeva tesaṃ dhammānaṃ atthuddhāravasenetaṃ vuttanti veditabbaṃ. Yaṃ panāha – ‘‘tattha katamo loko (vibha. 538), sveva kāyo loko’’ti ayamevettha attho. Abhijjhādomanassanti ca samāsetvā vuttaṃ. Saṃyuttaṅguttarapāṭhantaresu pana visuṃ katvā paṭhanti. Sā pana abhijjhāyanti patthayanti etāya, sayaṃ vā abhijjhāyati, abhijjhāyanamattameva vā esāti abhijjhā. Yasmā panettha abhijjhāgahaṇena kāmacchando, domanassagahaṇena byāpādo saṅgahaṃ gacchati, tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.</paragraph>
<paragraph line="659">Visesena <pageBreak edition="M" number="1.0164" />panettha abhijjhāvinayena kāyasampattimūlakassa anurodhassa, domanassavinayena kāyavipattimūlakassa virodhassa, abhijjhāvinayena ca kāye abhiratiyā, domanassavinayena kāyabhāvanāya <pageBreak edition="P" number="1.0177" />anabhiratiyā, abhijjhāvinayena kāye abhūtānaṃ subhasukhabhāvādīnaṃ pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo hi esa, yadayaṃ anurodhavirodhavippamutto aratiratisaho abhūtapakkhepabhūtāpanayanavirahito ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca anapanento yogasamattho hotīti.</paragraph>
<paragraph line="660">Aparo <pageBreak edition="V" number="1.0150" />nayo – ‘‘kāye kāyānupassī’’ti ettha anupassanāya kammaṭṭhānaṃ vuttaṃ. ‘‘Viharatī’’ti ettha vuttavihārena kammaṭṭhānikassa kāyapariharaṇaṃ. ‘‘Ātāpī’’tiādīsu ātāpena sammappadhānaṃ, satisampajaññena sabbatthakakammaṭṭhānaṃ, kammaṭṭhānapariharaṇūpāyo vā. Satiyā vā kāyānupassanāvasena paṭiladdhasamatho, sampajaññena vipassanā, abhijjhādomanassavinayena bhāvanāphalaṃ vuttanti veditabbaṃ.</paragraph>
<paragraph line="661"><bold>Vedanāsu vedanānupassī</bold>tiādīsu ca vedanādīnaṃ puna vacane payojanaṃ kāyānupassanāyaṃ vuttanayeneva yathāyogaṃ yojetvā veditabbaṃ. Ayaṃ pana asādhāraṇattho – sukhādīsu anekappabhedāsu vedanāsu visuṃ visuṃ aniccādito ekekavedanānupassīti, sarāgādike soḷasappabhede citte visuṃ visuṃ aniccādito ekekacittānupassīti, kāyavedanācittāni ṭhapetvā sesatebhūmakadhammesu visuṃ visuṃ aniccādito ekekadhammānupassīti, satipaṭṭhānasuttante (dī. ni. 2.382; ma. ni. 1.115) vuttanayena nīvaraṇādidhammānupassīti vā. Ettha ca ‘‘kāye’’ti ekavacanaṃ sarīrassa ekattā, ‘‘citte’’ti ekavacanaṃ cittassa sabhāvabhedābhāvato jātiggahaṇena katanti veditabbaṃ. Yathā ca vedanādayo anupassitabbā, tathā anupassanto vedanāsu vedanānupassī, citte cittānupassī, dhammesu dhammānupassīti veditabbo. Kathaṃ tāva vedanā anupassitabbā? Sukhā <pageBreak edition="M" number="1.0165" />tāva vedanā dukkhato, dukkhā vedanā sallato, adukkhamasukhā vedanā aniccato anupassitabbā. Yathāha –</paragraph>
<gatha1 line="662">‘‘Yo <pageBreak edition="P" number="1.0178" />sukhaṃ dukkhato adda, dukkhamaddakkhi sallato;</gatha1>
<gatha2 line="663">Adukkhamasukhaṃ santaṃ, addakkhi naṃ aniccato;</gatha2>
<gathalast line="664">Sa ve sammaddaso bhikkhu, parijānāti vedanā’’ti. (saṃ. ni. 4.253);</gathalast>
<paragraph line="665">Sabbā eva cetā dukkhatopi anupassitabbā. Vuttañhetaṃ ‘‘yaṃkiñci vedayitaṃ, sabbaṃ taṃ dukkhasminti vadāmī’’ti (saṃ. ni. 4.259). Sukhadukkhatopi ca anupassitabbā. Yathāha – ‘‘sukhā vedanā ṭhitisukhā vipariṇāmadukkhā. Dukkhā vedanā ṭhitidukkhā vipariṇāmasukhā. Adukkhamasukhā vedanā ñāṇasukhā aññāṇadukkhā’’ti (ma. ni. 1.465). Apica aniccādisattaanupassanāvasenāpi anupassitabbā.</paragraph>
<paragraph line="666">Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādisattaanupassanānaṃ <pageBreak edition="V" number="1.0151" />sarāgādisoḷasabhedānañca vasena anupassitabbaṃ, dhammā salakkhaṇasāmaññalakkhaṇānaṃ suññatādhammassa aniccādisattaanupassanānaṃ santāsantādīnañca vasena anupassitabbā. Kāmañcettha yassa kāyasaṅkhāte loke abhijjhādomanassaṃ pahīnaṃ, tassa vedanādilokesupi taṃ pahīnameva, nānāpuggalavasena pana nānākkhaṇikasatipaṭṭhānabhāvanāvasena ca sabbattha vuttaṃ. Yato vā ekattha pahīnaṃ, sesesupi pahīnaṃ hoti. Tenevassa tattha pahānadassanatthampi evaṃ vuttanti veditabbaṃ.</paragraph>
<paragraph line="667">Iti ime cattāro satipaṭṭhānā pubbabhāge nānācittesu labbhanti. Aññeneva hi cittena kāyaṃ pariggaṇhāti, aññena vedanaṃ, aññena cittaṃ, aññena dhamme pariggaṇhāti. Lokuttaramaggakkhaṇe pana ekacitteyeva labbhanti. Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma, tāya satiyā samannāgato puggalo kāyānupassī nāma. Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā nāma, tāya satiyā samannāgato puggalo kāyānupassī nāma. Vedanaṃ pariggaṇhitvā cittaṃ pariggaṇhitvā dhamme pariggaṇhitvā āgatassa vipassanāsampayuttā sati <pageBreak edition="M" number="1.0166" />dhammānupassanā <pageBreak edition="P" number="1.0179" />nāma, tāya satiyā samannāgato puggalo dhammānupassī nāma. Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā nāma, tāya satiyā samannāgato puggalo dhammānupassī nāma. Evaṃ tāva desanā puggale tiṭṭhati. Kāye pana ‘‘subha’’nti vipallāsappahānā kāyapariggāhikā sati maggena samijjhatīti kāyānupassanā nāma. Vedanāya ‘‘sukhā’’ti vipallāsappahānā vedanāpariggāhikā sati maggena samijjhatīti vedanānupassanā nāma. Citte ‘‘nicca’’nti vipallāsappahānā cittapariggāhikā sati maggena samijjhatīti cittānupassanā nāma. Dhammesu ‘‘attā’’ti vipallāsappahānā dhammapariggāhikā sati maggena samijjhatīti dhammānupassanā nāma. Iti ekāva maggasampayuttā sati catukiccasādhakattena cattāri nāmāni labhati. Tena vuttaṃ ‘‘lokuttaramaggakkhaṇe pana ekacitteyeva labbhantī’’ti.</paragraph>
<paragraph line="668">Sammāsamādhiniddese <bold>vivicceva kāmehī</bold>ti kāmehi viviccitvā vinā hutvā apakkamitvā. Yo panāyamettha evakāro, so niyamatthoti veditabbo. Yasmā ca niyamattho, tasmā paṭhamajjhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ kāmapariccāgeneva cassa adhigamaṃ dīpeti. Kathaṃ? ‘‘Vivicceva kāmehī’’ti evañhi niyame kayiramāne idaṃ paññāyati – nūnimassa jhānassa kāmā paṭipakkhabhūtā, yesu sati <pageBreak edition="V" number="1.0152" />idaṃ na pavattati, andhakāre sati padīpobhāso viya, tesaṃ pariccāgeneva cassa adhigamo hoti orimatīrapariccāgena pārimatīrassa viya. Tasmā niyamaṃ karotīti.</paragraph>
<paragraph line="669">Tattha siyā, kasmā panesa pubbapadeyeva vutto, na uttarapade, kiṃ akusalehi dhammehi aviviccāpi jhānaṃ upasampajja vihareyyāti? Na kho panetaṃ evaṃ daṭṭhabbaṃ. Taṃnissaraṇato hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha – ‘‘kāmānametaṃ nissaraṇaṃ yadidaṃ nekkhamma’’nti <pageBreak edition="P" number="1.0180" />(itivu. 72). Uttarapadepi pana yathā ‘‘idheva, bhikkhave, samaṇo, idha dutiyo samaṇo’’ti (ma. ni. 1.139; a. ni. 4.241) ettha evakāro ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ. Tasmā ‘‘vivicceva kāmehi vivicceva akusalehi <pageBreak edition="M" number="1.0167" />dhammehī’’ti evaṃ padadvayepi esa daṭṭhabbo. Padadvayepi ca kiñcāpi viviccāti iminā sādhāraṇavacanena tadaṅgavikkhambhanasamucchedapaṭippassaddhinissaraṇavivekā cittakāyaupadhivivekā ca saṅgahaṃ gacchanti, tathāpi pubbabhāge kāyavivekacittavivekavikkhambhanavivekā daṭṭhabbā, lokuttaramaggakkhaṇe kāyavivekacittavivekasamucchedavivekapaṭippassaddhivivekanissaraṇavivekā.</paragraph>
<paragraph line="670">Kāmehīti iminā pana padena ye ca mahāniddese ‘‘katame vatthukāmā manāpikā rūpā’’tiādinā (mahāni. 1) nayena vatthukāmā vuttā, ye ca tattheva vibhaṅge ca ‘‘chando kāmo, rāgo kāmo, chandarāgo kāmo, saṅkappo kāmo, rāgo kāmo, saṅkapparāgo kāmo’’ti (mahāni. 1; vibha. 564) evaṃ kilesakāmā vuttā, te sabbepi saṅgahitā icceva daṭṭhabbā. Evañhi sati vivicceva kāmehīti vatthukāmehipi viviccevāti attho yujjati. Tena kāyaviveko vutto hoti.</paragraph>
<paragraph line="671"><bold>Vivicca akusalehi dhammehī</bold>ti kilesakāmehi sabbākusalehi vā viviccāti attho yujjati. Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo, dutiyena kilesakāmehi vivekavacanato nekkhammasukhapariggaho vibhāvito hoti. Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ, dutiyena saṃkilesappahānaṃ. Paṭhamena lolabhāvassa hetupariccāgo, dutiyena bālabhāvassa. Paṭhamena ca payogasuddhi, dutiyena āsayaposanaṃ vibhāvitaṃ hotīti viññātabbaṃ. Esa tāva nayo kāmehīti ettha vuttakāmesu vatthukāmapakkhe.</paragraph>
<paragraph line="672">Kilesakāmapakkhe <pageBreak edition="V" number="1.0153" />pana chandoti ca rāgoti ca evamādīhi anekabhedo kāmacchandova kāmoti adhippeto. So ca akusalapariyāpannopi samāno ‘‘tattha katame kāmā, chando kāmo’’tiādinā (vibha. 564) nayena vibhaṅge upari jhānaṅgapaṭipakkhato <pageBreak edition="P" number="1.0181" />visuṃ vutto, kilesakāmattā vā purimapade vutto, akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ. Aññesampi <pageBreak edition="M" number="1.0168" />ca dhammānaṃ akusalabhāve vijjamāne ‘‘tattha katame akusalā dhammā, kāmacchando’’tiādinā (vibha. 564) nayena <bold>vibhaṅge</bold>upari jhānaṅgapaccanīkapaṭipakkhabhāvadassanato nīvaraṇāneva vuttāni. Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni viddhaṃsakāni vināsakānīti vuttaṃ hoti. Tathā hi ‘‘samādhi kāmacchandassa paṭipakkho, pīti byāpādassa, vitakko thinamiddhassa, sukhaṃ uddhaccakukkuccassa, vicāro vicikicchāyā’’ti peṭake vuttaṃ.</paragraph>
<paragraph line="673">Evamettha ‘‘vivicceva kāmehī’’ti iminā kāmacchandassa vikkhambhanaviveko vutto hoti. ‘‘Vivicca akusalehi dhammehī’’ti iminā pañcannampi nīvaraṇānaṃ. Agahitaggahaṇena pana paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ. Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyagantha kāmarāgasaññojanānaṃ, dutiyena avasesaoghayogāsavaupādānaganthasaṃyojanānaṃ. Paṭhamena taṇhāya taṃsampayuttakānañca, dutiyena avijjāya taṃsampayuttakānañca. Apica paṭhamena lobhasampayuttaaṭṭhacittuppādānaṃ, dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.</paragraph>
<paragraph line="674">Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ <bold>savitakkaṃ savicāra</bold>ntiādi vuttaṃ. Tattha ārammaṇe cittassa abhiniropanalakkhaṇo <bold>vitakko</bold>. Ārammaṇānumajjanalakkhaṇo <bold>vicāro</bold>. Santepi ca nesaṃ katthaci avippayoge oḷārikaṭṭhena pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko, sukhumaṭṭhena anumajjanasabhāvena ca ghaṇḍānuravo viya anuppabandho vicāro. Vipphāravā cettha vitakko paṭhamuppattikāle paripphandanabhūto cittassa, ākāse uppatitukāmassa pakkhino pakkhavikkhepo viya, padumābhimukhapāto viya ca gandhānubandhacetaso bhamarassa. Santavutti vicāro <pageBreak edition="P" number="1.0182" />nātiparipphandanabhūto cittassa, ākāse uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa bhamarassa padumassa uparibhāge.</paragraph>
<paragraph line="675">Dukanipātaṭṭhakathāyaṃ <pageBreak edition="M" number="1.0169" /><pageBreak edition="V" number="1.0154" />pana ‘‘ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko, vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro’’ti vuttaṃ. Taṃ anuppabandhena pavattiyaṃ yujjati. So pana tesaṃ viseso paṭhamadutiyajjhānesu pākaṭo hoti. Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena parimajjantassa daḷhaggahaṇahattho viya vitakko, parimajjanahattho viya vicāro. Tathā kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko, ito cito ca saṃsaraṇahattho viya vicāro. Tathā maṇḍalaṃ karontassa majjhe sannirujjhitvā ṭhitakaṇṭako viya abhiniropano vitakko, bahi paribbhamanakaṇṭako viya anumajjano vicāro. Iti iminā ca vitakkena iminā ca vicārena saha vattati rukkho viya pupphena phalena cāti idaṃ jhānaṃ ‘‘savitakkaṃ savicāra’’nti vuccati.</paragraph>
<paragraph line="676"><bold>Vivekaja</bold>nti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ. <bold>Pītisukha</bold>nti ettha pīṇayatīti pīti, sā sampiyāyanalakkhaṇā. Sā panesā khuddikā pīti, khaṇikā pīti, okkantikā pīti, ubbegā pīti, pharaṇā pītīti pañcavidhā hoti.</paragraph>
<paragraph line="677">Tattha <bold>khuddikā pīti</bold>sarīre lomahaṃsanamattameva kātuṃ sakkoti. <bold>Khaṇikā pīti</bold>khaṇe khaṇe vijjuppādasadisā hoti. <bold>Okkantikā pīti</bold>samuddatīraṃ vīci viya kāyaṃ okkamitvā okkamitvā bhijjati. <bold>Ubbegā pīti</bold>balavatī hoti kāyaṃ uddhaggaṃ katvā ākāse laṅghāpanappamāṇappattā. <bold>Pharaṇā pīti</bold>atibalavatī hoti. Tāya hi uppannāya sakalasarīraṃ dhamitvā pūritavatthi viya <pageBreak edition="P" number="1.0183" />mahatā udakoghena pakkhandapabbatakucchi viya ca anupariphuṭaṃ hoti. Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti kāyapassaddhiñca cittapassaddhiñca. Passaddhi gabbhaṃ gaṇhantī paripākaṃ gacchantī duvidhampi sukhaṃ paripūreti kāyikañca cetasikañca. Sukhaṃ <pageBreak edition="M" number="1.0170" />gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti – khaṇikasamādhiṃ, upacārasamādhiṃ, appanāsamādhiñcāti. Tāsu ca yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇā pīti, ayaṃ imasmiṃ atthe adhippetā pītīti.</paragraph>
<paragraph line="678">Itaraṃ <pageBreak edition="V" number="1.0155" />pana sukhayatīti sukhaṃ, yassuppajjati, taṃ sukhitaṃ karotīti attho. Sukhanaṃ vā sukhaṃ, suṭṭhu vā khādati, khaṇati ca kāyacittābādhanti sukhaṃ, somanassavedanāyetaṃ nāmaṃ. Taṃ sātalakkhaṇaṃ. Santepi ca nesaṃ katthaci avippayoge iṭṭhārammaṇapaṭilābhatuṭṭhi pīti, paṭiladdharasānubhavanaṃ sukhaṃ. Yattha pīti, tattha sukhaṃ. Yattha sukhaṃ, tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṃ sukhaṃ. Kantārakhinnassa vanantudakadassanasavanesu viya pīti, vanacchāyāpavesanaudakaparibhogesu viya sukhaṃ. Tasmiṃ tasmiṃ samaye pākaṭabhāvato cetaṃ vuttanti veditabbaṃ. Iti ayañca pīti idañca sukhaṃ assa jhānassa, asmiṃ vā jhāne atthīti idaṃ jhānaṃ ‘‘pītisukha’’nti vuccati. Atha vā pīti ca sukhañca pītisukhaṃ dhammavinayādayo viya. Vivekajaṃ pītisukhaṃ assa jhānassa, asmiṃ vā jhāne atthīti evampi vivekajaṃ pītisukhaṃ. Yatheva hi jhānaṃ, evaṃ pītisukhampettha vivekajameva hoti. Tañcassa atthīti tasmā alopasamāsaṃ katvā ekapadeneva ‘‘vivekajaṃpītisukha’’ntipi vattuṃ yujjati.</paragraph>
<paragraph line="679"><bold>Paṭhama</bold>nti gaṇanānupubbatā paṭhamaṃ, paṭhamaṃ uppannantipi paṭhamaṃ. <bold>Jhāna</bold>nti duvidhaṃ jhānaṃ ārammaṇūpanijjhānañca lakkhaṇūpanijjhānañca. Tattha aṭṭha samāpattiyo pathavīkasiṇādiārammaṇaṃ upanijjhāyantīti ‘‘ārammaṇūpanijjhāna’’nti saṅkhyaṃ gatā. Vipassanāmaggaphalāni pana lakkhaṇūpanijjhānaṃ <pageBreak edition="P" number="1.0184" />nāma. Tattha vipassanā aniccādilakkhaṇassa upanijjhānato lakkhaṇūpanijjhānaṃ, vipassanāya katakiccassa maggena ijjhanato maggo lakkhaṇūpanijjhānaṃ, phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ. Tesu idha pubbabhāge ārammaṇūpanijjhānaṃ, lokuttaramaggakkhaṇe lakkhaṇūpanijjhānaṃ adhippetaṃ, tasmā ārammaṇūpanijjhānato lakkhaṇūpanijjhānato paccanīkajjhāpanato ca ‘‘jhāna’’nti veditabbaṃ. <bold>Upasampajjā</bold>ti upagantvā, pāpuṇitvāti vuttaṃ hoti. Upasampādayitvā vā, nipphādetvāti vuttaṃ hoti. <bold>Viharatī</bold>ti tadanurūpena iriyāpathavihārena iriyati, vuttappakārajhānasamaṅgī hutvā attabhāvassa vuttiṃ abhinipphādeti.</paragraph>
<paragraph line="680"><bold>Vitakkavicārānaṃ</bold><pageBreak edition="M" number="1.0171" /><bold>vūpasamā</bold>ti ettha vitakkassa ca vicārassa cāti imesaṃ dvinnaṃ vūpasamā samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne sabbepi paṭhamajjhānadhammā na santi, aññeyeva hi paṭhamajjhāne phassādayo, aññe idhāti. Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti dassanatthaṃ ‘‘vitakkavicārānaṃ vūpasamā’’ti evaṃ vuttanti veditabbaṃ <pageBreak edition="V" number="1.0156" />. <bold>Ajjhatta</bold>nti idha niyakajjhattaṃ adhippetaṃ, tasmā attani jātaṃ, attasantāne nibbattanti attho.</paragraph>
<paragraph line="681"><bold>Sampasādana</bold>nti sampasādanaṃ vuccati saddhā. Sampasādanayogato jhānampi sampasādanaṃ nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ca ceto sampasādayati, tasmāpi sampasādananti vuttaṃ. Imasmiñca atthavikappe sampasādanaṃ cetasoti evaṃ padasambandho veditabbo, purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.</paragraph>
<paragraph line="682">Tatrāyaṃ atthayojanā – eko udetīti <bold>ekodi,</bold>vitakkavicārehi anajjhārūḷhattā aggo seṭṭho hutvā udetīti attho. Seṭṭhopi hi loke ekoti vuccati. Vitakkavicāravirahito vā eko asahāyo hutvā itipi vattuṃ vaṭṭati. Atha vā sampayuttadhamme udāyatīti udi, uṭṭhapetīti attho. Seṭṭhaṭṭhena eko ca so <pageBreak edition="P" number="1.0185" />udi cāti ekodi. Samādhissetaṃ adhivacanaṃ. Iti imaṃ ekodiṃ bhāveti vaḍḍhetīti idaṃ dutiyaṃ jhānaṃ <bold>ekodibhāvaṃ</bold>. So panāyaṃ ekodi yasmā cetaso, na sattassa na jīvassa. Tasmā etaṃ ‘‘cetaso ekodibhāva’’nti vuttaṃ.</paragraph>
<paragraph line="683">Nanu cāyaṃ saddhā paṭhamajjhānepi atthi, ayañca ekodināmako samādhi. Atha kasmā idameva ‘‘sampasādanaṃ cetaso ekodibhāva’’nti ca vuttanti? Vuccate – aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya ‘‘sampasādana’’nti na vuttaṃ. Na suppasannattāyeva cettha samādhipi na suṭṭhu pākaṭo. Tasmā ‘‘ekodibhāva’’ntipi na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā, balavasaddhāsahāyapaṭilābheneva ca samādhipi pākaṭo, tasmā idameva evaṃ vuttanti veditabbaṃ.</paragraph>
<paragraph line="684"><bold>Avitakkaṃ</bold><pageBreak edition="M" number="1.0172" /><bold>avicāra</bold>nti bhāvanāya pahīnattā etasmiṃ, etassa vā vitakko natthīti avitakkaṃ. Imināva nayena avicāraṃ. Etthāha – ‘‘nanu ca ‘vitakkavicārānaṃ vūpasamā’ti imināpi ayamattho siddho. Atha kasmā puna vuttaṃ ‘avitakkaṃ avicāra’nti’’? Vuccate – evametaṃ, siddhovāyamattho, na panetaṃ tadatthadīpakaṃ, nanu avocumha ‘‘oḷārikassa <pageBreak edition="V" number="1.0157" />pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ samadhigamo hotīti dassanatthaṃ vitakkavicārānaṃ vūpasamāti evaṃ vutta’’nti.</paragraph>
<paragraph line="685">Apica vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca vūpasamā ekodibhāvaṃ, na upacārajjhānamiva nīvaraṇappahānā, na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā vitakkavicārānaṃ vūpasamā idaṃ avitakkaavicāraṃ, na tatiyacatutthajjhānāni viya cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca. Na vitakkavicārābhāvamattaparidīpakaṃ, vitakkavicārābhāvamattaparidīpakameva <pageBreak edition="P" number="1.0186" />pana ‘‘avitakkaṃ avicāra’’nti idaṃ vacanaṃ. Tasmā purimaṃ vatvāpi puna vattabbamevāti.</paragraph>
<paragraph line="686"><bold>Samādhija</bold>nti paṭhamajjhānasamādhito, sampayuttasamādhito vā jātanti attho. Tattha kiñcāpi paṭhamajjhānampi sampayuttasamādhito jātaṃ, atha kho ayameva samādhi ‘‘samādhī’’ti vattabbataṃ arahati vitakkavicārakkhobhavirahena ativiya acalattā suppasannattā ca. Tasmā imassa vaṇṇabhaṇanatthaṃ idameva ‘‘samādhija’’nti vuttaṃ. <bold>Pītisukha</bold>nti idaṃ vuttanayameva. <bold>Dutiya</bold>nti gaṇanānupubbatā dutiyaṃ, idaṃ dutiyaṃ uppannantipi dutiyaṃ.</paragraph>
<paragraph line="687"><bold>Pītiyā ca virāgā</bold>ti virāgo nāma vuttappakārāya pītiyā jigucchanaṃ vā samatikkamo vā, ubhinnaṃ pana antarā casaddo sampiṇḍanattho, so vūpasamaṃ vā sampiṇḍeti vitakkavicāravūpasamaṃ vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā cāti evaṃ yojanā veditabbā. Imissā ca yojanāya virāgo jigucchanattho hoti, tasmā pītiyā jigucchanā ca samatikkamā cāti ayamattho daṭṭhabbo. Yadā pana vitakkavicāravūpasamaṃ sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ yojanā veditabbā. Imissā ca yojanāya virāgo samatikkamanattho hoti, tasmā pītiyā ca samatikkamā, vitakkavicārānañca vūpasamāti ayamattho daṭṭhabbo.</paragraph>
<paragraph line="688">Kāmañcete <pageBreak edition="M" number="1.0173" />vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ. Vitakkavicārānaṃ vūpasamāti hi vutte idaṃ paññāyati ‘‘nūna vitakkavicāravūpasamo maggo imassa jhānassā’’ti. Yathā ca tatiye ariyamagge <pageBreak edition="V" number="1.0158" />appahīnānampi sakkāyadiṭṭhādīnaṃ ‘‘pañcannaṃ orambhāgiyānaṃ saṃyojanānaṃ pahānā’’ti (dī. ni. 1.373; ma. ni. 2.133; saṃ. ni. 5.184; a. ni. 3.88) evaṃ pahānaṃ vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ, evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti. Tenāyamattho vutto ‘‘pītiyā ca samatikkamā vitakkavicārānañca vūpasamā’’ti.</paragraph>
<paragraph line="689"><bold>Upekkhako ca viharatī</bold>ti ettha upapattito ikkhatīti upekkhā <pageBreak edition="P" number="1.0187" />, samaṃ passati apakkhapatitā hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī ‘‘upekkhako’’ti vuccati.</paragraph>
<paragraph line="690">Upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā vīriyupekkhā saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.</paragraph>
<paragraph line="691">Tattha yā ‘‘idha, bhikkhave, khīṇāsavo bhikkhu cakkhunā rūpaṃ disvā neva sumano hoti na dummano, upekkhako ca viharati sato sampajāno’’ti (a. ni. 6.1) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā, ayaṃ <bold>chaḷaṅgupekkhā</bold>nāma.</paragraph>
<paragraph line="692">Yā pana ‘‘upekkhāsahagatena cetasā ekaṃ disaṃ pharitvā viharatī’’ti (dī. ni. 1.556; ma. ni. 1.77) evamāgatā sattesu majjhattākārabhūtā upekkhā, ayaṃ <bold>brahmavihārupekkhā</bold>nāma.</paragraph>
<paragraph line="693">Yā pana ‘‘upekkhāsambojjhaṅgaṃ bhāveti vivekanissita’’nti (ma. ni. 2.247) evamāgatā sahajātadhammānaṃ majjhattākārabhūtā upekkhā, ayaṃ <bold>bojjhaṅgupekkhā</bold>nāma.</paragraph>
<paragraph line="694">Yā <pageBreak edition="M" number="1.0174" />pana ‘‘kālena kālaṃ upekkhānimittaṃ manasikarotī’’ti (a. ni. 3.103) evamāgatā anaccāraddhanātisithilavīriyasaṅkhātā upekkhā, ayaṃ <bold>vīriyupekkhā</bold>nāma.</paragraph>
<paragraph line="695">Yā pana ‘‘kati saṅkhārupekkhā samathavasena uppajjanti, kati saṅkhārupekkhā vipassanāvasena <pageBreak edition="V" number="1.0159" />uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena uppajjantī’’ti (paṭi. ma. 1.57) evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā, ayaṃ <bold>saṅkhārupekkhā</bold>nāma.</paragraph>
<paragraph line="696">Yā pana ‘‘yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata’’nti (dha. sa. 150) evamāgatā adukkhamasukhasaññitā upekkhā, ayaṃ <bold>vedanupekkhā</bold>nāma.</paragraph>
<paragraph line="697">Yā ‘‘yadatthi yaṃ bhūtaṃ, taṃ pajahati, upekkhaṃ paṭilabhatī’’ti (ma. ni. 3.71; a. ni. 7.55) evamāgatā vicinane majjhattabhūtā upekkhā, ayaṃ <bold>vipassanupekkhā</bold>nāma.</paragraph>
<paragraph line="698">Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ <bold>tatramajjhattupekkhā</bold>nāma.</paragraph>
<paragraph line="699">Yā pana ‘‘upekkhako ca viharatī’’ti (dha. sa. 163; dī. ni. 1.230) evamāgatā aggasukhepi tasmiṃ apakkhapātajananī upekkhā, ayaṃ <bold>jhānupekkhā</bold>nāma.</paragraph>
<paragraph line="700">Yā pana ‘‘upekkhāsatipārisuddhiṃ catutthaṃ jhāna’’nti (dha. sa. 165; dī. ni. 1.232) evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ <bold>pārisuddhupekkhā</bold>nāma.</paragraph>
<paragraph line="701">Tattha <pageBreak edition="P" number="1.0188" />chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena tena avatthābhedena panassāyaṃ bhedo. Ekassāpi sato sattassa kumārayuvattherasenāpatirājādivasena bhedo viya, tasmā tāsu yattha chaḷaṅgupekkhā, na tattha bojjhaṅgupekkhādayo. Yattha vā pana bojjhaṅgupekkhā, na tattha chaḷaṅgupekkhādayo hontīti veditabbā.</paragraph>
<paragraph line="702">Yathā <pageBreak edition="M" number="1.0175" />cetāsaṃ atthato ekībhāvo, evaṃ saṅkhārupekkhāvipassanupekkhānampi. Paññā eva hi sā, kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā ‘‘sappo nu kho, no’’ti avalokentassa sovatthikattayaṃ <pageBreak edition="V" number="1.0160" />disvā nibbematikassa ‘‘sappo, na sappo’’ti vicinane majjhattatā uppajjati, evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā. Yathā pana tassa purisassa ajapadadaṇḍena gāḷhaṃ sappaṃ gahetvā ‘‘kintāhaṃ imaṃ sappaṃ aviheṭhento attānañca iminā aḍaṃsāpento muñceyya’’nti muñcanākārameva pariyesato gahaṇe majjhattatā hoti, evameva yā lakkhaṇattayassa diṭṭhattā āditte viya tayo bhave passato saṅkhāragahaṇe majjhattatā, ayaṃ saṅkhārupekkhā. Iti vipassanupekkhāya siddhāya saṅkhārupekkhāpi siddhāva hoti. Iminā panesā vicinanagahaṇesu majjhattasaṅkhātena kiccena dvidhā bhinnāti. Vīriyupekkhā pana vedanupekkhā ca aññamaññañca avasesāhi ca atthato bhinnā evāti. Āha cettha –</paragraph>
<gatha1 line="703">‘‘Majjhattabrahmabojjhaṅgachaḷaṅgajhānasuddhiyo;</gatha1>
<gathalast line="704">Vipassanā ca saṅkhāravedanā vīriyaṃ iti.</gathalast>
<gatha1 line="705">Vitthārato dasopekkhā, cha majjhattādito tato;</gatha1>
<gathalast line="706">Duve paññā tato dvīhi, catassova bhavantimā’’ti.</gathalast>
<paragraph line="707">Iti <pageBreak edition="P" number="1.0189" />imāsu upekkhāsu jhānupekkhā idha adhippetā. Sā majjhattalakkhaṇā. Etthāha – ‘‘nanu cāyaṃ atthato tatramajjhattupekkhāva hoti, sā ca paṭhamadutiyajjhānesupi atthi, tasmā tatrapi ‘upekkhako ca viharatī’ti evamayaṃ vattabbā siyā, sā kasmā na vuttā’’ti? Aparibyattakiccato. Aparibyattañhi tassa tattha kiccaṃ vitakkādīhi abhibhūtattā, idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā, tasmā vuttāti.</paragraph>
<paragraph line="708">Idāni <bold>sato ca sampajāno</bold>ti ettha saratīti sato. Sampajānātīti sampajāno. Iti puggalena sati ca sampajaññañca vuttaṃ. Tattha saraṇalakkhaṇā <pageBreak edition="M" number="1.0176" />sati. Asammohalakkhaṇaṃ sampajaññaṃ. Tattha kiñcāpi idaṃ satisampajaññaṃ purimajjhānesupi atthi, muṭṭhassatissa hi asampajānassa upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena pana sukhumattā imassa jhānassa purisassa khuradhārāyaṃ viya satisampajaññakiccapariggahitā <pageBreak edition="V" number="1.0161" />eva cittassa gati icchitabbāti idheva vuttaṃ. Kiñca bhiyyo – yathā dhenupago vaccho dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya, pītisampayuttameva siyā. Sukhe vāpi sattā sārajjanti, idañca atimadhuraṃ sukhaṃ tato paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti imampi atthavisesaṃ dassetuṃ idaṃ idheva vuttanti veditabbaṃ.</paragraph>
<paragraph line="709">Idāni <bold>sukhañca kāyena paṭisaṃvedetī</bold>ti ettha kiñcāpi tatiyajjhānasamaṅgino sukhapaṭisaṃvedanābhogo natthi, evaṃ santepi yasmā tassa nāmakāyena sampayuttaṃ sukhaṃ, yaṃ vā taṃ nāmakāyasampayuttaṃ sukhaṃ, taṃsamuṭṭhānenassa yasmā atipaṇītena rūpena rūpakāyo phuṭṭho, yassa phuṭṭhattā <pageBreak edition="P" number="1.0190" />jhānā vuṭṭhitopi sukhaṃ paṭisaṃvedeyya, tasmā etamatthaṃ dassento ‘‘sukhañca kāyena paṭisaṃvedehī’’ti āha.</paragraph>
<paragraph line="710">Idāni <bold>yaṃ taṃ ariyā ācikkhanti upekkhako satimā sukhavihārī</bold>ti ettha yaṃjhānahetu yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti desenti paññapenti paṭṭhapenti vivaranti vibhajanti uttānīkaronti pakāsenti, pasaṃsantīti adhippāyo. Kinti? Upekkhako satimā sukhavihārīti. Taṃ tatiyaṃ jhānaṃ upasampajja viharatīti evamettha yojanā veditabbā.</paragraph>
<paragraph line="711">Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati. Yathā ca pīti na uppajjati, evaṃ upaṭṭhitassatitāya <pageBreak edition="M" number="1.0177" />satimā. Yasmā ca ariyakantaṃ ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho hoti. Iti pasaṃsārahato naṃ ariyā te evaṃ pasaṃsārahahetubhūte guṇe pakāsentā ‘‘upekkhako satimā sukhavihārī’’ti evaṃ pasaṃsantīti veditabbaṃ. <bold>Tatiya</bold>nti gaṇanānupubbatā tatiyaṃ, tatiyaṃ uppannantipi tatiyaṃ.</paragraph>
<paragraph line="712"><bold>Sukhassa ca pahānā dukkhassa ca pahānā</bold>ti kāyikasukhassa ca kāyikadukkhassa ca pahānā. <bold>Pubbevā</bold>ti tañca kho pubbeva, na catutthajjhānakkhaṇe. <bold>Somanassadomanassānaṃ atthaṅgamā</bold>ti cetasikasukhassa cetasikadukkhassa cāti imesampi dvinnaṃ pubbeva atthaṅgamā, pahānā <pageBreak edition="V" number="1.0162" />icceva vuttaṃ hoti. Kadā pana nesaṃ pahānaṃ hoti? Catunnaṃ jhānānaṃ upacārakkhaṇe. Somanassañhi catutthassa jhānassa upacārakkhaṇeyeva pahīyati, dukkhadomanassasukhāni paṭhamadutiyatatiyānaṃ upacārakkhaṇesu. Evametesaṃ pahānakkamena avuttānaṃ <bold>indriyavibhaṅge</bold>(vibha. 219 ādayo) pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ pahānaṃ veditabbaṃ.</paragraph>
<paragraph line="713">Yadi panetāni tassa tassa jhānassa upacārakkhaṇeyeva pahīyanti <pageBreak edition="P" number="1.0191" />, atha kasmā ‘‘kattha cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva kāmehi…pe… paṭhamajjhānaṃ upasampajja viharati. Ettha cuppannaṃ dukkhindriyaṃ aparisesaṃ nirujjhati. Kattha cuppannaṃ domanassindriyaṃ, sukhindriyaṃ, somanassindriyaṃ aparisesaṃ nirujjhati? Idha, bhikkhave, bhikkhu sukhassa ca pahānā…pe… catutthaṃ jhānaṃ upasampajja viharati. Ettha cuppannaṃ somanassindriyaṃ aparisesaṃ nirujjhatī’’ti (saṃ. ni. 5.510) evaṃ jhānesveva nirodho vuttoti? Atisayanirodhattā. Atisayanirodho hi tesaṃ paṭhamajjhānādīsu, na nirodhoyeva. Nirodhoyeva pana upacārakkhaṇe, nātisayanirodho. Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanūpatāpena vā siyā uppatti, na tveva antoappanāyaṃ. Upacāre vā niruddhampetaṃ na suṭṭhu <pageBreak edition="M" number="1.0178" />niruddhaṃ hoti paṭipakkhena avihatattā. Antoappanāyaṃ pana pītipharaṇena sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ paṭipakkhena vihatattā. Nānāvajjaneyeva ca dutiyajjhānūpacāre pahīnassāpi domanassindriyassa, yasmā etaṃ vitakkavicārapaccayepi kāyakilamathe cittūpaghāte ca sati uppajjati, vitakkavicārābhāve neva uppajjati. Yattha pana uppajjati, tattha vitakkavicārabhāve. Appahīnāyeva ca dutiyajjhānūpacāre vitakkavicārāti tatthassa siyā uppatti, natveva dutiyajjhāne pahīnapaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa siyā uppatti, natveva tatiyajjhāne. Tatiyajjhāne hi sukhassa paccayabhūtā pīti sabbaso niruddhā hoti. Tathā catutthajjhānūpacāre pahīnassāpi somanassindriyassa āsannattā, appanāppattāya upekkhāya abhāvena sammā anatikkantattā ca siyā uppatti, natveva catutthajjhāne. Tasmā eva ca ‘‘etthuppannaṃ dukkhindriyaṃ aparisesaṃ nirujjhatī’’ti tattha tattha aparisesaggahaṇaṃ katanti.</paragraph>
<paragraph line="714">Etthāha – ‘‘athevaṃ tassa tassa jhānassūpacāre pahīnāpi etā vedanā idha kasmā samāharī’’ti <pageBreak edition="V" number="1.0163" />? Sukhaggahaṇatthaṃ <pageBreak edition="P" number="1.0192" />. Yā hi ayaṃ ‘‘adukkhamasukha’’nti ettha adukkhamasukhā vedanā vuttā, sā sukhumā dubbiññeyyā na sakkā sukhena gahetuṃ, tasmā yathā nāma duṭṭhassa yathā tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje sabbā gāvo samāharati, athekekaṃ nīharanto paṭipāṭiyā āgataṃ ‘‘ayaṃ so gaṇhatha na’’nti tampi gāhāpeti, evamevaṃ sukhaggahaṇatthaṃ sabbāpi etā samāhari. Evañhi samāhaṭā etā dassetvā ‘‘yaṃ neva sukhaṃ, na dukkhaṃ, na somanassaṃ, na domanassaṃ, ayaṃ adukkhamasukhāvedanā’’ti sakkā hoti esā gāhayituṃ.</paragraph>
<paragraph line="715">Apica adukkhamasukhāya cetovimuttiyā paccayadassanatthañcāpi etā vuttāti veditabbā. Sukhadukkhappahānādayo hi tassā paccayā. Yathāha – ‘‘cattāro kho, āvuso, paccayā adukkhamasukhāya cetovimuttiyā samāpattiyā. Idhāvuso, bhikkhu sukhassa ca pahānā…pe… catutthaṃ jhānaṃ upasampajja viharati. Ime kho āvuso, cattāro paccayā adukkhamasukhāya cetovimuttiyā samāpattiyā’’ti (ma. ni. 1.458). Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā <pageBreak edition="M" number="1.0179" />, evaṃ vaṇṇabhaṇanatthampetassa jhānassetā idha vuttātipi veditabbā. Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā. Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa, domanassaṃ dosassa. Sukhādighātena ca sappaccayā rāgadosā hatāti atidūre hontīti.</paragraph>
<paragraph line="716"><bold>Adukkhamasukha</bold>nti dukkhābhāvena adukkhaṃ. Sukhābhāvena asukhaṃ. Etenettha dukkhasukhapaṭipakkhabhūtaṃ tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā, upekkhātipi vuccati. Sā iṭṭhāniṭṭhaviparītānubhavanalakkhaṇā. <bold>Upekkhāsatipārisuddhi</bold>nti upekkhāya janitasatipārisuddhiṃ. Imasmiñhi jhāne suparisuddhā sati, yā ca tassā satiyā pārisuddhi, sā upekkhāya katā, na aññena. Tasmā etaṃ ‘‘upekkhāsatipārisuddhi’’nti vuccati. Yāya ca upekkhāya ettha <pageBreak edition="P" number="1.0193" />satiyā pārisuddhi hoti, sā atthato tatramajjhattatāti veditabbā. Na kevalañcettha tāya satiyeva parisuddhā, apica kho sabbepi sampayuttadhammā, satisīsena pana desanā vuttā.</paragraph>
<paragraph line="717">Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā divā <pageBreak edition="V" number="1.0164" />vijjamānāpi candalekhā aparisuddhā hoti apariyodātā, evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca upekkhāvedanārattiyā alābhā vijjamānāpi paṭhamajjhānādibhede aparisuddhā hoti. Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti. Tasmā tesu ekampi ‘‘upekkhāsatipārisuddhi’’nti na vuttaṃ. Idha pana vitakkādipaccanīkatejābhibhavābhāvā sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya parisuddhā. Tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā. Tasmā idameva ‘‘upekkhāsatipārisuddhi’’nti vuttanti veditabbaṃ. <bold>Catuttha</bold>nti gaṇanānupubbatā catutthaṃ, catutthaṃ uppannantipi catutthaṃ.</paragraph>
<paragraph line="718">Imāni cattāri jhānāni pubbabhāgepi nānā, maggakkhaṇepi. Pubbabhāge samāpattivasena nānā, maggakkhaṇe nānāmaggavasena. Ekassa hi paṭhamamaggo paṭhamajjhāniko <pageBreak edition="M" number="1.0180" />hoti, dutiyamaggādayopi paṭhamajjhānikā vā dutiyādīsu aññatarajjhānikā vā. Ekassa paṭhamamaggo dutiyādīnaṃ aññatarajjhāniko hoti, dutiyādayopi dutiyādīnaṃ aññatarajjhānikā vā paṭhamajjhānikā vā. Evaṃ cattāropi maggā jhānavasena sadisā vā asadisā vā ekaccasadisā vā honti. Ayaṃ panassa viseso pādakajjhānaniyamena hoti. Paṭhamajjhānalābhino hi paṭhamajjhānā vuṭṭhāya vipassantassa uppannamaggo paṭhamajjhāniko hoti, maggaṅgabojjhaṅgāni panettha paripuṇṇāneva honti. Dutiyajjhānato vuṭṭhāya vipassantassa uppanno dutiyajjhāniko hoti, maggaṅgāni <pageBreak edition="P" number="1.0194" />panettha satta honti. Tatiyajjhānato vuṭṭhāya vipassantassa uppanno tatiyajjhāniko, maggaṅgāni panettha satta, bojjhaṅgāni cha honti. Esa nayo catutthajjhānato paṭṭhāya yāva nevasaññānāsaññāyatanā. Āruppe catukkapañcakajjhānaṃ uppajjati, tañca kho lokuttaraṃ, na lokiyanti vuttaṃ. Ettha kathanti? Etthapi paṭhamajjhānādīsu yato vuṭṭhāya sotāpattimaggaṃ paṭilabhitvā arūpasamāpattiṃ bhāvetvā yo āruppe uppanno, taṃjhānikāva tassa tattha tayo maggā uppajjanti. Evaṃ pādakajjhānameva niyameti. Keci pana therā ‘‘vipassanāya ārammaṇabhūtā khandhā niyamentī’’ti vadanti. Keci ‘‘puggalajjhāsayo niyametī’’ti vadanti. Keci ‘‘vuṭṭhānagāminī vipassanā niyametī’’ti vadanti.</paragraph>
<paragraph line="719">Tatrāyaṃ anupubbikathā – vipassanāniyamena hi sukkhavipassakassa uppannamaggopi, samāpattilābhino jhānaṃ pādakaṃ akatvā uppannamaggopi, paṭhamajjhānaṃ pādakaṃ katvā pakiṇṇakasaṅkhāre sammasitvā uppāditamaggopi paṭhamajjhānikova hoti, sabbesu satta bojjhaṅgāni <pageBreak edition="V" number="1.0165" />aṭṭha maggaṅgāni pañca jhānaṅgāni honti. Tesañhi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ pattā somanassasahagatāva hoti.</paragraph>
<paragraph line="720">Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva jhānaṃ caturaṅgikaṃ tivaṅgikaṃ duvaṅgikañca hoti, sabbesu pana satta maggaṅgāni honti, catutthe cha bojjhaṅgāni. Ayaṃ viseso pādakajjhānaniyamena ceva vipassanāniyamena ca hoti. Tesampi <pageBreak edition="M" number="1.0181" />hi pubbabhāgavipassanā somanassasahagatāpi upekkhāsahagatāpi hoti, vuṭṭhānagāminī somanassasahagatāva.</paragraph>
<paragraph line="721">Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni, bojjhaṅgamaggaṅgāni cha satta ceva. Ayampi viseso ubhayaniyamavasena hoti. Imasmiñhi naye pubbabhāgavipassanā somanassasahagatā vā upekkhāsahagatā vā hoti, vuṭṭhānagāminī upekkhāsahagatāva hoti. Arūpajjhānāni <pageBreak edition="P" number="1.0195" />pādakāni katvā uppāditamaggepi eseva nayo. Idha pana catukkanaye avitakkavicāramattassa dutiyajjhānassa abhāvā taṃ apanetvā sesānaṃ vasena yojetabbaṃ. Evaṃ pādakajjhānato vuṭṭhāya ye keci saṅkhāre sammasitvā nibbattitamaggassa āsannapadese vuṭṭhitasamāpatti attanā sadisabhāvaṃ karoti bhūmivaṇṇo viya godhāvaṇṇassa.</paragraph>
<paragraph line="722">Dutiyattheravāde pana yato yato samāpattito vuṭṭhāya ye ye samāpattidhamme sammasitvā maggo nibbattito hoti, taṃtaṃsamāpattisadisova hoti. Tatrāpi ca vipassanāniyamo vuttanayeneva veditabbo.</paragraph>
<paragraph line="723">Tatiyattheravāde attano ajjhāsayānurūpena yaṃ yaṃ jhānaṃ pādakaṃ katvā ye ye jhānadhamme sammasitvā maggo nibbattito, taṃtaṃjhānasadisova hoti. Pādakajjhānaṃ pana sammasitajjhānaṃ vā vinā ajjhāsayamatteneva taṃ na ijjhati. Etthāpi ca vipassanāniyamo vuttanayeneva veditabbo.</paragraph>
<paragraph line="724"><bold>Ayaṃ vuccati sammāsamādhī</bold>ti yā imesu catūsu jhānesu ekaggatā, ayaṃ pubbabhāge lokiyo, aparabhāge lokuttaro sammāsamādhi nāma vuccati. Evaṃ lokiyalokuttaravasena dhammasenāpati <pageBreak edition="V" number="1.0166" />maggasaccaṃ deseti. Tattha lokiyamagge sabbāneva maggaṅgāni yathānurūpaṃ chasu ārammaṇesu aññatarārammaṇāni honti. Lokuttaramagge pana catusaccappaṭivedhāya pavattassa ariyasāvakassa nibbānārammaṇaṃ avijjānusayasamugghātakaṃ paññācakkhu sammādiṭṭhi, tathā sampannadiṭṭhissa taṃsampayutto tividhamicchāsaṅkappasamugghātako cetaso nibbānapadābhiniropano sammāsaṅkappo, tathā passantassa vitakkentassa ca taṃsampayuttāva catubbidhavacīduccaritasamugghātikā micchāvācāya virati sammāvācā, tathā viramantassa taṃsampayuttāva tividhamicchākammantasamucchedikā micchākammantā virati <pageBreak edition="M" number="1.0182" />sammākammanto, tesaṃyeva cassa vācākammantānaṃ vodānabhūtā taṃsampayuttāva kuhanādisamucchedikā micchāājīvā virati sammāājīvo, tassāyevassa sammāvācākammantājīvasaṅkhātāya sīlabhūmiyaṃ patiṭṭhamānassa tadanurūpo taṃsampayuttova kosajjasamucchedako, anuppannuppannānaṃ akusalakusalānaṃ <pageBreak edition="P" number="1.0196" />anuppādappahānuppādaṭṭhitisādhako ca vīriyārambho sammāvāyāmo, evaṃ vāyamantassa taṃsampayuttova micchāsativiniddhunako, kāyādīsu kāyānupassanādisādhako ca cetaso asammoso sammāsati. Evaṃ anuttarāya satiyā suvihitacittārakkhassa taṃsampayuttāva micchāsamādhividdhaṃsikā cittekaggatā sammāsamādhi. Esa lokuttaro ariyo aṭṭhaṅgiko maggo.</paragraph>
<paragraph line="725">Yo saha lokiyena maggena dukkhanirodhagāminipaṭipadāti saṅkhyaṃ gato, so kho panesa maggo sammādiṭṭhisaṅkappānaṃ vijjāya sesadhammānaṃ caraṇena saṅgahitattā vijjā ceva caraṇañca. Tathā tesaṃ dvinnaṃ vipassanāyānena itaresaṃ samathayānena saṅgahitattā samatho ceva vipassanā ca. Tesaṃ dvinnaṃ paññākkhandhena tadanantarānaṃ tiṇṇaṃ sīlakkhandhena avasesānaṃ tiṇṇaṃ samādhikkhandhena adhipaññāadhisīlaadhicittasikkhāhi ca saṅgahitattā khandhattayañceva sikkhattayañca hoti. Yena samannāgato ariyasāvako dassanasamatthehi cakkhūhi gamanasamatthehi ca pādehi samannāgato addhiko viya vijjācaraṇasampanno hutvā vipassanāyānena kāmasukhallikānuyogaṃ samathayānena attakilamathānuyoganti antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ, sīlakkhandhena dosakkhandhaṃ, samādhikkhandhena ca lobhakkhandhaṃ padālento adhipaññāsikkhāya paññāsampadaṃ, adhisīlasikkhāya sīlasampadaṃ, adhicittasikkhāya samādhisampadanti tisso sampattiyo patvā amataṃ nibbānaṃ sacchikaroti. Ādimajjhapariyosānakalyāṇaṃ sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiṃ okkanto hotīti.</paragraph>
<centered line="726">Maggasaccaniddesavaṇṇanā niṭṭhitā.</centered>
<subhead line="727">Saccapakiṇṇakavaṇṇanā</subhead>
<paragraph line="728">Catūsu <pageBreak edition="V" number="1.0167" /><pageBreak edition="P" number="1.0197" /><pageBreak edition="M" number="1.0183" />pana saccesu bādhanalakkhaṇaṃ dukkhasaccaṃ, pabhavalakkhaṇaṃ samudayasaccaṃ, santilakkhaṇaṃ nirodhasaccaṃ, niyyānalakkhaṇaṃ maggasaccaṃ, apica pavattipavattakanivattinivattakalakkhaṇāni paṭipāṭiyā. Tathā saṅkhatataṇhāasaṅkhatadassanalakkhaṇāni ca.</paragraph>
<paragraph line="729">Kasmā pana cattāreva ariyasaccāni vuttāni anūnāni anadhikānīti ce? Aññassa asambhavato aññatarassa ca anapaneyyabhāvato. Na hi etehi aññaṃ adhikaṃ vā, etesaṃ vā ekampi apanetabbaṃ sambhoti. Yathāha –</paragraph>
<indent line="730">‘‘Idha, bhikkhave, āgaccheyya samaṇo vā brāhmaṇo vā ‘netaṃ dukkhaṃ ariyasaccaṃ, aññaṃ dukkhaṃ ariyasaccaṃ. Yaṃ samaṇena gotamena desitaṃ, ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī’’tiādi.</indent>
<unindented line="731">Yathā cāha –</unindented>
<indent line="732">‘‘Yo hi koci, bhikkhave, samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ, yaṃ samaṇena gotamena desitaṃ, ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī’’tiādi (saṃ. ni. 5.1086).</indent>
<paragraph line="733">Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ etapparamato cattāreva vuttāni. Tathā pariññeyyapahātabbasacchikātabbabhāvetabbānaṃ, taṇhāvatthutaṇhātaṇhānirodhataṇhānirodhūpāyānaṃ, ālayaālayarāmatāālayasamugghātaālayasamugghātūpāyānañca vasenāpi cattāreva vuttānīti.</paragraph>
<paragraph line="734">Ettha ca oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ. Tasseva hetudassanatthaṃ tadanantaraṃ samudayasaccaṃ, hetunirodhā <pageBreak edition="M" number="1.0184" />phalanirodhoti <pageBreak edition="P" number="1.0198" />ñāpanatthaṃ tato nirodhasaccaṃ, tadadhigamūpāyadassanatthaṃ ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ <pageBreak edition="V" number="1.0168" />paṭhamaṃ dukkhamāha. Taṃ neva akataṃ āgacchati, na issaranimmānādito hoti, ito pana hotīti ñāpanatthaṃ tadanantaraṃ samudayaṃ. Tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ. Tato nirodhādhigamanatthaṃ nirodhasampāpakaṃ magganti ayametesaṃ kamo.</paragraph>
<paragraph line="735">Etesu pana bhāro viya dukkhasaccaṃ daṭṭhabbaṃ, bhārādānamiva samudayasaccaṃ, bhāranikkhepanamiva nirodhasaccaṃ, bhāranikkhepanūpāyo viya maggasaccaṃ. Rogo viya vā dukkhasaccaṃ, roganidānamiva samudayasaccaṃ, rogavūpasamo viya nirodhasaccaṃ, bhesajjamiva maggasaccaṃ. Dubbhikkhamiva vā dukkhasaccaṃ, dubbuṭṭhi viya samudayasaccaṃ, subhikkhamiva nirodhasaccaṃ, suvuṭṭhi viya maggasaccaṃ. Apica verīveramūlaverasamugghātaverasamugghātūpāyehi, visarukkharukkhamūlamūlūpacchedatadupacchedūpāyehi, bhayabhayamūlanibbhayatadadhigamūpāyehi, orimatīramahoghapārimatīrataṃsampāpakavāyāmehi ca yojetvāpetāni upamāto veditabbānīti.</paragraph>
<paragraph line="736">Sabbāneva panetāni saccāni paramatthena vedakakārakanibbutagamakābhāvato suññānīti veditabbāni. Tenetaṃ vuccati –</paragraph>
<gatha1 line="737">‘‘Dukkhameva hi na koci dukkhito, kārako na kiriyāva vijjati;</gatha1>
<gathalast line="738">Atthi nibbuti na nibbuto pumā, maggamatthi gamako na vijjatī’’ti.</gathalast>
<paragraph line="739">Atha vā –</paragraph>
<gatha1 line="740">Dhuvasubhasukhattasuññaṃ, purimadvayamattasuññamamatapadaṃ;</gatha1>
<gathalast line="741">Dhuvasukhaattavirahito, maggo iti suññatā tesu.</gathalast>
<paragraph line="742">Nirodhasuññāni <pageBreak edition="P" number="1.0199" />vā tīṇi, nirodho ca sesattayasuñño. Phalasuñño vā ettha hetu samudaye dukkhassa abhāvato, magge ca nirodhassa, na phalena sagabbho pakativādīnaṃ pakati viya. Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ hetuphalaṃ samavāyavādīnaṃ dviaṇukādi viya. Tenetaṃ vuccati –</paragraph>
<gatha1 line="743">‘‘Tayamidha <pageBreak edition="V" number="1.0169" /><pageBreak edition="M" number="1.0185" />nirodhasuññaṃ, tayena tenāpi nibbutī suññā;</gatha1>
<gathalast line="744">Suñño phalena hetu, phalampi taṃhetunā suñña’’nti.</gathalast>
<paragraph line="745">Sabbāneva saccāni aññamaññasabhāgāni avitathato attasuññato dukkarapaṭivedhato ca. Yathāha –</paragraph>
<gatha1 line="746">‘‘Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā, yo dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ, yo vā sattadhā bhinnassa vālassa koṭiyā koṭiṃ paṭivijjheyyāti? Etadeva, bhante, dukkaratarañceva durabhisambhavatarañca; Yo vā sattadhā bhinnassa vālassa koṭiyā koṭiṃ paṭivijjheyyāti; Atha kho te, ānanda, duppaṭivijjhataraṃ paṭivijjhanti, ye ‘idaṃ dukkha’nti yathābhūtaṃ paṭivijjhanti…pe… ‘ayaṃ dukkhanirodhagāminī paṭipadā’ti yathābhūtaṃ paṭivijjhantī’’ti (saṃ. ni. 5.1115);</gatha1>
<paragraph line="747">Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā lokiyattā sāsavattā ca, visabhāgāni phalahetubhedato pariññeyyapahātabbato ca. Pacchimānipi dve sabhāgāni gambhīrattena duravagāhattā lokuttarattā anāsavattā ca, visabhāgāni visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni phalāpadesato, visabhāgāni saṅkhatāsaṅkhatato <pageBreak edition="P" number="1.0200" />. Dutiyacatutthāni cāpi sabhāgāni hetuapadesato, visabhāgāni ekantakusalākusalato. Paṭhamacatutthāni cāpi sabhāgāni saṅkhatato, visabhāgāni lokiyalokuttarato. Dutiyatatiyāni cāpi sabhāgāni nevasekkhanāsekkhabhāvato, visabhāgāni sārammaṇānārammaṇato.</paragraph>
<gatha1 line="748">‘‘Iti evaṃ pakārehi, nayehi ca vicakkhaṇo;</gatha1>
<gathalast line="749">Vijaññā ariyasaccānaṃ, sabhāgavisabhāgata’’nti.</gathalast>
<paragraph line="750">Sabbameva <pageBreak edition="V" number="1.0170" />cettha dukkhaṃ ekavidhaṃ pavattibhāvato, duvidhaṃ nāmarūpato, tividhaṃ kāmarūpārūpūpapattibhavabhedato, catubbidhaṃ catuāhārabhedato, pañcavidhaṃ <pageBreak edition="M" number="1.0186" />pañcupādānakkhandhabhedato. Samudayopi ekavidho pavattakabhāvato, duvidho diṭṭhisampayuttāsampayuttato, tividho kāmabhavavibhavataṇhābhedato, catubbidho catumaggappaheyyato, pañcavidho rūpābhinandanādibhedato, chabbidho chataṇhākāyabhedato. Nirodhopi ekavidho asaṅkhatadhātubhāvato, pariyāyato pana duvidho saupādisesaanupādisesato, tividho bhavattayavūpasamato, catubbidho catumaggādhigamanīyato, pañcavidho pañcābhinandanavūpasamato, chabbidho chataṇhākāyakkhayabhedato. Maggopi ekavidho bhāvetabbato, duvidho samathavipassanābhedato, dassanabhāvanābhedato vā, tividho khandhattayabhedato. Ayañhi sappadesattā nagaraṃ viya rajjena nippadesehi tīhi khandhehi saṅgahito. Yathāha –</paragraph>
<indent line="751">‘‘Na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi ca kho, āvuso visākha, khandhehi ariyo aṭṭhaṅgiko maggo saṅgahito. Yā, cāvuso visākha, sammāvācā yo ca sammākammanto yo ca sammāājīvo, ime dhammā sīlakkhandhe saṅgahitā. Yo ca sammāvāyāmo yā ca sammāsati yo ca sammāsamādhi, ime dhammā samādhikkhandhe saṅgahitā. Yā ca sammādiṭṭhi yo ca sammāsaṅkappo, ime dhammā paññākkhandhe saṅgahitā’’ti (ma. ni. 1.462).</indent>
<unindented line="752">Catubbidho sotāpattimaggādivasena.</unindented>
<paragraph line="753">Apica sabbāneva saccāni ekavidhāni avitathattā, abhiññeyyattā vā. Duvidhāni lokiyalokuttarato, saṅkhatāsaṅkhatato <pageBreak edition="P" number="1.0201" />vā. Tividhāni dassanabhāvanāhi pahātabbato appahātabbato nevapahātabbanāpahātabbato ca. Catubbidhāni pariññeyyapahātabbasacchikātabbabhāvetabbatoti.</paragraph>
<gatha1 line="754">‘‘Evaṃ ariyasaccānaṃ, dubbodhānaṃ budho vidhiṃ;</gatha1>
<gathalast line="755">Anekabhedato jaññā, hitāya ca sukhāya cā’’ti.</gathalast>
<centered line="756">Saccapakiṇṇakavaṇṇanā niṭṭhitā.</centered>
<paragraph line="757">Idāni <pageBreak edition="P" number="1.0202" /><pageBreak edition="M" number="1.0187" />dhammasenāpati bhagavatā desitakkameneva ante saccacatukkaṃ niddisitvā ‘‘taṃ ñātaṭṭhena <pageBreak edition="V" number="1.0171" />ñāṇa’’ntiādinā saccacatukkavasena sutamaye ñāṇaṃ nigametvā dasseti. Evaṃ ‘‘sotāvadhāne paññā sutamaye ñāṇa’’nti pubbe vuttaṃ sabbaṃ nigametvā dassetīti.</paragraph>
<centered line="758">Saddhammappakāsiniyā paṭisambhidāmaggaṭṭhakathāya</centered>
<centered line="759">Sutamayañāṇaniddesavaṇṇanā niṭṭhitā.</centered>
<title line="760">2. Sīlamayañāṇaniddesavaṇṇanā</title>
<paragraph line="761" number="37">Sīlamayañāṇaniddese <pageBreak edition="P" number="1.0203" /><bold>pañcā</bold>ti gaṇanaparicchedo. <bold>Sīlānī</bold>ti paricchinnadhammanidassanaṃ. <bold>Pariyantapārisuddhisīla</bold>ntiādi pañcannaṃ sarūpato dassanaṃ. Pariyantapārisuddhītiādīsu yathā nīlavaṇṇayogato vatthampi nīlamassa atthīti nīlanti vuccati, evaṃ gaṇanavasena pariyanto paricchedo assā atthīti pariyantā, upasampannasīle patto anupasampannasīlassa avasānasabbhāvato vā pariyanto avasānaṃ assā atthīti pariyantā. Sapariyantāti vā vattabbe sakāralopo katoti veditabbo ‘‘dakaṃ dakāsayā pavisantī’’ti (saṃ. ni. 3.78; a. ni. 4.33) ettha ukāralopo viya. Parisuddhabhāvo pārisuddhi, pariyantā ca sā pārisuddhi cāti pariyantapārisuddhi, pariyantapārisuddhisaṅkhātaṃ sīlaṃ pariyantapārisuddhisīlaṃ. Vuttapaṭipakkhena na pariyantāti <bold>apariyantā,</bold>natthi etissā pariyantotipi apariyantā, vuddho etissā pariyantotipi apariyantā. Samādānato pabhuti akhaṇḍitattā khaṇḍitāpi katapaṭikammattā cittuppādamattakenāpi malena virahitattā ca parisuddhajātimaṇi viya sudhantasuparikammakatasuvaṇṇaṃ viya ca parisuddhattā ariyamaggassa padaṭṭhānabhūtā anūnaṭṭhena <bold>paripūṇṇā</bold>. Diṭṭhiyā pahīnattā diṭṭhiparāmāsena aggahitattā <bold>aparāmaṭṭhā.</bold>Ayaṃ te sīle dosoti kenaci codakena parāmasituṃ asakkuṇeyyattā vā aparāmaṭṭhā. Arahattaphalakkhaṇe sabbadarathapaṭippassaddhiyā<bold>paṭippassaddhi. Anupasampannāna</bold>nti anavasesasamādānavasena sīlasampadāya bhusaṃ sampannāti upasampannā, na upasampannā anupasampannā. Tesaṃ anupasampannānaṃ.</paragraph>
<paragraph line="762"><bold>Pariyantasikkhāpadāna</bold>nti <pageBreak edition="M" number="1.0188" />ettha sikkhitabbaṭṭhena sikkhā, koṭṭhāsaṭṭhena padāni, sikkhitabbakoṭṭhāsānīti attho. Apica sīle patiṭṭhitena uparipattabbattā sabbe kusalā dhammā <pageBreak edition="P" number="1.0204" />sikkhā, sīlāni tāsaṃ sikkhānaṃ patiṭṭhaṭṭhena padānīti sikkhānaṃ padattā sikkhāpadāni <pageBreak edition="V" number="1.0172" />, pariyantāni sikkhāpadāni etesanti pariyantasikkhāpadā. Tesaṃ pariyantasikkhāpadānaṃ. Ettha ca dve pariyantā sikkhāpadapariyanto ca kālapariyanto ca. Katamo sikkhāpadapariyanto? Upāsakopāsikānaṃ yathāsamādānavasena ekaṃ vā dve vā tīṇi vā cattāri vā pañca vā aṭṭha vā dasa vā sikkhāpadāni honti, sikkhamānasāmaṇerasāmaṇerīnaṃ dasa sikkhāpadāni. Ayaṃ sikkhāpadapariyanto. Katamo kālapariyanto? Upāsakopāsikā dānaṃ dadamānā parivesanapariyantaṃ sīlaṃ samādiyanti, vihāragatā vihārapariyantaṃ sīlaṃ samādiyanti, ekaṃ vā dve vā tayo vā bhiyyo vā rattindivāni paricchedaṃ katvā sīlaṃ samādiyanti. Ayaṃ kālapariyanto. Imesu dvīsu pariyantesu sikkhāpadaṃ pariyantaṃ katvā samādinnaṃ sīlaṃ vītikkamanena vā maraṇena vā paṭippassambhati, kālaṃ pariyantaṃ katvā samādinnaṃ taṃtaṃkālātikkamena paṭippassambhati.</paragraph>
<paragraph line="763"><bold>Apariyantasikkhāpadāna</bold>nti –</paragraph>
<gatha1 line="764">‘‘Nava koṭisahassāni, asīti satakoṭiyo;</gatha1>
<gathalast line="765">Paññāsa satasahassāni, chattiṃsa ca punāpare.</gathalast>
<gatha1 line="766">‘‘Ete saṃvaravinayā, sambuddhena pakāsitā;</gatha1>
<gathalast line="767">Peyyālamukhena niddiṭṭhā, sikkhā vinayasaṃvare’’ti. –</gathalast>
<unindented line="768">Evaṃ gaṇanavasena pariyantānampi sikkhāpadānaṃ anavasesasamādānabhāvavasena lābhayasañātiaṅgajīvitahetu adiṭṭhapariyantabhāvavasena upari rakkhitabbasīlaparicchedābhāvavasena ca natthi etesaṃ pariyantoti apariyantāni. Apariyantāni sikkhāpadāni etesanti apariyantasikkhāpadā. Tesaṃ apariyantasikkhāpadānaṃ, vuddhapariyantasikkhāpadānanti vā attho.</unindented>
<paragraph line="769"><bold>Puthujjanakalyāṇakāna</bold>ntiādīsu <pageBreak edition="P" number="1.0205" />–</paragraph>
<gatha1 line="770">‘‘Puthūnaṃ jananādīhi, kāraṇehi puthujjano;</gatha1>
<gathalast line="771">Puthujjanantogadhattā, puthuvāyaṃ jano iti’’. –</gathalast>
<unindented line="772">Vuttaputhujjanalakkhaṇānatikkamepi –</unindented>
<gatha1 line="773">‘‘Duve <pageBreak edition="M" number="1.0189" /><pageBreak edition="V" number="1.0173" />puthujjanā vuttā, buddhenādiccabandhunā;</gatha1>
<gathalast line="774">Andho puthujjano eko, kalyāṇeko puthujjano’’ti. –</gathalast>
<unindented line="775">Vuttaputhujjanadvaye kalyāṇadhammasamāgamena andhaputhujjanabhāvaṃ atikkamma kalyāṇaputhujjanabhāve ṭhitānaṃ puthujjanakalyāṇakānaṃ kalyāṇaputhujjanānanti vuttaṃ hoti. Puthujjanesu vā kalyāṇakānaṃ puthujjanakalyāṇakānaṃ.</unindented>
<paragraph line="776"><bold>Kusaladhamme yuttāna</bold>nti ettha <bold>kusala</bold>saddo tāva ārogyānavajjachekasukhavipākesu dissati. Ayañhi ‘‘kacci nu bhoto kusalaṃ, kacci bhoto anāmaya’’ntiādīsu (jā. 1.15.146; 2.20.129) ārogye dissati. ‘‘Katamo pana, bhante, kāyasamācāro kusalo? Yo kho, mahārāja, kāyasamācāro anavajjo’’ti (ma. ni. 2.361) ca ‘‘puna caparaṃ, bhante, etadānuttariyaṃ yathā bhagavā dhammaṃ deseti kusalesu dhammesū’’ti ca (dī. ni. 3.145) evamādīsu anavajje. ‘‘Kusalo tvaṃ rathassa aṅgapaccaṅgānaṃ (ma. ni. 2.87), kusalā naccagītassa sikkhitā cāturitthiyo’’tiādīsu (jā. 2.22.94) cheke. ‘‘Kusalānaṃ, bhikkhave, dhammānaṃ samādānahetu (dī. ni. 3.80). Kusalassa kammassa katattā upacitattā’’tiādīsu (dha. sa. 431) sukhavipāke. Svāyamidha ārogyepi anavajjepi sukhavipākepi vaṭṭati.</paragraph>
<paragraph line="777">Vacanattho panettha kucchite pāpake dhamme salayanti calayanti kampenti viddhaṃsentīti kusalā. Kucchitena vā ākārena sayanti pavattantīti kusā, te kuse lunanti chindantīti kusalā. Kucchitānaṃ vā sānato tanukaraṇato kusaṃ ñāṇaṃ. Tena kusena lātabbā gahetabbā <pageBreak edition="P" number="1.0206" />pavattetabbāti kusalā, yathā vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena ubhayabhāgagataṃ saṃkilesapakkhaṃ lunanti, tasmā kusā viya lunantīti kusalā. Apica ārogyaṭṭhena anavajjaṭṭhena kosallasambhūtaṭṭhena vā kusalā. Idha pana yasmā vipassanākusalameva adhippetaṃ, tasmā sese vihāya tasseva dassanatthaṃ ‘‘kusaladhamme’’ti ekavacanaṃ katanti veditabbaṃ. Vipassanākusaladhamme sātaccakiriyatāya sakkaccakāritāya ca yuttānanti attho.</paragraph>
<paragraph line="778"><bold>Sekkhapariyante paripūrakārīna</bold>nti ettha tīsu sikkhāsu jātātipi sekkhā, sattannaṃ sekkhānaṃ etetipi sekkhā, sayameva sikkhantītipi sekkhā <pageBreak edition="M" number="1.0190" />. Sotāpattimaggaphalasakadāgāmimaggaphalaanāgāmimaggaphalaarahattamaggadhammā <pageBreak edition="V" number="1.0174" />. Te sekkhā dhammā pariyante avasāne etassa, te vā sekkhā dhammā pariyanto paricchedo etassāti sekkhapariyanto. Tasmiṃ sekkhapariyante dhammeti sambandho. Paripūraṃ paripuṇṇataṃ karontīti paripūrakārino, paripūrakāro paripūrakiriyā etesaṃ atthīti vā paripūrakārino. Tesaṃ sotāpattimaggassa pubbabhāgabhūte sekkhapariyante paṭipadādhamme vipassanāpāripūriyā paripūrakārīnaṃ. <bold>Kāye ca jīvite ca anapekkhāna</bold>nti ettha <bold>kāye</bold>ti sarīre. Sarīrañhi asucisañcayato kucchitānañca kesādīnaṃ cakkhurogādīnañca rogasatānaṃ āyabhūtattā kāyoti vuccati. <bold>Jīvite</bold>ti jīvitindriye. Tañhi jīvanti tenāti jīvitanti vuccati. Natthi etesaṃ apekkhāti anapekkhā, nissinehāti attho. Tesaṃ tasmiṃ kāye ca jīvite ca anapekkhānaṃ.</paragraph>
<paragraph line="779">Idāni tesaṃ tesu anapekkhattassa kāraṇaṃ dassento <bold>pariccattajīvitāna</bold>nti āha. Bhagavato ācariyassa vā sakajīvitapariccāgeneva hi te kilamamānepi kāye vinassamānepi jīvite anapekkhā hontīti. <bold>Sattannaṃ sekkhāna</bold>nti sikkhantīti sekkhāti laddhanāmānaṃ sotāpattimaggaṭṭhādīnaṃ sattannaṃ ariyapuggalānaṃ. <bold>Tathāgatasāvakāna</bold>nti tathāgatassa sāvakānaṃ. Aṭṭhapi hi ariyapuggalā savanante ariyāya jātiyā jātattā bhagavato desanaṃ anusiṭṭhiṃ aveccappasādayogena sakkaccaṃ suṇantīti sāvakā. Tesupi arahattaphalaṭṭheyeva visesetvā <pageBreak edition="P" number="1.0207" />dassento <bold>khīṇāsavāna</bold>nti āha, arahattamaggañāṇena parikkhīṇasabbāsavānanti attho. <bold>Paccekabuddhāna</bold>nti taṃ taṃ kāraṇaṃ paṭicca ekova anācariyako catusaccaṃ bujjhitavāti paccekabuddho. Tādisānaṃ paccekabuddhānaṃ.</paragraph>
<paragraph line="780"><bold>Tathāgatāna</bold>nti ettha aṭṭhahi kāraṇehi bhagavā tathāgato – tathā āgatoti tathāgato, tathā gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti tathāgato, tathadassitāya tathāgato, tathavāditāya tathāgato, tathā kāritāya tathāgato, abhibhavanaṭṭhena tathāgato.</paragraph>
<paragraph line="781">Kathaṃ <pageBreak edition="M" number="1.0191" />bhagavā <bold>tathā āgatoti tathāgato</bold>? Yathā sabbalokahitāya ussukkamāpannā purimakā sammāsambuddhā āgatā. Kiṃ vuttaṃ hoti? Yenābhinīhārena purimakā bhagavanto āgatā, teneva amhākampi bhagavā āgato. Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā dasa pāramiyo, dasa upapāramiyo, dasa paramatthapāramiyoti samatiṃsa pāramiyo pūretvā aṅgapariccāgaṃ nayanadhanarajjaputtadārapariccāganti <pageBreak edition="V" number="1.0175" />ime pañca mahāpariccāge pariccajitvā, pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā āgatā, tathā amhākampi bhagavā āgato. Yathā ca purimakā bhagavanto cattāro satipaṭṭhāne cattāro sammappadhāne cattāro iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgatā, tathā amhākampi bhagavā āgatoti tathāgato.</paragraph>
<gatha1 line="782">‘‘Yatheva dīpaṅkarabuddhaādayo, sabbaññubhāvaṃ munayo idhāgatā;</gatha1>
<gathalast line="783">Tathā ayaṃ sakyamunīpi āgato, tathāgato vuccati tena cakkhumā’’ti.</gathalast>
<paragraph line="784">Kathaṃ <bold>tathā gatoti tathāgato?</bold>Yathā sampatijātā purimakā bhagavanto gatā. Kathañca te gatā? Te hi sampatijātā samehi pādehi pathaviyaṃ patiṭṭhāya uttarenamukhā sattapadavītihārena gatā. Yathāha ‘‘sampatijāto, ānanda, bodhisatto samehi pādehi pathaviyaṃ patiṭṭhahitvā <pageBreak edition="P" number="1.0208" />uttarābhimukho sattapadavītihārena gacchati setamhi chatte anudhārayamāne, sabbā ca disā anuviloketi, āsabhiñca vācaṃ bhāsati ‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthi dāni punabbhavo’’’ti (ma. ni. 3.207; dī. ni. 2.31). Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena. Yañhi so sampatijāto samehi pādehi patiṭṭhahi, idamassa caturiddhipādapaṭilābhassa pubbanimittaṃ, uttaramukhabhāvo panassa sabbalokuttarabhāvassa pubbanimittaṃ, sattapadavītihāro sattabojjhaṅgaratanapaṭilābhassa pubbanimittaṃ, ‘‘suvaṇṇadaṇḍā vītipatanti cāmarā’’ti (su. ni. 693) ettha <pageBreak edition="M" number="1.0192" />vuttacāmarukkhepo pana sabbatitthiyanimmathanassa pubbanimittaṃ, setacchattadhāraṇaṃ arahattaphalavimuttivaravimalasetacchattapaṭilābhassa pubbanimittaṃ, sabbādisānuvilokanaṃ sabbaññutānāvaraṇañāṇapaṭilābhassa pubbanimittaṃ, āsabhivācābhāsanaṃ pana appaṭivattiyavaradhammacakkappavattanassa pubbanimittaṃ. Tathāyaṃ bhagavāpi gato. Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena. Tenāhu porāṇā –</paragraph>
<gatha1 line="785">‘‘Muhuttajātova gavaṃpatī yathā, samehi pādehi phusī vasundharaṃ;</gatha1>
<gathalast line="786">So vikkamī satta padāni gotamo, setañca chattaṃ anudhārayuṃ marū.</gathalast>
<gatha1 line="787">‘‘Gantvāna <pageBreak edition="V" number="1.0176" />so satta padāni gotamo, disā vilokesi samā samantato;</gatha1>
<gathalast line="788">Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito’’ti.</gathalast>
<unindented line="789">Evaṃ tathā gatoti tathāgato.</unindented>
<paragraph line="790">Atha vā yathā purimakā bhagavanto, ayampi bhagavā tatheva nekkhammena kāmacchandaṃ…pe… paṭhamajjhānena nīvaraṇe…pe… aniccānupassanāya niccasaññaṃ…pe… arahattamaggena sabbakilese pahāya gato. Evampi tathā gatoti tathāgato.</paragraph>
<paragraph line="791">Kathaṃ <pageBreak edition="P" number="1.0209" /><bold>tathalakkhaṇaṃ āgatoti tathāgato? </bold>Pathavīdhātuyā kakkhaḷattalakkhaṇaṃ tathaṃ avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.</paragraph>
<paragraph line="792">Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.</paragraph>
<paragraph line="793">Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.</paragraph>
<paragraph line="794">Saddhindriyassa <pageBreak edition="M" number="1.0193" />adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.</paragraph>
<paragraph line="795">Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.</paragraph>
<paragraph line="796">Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ, vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa upasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa paṭisaṅkhānalakkhaṇaṃ.</paragraph>
<paragraph line="797">Sammādiṭṭhiyā <pageBreak edition="V" number="1.0177" />dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ, sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.</paragraph>
<paragraph line="798">Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ, nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ, phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa <pageBreak edition="P" number="1.0210" />gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ, maraṇassa cutilakkhaṇaṃ.</paragraph>
<paragraph line="799">Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ, sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ, balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.</paragraph>
<paragraph line="800">Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.</paragraph>
<paragraph line="801">Sīlavisuddhiyā saṃvaralakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ.</paragraph>
<paragraph line="802">Khaye <pageBreak edition="M" number="1.0194" />ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.</paragraph>
<paragraph line="803">Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ, vedanāya samosaraṇalakkhaṇaṃ, samādhissa pamukhalakkhaṇaṃ, satiyā ādhipateyyalakkhaṇaṃ, paññāya tatuttarilakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ tathaṃ avitathaṃ. Etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato. Evaṃ tathalakkhaṇaṃ āgatoti tathāgato.</paragraph>
<paragraph line="804">Kathaṃ <pageBreak edition="V" number="1.0178" /><bold>tathadhamme yāthāvato abhisambuddhoti tathāgato?</bold>Tathadhammā nāma cattāri ariyasaccāni. Yathāha – ‘‘cattārimāni, bhikkhave, tathāni avitathāni anaññathāni. Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta’’nti (saṃ. ni. 5.1090) vitthāro. Tāni ca bhagavā abhisambuddhoti tathānaṃ abhisambuddhattā tathāgatoti vuccati. Abhisambodhattho hi ettha gatasaddo.</paragraph>
<paragraph line="805">Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe… saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya saṅkhārānaṃ paccayaṭṭho tatho avitatho anaññatho…pe… jātiyā jarāmaraṇassa <pageBreak edition="P" number="1.0211" />paccayaṭṭho tatho avitatho anaññatho. Taṃ sabbaṃ bhagavā abhisambuddho. Tasmāpi tathānaṃ abhisambuddhattā tathāgato. Evaṃ tathadhamme yāthāvato abhisambuddhoti tathāgato.</paragraph>
<paragraph line="806">Kathaṃ <bold>tathadassitāya tathāgato</bold>? Bhagavā yaṃ sadevake loke…pe… sadevamanussāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi, taṃ sabbākārena jānāti passati. Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā ‘‘katamaṃ taṃ rūpaṃ rūpāyatanaṃ? Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka’’ntiādinā (dha. sa. 616) nayena anekehi nāmehi terasahi vārehi dvipaññāsāya nayehi vibhajjamānaṃ tathameva hoti, vitathaṃ natthi <pageBreak edition="M" number="1.0195" />. Esa nayo sotadvārādīsupi āpāthamāgacchantesu saddādīsu. Vuttampi cetaṃ bhagavatā ‘‘yaṃ, bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī’’ti (a. ni. 4.24). Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.</paragraph>
<paragraph line="807">Kathaṃ <bold>tathavāditāya tathāgato</bold>? Yaṃ rattiṃ bhagavā bodhimaṇḍe aparājitapallaṅke nisinno catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ, taṃ sabbaṃ atthato ca byañjanato ca anavajjaṃ anupavajjaṃ <pageBreak edition="V" number="1.0179" />anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi pakkhalitaṃ, sabbaṃ taṃ ekamuddikāya lañchitaṃ viya, ekanāḷikāya <pageBreak edition="P" number="1.0212" />mitaṃ viya, ekatulāya tulitaṃ viya, ca tathameva hoti. Yathāha ‘‘yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati, sabbaṃ taṃ tathameva hoti, no aññathā. Tasmā ‘tathāgato’ti vuccatī’’ti (dī. ni. 3.188). Gadaattho hi ettha gatasaddo. Evaṃ tathavāditāya tathāgato.</paragraph>
<paragraph line="808">Apica āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.</paragraph>
<paragraph line="809">Kathaṃ <bold>tathākāritāya tathāgato</bold>? Bhagavato hi vācāya kāyo anulometi, kāyassāpi vācā, tasmā yathāvādī tathākārī yathākārī tathāvādī ca hoti. Evaṃbhūtassa cassa yathā vācā, kāyopi tathā gato pavattoti attho. Yathā ca kāyo, vācāpi tathā <pageBreak edition="M" number="1.0196" />gatā pavattāti tathāgato. Tenevāha – ‘‘yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī, yathākārī tathāvādī. Tasmā ‘tathāgato’ti vuccatī’’ti. Evaṃ tathākāritāya tathāgato.</paragraph>
<paragraph line="810">Kathaṃ <bold>abhibhavanaṭṭhena tathāgato</bold>? Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati sīlena samādhinā paññāya vimuttiyā vimuttiñāṇadassanena, na tassa tulā vā pamāṇaṃ vā atthi, atulo appameyyo anuttaro rājādhirājā devānaṃ atidevo sakkānaṃ atisakko brahmānaṃ atibrahmā. Tenāha – ‘‘sadevake, bhikkhave, loke…pe… sadevamanussāya tathāgato abhibhū anabhibhūto aññadatthu daso vasavattī. Tasmā ‘tathāgato’ti vuccatī’’ti (a. ni. 4.23).</paragraph>
<paragraph line="811">Tatthevaṃ padasiddhi veditabbā – agado viya agado. Ko panesa? Desanāvilāso ceva puññussayo ca. Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati. Iti sabbalokābhibhavane tatho aviparīto desanāvilāsamayo ceva puññamayo ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.</paragraph>
<paragraph line="812">Apica <pageBreak edition="V" number="1.0180" />tathāya gatotipi tathāgato, tathaṃ gatotipi tathāgatoti. <bold>Gato</bold>ti avagato atīto patto paṭipannoti attho <pageBreak edition="P" number="1.0213" />. Tattha sakalaṃ lokaṃ tīraṇapariññāya tathāya gato avagatoti tathāgato, lokasamudayaṃ pahānapariññāya tathāya gato atītoti tathāgato, lokanirodhaṃ sacchikiriyāya tathāya gato pattoti tathāgato, lokanirodhagāminipaṭipadaṃ tathaṃ gato paṭipannoti tathāgato. Tena yaṃ vuttaṃ bhagavatā – ‘‘loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo, bhikkhave, tathāgatena abhisambuddho, lokasamudayo tathāgatassa pahīno. Lokanirodho, bhikkhave <pageBreak edition="M" number="1.0197" />, tathāgatena abhisambuddho lokanirodho tathāgatassa sacchikato. Lokanirodhagāminī paṭipadā, bhikkhave, tathāgatena abhisambuddhā, lokanirodhagāminīpaṭipadā tathāgatassa bhāvitā. Yaṃ, bhikkhave, sadevakassa lokassa…pe… anuvicaritaṃ manasā, sabbaṃ taṃ tathāgatena abhisambuddhaṃ. Tasmā ‘tathāgato’ti vuccatī’’ti (a. ni. 4.23). Tassa evampi attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya. Yasmā pana sabbabuddhā tathāgataguṇenāpi samasamā, tasmā sabbesaṃ vasena <bold>tathāgatāna</bold>nti āha.</paragraph>
<paragraph line="813"><bold>Arahantāna</bold>nti kilesehi ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvā tathāgato arahaṃ. Ārakā hi so sabbakilesehi suvidūravidūre ṭhito maggena savāsanānaṃ kilesānaṃ pahīnattāti arahaṃ.</paragraph>
<gatha1 line="814">So tato ārakā nāma, yassa yenāsamaṅgitā;</gatha1>
<gathalast line="815">Asamaṅgī ca dosehi, nātho tenārahaṃ mato.</gathalast>
<paragraph line="816">Te cānena kilesārayo maggena hatāti arīnaṃ hatattāpi arahaṃ.</paragraph>
<gatha1 line="817">Yasmā rāgādisaṅkhātā, sabbepi arayo hatā;</gatha1>
<gathalast line="818">Paññāsatthena nāthena, tasmāpi arahaṃ mato.</gathalast>
<paragraph line="819">Yañcetaṃ <pageBreak edition="V" number="1.0181" />avijjābhavataṇhāmayanābhipuññādiabhisaṅkhārānaṃ jarāmaraṇanemi āsavasamudayamayena akkhena vijjhitvā <pageBreak edition="P" number="1.0214" />tibhavarathe samāyojitaṃ anādikālappavattaṃ saṃsāracakkaṃ, tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ gahetvā sabbe arā hatāti arānaṃ hatattāpi arahaṃ.</paragraph>
<gatha1 line="820">Arā saṃsāracakkassa, hatā ñāṇāsinā yato;</gatha1>
<gathalast line="821">Lokanāthena tenesa, arahanti pavuccati.</gathalast>
<paragraph line="822">Aggadakkhiṇeyyattā ca cīvarādipaccaye arahati pūjāvisesañca. Teneva ca uppanne tathāgate ye keci mahesakkhā devamanussā, na te <pageBreak edition="M" number="1.0198" />aññattha pūjaṃ karonti. Tathā hi brahmā sahampati sinerumattena ratanadāmena tathāgataṃ pūjesi, yathābalañca aññe devā manussā ca bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsīti vihārasahassāni patiṭṭhāpesi, ko pana vādo aññesaṃ pūjāvisesānanti paccayādīnaṃ arahattāpi arahaṃ.</paragraph>
<gatha1 line="823">Pūjāvisesaṃ saha paccayehi, yasmā ayaṃ arahati lokanātho;</gatha1>
<gathalast line="824">Atthānurūpaṃ arahanti loke, tasmā jino arahati nāmametaṃ.</gathalast>
<paragraph line="825">Yathā ca loke ye keci paṇḍitamānino bālā asilokabhayena raho pāpaṃ karonti, evamesa na kadāci karotīti pāpakaraṇe rahābhāvatopi arahaṃ.</paragraph>
<gatha1 line="826">Yasmā natthi raho nāma, pāpakammesu tādino;</gatha1>
<gathalast line="827">Rahābhāvena tenesa, arahaṃ iti vissuto.</gathalast>
<paragraph line="828">Evaṃ sabbathāpi –</paragraph>
<gatha1 line="829">Ārakattā hatattā ca, kilesārīna so muni;</gatha1>
<gatha2 line="830">Hatasaṃsāracakkāro, paccayādīna cāraho;</gatha2>
<gathalast line="831">Na raho karoti pāpāni, arahaṃ tena vuccatīti.</gathalast>
<paragraph line="832">Yasmā <pageBreak edition="V" number="1.0182" /><pageBreak edition="P" number="1.0215" />pana sabbabuddhā arahattaguṇenāpi samasamā, tasmā sabbesaṃ vasena ‘‘arahantāna’’nti āha.</paragraph>
<paragraph line="833"><bold>Sammāsambuddhāna</bold>nti sammā sāmañca sabbadhammānaṃ buddhattā sammāsambuddho. Tathā hesa sabbadhamme sammā sambuddho, abhiññeyye dhamme abhiññeyyato buddho, pariññeyye dhamme pariññeyyato, pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme bhāvetabbato. Tenevāha –</paragraph>
<gatha1 line="834">‘‘Abhiññeyyaṃ abhiññātaṃ, bhāvetabbañca bhāvitaṃ;</gatha1>
<gathalast line="835">Pahātabbaṃ pahīnaṃ me, tasmā buddhosmi brāhmaṇā’’ti. (ma. ni. 2.399; su. ni. 563);</gathalast>
<paragraph line="836">Atha <pageBreak edition="M" number="1.0199" />vā cakkhu dukkhasaccaṃ, tassa mūlakāraṇabhāvena samuṭṭhāpikā purimataṇhā samudayasaccaṃ, ubhinnaṃ appavatti nirodhasaccaṃ, nirodhappajānanā paṭipadā maggasaccanti evaṃ ekekapaduddhārenāpi sabbadhamme sammā sāmañca buddho. Esa nayo sotaghānajivhākāyamanesu. Eteneva nayena rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo nava bhavā, paṭhamādīni cattāri jhānāni, mettābhāvanādayo catasso appamaññā, catasso arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni. Tatrāyaṃ ekapadayojanā – jarāmaraṇaṃ dukkhasaccaṃ, jāti samudayasaccaṃ, ubhinnaṃ nissaraṇaṃ nirodhasaccaṃ, nirodhappajānanā paṭipadā maggasaccanti evaṃ ekekapaduddhārena sabbadhamme sammā sāmañca buddho anubuddho paṭividdho. Yaṃ vā pana kiñci atthi neyyaṃ nāma, sabbassa sammā sambuddhattā vimokkhantikañāṇavasena sammāsambuddho. Tassa pana vibhāgo upari āvi bhavissatīti. Yasmā pana sabbabuddhā sammāsambuddhaguṇenāpi samasamā, tasmā sabbesaṃ vasena ‘‘sammāsambuddhāna’’nti āha.</paragraph>
<paragraph line="837" number="38">Idāni <pageBreak edition="V" number="1.0183" /><pageBreak edition="P" number="1.0216" />pariyantapārisuddhiapariyantapārisuddhisīladvaye ekekameva sīlaṃ pañcadhā bhinditvā dassetuṃ <bold>atthi sīlaṃ pariyantaṃ, atthi sīlaṃ apariyanta</bold>ntiādimāha. Itaresu pana tīsu sīlesu tathāvidho bhedo natthīti. Tattha <bold>lābhapariyanta</bold>nti lābhena pariyanto bhedo etassāti lābhapariyantaṃ. Evaṃ sesānipi. <bold>Yaso</bold>ti panettha parivāro. <bold>Idhā</bold>ti imasmiṃ loke. <bold>Ekacco</bold>ti eko. <bold>Lābhahetū</bold>ti lābhoyeva hetu lābhahetu, tasmā lābhahetutoti vuttaṃ hoti. Hetvatthe nissakkavacanaṃ. ‘‘Lābhapaccayā lābhakāraṇā’’ti tasseva vevacanaṃ. Hetumeva hi paṭicca etaṃ phalametīti <bold>paccayo</bold>ti ca, phaluppattiṃ kārayatīti <bold>kāraṇa</bold>nti ca vuccati.</paragraph>
<paragraph line="838"><bold>Yathāsamādinna</bold>nti <pageBreak edition="M" number="1.0200" />yaṃ yaṃ samādinnaṃ gahitaṃ. <bold>Vītikkamatī</bold>ti ajjhācarati. <bold>Evarūpānī</bold>ti evaṃsabhāvāni, vuttappakārānīti adhippāyo. <bold>Sīlānī</bold>ti gahaṭṭhasīlāni vā hontu pabbajitasīlāni vā, yesaṃ ādimhi vā ante vā ekaṃ bhinnaṃ, tāni pariyante chinnasāṭako viya <bold>khaṇḍāni</bold>. Yesaṃ vemajjhe ekaṃ bhinnaṃ, tāni majjhe vinividdhasāṭako viya <bold>chiddāni</bold>. Yesaṃ paṭipāṭiyā dve vā tīṇi vā bhinnāni, tāni piṭṭhiyā vā kucchiyā vā uṭṭhitena dīghavaṭṭādisaṇṭhānena visabhāgavaṇṇena kāḷarattādīnaṃ aññatarasarīravaṇṇā gāvī viya <bold>sabalāni</bold>. Yesaṃ antarantarā ekekāni bhinnāni, tāni antarantarā visabhāgavaṇṇabinduvicitrā gāvī viya <bold>kammāsāni</bold>. Avisesena vā sabbānipi sattavidhena methunasaṃyogena kodhūpanāhādīhi ca pāpadhammehi upahatattā khaṇḍāni chiddāni sabalāni kammāsānīti. Tāniyeva taṇhādāsabyato mocetvā bhujissabhāvākaraṇena <bold>na bhujissāni</bold>. Buddhādīhi viññūhi na pasatthattā <bold>na viññuppasatthāni</bold>. Taṇhādiṭṭhīhi parāmaṭṭhattā, kenaci vā ‘‘ayaṃ te sīlesu doso’’ti parāmaṭṭhuṃ sakkuṇeyyatāya <bold>parāmaṭṭhāni</bold>. Upacārasamādhiṃ appanāsamādhiṃ vā, atha vā maggasamādhiṃ phalasamādhiṃ vā na saṃvattayantīti <bold>asamādhisaṃvattanikāni</bold>. Na samādhisaṃvattanikānītipi pāṭho.</paragraph>
<paragraph line="839">Keci pana ‘‘khaṇḍānīti kusalānaṃ dhammānaṃ appatiṭṭhābhūtattā, chiddānītipi evaṃ. Sabalānīti vivaṇṇakaraṇattā, kammāsānītipi <pageBreak edition="P" number="1.0217" />evaṃ. Na bhujissānīti taṇhādāsabyaṃ gatattā. Na viññuppasatthānīti kusalehi garahitattā. Parāmaṭṭhānīti taṇhāya gahitattā. Asamādhisaṃvattanikānīti vippaṭisāravatthubhūtattā’’ti evamatthaṃ vaṇṇayanti.</paragraph>
<paragraph line="840"><bold>Na avippaṭisāravatthukānī</bold>ti vippaṭisārāvahattā avippaṭisārassa patiṭṭhā na hontīti attho. <bold>Na pāmojjavatthukānī</bold>ti avippaṭisārajāya dubbalapītiyā na vatthubhūtāni tassā anāvahattā <pageBreak edition="V" number="1.0184" />. Evaṃ sesesupi yojanā kātabbā. <bold>Na pītivatthukānī</bold>ti dubbalapītijāya balavapītiyā na vatthubhūtāni. <bold>Na passaddhivatthukānī</bold>ti balavapītijāya kāyacittapassaddhiyā na vatthubhūtāni. <bold>Na sukhavatthukānī</bold>ti passaddhijassa kāyikacetasikasukhassa na vatthubhūtāni. <bold>Na samādhivatthukānī</bold>ti sukhajassa samādhissa <pageBreak edition="M" number="1.0201" />na vatthubhūtāni. <bold>Na yathābhūtañāṇadassanavatthukānī</bold>ti samādhipadaṭṭhānassa yathābhūtañāṇadassanassa na vatthubhūtāni.</paragraph>
<paragraph line="841"><bold>Na ekantanibbidāyā</bold>tiādīsu <bold>na</bold>-kārameva āharitvā ‘‘na virāgāyā’’tiādinā nayena sesapadehipi yojetabbaṃ. <bold>Na virāgāyā</bold>tiādīsu sanakāro vā pāṭho. Tattha <bold>ekantanibbidāyā</bold>ti ekantena vaṭṭe nibbindanatthāya na saṃvattantīti sambandho. Evaṃ sesesupi yojetabbaṃ. <bold>Virāgāyā</bold>ti vaṭṭe virajjanatthāya. <bold>Nirodhāyā</bold>ti vaṭṭassa nirodhanatthāya. <bold>Upasamāyā</bold>ti nirodhitassa puna anuppattivasena vaṭṭassa upasamanatthāya. <bold>Abhiññāyā</bold>ti vaṭṭassa abhijānanatthāya. <bold>Sambodhāyā</bold>ti kilesaniddāvigamena vaṭṭato pabujjhanatthāya. <bold>Nibbānāyā</bold>ti amatanibbānatthāya.</paragraph>
<paragraph line="842"><bold>Yathāsamādinnaṃ sikkhāpadaṃ vītikkamāyā</bold>ti yathāsamādinnassa sikkhāpadassa vītikkamanatthāya. Vibhattivipallāsavasena panettha upayogavacanaṃ kataṃ. <bold>Cittampi na uppādetī</bold>ti cittuppādasuddhiyā sīlassa ativisuddhabhāvadassanatthaṃ vuttaṃ, na pana cittuppādamattena sīlaṃ bhijjati. <bold>Kiṃ so vītikkamissatī</bold>ti kimatthaṃ vītikkamaṃ karissati, neva vītikkamaṃ karissatīti attho. <bold>Akhaṇḍānī</bold>tiādīni heṭṭhā vuttapaṭipakkhanayena veditabbāni. Na khaṇḍānītipi pāṭho. ‘‘Ekantanibbidāyā’’tiādīsu ekantena vaṭṭe nibbindanatthāyātiādinā nayena yojetabbaṃ <pageBreak edition="P" number="1.0218" />. Ettha pana <bold>nibbidāyā</bold>ti vipassanā. <bold>Virāgāyā</bold>ti maggo. <bold>Nirodhāya upasamāyā</bold>ti nibbānaṃ. <bold>Abhiññāya sambodhāyā</bold>ti maggo. <bold>Nibbānāyā</bold>ti nibbānameva. Ekasmiṃ ṭhāne vipassanā, dvīsu maggo, tīsu nibbānaṃ vuttanti evaṃ avatthānakathā veditabbā. Pariyāyena pana sabbānipetāni maggavevacanānipi nibbānavevacanānipi hontiyeva.</paragraph>
<paragraph line="843" number="39">Idāni pariyantāpariyantavasena vijjamānapabhedaṃ dassetvā puna dhammavasena jātivasena paccayavasena sampayuttavasena sīlassa pabhedaṃ dassetuṃ <bold>kiṃ sīla</bold>ntiādimāha. Tattha samuṭṭhāti etenāti samuṭṭhānaṃ. Paccayassetaṃ nāmaṃ. Kiṃ samuṭṭhānamassāti <bold>kiṃsamuṭṭhānaṃ</bold>. Katinaṃ dhammānaṃ samodhānaṃ samavāyo assāti <bold>katidhammasamodhānaṃ</bold>.</paragraph>
<paragraph line="844"><bold>Cetanā</bold><pageBreak edition="V" number="1.0185" /><bold>sīla</bold>nti pāṇātipātādīhi viramantassa, vattapaṭipattiṃ vā pūrentassa cetanā. <bold>Cetasikaṃ sīla</bold>nti pāṇātipātādīhi viramantassa virati. Apica cetanā sīlaṃ nāma pāṇātipātādīni pajahantassa sattakammapathacetanā <pageBreak edition="M" number="1.0202" />. Cetasikaṃ sīlaṃ nāma ‘‘abhijjhaṃ loke pahāya vigatābhijjhena cetasā viharatī’’tiādinā (dī. ni. 1.217) nayena vuttā anabhijjhāabyāpādasammādiṭṭhidhammā. <bold>Saṃvaro sīla</bold>nti ettha pañcavidho saṃvaro veditabbo – pātimokkhasaṃvaro, satisaṃvaro, ñāṇasaṃvaro, khantisaṃvaro, vīriyasaṃvaroti. Tattha ‘‘iminā pātimokkhasaṃvarena upeto hoti samupeto’’ti (vibha. 511) ayaṃ <bold>pātimokkhasaṃvaro</bold>. ‘‘Rakkhati cakkhundriyaṃ, cakkhundriye saṃvaraṃ āpajjatī’’ti (dī. ni. 1.213; ma. ni. 1.295; saṃ. ni. 4.239; a. ni. 3.16) ayaṃ <bold>satisaṃvaro</bold>.</paragraph>
<gatha1 line="845">‘‘Yāni sotāni lokasmiṃ, (ajitāti bhagavā;)</gatha1>
<gatha2 line="846">Sati tesaṃ nivāraṇaṃ;</gatha2>
<gathalast line="847">Sotānaṃ saṃvaraṃ brūmi, paññāyete pidhīyare’’ti. (su. ni. 1041) –</gathalast>
<unindented line="848">Ayaṃ <bold>ñāṇasaṃvaro</bold>. Paccayapaṭisevanampi ettheva samodhānaṃ gacchati. Yo panāyaṃ ‘‘khamo hoti sītassa uṇhassā’’tiādinā (ma. ni. 1.24; a. ni. 4.114; 6.58) nayena āgato, ayaṃ <bold>khantisaṃvaro</bold>nāma. Yo cāyaṃ ‘‘uppannaṃ kāmavitakkaṃ nādhivāsetī’’tiādinā (ma. ni. 1.26; a. ni. 4.114; 6.58) nayena āgato, ayaṃ <bold>vīriyasaṃvaro</bold>nāma. Ājīvapārisuddhipi <pageBreak edition="P" number="1.0219" />ettheva samodhānaṃ gacchati. Iti ayaṃ pañcavidhopi saṃvaro, yā ca pāpabhīrukānaṃ kulaputtānaṃ sampattavatthuto virati, sabbametaṃ saṃvarasīlanti veditabbaṃ. <bold>Avītikkamo sīla</bold>nti samādinnasīlassa kāyikavācasiko avītikkamo. Idaṃ tāva <bold>kiṃ sīla</bold>nti pañhassa vissajjanaṃ.</unindented>
<paragraph line="849"><bold>Kati sīlānī</bold>ti pañhassa vissajjane <bold>kusalasīlaṃ akusalasīlaṃ abyākatasīla</bold>nti ettha yasmā loke tesaṃ tesaṃ sattānaṃ pakati sīlanti vuccati, yaṃ sandhāya ‘‘ayaṃ sukhasīlo, ayaṃ dukkhasīlo, ayaṃ kalahasīlo, ayaṃ maṇḍanasīlo’’ti bhaṇanti. Tasmā tena pariyāyena atthuddhāravasena akusalasīlamapi sīlanti vuttaṃ. Taṃ pana ‘‘sutvāna saṃvare paññā’’ti (paṭi. ma. 1.37) vacanato idhādhippetasīlaṃ na hotīti.</paragraph>
<paragraph line="850">Yasmā <pageBreak edition="M" number="1.0203" /><pageBreak edition="V" number="1.0186" />pana cetanādibhedassa sīlassa sampayuttacittaṃ samuṭṭhānaṃ, tasmā <bold>kusalacittasamuṭṭhānaṃ kusalasīla</bold>ntiādimāha.</paragraph>
<paragraph line="851"><bold>Saṃvarasamodhānaṃ sīla</bold>nti saṃvarasampayuttakhandhā. Te hi saṃvarena samāgatā missībhūtāti saṃvarasamodhānanti vuttā. Evaṃ avītikkamasamodhānaṃ sīlampi veditabbaṃ. <bold>Tathābhāve jātacetanā samodhānaṃ sīla</bold>nti saṃvarabhāve avītikkamabhāve jātacetanāsampayuttā khandhā. Yasmā ca tīsupi cetesu taṃsampayuttā dhammā adhippetā, tasmā cetanāsamodhānena cetasikānampi saṅgahitattā cetasikasamodhānasīlaṃ visuṃ na niddiṭṭhanti veditabbaṃ. Heṭṭhā cetanādayo dhammā ‘‘sīla’’nti vuttā. Na kevalaṃ te eva sīlaṃ, taṃsampayuttā dhammāpi sīlamevāti dassanatthaṃ ayaṃ tiko vuttoti veditabbo.</paragraph>
<paragraph line="852" number="40">Idāni yasmā cetanācetasikā saṃvarāvītikkamāyeva honti na visuṃ, tasmā saṃvarāvītikkameyeva yāva arahattamaggā sādhāraṇakkamena yojento <bold>pāṇātipātaṃ saṃvaraṭṭhena sīlaṃ, avītikkamaṭṭhena sīla</bold>ntiādimāha. Pāṇātipātā veramaṇiādayo hi yasmā attano attano paccanīkaṃ saṃvaranti, taṃ na vītikkamanti ca, tasmā saṃvaraṇato avītikkamanato ca saṃvaraṭṭhena sīlaṃ avītikkamaṭṭhena sīlaṃ nāma hoti. Tattha <bold>pāṇātipātaṃ saṃvaraṭṭhenā</bold>ti pāṇātipātassa pidahanaṭṭhena sīlaṃ. Kiṃ taṃ? Pāṇātipātā veramaṇī. Sā ca taṃ saṃvarantīyeva taṃ na vītikkamatīti <bold>avītikkamaṭṭhena</bold>sīlaṃ. Evameva <bold>adinnādānā veramaṇi</bold>ādayo anabhijjhāabyāpādasammādiṭṭhiyo yojetabbā.</paragraph>
<paragraph line="853"><bold>Pāṇātipāta</bold>ntiādīsu <pageBreak edition="P" number="1.0220" />pana dasasu akusalakammapathesu pāṇassa atipāto <bold>pāṇātipāto</bold>. Pāṇavadho pāṇaghātoti vuttaṃ hoti. <bold>Pāṇo</bold>ti cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā? Payogamahantatāya. Payogasamattepi vatthumahantatāya. Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ <pageBreak edition="M" number="1.0204" />pana samabhāve sati kilesānaṃ upakkamānañca mudutāya appasāvajjo, tibbatāya mahāsāvajjoti veditabbo. Tassa pañca sambhārā – pāṇo, pāṇasaññitā, vadhakacittaṃ, upakkamo, tena maraṇanti.</paragraph>
<paragraph line="854">Adinnassa <pageBreak edition="V" number="1.0187" />ādānaṃ <bold>adinnādānaṃ,</bold>parasaṃharaṇaṃ, theyyaṃ, corikāti vuttaṃ hoti. Tattha <bold>adinna</bold>nti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo ca hoti, tasmiṃ parapariggahite parapariggahitasaññino tadādāyakaupakkamasamuṭṭhāpikā kāyavacīdvārānaṃ aññataradvārappavattā theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ. Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ, taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ. Tassa pañca sambhārā – parapariggahitaṃ, parapariggahitasaññitā theyyacittaṃ, upakkamo, tena haraṇanti.</paragraph>
<paragraph line="855"><bold>Kāmesū</bold>ti methunasamācāresu. <bold>Micchācāro</bold>ti ekantanindito lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.</paragraph>
<paragraph line="856">Tattha <bold>agamanīyaṭṭhānaṃ</bold>nāma purisānaṃ tāva māturakkhitā, piturakkhitā, mātāpiturakkhitā, bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā, saparidaṇḍāti māturakkhitādayo dasa, dhanakkītā, chandavāsinī, bhogavāsinī, paṭavāsinī, odapattakinī, obhatacumbaṭā, dāsī ca, bhariyā ca, kammakārī ca bhariyā ca, dhajāhaṭā muhuttikāti dhanakkītādayo dasāti <pageBreak edition="P" number="1.0221" />vīsati itthiyo. Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ nāma.</paragraph>
<paragraph line="857">So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne mahāsāvajjo. Tassa cattāro sambhārā – agamanīyavatthu, tasmiṃ sevanacittaṃ, sevanapayogo, maggenamaggapaṭipattiadhivāsananti.</paragraph>
<paragraph line="858"><bold>Musā</bold>ti <pageBreak edition="M" number="1.0205" />visaṃvādanapurekkhārassa atthabhañjako vacīpayogo, kāyapayogo vā. Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo. Aparo nayo – <bold>musā</bold>ti abhūtaṃ atacchaṃ vatthu. <bold>Vādo</bold>ti tassa bhūtato tacchato viññāpanaṃ. Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo. Apica gahaṭṭhānaṃ attano santakaṃ adātukāmatāya natthītiādinayappavatto appasāvajjo, sakkhinā <pageBreak edition="V" number="1.0188" />hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ vā labhitvā hasādhippāyena ‘‘ajja gāme telaṃ nadī maññe sandatī’’ti pūraṇakathānayena pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo. Tassa cattāro sambhārā – atathaṃ vatthu, visaṃvādanacittaṃ, tajjo vāyāmo, parassa tadatthavijānananti.</paragraph>
<paragraph line="859">Yāya vācāya yassa taṃ vācaṃ bhāsati, tassa hadaye attano piyabhāvaṃ, parassa ca suññabhāvaṃ karoti, sā <bold>pisuṇā vācā</bold>. Yāya pana attānampi parampi pharusaṃ karoti, yā vācā sayampi pharusā neva kaṇṇasukhā na hadayasukhā vā, ayaṃ <bold>pharusā vācā</bold>. Yena samphaṃ palapati niratthakaṃ, so <bold>samphappalāpo</bold>. Tesaṃ mūlabhūtā cetanāpi pisuṇāvācādināmameva labhati. Sā eva ca idha adhippetāti.</paragraph>
<paragraph line="860">Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇā vācā. Sā yassa bhedaṃ karoti, tassa appaguṇatāya appasāvajjā, mahāguṇatāya mahāsāvajjā. Tassā cattāro sambhārā <pageBreak edition="P" number="1.0222" />– bhinditabbo paro, ‘‘iti ime nānā bhavissantī’’ti bhedapurekkhāratā vā ‘‘iti ahaṃ piyo bhavissāmi vissāsiko’’ti piyakamyatā vā, tajjo vāyāmo, tassa tadatthavijānananti. Pare pana abhinne kammapathabhedo natthi, bhinneyeva hoti.</paragraph>
<paragraph line="861">Parassa mammacchedakakāyavacīpayogasamuṭṭhāpikā ekantapharusacetanā pharusā vācā. Mammacchedakopi pana payogo cittasaṇhatāya pharusā vācā na hoti. Mātāpitaro hi kadāci puttake evampi vadanti ‘‘corā vo khaṇḍākhaṇḍikaṃ karontū’’ti. Uppalapattampi ca nesaṃ upari patantaṃ <pageBreak edition="M" number="1.0206" />na icchanti. Ācariyupajjhāyā ca kadāci nissitake evaṃ vadanti ‘‘kiṃ ime ahirikā anottappino, niddhamatha ne’’ti. Atha ca nesaṃ āgamādhigamasampattiṃ icchanti. Yathā ca cittasaṇhatāya pharusā vācā na hoti, evaṃ vacanasaṇhatāya apharusā vācāpi na hoti. Na hi mārāpetukāmassa ‘‘imaṃ sukhaṃ sayāpethā’’ti vacanaṃ apharusā vācā hoti, cittapharusatāya panesā pharusā vācāva. Sā yaṃ sandhāya pavattitā, tassa appaguṇatāya appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.</paragraph>
<paragraph line="862">Anatthaviññāpikā <pageBreak edition="V" number="1.0189" />kāyavacīpayogasamuṭṭhāpikā akusalacetanā samphappalāpo. So āsevanamandatāya appasāvajjo, āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā, tathārūpikathākathanañcāti. Pare pana taṃ kathaṃ agaṇhante kammapathabhedo natthi, parena samphappalāpe gahiteyeva hoti.</paragraph>
<paragraph line="863">Abhijjhāyatīti <bold>abhijjhā,</bold>parabhaṇḍābhimukhī hutvā tanninnatāya pavattatīti attho. Sā ‘‘aho vata idaṃ mamassā’’ti evaṃ parabhaṇḍābhijjhāyanalakkhaṇā, adinnādānaṃ viya appasāvajjā mahāsāvajjā ca. Tassa dve sambhārā – parabhaṇḍaṃ, attano pariṇāmanañcāti. Parabhaṇḍavatthuke hi lobhe uppannepi na tāva kammapathabhedo hoti, yāva ‘‘aho vata idaṃ mamassā’’ti attano na pariṇāmeti.</paragraph>
<paragraph line="864">Hitasukhaṃ byāpādayatīti <bold>byāpādo</bold>. So paravināsāya manopadosalakkhaṇo, pharusā vācā viya appasāvajjo mahāsāvajjo ca. Tassa dve sambhārā – parasatto ca, tassa ca vināsacintāti. Parasattavatthuke hi kodhe uppannepi na tāva <pageBreak edition="P" number="1.0223" />kammapathabhedo hoti, yāva ‘‘aho vatāyaṃ ucchijjeyya vinasseyyā’’ti tassa vināsaṃ na cinteti.</paragraph>
<paragraph line="865">Yathābhuccagahaṇābhāvena <pageBreak edition="M" number="1.0207" />micchā passatīti <bold>micchādiṭṭhi</bold>. Sā ‘‘natthi dinna’’ntiādinā nayena viparītadassanalakkhaṇā, samphappalāpo viya appasāvajjā, mahāsāvajjā ca. Apica aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā, yathā ca taṃ gaṇhāti, tathābhāvena tassūpaṭṭhānanti. Tattha natthikāhetukaakiriyadiṭṭhīhi eva kammapathabhedo hoti, na aññadiṭṭhīhi.</paragraph>
<paragraph line="866">Imesaṃ pana dasannaṃ akusalakammapathānaṃ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.</paragraph>
<paragraph line="867">Tattha <bold>dhammato</bold>ti etesu hi satta paṭipāṭiyā cetanādhammāva honti, abhijjhādayo tayo cetanāsampayuttā.</paragraph>
<paragraph line="868"><bold>Koṭṭhāsato</bold>ti paṭipāṭiyā satta, micchādiṭṭhi cāti ime aṭṭha kammapathā eva honti, no <pageBreak edition="V" number="1.0190" />mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā lobho akusalamūlaṃ hoti, byāpādo doso akusalamūlaṃ.</paragraph>
<paragraph line="869"><bold>Ārammaṇato</bold>ti pāṇātipāto jīvitindriyārammaṇato saṅkhārārammaṇo. Adinnādānaṃ sattārammaṇaṃ vā saṅkhārārammaṇaṃ vā. Micchācāro phoṭṭhabbavasena saṅkhārārammaṇo, sattārammaṇotipi eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā sattārammaṇāva samphappalāpo diṭṭhasutamutaviññātavasena sattārammaṇo vā saṅkhārārammaṇo vā. Tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇāva.</paragraph>
<paragraph line="870"><bold>Vedanāto</bold>ti pāṇātipāto dukkhavedano hoti. Kiñcāpi hi rājāno coraṃ disvā hasamānāpi ‘‘gacchatha bhaṇe, māretha na’’nti vadanti, sanniṭṭhāpakacetanā pana nesaṃ dukkhasampayuttāva hoti. Adinnādānaṃ tivedanaṃ. Tañhi parabhaṇḍaṃ disvā haṭṭhatuṭṭhassa gaṇhato sukhavedanaṃ hoti, bhītatasitassa gaṇhato dukkhavedanaṃ, tathā vipākanissandaphalāni paccavekkhantassa. Gahaṇakāle majjhattabhāve ṭhitassa <pageBreak edition="P" number="1.0224" />pana gaṇhato adukkhamasukhavedanaṃ hoti. Micchācāro sukhamajjhattavasena dvivedano, sanniṭṭhāpakacitte <pageBreak edition="M" number="1.0208" />pana majjhattavedano na hoti. Musāvādo adinnādāne vuttanayeneva tivedano, tathā pisuṇā vācā. Pharusā vācā dukkhavedanā. Samphappalāpo tivedano. Paresu hi sādhukāraṃ dentesu celādīni ukkhipantesu haṭṭhatuṭṭhassa sītāharaṇabhāratayuddhādīni kathanakāle so sukhavedano hoti, paṭhamaṃ dinnavetanena ekena pacchā āgantvā ‘‘ādito paṭṭhāya kathehī’’ti vutte ‘‘niravasesaṃ yathānusandhikaṃ pakiṇṇakakathaṃ kathessāmi nu kho, no’’ti domanassitassa kathanakāle dukkhavedano hoti, majjhattassa kathayato adukkhamasukhavedano hoti. Abhijjhā sukhamajjhattavasena dvivedanā, tathā micchādiṭṭhi. Byāpādo dukkhavedano.</paragraph>
<paragraph line="871"><bold>Mūlato</bold>ti pāṇātipāto dosamohavasena dvimūlako hoti, adinnādānaṃ dosamohavasena vā lobhamohavasena vā, micchācāro lobhamohavasena, musāvādo dosamohavasena vā lobhamohavasena vā. Tathā pisuṇā vācā samphappalāpo ca. Pharusā vācā dosamohavasena, abhijjhā mohavasena ekamūlā, tathā byāpādo. Micchādiṭṭhi lobhamohavasena dvimūlāti.</paragraph>
<centered line="872">Akusalakammapathakathā niṭṭhitā.</centered>
<paragraph line="873">Pāṇātipātādīhi <pageBreak edition="V" number="1.0191" />pana viratiyo, anabhijjhāabyāpādasammādiṭṭhiyo cāti ime dasa kusalakammapathā nāma. Pāṇātipātādīhi etāya viramanti, sayaṃ vā viramati, viramaṇamattameva vā etanti <bold>virati</bold>. Yā pāṇātipātādīhi viramantassa kusalacittasampayuttā virati, sā pabhedato tividhā hoti sampattavirati samādānavirati samucchedaviratīti. Tattha asamādinnasikkhāpadānaṃ attano jātivayabāhusaccādīni paccavekkhitvā ‘‘ayuttaṃ amhākaṃ evarūpaṃ pāpaṃ kātu’’nti sampattavatthuṃ avītikkamantānaṃ uppajjamānā virati <bold>sampattavirati</bold>nāma. Samādinnasikkhāpadānaṃ pana sikkhāpadasamādāne ca tatuttari ca attano jīvitampi <pageBreak edition="P" number="1.0225" />pariccajitvā vatthuṃ avītikkamantānaṃ uppajjamānā virati <bold>samādānavirati</bold>nāma. Ariyamaggasampayuttā pana virati <bold>samucchedavirati</bold>nāma, yassā uppattito pabhuti ariyapuggalānaṃ ‘‘pāṇaṃ ghātessāmā’’tiādicittampi na uppajjatīti.</paragraph>
<paragraph line="874">Idāni <pageBreak edition="M" number="1.0209" />akusalakammapathānaṃ viya imesaṃ kusalakammapathānaṃ dhammato, koṭṭhāsato, ārammaṇato, vedanāto, mūlatoti pañcahākārehi vinicchayo veditabbo.</paragraph>
<paragraph line="875">Tattha <bold>dhammato</bold>ti etesupi paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.</paragraph>
<paragraph line="876"><bold>Koṭṭhāsato</bold>ti paṭipāṭiyā satta kammapathā eva, no mūlāni, ante tayo kammapathā ceva mūlāni ca. Anabhijjhā hi mūlaṃ patvā alobho kusalamūlaṃ hoti, abyāpādo adoso kusalamūlaṃ, sammādiṭṭhi amoho kusalamūlaṃ.</paragraph>
<paragraph line="877"><bold>Ārammaṇato</bold>ti pāṇātipātādīnaṃ ārammaṇāneva etesaṃ ārammaṇāni. Vītikkamitabbatoyeva hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti.</paragraph>
<paragraph line="878"><bold>Vedanāto</bold>ti sabbe sukhavedanā vā honti majjhattavedanā vā. Kusalaṃ patvā hi dukkhā vedanā nāma natthi.</paragraph>
<paragraph line="879"><bold>Mūlato</bold>ti paṭipāṭiyā satta ñāṇasampayuttacittena viramantassa alobhaadosaamohavasena timūlā <pageBreak edition="V" number="1.0192" />honti. Ñāṇavippayuttacittena viramantassa alobhādosavasena dvimūlā. Anabhijjhā ñāṇasampayuttacittena viramantassa adosaamohavasena dvimūlā. Ñāṇavippayuttacittena viramantassa adosavasena ekamūlā. Alobho pana attanāva attano mūlaṃ na hoti. Abyāpādepi eseva nayo. Sammādiṭṭhi alobhādosavasena dvimūlāvāti.</paragraph>
<centered line="880">Kusalakammapathakathā niṭṭhitā.</centered>
<hangnum line="881" number="41"></hangnum>
<paragraph line="882">Evaṃ dasakusalakammapathavasena sīlaṃ dassetvā idāni nekkhammādīnaṃ arahattamaggapariyosānānaṃ sattatiṃsadhammānaṃ vasena dassetuṃ <bold>nekkhammena kāmacchandaṃ saṃvaraṭṭhena sīlaṃ, avītikkamaṭṭhena sīla</bold>ntiādimāha. Tattha yasmā nekkhammena kāmacchandaṃ saṃvarati na vītikkamati, tasmā nekkhammaṃ sīlanti adhippāyo. Paccattatthe vā karaṇavacanaṃ, nekkhammanti attho. Esa <pageBreak edition="P" number="1.0226" />nayo <pageBreak edition="M" number="1.0210" />sesesu. Pāḷiyaṃ pana nekkhammaabyāpāde dassetvā heṭṭhā vuttanayattā sesaṃ saṅkhipitvā ante arahattamaggoyeva dassito.</paragraph>
<paragraph line="883">Evaṃ saṃvaraavītikkamavasena sīlaṃ dassetvā idāni tesaṃyeva dvinnaṃ pabhedadassanatthaṃ <bold>pañca sīlāni pāṇātipātassa pahānaṃ sīla</bold>ntiādimāha. Ettha ca pāṇātipātassa pahānaṃ sīlaṃ, pāṇātipātā veramaṇī sīlaṃ, pāṇātipātassa paṭipakkhacetanā sīlaṃ, pāṇātipātassa saṃvaro sīlaṃ, pāṇātipātassa avītikkamo sīlanti yojanā kātabbā. <bold>Pahāna</bold>nti ca koci dhammo nāma natthi aññatra vuttappakārānaṃ pāṇātipātādīnaṃ anuppādamattato. Yasmā pana taṃ taṃ pahānaṃ tassa tassa kusalassa dhammassa patiṭṭhānaṭṭhena upadhāraṇaṃ hoti, vippakiṇṇasabhāvākaraṇena ca samodhānaṃ, tasmā pubbe vutteneva upadhāraṇasamodhānasaṅkhātena sīlanaṭṭhena sīlanti vuttaṃ. Itare cattāro dhammā tato tato veramaṇivasena tassa tassa saṃvaravasena tadubhayasampayuttacetanāvasena taṃ taṃ avītikkamantassa avītikkamavasena ca cetaso pavattisabhāvaṃ sandhāya vuttā.</paragraph>
<paragraph line="884">Atha vā pahānampi dhammato atthiyeva. Kathaṃ? Pahīyate anena pāṇātipātādipaṭipakkho, pajahati vā taṃ paṭipakkhanti pahānaṃ. Kiṃ taṃ? Sabbepi kusalā khandhā. Aññe pana ācariyā ‘‘nekkhammādīsupi ‘veramaṇī sīla’nti vacanamattaṃ gahetvā sabbakusalesupi niyatayevāpanakabhūtā virati nāma atthī’’ti vadanti, na tathā idhāti. Evamimehi pahānādīhi pañcahi padehi visesetvā pariyantāpariyantasīladvaye apariyantasīlameva <pageBreak edition="V" number="1.0193" />vuttaṃ. Tasmā eva hi <bold>evarūpāni sīlāni cittassa avippaṭisārāya saṃvattanti…pe… sacchikātabbaṃ sacchikaronto sikkhatī</bold>ti vuttaṃ.</paragraph>
<paragraph line="885">Tattha <bold>avippaṭisārāya saṃvattantī</bold>ti ‘‘saṃvaro avippaṭisāratthāyā’’ti (pari. 366) ca ‘‘avippaṭisāratthāni kho, ānanda, kusalāni sīlāni avippaṭisārānisaṃsānī’’ti (a. ni. 10.1; 11.1) ca vacanato avippaṭisāratthāya saṃvattanti. ‘‘Avippaṭisāro pāmojjatthāyā’’ti (pari. 366) ca ‘‘yoniso manasikaroto pāmojjaṃ jāyatī’’ti (paṭi. ma. 1.74) ca vacanato <bold>pāmojjāya saṃvattanti</bold>. ‘‘Pāmojjaṃ pītatthāyā’’ti <pageBreak edition="P" number="1.0227" />(pari. 366) ca ‘‘pamuditassa pīti jāyatī’’ti (a. ni. 5.26; saṃ. ni. 5.376; dī. ni. 3.322) ca vacanato <bold>pītiyā</bold><pageBreak edition="M" number="1.0211" /><bold>saṃvattanti</bold>. ‘‘Pīti passaddhatthāyā’’ti (pari. 366) ca ‘‘pītimanassa kāyo passambhatī’’ti (a. ni. 5.26; saṃ. ni. 5.376; dī. ni. 3.322) ca vacanato <bold>passaddhiyā saṃvattanti</bold>. ‘‘Passaddhi sukhatthāyā’’ti (pari. 366) ca ‘‘passaddhakāyo sukhaṃ vedetī’’ti (a. ni. 5.26; saṃ. ni. 5.376; dī. ni. 3.322) ca vacanato <bold>somanassāya saṃvattanti</bold>. Cetasikaṃ sukhañhi somanassanti vuccati. <bold>Āsevanāyā</bold>ti bhusā sevanā āsevanā. Kassa āsevanā? Anantaraṃ somanassavacanena sukhassa vuttattā sukhaṃ siddhaṃ. ‘‘Sukhino cittaṃ samādhiyatī’’ti (a. ni. 5.26; saṃ. ni. 5.376; dī. ni. 3.322) ca vacanato tena sukhena samādhi siddho hoti. Evaṃ siddhassa samādhissa āsevanā. Tassa samādhissa <bold>āsevanāya saṃvattanti,</bold>paguṇabalavabhāvāya saṃvattantīti attho. <bold>Bhāvanāyā</bold>ti tasseva samādhissa vuddhiyā. <bold>Bahulīkammāyā</bold>ti tasseva samādhissa punappunaṃ kiriyāya. Avippaṭisārādipavattiyā mūlakāraṇaṃ hutvā samādhissa saddhindriyādialaṅkārasādhanena <bold>alaṅkārāya saṃvattanti</bold>. Avippaṭisārādikassa samādhisambhārassa sādhanena <bold>parikkhārāya saṃvattanti</bold>. ‘‘Ye ca kho ime pabbajitena jīvitaparikkhārā samudānetabbā’’tiādīsu (ma. ni. 1.192) viya hi ettha sambhārattho parikkhārasaddo. ‘‘Ratho sīlaparikkhāro, jhānakkho cakkavīriyo’’tiādīsu (saṃ. ni. 3.54) pana alaṅkārattho. ‘‘Sattahi nagaraparikkhārehi suparikkhataṃ hotī’’tiādīsu (a. ni. 7.67) parivārattho. Idha pana alaṅkāraparivārānaṃ visuṃ āgatattā sambhāratthoti vuttaṃ. Sambhārattho ca paccayatthoti. Mūlakāraṇabhāveneva samādhisampayuttaphassādidhammasampattisādhanena <bold>parivārāya saṃvattanti</bold>. Samādhissa vipassanāya ca padaṭṭhānabhāvapāpanena vasībhāvapāpanena ca paripuṇṇabhāvasādhanato <bold>pāripūriyā saṃvattanti</bold>.</paragraph>
<paragraph line="886">Evaṃ <pageBreak edition="V" number="1.0194" />sīlūpanissayena sabbākāraparipūraṃ samādhiṃ dassetvā idāni ‘‘samāhite citte yathābhūtaṃ jānāti passati, yathābhūtaṃ jānaṃ passaṃ nibbindati, nibbindaṃ virajjati, virāgā vimuccatī’’ti (paṭi. ma. 1.73; dī. ni. 3.359) vacanato sīlamūlakāni samādhipadaṭṭhānāni yathābhūtañāṇadassanādīni dassento <bold>ekantanibbidāyā</bold>tiādimāha. Nibbidāya hi dassitāya tassā padaṭṭhānabhūtaṃ <pageBreak edition="P" number="1.0228" />yathābhūtañāṇadassanaṃ <pageBreak edition="M" number="1.0212" />dassitameva hoti. Tasmiñhi asiddhe nibbidā na sijjhatīti. Tāni pana vuttatthāneva. Yathābhūtañāṇadassanaṃ panettha sappaccayanāmarūpapariggaho.</paragraph>
<paragraph line="887">Evaṃ amatamahānibbānapariyosānaṃ sīlappayojanaṃ dassetvā idāni tassa sīlassa adhisīlasikkhābhāvaṃ tammūlakā ca adhicittaadhipaññāsikkhā dassetukāmo <bold>evarūpānaṃ sīlānaṃ saṃvarapārisuddhi adhisīla</bold>ntiādimāha. Tattha saṃvaroyeva pārisuddhi <bold>saṃvarapārisuddhi</bold>. Evarūpānaṃ apariyantabhūtānaṃ vivaṭṭanissitānaṃ sīlānaṃ saṃvarapārisuddhi vivaṭṭanissitattā sesasīlato adhikaṃ sīlanti <bold>adhisīla</bold>nti vuccati. <bold>Saṃvarapārisuddhiyā ṭhitaṃ citta</bold>nti edisāya sīlasaṃvarapārisuddhiyā patiṭṭhitaṃ cittaṃ suṭṭhu avippaṭisārādīnaṃ āvahanato na vikkhepaṃ gacchati, samādhismiṃ patiṭṭhātīti attho. Avikkhepoyeva pārisuddhi <bold>avikkhepapārisuddhi</bold>. So sabbamalavirahito nibbedhabhāgiyo samādhi sesasamādhito adhikattā <bold>adhicitta</bold>nti vuccati. Cittasīsena hettha samādhi niddiṭṭho. <bold>Saṃvarapārisuddhiṃ sammā passatī</bold>ti parisuddhaṃ sīlasaṃvaraṃ ñātapariññāvasena tīraṇapariññāvasena ca sammā passati, evameva avikkhepapārisuddhisaṅkhātaṃ parisuddhaṃ samādhiṃ sammā passati. Evaṃ passato cassa dassanasaṅkhātā pārisuddhi <bold>dassanapārisuddhi</bold>. Sāyeva sesapaññāya adhikattā <bold>adhipaññā</bold>ti vuccati. <bold>Yo tatthā</bold>ti yo tattha saṃvaraavikkhepadassanesu. <bold>Saṃvaraṭṭho</bold>ti saṃvarabhāvo. Evameva avikkhepaṭṭhadassanaṭṭhā ca veditabbā. Adhisīlameva sikkhā <bold>adhisīlasikkhā</bold>. Evaṃ itarāpi veditabbā.</paragraph>
<paragraph line="888">Evaṃ tisso sikkhāyo dassetvā idāni tāsaṃ pāripūrikkamaṃ dassetuṃ <bold>imā tisso sikkhāyo āvajjanto sikkhatī</bold>tiādimāha. Tassattho – paccekaṃ paripūretuṃ āvajjantopi sikkhati nāma, āvajjetvā ‘‘ayaṃ nāma sikkhā’’ti jānantopi sikkhati nāma, jānitvā punappunaṃ passantopi sikkhati nāma, passitvā yathādiṭṭhaṃ paccavekkhantopi sikkhati nāma, paccavekkhitvā tattheva cittaṃ acalaṃ katvā patiṭṭhapentopi sikkhati nāma, taṃtaṃsikkhāsampayuttasaddhāvīriyasatisamādhipaññāhi sakasakakiccaṃ karontopi sikkhati nāma, abhiññeyyābhijānanādikālepi taṃ taṃ kiccaṃ karonto tissopi sikkhāyo sikkhati nāmāti <pageBreak edition="V" number="1.0195" />. Puna <pageBreak edition="P" number="1.0229" /><bold>pañca sīlānī</bold>tiādīni vuttatthāneva. <bold>Arahattamaggena sabbakilesāna</bold>ntiādīsu pana <pageBreak edition="M" number="1.0213" />arahantānaṃ suṭṭhu vippaṭisārādiabhāvato āsevanādibhāvato ca tāni padāni yujjanteva. <bold>Ekantanibbidāyā</bold>tiādīni pana satipaṭṭhānasammappadhānāni viya maggakkhaṇeyeva yojetabbāni.</paragraph>
<hangnum line="889" number="42"></hangnum>
<paragraph line="890"><bold>Saṃvarapārisuddhiṃ sammā passati, avikkhepapārisuddhiṃ sammā passatī</bold>ti idaṃ pana vacanadvayaṃ phalasamāpattatthāya vipassanāvasena yojetabbaṃ, dutiyavacanaṃ pana nirodhasamāpattatthāya vipassanāvasenāpi yujjati. <bold>Āvajjanto sikkhatī</bold>tiādīsu pañcasu vacanesu arahato sikkhitabbābhāvepi asekkhasīlakkhandhādisabhāvato ‘‘sikkhatī’’ti vuttanti veditabbaṃ. <bold>Saddhāya adhimuccanto sikkhatī</bold>tiādīni pana maggakkhaṇaññeva sandhāya vuttāni. Aññānipi upacārappanāvipassanāmaggavasena vuttāni vacanāni yathāyogaṃ yojetabbānīti.</paragraph>
<centered line="891">Sīlamayañāṇaniddesavaṇṇanā niṭṭhitā.</centered>
<title line="892">3. Samādhibhāvanāmayañāṇaniddesavaṇṇanā</title>
<paragraph line="893" number="43">Samādhibhāvanāmayañāṇaniddese <pageBreak edition="P" number="1.0230" />ādito tāva ekakato paṭṭhāya yāva dasakā samādhippabhedaṃ dassento <bold>eko samādhī</bold>tiādimāha. Tattha <bold>cittassa ekaggatā</bold>ti nānārammaṇavikkhepābhāvato ekaṃ ārammaṇaṃ aggaṃ uttamaṃ assāti ekaggo, ekaggassa bhāvo ekaggatā. Sā pana ekaggatā cittassa, na sattassāti dassanatthaṃ ‘‘cittassā’’ti vuttaṃ. Duke <bold>lokiyo</bold>ti loko vuccati lujjanapalujjanaṭṭhena vaṭṭaṃ, tasmiṃ pariyāpannabhāvena loke niyuttoti lokiyo. <bold>Lokuttaro</bold>ti uttiṇṇoti uttaro, loke apariyāpannabhāvena lokato uttaroti lokuttaro. Tike savitakko ca so savicāro cāti <bold>savitakkasavicāro</bold>. Evaṃ <bold>avitakkaavicāro</bold>. Vitakkavicāresu vicārova mattā pamāṇaṃ etassāti vicāramatto, vicārato utthari vitakkena saddhiṃ sampayogaṃ na gacchatīti attho. Avitakko ca so vicāramatto cāti <bold>avitakkavicāramatto</bold>. Tīsupi vicchedaṃ katvāpi paṭhanti. Catukkapañcakā vuttatthā <pageBreak edition="M" number="1.0214" />. Chakke punappunaṃ uppajjanato satiyeva anussati, pavattitabbaṭṭhānamhiyeva vā pavattattā saddhāpabbajitassa kulaputtassa anurūpā satītipi anussati, buddhaṃ ārabbha uppannā anussati ba<bold>uddhānussati</bold>. Arahatādibuddhaguṇārammaṇāya satiyā etaṃ adhivacanaṃ. Tassā buddhānussatiyā <pageBreak edition="V" number="1.0196" />vasena cittassa ekaggatāyeva uddhaccasaṅkhātassa vikkhepassa paṭipakkhabhāvato na vikkhepoti <bold>avikkhepo</bold>. Dhammaṃ ārabbha uppannā anussati <bold>dhammānussati</bold>. Svākkhātatādidhammaguṇārammaṇāya satiyā etaṃ adhivacanaṃ. Saṅghaṃ ārabbha uppannā anussati <bold>saṅghānussati</bold>. Suppaṭipannatādisaṅghaguṇārammaṇāya satiyā etaṃ adhivacanaṃ <pageBreak edition="P" number="1.0231" />. Sīlaṃ ārabbha uppannā anussati <bold>sīlānussati</bold>. Attano akhaṇḍatādisīlaguṇārammaṇāya satiyā etaṃ adhivacanaṃ. Cāgaṃ ārabbha uppannā anussati <bold>cāgānussati</bold>. Attano muttacāgatādicāgaguṇārammaṇāya satiyā etaṃ adhivacanaṃ. Devatā ārabbha uppannā anussati <bold>devatānussati</bold>. Devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ.</paragraph>
<paragraph line="894">Sattake <bold>samādhikusalatā</bold>ti ekavidhādibhedena anekabhede samādhimhi ‘‘ayamevaṃvidho samādhi, ayamevaṃvidho samādhī’’ti chekabhāvo. Samādhiparicchedakapaññāyetaṃ adhivacanaṃ. Samādhiuppādanavidhānepi chekabhāvo samādhikusalatā.</paragraph>
<paragraph line="895"><bold>Samādhissa samāpattikusalatā</bold>ti uppāditassa samādhissa samāpajjane chekabhāvo. Etena samāpajjanavasitā vuttā hoti.</paragraph>
<paragraph line="896"><bold>Samādhissa ṭhitikusalatā</bold>ti samāpannassa samādhissa santativasena yathāruci ṭhapane chekabhāvo. Etena adhiṭṭhānavasitā vuttā hoti. Atha vā nimittaggahaṇena cassa puna te ākāre sampādayato appanāmattameva ijjhati, na ciraṭṭhānaṃ. Ciraṭṭhānaṃ pana samādhiparipanthānaṃ dhammānaṃ suvisodhitattā hoti. Yo hi bhikkhu kāmādīnavapaccavekkhaṇādīhi kāmacchandaṃ na suṭṭhu vikkhambhetvā, kāyapassaddhivasena kāyaduṭṭhullaṃ na suppaṭippassaddhaṃ katvā, ārambhadhātumanasikārādivasena thinamiddhaṃ na suṭṭhu paṭivinodetvā, samathanimittamanasikārādivasena uddhaccakukkuccaṃ na suṭṭhu samūhataṃ katvā, aññepi samādhiparipanthe dhamme na suṭṭhu visodhetvā jhānaṃ samāpajjati, so avisodhitaṃ āsayaṃ paviṭṭhabhamaro viya, asuddhaṃ uyyānaṃ paviṭṭharājā viya ca khippameva nikkhamati. Yo pana samādhiparipanthe <pageBreak edition="M" number="1.0215" />dhamme suṭṭhu visodhetvā jhānaṃ samāpajjati, so suvisodhitaṃ āsayaṃ paviṭṭhabhamaro viya, suparisuddhaṃ uyyānaṃ paviṭṭharājā viya ca sakalampi divasabhāgaṃ antosamāpattiyaṃyeva hoti. Tenāhu porāṇā –</paragraph>
<gatha1 line="897">‘‘Kāmesu chandaṃ paṭighaṃ vinodaye, uddhaccathīnaṃ vicikicchapañcamaṃ;</gatha1>
<gathalast line="898">Vivekapāmojjakarena cetasā, rājāva suddhantagato tahiṃ rame’’ti <pageBreak edition="P" number="1.0232" />.</gathalast>
<paragraph line="899">Tasmā <pageBreak edition="V" number="1.0197" />‘‘ciraṭṭhitikāmena pāripanthikadhamme sodhetvā jhānaṃ samāpajjitabba’’nti vuttattā taṃ vidhiṃ sampādetvā samādhissa ciraṭṭhitikaraṇe chekabhāvoti vuttaṃ hoti.</paragraph>
<paragraph line="900"><bold>Samādhissa vuṭṭhānakusalatā</bold>ti santativasena yathāruci pavattassa samādhissa yathāparicchinnakāleyeva vuṭṭhānena samādhissa vuṭṭhāne chekabhāvo. ‘‘Yassa hi dhammaṃ puriso vijaññā’’tiādīsu (jā. 1.10.152) viya nissakkatthe vā sāmivacanaṃ katanti veditabbanti. Etena vuṭṭhānavasitā vuttā hoti.</paragraph>
<paragraph line="901"><bold>Samādhissa kallatākusalatā</bold>ti agilānabhāvo arogabhāvo kallatā. Gilāno hi akallakoti vuccati. Vinayepi vuttaṃ ‘‘nāhaṃ, bhante, akallako’’ti (pārā. 151). Anaṅgaṇasuttavatthasuttesu (ma. ni. 1.57 ādayo, 70 ādayo) vuttānaṃ jhānapaṭilābhapaccanīkānaṃ pāpakānaṃ icchāvacarānaṃ abhāvena ca abhijjhādīnaṃ cittassa upakkilesānaṃ vigamena ca samādhissa agilānabhāvakaraṇe chekabhāvo samādhissa kallatākusalatā, kilesagelaññarahitabhāve kusalatāti vuttaṃ hoti. Atha vā <bold>kallatā</bold>ti kammaññatā kammaññatāpariyāyattā kallavacanassa. ‘‘Yā cittassa akallatā akammaññatā’’ti (dha. sa. 1162) hi vuttaṃ ‘‘kallacittaṃ muducittaṃ vinīvaraṇacitta’’nti (dī. ni. 1.298; ma. ni. 2.395; mahāva. 26) ca. Ettha kallasaddo kammaññattho. Tasmā kasiṇānulomato kasiṇapaṭilomato kasiṇānulomapaṭilomato jhānānulomato jhānapaṭilomato <pageBreak edition="M" number="1.0216" />jhānānulomapaṭilomato jhānukkantikato kasiṇukkantikato jhānakasiṇukkantikato aṅgasaṅkantito ārammaṇasaṅkantito aṅgārammaṇasaṅkantito aṅgavavatthānato ārammaṇavavatthānatoti imehi cuddasahi ākārehi, aṅgārammaṇavavatthānatoti iminā saha pañcadasahi vā ākārehi cittaparidamanena samādhissa kammaññabhāvakaraṇe kusalabhāvoti vuttaṃ hoti.</paragraph>
<paragraph line="902"><bold>Samādhissa gocarakusalatā</bold>ti samādhissa gocaresu kasiṇādīsu ārammaṇesu taṃ taṃ jhānaṃ samāpajjitukāmatāya yathāruci āvajjanakaraṇavasena tesu ārammaṇesu chekabhāvo. Etena kasiṇāvajjanavasena āvajjanavasitā vuttā hoti. Atha vā tasmiṃ tasmiṃ disābhāge kasiṇapharaṇavasena evaṃ <pageBreak edition="P" number="1.0233" />phuṭṭhassa kasiṇassa ciraṭṭhānavasena ca samādhissa gocaresu chekabhāvo.</paragraph>
<paragraph line="903"><bold>Samādhissa abhinīhārakusalatā</bold>ti ekattanayena heṭṭhāheṭṭhāsamādhiṃ uparūparisamādhibhāvūpanayanena <pageBreak edition="V" number="1.0198" />abhinīharaṇe abhininnāmane chekabhāvo. Upacārajjhānañhi vasippattaṃ paṭhamajjhānatthāya vipassanatthāya vā abhinīharati, evaṃ paṭhamajjhānādīni dutiyajjhānādiatthāya vipassanatthāya vā, catutthajjhānaṃ arūpasamāpattatthāya abhiññatthāya vipassanatthāya vā, ākāsānañcāyatanādayo viññāṇañcāyatanādiatthāya vipassanatthāya vā abhinīharatīti evaṃ samādhissa tattha tattha abhinīhārakusalatā. Yasmā pana kusalatā nāma paññā, sā samādhi na hoti, tasmā samādhipariṇāyakapaññāvasena sattavidho samādhi vuttoti veditabbo.</paragraph>
<paragraph line="904">Keci pana ācariyā ‘‘samādhikusalatāti yena manasikārena cittaṃ na vikkhipati, tattha kusalatā. Samāpattikusalatāti yena manasikārena samāpajjantassa jhānaṅgāni pātubhavanti, tattha kusalatā. Ṭhitikusalatāti yena manasikārena appito samādhi na vikkhipati, tattha kusalatā. Vuṭṭhānakusalatāti nīvaraṇavuṭṭhānaṃ jānāti paṭhamajjhāne, aṅgavuṭṭhānaṃ jānāti tīsu jhānesu, ārammaṇavuṭṭhānaṃ jānāti arūpasamāpattīsu, vikkhepavuṭṭhānaṃ jānāti visayādhimattesu, sacchandavuṭṭhānaṃ jānāti pariyantakāle ca avasānakaraṇīyakāle ca. Kallatākusalatāti cittaphāsutāya <pageBreak edition="M" number="1.0217" />sarīraphāsutāya āhāraphāsutāya senāsanaphāsutāya puggalaphāsutāya ca samādhissa kallatā hotīti jānāti. Gocarakusalatāti ārammaṇassa paricchedaṃ kātuṃ jānāti, disāpharaṇaṃ kātuṃ jānāti, vaḍḍhetuṃ jānāti. Abhinīhārakusalatāti tattha tattha sammā manasikārena cittaṃ abhinīharati abhininnāmeti, upacāre vasippatte paṭhamajjhāne abhinīharati, evaṃ uparūparijhānesu abhiññāsu arūpasamāpattīsu vipassanāsu ca abhinīharati. Evaṃ tattha tattha abhinīhārakusalatā’’ti evametesaṃ padānaṃ atthaṃ vaṇṇayanti.</paragraph>
<paragraph line="905">Aṭṭhakaṃ vuttatthameva. Navake <bold>rūpāvacaro</bold>ti ‘‘katame dhammā rūpāvacarā? Heṭṭhato <pageBreak edition="P" number="1.0234" />brahmapārisajjaṃ pariyantaṃ karitvā uparito akaniṭṭhe deve antokaritvā’’tiādinā (dha. sa. 1289) nayena vuttesu rūpāvacaradhammesu pariyāpanno. Tatrāyaṃ vacanattho – rūpakkhandhasaṅkhātaṃ rūpaṃ ettha avacarati, na kāmoti rūpāvacaro. Rūpakkhandhopi hi rūpanti vuccati ‘‘rūpakkhandho rūpa’’ntiādīsu (yama. 1.khandhayamaka.2) viya. So pana brahmapārisajjabrahmapurohitamahābrahmānaṃ parittābhaappamāṇābhaābhassarānaṃ parittasubhaappamāṇasubhasubhakiṇhānaṃ asaññasattavehapphalānaṃ avihātappasudassasudassīakaniṭṭhānañca vasena soḷasavidho padeso. So rūpāvacarasaṅkhāto padeso uttarapadalopaṃ katvā ‘‘rūpa’’nti vuccati, tasmiṃ rūpe avacaratīti rūpāvacaro. Rūpabhavo vā rūpaṃ, tasmiṃ avacaratīti rūpāvacaraṃ. Kiñcāpi hi eso samādhi kāmabhavepi avacarati, yathā pana saṅgāme avacaraṇato saṅgāmāvacaroti laddhanāmo nāgo nagare carantopi <pageBreak edition="V" number="1.0199" />saṅgāmāvacaroti vuccati, thalacarā jalacarā ca pāṇino athale ajale ca ṭhitāpi thalacarā jalacarāti vuccanti, evamayaṃ aññattha avacarantopi rūpāvacaroti vutto. Apica rūpabhavasaṅkhāte rūpe paṭisandhiṃ avacāretītipi rūpāvacaro. <bold>Hīno</bold>ti lāmako. Hīnuttamānaṃ majjhe bhavo <bold>majjho</bold>. Majjhimotipi pāṭho, soyevattho. Padhānabhāvaṃ nīto <bold>paṇīto,</bold>uttamoti attho. Ete pana āyūhanavasena veditabbā. Yassa hi āyūhanakkhaṇe chando vā hīno hoti vīriyaṃ vā cittaṃ vā vīmaṃsā vā, so hīno nāma. Yassa te dhammā majjhimā, so majjhimo. Yassa <pageBreak edition="M" number="1.0218" />paṇītā, so paṇīto. Uppāditamatto vā hīno, nātisubhāvito majjhimo, atisubhāvito vasippatto paṇīto. <bold>Arūpāvacaro</bold>rūpāvacare vuttanayānusārena veditabbo.</paragraph>
<paragraph line="906"><bold>Suññato samādhī</bold>tiādīsu ‘‘sabbe saṅkhārā aniccā dukkhā anattā’’ti vipassanāpaṭipāṭiyā vipassantassa anattānupassanāya maggavuṭṭhāne jāte yasmā sā vipassanā attavirahitesu saṅkhāresu suññato pavattā, tasmā suññatā nāma hoti. Tāya siddho ariyamaggasamādhi <bold>suññato samādhi</bold>nāma hoti, suññatavasena pavattasamādhīti attho. Vipassanāya pavattākārena hi so pavattati. Aniccānupassanāya maggavuṭṭhāne jāte yasmā sā vipassanā niccanimittapaṭipakkhavasena <pageBreak edition="P" number="1.0235" />pavattā, tasmā animittā nāma hoti. Tāya siddho ariyamaggasamādhi <bold>animitto samādhi</bold>nāma hoti, niccanimittavirahito samādhīti attho. Vipassanāya pavattākārena hi so pavattati. Dukkhānupassanāya maggavuṭṭhāne jāte yasmā sā vipassanā paṇidhipaṭipakkhavasena pavattā, tasmā appaṇihitā nāma hoti. Tāya siddho ariyamaggasamādhi <bold>appaṇihito samādhi</bold>nāma hoti, paṇidhivirahito samādhīti attho. Vipassanāya pavattākārena hi so pavattati. Tādisā eva tayo phalasamādhayopi etehiyeva tīhi samādhīhi gahitā hontīti veditabbā. Lokuttarasamādhīnaṃ pana paṇītattā hīnādibhedo na uddhaṭo.</paragraph>
<paragraph line="907">Dasake <bold>uddhumātakasaññāvasenā</bold>tiādīsu bhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātaṃ, uddhumātameva <bold>uddhumātakaṃ,</bold>paṭikūlattā vā kucchitaṃ uddhumātanti uddhumātakaṃ. Tathārūpassa chavasarīrassetaṃ adhivacanaṃ. Vinīlaṃ vuccati viparibhinnavaṇṇaṃ, vinīlameva <bold>vinīlakaṃ,</bold>paṭikūlattā vā kucchitaṃ vinīlanti vinīlakaṃ. Maṃsussadaṭṭhānesu rattavaṇṇassa, pubbasannicayaṭṭhānesu setavaṇṇassa, yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetaṃ adhivacanaṃ. Paribhinnaṭṭhānesu vissandamānapubbaṃ <pageBreak edition="V" number="1.0200" />vipubbaṃ, vipubbameva <bold>vipubbakaṃ,</bold>paṭikūlattā vā kucchitaṃ vipubbanti vipubbakaṃ. Tathārūpassa chavasarīrassetaṃ adhivacanaṃ. Vicchiddaṃ vuccati dvidhā chindanena apadhāritaṃ, vicchiddameva <bold>vicchiddakaṃ,</bold>paṭikūlattā vā kucchitaṃ vicchiddanti <pageBreak edition="M" number="1.0219" />vicchiddakaṃ. Vemajjhe chinnassa chavasarīrassetaṃ adhivacanaṃ. Ito ca etto ca vividhākārena soṇasiṅgālādīhi khāyitanti vikkhāyitaṃ, vikhāyitanti vattabbe vikkhāyitanti vuttaṃ. Vikkhāyitameva <bold>vikkhāyitakaṃ,</bold>paṭikūlattā vā kucchitaṃ vikkhāyitanti vikkhāyitakaṃ. Tathārūpassa chavasarīrassetaṃ adhivacanaṃ. Vividhaṃ khittaṃ vikkhittaṃ, vikkhittameva <bold>vikkhittakaṃ,</bold>paṭikūlattā vā kucchitaṃ vikkhittanti vikkhittakaṃ. Aññena hatthaṃ aññena pādaṃ aññena sīsanti evaṃ tato tato khittassa chavasarīrassetaṃ adhivacanaṃ. Hatañca taṃ purimanayeneva <pageBreak edition="P" number="1.0236" />vikkhittakañcāti <bold>hatavikkhittakaṃ</bold>. Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetaṃ adhivacanaṃ. Lohitaṃ kirati vikkhipati ito cito ca paggharatīti <bold>lohitakaṃ</bold>. Paggharitalohitamakkhitassa chavasarīrassetaṃ adhivacanaṃ. Puḷavā vuccanti kimayo, puḷave kiratīti <bold>puḷavakaṃ</bold>. Kimiparipuṇṇassa chavasarīrassetaṃ adhivacanaṃ. Aṭṭhiyeva <bold>aṭṭhikaṃ,</bold>paṭikūlattā vā kucchitaṃ aṭṭhīti aṭṭhikaṃ. Aṭṭhisaṅkhalikāyapi ekaṭṭhikassapi etaṃ adhivacanaṃ. Imāni ca pana uddhumātakādīni nissāya uppannanimittānampi nimittesu paṭiladdhajjhānānampi etāneva nāmāni. Idha pana uddhumātakanimitte paṭikūlākāragāhikā appanāvasena uppannā saññā uddhumātakasaññā, tassā uddhumātakasaññāya vasena <bold>uddhumātakasaññāvasena</bold>. Sesesupi eseva nayo. <bold>Pañcapaññāsa samādhī</bold>ti ekakādivasena vuttā.</paragraph>
<paragraph line="908" number="44">Evaṃ ekakādivasena samādhippabhedaṃ dassetvā idāni aññenapi pariyāyena samādhiṃ dassetukāmo <bold>apicā</bold>ti aññaṃ pariyāyārambhaṃ dassetvā <bold>pañcavīsatī</bold>tiādimāha. Tattha <bold>samādhissa samādhiṭṭhā</bold>ti samādhissa samādhibhāve sabhāvā, yehi sabhāvehi so samādhi hoti, te tasmiṃ atthā nāma. <bold>Pariggahaṭṭhena samādhī</bold>ti saddhādīhi indriyehi pariggahitattā tasmā pariggahitasabhāvena samādhi. Tāneva ca indriyāni aññamaññaparivārāni honti, bhāvanāpāripūriyā paripuṇṇāni ca honti. Tasmā <bold>parivāraṭṭhena paripūraṭṭhena samādhi</bold>. Tesaṃyeva samādhivasena ekārammaṇamapekkhitvā <bold>ekaggaṭṭhena,</bold>nānārammaṇavikkhepābhāvamapekkhitvā <bold>avikkhepaṭṭhena,</bold>lokuttarasseva mahatā vīriyabalapaggahena <pageBreak edition="M" number="1.0220" />pattabbattā lokuttaramaggasseva ca parihānivasena visārābhāvato heṭṭhā gahitapaggahaṭṭhaavisāraṭṭhā idha na gahitāti veditabbā. Kilesakālussiyassābhāvena <bold>anāvilaṭṭhena samādhi</bold>. Avikampattā <bold>aniñjanaṭṭhena samādhi</bold>. Vikkhambhanavasena samucchedavasena vā kilesehi vimuttattā ārammaṇe ca adhimuttattā <bold>vimuttaṭṭhena samādhi</bold>.</paragraph>
<paragraph line="909"><bold>Ekattupaṭṭhānavasena</bold><pageBreak edition="V" number="1.0201" /><bold>cittassa ṭhitattā</bold>ti samādhiyogeneva ekārammaṇe bhusaṃ patiṭṭhānavasena cittassa ārammaṇe niccalabhāvena patiṭṭhitattā. Aṭṭhasu <pageBreak edition="P" number="1.0237" />yugalesu esati nesati, ādiyati nādiyati, paṭipajjati na paṭipajjatīti imāni tīṇi yugalāni appanāvīthito pubbabhāge upacārassa mudumajjhādhimattatāvasena vuttānīti veditabbāni, jhāyati jhāpetīti idaṃ appanāvīthiyaṃ upacāravasena veditabbaṃ. Esitattā nesitattā, ādinnattā anādinnattā, paṭipannattā nappaṭipannattā, jhātattā na jhāpitattāti imāni cattāri yugalāni appanāvasena vuttānīti veditabbāni.</paragraph>
<paragraph line="910">Tattha <bold>samaṃ esatīti samādhī</bold>tiādīsu <bold>sama</bold>nti appanaṃ. Sā hi paccanīkadhamme sameti nāsetīti samā, paccanīkavisamābhāvato vā samabhūtāti samā. Taṃ samaṃ esati ajjhāsayavasena gavesati. <bold>Iti</bold>saddo kāraṇattho, yasmā samaṃ esati, tasmā samādhīti attho. <bold>Visamaṃ nesatī</bold>ti taṃ taṃ jhānapaccanīkasaṅkhātaṃ visamaṃ na esati. Mudubhūto hi pubbabhāgasamādhi ādibhūtattā <bold>samaṃ esati, visamaṃ nesati</bold>nāma. Majjhimabhūto thirabhūtattā <bold>samaṃ ādiyati, visamaṃ nādiyati</bold>nāma. Adhimattabhūto appanāvīthiyā āsannabhūtattā <bold>samaṃ paṭipajjati, visamaṃ nappaṭipajjati</bold>nāma. <bold>Samaṃ jhāyatī</bold>ti bhāvanapuṃsakavacanaṃ, samaṃ hutvā jhāyati, samena vā ākārena jhāyatīti attho. Appanāvīthiyañhi samādhi paccanīkadhammavigamena santattā, santāya appanāya anukūlabhāvena ca ṭhitattā samenākārena pavattati. <bold>Jhāyatī</bold>ti ca pajjalatīti attho ‘‘ete maṇḍalamāḷe dīpā jhāyanti (dī. ni. 1.159) sabbarattiṃ, sabbarattiyo ca telappadīpo jhāyati, telappadīpo cettha jhāyeyyā’’tiādīsu (saṃ. ni. 4.255-256) viya. Samaṃ jāyatītipi pāṭho <pageBreak edition="M" number="1.0221" />, samenākārena uppajjatīti attho. Jhāyati jhāpetīti yugalattā pana purimapāṭhova sundarataro. <bold>Jhāpetī</bold>ti ca dahatīti attho. So hi samādhipaccanīkadhamme dūratarakaraṇena dahati nāma. Esanānesanādīnaṃ pana appanāya siddhattā ‘‘esitattā nesitattā’’tiādīhi appanāsamādhi vutto. <bold>Samaṃ jhātattā</bold>ti samaṃ jalitattā. Samaṃ jātattātipi pāṭho. Iti imesaṃ aṭṭhannaṃ yugalānaṃ vasena soḷasa, purimā ca navāti ime pañcavīsati samādhissa samādhiṭṭhā.</paragraph>
<paragraph line="911"><bold>Samo</bold><pageBreak edition="P" number="1.0238" /><bold>ca hito ca sukho cāti samādhī</bold>ti idaṃ pana pañcavīsatiyā ākārehi sādhitassa samādhissa atthasādhanatthaṃ vuttaṃ. Tattha <bold>samo</bold>ti samasaddassa, saṃsaddassa vā attho. So hi paccanīkakkhobhavisamavirahitattā samo. <bold>Hito</bold>ti ādhisaddassa attho, ārammaṇe āhito niccalabhāvakaraṇena patiṭṭhāpitoti adhippāyo. Ubhayena samo ca āhito cāti samādhīti <pageBreak edition="V" number="1.0202" />vuttaṃ hoti. <bold>Sukho</bold>ti santaṭṭhena sukho. ‘‘Yāyaṃ, bhante, adukkhamasukhā vedanā, santasmiṃ esā paṇīte sukhe vuttā bhagavatā’’ti (ma. ni. 2.88) ca ‘‘upekkhā pana santattā, sukhamicceva bhāsitā’’ti ca vuttattā tena santatthena sukhasaddena upekkhāsahagatasamādhipi gahito hoti. Aniyāmena hi sabbasamādhayo idha vuccanti. Tena ca sukhasaddena āhitabhāvassa kāraṇaṃ vuttaṃ hoti. Yasmā santo, tasmā ekārammaṇe āhitoti adhippāyo veditabboti.</paragraph>
<centered line="912">Samādhibhāvanāmayañāṇaniddesavaṇṇanā niṭṭhitā.</centered>
<title line="913">4. Dhammaṭṭhitiñāṇaniddesavaṇṇanā</title>
<paragraph line="914" number="45">Dhammaṭṭhitiñāṇaniddese <pageBreak edition="P" number="1.0239" /><bold>avijjāsaṅkhārānaṃ uppādaṭṭhitī</bold>tiādīsu tiṭṭhanti etāya saṅkhārāti ṭhiti. Kā sā? Avijjā. Sā hi saṅkhārānaṃ uppādāya nibbattiyā ṭhiti kāraṇanti <bold>uppādaṭṭhiti</bold>. Uppannānaṃ pavattiyāpi kāraṇanti <bold>pavattaṭṭhiti</bold>. Kiñcāpi hi janakapaccayassa jananakkhaṇeyeva kiccānubhāvo hoti, tena pana janitānaṃyeva pavattattā sakakkhaṇe pavattiyāpi kāraṇaṃ nāma hoti, santativasena vā pavattiyā kāraṇanti attho <pageBreak edition="M" number="1.0222" />. <bold>Pavatta</bold>nti ca napuṃsake bhāvavacanametaṃ, tasmā pavattaṃ pavattīti atthato ekaṃ. Pavattisaddassa pana pākaṭattā tena yojetvā attho vutto. Bhāvepi ṭhitisaddassa sijjhanato na idha bhāve ṭhitisaddo, kāraṇe ṭhitisaddoti dassanattaṃ <bold>nimittaṭṭhitī</bold>ti vuttaṃ, nimittabhūtā ṭhitīti attho, kāraṇabhūtāti vuttaṃ hoti. Na kevalaṃ nimittamattaṃ hoti, atha kho saṅkhārajanane sabyāpārā viya hutvā āyūhati vāyamatīti paccayasamatthataṃ dassento <bold>āyūhanaṭṭhitī</bold>ti āha, āyūhanabhūtā ṭhitīti attho. Yasmā avijjā saṅkhāre uppādayamānā uppāde saṃyojeti nāma, ghaṭetīti attho. Saṅkhāre pavattayamānā pavattiyaṃ palibundhati nāma, bandhatīti attho. Tasmā <bold>saññogaṭṭhiti palibodhaṭṭhitī</bold>ti vuttā. Saññogabhūtā ṭhiti, palibodhabhūtā ṭhitīti attho. Yasmā avijjāva saṅkhāre uppādayamānā uppādāya pavattiyā ca mūlakāraṇaṭṭhena samudayo nāma, samudayabhūtā ṭhitīti <bold>samudayaṭṭhiti,</bold>mūlakāraṇabhūtā ṭhitīti attho. Avijjāva saṅkhārānaṃ uppāde janakapaccayattā, pavattiyaṃ upatthambhakapaccayattā <bold>hetuṭṭhiti paccayaṭṭhitī</bold>ti vuttā, hetubhūtā ṭhiti, paccayabhūtā ṭhitīti attho. Janakapaccayo hi <pageBreak edition="P" number="1.0240" />hetūti, upatthambhako paccayoti vuccati. Evaṃ sesesupi yojetabbaṃ.</paragraph>
<paragraph line="915"><bold>Bhavo</bold><pageBreak edition="V" number="1.0203" /><bold>jātiyā, jāti jarāmaraṇassā</bold>ti ettha pana uppādaṭṭhiti saññogaṭṭhiti hetuṭṭhitīti uppādavasena yojitāni padāni jātijarāmaraṇavantānaṃ khandhānaṃ vasena pariyāyena vuttānīti veditabbāni. Keci pana ‘‘uppādāya ṭhiti uppādaṭṭhitī’’ti evamādinā nayenettha atthaṃ vaṇṇayanti. <bold>Avijjā paccayo</bold>ti avijjāya saṅkhārānaṃ paccayabhāvaṃ apekkhitvā vuttaṃ. Avijjāyapi paccayasambhūtattā tassā api paccayapariggahaṇadassanatthaṃ <bold>ubhopete dhammā paccayasamuppannāti paccayapariggahe paññā</bold>ti vuttaṃ. Evaṃ sesesupi yojetabbaṃ. <bold>Jāti paccayo, jarāmaraṇaṃ paccayasamuppanna</bold>nti pana pariyāyena vuttaṃ. <bold>Atītampi addhāna</bold>nti atikkantampi kālaṃ. <bold>Anāgatampi addhāna</bold>nti appattampi kālaṃ. Ubhayatthāpi accantasaṃyogatthe upayogavacanaṃ.</paragraph>
<paragraph line="916" number="46">Idāni navākāravārānantaraṃ te navākāre vihāya hetupaṭiccapaccayapadeheva yojetvā <bold>avijjā hetu, saṅkhārā hetusamuppannā</bold>tiādayo <pageBreak edition="M" number="1.0223" />tayo vārā niddiṭṭhā. Navākāravāre janakaupatthambhakavasena paccayo vutto. Idha pana hetuvārassa paccayavārassa ca visuṃ āgatattā <bold>hetū</bold>ti janakapaccayattaṃ, <bold>paccayo</bold>ti upatthambhakapaccayattaṃ veditabbaṃ ekekassāpi avijjādikassa paccayassa ubhayathā sambhavato. Paṭiccavāre <bold>avijjā paṭiccā</bold>ti attano uppāde saṅkhārānaṃ avijjāpekkhattā saṅkhārehi avijjā paṭimukhaṃ etabbā gantabbāti paṭiccā. Etena avijjāya saṅkhāruppādanasamatthatā vuttā hoti. <bold>Saṅkhārā paṭiccasamuppannā</bold>ti saṅkhārā avijjaṃ paṭicca tadabhimukhaṃ pavattanato paṭimukhaṃ katvā na vihāya samaṃ uppannā. Evaṃ sesesupi liṅgānurūpena yojetabbaṃ. Avijjā paṭiccāti ussukkavasena vā pāṭho, attho panettha avijjā attano paccaye paṭicca pavattāti pāṭhasesavasena yojetabbo. Evaṃ sesesupi. Catūsupi ca etesu vāresu dvādasannaṃ paṭiccasamuppādaṅgānaṃ paccayasseva vasena dhammaṭṭhitiñāṇassa niddisitabbattā avijjādīnaṃ ekādasannaṃyeva aṅgānaṃ vasena dhammaṭṭhitiñāṇaṃ niddiṭṭhaṃ, jarāmaraṇassa pana ante <pageBreak edition="P" number="1.0241" />ṭhitattā tassa vasena na niddiṭṭhaṃ. Jarāmaraṇassāpi sokaparidevadukkhadomanassupāyāsānaṃ paccayattā jarāmaraṇaṃ tesaṃ paccayaṃ katvā upaparikkhamānassa tassāpi jarāmaraṇassa vasena dhammaṭṭhitiñāṇaṃ yujjateva.</paragraph>
<paragraph line="917" number="47">Idāni tāneva dvādasa paṭiccasamuppādaṅgāni vīsatiākāravasena vibhajitvā catusaṅkhepatiyaddhatisandhiyo dassetvā dhammaṭṭhitiñāṇaṃ niddisitukāmo <bold>purimakammabhavasmi</bold>ntiādimāha. Tattha <bold>purimakammabhavasmi</bold>nti purime kammabhave, atītajātiyaṃ kammabhave kariyamāneti attho. <bold>Moho avijjā</bold>ti yo tadā dukkhādīsu moho, yena mūḷho kammaṃ karoti, sā avijjā. <bold>Āyūhanā saṅkhārā</bold>ti taṃ kammaṃ karontassa purimacetanāyo, yathā ‘‘dānaṃ dassāmī’’ti cittaṃ <pageBreak edition="V" number="1.0204" />uppādetvā māsampi saṃvaccharampi dānūpakaraṇāni sajjentassa uppannā purimacetanāyo. Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu vā chasu javanesu cetanā āyūhanā saṅkhārā nāma, sattamajavane cetanā bhavo. Yā kāci vā pana cetanā bhavo, taṃsampayuttā āyūhanā saṅkhārā nāma.</paragraph>
<paragraph line="918"><bold>Nikanti taṇhā</bold>ti yā kammaṃ karontassa tassa phale upapattibhave nikāmanā patthanā, sā taṇhā nāma. <bold>Upagamanaṃ upādāna</bold>nti yaṃ kammabhavassa paccayabhūtaṃ ‘‘imasmiṃ nāma kamme kate kāmā <pageBreak edition="M" number="1.0224" />sampajjantī’’ti vā ‘‘idaṃ katvā asukasmiṃ nāma ṭhāne kāme sevissāmī’’ti vā ‘‘attā ucchinno suucchinno hotī’’ti vā ‘‘sukhī hotiṃ vigatapariḷāho’’ti vā ‘‘sīlabbataṃ sukhena paripūratī’’ti vā pavattaṃ upagamanaṃ daḷhagahaṇaṃ, idaṃ upādānaṃ nāma. <bold>Cetanā bhavo</bold>ti āyūhanāvasāne vuttā cetanā bhavo nāma. <bold>Purimakammabhavasmi</bold>nti atītajātiyā kammabhave kariyamāne pavattā. <bold>Idha paṭisandhiyā paccayā</bold>ti paccuppannapaṭisandhiyā paccayabhūtā.</paragraph>
<paragraph line="919"><bold>Idha paṭisandhi viññāṇa</bold>nti yaṃ paccuppannabhavassa bhavantarapaṭisandhānavasena uppannattā paṭisandhīti vuccati, taṃ viññāṇaṃ. <bold>Okkanti nāmarūpa</bold>nti yā gabbhe rūpārūpadhammānaṃ okkanti āgantvā pavisanaṃ viya, idaṃ nāmarūpaṃ. <bold>Pasādo āyatana</bold>nti yo pasannabhāvo, idaṃ āyatanaṃ. Jātiggahaṇena <pageBreak edition="P" number="1.0242" />ekavacanaṃ kataṃ. Etena cakkhādīni pañcāyatanāni vuttāni. ‘‘Pabhassaramidaṃ, bhikkhave, cittaṃ, tañca kho āgantukehi upakkilesehi upakkiliṭṭha’’nti (a. ni. 1.49) ettha bhavaṅgacittaṃ adhippetanti vacanato idhāpi manāyatanassa vipākabhūtattā, tassa ca kilesakālussiyābhāvena pasannattā pasādavacanena manāyatanampi vuttanti veditabbaṃ. <bold>Phuṭṭho phasso</bold>ti yo ārammaṇaṃ phuṭṭho phusanto uppanno, ayaṃ phasso. <bold>Vedayitaṃ vedanā</bold>ti yaṃ paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ, ayaṃ vedanā. <bold>Idhupapattibhavasmiṃ purekatassa kammassa paccayā</bold>ti paccuppanne vipākabhave atītajātiyaṃ katassa kammassa paccayena pavattantīti attho.</paragraph>
<paragraph line="920"><bold>Idha paripakkattā āyatanāna</bold>nti paripakkāyatanassa kammakaraṇakāle mohādayo dassitā. <bold>Āyatiṃ paṭisandhiyā</bold>ti anāgate paṭisandhiyā. Āyatiṃ paṭisandhi <bold>viññāṇa</bold>ntiādīni vuttatthāni.</paragraph>
<paragraph line="921">Kathaṃ pana dvādasahi paṭiccasamuppādaṅgehi ime vīsati ākārā gahitā hontīti? Avijjā <pageBreak edition="V" number="1.0205" />saṅkhārāti ime dve atītahetuyo sarūpato vuttā. Yasmā pana avidvā paritassati, paritassito upādiyati, tassupādānapaccayā bhavo, tasmā tehi dvīhi gahitehi taṇhupādānabhavāpi gahitāva honti. Paccuppanne viññāṇanāmarūpasaḷāyatanaphassavedanā sarūpato vuttāyeva. Taṇhupādānabhavā paccuppannahetuyo sarūpato vuttā <pageBreak edition="M" number="1.0225" />. Bhave pana gahite tassa pubbabhāgā taṃsampayuttā vā saṅkhārā gahitāva honti, taṇhupādānaggahaṇena ca taṃsampayuttā. Yāya vā mūḷho kammaṃ karoti, sā avijjā gahitāva hoti. Anāgate jāti jarāmaraṇanti dve sarūpena vuttāni, jātijarāmaraṇaggahaṇeneva pana viññāṇādīni pañca anāgataphalāni gahitāneva honti. Tesaṃyeva hi jātijarāmaraṇānīti evaṃ dvādasahi aṅgehi vīsati ākārā gahitā honti.</paragraph>
<gatha1 line="922">‘‘Atīte hetavo pañca, idāni phalapañcakaṃ;</gatha1>
<gathalast line="923">Idāni hetavo pañca, āyatiṃ phalapañcaka’’nti. –</gathalast>
<unindented line="924">Gāthāya ayamevattho vutto. <bold>Itime</bold>ti <pageBreak edition="P" number="1.0243" />iti ime. Iti imeti vā pāṭho.</unindented>
<paragraph line="925"><bold>Catusaṅkhepe</bold>ti caturo rāsī. Atīte pañca hetudhammā eko hetusaṅkhepo, paccuppanne pañca phaladhammā eko phalasaṅkhepo, paccuppanne pañca hetudhammā eko hetusaṅkhepo, anāgate pañca phaladhammā eko phalasaṅkhepo.</paragraph>
<paragraph line="926"><bold>Tayo addhe</bold>ti tayo kāle. Paṭhamapañcakavasena atītakālo, dutiyatatiyapañcakavasena paccuppannakālo, catutthapañcakavasena anāgatakālo veditabbo.</paragraph>
<paragraph line="927"><bold>Tisandhi</bold>nti tayo sandhayo assāti tisandhi, taṃ tisandhiṃ. Atītahetupaccuppannaphalānamantarā eko hetuphalasandhi, paccuppannaphalaanāgatahetūnamantarā eko phalahetusandhi, paccuppannahetuanāgataphalānamantarā eko hetuphalasandhi.</paragraph>
<paragraph line="928">Paṭiccasamuppādapāḷiyaṃ sarūpato āgatavasena pana avijjāsaṅkhārā eko saṅkhepo, viññāṇanāmarūpasaḷāyatanaphassavedanā dutiyo, taṇhupādānabhavā tatiyo, jātijarāmaraṇaṃ catuttho. Avijjāsaṅkhārāti dve aṅgāni atītakālāni, viññāṇādīni bhavāvasānāni aṭṭha paccuppannakālāni <pageBreak edition="V" number="1.0206" />, jātijarāmaraṇanti dve anāgatakālāni. Saṅkhāraviññāṇānaṃ antarā eko hetuphalasandhi, vedanātaṇhānamantarā eko phalahetusandhi, bhavajātīnamantarā eko hetuphalasandhi.</paragraph>
<paragraph line="929"><bold>Vīsatiyā</bold><pageBreak edition="M" number="1.0226" /><bold>ākārehī</bold>ti vīsatiyā koṭṭhāsehi. Catusaṅkhepe ca tayo addhe ca tisandhiṃ paṭiccasamuppādañca vīsatiyā ākārehi jānātīti sambandho.</paragraph>
<paragraph line="930"><bold>Jānātī</bold>ti sutānusārena bhāvanārambhañāṇena jānāti. <bold>Passatī</bold>ti ñātameva cakkhunā diṭṭhaṃ viya hatthatale āmalakaṃ viya ca phuṭaṃ katvā ñāṇeneva passati. <bold>Aññātī</bold>ti diṭṭhamariyādeneva āsevanaṃ karonto ñāṇeneva jānāti. Mariyādattho hi ettha ākāro. <bold>Paṭivijjhatī</bold>ti bhāvanāpāripūriyā niṭṭhaṃ pāpento ñāṇeneva paṭivedhaṃ karoti. Salakkhaṇavasena vā jānāti, sarasavasena passati, paccupaṭṭhānavasena aññāti, padaṭṭhānavasena paṭivijjhati.</paragraph>
<paragraph line="931">Tattha <bold>paṭiccasamuppādo</bold>ti paccayadhammā veditabbā. <bold>Paṭiccasamuppannā dhammā</bold>ti tehi tehi paccayehi nibbattadhammā. Kathamidaṃ jānitabbanti ce? Bhagavato vacanena. Bhagavatā hi paṭiccasamuppādapaṭiccasamuppannadhammadesanāsutte <pageBreak edition="P" number="1.0244" />–</paragraph>
<indent line="932">‘‘Katamo ca, bhikkhave, paṭiccasamuppādo, jātipaccayā, bhikkhave, jarāmaraṇaṃ, uppādā vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā idappaccayatā, taṃ tathāgato abhisambujjhati abhisameti, abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti ‘passathā’ti cāha. Jātipaccayā, bhikkhave, jarāmaraṇaṃ, bhavapaccayā, bhikkhave, jāti…pe… avijjāpaccayā, bhikkhave, saṅkhārā. Uppādā vā tathāgatānaṃ…pe… uttānīkaroti ‘passathā’ti cāha. Avijjāpaccayā, bhikkhave, saṅkhārā. Iti kho, bhikkhave, yā tatrata thatā avitathatā anaññathatā idappaccayatā. Ayaṃ vuccati, bhikkhave, paṭiccasamuppādo’’ti (saṃ. ni. 2.20) –</indent>
<unindented line="933">Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti vuttā. Tasmā jarāmaraṇādīnaṃ paccayalakkhaṇo paṭiccasamuppādo, dukkhānubandhanaraso kummaggapaccupaṭṭhāno, ayampi sapaccayattā attano visesapaccayapadaṭṭhāno.</unindented>
<paragraph line="934"><bold>Uppādā</bold><pageBreak edition="V" number="1.0207" /><pageBreak edition="M" number="1.0227" /><bold>vā anuppādā vā</bold>ti uppāde vā anuppāde vā, tathāgatesu uppannesupi anuppannesupīti attho. <bold>Ṭhitāva sā dhātū</bold>ti ṭhitova so paccayasabhāvo, na kadāci jātijarāmaraṇassa paccayo na hotīti attho. <bold>Dhammaṭṭhitatā dhammaniyāmatā idappaccayatā</bold>ti jātipaccayoyeva. Jātipaccayena hi jarāmaraṇasaṅkhāto paccayasamuppannadhammo tadāyattatāya tiṭṭhati, jātipaccayova jarāmaraṇadhammaṃ niyameti, tasmā jāti ‘‘dhammaṭṭhitatā dhammaniyāmatā’’ti vuccati. Jātiyeva imassa jarāmaraṇassa paccayoti idappaccayo, idappaccayova <bold>idappaccayatā. Ta</bold>nti taṃ paccayaṃ. <bold>Abhisambujjhatī</bold>ti ñāṇena abhisambujjhati. <bold>Abhisametī</bold>ti ñāṇena abhisamāgacchati. <bold>Ācikkhatī</bold>ti katheti. <bold>Desetī</bold>ti dasseti. <bold>Paññāpetī</bold>ti jānāpeti. <bold>Paṭṭhapetī</bold>ti ñāṇamukhe ṭhapeti. <bold>Vivaratī</bold>ti vivaritvā dasseti. <bold>Vibhajatī</bold>ti vibhāgato dasseti. <bold>Uttānīkarotī</bold>ti pākaṭaṃ karoti. <bold>Iti kho</bold>ti evaṃ kho. <bold>Yā tatrā</bold>ti yā tesu ‘‘jātipaccayā jarāmaraṇa’’ntiādīsu <pageBreak edition="P" number="1.0245" />. So panāyaṃ paṭiccasamuppādo tehi tehi paccayehi anūnādhikeheva tassa tassa dhammassa sambhavato <bold>tathatā</bold>ti, sāmaggiṃ upagatesu paccayesu muhuttampi tato nibbattanadhammānaṃ asambhavābhāvato <bold>avitathatā</bold>ti, aññadhammapaccayehi aññadhammānuppattito <bold>anaññathatā</bold>ti, yathāvuttānaṃ etesaṃ jarāmaraṇādīnaṃ paccayato vā paccayasamūhato vā <bold>idappaccayatā</bold>ti vutto. Tatrāyaṃ vacanattho – imesaṃ paccayā idappaccayā, idappaccayā eva idappaccayatā, idappaccayānaṃ vā samūho idappaccayatā. Lakkhaṇaṃ panettha saddasatthato veditabbanti.</paragraph>
<centered line="935">Dhammaṭṭhitiñāṇaniddesavaṇṇanā niṭṭhitā.</centered>
<title line="936">5. Sammasanañāṇaniddesavaṇṇanā</title>
<paragraph line="937" number="48">Sammasanañāṇaniddese <pageBreak edition="P" number="1.0246" /><bold>yaṃ kiñcī</bold>ti anavasesapariyādānaṃ. <bold>Rūpa</bold>nti atippasaṅganiyamanaṃ. Evaṃ padadvayenāpi rūpassa asesapariggaho kato hoti. Athassa atītādinā vibhāgaṃ ārabhati. Tañhi kiñci atītaṃ kiñci anāgatādibhedanti. Esa nayo vedanādīsupi. Tattha rūpaṃ tāva addhāsantatisamayakhaṇavasena catudhā atītaṃ nāma hoti, tathā anāgatapaccuppannaṃ. Tattha <bold>addhāvasena</bold>tāva ekassa ekasmiṃ <pageBreak edition="M" number="1.0228" />bhave paṭisandhito pubbe atītaṃ, cutito uddhaṃ anāgataṃ, ubhinnamantare paccuppannaṃ. <bold>Santativasena</bold>sabhāgaekautusamuṭṭhānaṃ <pageBreak edition="V" number="1.0208" />ekāhārasamuṭṭhānañca pubbāpariyabhāvena vattamānampi paccuppannaṃ, tato pubbe visabhāgautuāhārasamuṭṭhānaṃ atītaṃ, pacchā anāgataṃ. Cittajaṃ ekavīthiekajavanaekasamāpattisamuṭṭhānaṃ paccuppannaṃ, tato pubbe atītaṃ, pacchā anāgataṃ, kammasamuṭṭhānassa pāṭiyekkaṃ santativasena atītādibhedo natthi, tesaññeva pana utuāhāracittasamuṭṭhānānaṃ upatthambhanavasena tassa atītādibhāvo veditabbo. <bold>Samayavasena</bold>ekamuhuttapubbaṇhasāyanharattindivādīsu samayesu santānavasena pavattamānaṃ taṃ taṃ samayaṃ paccuppannaṃ nāma, tato pubbe atītaṃ, pacchā anāgataṃ. <bold>Khaṇavasena</bold>uppādādikhaṇattayapariyāpannaṃ paccuppannaṃ, tato pubbe anāgataṃ, pacchā atītaṃ. Apica atikkantahetupaccayakiccaṃ atītaṃ, niṭṭhitahetukiccamaniṭṭhitapaccayakiccaṃ paccuppannaṃ, ubhayakiccamasampattaṃ anāgataṃ. Sakiccakkhaṇe vā paccuppannaṃ, tato pubbe anāgataṃ, pacchā atītaṃ. Ettha ca khaṇādikathāva nippariyāyā sesā sapariyāyā.</paragraph>
<paragraph line="938"><bold>Ajjhatta</bold>nti pañcasupi khandhesu idha niyakajjhattaṃ adhippetaṃ, tasmā attano santāne pavattaṃ pāṭipuggalikaṃ rūpaṃ ajjhattanti veditabbaṃ. Tato bahibhūtaṃ pana <pageBreak edition="P" number="1.0247" />indriyabaddhaṃ vā anindriyabaddhaṃ vā rūpaṃ <bold>bahiddhā</bold>nāma. <bold>Oḷārika</bold>nti cakkhusotaghānajivhākāyarūpasaddagandharasaphoṭṭhabbasaṅkhātā pathavītejovāyo cāti dvādasavidhaṃ rūpaṃ ghaṭṭanavasena gahetabbato oḷārikaṃ. Sesaṃ pana āpodhātu itthindriyaṃ purisindriyaṃ jīvitindriyaṃ hadayavatthu ojā ākāsadhātu kāyaviññatti vacīviññatti rūpassa lahutā mudutā kammaññatā upacayo santati jaratā aniccatāti soḷasavidhaṃ rūpaṃ ghaṭṭanavasena agahetabbato <bold>sukhumaṃ. Hīnaṃ vā paṇītaṃ vā</bold>ti ettha hīnapaṇītabhāvo pariyāyato nippariyāyato ca. Tattha akaniṭṭhānaṃ rūpato sudassīnaṃ rūpaṃ hīnaṃ, tadeva sudassānaṃ rūpato paṇītaṃ. Evaṃ yāva narakasattānaṃ rūpaṃ, tāva pariyāyato hīnapaṇītatā veditabbā. Nippariyāyato pana yattha akusalavipākaṃ uppajjati, taṃ hīnaṃ. Yattha kusalavipākaṃ, taṃ paṇītaṃ. <bold>Yaṃ dūre santike vā</bold>ti ettha yaṃ sukhumaṃ, tadeva duppaṭivijjhasabhāvattā dūre. Yaṃ oḷārikaṃ, tadeva suppaṭivijjhasabhāvattā santike.</paragraph>
<paragraph line="939"><bold>Sabbaṃ</bold><pageBreak edition="M" number="1.0229" /><bold>rūpaṃ aniccato vavattheti ekaṃ sammasanaṃ, dukkhato vavattheti ekaṃ sammasanaṃ, anattato vavattheti ekaṃ sammasana</bold>nti ettha ayaṃ bhikkhu ‘‘yaṃ kiñci rūpa’’nti evaṃ aniyamaniddiṭṭhaṃ sabbampi rūpaṃ atītattikena ceva catūhi ajjhattādidukehi cāti ekādasahi okāsehi paricchinditvā sabbaṃ rūpaṃ aniccato vavattheti aniccanti sammasati. Kathaṃ? Parato vuttanayena. Vuttañhetaṃ – ‘‘rūpaṃ atītānāgatapaccuppannaṃ aniccaṃ khayaṭṭhenā’’ti (paṭi. ma. 1.48). Tasmā <pageBreak edition="V" number="1.0209" />esa yaṃ atītaṃ rūpaṃ, taṃ yasmā atīteyeva khīṇaṃ, nayimaṃ bhavaṃ sampattanti aniccaṃ khayaṭṭhena, yaṃ anāgataṃ rūpaṃ anantarabhave nibbattissati, tampi tattheva khīyissati, na tato paraṃ bhavaṃ gamissatīti aniccaṃ khayaṭṭhena, yaṃ paccuppannaṃ rūpaṃ, taṃ idheva khīyati, na ito gacchatīti aniccaṃ khayaṭṭhena, yaṃ ajjhattaṃ rūpaṃ, tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena, yaṃ bahiddhā oḷārikaṃ sukhumaṃ hīnaṃ paṇītaṃ dūre santike, tampi ettheva khīyati, na dūrabhāvaṃ <pageBreak edition="P" number="1.0248" />gacchatīti aniccaṃ khayaṭṭhenāti sammasati. Idaṃ sabbampi ‘‘aniccaṃ khayaṭṭhenā’’ti etassa vasena ekaṃ sammasanaṃ, pabhedato pana ekādasavidhaṃ hoti.</paragraph>
<paragraph line="940">Sabbameva cetaṃ dukkhaṃ bhayaṭṭhenāti sammasati. <bold>Bhayaṭṭhenā</bold>ti sappaṭibhayatāya. Yañhi aniccaṃ, taṃ bhayāvahaṃ hoti sīhopamasutte (a. ni. 4.33; saṃ. ni. 3.78) devānaṃ viya. Iti idampi ‘‘dukkhaṃ bhayaṭṭhenā’’ti etassa vasena ekaṃ sammasanaṃ, pabhedato pana ekādasavidhaṃ hoti.</paragraph>
<paragraph line="941">Yathā ca dukkhaṃ, evaṃ sabbampi taṃ anattā asārakaṭṭhenāti sammasati. <bold>Asārakaṭṭhenā</bold>ti ‘‘attā nivāsī kārako vedako sayaṃvasī’’ti evaṃ parikappitassa attasārassa abhāvena. Yañhi aniccaṃ dukkhaṃ, attanopi aniccataṃ vā udayabbayapīḷanaṃ vā vāretuṃ na sakkoti, kuto tassa kārakādibhāvo. Tenāha – ‘‘rūpañca hidaṃ, bhikkhave, attā abhavissa, nayidaṃ rūpaṃ ābādhāya saṃvatteyyā’’tiādi (saṃ. ni. 3.59). Iti idaṃ ‘‘anattā asārakaṭṭhenā’’ti etassa vasena ekaṃ sammasanaṃ, pabhedato pana ekādasavidhaṃ hoti. Eseva nayo vedanādīsu. Iti ekekasmiṃ khandhe ekādasa ekādasa katvā pañcasu khandhesu pañcapaññāsa sammasanāni honti, aniccato pañcapaññāsa <pageBreak edition="M" number="1.0230" />, dukkhato pañcapaññāsa, anattato pañcapaññāsāti tividhānupassanāvasena sabbāni pañcasaṭṭhisatasammasanāni honti.</paragraph>
<paragraph line="942">Keci pana ‘‘sabbaṃ rūpaṃ, sabbaṃ vedanaṃ, sabbaṃ saññaṃ, sabbe saṅkhāre, sabbaṃ viññāṇanti padampi pakkhipitvā ekekasmiṃ khandhe dvādasa dvādasa katvā pañcasu saṭṭhi, anupassanāto asītisatasammasanānī’’ti vadanti.</paragraph>
<paragraph line="943">Atītādivibhāge <pageBreak edition="V" number="1.0210" />panettha santativasena khaṇādivasena ca vedanāya atītānāgatapaccuppannabhāvo veditabbo. Tattha <bold>santativasena</bold>ekavīthiekajavanaekasamāpattipariyāpannā ekavidhavisayasamāyogappavattā ca paccuppannā, tato pubbe atītā, pacchā anāgatā. <bold>Khaṇādivasena</bold>khaṇattayapariyāpannā pubbantāparantamajjhagatā sakiccañca kurumānā vedanā paccuppannā, tato pubbe atītā, pacchā anāgatā. Ajjhattabahiddhābhedo niyakajjhattavaseneva veditabbo.</paragraph>
<paragraph line="944">Oḷārikasukhumabhāvo ‘‘akusalā vedanā oḷārikā, kusalābyākatā vedanā sukhumā’’tiādinā (vibha. 4) nayena vibhaṅge vuttena jātisabhāvapuggalalokiyalokuttaravasena veditabbo. <bold>Jātivasena</bold><pageBreak edition="P" number="1.0249" />tāva akusalā vedanā sāvajjakiriyahetuto, kilesasantāpabhāvato ca avūpasantavuttīti kusalavedanāya oḷārikā, sabyāpārato saussāhato savipākato kilesasantāpabhāvato sāvajjato ca vipākābyākatāya oḷārikā, savipākato kilesasantāpabhāvato sabyābajjhato sāvajjato ca kiriyābyākatāya oḷārikā. Kusalābyākatā pana vuttavipariyāyato akusalāya vedanāya sukhumā. Dvepi kusalākusalā vedanā sabyāpārato saussāhato savipākato ca yathāyogaṃ duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā. Evaṃ tāva jātivasena oḷārikasukhumatā veditabbā.</paragraph>
<paragraph line="945"><bold>Sabhāvavasena</bold>pana dukkhā vedanā nirassādato savipphārato khobhakaraṇato ubbejanīyato abhibhavanato ca itarāhi dvīhi oḷārikā, itarā pana dve sātato santato paṇītato manāpato <pageBreak edition="M" number="1.0231" />majjhattato ca yathāyogaṃ dukkhāya sukhumā. Ubho pana sukhadukkhā savipphārato ubbejanīyato khobhakaraṇato pākaṭato ca adukkhamasukhāya oḷārikā, sā vuttavipariyāyena tadubhayato sukhumā. Evaṃ sabhāvavasena oḷārikasukhumatā veditabbā.</paragraph>
<paragraph line="946"><bold>Puggalavasena</bold>pana asamāpannassa vedanā nānārammaṇe vikkhittabhāvato samāpannassa vedanāya oḷārikā, vipariyāyena itarā sukhumā. Evaṃ puggalavasena oḷārikasukhumatā veditabbā.</paragraph>
<paragraph line="947"><bold>Lokiyalokuttaravasena</bold>pana sāsavā vedanā lokiyā, sā āsavuppattihetuto oghaniyato yoganiyato ganthaniyato nīvaraṇiyato upādāniyato saṃkilesikato puthujjanasādhāraṇato ca anāsavāya <pageBreak edition="V" number="1.0211" />oḷārikā, anāsavā ca vipariyāyena sāsavāya sukhumā. Evaṃ lokiyalokuttaravasena oḷārikasukhumatā veditabbā.</paragraph>
<paragraph line="948">Tattha jātiādivasena sambhedo pariharitabbo. Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṃ –</paragraph>
<indent line="949">‘‘Abyākatā vedanā sukhumā, dukkhā vedanā oḷārikā. Samāpannassa vedanā sukhumā, asamāpannassa vedanā oḷārikā. Anāsavā vedanā sukhumā, sāsavā vedanā oḷārikā’’ti (vibha. 11).</indent>
<unindented line="950">Yathā ca dukkhā vedanā, evaṃ sukhādayopi. Tāpi hi jātivasena oḷārikā, sabhāvādivasena sukhumā honti. Tasmā yathā jātiādivasena sambhedo na hoti, tathā vedanānaṃ <pageBreak edition="P" number="1.0250" />oḷārikasukhumatā veditabbā. Seyyathidaṃ, abyākatā jātivasena kusalākusalāhi sukhumā. Tattha katamā abyākatā? Kiṃ dukkhā? Kiṃ sukhā? Kiṃ samāpannassa? Kiṃ asamāpannassa? Kiṃ sāsavā? Kiṃ anāsavāti? Evaṃ sabhāvādibhedo na parāmasitabbo. Esa nayo sabbattha.</unindented>
<paragraph line="951">Apica ‘‘taṃ taṃ vā pana vedanaṃ upādāyupādāya vedanā oḷārikā sukhumā daṭṭhabbā’’ti vacanato akusalādīsupi lobhasahagatāya dosasahagatā <pageBreak edition="M" number="1.0232" />vedanā aggi viya nissayadahanato oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā kappaṭṭhitikā asaṅkhārikā oḷārikā, itarā sukhumā. Avisesena ca akusalā bahuvipākā oḷārikā, appavipākā sukhumā. Kusalā pana appavipākā oḷārikā, bahuvipākā sukhumā.</paragraph>
<paragraph line="952">Apica kāmāvacarakusalā oḷārikā, rūpāvacarā sukhumā, tato arūpāvacarā, tato lokuttarā. Kāmāvacarā ca dānamayā oḷārikā, sīlamayā sukhumā. Sīlamayāpi oḷārikā, tato bhāvanāmayā sukhumā. Bhāvanāmayāpi duhetukā oḷārikā, tihetukā sukhumā. Tihetukāpi sasaṅkhārikā oḷārikā, asaṅkhārikā sukhumā <pageBreak edition="V" number="1.0212" />. Rūpāvacarā ca paṭhamajjhānikā oḷārikā…pe… pañcamajjhānikā sukhumāva. Arūpāvacarā ca ākāsānañcāyatanasampayuttā oḷārikā…pe… nevasaññānāsaññāyatanasampayuttā sukhumāva. Lokuttarā ca sotāpattimaggasampayuttā oḷārikā…pe… arahattamaggasampayuttā sukhumāva. Esa nayo taṃtaṃbhūmivipākakiriyāvedanāsu dukkhādiasamāpannādisāsavādivasena vuttavedanāsu ca. Okāsavasena vāpi niraye dukkhā oḷārikā, tiracchānayoniyaṃ sukhumā…pe… paranimmitavasavattīsu sukhumāva. Yathā ca dukkhā, evaṃ sukhāpi sabbattha yathānurūpaṃ yojetabbā. Vatthuvasena cāpi hīnavatthukā yā kāci vedanā oḷārikā, paṇītavatthukā sukhumā. Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.</paragraph>
<paragraph line="953">Dūrasantikapade pana <pageBreak edition="P" number="1.0251" />‘‘akusalā vedanā kusalābyākatāhi vedanāhi dūre, akusalā vedanā akusalāya vedanāya santike’’tiādinā (vibha. 13) nayena vibhaṅge vibhattā. Tasmā akusalā vedanā visabhāgato asaṃsaṭṭhato asarikkhato ca kusalābyākatāhi dūre, tathā kusalābyākatā akusalāya. Esa nayo sabbavāresu. Akusalā <pageBreak edition="M" number="1.0233" />pana vedanā sabhāgato saṃsaṭṭhato sarikkhato ca akusalāya santiketi idaṃ vedanāya atītādivibhāge vitthārakathāmukhaṃ. Taṃtaṃvedanāsampayuttānaṃ pana saññādīnampi etaṃ evameva veditabbaṃ.</paragraph>
<paragraph line="954">Ye panettha vedanādīsu <bold>cakkhu…pe… jarāmaraṇa</bold>nti peyyālena saṃkhittesu ca dhammesu lokuttaradhammā āgatā, te asammasanūpagattā imasmiṃ adhikāre na gahetabbā. Te pana kevalaṃ tena tena padena saṅgahitadhammadassanavasena ca abhiññeyyaniddese āgatanayena ca vuttā. Yepi ca sammasanūpagā, tesu ye yassa pākaṭā honti, sukhena pariggahaṃ gacchanti, tesu tena sammasanaṃ ārabhitabbaṃ. Jātijarāmaraṇavasena visuṃ sammasanābhāvepi jātijarāmaraṇavantesuyeva pana sammasitesu tānipi sammasitāni hontīti pariyāyena tesampi vasena sammasanaṃ vuttanti veditabbaṃ. <bold>Atītānāgatapaccuppannaṃ aniccato vavatthetī</bold>tiādinā nayena atītattikasseva ca vasena sammasanassa vuttattā ajjhattādibhedaṃ anāmasitvāpi atītattikasseva vasena paricchinditvāpi aniccādito sammasanaṃ kātabbameva.</paragraph>
<paragraph line="955">Yaṃ pana aniccaṃ, taṃ yasmā niyamato saṅkhatādibhedaṃ hoti, tenassa pariyāyadassanatthaṃ, nānākārehi vā manasikārappavattidassanatthaṃ <bold>rūpaṃ atītānāgatapaccuppannaṃ aniccaṃ saṅkhata</bold>ntiādimāha <pageBreak edition="V" number="1.0213" />. Tañhi hutvā abhāvaṭṭhena <bold>aniccaṃ,</bold>aniccantikatāya ādiantavantatāya vā aniccaṃ. Paccayehi samāgantvā katattā <bold>saṅkhataṃ</bold>. Paccaye paṭicca nissāya samaṃ, saha vā uppannattā <bold>paṭiccasamuppannaṃ</bold>. Etena paccayehi katepi paccayānaṃ abyāpārataṃ dasseti. <bold>Khayadhamma</bold>nti khīyanadhammaṃ khīyanapakatikaṃ. <bold>Vayadhamma</bold>nti nassanadhammaṃ. Nayidaṃ mandībhāvakkhayavasena <pageBreak edition="P" number="1.0252" />khayadhammaṃ, kevalaṃ vigamanapakatikaṃ. Pahūtassa mandībhāvopi hi loke khayoti vuccati. <bold>Virāgadhamma</bold>nti nayidaṃ kuhiñci gamanavasena vayadhammaṃ, kevalaṃ sabhāvātikkamanapakatikaṃ. ‘‘Virāgo nāma jigucchanaṃ vā samatikkamo vā’’ti hi vuttaṃ. <bold>Nirodhadhamma</bold>nti nayidaṃ sabhāvātikkamena punarāvattidhammaṃ, kevalaṃ apunarāvattinirodhena nirujjhanapakatikanti purimapurimapadassa atthavivaraṇavasena pacchimapacchimapadaṃ vuttanti veditabbaṃ.</paragraph>
<paragraph line="956">Atha <pageBreak edition="M" number="1.0234" />vā ekabhavapariyāpannarūpabhaṅgavasena khayadhammaṃ, ekasantatipariyāpannarūpakkhayavasena vayadhammaṃ, rūpassa khaṇabhaṅgavasena virāgadhammaṃ, tiṇṇampi apunappavattivasena nirodhadhammantipi yojetabbaṃ.</paragraph>
<paragraph line="957"><bold>Jarāmaraṇaṃ anicca</bold>ntiādīsu jarāmaraṇaṃ na aniccaṃ, aniccasabhāvānaṃ pana khandhānaṃ jarāmaraṇattā aniccaṃ nāma jātaṃ. Saṅkhatādīsupi eseva nayo. Antarapeyyāle jātiyāpi aniccāditāya eseva nayo.</paragraph>
<paragraph line="958"><bold>Jātipaccayā jarāmaraṇa</bold>ntiādi na vipassanāvasena vuttaṃ, kevalaṃ paṭiccasamuppādassa ekekaaṅgavasena saṅkhipitvā vavatthānato sammasanañāṇaṃ nāma hotīti pariyāyena vuttaṃ. Na panetaṃ kalāpasammasanañāṇaṃ dhammaṭṭhitiñāṇameva taṃ hotīti. <bold>Asati jātiyā</bold>ti liṅgavipallāso kato, asatiyā jātiyāti vuttaṃ hoti. <bold>Asati saṅkhāresū</bold>ti vacanavipallāso kato, asantesu saṅkhāresūti vuttaṃ hoti. <bold>Bhavapaccayā jāti, asatī</bold>tiādi ‘‘bhavapaccayā jāti, asati bhave natthi jātī’’tiādinā nayena yojetabbaṃ.</paragraph>
<centered line="959">Sammasanañāṇaniddesavaṇṇanā niṭṭhitā.</centered>
<title line="960">6. Udayabbayañāṇaniddesavaṇṇanā</title>
<paragraph line="961" number="49">Idāni <pageBreak edition="V" number="1.0214" /><pageBreak edition="P" number="1.0253" />anantaraṃ vuttassa sammasanañāṇassa nānānayehi bhāvanāthirakaraṇena pāraṃ gantvā ṭhitena aniccādito diṭṭhe saṅkhāre udayabbayena paricchinditvā aniccādito vipassanatthaṃ vuttassa udayabbayānupassanāñāṇassa niddese <bold>jātaṃ rūpa</bold>ntiādīsu santativasena yathāsakaṃ paccayehi nibbattaṃ rūpaṃ. <bold>Tassa</bold>jātassa rūpassa <bold>nibbattilakkhaṇaṃ</bold>jātiṃ uppādaṃ abhinavākāraṃ <bold>udayo</bold>ti, <bold>vipariṇāmalakkhaṇaṃ</bold>khayaṃ bhaṅgaṃ <bold>vayo</bold>ti, <bold>anupassanā</bold>punappunaṃ nisāmanā, udayabbaya anupassanāñāṇanti attho. Vedanādīsupi eseva nayo. Jātijarāmaraṇavantānaṃyeva udayabbayassa pariggahetabbattā jātijarāmaraṇānaṃ udayabbayābhāvato jātijarāmaraṇaṃ anāmasitvā <bold>jātaṃ cakkhu…pe… jāto bhavo</bold>ti peyyālaṃ kataṃ. So evaṃ pañcannaṃ khandhānaṃ udayabbayaṃ <pageBreak edition="M" number="1.0235" />passanto evaṃ jānāti ‘‘imesaṃ khandhānaṃ uppattito pubbe anuppannānaṃ rāsi vā nicayo vā natthi, uppajjamānānampi rāsito vā nicayato vā āgamanaṃ nāma natthi, nirujjhamānānampi disāvidisāgamanaṃ nāma natthi, niruddhānampi ekasmiṃ ṭhāne rāsito nicayato nidhānato avaṭṭhānaṃ nāma natthi. Yathā pana vīṇāya vādiyamānāya uppannassa saddassa neva uppattito pubbe sannicayo atthi, na uppajjamāno sannicayato āgato, na nirujjhamānassa disāvidisāgamanaṃ atthi, na niruddho katthaci sannicito tiṭṭhati, atha kho vīṇañca upavīṇañca purisassa ca tajjaṃ vāyāmaṃ paṭicca ahutvā sambhoti, hutvā paṭiveti, evaṃ sabbepi rūpārūpino dhammā ahutvā sambhonti, hutvā paṭiventī’’ti.</paragraph>
<paragraph line="962" number="50">Evaṃ saṅkhepato udayabbayadassanaṃ dassetvā idāni vitthārato dassetuṃ <bold>pañcannaṃ khandhānaṃ udayaṃ passanto kati lakkhaṇāni passatī</bold>tiādīhi rāsito gaṇanaṃ pucchitvā, pañcannaṃ khandhānaṃ udayaṃ passanto <bold>pañcavīsati lakkhaṇāni passatī</bold>tiādīhi <pageBreak edition="P" number="1.0254" />rāsitova gaṇanaṃ vissajjetvā, puna <bold>rūpakkhandhassa udayaṃ passanto kati lakkhaṇāni passatī</bold>tiādīhi vibhāgato gaṇanaṃ pucchitvā <bold>rūpakkhandhassa udayaṃ passanto pañca lakkhaṇāni passatī</bold>tiādīhi vibhāgato gaṇanaṃ vissajjetvā, puna <bold>rūpakkhandhassa udayaṃ passanto katamāni pañca lakkhaṇāni passatī</bold>tiādīhi lakkhaṇavibhāgaṃ pucchitvā vissajjanaṃ kataṃ.</paragraph>
<paragraph line="963">Tattha <bold>avijjāsamudayā rūpasamudayo</bold>ti ‘‘purimakammabhavasmiṃ moho avijjā’’ti vuttāya avijjāya sati imasmiṃ bhave rūpassa uppādo hotīti attho. <bold>Paccayasamudayaṭṭhenā</bold>ti paccayassa uppannabhāvenāti attho. Avijjātaṇhākammāni cettha idha paṭisandhihetubhūtā atītapaccayā <pageBreak edition="V" number="1.0215" />. Imesu ca tīsu gahitesu saṅkhārupādānāni gahitāneva honti. <bold>Āhārasamudayā</bold>ti pavattipaccayesu kabaḷīkārāhārassa balavattā soyeva gahito. Tasmiṃ pana gahite pavattihetubhūtāni utucittānipi gahitāneva honti. <bold>Nibbattilakkhaṇa</bold>nti addhāsantatikhaṇavasena rūpassa uppādaṃ, uppādoyeva saṅkhatalakkhaṇattā lakkhaṇanti ca vutto. <bold>Pañca lakkhaṇānī</bold>ti avijjā taṇhā kammāhārā nibbatti cāti imāni pañca <pageBreak edition="M" number="1.0236" />lakkhaṇāni. Avijjādayopi hi rūpassa udayo lakkhīyati etehīti lakkhaṇāni. Nibbatti pana saṅkhatalakkhaṇameva, tampi saṅkhatanti lakkhīyati etenāti lakkhaṇaṃ.</paragraph>
<paragraph line="964"><bold>Avijjānirodhā rūpanirodho</bold>ti anāgatabhavassa paccayabhūtāya imasmiṃ bhave avijjāya arahattamaggañāṇena nirodhe kate paccayābhāvā anāgatassa rūpassa anuppādo nirodho hotīti attho. <bold>Paccayanirodhaṭṭhenā</bold>ti paccayassa niruddhabhāvenāti attho. Nirodho cettha anāgatapaṭisandhipaccayānaṃ idha avijjātaṇhākammānaṃyeva nirodho. <bold>Āhāranirodhā rūpanirodho</bold>ti pavattipaccayassa kabaḷīkārāhārassa abhāve taṃsamuṭṭhānarūpābhāvo hoti. <bold>Vipariṇāmalakkhaṇa</bold>nti addhāsantatikhaṇavasena rūpassa bhaṅgaṃ, bhaṅgoyeva saṅkhatalakkhaṇattā lakkhaṇanti vutto. Idha <bold>pañca lakkhaṇānī</bold>ti avijjātaṇhākammāhārānaṃ abhāvanirodhā cattāri, vipariṇāmo ekanti pañca. Esa nayo vedanākkhanthādīsu. Ayaṃ pana viseso – arūpakkhandhānaṃ udayabbayadassanaṃ addhāsantativasena, na khaṇavasena. Phasso vedanāsaññāsaṅkhārakkhandhānaṃ pavattipaccayo, taṃnirodhā ca tesaṃ nirodho. Nāmarūpaṃ <pageBreak edition="P" number="1.0255" />viññāṇakkhandhassa pavattipaccayo, taṃnirodhā ca tassa nirodhoti.</paragraph>
<paragraph line="965">Keci panāhu – ‘‘catudhā paccayato udayabbayadassane atītādivibhāgaṃ anāmasitvāva sabbasāmaññavasena avijjādīhi udetīti uppajjamānabhāvamattaṃ gaṇhāti, na uppādaṃ. Avijjādinirodhā nirujjatīti anuppajjamānabhāvamattaṃ gaṇhāti, na bhaṅgaṃ. Khaṇato udayabbayadassane paccuppannānaṃ uppādaṃ bhaṅgaṃ gaṇhātī’’ti.</paragraph>
<paragraph line="966">Vipassamāno pana vipassako paṭhamaṃ paccayato udayabbayaṃ manasikaritvā vipassanākāle avijjādike caturo dhamme vissajjetvā udayabbayavanteyeva khandhe gahetvā tesaṃ udayabbayaṃ passati, evañca tassa vipassakassa ‘‘evaṃ rūpādīnaṃ udayo, evaṃ vayo, evaṃ rūpādayo udenti, evaṃ ventī’’ti paccayato ca khaṇato ca vitthārena udayabbayaṃ passato ‘‘iti kira ime dhammā ahutvā sambhonti, hutvā paṭiventī’’ti ñāṇaṃ visadataraṃ hoti, saccapaṭiccasamuppādanayalakkhaṇabhedā pākaṭā honti <pageBreak edition="M" number="1.0237" />. Yañhi so avijjādisamudayā khandhānaṃ samudayaṃ avijjādinirodhā <pageBreak edition="V" number="1.0216" />ca khandhānaṃ nirodhaṃ passati, idamassa paccayato udayabbayadassanaṃ. Yaṃ pana nibbattilakkhaṇavipariṇāmalakkhaṇāni passanto khandhānaṃ udayabbayaṃ passati, idamassa khaṇato udayabbayadassanaṃ. Uppattikkhaṇeyeva hi nibbattilakkhaṇaṃ, bhaṅgakkhaṇe ca vipariṇāmalakkhaṇaṃ.</paragraph>
<paragraph line="967">Iccassevaṃ paccayato ceva khaṇato ca dvedhā udayabbayaṃ passato paccayato udayadassanena samudayasaccaṃ pākaṭaṃ hoti janakāvabodhato. Khaṇato udayadassanena dukkhasaccaṃ pākaṭaṃ hoti jātidukkhāvabodhato. Paccayato vayadassanena nirodhasaccaṃ pākaṭaṃ hoti paccayānuppādena paccayavataṃ anuppādāvabodhato. Khaṇato vayadassanena dukkhasaccameva pākaṭaṃ hoti maraṇadukkhāvabodhato. Yañcassa udayabbayadassanaṃ, maggovāyaṃ lokikoti maggasaccaṃ pākaṭaṃ hoti tatra sammohavighātato.</paragraph>
<paragraph line="968">Paccayato cassa udayadassanena anulomo paṭiccasamuppādo pākaṭo hoti ‘‘imasmiṃ sati idaṃ hotī’’ti (ma. ni. 1.404; saṃ. ni. 2.21; udā. 1) avabodhato. Paccayato vayadassanena paṭilomo paṭiccasamuppādo pākaṭo hoti ‘‘imassa nirodhā idaṃ nirujjhatī’’ti (ma. ni. 1.406; saṃ. ni. 2.21; udā. 2) avabodhato. Khaṇato pana udayabbayadassanena paṭiccasamuppannā dhammā pākaṭā honti <pageBreak edition="P" number="1.0256" />saṅkhatalakkhaṇāvabodhato. Udayabbayavanto hi saṅkhatā, te ca paṭiccasamuppannāti.</paragraph>
<paragraph line="969">Paccayato cassa udayadassanena ekattanayo pākaṭo hoti hetuphalasambandhena santānassa anupacchedāvabodhato. Atha suṭṭhutaraṃ ucchedadiṭṭhiṃ pajahati. Khaṇato udayadassanena nānattanayo pākaṭo hoti navanavānaṃ uppādāvabodhato. Atha suṭṭhutaraṃ sassatadiṭṭhiṃ pajahati. Paccayato cassa udayabbayadassanena abyāpāranayo pākaṭo hoti dhammānaṃ avasavattibhāvāvabodhato. Atha suṭṭhutaraṃ attadiṭṭhiṃ pajahati. Paccayato pana udayadassanena evaṃdhammatānayo pākaṭo hoti paccayānurūpena phalassuppādāvabodhato. Atha suṭṭhutaraṃ akiriyadiṭṭhiṃ pajahati.</paragraph>
<paragraph line="970">Paccayato <pageBreak edition="M" number="1.0238" />cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato. Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato, pubbantāparantavivekāvabodhato ca. Dukkhalakkhaṇampi pākaṭaṃ hoti udayabbayehi paṭipīḷanāvabodhato. Sabhāvalakkhaṇampi pākaṭaṃ hoti udayabbayaparicchinnāvabodhato <pageBreak edition="V" number="1.0217" />. Sabhāvalakkhaṇe saṅkhatalakkhaṇassa tāvakālikattampi pākaṭaṃ hoti, udayakkhaṇe vayassa, vayakkhaṇe ca udayassa abhāvāvabodhatoti.</paragraph>
<paragraph line="971">Tassevaṃ pākaṭībhūtasaccapaṭiccasamuppādanayalakkhaṇabhedassa ‘‘evaṃ kira nāmime dhammā anuppannapubbā uppajjanti, uppannā nirujjhantī’’ti niccanavāva hutvā saṅkhārā upaṭṭhahanti. Na kevalañca niccanavāva, sūriyuggamane ussāvabindu viya udakapubbuḷo viya udake daṇḍarāji viya āragge sāsapo viya vijjuppādo viya ca parittaṭṭhāyino māyāmarīcisupinantaalātacakkagandhabbanagarapheṇakadaliādayo viya asārā nissārāti cāpi upaṭṭhahanti. Ettāvatā tena ‘‘vayadhammameva uppajjati, uppannañca vayaṃ upetī’’ti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanā nāma paṭhamaṃ taruṇavipassanāñāṇaṃ adhigataṃ hoti, yassādhigamā ‘‘āraddhavipassako’’ti saṅkhaṃ gacchati. Imasmiṃ ñāṇe ṭhitassa obhāsādayo <pageBreak edition="P" number="1.0257" />dasa vipassanūpakkilesā uppajjanti, yesaṃ uppattiyā akusalo yogāvacaro tesu maggañāṇasaññī hutvā amaggameva ‘‘maggo’’ti gaṇhāti, upakkilesajaṭājaṭito ca hoti. Kusalo pana yogāvacaro tesu vipassanaṃ āropento upakkilesajaṭaṃ vijaṭetvā ‘‘ete dhammā na maggo, upakkilesavimuttaṃ pana vīthipaṭipannaṃ vipassanāñāṇaṃ maggo’’ti maggañca amaggañca vavatthapeti. Tassevaṃ maggañca amaggañca ñatvā ṭhitaṃ ñāṇaṃ maggāmaggañāṇadassanavisuddhi nāma.</paragraph>
<paragraph line="972">Ettāvatā ca pana tena catunnaṃ saccānaṃ vavatthānaṃ kataṃ hoti. Kathaṃ? Nāmarūpapariggahe sati paccayapariggahasambhavato dhammaṭṭhitiñāṇavacaneneva vuttena diṭṭhivisuddhisaṅkhātena nāmarūpavavatthāpanena dukkhasaccassa vavatthānaṃ kataṃ hoti, kaṅkhāvitaraṇavisuddhisaṅkhātena paccayapariggahaṇena samudayasaccassa vavatthānaṃ, udayabbayānupassanena ca khaṇato udayabbayadassanena dukkhasaccassa <pageBreak edition="M" number="1.0239" />vavatthānaṃ kataṃ, paccayato udayadassanena samudayasaccassa vavatthānaṃ, paccayato vayadassanena nirodhasaccassa vavatthānaṃ, yañcassa udayabbayadassanaṃ, maggovāyaṃ lokikoti tatra sammohavighātato imissañca maggāmaggañāṇadassanavisuddhiyaṃ vipassato sammā maggassa avadhāraṇena maggasaccassa vavatthānaṃ kataṃ. Evaṃ lokiyena tāva ñāṇena catunnaṃ saccānaṃ vavatthānaṃ kataṃ hotīti.</paragraph>
<centered line="973">Udayabbayañāṇaniddesavaṇṇanā niṭṭhitā.</centered>
<title line="974">7. Bhaṅgānupassanāñāṇaniddesavaṇṇanā</title>
<paragraph line="975" number="51">So <pageBreak edition="V" number="1.0218" /><pageBreak edition="P" number="1.0258" />udayabbayānupassanāyaṃ ṭhito yogāvacaro maggāmaggavavatthāpanena upakkilesavimuttaṃ vīthipaṭipannaṃ udayabbayānupassanāñāṇaṃ ‘‘maggo’’ti ñatvā tilakkhaṇasallakkhaṇena tasseva maggassa suvisadakaraṇatthaṃ puna udayabbayānupassanaṃ ārabhitvā udayabbayena paricchinne saṅkhāre aniccādito vipassati. Evaṃ tassa taṃ ñāṇaṃ tikkhaṃ hutvā vahati, saṅkhārā lahuṃ upaṭṭhahanti, ñāṇe tikkhe vahante saṅkhāresu lahuṃ upaṭṭhahantesu uppādaṃ atikkamitvā bhaṅge eva sati santiṭṭhati. Nirodhādhimuttattā vā udayaṃ pahāya bhaṅgeyeva satiṃ upaṭṭhapeti. Etasmiṃ ṭhāne bhaṅgānupassanāñāṇaṃ uppajjati. Idāni tassa ñāṇassa niddese <bold>rūpārammaṇatā cittaṃ uppajjitvā bhijjatī</bold>ti rūpārammaṇaṃ cittaṃ uppajjitvā bhijjati. Atha vā rūpārammaṇabhāve cittaṃ uppajjitvā bhijjatīti attho. <bold>Taṃ ārammaṇaṃ paṭisaṅkhā</bold>ti taṃ rūpārammaṇaṃ paṭisaṅkhāya jānitvā, khayato vayato disvāti attho. <bold>Tassa cittassa bhaṅgaṃ anupassatī</bold>ti yena cittena taṃ rūpārammaṇaṃ khayato vayato diṭṭhaṃ, tassa cittassa aparena cittena bhaṅgaṃ anupassatīti attho. Tenāhu porāṇā – ‘‘ñātañca ñāṇañca ubho vipassatī’’ti. <bold>Citta</bold>nti cettha sasampayuttacittaṃ adhippetaṃ.</paragraph>
<paragraph line="976"><bold>Anupassatī</bold>ti anu anu passati, anekehi ākārehi punappunaṃ passatīti attho. Tenāha <bold>anupassatīti kathaṃ anupassati, aniccato anupassatī</bold>tiādi <pageBreak edition="M" number="1.0240" />. Tattha yasmā bhaṅgo nāma aniccatāya paramā koṭi, tasmā bhaṅgānupassako yogāvacaro sabbaṃ rūpagataṃ aniccato anupassati, no niccato. Tato aniccassa dukkhattā, dukkhassa ca anattattā, tadeva dukkhato anupassati, no sukhato. Anattato anupassati, no attato <pageBreak edition="P" number="1.0259" />. Yasmā pana yaṃ aniccaṃ dukkhamanattā, na taṃ abhinanditabbaṃ. Yañca na abhinanditabbaṃ, na tattha rajjitabbaṃ. Tasmā esa tasmiṃ bhaṅgānupassanānusārena ‘‘aniccaṃ dukkhamanattā’’ti diṭṭhe rūpagate nibbindati, no nandati. Virajjati, no rajjati. So evaṃ virajjanto lokikeneva tāva ñāṇena rāgaṃ nirodheti, no samudeti, samudayaṃ na karotīti attho. Atha vā so evaṃ viratto yathā diṭṭhaṃ rūpagataṃ, tathā adiṭṭhampi anvayañāṇavasena nirodheti, no samudeti. Nirodhatova manasi karoti, nirodhamevassa passati, no samudayanti attho. So evaṃ paṭipanno paṭinissajjati, no ādiyati. Kiṃ vuttaṃ hoti? Ayampi hi aniccādianupassanā tadaṅgavasena saddhiṃ khandhābhisaṅkhārehi kilesānaṃ pariccajanato, saṅkhatadosadassanena ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo <pageBreak edition="V" number="1.0219" />cāti vuccati. Tasmā tāya samannāgato bhikkhu yathāvuttena nayena kilese ca pariccajati, nibbāne ca pakkhandati. Nāpi nibbattanavasena kilese ādiyati, na adosadassitāvasena saṅkhatārammaṇaṃ. Tena vuccati <bold>paṭinissajjati, no ādiyatī</bold>ti.</paragraph>
<paragraph line="977" number="52">Idānissa tehi ñāṇehi yesaṃ dhammānaṃ pahānaṃ hoti, taṃ dassetuṃ <bold>aniccato anupassanto niccasaññaṃ pajahatī</bold>tiādi vuttaṃ. Tattha <bold>nandi</bold>nti sappītikaṃ taṇhaṃ. <bold>Rāga</bold>nti sesaṃ taṇhaṃ. <bold>Samudaya</bold>nti rāgassa uppattiṃ. Atha vā rūpagatassa udayaṃ. <bold>Ādāna</bold>nti nibbattanavasena kilesānaṃ ādānaṃ. Vedanārammaṇatātiādīni idha ca heṭṭhā ca vuttanayeneva veditabbāni.</paragraph>
<paragraph line="978">Gāthāsu pana <bold>vatthusaṅkamanā</bold>ti rūpādīsu ekekassa bhaṅgaṃ disvā puna yena cittena bhaṅgo diṭṭho, tassāpi bhaṅgadassanavasena purimavatthuto aññavatthusaṅkamanā. <bold>Paññāya ca vivaṭṭanā</bold>ti udayaṃ pahāya vaye santiṭṭhanā. <bold>Āvajjanā balañcevā</bold>ti rūpādīsu ekekassa bhaṅgaṃ disvā puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā. <bold>Paṭisaṅkhā vipassanā</bold>ti <pageBreak edition="M" number="1.0241" />esā ārammaṇapaṭisaṅkhā bhaṅgānupassanā nāma. <bold>Ārammaṇaanvayena</bold><pageBreak edition="P" number="1.0260" /><bold>ubho ekavavatthanā</bold>ti paccakkhato diṭṭhassa ārammaṇassa anvayena anugamanena yathā idaṃ, tathā atītepi saṅkhāragataṃ bhijji, anāgatepi bhijjissatīti evaṃ ubhinnaṃ ekasabhāveneva vavatthāpananti attho. Vuttampi cetaṃ porāṇehi –</paragraph>
<gatha1 line="979">‘‘Saṃvijjamānamhi visuddhadassano, tadanvayaṃ neti atītanāgate;</gatha1>
<gathalast line="980">Sabbepi saṅkhāragatā palokino, ussāvabindū sūriyeva uggate’’ti.</gathalast>
<paragraph line="981"><bold>Nirodhe adhimuttatā</bold>ti evaṃ ubhinnaṃ bhaṅgavasena ekavavatthānaṃ katvā tasmiṃyeva bhaṅgasaṅkhāte nirodhe adhimuttatā taggarutā tanninnatā tappoṇatā tappabbhāratāti attho. <bold>Vayalakkhaṇavipassanā</bold>ti esā vayalakkhaṇavipassanā nāmāti vuttaṃ hoti. <bold>Ārammaṇañca paṭisaṅkhā</bold>ti purimañca rūpādiārammaṇaṃ jānitvā. <bold>Bhaṅgañca anupassatī</bold>ti tassārammaṇassa bhaṅgaṃ disvā tadārammaṇassa cittassa ca bhaṅgaṃ anupassati. <bold>Suññato ca upaṭṭhāna</bold>nti tassevaṃ bhaṅgamanupassato ‘‘saṅkhārāva bhijjanti, tesaṃ bhedo maraṇaṃ, na añño koci atthī’’ti suññato upaṭṭhānaṃ ijjhati. Tenāhu porāṇā –</paragraph>
<gatha1 line="982">‘‘Khandhā <pageBreak edition="V" number="1.0220" />nirujjhanti na catthi añño, khandhāna bhedo maraṇanti vuccati;</gatha1>
<gathalast line="983">Tesaṃ khayaṃ passati appamatto, maṇiṃva vijjhaṃ vajirena yoniso’’ti.</gathalast>
<paragraph line="984"><bold>Adhipaññā vipassanā</bold>ti yā ca ārammaṇapaṭisaṅkhā, yā ca bhaṅgānupassanā, yañca suññato upaṭṭhānaṃ, ayaṃ adhipaññā vipassanā nāmāti vuttaṃ hoti. <bold>Kusalo tīsu anupassanāsū</bold>ti aniccānupassanādīsu tīsu cheko bhikkhu. <bold>Catasso ca vipassanāsū</bold>ti nibbidādīsu ca catūsu vipassanāsu. <bold>Tayo upaṭṭhāne kusalatā</bold>ti khayato vayato suññatoti imasmiñca tividhe upaṭṭhāne kusalatāya. <bold>Nānādiṭṭhīsu na kampatī</bold>ti sassatadiṭṭhiādīsu <pageBreak edition="M" number="1.0242" />nānappakārāsu diṭṭhīsu na vedhati. So evaṃ avedhamāno ‘‘aniruddhameva nirujjhati, abhinnameva bhijjatī’’ti pavattamanasikāro dubbalabhājanassa <pageBreak edition="P" number="1.0261" />viya bhijjamānassa, sukhumarajasseva vippakiriyamānassa, tilānaṃ viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva passati. So yathā nāma cakkhumā puriso pokkharaṇītīre vā nadītīre vā ṭhito thūlaphusitake deve vassante udakapiṭṭhe mahantamahantāni udakapubbuḷāni uppajjitvā uppajjitvā sīghaṃ sīghaṃ bhijjamānāni passeyya, evameva sabbe saṅkhārā bhijjanti bhijjantīti passati. Evarūpañhi yogāvacaraṃ sandhāya vuttaṃ bhagavatā –</paragraph>
<gatha1 line="985">‘‘Yathā pubbuḷakaṃ passe, yathā passe marīcikaṃ;</gatha1>
<gathalast line="986">Evaṃ lokaṃ avekkhantaṃ, maccurājā na passatī’’ti. (dha. pa. 170);</gathalast>
<paragraph line="987">Tassevaṃ ‘‘sabbe saṅkhārā bhijjanti bhijjantī’’ti abhiṇhaṃ passato aṭṭhānisaṃsaparivāraṃ bhaṅgānupassanāñāṇaṃ balappattaṃ hoti. Tatrime aṭṭhānisaṃsā – bhavadiṭṭhippahānaṃ, jīvitanikantipariccāgo, sadāyuttapayuttatā, visuddhājīvitā, ussukkappahānaṃ, vigatabhayatā, khantisoraccapaṭilābho, aratiratisahanatāti. Tenāhu porāṇā –</paragraph>
<gatha1 line="988">‘‘Imāni aṭṭhagguṇamuttamāni, disvā tahiṃ sammasatī punappunaṃ;</gatha1>
<gathalast line="989">Ādittacelassirasūpamo muni, bhaṅgānupassī amatassa pattiyā’’ti.</gathalast>
<centered line="990">Bhaṅgānupassanāñāṇaniddesavaṇṇanā niṭṭhitā.</centered>
<title line="991">8. Ādīnavañāṇaniddesavaṇṇanā</title>
<paragraph line="992" number="53">Ādīnavañāṇaniddese <pageBreak edition="V" number="1.0221" /><pageBreak edition="P" number="1.0262" /><bold>uppādo</bold>ti purimakammapaccayā idha uppatti. <bold>Pavatta</bold>nti tathāuppannassa pavatti. <bold>Nimitta</bold>nti sabbampi saṅkhāranimittaṃ. <bold>Āyūhanā</bold>ti āyatiṃ paṭisandhihetubhūtaṃ kammaṃ. <bold>Paṭisandhī</bold>ti āyatiṃ uppatti. <bold>Gatī</bold>ti yāya gatiyā sā paṭisandhi hoti. <bold>Nibbattī</bold>ti khandhānaṃ nibbattanaṃ. <bold>Upapattī</bold>ti ‘‘samāpannassa vā upapannassa vā’’ti (dha. sa. 1289) evaṃ vuttā vipākappavatti <pageBreak edition="M" number="1.0243" />. <bold>Jātī</bold>ti jarādīnaṃ paccayabhūtā bhavapaccayā jāti. Nippariyāyato tattha tattha nibbattamānānaṃ sattānaṃ ye ye khandhā pātubhavanti, tesaṃ paṭhamapātubhāvo jāti. <bold>Jarā</bold>ti khaṇḍiccādisammato santatiyaṃ ekabhavapariyāpannakhandhasantānassa purāṇabhāvo. <bold>Soko</bold>ti ñātibyasanādīhi phuṭṭhassa cittasantāpo. <bold>Paridevo</bold>ti ñātibyasanādīhi phuṭṭhassa vacīpalāpo. <bold>Upāyāso</bold>ti bhuso āyāso, ñātibyasanādīhi phuṭṭhassa adhimattacetodukkhappabhāvito dosoyeva. Ettha ca uppādādayo pañceva ādīnavañāṇassa vatthuvasena vuttā, sesā tesaṃ vevacanavasena. ‘‘Nibbatti jātī’’ti idañhi dvayaṃ uppādassa ceva paṭisandhiyā ca vevacanaṃ, ‘‘gati upapattī’’ti idaṃ dvayaṃ pavattassa, jarādayo nimittassāti. Tenāha –</paragraph>
<gatha1 line="993">‘‘Uppādañca pavattañca, nimittaṃ dukkhanti passati;</gatha1>
<gatha2 line="994">Āyūhanaṃ paṭisandhiṃ, ñāṇaṃ ādīnave ida’’nti. ca</gatha2>
<gathalast line="995">‘‘Idaṃ ādīnave ñāṇaṃ, pañcaṭhānesu jāyatī’’ti. ca</gathalast>
<unindented line="996">Sabbapadesu ca <bold>bhayanti</bold>iccetassa vacanassa bhayaṃ itīti padacchedo <pageBreak edition="P" number="1.0263" />. <bold>Bhaya</bold>nti pīḷāyogato sappaṭibhayatāya bhayaṃ. <bold>Itī</bold>ti bhayatupaṭṭhānassa kāraṇaniddeso.</unindented>
<paragraph line="997"><bold>Anuppādo khemanti santipade ñāṇa</bold>ntiādi pana ādīnavañāṇassa paṭipakkhañāṇadassanatthaṃ vuttaṃ. Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ nirādīnavanti assāsajananatthampi etaṃ vuttaṃ. Yasmā vā yassa uppādādayo bhayato sūpaṭṭhitā honti, tassa tappaṭipakkhaninnaṃ cittaṃ hoti, tasmā bhayatupaṭṭhānavasena siddhassa ādīnavañāṇassa ānisaṃsadassanatthampetaṃ vuttanti veditabbaṃ. <bold>Anuppādo appavatta</bold>ntiādi nibbānameva. <bold>Santipade</bold>ti santikoṭṭhāse, nibbāneti attho. Anussavavasenāpi hi santipadanti nāmamattaṃ gahetvā uppannaṃ ñāṇampi ‘‘santipade ñāṇa’’nti vuttaṃ.</paragraph>
<paragraph line="998"><bold>Uppādo</bold><pageBreak edition="V" number="1.0222" /><bold>bhayaṃ, anuppādo khema</bold>ntiādi vipakkhapaṭipakkhavasena ubhayaṃ samāsetvā uppajjamānaṃ ñāṇaṃ gahetvā vuttaṃ. Ettha ca yaṃ bhayaṃ, taṃ yasmā niyamato dukkhaṃ. Yañca dukkhaṃ, taṃ vaṭṭāmisalokāmisakilesāmisehi avippamuttattā sāmisameva. Yañca sāmisaṃ, taṃ saṅkhāramattameva. Tasmā <pageBreak edition="M" number="1.0244" /><bold>uppādo dukkhanti bhayatupaṭṭhāne paññā ādīnave ñāṇa</bold>ntiādi vuttaṃ. Evaṃ santepi bhayākārena dukkhākārena sāmisākārena saṅkhārākārenāti evaṃ ākāranānattato pavattivasenettha nānattaṃ veditabbaṃ. Uppādo bhayaṃ, dukkhaṃ, sāmisaṃ, saṅkhārā cāti uppādādiliṅgamanapekkhitvā ‘‘netaṃ kho saraṇaṃ khemaṃ, netaṃ saraṇamuttama’’ntiādīsu (dha. pa. 189) viya attano liṅgāpekkhameva vuttaṃ. Saṅkhārāti ca ekattamanapekkhitvā ‘‘appaccayā dhammā, asaṅkhatā dhammā’’tiādīsu (dha. sa. dukamātikā 7-8) viya bahuvacanaṃ kataṃ, uppādādīnaṃ vā saṅkhārekadesattā ‘‘uttare pañcālā, dakkhiṇe pañcālā’’tiādīsu viya bahunnaṃ ekadesepi bahuvacanaṃ katanti veditabbaṃ. <bold>Khemaṃ sukhaṃ nirāmisaṃ nibbāna</bold>nti nibbānameva vuttākārānaṃ paṭipakkhavasena catudhā vuttaṃ. <bold>Dasa ñāṇe pajānātī</bold>ti ādīnave ñāṇaṃ pajānanto uppādādivatthukāni <pageBreak edition="P" number="1.0264" />pañca, anuppādādivatthukāni pañcāti dasa ñāṇe pajānāti paṭivijjhati sacchikaroti. <bold>Dvinnaṃ ñāṇānaṃ kusalatā</bold>ti ādīnavañāṇassa ceva santipadañāṇassa cāti imesaṃ dvinnaṃ ñāṇānaṃ kusalatāya. <bold>Nānādiṭṭhīsu na kampatī</bold>ti paramadiṭṭhadhammanibbānādivasena pavattāsu diṭṭhīsu na vedhatīti.</paragraph>
<centered line="999">Ādīnavañāṇaniddesavaṇṇanā niṭṭhitā.</centered>
<subhead line="1000">9. Saṅkhārupekkhāñāṇaniddesavaṇṇanā</subhead>
<paragraph line="1001" number="54">Saṅkhārupekkhāñāṇaniddese <pageBreak edition="P" number="1.0265" /><bold>uppādā</bold>dīni vuttatthāneva. <bold>Dukkha</bold>nti <bold>bhaya</bold>nti <bold>sāmisa</bold>nti <bold>saṅkhārā</bold>ti uppādādimuñcanañāṇassa kāraṇavacanāni. Evañca lakkhaṇato saṅkhārupekkhaṃ dassetvā idāni atthato dassetuṃ <bold>uppādo saṅkhārā, te saṅkhāre ajjhupekkhatīti saṅkhārupekkhā</bold>tiādimāha. Tattha <bold>saṅkhāre ajjhupekkhatī</bold>ti tassa āraddhavipassakassa vipassanāñāṇena lakkhaṇattayassa diṭṭhattā lakkhaṇavicinane pahīnabyāpārassa āditte viya tayo bhave passato saṅkhāraggahaṇe majjhattassa taṃ vipassanāñāṇaṃ te saṅkhāre visesena ca ikkhati, gahaṇena vajjitañca hutvā ikkhati oloketīti saṅkhārupekkhā nāmāti attho. Yathā loke visesena jayanto adhijayatīti, annena vajjito vasanto upavasatīti vuccati. Puna <pageBreak edition="V" number="1.0223" />saṅkhāre aniccādito vipassitvā gahaṇe majjhattabhāvasaṇṭhitaṃ <pageBreak edition="M" number="1.0245" />saṅkhārupekkhampi aniccādito vipassitvā tassāpi saṅkhārupekkhāya gahaṇe majjhattākārasaṇṭhitāya saṅkhārupekkhāya sabbhāvato <bold>ye ca saṅkhārā yā ca upekkhā</bold>tiādi vuttaṃ.</paragraph>
<paragraph line="1002" number="55">Idāni saṅkhārupekkhāya cittābhinīhārabhedaṃ dassetuṃ <bold>katihākārehī</bold>tiādimāha. Tattha <bold>saṅkhārupekkhāyā</bold>ti bhummavacanaṃ. <bold>Cittassa abhinīhāro</bold>ti saṅkhārupekkhālābhino tato aññassa cittassa saṅkhārupekkhābhimukhaṃ katvā bhusaṃ haraṇaṃ. Abhimukhattho hi ettha <bold>abhi</bold>saddo, bhusattho <bold>nī</bold>saddo. <bold>Katihākārehī</bold>ti pucchitaṃ pucchaṃ <bold>aṭṭhahākārehī</bold>ti vissajjetvā dutiyapucchāvissajjaneneva te aṭṭhākāre dassetukāmo te adassetvāva <bold>puthujjanassa katihākārehī</bold>tiādi <pageBreak edition="P" number="1.0266" />pucchaṃ akāsi. <bold>Puthujjanassā</bold>ti ettha pana –</paragraph>
<gatha1 line="1003">Duve puthujjanā vuttā, buddhenādiccabandhunā;</gatha1>
<gathalast line="1004">Andho puthujjano eko, kalyāṇeko puthujjanoti.</gathalast>
<paragraph line="1005">Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇādīni natthi, ayaṃ andhaputhujjano. Yassa tāni atthi, so kalyāṇaputhujjano. Duvidhopi panesa –</paragraph>
<gatha1 line="1006">Puthūnaṃ jananādīhi, kāraṇehi puthujjano;</gatha1>
<gathalast line="1007">Puthujjanantogadhattā, puthuvāyaṃ jano iti.</gathalast>
<paragraph line="1008">So hi puthūnaṃ nānappakārānaṃ kilesādīnaṃ jananādīhi kāraṇehi <bold>puthujjano</bold>. Yathāha – ‘‘puthu kilese janentīti puthujjanā, puthu avihatasakkāyadiṭṭhikāti puthujjanā, puthu satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā, puthu nānāsantāpehi santappentīti puthujjanā, puthu nānāpariḷāhehi pariḍayhantīti puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā’’ti <pageBreak edition="M" number="1.0246" />(mahāni. 94). Puthūnaṃ vā gaṇanapathātītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā, puthu vā ayaṃ visuṃyeva saṅkhaṃ gato, visaṃsaṭṭho <pageBreak edition="V" number="1.0224" />sīlasutādiguṇayuttehi ariyehi janotipi puthujjano. Tesu kalyāṇaputhujjano idhādhippeto itarassa bhāvanāya eva abhāvā.</paragraph>
<paragraph line="1009"><bold>Sekkhassā</bold>ti ettha satta sekkhā sotāpattimaggaphalasakadāgāmimaggaphalaanāgāmimaggaphalaarahattamaggaṭṭhā. Te hi tisso sikkhā sikkhantīti sekkhā. Tesu sotāpattisakadāgāmianāgāmiphalaṭṭhā <pageBreak edition="P" number="1.0267" />tayo idhādhippetā maggaṭṭhānaṃ saṅkhārupekkhāya cittābhinīhārābhāvā.</paragraph>
<paragraph line="1010"><bold>Vītarāgassā</bold>ti ettha samucchedavigamena vigato rāgo assāti vītarāgo. Arahato etaṃ adhivacanaṃ. Tīsupi padesu jātiggahaṇena ekavacanaṃ kataṃ.</paragraph>
<paragraph line="1011"><bold>Saṅkhārupekkhaṃ abhinandatī</bold>ti tasmiṃ upekkhāvihāre phāsuvihārasaññaṃ paṭilabhitvā phāsuvihāranikantiyā saṅkhārupekkhābhimukho hutvā nandati, sappītikaṃ taṇhaṃ uppādetīti attho. <bold>Vipassatī</bold>ti sotāpattimaggapaṭilābhatthaṃ aniccādivasena vividhā passati, sekkho uparimaggatthaṃ, vītarāgo diṭṭhadhammasukhavihāratthaṃ vipassati. <bold>Paṭisaṅkhāyā</bold>ti aniccādivaseneva upaparikkhitvā. Yasmā pana sotāpannādayo ariyā sakaṃ sakaṃ phalasamāpattiṃ samāpajjamānā udayabbayañāṇādīhi navahi vipassanāñāṇehi avipassitvā samāpajjituṃ na sakkonti, tasmā <bold>paṭisaṅkhāya vā phalasamāpattiṃ samāpajjatī</bold>ti vuttaṃ.</paragraph>
<paragraph line="1012">Phalasamāpattiyā pavattidassanatthaṃ pana tesaṃ idaṃ pañhakammaṃ – kā phalasamāpatti? Ke taṃ samāpajjanti? Ke na samāpajjanti? Kasmā samāpajjanti? Kathañcassā samāpajjanaṃ hoti? Kathaṃ ṭhānaṃ? Kathaṃ vuṭṭhānaṃ? Kiṃ phalassa anantaraṃ? Kassa ca phalaṃ anantaranti?</paragraph>
<paragraph line="1013">Tattha <bold>kā phalasamāpattī</bold>ti? Yā ariyaphalassa nirodhe appanā.</paragraph>
<paragraph line="1014"><bold>Ke taṃ samāpajjanti? Ke na samāpajjantī</bold>ti? Sabbepi puthujjanā na samāpajjanti. Kasmā? Anadhigatattā. Ariyā pana sabbepi samāpajjanti. Kasmā <pageBreak edition="M" number="1.0247" />? Adhigatattā. Uparimā pana heṭṭhimaṃ na samāpajjanti puggalantarabhāvūpagamanena paṭippassaddhattā, heṭṭhimā ca uparimaṃ anadhigatattā. Attano attanoyeva pana phalaṃ sabbepi samāpajjantīti idamettha sanniṭṭhānaṃ.</paragraph>
<paragraph line="1015">Keci <pageBreak edition="V" number="1.0225" />pana ‘‘sotāpannasakadāgāminopi na samāpajjanti, uparimā dveyeva samāpajjantī’’ti vadanti. Idañca nesaṃ kāraṇaṃ – ete hi samādhismiṃ paripūrakārinoti. Taṃ puthujjanassāpi attanā paṭiladdhaṃ lokiyasamādhiṃ samāpajjanato akāraṇameva. Kiñcettha kāraṇākāraṇacintāya. Nanu idheva pāḷiyaṃ ‘‘katame dasa saṅkhārupekkhā vipassanāvasena <pageBreak edition="P" number="1.0268" />uppajjanti, katame dasa gotrabhudhammā vipassanāvasena uppajjantī’’ti (paṭi. ma. 1.60) imesaṃ pañhānaṃ vissajjane ‘‘sotāpattiphalasamāpattatthāya sakadāgāmiphalasamāpattatthāyā’’ti (paṭi. ma. 1.60) visuṃ visuṃ vuttā. Tasmā sabbepi ariyā attano attano phalaṃ samāpajjantīti niṭṭhamettha gantabbaṃ.</paragraph>
<paragraph line="1016"><bold>Kasmā samāpajjantī</bold>ti? Diṭṭhadhammasukhavihāratthaṃ. Yathā hi rājāno rajjasukhaṃ, devatā dibbasukhamanubhavanti, evaṃ ariyā ‘‘lokuttarasukhaṃ anubhavissāmā’’ti addhānaparicchedaṃ katvā icchiticchitakkhaṇe phalasamāpattiṃ samāpajjanti.</paragraph>
<paragraph line="1017"><bold>Kathañcassā samāpajjanaṃ hoti, kathaṃ ṭhānaṃ, kathaṃ vuṭṭhāna</bold>nti? Dvīhi tāva ākārehi assā samāpajjanaṃ hoti nibbānato aññassa ārammaṇassa amanasikārā, nibbānassa ca manasikārā. Yathāha – ‘‘dve kho, āvuso, paccayā animittāya cetovimuttiyā samāpattiyā sabbanimittānañca amanasikāro, animittāya ca dhātuyā manasikāro’’ti (ma. ni. 1.458). Ayaṃ panettha samāpajjanakkamo – phalasamāpattatthikena hi ariyasāvakena rahogatena paṭisallīnena udayabbayādivasena saṅkhārā vipassitabbā. Tassa pavattānupubbavipassanassa saṅkhārārammaṇagotrabhuñāṇānantaraṃ phalasamāpattivasena nirodhe cittaṃ appeti. Phalasamāpattininnatāya cettha sekkhassāpi phalameva uppajjati, na maggo. Ye pana vadanti ‘‘sotāpanno ‘phalasamāpattiṃ samāpajjissāmī’ti vipassanaṃ paṭṭhapetvā sakadāgāmī hoti, sakadāgāmī ca anāgāmī’’ti. Te vattabbā ‘‘evaṃ sati anāgāmī arahā bhavissati, arahā paccekabuddho, paccekabuddho ca buddho’’ti.</paragraph>
<paragraph line="1018">Tasmā <pageBreak edition="M" number="1.0248" />na kiñci etaṃ, pāḷivaseneva ca paṭikkhittantipi na gahetabbaṃ. Idameva pana gahetabbaṃ. Sekkhassāpi phalameva uppajjati, na maggo. Phalañcassa sace anena paṭhamajjhāniko maggo adhigato hoti, paṭhamajjhānikameva uppajjati, sace dutiyādīsu aññatarajjhāniko, dutiyādīsu aññatarajjhānikamevāti evaṃ tāvassā samāpajjanaṃ hoti.</paragraph>
<paragraph line="1019">‘‘Tayo <pageBreak edition="V" number="1.0226" />kho, āvuso, paccayā animittāya cetovimuttiyā ṭhitiyā <pageBreak edition="P" number="1.0269" />sabbanimittānañca amanasikāro, animittāya ca dhātuyā manasikāro, pubbe ca abhisaṅkhāro’’ti (ma. ni. 1.458) vacanato panassā tīhākārehi ṭhānaṃ hoti. Tattha <bold>pubbe ca abhisaṅkhāro</bold>ti samāpattito pubbe kālaparicchedo. ‘‘Asukasmiṃ nāma kāle vuṭṭhahissāmī’’ti paricchinnattā hissā yāva so kālo nāgacchati, tāva ṭhānaṃ hoti. Evamassa ṭhānaṃ hoti.</paragraph>
<paragraph line="1020">‘‘Dve kho, āvuso, paccayā animittāya cetovimuttiyā vuṭṭhānāya sabbanimittānañca manasikāro, animittāya ca dhātuyā amanasikāro’’ti (ma. ni. 1.458) vacanato panassā dvīhākārehi vuṭṭhānaṃ hoti. Tattha <bold>sabbanimittāna</bold>nti rūpanimittavedanāsaññāsaṅkhāraviññāṇanimittānaṃ. Kāmañca na sabbānevetāni ekato manasi karoti, sabbasaṅgāhikavasena panetaṃ vuttaṃ. Tasmā yaṃ bhavaṅgassa ārammaṇaṃ hoti, taṃ manasikaroto phalasamāpattito vuṭṭhānaṃ hotīti evamassā vuṭṭhānaṃ veditabbaṃ.</paragraph>
<paragraph line="1021"><bold>Kiṃ phalassa anantaraṃ, kassa ca phalaṃ anantara</bold>nti? Phalassa tāva phalameva vā anantaraṃ hoti bhavaṅgaṃ vā. Phalaṃ pana atthi maggānantaraṃ, atthi phalānantaraṃ, atthi gotrabhuanantaraṃ, atthi nevasaññānāsaññāyatanānantaranti. Tattha maggavīthiyaṃ maggānantaraṃ, purimassa purimassa pacchimaṃ pacchimaṃ phalānantaraṃ, phalasamāpattīsu purimaṃ purimaṃ gotrabhuanantaraṃ. <bold>Gotrabhū</bold>ti cettha anulomaṃ veditabbaṃ. Vuttañhetaṃ paṭṭhāne ‘‘arahato anulomaṃ phalasamāpattiyā anantarapaccayena paccayo. Sekkhānaṃ anulomaṃ phalasamāpattiyā anantarapaccayena paccayo’’ti (paṭṭhā. 1.1.417). Yena phalena nirodhā vuṭṭhānaṃ hoti, taṃ nevasaññānāsaññāyatanānantaranti. Tattha ṭhapetvā maggavīthiyaṃ uppannaphalaṃ avasesaṃ <pageBreak edition="M" number="1.0249" />sabbaṃ phalasamāpattivasena pavattaṃ nāma. Evametaṃ maggavīthiyaṃ vā phalasamāpattiyaṃ vā uppajjanavasena –</paragraph>
<gatha1 line="1022">‘‘Paṭippassaddhadarathaṃ, amatārammaṇaṃ subhaṃ;</gatha1>
<gathalast line="1023">Vantalokāmisaṃ santaṃ, sāmaññaphalamuttama’’nti.</gathalast>
<centered line="1024">Ayamettha phalasamāpattikathā.</centered>
<paragraph line="1025"><bold>Tadajjhupekkhitvā</bold>ti <pageBreak edition="V" number="1.0227" /><pageBreak edition="P" number="1.0270" />taṃ saṅkhārupekkhaṃ aññena tādiseneva vipassanāñāṇena ajjhupekkhitvā. <bold>Suññatavihārena vā</bold>tiādīsu phalasamāpattiṃ vinā vipassanāvihāreneva viharitukāmassa arahato attābhinivesaṃ bhayato disvā suññatādhimuttassa saṅkhārupekkhāya vayaṃ passantassa vipassanattayavihāro suññatavihāro nāma, saṅkhāranimittaṃ bhayato disvā animittādhimuttassa saṅkhārupekkhāya vayaṃ passantassa vipassanattayavihāro animittavihāro nāma, taṇhāpaṇidhiṃ bhayato disvā appaṇihitādhimuttassa saṅkhārupekkhāya vayaṃ passantassa vipassanattayavihāro appaṇihitavihāro nāma. Tathā hi parato vuttaṃ –</paragraph>
<indent line="1026">‘‘Abhinivesaṃ bhayato sampassamāno suññate adhimuttattā phussa phussa vayaṃ passati, suññato vihāro. Nimittaṃ bhayato sampassamāno animitte adhimuttattā phussa phussa vayaṃ passati, animitto vihāro. Paṇidhiṃ bhayato sampassamāno appaṇihite adhimuttattā phussa phussa vayaṃ passati, appaṇihito vihāro’’ti (paṭi. ma. 1.78).</indent>
<paragraph line="1027">Chaḷaṅgupekkhāsabbhāvena ca paṭikūle appaṭikūlasaññādivihārasabbhāvena ca arahatoyeva sabbākārena cittaṃ vase vattati, tato ayaṃ vipassanāvihāro arahatoyeva ijjhatīti vuttaṃ hoti. <bold>Vītarāgo saṅkhārupekkhaṃ vipassati vā</bold>ti ettha pana tidhā ca bhayaṃ, tidhā ca adhimuttiṃ anāpajjitvā kevalaṃ vipassanāti veditabbā. Evañhi sati pubbāparaviseso hoti.</paragraph>
<paragraph line="1028" number="56">Idāni dvinnaṃ tiṇṇaṃ puggalānaṃ vasena saṅkhārupekkhāya ekattanānattabhedaṃ dassetukāmo <bold>kathaṃ puthujjanassa ca sekkhassa cā</bold>tiādimāha. Tattha <pageBreak edition="M" number="1.0250" /><bold>cittassa abhinīhāro ekattaṃ hotī</bold>ti eko hoti, sakatthe bhāvavacananti veditabbaṃ. Yathā idappaccayā eva idappaccayatāti vuttaṃ, tathā ekova ekattaṃ. <bold>Abhinīhāro</bold>ti sāmiatthe paccattavacanaṃ vā, abhinīhārassāti attho. ‘‘So deso sammajjitvā’’tiādīsu (mahāva. 168) viya vibhattivipallāso katoti veditabbo. <bold>Cittaṃ kilissatī</bold>ti vipassanānikantisaṅkhātena lobhakilesena cittaṃ kilissati, tāpīyati bādhīyatīti attho. <bold>Bhāvanāya paripantho hotī</bold>ti paṭiladdhāya vipassanābhāvanāya <pageBreak edition="P" number="1.0271" />upaghāto hoti. <bold>Paṭivedhassa antarāyo hotī</bold>ti vipassanābhāvanāya paṭilabhitabbassa saccappaṭivedhassa paṭilābhantarāyo hoti. <bold>Āyatiṃ paṭisandhiyā paccayo hotī</bold>ti saṅkhārupekkhāsampayuttakammassa balavattā teneva sugatipaṭisandhiyā dīyamānāya atinandanasaṅkhāto lobhakileso anāgate kāmāvacarasugatipaṭisandhiyā paccayo hoti <pageBreak edition="V" number="1.0228" />. Yasmā kilesasahāyaṃ kammaṃ vipākaṃ janeti, tasmā kammaṃ janakapaccayo hoti, kileso upatthambhakapaccayo. Sekkhassa pana <bold>uttaripaṭivedhassā</bold>ti sakadāgāmimaggādivasena saccappaṭivedhassa. <bold>Āyatiṃ paṭisandhiyā paccayo hotī</bold>ti sekkhesu sotāpannasakadāgāmīnaṃ anadhigatajjhānānaṃ saṅkhārupekkhākammena dīyamānāya kāmāvacarasugatipaṭisandhiyā abhinandanakileso paccayo hoti, jhānalābhīnaṃ pana anāgāmissa ca brahmalokeyeva paṭisandhānato paccayo na hoti, anulomagotrabhūhi ca dīyamānāya paṭisandhiyā ayameva kileso paccayo hotīti veditabbo.</paragraph>
<paragraph line="1029"><bold>Aniccato</bold>ti hutvā abhāvaṭṭhena aniccantikatāya ādiantavantatāya ca aniccato. <bold>Dukkhato</bold>ti abhiṇhaṃ paṭipīḷanaṭṭhena uppādavayapaṭipīḷanatāya dukkhavatthutāya ca dukkhato. <bold>Anattato</bold>ti avasavattanaṭṭhena paccayāyattavuttitāya sāminivāsīkārakavedakābhāvena ca anattato. <bold>Anupassanaṭṭhenā</bold>ti anu anu aniccādito passanaṭṭhena. <bold>Abhinīhāro nānattaṃ hotī</bold>ti abhinīhāro nānā hotīti vā abhinīhārassa nānābhāvo hotīti vā veditabbaṃ.</paragraph>
<paragraph line="1030"><bold>Kusalā</bold>ti ārogyaṭṭhena anavajjaṭṭhena kosallasambhūtaṭṭhena ca. <bold>Abyākatā</bold>ti kusalākusalabhāvena na byākatā. <bold>Kiñcikāle suviditā</bold>ti <pageBreak edition="M" number="1.0251" />vipassanākāle suṭṭhu viditā. <bold>Kiñcikāle na suviditā</bold>ti abhinandanakāle na suṭṭhu viditā. <bold>Accantaṃ suviditā</bold>ti abhinandanāya pahīnattā ekantena suviditā. <bold>Viditaṭṭhena ca aviditaṭṭhena cā</bold>ti ettha puthujjanasekkhānaṃ suviditaṭṭhopi vītarāgassa accantasuviditaṭṭhopi viditaṭṭhova hoti, dvinnampi na suviditaṭṭho aviditaṭṭhova.</paragraph>
<paragraph line="1031"><bold>Atittattā</bold>ti vipassanāya karaṇīyassa apariyositattā appaṇītabhāvena. Tabbiparītena <bold>tittattā. Tiṇṇaṃ saññojanānaṃ pahānāyā</bold>ti sakkāyadiṭṭhivicikicchāsīlabbataparāmāsānaṃ <pageBreak edition="P" number="1.0272" />pahānatthaṃ. Pacchimabhavikāpi bodhisattā ettheva saṅgahaṃ gacchanti. Apacchimabhavikā pana vipassanaṃ saṅkhārupekkhaṃ pāpetvā ṭhapenti. <bold>Sotāpattimaggaṃ paṭilābhatthāyā</bold>ti asamāsetvā paṭhanti, samāsetvā pāṭho sundarataro. <bold>Sekkho tiṇṇaṃ saññojanānaṃ pahīnattā</bold>ti sotāpannasakadāgāmianāgāmīnaṃ sāmaññena vuttaṃ. Sakadāgāmianāgāmīnampi hi tāni pahīnāneva. <bold>Uttaripaṭilābhatthāyā</bold>ti uparūparimaggapaṭilābhatthaṃ. <bold>Diṭṭhadhammasukhavihāratthāyā</bold>ti diṭṭheva dhamme paccakkhe attabhāve yo sukho vihāro, tadatthāya. <bold>Vihārasamāpattaṭṭhenā</bold>ti sekkhassa phalasamāpattaṭṭhena, vītarāgassa vipassanāvihāraphalasamāpattaṭṭhena.</paragraph>
<paragraph line="1032" number="57">Idāni <pageBreak edition="V" number="1.0229" />saṅkhārupekkhānaṃ gaṇanaparicchedaṃ dassetuṃ <bold>kati saṅkhārupekkhā</bold>tiādimāha. Tattha <bold>samathavasenā</bold>ti samādhivasena. Ayameva vā pāṭho. <bold>Nīvaraṇe paṭisaṅkhā</bold>ti pañca nīvaraṇāni pahātabbabhāvena pariggahetvā. <bold>Santiṭṭhanā</bold>ti nīvaraṇānaṃ pahānābhimukhībhūtattā tesaṃ pahānepi abyāpārabhāvūpagamanena majjhattatāya santiṭṭhanā. <bold>Saṅkhārupekkhāsū</bold>ti nīvaraṇappahāne byāpārākaraṇena nīvaraṇasaṅkhātānaṃ saṅkhārānaṃ upekkhanāsu. Esa nayo vitakkavicārādīsu ca. Samathe saṅkhārupekkhā nāma appanāvīthiyā āsannapubbabhāge balappattabhāvanāmayañāṇaṃ. <bold>Sotāpattimaggaṃ paṭilābhatthāyā</bold>tiādīsu catūsu maggavāresu suññatānimittaappaṇihitamaggānaṃ aññataraññataro maggo labbhati. <bold>Sotāpattiphalasamāpattatthāyā</bold>tiādīsu catūsu phalavāresu pana appaṇihitā phalasamāpatti veditabbā. Kasmā? ‘‘Suññatavihārasamāpattatthāya animittavihārasamāpattatthāyā’’ti <pageBreak edition="M" number="1.0252" />itarāsaṃ dvinnaṃ phalasamāpattīnaṃ visuṃ vuttattā. Aniccānupassanāvuṭṭhānavasena hi animittamaggo, tatheva phalasamāpattikāle animittaphalasamāpatti, dukkhānupassanāvuṭṭhānavasena appaṇihitamaggaphalasamāpattiyo, anattānupassanāvuṭṭhānavasena suññatamaggaphalasamāpattiyo suttantanayeneva veditabbā.</paragraph>
<paragraph line="1033">Ettha ca catūsu maggavāresu <bold>uppāda</bold>ntiādīni pañca <pageBreak edition="P" number="1.0273" />mūlapadāni, <bold>gati</bold>ntiādīni dasa vevacanapadānīti pannarasa padāni vuttāni. Chasu pana phalasamāpattivāresu pañca mūlapadāneva vuttāni. Taṃ kasmā iti ce? Saṅkhārupekkhāya tikkhabhāve sati kilesappahāne samatthassa maggassa sambhavato tassā tikkhabhāvadassanatthaṃ vevacanapadehi saha daḷhaṃ katvā mūlapadāni vuttāni. Phalassa nirussāhabhāvena santasabhāvattā maggāyattattā ca mandabhūtāpi saṅkhārupekkhā phalassa paccayo hotīti dassanatthaṃ mūlapadāneva vuttānīti veditabbāni.</paragraph>
<paragraph line="1034" number="58">Idāni jātivasena pucchitvā labbhamānavasena vissajjetuṃ <bold>kati saṅkhārupekkhā kusalā</bold>tiādimāha. Tattha <bold>pannarasa saṅkhārupekkhā</bold>ti samathavasena aṭṭha, catunnaṃ maggānaṃ tiṇṇaṃ phalānaṃ vasena sattāti pannarasa. Samathavasena aṭṭha saṅkhārupekkhā arahato nīvaraṇapaṭisaṅkhāabhāvato, vitakkavicārādīnaṃ pahānabyāpāraṃ vinā sukhena pahānato ca saṅkhārupekkhānāmassa ananurūpāti katvā tāsaṃ abyākatatā na vuttāti veditabbā. Arahatā pana phalasamāpattiṃ samāpajjantena saṅkhārupekkhaṃ vinā samāpajjituṃ na sakkāti tisso saṅkhārupekkhā abyākatāti vuttā. Appaṇihitasuññatānimittavasena hi arahato tisso saṅkhārupekkhā.</paragraph>
<paragraph line="1035">Idāni saṅkhārupekkhānaṃ saṃvaṇṇanāvasena vuttāsu tīsu gāthāsu <bold>paṭisaṅkhāsantiṭṭhanā paññā</bold>ti saṅkhārupekkhā <pageBreak edition="V" number="1.0230" />. <bold>Aṭṭha cittassa gocarā</bold>ti samathavasena vuttā aṭṭha saṅkhārupekkhā samādhissa visayā, bhūmiyoti attho. ‘‘Cittaṃ paññañca bhāvaya’’ntiādīsu (saṃ. ni. 1.23, 192) viya cittasīsena samādhi niddiṭṭho, ‘‘gocare, bhikkhave, caratha sake pettike visaye’’tiādīsu (saṃ. ni. 5.372) viya gocarasaddena visayo. Yañhi yadāyattaṃ, tasseso visayoti vuccati. <bold>Puthujjanassa dve</bold>ti samathavasena vipassanāvasena ca. <bold>Tayo</bold><bold>sekkhassā</bold>ti <pageBreak edition="M" number="1.0253" />samathavipassanāsamāpattivasena. <bold>Tayo ca vītarāgassā</bold>ti appaṇihitasuññatānimittaphalasamāpattivasena. ‘‘Tisso’’ti vattabbe ‘‘tayo’’ti ca liṅgavipallāso kato. Tayo saṅkhārupekkhā dhammāti vā yojetabbaṃ. <bold>Yehi cittaṃ vivaṭṭatī</bold>ti yehi saṅkhārupekkhādhammehi vitakkavicārādito, uppādādito vā cittaṃ apagacchati. Vītarāgassāpi hi saṅkhārupekkhāsabbhāvato <pageBreak edition="P" number="1.0274" />ca saṅkhārato cittaṃ vivaṭṭitvā nibbānaṃ pakkhandatīti vuttaṃ hoti. <bold>Aṭṭha samādhissa paccayā</bold>ti samathavasena vuttā aṭṭha appanāsampāpakattā appanāsamādhissa paccayā. <bold>Dasa ñāṇassa gocarā</bold>ti vipassanāvasena vuttā dasa maggañāṇassa phalañāṇassa ca bhūmiyo. <bold>Tiṇṇaṃ vimokkhāna paccayā</bold>ti suññatānimittaappaṇihitavimokkhānaṃ upanissayapaccayā. <bold>Nānādiṭṭhīsu na kampatī</bold>ti bhaṅgaṃ avissajjitvāva saṅkhāre aniccādivasena vipassanto sassatadiṭṭhiādīsu nānappakārāsu diṭṭhīsu na vedhatīti.</paragraph>
<centered line="1036">Saṅkhārupekkhāñāṇaniddesavaṇṇanā niṭṭhitā.</centered>
<title line="1037">10. Gotrabhuñāṇaniddesavaṇṇanā</title>
<paragraph line="1038" number="59">Gotrabhuñāṇaniddese <pageBreak edition="P" number="1.0275" /><bold>abhibhuyyatī</bold>ti abhibhavati atikkamati. <bold>Bahiddhā saṅkhāranimitta</bold>nti sakasantānappavattaakusalakkhandhato bahiddhābhūtaṃ saṅkhāranimittaṃ. Lokikasaṅkhārā hi kilesānaṃ nimittattā, nimittākārena upaṭṭhānato vā nimittanti vuccanti. <bold>Abhibhuyyatīti gotrabhū</bold>ti ca puthujjanagottābhibhavanato <pageBreak edition="V" number="1.0231" />gotrabhubhāvo vutto. <bold>Pakkhandatīti gotrabhū</bold>ti ariyagottabhāvanato gotrabhubhāvo vutto. <bold>Abhibhuyyitvā pakkhandatīti gotrabhū</bold>ti ubho atthe samāsetvā vuttaṃ. <bold>Vuṭṭhātīti gotrabhū</bold>ti ca <bold>vivaṭṭatīti gotrabhū</bold>ti ca mātikāya vuṭṭhānavivaṭṭanapadānurūpena puthujjanagottābhibhavanatthoyeva vutto. Samathavasena vuttagotrabhūnaṃ pana nīvaraṇādigottābhibhavanato gotrabhūti, ‘‘sotāpattiphalasamāpattatthāyā’’tiādīsu chasu samāpattivāresu uppādādigottābhibhavanato gotrabhūti, ‘‘sakadāgāmimaggaṃ paṭilābhatthāyā’’tiādīsu tīsu maggavāresu sotāpannādigottābhibhavanato gotrabhūti <pageBreak edition="M" number="1.0254" />attho veditabbo. Gottattho cettha bījattho. Vattanipakaraṇe kira vuttaṃ – gottaṃ vuccati nibbānaṃ sabbaparipanthehi guttattā, taṃ paṭipajjatīti gotrabhūti, aṭṭha samāpattiyopi gottaṃ gotrabhuparipanthehi guttattā, taṃ gottaṃ paṭipajjatīti gotrabhūti vuttaṃ. ‘‘Catunnaṃ maggānaṃyeva gotrabhu nibbānārammaṇaṃ, catassannaṃ phalasamāpattīnaṃ gotrabhu saṅkhārārammaṇaṃ phalasamāpattininnattā’’ti vadanti. Vuttañhetaṃ visuddhimagge – ‘‘tassa pavattānupubbavipassanassa saṅkhārārammaṇagotrabhuñāṇānantaraṃ <pageBreak edition="P" number="1.0276" />phalasamāpattivasena nirodhe cittaṃ appetī’’ti (visuddhi. 2.863). Tenevettha maggavāresu soḷasamaṃ katvā gahitassa bahiddhāsaṅkhāranimittapadassa samāpattivāresu chaṭṭhaṃ katvā gahaṇaṃ na katanti veditabbaṃ. Itarathā hi mūlapadagahaṇena gahetabbaṃ bhaveyya.</paragraph>
<paragraph line="1039">Aññe pana ‘‘yo nibbāne paṭhamābhogo paṭhamasamannāhāro, ayaṃ vuccati gotrabhū’’ti vadanti. Taṃ phalaṃ sandhāya na yujjati. <bold>Pannarasa gotrabhudhammā kusalā</bold>ti ettha arahato abhibhavitabbanīvaraṇābhāvato vitakkavicārādīnaṃ sukheneva pahātabbabhāvato ca abhibhavanaṭṭhena gotrabhunāmaṃ nārahantīti katvā gotrabhūnaṃ abyākatatā na vuttāti veditabbā. Arahatā pana phalasamāpattiṃ samāpajjantena saṅkhāre anabhibhuyya samāpajjituṃ na sakkāti ‘‘tayo gotrabhudhammā abyākatā’’ti vuttā. Keci pana ‘‘aṭṭha samāpattiyo nibbedhabhāgiyā eva idha niddiṭṭhā, tasmā aṭṭha samāpattigotrabhū kusalā hontī’’ti vadanti. Tathā saṅkhārupekkhāyapi veditabbaṃ.</paragraph>
<paragraph line="1040" number="60"><bold>Sāmisañcā</bold>tiādīsu vaṭṭāmisalokāmisakilesāmisānaṃ kilesāmisena sāmisaṃ sanikantikattā. Kiṃ taṃ? Aṭṭhavidhaṃ samathagotrabhuñāṇaṃ. <bold>Vaṭṭāmisa</bold>nti cettha tebhūmakavaṭṭameva. <bold>Lokāmisa</bold>nti pañca kāmaguṇā. <bold>Kilesāmisa</bold>nti kilesā eva. <bold>Nirāmisa</bold>nti dasavidhaṃ vipassanāgotrabhuñāṇaṃ anikantikattā. Na hi ariyā gotrabhusmiṃ nikantiṃ karonti. Potthake ‘‘sāmisañce’’ti likhanti, taṃ na sundarataraṃ. Evameva paṇihitañca appaṇihitaṃ saññuttañca visaññuttaṃ vuṭṭhitañca avuṭṭhitaṃ veditabbaṃ. Nikantipaṇidhiyā hi <bold>paṇihitaṃ</bold>patthitanti attho. Tadabhāvena <bold>appaṇihitaṃ</bold><pageBreak edition="M" number="1.0255" />. Nikantisaññogeneva <bold>saññuttaṃ</bold>. Tadabhāvena <bold>visaññuttaṃ. Vuṭṭhita</bold>nti vipassanāgotrabhuñāṇameva. Tañhi nikanticchedakattā vuṭṭhitaṃ nāma. Itaraṃ <bold>avuṭṭhitaṃ</bold>. Bahiddhā vuṭṭhānattā vā vuṭṭhitaṃ. Phalagotrabhupi hi nibbānajjhāsayavasena nibbānābhimukhībhūtattā <pageBreak edition="P" number="1.0277" />bahiddhāsaṅkhāranimittā vuṭṭhitaṃ nāmāti veditabbaṃ. Heṭṭhābhibhavanavuṭṭhānavivaṭṭanavāresupi phalagotrabhu <pageBreak edition="V" number="1.0232" />ajjhāsayavasena nibbānābhimukhībhūtattā abhibhuyyati vuṭṭhāti vivaṭṭatīti veditabbaṃ. <bold>Tiṇṇaṃ vimokkhāna paccayā</bold>ti tiṇṇaṃ lokuttaravimokkhānaṃ samathagotrabhu pakatūpanissayapaccayā honti, vipassanāgotrabhu anantarasamanantarūpanissayapaccayā honti. <bold>Paññā yassa pariccitā</bold>ti pubbabhāgapaññā yassa paricitā pariciṇṇā. <bold>Kusalo vivaṭṭe vuṭṭhāne</bold>ti asammohavaseneva vivaṭṭasaṅkhāte gotrabhuñāṇe kusalo cheko, pubbabhāgañāṇena vā kusalo. <bold>Nānādiṭṭhīsu na kampatī</bold>ti samucchedena pahīnāsu nānappakārāsu diṭṭhīsu na vedhatīti.</paragraph>
<centered line="1041">Gotrabhuñāṇaniddesavaṇṇanā niṭṭhitā.</centered>
<title line="1042">11. Maggañāṇaniddesavaṇṇanā</title>
<paragraph line="1043" number="61">Maggañāṇaniddese <pageBreak edition="P" number="1.0278" /><bold>micchādiṭṭhiyā vuṭṭhātī</bold>ti diṭṭhānusayappahānena samucchedavasena dvāsaṭṭhibhedato micchādiṭṭhito vuṭṭhāti. <bold>Tadanuvattakakilesehī</bold>ti micchādiṭṭhisampayogavasena ca micchādiṭṭhiupanissayena ca uppajjamānehi micchādiṭṭhianuvattamānehi nānāvidhehi kilesehi. Tena tadekaṭṭhakilesappahānaṃ vuttaṃ hoti. Duvidhañhi ekaṭṭhaṃ sahajekaṭṭhaṃ pahānekaṭṭhañca. Tāya diṭṭhiyā saha ekasmiṃ citte, ekasmiṃ puggale vā yāva pahānā ṭhitāti tadekaṭṭhā. Diṭṭhiyā hi pahīyamānāya diṭṭhisampayuttesu dvīsu asaṅkhārikacittesu tāya diṭṭhiyā sahajātā lobho moho uddhaccaṃ ahirikaṃ anottappanti ime kilesā, dvīsu sasaṅkhārikacittesu tāya diṭṭhiyā sahajātā lobho moho thinaṃ uddhaccaṃ ahirikaṃ anottappanti ime kilesā <bold>sahajekaṭṭhavasena</bold>pahīyanti. Diṭṭhikileseyeva pahīyamāne tena saha ekasmiṃ puggale ṭhitā apāyagamanīyā lobho doso moho māno vicikicchā thinaṃ <pageBreak edition="M" number="1.0256" />uddhaccaṃ ahirikaṃ anottappanti ime kilesā <bold>pahānekaṭṭhavasena</bold>pahīyanti. <bold>Khandhehī</bold>ti tadanuvattakeheva khandhehi, taṃ diṭṭhiṃ anuvattamānehi sahajekaṭṭhehi ca pahānekaṭṭhehi ca catūhi arūpakkhandhehi, taṃsamuṭṭhānarūpehi vā saha pañcahi khandhehi micchādiṭṭhiādikilesapaccayā anāgate uppajjitabbehi vipākakkhandhehi. <bold>Bahiddhā ca sabbanimittehī</bold>ti yathāvuttakilesakkhandhato bahibhūtehi sabbasaṅkhāranimittehi. <bold>Micchāsaṅkappā vuṭṭhātī</bold>ti sotāpattimaggena pahātabbesu catūsu diṭṭhisampayuttesu, vicikicchāsahagate cāti pañcasu cittesu apāyagamanīyasesākusalacittesu ca micchāsaṅkappā vuṭṭhāti.</paragraph>
<paragraph line="1044"><bold>Micchāvācāya vuṭṭhātī</bold>ti musāvādato ceva apāyagamanīyapisuṇapharusasamphappalāpehi ca vuṭṭhāti <pageBreak edition="V" number="1.0233" />. <bold>Micchākammantā vuṭṭhātī</bold>ti pāṇātipātādinnādānamicchācārehi vuṭṭhāti. <bold>Micchāājīvā</bold><pageBreak edition="P" number="1.0279" /><bold>vuṭṭhātī</bold>ti kuhanā lapanā nemittikatā nippesikatā lābhenalābhaṃnijigīsanatā, ājīvahetukehi vā sattahipi kāyavacīkammehi vuṭṭhāti. Micchāvāyāmamicchāsatimicchāsamādhīhi vuṭṭhānaṃ micchāsaṅkappavuṭṭhāne vuttanayeneva veditabbaṃ. <bold>Micchāsatī</bold>ti ca satiyā paṭipakkhākārena uppajjamānā akusalacittuppādamattameva. Uparimaggattaye ‘‘dassanaṭṭhena sammādiṭṭhī’’tiādīni aṭṭha maggaṅgāni yathā paṭhamajjhānike paṭhamamagge labbhanti, tatheva labbhanti. Tattha paṭhamamagge sammādiṭṭhi micchādiṭṭhiṃ pajahatīti sammādiṭṭhi. Sammāsaṅkappādayopi micchāsaṅkappādīnaṃ pajahanaṭṭheneva veditabbā. Evaṃ sante paṭhamamaggeneva dvāsaṭṭhiyā diṭṭhigatānaṃ pahīnattā uparimaggattayena pahātabbā diṭṭhi nāma natthi.</paragraph>
<paragraph line="1045">Tattha sammādiṭṭhīti nāmaṃ kathaṃ hotīti? Yathā visaṃ atthi vā hotu mā vā, agado agadotveva vuccati, evaṃ micchādiṭṭhi atthi vā hotu mā vā, ayaṃ sammādiṭṭhi eva nāma. Yadi evaṃ nāmamattamevetaṃ hoti, uparimaggattaye pana sammādiṭṭhiyā kiccābhāvo āpajjati, maggaṅgāni na paripūrenti. Tasmā sammādiṭṭhi sakiccakā kātabbā, maggaṅgāni paripūretabbānīti. Sakiccakā cettha sammādiṭṭhi yathālābhaniyamena dīpetabbā. Uparimaggattayavajjho hi eko māno atthi, so diṭṭhiṭṭhāne tiṭṭhati, sā taṃ mānaṃ pajahatīti sammādiṭṭhi. Sotāpattimaggasmiñhi sammādiṭṭhi micchādiṭṭhiṃ <pageBreak edition="M" number="1.0257" />pajahati. Sotāpannassa pana sakadāgāmimaggavajjho māno atthi, taṃ mānaṃ pajahatīti sammādiṭṭhi. Tasseva sattaakusalacittasahajāto saṅkappo atthi, teheva cittehi vācaṅgacopanaṃ atthi, kāyaṅgacopanaṃ atthi, paccayaparibhogo atthi, sahajātavāyāmo atthi, assatiyabhāvo atthi, sahajātacittekaggatā atthi, ete micchāsaṅkappādayo nāma. Sakadāgāmimagge sammāsaṅkappādayo tesaṃ pahānena sammāsaṅkappādayoti veditabbā. Evaṃ sakadāgāmimagge <pageBreak edition="P" number="1.0280" />aṭṭhaṅgāni sakiccakāni honti. Sakadāgāmissa anāgāmimaggavajjho māno atthi, so diṭṭhiṭṭhāne tiṭṭhati. Tasseva sattahi cittehi sahajātā saṅkappādayo atthi. Tesaṃ pahānena anāgāmimagge aṭṭhannaṃ aṅgānaṃ sakiccakatā veditabbā. Anāgāmissa arahattamaggavajjho māno atthi, so diṭṭhiṭṭhāne tiṭṭhati. Yāni panassa pañca akusalacittāni, tehi sahajātā saṅkappādayo atthi. Tesaṃ pahānena arahattamagge aṭṭhannaṃ aṅgānaṃ sakiccakatā veditabbā.</paragraph>
<paragraph line="1046"><bold>Oḷārikā</bold>ti kāyavacīdvāre vītikkamassa paccayabhāvena thūlabhūtamhā. <bold>Kāmarāgasaññojanā</bold>ti methunarāgasaṅkhātā saññojanā. So hi kāmabhave saññojetīti saññojananti <pageBreak edition="V" number="1.0234" />vuccati. <bold>Paṭighasaññojanā</bold>ti byāpādasaññojanā. So hi ārammaṇe paṭihaññatīti paṭighanti vuccati. Te eva thāmagataṭṭhena santāne anusentīti <bold>anusayā. Aṇusahagatā</bold>ti aṇubhūtā, sukhumabhūtāti attho. Tabbhāve hi ettha sahagatasaddo. Sakadāgāmissa hi kāmarāgabyāpādā dvīhi kāraṇehi aṇubhūtā adhiccuppattiyā ca pariyuṭṭhānamandatāya ca. Tassa hi bālaputhujjanassa viya kilesā abhiṇhaṃ na uppajjanti, kadāci karahaci uppajjanti. Uppajjamānā ca bālaputhujjanassa viya maddantā pharantā chādentā andhaandhaṃ karontā na uppajjanti, dvīhi pana maggehi pahīnattā mandamandā tanukākārā hutvā uppajjanti, vītikkamaṃ pāpetuṃ samatthā na honti. Evaṃ tanubhūtā anāgāmimaggena pahīyanti <bold>rūparāgā</bold>ti rūpabhave chandarāgā. <bold>Arūparāgā</bold>ti arūpabhave chandarāgā. <bold>Mānā</bold>ti unnatilakkhaṇā. <bold>Uddhaccā</bold>ti avūpasamalakkhaṇā. <bold>Avijjāyā</bold>ti andhalakkhaṇāya. <bold>Bhavarāgānusayā</bold>ti rūparāgārūparāgavasena pavattabhavarāgānusayā.</paragraph>
<paragraph line="1047" number="62">Idāni maggañāṇasaṃvaṇṇanaṃ karonto <bold>ajātaṃ jhāpetī</bold>tiādimāha. Tattha ca <bold>ajātaṃ jhāpeti jātena, jhānaṃ tena pavuccatī</bold>ti attano <pageBreak edition="M" number="1.0258" />santāne pātubhūtena tena tena lokuttarajjhānena taṃsamaṅgīpuggalo ajātameva taṃ taṃ kilesaṃ jhāpeti dahati samucchindati, tena kāraṇena taṃ lokuttaraṃ jhānanti pavuccatīti attho. <bold>Jhānavimokkhe kusalatā</bold>ti <pageBreak edition="P" number="1.0281" />tasmiṃ ariyamaggasampayutte vitakkādike jhāne ca vimokkhasaṅkhāte ariyamagge ca asammohavasena kusalatāya paṭhamamaggeneva pahīnāsu nānādiṭṭhīsu na kampati. Jhānaṃ nāma duvidhaṃ ārammaṇūpanijjhānañca lakkhaṇūpanijjhānañca. Lokiyapaṭhamajjhānādikaṃ kasiṇādiārammaṇūpanijjhānaṭṭhena jhānaṃ, vipassanāsaṅkhārānaṃ sabhāvasāmaññalakkhaṇūpanijjhānaṭṭhena jhānaṃ, lokuttaraṃ nibbāne tathalakkhaṇūpanijjhānaṭṭhena jhānaṃ. Idha pana gotrabhunāpi sādhāraṇaṃ lakkhaṇūpanijjhānaṭṭhaṃ anāmasitvā asādhāraṇena kilesajhāpanaṭṭhena jhānaṃ vuttaṃ. Vimokkhaṭṭho panettha nibbānārammaṇe suṭṭhu adhimuccanaṭṭho kilesehi ca suṭṭhu muccanaṭṭho.</paragraph>
<paragraph line="1048"><bold>Samādahitvā yathā ce vipassatī</bold>ti appanūpacārakhaṇikasamādhīnaṃ aññatarena samādhinā paṭhamaṃ cittasamādhānaṃ katvā pacchā yathā vipassati ca. Samuccayattho ce-saddo vipassanaṃ samuccinoti. <bold>Vipassamāno tathā ce samādahe</bold>ti vipassanā nāmesā lūkhabhūtā nirassādā, samatho ca nāma siniddhabhūto saassādo. Tasmā tāya lūkhabhūtaṃ cittaṃ sinehetuṃ vipassamāno tathā ca samādahe. Vipassamāno puna samādhiṃ pavisitvā cittasamādhānañca tatheva kareyya, yatheva vipassananti attho. Idha ce-saddo samādahanaṃ samuccinoti. Ubhayatthāpi gāthābandhānuvattanena <pageBreak edition="V" number="1.0235" />ce-kāro kato, attho pana ca-kārattho eva. <bold>Vipassanā ca samatho tadā ahū</bold>ti yasmā samathavipassanānaṃ yuganaddhabhāve sati ariyamaggapātubhāvo hoti, tasmā ariyamaggajananasamatthattā yadā tadubhayasamāyogo hoti, tadā vipassanā ca samatho ca ahu, samathavipassanā bhūtā nāma hotīti attho. Tā ca samathavipassanā ariyamaggābhimukhīkāle ca maggakkhaṇe ca <bold>samānabhāgā yuganaddhā vattare</bold>samāno samo bhāgo koṭṭhāso etesanti samānabhāgā, yuge naddhā viyāti yuganaddhā, aññamaññaṃ anativattanaṭṭhena samadhurā samabalāti attho. Vitthāro panassa yuganaddhakathāyaṃ āvibhavissati.</paragraph>
<paragraph line="1049"><bold>Dukkhā saṅkhārā sukho, nirodho iti dassanaṃ. Dubhato vuṭṭhitā</bold><pageBreak edition="P" number="1.0282" /><bold>paññā, phasseti amataṃ</bold><bold>pada</bold>nti dukkhā saṅkhārā, sukho nirodho nibbānanti paṭipannassa <pageBreak edition="M" number="1.0259" />tato nibbānadassanaṃ ariyamaggañāṇaṃ dubhato vuṭṭhitā paññā nāma. Sā eva ca paññā amataṃ padaṃ nibbānaṃ ārammaṇaphusanena phusati, paṭilabhatīti attho. Nibbānañhi atappakaṭṭhena amatasadisanti amataṃ, nāssa mataṃ maraṇaṃ vayo atthītipi amataṃ, pubbabhāgato paṭṭhāya mahatā ussāhena mahatiyā paṭipadāya pajjati paṭipajjīyatīti padanti vuccati.</paragraph>
<paragraph line="1050"><bold>Vimokkhacariyaṃ jānātī</bold>ti vimokkhapavattiṃ asammohavasena jānāti, paccavekkhaṇavasena jānāti. ‘‘Dubhato vuṭṭhāno vimokkho, dubhato vuṭṭhānā cattāro vimokkhā, dubhato vuṭṭhānānaṃ anulomā cattāro vimokkhā, dubhato vuṭṭhānapaṭippassaddhi cattāro vimokkhā’’ti hi upari vimokkhakathāyaṃyeva (paṭi. ma. 1.209 ādayo) āgatā vimokkhacariyā veditabbā. Tesaṃ vitthāro tattheva āgato. <bold>Nānattekattakovido</bold>ti tesaṃ vimokkhānaṃ nānābhāve ekabhāve ca kusalo. Dubhato vuṭṭhānavimokkhavasena hi tesaṃ ekattaṃ, catuariyamaggavasena nānattaṃ, ekekassāpi vā ariyamaggassa anupassanābhedena nānattaṃ, ariyamaggabhāvena ekattaṃ veditabbaṃ. <bold>Dvinnaṃ ñāṇānaṃ kusalatā</bold>ti dassanasaṅkhātassa ca bhāvanāsaṅkhātassa cāti imesaṃ dvinnaṃ ñāṇānaṃ kusalatāya. <bold>Dassana</bold>nti hi sotāpattimaggo. So hi paṭhamaṃ nibbānadassanato dassananti vutto. Gotrabhu pana kiñcāpi paṭhamataraṃ nibbānaṃ passati, yathā pana rañño santikaṃ kenacideva karaṇīyena āgato puriso dūratova rathikāya carantaṃ hatthikkhandhagataṃ rājānaṃ disvāpi ‘‘diṭṭho te rājā’’ti puṭṭho disvā kattabbakiccassa akatattā ‘‘na passāmī’’ti āha, evameva nibbānaṃ disvā kattabbassa kilesappahānassābhāvā na ‘‘dassana’’nti vuccati. Tañhi ñāṇaṃ maggassa āvajjanaṭṭhāne tiṭṭhati. <bold>Bhāvanā</bold>ti sesamaggattayaṃ. Tañhi paṭhamamaggena diṭṭhasmiṃyeva dhamme bhāvanāvasena uppajjati, na adiṭṭhapubbaṃ kiñci <pageBreak edition="V" number="1.0236" />passati, tasmā ‘‘bhāvanā’’ti vuccati. Heṭṭhā pana bhāvanāmaggassa <pageBreak edition="P" number="1.0283" />apariniṭṭhitattā ‘‘dvinnaṃ ñāṇāna’’nti avatvā sotāpattisakadāgāmianāgāmimaggalābhino sandhāya ‘‘jhānavimokkhe kusalatā’’ti vuttaṃ, arahattamaggalābhino pana bhāvanāmaggassa pariniṭṭhitattā ‘‘dvinnaṃ ñāṇānaṃ kusalatā’’ti vuttanti veditabbaṃ.</paragraph>
<centered line="1051">Maggañāṇaniddesavaṇṇanā niṭṭhitā.</centered>
<title line="1052">12. Phalañāṇaniddesavaṇṇanā</title>
<paragraph line="1053" number="63">Phalañāṇaniddese <pageBreak edition="P" number="1.0284" /><pageBreak edition="M" number="1.0260" /><bold>taṃpayogappaṭippassaddhattā</bold>ti tassa ajjhattabahiddhā vuṭṭhānapayogassa paṭippassaddhattā. Maggo hi sakakkhaṇe kilesappahānena ubhato vuṭṭhānapayogaṃ karoti nāma, phalakkhaṇe kilesānaṃ pahīnattā maggassa ubhato vuṭṭhānapayogo paṭippassaddho vūpasanto nāma hoti. <bold>Uppajjatī</bold>ti maggānantaraṃ sakiṃ vā dvikkhattuṃ vā uppajjati, phalasamāpattikāle pana bahukkhattuṃ, nirodhā vuṭṭhahantassa dvikkhattuṃ uppajjati, sabbampi hi taṃ payogappaṭippassaddhattā uppajjati. <bold>Maggassetaṃ phala</bold>nti phalaṃ apekkhitvā napuṃsakavacanaṃ kataṃ. Sakadāgāmimaggakkhaṇādīsupi ekekamaggaṅgavaseneva vuṭṭhānayojanā veditabbā.</paragraph>
<centered line="1054">Phalañāṇaniddesavaṇṇanā niṭṭhitā.</centered>
<title line="1055">13. Vimuttiñāṇaniddesavaṇṇanā</title>
<paragraph line="1056" number="64">Vimuttiñāṇaniddese <pageBreak edition="P" number="1.0285" /><bold>sakkāyadiṭṭhī</bold>ti vijjamānaṭṭhena sati khandhapañcakasaṅkhāte kāye, sayaṃ vā satī tasmiṃ kāye diṭṭhīti sakkāyadiṭṭhi. <bold>Vicikicchā</bold>ti vigatā cikicchā, sabhāvaṃ vā vicinanto etāya kicchati kilamatīti vicikicchā. <bold>Sīlabbataparāmāso</bold>ti sīlena suddhi vatena suddhi sīlabbatena suddhīti gahitaabhiniveso. So hi sabhāvaṃ atikkamitvā parato āmasatīti sīlabbataparāmāso. Ubhinnaṃ samānepi diṭṭhibhāve takkañca parūpadesañca vinā pakatiyā eva sakkāyadiṭṭhigahaṇato pakatibhūtāya vīsativatthukāya sakkāyadiṭṭhiyā pahāneneva sabbadiṭṭhippahānadassanatthaṃ sakkāyadiṭṭhi vuttā. Sīlabbataparāmāso pana <pageBreak edition="V" number="1.0237" />‘‘suddhipaṭipadaṃ paṭipajjāmā’’ti paṭipannānaṃ paṭipadāya micchābhāvadassanatthaṃ visuṃ vuttoti veditabbo. Tiṇṇampi anusayappahāneneva pahānaṃ dassetuṃ <bold>diṭṭhānusayo vicikicchānusayo</bold>ti vuttaṃ, na visuṃ kilesattā. <bold>Upakkilesā</bold>ti kilesenti upatāpenti vibādhentīti kilesā, thāmagataṭṭhena bhusā kilesāti upakkilesā. <bold>Sammā samucchinnā hontī</bold>ti samucchedappahānena anuppādanirodhena sammā samucchinnā honti. <bold>Sapariyuṭṭhānehī</bold>ti cittaṃ pariyonandhantāni <pageBreak edition="M" number="1.0261" />uṭṭhenti uppajjantīti pariyuṭṭhānāni, samudācārappattānaṃ kilesānametaṃ adhivacanaṃ. Saha pariyuṭṭhānehīti sapariyuṭṭhānāni. Tehi sapariyuṭṭhānehi anusayitaupakkilesehi. <bold>Cittaṃ vimuttaṃ hotī</bold>ti tesaṃ abhabbuppattikabhūtattā santativasena pavattamānaṃ cittaṃ tato vimuttaṃ nāma hoti. Tadeva suṭṭhu vimuttattā <bold>suvimuttaṃ. Taṃvimuttiñātaṭṭhenā</bold>ti tassā vimuttiyā jānanaṭṭhena.</paragraph>
<centered line="1057">Vimuttiñāṇaniddesavaṇṇanā niṭṭhitā.</centered>
<title line="1058">14. Paccavekkhaṇañāṇaniddesavaṇṇanā</title>
<paragraph line="1059" number="65">Paccavekkhaṇañāṇaniddese <pageBreak edition="P" number="1.0286" />maggakkhaṇeyeva hetuṭṭhena paṭhamaṃ maggaṅgāni visuṃ visuṃ vatvā puna maggaṅgabhūte ca amaggaṅgabhūte ca dhamme ‘‘bujjhanaṭṭhena bodhī’’ti laddhanāmassa ariyassa aṅgabhāvena bojjhaṅge visuṃ dassesi. Satidhammavicayavīriyasamādhisambojjhaṅgā hi maggaṅgāneva, pītipassaddhiupekkhāsambojjhaṅgā amaggaṅgāni. Puna balavasena indriyavasena ca visuṃ niddiṭṭhesu saddhā eva amaggaṅgabhūtā. Puna maggakkhaṇe jāteyeva dhamme rāsivasena dassento <bold>ādhipateyyaṭṭhenā</bold>tiādimāha. Tattha <bold>upaṭṭhānaṭṭhena satipaṭṭhānā</bold>ti ekāva nibbānārammaṇā sati kāyavedanācittadhammesu subhasukhaniccaattasaññāpahānakiccasādhanavasena cattāro satipaṭṭhānā nāma. Nibbānārammaṇaṃ ekameva vīriyaṃ uppannānuppannānaṃ akusalānaṃ pahānānuppattikiccassa, anuppannuppannānaṃ kusalānaṃ uppādaṭṭhitikiccassa sādhanavasena cattāro sammappadhānā nāma.</paragraph>
<paragraph line="1060"><bold>Tathaṭṭhena saccā</bold>ti dukkhabhāvādīsu avisaṃvādakaṭṭhena cattāri ariyasaccāni. Etāneva cettha paṭivedhaṭṭhena tadā samudāgatāni, ‘‘amatogadhaṃ nibbāna’’nti visuṃ vuttaṃ nibbānañca, sesā pana dhammā paṭilābhaṭṭhena tadā samudāgatā. ‘‘Tathaṭṭhena saccā tadā samudāgatā’’ti vacanato maggaphalapariyosāne avassaṃ cattāri saccāni paccavekkhatīti niṭṭhamettha gantabbaṃ. ‘‘Kataṃ karaṇīyaṃ nāparaṃ itthattāyāti pajānātī’’ti (dī. ni. 1.248) vacanato ca ‘‘dukkhaṃ me pariññātaṃ, samudayo me pahīno, nirodho <pageBreak edition="V" number="1.0238" />me sacchikato, maggo <pageBreak edition="M" number="1.0262" />ca me bhāvito’’ti paccavekkhaṇaṃ vuttameva hoti. Tathā paccavekkhaṇaṃ yujjati ca. <bold>Samudayo</bold>ti cettha taṃtaṃmaggavajjhoyeva veditabbo. Ettha vuttasamudayapaccavekkhaṇavaseneva aṭṭhakathāyaṃ <pageBreak edition="P" number="1.0287" />duvidhaṃ kilesapaccavekkhaṇaṃ maggaphalanibbānapaccavekkhaṇāni idha sarūpeneva āgatānīti vuttāni. Kevalaṃ dukkhapaccavekkhaṇameva na vuttaṃ. Kiñcāpi na vuttaṃ, atha kho pāṭhasabbhāvato yuttisabbhāvato ca gahetabbameva. Saccapaṭivedhatthañhi paṭipannassa niṭṭhite saccapaṭivedhe sayaṃ katakiccapaccavekkhaṇaṃ yuttamevāti. <bold>Avikkhepaṭṭhena samatho</bold>tiādi maggasampayutte eva samathavipassanādhamme ekarasaṭṭhena anativattanaṭṭhena ca dassetuṃ vuttaṃ. <bold>Saṃvaraṭṭhena sīlavisuddhī</bold>ti sammāvācākammantājīvā eva. <bold>Avikkhepaṭṭhena cittavisuddhī</bold>ti sammāsamādhi eva. <bold>Dassanaṭṭhena diṭṭhivisuddhī</bold>ti sammādiṭṭhiyeva. <bold>Vimuttaṭṭhenā</bold>ti samucchedavasena maggavajjhakilesehi muccanaṭṭhena, nibbānārammaṇe vā adhimuccanaṭṭhena. <bold>Vimokkho</bold>ti samucchedavimokkho, ariyamaggoyeva. <bold>Paṭivedhaṭṭhena vijjā</bold>ti saccapaṭivedhaṭṭhena vijjā, sammādiṭṭhiyeva. <bold>Pariccāgaṭṭhena vimuttī</bold>ti maggavajjhakilesānaṃ pajahanaṭṭhena tato muccanato vimutti, ariyamaggoyeva. <bold>Samucchedaṭṭhena khaye ñāṇa</bold>nti kilesasamucchindanaṭṭhena kilesakkhayakare ariyamagge ñāṇaṃ, sammādiṭṭhiyeva.</paragraph>
<paragraph line="1061">Chandādayo heṭṭhā vuttanayeneva veditabbā. Kevalañhettha maggakkhaṇeyeva maggassa ādimajjhapariyosānākārena dassitā. <bold>Vimuttī</bold>ti cettha maggavimuttiyeva. ‘‘Tathaṭṭhena saccā’’ti ettha gahitampi ca nibbānaṃ idha pariyosānabhāvadassanatthaṃ puna vuttanti veditabbaṃ. Phalakkhaṇepi eseva nayo. Ettha pana <bold>hetuṭṭhena maggo</bold>ti phalamaggabhāveneva. <bold>Sammappadhānā</bold>ti maggakkhaṇe catukiccasādhakassa vīriyakiccassa phalassa uppādakkhaṇe siddhattā vuttanti veditabbaṃ. Aññathā hi phalakkhaṇe sammappadhānā eva na labbhanti. Vuttañhi maggakkhaṇe sattatiṃsa bodhipakkhiyadhamme uddharantena therena ‘‘phalakkhaṇe ṭhapetvā cattāro sammappadhāne avasesā tettiṃsa dhammā labbhantī’’ti. Evameva <pageBreak edition="P" number="1.0288" />paṭivedhakiccādisiddhivasena saccādīnipi yathāyogaṃ veditabbāni. <bold>Vimokkho</bold>ti ca phalavimokkho. <bold>Vimuttī</bold>ti phalavimutti. <bold>Paṭippassaddhaṭṭhena anuppāde ñāṇaṃ</bold>vuttatthameva. <bold>Vuṭṭhahitvā</bold>ti antarā vuṭṭhānābhāvā phalāvasānena evaṃ vuttaṃ. <bold>Ime dhammā tadā samudāgatā</bold>ti ime vuttappakārā <pageBreak edition="M" number="1.0263" />dhammā maggakkhaṇe phalakkhaṇe ca samudāgatāti paccavekkhatīti iti-saddaṃ pāṭhasesaṃ katvā sambandho veditabbo.</paragraph>
<centered line="1062">Paccavekkhaṇañāṇaniddesavaṇṇanā niṭṭhitā.</centered>
<title line="1063">15. Vatthunānattañāṇaniddesavaṇṇanā</title>
<paragraph line="1064" number="66">Vatthunānattañāṇaniddese <pageBreak edition="V" number="1.0239" /><pageBreak edition="P" number="1.0289" /><bold>cakkhuṃ ajjhattaṃ vavatthetī</bold>ti ajjhattabhūtaṃ cakkhuṃ vavatthapeti. Yathā so cakkhuṃ vavatthapeti, tathā vattukāmo <bold>kathaṃ cakkhuṃ ajjhattaṃ vavatthetī</bold>ti pucchitvā puna <bold>cakkhu avijjāsambhūtanti vavatthetī</bold>tiādinā vavatthāpanākāraṃ dasseti. Tattha avijjātaṇhā atītā upatthambhakahetuyo, kammaṃ atītaṃ janakahetu, āhāro idāni upatthambhakahetu. Etena cakkhūpatthambhakāni utucittāni gahitāneva honti. <bold>Catunnaṃ mahābhūtānaṃ upādāyā</bold>ti upayogatthe sāmivacanaṃ, cattāri mahābhūtāni upādiyitvā pavattanti attho. Etena pasādacakkhubhāvo dassito hoti, sasambhārabhāvo paṭikkhitto. <bold>Uppanna</bold>nti addhāvasena, santatikhaṇavasena vā paccuppannaṃ. <bold>Samudāgata</bold>nti hetuto samuṭṭhitaṃ. Ettāvatā vipassanāpubbabhāge cakkhuvavatthānaṃ dassitaṃ. <bold>Ahutvā sambhūta</bold>ntiādīhi aniccānupassanā. Pubbe udayā avijjamānato ahutvā sambhūtaṃ, uddhaṃ vayā abhāvato hutvā na bhavissati. <bold>Antavantato</bold>ti anto assa atthīti antavā, antavā eva antavanto yathā ‘‘satimanto, gatimanto, dhitimanto ca yo isī’’ti (theragā. 1052). Tato antavantato, bhaṅgavijjamānatoti attho. <bold>Addhuva</bold>nti sabbāvatthānipātitāya, thirabhāvassa ca abhāvatāya na thiraṃ. <bold>Asassata</bold>nti na niccaṃ. <bold>Vipariṇāmadhamma</bold>nti jarāya ceva maraṇena cāti dvedhā vipariṇāmapakatikaṃ. <bold>Cakkhu anicca</bold>ntiādīni <bold>cakkhuṃ aniccato</bold>tiādīni ca vuttatthāni. <bold>Mano</bold>ti idha bhavaṅgamanassa adhippetattā <bold>avijjāsambhūto</bold>tiādi yujjatiyeva. <bold>Āhārasambhūto</bold>ti ettha sampayuttaphassāhāramanosañcetanāhāravasena veditabbaṃ. <bold>Uppanno</bold>ti ca addhāsantativasena.</paragraph>
<centered line="1065">Vatthunānattañāṇaniddesavaṇṇanā niṭṭhitā.</centered>
<title line="1066">16. Gocaranānattañāṇaniddesavaṇṇanā</title>
<paragraph line="1067" number="67">Gocaranānattañāṇaniddese <pageBreak edition="P" number="1.0290" /><pageBreak edition="M" number="1.0264" /><bold>rūpe bahiddhā vavatthetī</bold>ti ajjhattato bahiddhābhūte rūpāyatanadhamme vavatthapetīti attho. <bold>Avijjāsambhūtā</bold>tiādi attabhāvapariyāpannakammajarūpattā vuttaṃ. Āhāropi hi kammajarūpassa upatthambhakapaccayo hoti. Saddassa pana utucittasamuṭṭhānattā avijjāsambhūtādicatukkaṃ na vuttaṃ. Phoṭṭhabbānaṃ sayaṃ mahābhūtattā ‘‘catunnaṃ mahābhūtānaṃ upādāyā’’ti na vuttaṃ. <bold>Dhammā</bold>ti cettha bhavaṅgamanosampayuttā tayo arūpino khandhā, dhammāyatanapariyāpannāni <pageBreak edition="V" number="1.0240" />sukhumarūpāni ca kammasamuṭṭhānāni, sabbānipi rūpādīni ca. Apica yāni yāni yena yena samuṭṭhahanti, tāni tāni tena tena veditabbāni. Itarathā hi sakasantānapariyāpannāpi rūpādayo dhammā sabbe na saṅgaṇheyyuṃ. Yasmā anindriyabaddharūpādayopi vipassanūpagā, tasmā tesaṃ kammasambhūtapadena saṅgaho veditabbo. Tepi hi sabbasattasādhāraṇakammapaccayautusamuṭṭhānā. Aññe pana ‘‘anindriyabaddhā rūpādayo avipassanūpagā’’ti vadanti. Taṃ pana –</paragraph>
<gatha1 line="1068">‘‘Sabbe saṅkhārā aniccāti, yadā paññāya passati;</gatha1>
<gathalast line="1069">Atha nibbindati dukkhe, esa maggo visuddhiyā’’ti. (dha. pa. 277) –</gathalast>
<unindented line="1070">Ādikāya pāḷiyā virujjhati. Vuttañca visuddhimagge – ‘‘idhekacco āditova ajjhattasaṅkhāre abhinivisitvā vipassati, yasmā pana na suddhaajjhattadassanamatteneva maggavuṭṭhānaṃ hoti, bahiddhāpi daṭṭhabbameva, tasmā parassa <pageBreak edition="P" number="1.0291" />khandhepi anupādinnasaṅkhārepi aniccaṃ dukkhamanattāti vipassatī’’ti (visuddhi. 2.784). Tasmā paresaṃ cakkhādivavatthānampi anindriyabaddharūpādivavatthānampi icchitabbameva, tasmā tebhūmakasaṅkhārā avipassanūpagā nāma natthi.</unindented>
<centered line="1071">Gocaranānattañāṇaniddesavaṇṇanā niṭṭhitā.</centered>
<title line="1072">17. Cariyānānattañāṇaniddesavaṇṇanā</title>
<paragraph line="1073" number="68">Cariyānānattañāṇaniddese <pageBreak edition="P" number="1.0292" /><bold>viññāṇacariyā</bold>tiādīsu ārammaṇe caratīti cariyā, viññāṇameva cariyā <bold>viññāṇacariyā</bold>. Aññāṇena caraṇaṃ <pageBreak edition="M" number="1.0265" />, aññāṇena vā carati, aññāte vā carati, aññāṇassa vā caraṇanti <bold>aññāṇacariyā</bold>. Ñāṇameva cariyā, ñāṇena vā cariyā, ñāṇena vā carati, ñāte vā carati, ñāṇassa vā caraṇanti <bold>ñāṇacariyā. Dassanatthāyā</bold>ti rūpadassanatthāya pavattā. <bold>Āvajjanakiriyābyākatā</bold>ti bhavaṅgasantānato apanetvā rūpārammaṇe cittasantānaṃ āvajjeti nāmetīti āvajjanaṃ, vipākābhāvato karaṇamattanti kiriyā, kusalākusalavasena na byākatāti abyākatā. <bold>Dassanaṭṭho</bold>ti passanti tena, sayaṃ vā passati, dassanamattameva vā tanti dassanaṃ, dassanameva attho dassanaṭṭho. <bold>Cakkhuviññāṇa</bold>nti kusalavipākaṃ <pageBreak edition="V" number="1.0241" />vā akusalavipākaṃ vā. <bold>Diṭṭhattā</bold>ti adiṭṭhe sampaṭicchanassa abhāvato cakkhuviññāṇena rūpārammaṇassa diṭṭhattā. <bold>Abhiniropanā vipākamanodhātū</bold>ti diṭṭhārammaṇameva ārohatīti atiniropanā, ubhayavipākā sampaṭicchanamanodhātu. <bold>Abhiniropitattā</bold>ti rūpārammaṇaṃ abhiruḷhattā. <bold>Vipākamanoviññāṇadhātū</bold>ti ubhayavipākā santīraṇamanoviññāṇadhātu. Esa nayo sotadvārādīsupi. Santīraṇānantaraṃ voṭṭhabbane avuttepi aṭṭhakathācariyehi vuttattā labbhatīti gahetabbaṃ. <bold>Vijānanatthāyā</bold>ti dhammārammaṇassa ceva rūpādiārammaṇassa ca vijānanatthāya. <bold>Āvajjanakiriyābyākatā</bold>ti manodvārāvajjanacittaṃ. <bold>Vijānanaṭṭho</bold>ti tadanantarajavanavasena ārammaṇassa vijānanameva attho, na añño. Upari akusalajavanānaṃ vipassanāmaggaphalajavanānañca visuṃ vuttattā sesajavanāni idha gahetabbāni siyuṃ. ‘‘Kusalehi kammehi vippayuttā caratīti viññāṇacariyā’’tiādivacanato (paṭi. ma. 1.70) pana hasituppādacittajavanameva gahetabbaṃ. Chasu dvāresu ahetukānaṃyeva <pageBreak edition="P" number="1.0293" />cittānaṃ vuttattā dve āvajjanāni dve pañcaviññāṇāni dve sampaṭicchanāni tīṇi santīraṇāni ekaṃ hasituppādacittanti aṭṭhārasa ahetukacittāniyeva viññāṇacariyāti veditabbāni.</paragraph>
<paragraph line="1074" number="69">Idāni visayavijānanamattaṭṭhena viññāṇacariyāti dassetuṃ <bold>nīrāgā caratī</bold>tiādimāha, viññāṇañhi rāgādisampayoge saddhādisampayoge ca avatthantaraṃ pāpuṇāti, tesu asati sakāvatthāyameva tiṭṭhati. Tasmā nīrāgādivacanena tesaṃ vuttaviññāṇānaṃ viññāṇakiccamattaṃ dasseti. Natthi etissā rāgoti nīrāgā. Nirāgāti rassaṃ katvāpi paṭhanti <pageBreak edition="M" number="1.0266" />. So pana rajjanavasena <bold>rāgo</bold>. Itaresu dussanavasena <bold>doso</bold>. Muyhanavasena <bold>moho</bold>. Maññanavasena <bold>māno</bold>. Viparītadassanavasena <bold>diṭṭhi</bold>. Uddhatabhāvo, avūpasantabhāvo vā <bold>uddhaccaṃ. Vicikicchā</bold>vuttatthā. Anusentīti <bold>anusayā</bold>. ‘‘Niranusayā’’ti vattabbe <bold>nānusayā</bold>ti vuttaṃ, soyevattho. Pariyuṭṭhānappattānamevettha abhāvo veditabbo. Na hi viññāṇacariyā pahīnānusayānaṃyeva vuttā. Yā ca nīrāgādināmā, sā rāgādīhi vippayuttāva nāma hotīti pariyāyantaradassanatthaṃ <bold>rāgavippayuttā</bold>tiādimāha. Puna aññehi ca vippayuttataṃ dassetuṃ <bold>kusalehi kammehī</bold>tiādimāha. Kusalāniyeva rāgādivajjābhāvā <bold>anavajjāni</bold>. Parisuddhabhāvakarehi hiriottappehi yuttattā <bold>sukkāni</bold>. Pavattisukhattā sukho udayo uppatti etesanti <bold>sukhudrayāni,</bold>sukhavipākattā vā sukho udayo vaḍḍhi etesanti sukhudrayāni. Vuttavipakkhena akusalāni yojetabbāni. <bold>Viññāte caratī</bold>ti viññāṇena viññāyamānaṃ ārammaṇaṃ viññātaṃ nāma, tasmiṃ viññāte ārammaṇe. Kiṃ vuttaṃ hoti? Nīlavaṇṇayogato nīlavatthaṃ viya viññāṇayogato viññātaṃ viññāṇaṃ nāma hoti, tasmiṃ viññāṇe caratīti <bold>viññāṇacariyā</bold>ti vuttaṃ hoti. <bold>Viññāṇassa</bold><pageBreak edition="V" number="1.0242" /><bold>evarūpā cariyā hotī</bold>ti vuttappakārassa viññāṇassa vuttappakārā cariyā hotīti attho. ‘‘Viññāṇassa cariyā’’ti ca vohāravasena vuccati, viññāṇato pana visuṃ cariyā natthi. <bold>Pakatiparisuddhamidaṃ cittaṃ nikkilesaṭṭhenā</bold>ti idaṃ vuttappakāraṃ cittaṃ rāgādikilesābhāvena <pageBreak edition="P" number="1.0294" />pakatiyā eva parisuddhaṃ. Tasmā vijānanamattameva cariyāti <bold>viññāṇacariyā</bold>ti vuttaṃ hoti. Niklesaṭṭhenātipi pāṭho.</paragraph>
<paragraph line="1075">Aññāṇacariyāya <bold>manāpiyesū</bold>ti manasi appenti pasīdanti, manaṃ vā appāyanti vaḍḍhentīti manāpāni, manāpāniyeva manāpiyāni. Tesu manāpiyesu. Tāni pana iṭṭhāni vā hontu aniṭṭhāni vā, gahaṇavasena manāpiyāni. Na hi iṭṭhasmiṃyeva rāgo aniṭṭhasmiṃyeva doso uppajjati. <bold>Rāgassa javanatthāyā</bold>ti santativasena rāgassa javanatthāya pavattā. <bold>Āvajjanakiriyābyākatā</bold>ti cakkhudvāre ayoniso manasikārabhūtā āvajjanakiriyābyākatā manodhātu. <bold>Rāgassa javanā</bold>ti yebhuyyena sattakkhattuṃ <pageBreak edition="M" number="1.0267" />rāgassa pavatti, punappunaṃ pavatto rāgoyeva. <bold>Aññāṇacariyā</bold>ti aññāṇena rāgassa sambhavato aññāṇena rāgassa cariyāti vuttaṃ hoti. Sesesupi eseva nayo. <bold>Tadubhayena asamapekkhanasmiṃ vatthusmi</bold>nti rāgadosavasena samapekkhanavirahite rūpārammaṇasaṅkhāte vatthusmiṃ. <bold>Mohassa javanatthāyā</bold>ti vicikicchāuddhaccavasena mohassa javanatthāya. <bold>Aññāṇacariyā</bold>ti aññāṇasseva cariyā, na aññassa. <bold>Vinibandhassā</bold>tiādīni mānādīnaṃ sabhāvavacanāni. Tattha <bold>vinibandhassā</bold>ti unnativasena vinibandhitvā ṭhitassa. <bold>Parāmaṭṭhāyā</bold>ti rūpassa aniccabhāvādiṃ atikkamitvā parato niccabhāvādiṃ āmaṭṭhāya gahitāya. <bold>Vikkhepagatassā</bold>ti rūpārammaṇe vikkhittabhāvaṃ gatassa. <bold>Aniṭṭhaṅgatāyā</bold>ti asanniṭṭhānabhāvaṃ gatāya. <bold>Thāmagatassā</bold>ti balappattassa. <bold>Dhammesū</bold>ti rūpādīsu vā dhammārammaṇabhūtesu vā dhammesu.</paragraph>
<paragraph line="1076" number="70">Yasmā rāgādayo aññāṇena honti, tasmā rāgādisampayogena aññāṇaṃ visesento <bold>sarāgā caratī</bold>tiādimāha. Tattha <bold>sarāgā caratī</bold>ti mohamānadiṭṭhimānānusayadiṭṭhānusayaavijjānusayajavanavasena cariyā veditabbā. <bold>Sadosā caratī</bold>ti mohaavijjānusayajavanavasena. <bold>Samohā caratī</bold>ti rāgadosamānadiṭṭhiuddhaccavicikicchānusayajavanavasena. <bold>Samānā caratī</bold>ti rāgamohakāmarāgabhavarāgāvijjānusayajavanavasena. <bold>Sadiṭṭhi caratī</bold>ti rāgamohakāmarāgāvijjānusayajavanavasena. <bold>Sauddhaccā carati savicikicchā caratī</bold>ti <pageBreak edition="P" number="1.0295" />mohaavijjānusayajavanavasena. <bold>Sānusayā caratī</bold>ti etthāpi vuttanayeneva ekekaṃ anusayaṃ mūlaṃ katvā tasmiṃ citte labbhamānakasesānusayavasena sānusayatā yojetabbā. <bold>Rāgasampayuttā</bold>tiādi sarāgādivevacanameva. Sā eva <pageBreak edition="V" number="1.0243" />hi cariyā sampayogavasena saha rāgādīhi vattatīti sarāgādiādīni nāmāni labhati. Rāgādīhi samaṃ ekuppādekanirodhekavatthekārammaṇādīhi pakārehi yuttāti <bold>rāgasampayuttānī</bold>tiādīni nāmāni labhati. Sāyeva ca yasmā kusalādīhi kammehi vippayuttā, akusalādīhi kammehi sampayuttā, tasmāpi aññāṇacariyāti dassetuṃ <bold>kusalehi kammehī</bold>tiādimāha. Tattha <bold>aññāte</bold>ti mohassa aññāṇalakkhaṇattā yathāsabhāvena aññāte ārammaṇe. Sesaṃ vuttatthameva.</paragraph>
<paragraph line="1077" number="71">Ñāṇacariyāyaṃ <pageBreak edition="M" number="1.0268" />yasmā vivaṭṭanānupassanādīnaṃ anantarapaccayabhūtā āvajjanakiriyābyākatā natthi, tasmā tesaṃ atthāya āvajjanakiriyābyākataṃ avatvā vivaṭṭanānupassanādayova vuttā. Anulomañāṇatthāya eva hi āvajjanā hoti, tato vivaṭṭanānupassanāmaggaphalāni. <bold>Phalasamāpattī</bold>ti cettha maggānantarajā vā hotu kālantarajā vā, ubhopi adhippetā. <bold>Nīrāgā caratī</bold>tiādīsu rāgādīnaṃ paṭipakkhavasena nīrāgāditā veditabbā, viññāṇacariyāyaṃ rāgādīnaṃ abhāvamattaṭṭhena. <bold>Ñāte</bold>ti yathāsabhāvato ñāte. <bold>Aññā viññāṇacariyā</bold>tiādīhi tissannaṃ cariyānaṃ aññamaññamasammissataṃ dasseti. Viññāṇakiccamattavasena hi ahetukacittuppādā viññāṇacariyā, aññāṇakiccavataṃ dvādasannaṃ akusalacittuppādānaṃ vaseneva aññāṇacariyā, visesena ñāṇakiccakārīnaṃ vipassanāmaggaphalānaṃ vasena ñāṇacariyā. Evamimā aññamaññamasammissā ca, vipassanaṃ ṭhapetvā sahetukakāmāvacarakiriyākusalā ca, sahetukakāmāvacaravipākā ca, rūpāvacarārūpāvacarakusalābyākatā ca tīhi cariyāhi vinimuttāti veditabbā. Nibbānārammaṇāya vivaṭṭanānupassanāya ñāṇacariyāya niddiṭṭhattā nibbānamaggaphalapaccavekkhaṇabhūtāni sekkhāsekkhānaṃ paccavekkhaṇañāṇāni ñāṇacariyāya saṅgahitānīti veditabbāni. Tānipi hi visesena ñāṇakiccakarānevāti.</paragraph>
<centered line="1078">Cariyānānattañāṇaniddesavaṇṇanā niṭṭhitā.</centered>
<title line="1079">18. Bhūminānattañāṇaniddesavaṇṇanā</title>
<paragraph line="1080" number="72">Bhūminānattañāṇaniddese <pageBreak edition="P" number="1.0296" /><bold>bhūmiyo</bold>ti bhāgā paricchedā vā. <bold>Kāmāvacarā</bold>ti ettha duvidho kāmo kilesakāmo vatthukāmo ca. Kilesakāmo chandarāgo, vatthukāmo tebhūmakavaṭṭaṃ. Kilesakāmo kāmetīti kāmo, vatthukāmo kāmīyatīti kāmo. So duvidho kāmo pavattivasena <pageBreak edition="V" number="1.0244" />yasmiṃ padese avacarati, so padeso kāmo ettha avacaratīti kāmāvacaro. So pana padeso catunnaṃ apāyānaṃ, manussalokassa, channañca devalokānaṃ vasena ekādasavidho <pageBreak edition="M" number="1.0269" />. Yathā hi yasmiṃ padese sasatthā purisā avacaranti, so vijjamānesupi aññesu dvipadacatuppadesu avacarantesu tesaṃ abhilakkhitattā ‘‘sasatthāvacaro’’ti vuccati, evaṃ vijjamānesupi aññesu rūpāvacarādīsu tattha avacarantesu tesaṃ abhilakkhitattā ayaṃ padeso ‘‘kāmāvacaro’’tveva vuccati. Svāyaṃ yathā rūpabhavo rūpaṃ, evaṃ uttarapadalopaṃ katvā ‘‘kāmo’’tveva vuccati. Tappaṭibaddho ekeko dhammo imasmiṃ ekādasavidhapadesasaṅkhāte kāme avacaratīti kāmāvacaro. Kiñcāpi hi ettha keci dhammā rūpārūpabhavesupi avacaranti, yathā pana saṅgāme avacaraṇato ‘‘saṅgāmāvacaro’’ti laddhanāmo nāgo nagare carantopi ‘‘saṅgāmāvacaro’’tveva vuccati, thalajalacarā ca pāṇino athale ajale ca ṭhitāpi ‘‘thalacarā jalacarā’’tveva vuccanti, evaṃ te aññattha avacarantāpi kāmāvacarāyevāti veditabbā. Ārammaṇakaraṇavasena vā etesu vuttappakāresu dhammesu kāmo avacaratīti kāmāvacarā. Kāmañcesa rūpārūpāvacaradhammesupi avacarati, yathā pana ‘‘vadatīti vaccho, mahiyaṃ setīti mahiṃso’’ti vutte na yattakā vadanti, mahiyaṃ vā senti, sabbesaṃ taṃ nāmaṃ hoti. Evaṃsampadamidaṃ veditabbaṃ. Ettha sabbe te dhamme ekarāsiṃ katvā vuttabhūmisaddamapekkhitvā kāmāvacarāti itthiliṅgavacanaṃ kataṃ. Rūpāvacarātiādīsu rūpabhavo rūpaṃ, tasmiṃ rūpe avacarantīti <bold>rūpāvacarā</bold>. Arūpabhavo arūpaṃ, tasmiṃ arūpe <pageBreak edition="P" number="1.0297" />avacarantīti <bold>arūpāvacarā</bold>. Tebhūmakavaṭṭe pariyāpannā antogadhāti pariyāpannā, tasmiṃ na pariyāpannāti <bold>apariyāpannā</bold>.</paragraph>
<paragraph line="1081">Kāmāvacarādibhūminiddesesu <bold>heṭṭhato</bold>ti heṭṭhābhāgena. <bold>Avīciniraya</bold>nti jālānaṃ vā sattānaṃ vā vedanānaṃ vā vīci antaraṃ chiddaṃ ettha natthīti avīci. Sukhasaṅkhāto ayo ettha natthīti nirayo, niratiatthenapi nirayo. <bold>Pariyantaṃ karitvā</bold>ti taṃ avīcisaṅkhātaṃ nirayaṃ antaṃ katvā. <bold>Uparito</bold>ti uparibhāgena. <bold>Paranimmitavasavattī deve</bold>ti paranimmitesu kāmesu vasaṃ vattanato evaṃladdhavohāre deve. <bold>Anto karitvā</bold>ti anto pakkhipitvā. <bold>Yaṃ etasmiṃ antare</bold>ti ye etasmiṃ okāse. <bold>Ya</bold>nti ca liṅgavacanavipallāso kato. <bold>Etthāvacarā</bold>ti iminā yasmā tasmiṃ antare aññepi caranti kadāci katthaci sambhavato, tasmā tesaṃ asaṅgaṇhanatthaṃ avacarāti vuttaṃ. Tena ye ekasmiṃ antare ogāḷhā hutvā caranti, sabbattha sadā <pageBreak edition="M" number="1.0270" />ca sambhavato, adhobhāge ca caranti avīcinirayassa heṭṭhā bhūtūpādāya pavattibhāvena, tesaṃ saṅgaho kato hoti. Te hi ogāḷhā caranti, adhobhāge ca carantīti avacarā. <bold>Ettha pariyāpannā</bold>ti iminā pana yasmā <pageBreak edition="V" number="1.0245" />ete etthāvacarā aññatthāpi avacaranti, na pana tattha pariyāpannā honti, tasmā tesaṃ aññatthāpi avacarantānaṃ pariggaho kato hoti.</paragraph>
<paragraph line="1082">Idāni te ettha pariyāpanne dhamme rāsisuññatāpaccayabhāvato ceva sabhāvato ca dassento <bold>khandhadhātuāyatanā</bold>tiādimāha. <bold>Brahmaloka</bold>nti paṭhamajjhānabhūmisaṅkhātaṃ brahmaṭṭhānaṃ. <bold>Akaniṭṭhe</bold>ti uttamaṭṭhena na kaniṭṭhe. <bold>Samāpannassā</bold>ti samāpattiṃ samāpannassa. Etena kusalajjhānaṃ vuttaṃ. <bold>Upapannassā</bold>ti vipākavasena brahmaloke upapannassa. Etena vipākajjhānaṃ vuttaṃ. <bold>Diṭṭhadhammasukhavihārissā</bold>ti diṭṭheva dhamme paccakkhe attabhāve sukho vihāro diṭṭhadhammasukhavihāro, so assa atthīti diṭṭhadhammasukhavihārī, arahā. Tassa diṭṭhadhammasukhavihārissa. Etena kiriyajjhānaṃ vuttaṃ. <bold>Cetasikā</bold>ti cetasi bhavā cetasikā, cittasampayuttāti attho. <bold>Ākāsānañcāyatanūpage</bold>ti ākāsānañcāyatanasaṅkhātaṃ bhavaṃ upagate. Dutiyapadepi eseva nayo. <bold>Maggā</bold>ti <pageBreak edition="P" number="1.0298" />cattāro ariyamaggā. <bold>Maggaphalānī</bold>ti cattāri ariyamaggaphalāni. <bold>Asaṅkhatā ca dhātū</bold>ti paccayehi akatā nibbānadhātu.</paragraph>
<paragraph line="1083"><bold>Aparāpi catasso bhūmiyo</bold>ti ekekacatukkavasena veditabbā. <bold>Cattāro satipaṭṭhānā</bold>ti kāyānupassanāsatipaṭṭhānaṃ vedanānupassanāsatipaṭṭhānaṃ cittānupassanāsatipaṭṭhānaṃ dhammānupassanāsatipaṭṭhānaṃ. Tassattho – patiṭṭhātīti paṭṭhānaṃ, upaṭṭhāti okkanditvā pakkhanditvā pavattatīti attho. Satiyeva paṭṭhānaṃ satipaṭṭhānaṃ. Atha vā saraṇaṭṭhena sati, upaṭṭhānaṭṭhena paṭṭhānaṃ, sati ca sā paṭṭhānañcātipi satipaṭṭhānaṃ. Ārammaṇavasena bahukā tā satiyoti satipaṭṭhānā. <bold>Cattāro sammappadhānā</bold>ti anuppannānaṃ akusalānaṃ anuppādāya sammappadhānaṃ, uppannānaṃ akusalānaṃ pahānāya sammappadhānaṃ, anuppannānaṃ kusalānaṃ uppādāya sammappadhānaṃ, uppannānaṃ kusalānaṃ ṭhitiyā sammappadhānaṃ. Padahanti vāyamanti etenāti padhānaṃ, vīriyassetaṃ nāmaṃ <pageBreak edition="M" number="1.0271" />. <bold>Sammappadhāna</bold>nti aviparītappadhānaṃ kāraṇappadhānaṃ upāyappadhānaṃ yonisopadhānaṃ. Ekameva vīriyaṃ kiccavasena catudhā katvā sammappadhānāti vuttaṃ. <bold>Cattāro iddhipādā</bold>ti chandiddhipādo, cittiddhipādo, vīriyiddhipādo, vīmaṃsiddhipādo. Tassattho vuttoyeva. <bold>Cattāri jhānānī</bold>ti vitakkavicārapītisukhacittekaggatāvasena pañcaṅgikaṃ paṭhamajjhānaṃ. Pītisukhacittekaggatāvasena tivaṅgikaṃ dutiyajjhānaṃ, sukhacittakaggatāvasena duvaṅgikaṃ tatiyajjhānaṃ, upekkhācittekaggatāvasena duvaṅgikaṃ catutthajjhānaṃ. Imāni hi aṅgāni ārammaṇūpanijjhānaṭṭhena jhānanti vuccanti. <bold>Catasso appamaññāyo</bold>ti mettā, karuṇā, muditā, upekkhā. Pharaṇaappamāṇavasena appamaññāyo. Etāyo hi ārammaṇavasena appamāṇe vā satte pharanti, ekaṃ sattampi vā anavasesapharaṇavasena <pageBreak edition="V" number="1.0246" />pharantīti pharaṇaappamāṇavasena appamaññāyoti vuccanti. <bold>Catasso arūpasamāpattiyo</bold>ti ākāsānañcāyatanasamāpatti, viññāṇañcāyatanasamāpatti, ākiñcaññāyatanasamāpatti, nevasaññānāsaññāyatanasamāpatti. <bold>Catasso paṭisambhidā</bold>vuttatthā eva.</paragraph>
<paragraph line="1084"><bold>Catasso</bold><pageBreak edition="P" number="1.0299" /><bold>paṭipadā</bold>ti ‘‘dukkhā paṭipadā dandhābhiññā, dukkhā paṭipadā khippābhiññā, sukhā paṭipadā dandhābhiññā, sukhā paṭipadā khippābhiññā’’ti (dī. ni. 3.311) vuttā catasso paṭipadā. <bold>Cattāri ārammaṇānī</bold>ti parittaṃ parittārammaṇaṃ, parittaṃ appamāṇārammaṇaṃ, appamāṇaṃ parittārammaṇaṃ, appamāṇaṃ appamāṇārammaṇanti (dha. sa. 181 ādayo) vuttāni cattāri ārammaṇāni. Kasiṇādiārammaṇānaṃ avavatthāpetabbato ārammaṇavantāni jhānāni vuttānīti veditabbāni. <bold>Cattāro ariyavaṃsā</bold>ti ariyā vuccanti buddhā ca paccekabuddhā ca tathāgatasāvakā ca, tesaṃ ariyānaṃ vaṃsā tantiyo paveṇiyoti ariyavaṃsā. Ke pana te? Cīvarasantoso piṇḍapātasantoso senāsanasantoso bhāvanārāmatāti ime cattāro. Gilānapaccayasantoso piṇḍapātasantose vutte vuttoyeva hoti. Yo hi piṇḍapāte santuṭṭho, so kathaṃ gilānapaccaye asantuṭṭho bhavissati.</paragraph>
<paragraph line="1085"><bold>Cattāri saṅgahavatthūnī</bold>ti cattāri janasaṅgaṇhanakāraṇāni – dānañca peyyavajjañca atthacariyā ca samānattatā cāti imāni cattāri. <bold>Dāna</bold>nti yathārahaṃ dānaṃ. <bold>Peyyavajja</bold>nti yathārahaṃ piyavacanaṃ. <bold>Atthacariyā</bold>ti tattha tattha kattabbassa karaṇavasena kattabbākattabbānusāsanavasena ca vuddhikiriyā. <bold>Samānattatā</bold>ti <pageBreak edition="M" number="1.0272" />saha mānena samāno, saparimāṇo saparigaṇanoti attho. Samāno parassa attā etenāti samānatto, samānattassa bhāvo samānattatā, ‘‘ayaṃ mayā hīno, ayaṃ mayā sadiso, ayaṃ mayā adhiko’’ti parigaṇetvā tadanurūpena upacaraṇaṃ karaṇanti attho. ‘‘Samānasukhadukkhatā samānattatā’’ti ca vadanti.</paragraph>
<paragraph line="1086"><bold>Cattāri cakkānī</bold>ti ettha cakkaṃ nāma dārucakkaṃ, ratanacakkaṃ, dhammacakkaṃ, iriyāpathacakkaṃ, sampatticakkanti pañcavidhaṃ. Tattha ‘‘yaṃ pana taṃ, deva, cakkaṃ chahi māsehi niṭṭhitaṃ chārattūnehī’’ti (a. ni. 3.15) idaṃ dārucakkaṃ. ‘‘Cakkaṃ vattayato pariggahetvā’’ti (jā. 1.13.68) idaṃ ratanacakkaṃ. ‘‘Mayā pavattitaṃ cakka’’nti (su. ni. 562) idaṃ dhammacakkaṃ. ‘‘Catucakkaṃ navadvāra’’nti (saṃ. ni. 1.29) idaṃ iriyāpathacakkaṃ. ‘‘Cattārimāni <pageBreak edition="P" number="1.0300" />, bhikkhave, cakkāni, yehi samannāgatānaṃ devamanussānaṃ catucakkaṃ vattati. Katamāni cattāri? Patirūpadesavāso, sappurisāvassayo, attasammāpaṇidhi, pubbe ca katapuññatā’’ti <pageBreak edition="V" number="1.0247" />(a. ni. 4.31) idaṃ sampatticakkaṃ. Idhāpi etadeva adhippetaṃ. Tattha <bold>patirūpadesavāso</bold>ti yattha catasso parisā sandissanti, evarūpe anucchavike dese vāso. <bold>Sappurisāvassayo</bold>ti buddhādīnaṃ sappurisānaṃ avassayanaṃ sevanaṃ bhajanaṃ. <bold>Attasammāpaṇidhī</bold>ti attano sammā patiṭṭhāpanaṃ. Sace pubbe assaddhādīhi samannāgato hoti, tāni pahāya saddhādīsu patiṭṭhāpanaṃ. <bold>Pubbe ca katapuññatā</bold>ti pubbe upacitakusalatā. Idameva cettha pamāṇaṃ. Yena hi ñāṇasampayuttacittena kusalakammaṃ kataṃ hoti, tadeva kusalaṃ taṃ purisaṃ patirūpadese upaneti, sappurise bhajāpeti, so eva puggalo attānaṃ sammā ṭhapetīti.</paragraph>
<paragraph line="1087"><bold>Cattāri dhammapadānī</bold>ti cattāro dhammakoṭṭhāsā. Katamāni cattāri? Anabhijjhā dhammapadaṃ, abyāpādo dhammapadaṃ, sammāsati dhammapadaṃ, sammāsamādhi dhammapadaṃ. <bold>Anabhijjhā dhammapadaṃ</bold>nāma alobho vā anabhijjhāvasena adhigatajjhānavipassanāmaggaphalanibbānāni vā. <bold>Abyāpādo dhammapadaṃ</bold>nāma akopo vā mettāsīsena adhigatajjhānādīni vā. <bold>Sammāsati dhammapadaṃ</bold>nāma sūpaṭṭhitassati vā satisīsena adhigatajjhānādīni vā. <bold>Sammāsamādhi dhammapadaṃ</bold>nāma aṭṭhasamāpatti vā aṭṭhasamāpattisīsena adhigatajjhānādīni vā. Dasaasubhavasena vā adhigatajjhānādīni anabhijjhā dhammapadaṃ, catubrahmavihāravasena adhigatāni <pageBreak edition="M" number="1.0273" />abyāpādo dhammapadaṃ, dasānussatiāhārepaṭikūlasaññāvasena adhigatāni sammāsati dhammapadaṃ, dasakasiṇaānāpānavasena adhigatāni sammāsamādhi dhammapadanti. <bold>Imā catasso bhūmiyo</bold>ti ekekaṃ catukkavaseneva yojetabbaṃ.</paragraph>
<centered line="1088">Bhūminānattañāṇaniddesavaṇṇanā niṭṭhitā.</centered>
<title line="1089">19. Dhammanānattañāṇaniddesavaṇṇanā</title>
<paragraph line="1090" number="73">Dhammanānattañāṇaniddese <pageBreak edition="P" number="1.0301" /><bold>kammapathe</bold>ti kammāni ca tāni pathā ca apāyagamanāyāti kammapathā, te kammapathe. <bold>Dasa kusalakammapathā</bold>nāma pāṇātipātā adinnādānā kāmesumicchācārā veramaṇīti tīṇi kāyasucaritāni, musāvādā pisuṇāya vācāya pharusāya vācāya samphappalāpā veramaṇīti cattāri vacīsucaritāni, anabhijjhā abyāpādo sammādiṭṭhīti tīṇi manosucaritāni. <bold>Dasa akusalakammapathā</bold>nāma pāṇātipāto adinnādānaṃ kāmesumicchācāroti tīṇi kāyaduccaritāni, musāvādo pisuṇā vācā pharusā vācā <pageBreak edition="V" number="1.0248" />samphappalāpoti cattāri vacīduccaritāni, abhijjhā byāpādo micchādiṭṭhīti tīṇi manoduccaritāni. Kusalākusalāpi ca paṭisandhijanakāyeva kammapathāti vuttā, vuttāvasesā paṭisandhijanane anekanti kattā kammapathāti na vuttā. Oḷārikakusalākusalagahaṇeneva sesakusalākusalāpi gahitāti veditabbā. <bold>Rūpa</bold>nti bhūtopādāyabhedato aṭṭhavīsatividhaṃ rūpaṃ. <bold>Vipāka</bold>nti kāmāvacarakusalavipākānaṃ soḷasannaṃ, akusalavipākānaṃ sattannañca vasena tevīsatividhaṃ vipākaṃ. <bold>Kiriya</bold>nti tiṇṇamahetukakiriyānaṃ, aṭṭhannaṃ sahetukakiriyānañca vasena ekādasavidhaṃ kāmāvacarakiriyaṃ. Vipākābhāvato kiriyāmattāti kiriyā. Ettāvatā kāmāvacarameva rūpābyākatavipākābyākatakiriyābyākatavasena vuttaṃ.</paragraph>
<paragraph line="1091"><bold>Idhaṭṭhassā</bold>ti imasmiṃ loke ṭhitassa. Yebhuyyena manussaloke jhānabhāvanāsabbhāvato manussalokavasena vuttaṃ, jhānāni pana kadāci karahaci devalokepi labbhanti, rūpībrahmalokepi tatrūpapattikaheṭṭhūpapattikauparūpapattikānaṃ vasena labbhanti. Suddhāvāse pana arūpāvacare ca heṭṭhūpapattikā <pageBreak edition="M" number="1.0274" />natthi. Rūpārūpāvacaresu abhāvitajjhānā <pageBreak edition="P" number="1.0302" />heṭṭhā nibbattamānā kāmāvacarasugatiyaṃyeva nibbattanti, na duggatiyaṃ. <bold>Tatrūpapannassā</bold>ti vipākavasena brahmaloke upapannassa paṭisandhibhavaṅgacutivasena vattamānāni cattāri vipākajjhānāni. Rūpārūpāvacarajjhānasamāpattīsu kiriyābyākatāni na vuttāni. Kiñcāpi na vuttāni, atha kho kusalehi samānapavattittā kusalesu vuttesu vuttāneva hontīti veditabbāni. Yathā paṭṭhāne ‘‘kusalākusale niruddhe vipāko tadārammaṇatā uppajjatī’’ti (paṭṭhā. 1.1.406, 409) kusalajavanaggahaṇeneva kiriyajavanaṃ saṅgahitaṃ, evamidhāpi daṭṭhabbaṃ. <bold>Sāmaññaphalānī</bold>ti cattāri sāmaññaphalāni. Etena lokuttaravipākābyākataṃ vuttaṃ. <bold>Nibbāna</bold>nti nibbānābyākataṃ.</paragraph>
<paragraph line="1092"><bold>Pāmojjamūlakā</bold>ti pāmojjaṃ mūlaṃ ādi etesanti pāmojjamūlakā, pāmojjādikāti attho. Pāmojjena hi samāgatāneva honti. <bold>Aniccato manasikaroto pāmojjaṃ jāyatī</bold>ti ettha yonisomanasikarotoyeva pāmojjaṃ jāyati, na ayonisomanasikaroto. Ayonisomanasikaroto kusaluppattiyeva natthi, pageva vipassanā. Kasmā sarūpena vuttanti ce? Pāmojjassa balavabhāvadassanatthaṃ. Pāmojje hi asati pantesu ca senāsanesu adhikusalesu ca dhammesu arati ukkaṇṭhitā uppajjati. Evaṃ sati bhāvanāyeva ukkamati. Pāmojje pana sati aratiabhāvato bhāvanāpāripūriṃ gacchati. Yonisomanasikārassa pana mūlabhāvena bhāvanāya bahūpakārattaṃ dassetuṃ upari navakaṃ vakkhati.</paragraph>
<gatha1 line="1093">‘‘Yato <pageBreak edition="V" number="1.0249" />yato sammasati, khandhānaṃ udayabbayaṃ;</gatha1>
<gathalast line="1094">Labhatī pītipāmojjaṃ, amataṃ taṃ vijānata’’nti. (dha. pa. 374) –</gathalast>
<unindented line="1095">Vacanato vipassakassa vipassanāpaccayā pāmojjaṃ uppajjati. Idha pana kalāpasammasanapaccayā pāmojjaṃ gahetabbaṃ. Pamuditassa bhāvo pāmojjaṃ, dubbalā pīti. Ādikammatthe pa-kāro daṭṭhabbo. <bold>Pamuditassāti</bold>tena pāmojjena pamuditassa tuṭṭhassa. Pamoditassātipi pāṭho. Soyevattho. <bold>Pītī</bold>ti balavapīti. <bold>Pītimanassā</bold>ti pītiyuttamanassa. Yuttasaddassa lopo daṭṭhabbo yathā assarathoti <pageBreak edition="P" number="1.0303" />. <bold>Kāyo</bold>ti nāmakāyo, rūpakāyena saha vā. <bold>Passambhatī</bold>ti vūpasantadaratho hoti. <bold>Passaddhakāyo</bold>ti <pageBreak edition="M" number="1.0275" />ubhayapassaddhiyogena nibbutakāyo. <bold>Sukhaṃ vedetī</bold>ti cetasikaṃ sukhaṃ vindati, kāyikasukhena saha vā. <bold>Sukhino</bold>ti sukhasamaṅgissa. <bold>Cittaṃ samādhiyatī</bold>ti cittaṃ samaṃ ādhiyati, ekaggaṃ hoti. <bold>Samāhite citte</bold>ti bhāvenabhāvalakkhaṇatthe bhummavacanaṃ. Cittasamāhitabhāvena hi yathābhūtajānanaṃ lakkhīyati. <bold>Yathābhūtaṃ pajānātī</bold>ti udayabbayañāṇādivasena saṅkhāraṃ yathāsabhāvaṃ jānāti. <bold>Passatī</bold>ti taṃyeva cakkhunā diṭṭhaṃ viya phuṭaṃ katvā paññācakkhunā passati. <bold>Nibbindatī</bold>ti navavidhavipassanāñāṇayogena saṅkhāresu ukkaṇṭhati. <bold>Nibbindaṃ virajjatī</bold>ti taṃ vipassanaṃ sikhaṃ pāpento maggañāṇayogena saṅkhārehi viratto hoti. <bold>Virāgā vimuccatī</bold>ti virāgasaṅkhātamaggahetu phalavimuttiyā nibbāne adhimokkhena vimuccati. Kesuci pana potthakesu imasmiṃ vāre ‘‘samāhitena cittena idaṃ dukkhanti yathābhūtaṃ pajānātī’’tiādi saccanayo likhito, sopi ca kesuci potthakesu ‘‘idaṃ dukkhanti yoniso manasi karotī’’tiādinā nayena likhito. Vāradvayepi byañjanatoyeva viseso, na atthato. ‘‘Nibbindaṃ virajjatī’’ti hi maggañāṇassa vuttattā maggañāṇe ca siddhe catusaccābhisamayakiccaṃ siddhameva hoti. Tasmā catusaccanayena vuttavāropi iminā vārena atthato avisiṭṭhoyeva.</unindented>
<paragraph line="1096" number="74">Idāni <bold>aniccato</bold>tiādīhi ārammaṇassa avisesetvā vuttattā ārammaṇaṃ visesento <bold>rūpaṃ aniccato manasi karotī</bold>tiādimāha. <bold>Yonisomanasikāramūlakā</bold>ti yonisomanasikāro mūlaṃ patiṭṭhā etesanti yonisomanasikāramūlakā. Yonisomanasikāraṃ muñcitvāyeva hi pāmojjādayo nava na honti. <bold>Samāhitena cittenā</bold>ti kāraṇabhūtena cittena. <bold>Yathābhūtaṃ pajānātī</bold>ti paññāya pajānāti. ‘‘Idaṃ dukkhanti yoniso manasi karotī’’ti vuccamāne anussavavasena pubbabhāgasaccānubodhopi saṅgayhati. <bold>Yonisomanasikāro</bold>ti ca upāyena manasikāro.</paragraph>
<paragraph line="1097"><bold>Dhātunānattaṃ</bold><pageBreak edition="V" number="1.0250" /><bold>paṭicca uppajjati phassanānatta</bold>nti cakkhādidhātunānattaṃ paṭicca cakkhusamphassādinānattaṃ uppajjatīti attho. <bold>Phassanānattaṃ paṭiccā</bold>ti cakkhusamphassādinānattaṃ paṭicca. <bold>Vedanānānatta</bold>nti cakkhusamphassajādivedanānānattaṃ <pageBreak edition="P" number="1.0304" />. <bold>Saññānānatta</bold>nti kāmasaññādinānattaṃ. <bold>Saṅkappanānatta</bold>nti kāmasaṅkappādinānattaṃ. <bold>Chandanānatta</bold>nti saṅkappanānattatāya rūpe chando sadde chandoti evaṃ <pageBreak edition="M" number="1.0276" />chandanānattaṃ uppajjati. <bold>Pariḷāhanānatta</bold>nti chandanānattatāya rūpapariḷāho saddapariḷāhoti evaṃ pariḷāhanānattaṃ uppajjati. <bold>Pariyesanānānatta</bold>nti pariḷāhanānattatāya rūpapariyesanādinānattaṃ uppajjati. <bold>Lābhanānatta</bold>nti pariyesanānānattatāya rūpapaṭilābhādinānattaṃ uppajjatīti.</paragraph>
<centered line="1098">Dhammanānattañāṇaniddesavaṇṇanā niṭṭhitā.</centered>
<title line="1099">20-24. Ñāṇapañcakaniddesavaṇṇanā</title>
<paragraph line="1100" number="75">Ñāṇapañcakaniddese <pageBreak edition="P" number="1.0305" />tesaṃ pañcannaṃ ñāṇānaṃ anupubbasambandhasabbhāvato ekatova pucchāvissajjanāni katāni. <bold>Abhiññātā hontī</bold>ti dhammasabhāvalakkhaṇajānanavasena suṭṭhu ñātā honti. <bold>Ñātā hontī</bold>ti ñātapariññāvasena sabhāvato ñātattā ñātā nāma honti. Yena ñāṇena te dhammā ñātā honti, taṃ ñātaṭṭhena ñāṇaṃ, pajānanaṭṭhena paññāti sambandho. Imināva nayena sesañāṇānipi yojetabbāni. <bold>Pariññātā hontī</bold>ti sāmaññalakkhaṇavasena samantato ñātā honti. <bold>Tīritā hontī</bold>ti tīraṇapariññāvasena aniccādito upaparikkhitā samāpitā nāma honti. <bold>Pahīnā hontī</bold>ti aniccānupassanādinā ñāṇena niccasaññādayo bhaṅgānupassanato paṭṭhāya pahīnā honti. <bold>Pariccattā hontī</bold>ti pahānavaseneva chaḍḍitā nāma honti. <bold>Bhāvitā hontī</bold>ti vaḍḍhitā paribhāvitā ca honti. <bold>Ekarasā hontī</bold>ti sakiccasādhanapaṭipakkhapahānena ekakiccā honti, paccanīkato vā vimuttivasena vimuttirasena ekarasā honti. <bold>Sacchikatā hontī</bold>ti paṭilābhavasena phaladhammo paṭivedhavasena nibbānadhammoti paccakkhakatā honti. <bold>Phassitā hontī</bold>ti paṭilābhaphusanena paṭivedhaphusanena ca phassitā anubhūtā honti. Imāni pañca ñāṇāni heṭṭhā sutamayañāṇavasena vuttāni, idha sakiccasādhanavasena.</paragraph>
<centered line="1101">Ñāṇapañcakaniddesavaṇṇanā niṭṭhitā.</centered>
<title line="1102">25-28. Paṭisambhidāñāṇaniddesavaṇṇanā</title>
<paragraph line="1103" number="76">Paṭisambhidāñāṇaniddese <pageBreak edition="V" number="1.0251" /><pageBreak edition="P" number="1.0306" />yasmā dhamme avutte tassa kiccaṃ na sakkā vattuṃ, tasmā uddiṭṭhānaṃ paṭipāṭiṃ anādiyitvā paṭhamaṃ dhammā niddiṭṭhā. Dhammādīnaṃ <pageBreak edition="M" number="1.0277" />atthā vuttāyeva. <bold>Saddhindriyaṃ dhammo</bold>tiādīhi dhammasaddapariyāpanne dhamme vatvā nānattasaddassa atthaṃ dassento <bold>añño saddhindriyaṃ dhammo</bold>tiādimāha. ‘‘Añño dhammo’’ti hi vutte dhammānaṃ nānattaṃ dassitaṃ hoti. <bold>Paṭividitā</bold>ti abhimukhabhāvena viditā pākaṭā nāma honti. Tena paṭisambhidāpadassa attho vutto. <bold>Adhimokkhaṭṭho attho</bold>tiādīhi tesaṃ saddhādīnaṃ adhimuccanādikiccaṃ attho nāmāti dasseti. <bold>Sandassetu</bold>nti paraṃ ñāpetukāmassa paraṃ sandassetuṃ. Parassa pana vacanaṃ suṇantassāpi labbhatiyeva. <bold>Byañjananiruttābhilāpā</bold>ti nāmabyañjanaṃ nāmanirutti nāmābhilāpo. Nāmañhi atthaṃ byañjayatīti byañjanaṃ, ‘‘saṅkhatamabhisaṅkharontīti kho, bhikkhave, tasmā saṅkhārāti vuccantī’’ti (saṃ. ni. 3.79) evaṃ niddhāretvā sahetukaṃ katvā vuccamānattā nirutti, abhilapīyati etena atthoti abhilāpoti vuccati.</paragraph>
<paragraph line="1104">Nāmañca nāmetaṃ catubbidhaṃ – sāmaññanāmaṃ, guṇanāmaṃ, kittimanāmaṃ, opapātikanāmanti. Tattha paṭhamakappikesu mahājanena sammannitvā ṭhapitattā ‘‘mahāsammato’’ti rañño nāmaṃ <bold>sāmaññanāmaṃ</bold>. Yaṃ sandhāya vuttaṃ ‘‘mahājanasammatoti kho, vāseṭṭha, ‘mahāsammato mahāsammato’tveva paṭhamaṃ akkharaṃ upanibbatta’’nti (dī. ni. 3.131). ‘‘Dhammakathiko paṃsukūliko vinayadharo tipiṭakadharo saddho sato’’ti evarūpaṃ guṇato āgatanāmaṃ <bold>guṇanāmaṃ</bold>. ‘‘Bhagavā <pageBreak edition="P" number="1.0307" />arahaṃ sammāsambuddho’’tiādīnipi tathāgatassa anekāni nāmasatāni guṇanāmāneva. Tena vuttaṃ –</paragraph>
<gatha1 line="1105">‘‘Asaṅkhyeyyāni nāmāni, saguṇena mahesino;</gatha1>
<gathalast line="1106">Guṇehi nāmamuddheyyaṃ, api nāmasahassato’’ti.</gathalast>
<paragraph line="1107">Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ katvā samīpe ṭhitā ñātakā kappetvā pakappetvā ‘‘ayaṃ asuko nāmā’’ti nāmaṃ karonti, idaṃ <bold>kittimanāmaṃ</bold>. Yā pana purimapaññatti aparapaññattiyaṃ patati, purimavohāro pacchimavohāre patati. Seyyathidaṃ, purimakappepi cando candoyeva nāma, etarahipi candoyeva. Atīte sūriyo, samuddo, pathavī, pabbato pabbatoyeva nāma, etarahipi pabbatoyevāti, idaṃ <bold>opapātikanāmaṃ</bold>. Idaṃ catubbidhampi nāmaṃ ekaṃ nāmameva <pageBreak edition="V" number="1.0252" />hoti <pageBreak edition="M" number="1.0278" />, taṃ lokasaṅketamattasiddhaṃ paramatthato avijjamānaṃ. Aññe pana ‘‘nāmaṃ nāma atthajotako saddo’’ti vadanti. Balabojjhaṅgamaggaṅgānaṃ vuttanayānusāreneva attho veditabbo.</paragraph>
<centered line="1108">Paṭisambhidāñāṇaniddesavaṇṇanā niṭṭhitā.</centered>
<title line="1109">29-31. Ñāṇattayaniddesavaṇṇanā</title>
<paragraph line="1110" number="78">Ñāṇattayaniddese <pageBreak edition="P" number="1.0308" /><bold>nimitta</bold>nti saṅkhāranimittaṃ. <bold>Animitte</bold>ti saṅkhāranimittapaṭipakkhe nibbāne. <bold>Adhimuttattā</bold>ti tanninnabhāvena cittassa vissaṭṭhattā. <bold>Phussa phussa vayaṃ passatī</bold>ti saṅkhāranimittaṃ ñāṇena phusitvā phusitvā tassa bhaṅgaṃ vipassanāñāṇeneva passati. Etena bhaṅgānupassanā siddhā. Sā aniccānupassanaṃ sādheti, aniccassa dukkhattā sā dukkhānupassanaṃ, dukkhassa anattattā sā anattānupassananti evamettha tisso anupassanā vuttā honti. <bold>Animitto vihāro</bold>ti nimittaṃ bhayato diṭṭhattā so vipassanattayavihāro animittavihāro nāma hoti. <bold>Paṇidhi</bold>nti taṇhaṃ. <bold>Appaṇihite</bold>ti taṇhāpaṭipakkhe nibbāne. <bold>Abhinivesa</bold>nti attābhinivesaṃ. <bold>Suññate</bold>ti attavirahite nibbāne. <bold>Suññato</bold>ti suññaṃyeva suññato. <bold>Pavattaṃ ajjhupekkhitvā</bold>ti vipākappavattaṃ saṅkhārupekkhāya ajjhupekkhitvā. Sugatisaṅkhātavipākappavattābhinandino hi sattā. Ayaṃ pana phalasamāpattiṃ samāpajjitukāmo taṃ pavattaṃ, sabbañca saṅkhāragataṃ aniccādito passitvā ajjhupekkhatiyeva. Evañhi diṭṭhe phalasamāpattiṃ samāpajjituṃ sakkoti, na aññathā. <bold>Āvajjitvā</bold>ti āvajjanena āvajjitvā. <bold>Samāpajjatī</bold>ti phalasamāpattiṃ paṭipajjati. <bold>Animittā samāpattī</bold>ti nimittaṃ bhayato disvā samāpannattā animittā samāpatti nāma. <bold>Animittavihārasamāpattī</bold>ti vipassanāvihāravasena ca phalasamāpattivasena ca tadubhayaṃ nāma hoti.</paragraph>
<paragraph line="1111" number="79">Idāni saṅkhāranimittameva vibhajitvā dassento <bold>rūpanimitta</bold>ntiādimāha. Jarāmaraṇaggahaṇe vattabbaṃ pubbe vuttameva. ‘‘Añño animittavihāro’’tiādīhi vutteyeva nigametvā dasseti. Saṅkhepena <bold>vihāraṭṭhe ñāṇaṃ</bold>nāma phalasamāpattiyā pubbabhāge saṅkhārupekkhāñāṇe ṭhitassa vipassanāvihāranānatte ñāṇaṃ <pageBreak edition="P" number="1.0309" /><bold>samāpattaṭṭhe ñāṇaṃ</bold>nāma phalasamāpattinānatte ñāṇaṃ. <bold>Vihārasamāpattaṭṭhe ñāṇaṃ</bold>nāma tadubhayanānatte ñāṇaṃ. Vipassanāvihāreneva <pageBreak edition="M" number="1.0279" />vītināmetukāmo vipassanāvihārameva pavatteti, phalasamāpattivihāreneva vītināmetukāmo vipassanāpaṭipāṭiyā ussakkitvā <pageBreak edition="V" number="1.0253" />phalasamāpattivihārameva pavatteti, tadubhayena vītināmetukāmo tadubhayaṃ pavatteti. Evaṃ puggalādhippāyavasena tividhaṃ jātaṃ. Sesamettha vattabbaṃ saṅkhārupekkhāñāṇavaṇṇanāyaṃ vuttameva.</paragraph>
<centered line="1112">Ñāṇattayaniddesavaṇṇanā niṭṭhitā.</centered>
<title line="1113">32. Ānantarikasamādhiñāṇaniddesavaṇṇanā</title>
<paragraph line="1114" number="80">Ānantarikasamādhiñāṇaniddese <pageBreak edition="P" number="1.0310" /><bold>nekkhammavasenā</bold>tiādīsu nekkhammaabyāpādaālokasaññāavikkhepadhammavavatthānañāṇapāmojjāni sukkhavipassakassa upacārajjhānasampayuttā tassa tassa kilesassa vipakkhabhūtā satta dhammā ekacittasampayuttā eva. <bold>Cittassa ekaggatā avikkhepo</bold>ti ekaggassa bhāvo ekaggatā, nānārammaṇe na vikkhipati tena cittanti avikkhepo, cittassa ekaggatāsaṅkhāto avikkhepoti attho. <bold>Samādhī</bold>ti ekārammaṇe samaṃ ādhīyati tena cittanti samādhi nāmāti attho. <bold>Tassa samādhissa vasenā</bold>ti upacārasamādhināpi samāhitacittassa yathābhūtāvabodhato vuttappakārassa samādhissa vasena. <bold>Uppajjati ñāṇa</bold>nti maggañāṇaṃ yathākkamena uppajjati. <bold>Khīyantī</bold>ti samucchedavasena khīyanti. <bold>Itī</bold>ti vuttappakārassa atthassa nigamanaṃ. <bold>Paṭhamaṃ samatho</bold>ti pubbabhāge samādhi hoti. <bold>Pacchā ñāṇa</bold>nti aparabhāge maggakkhaṇe ñāṇaṃ hoti.</paragraph>
<paragraph line="1115"><bold>Kāmāsavo</bold>ti pañcakāmaguṇikarāgo. <bold>Bhavāsavo</bold>ti rūpārūpabhavesu chandarāgo jhānanikanti sassatadiṭṭhisahajāto rāgo bhavavasena patthanā. <bold>Diṭṭhāsavo</bold>ti dvāsaṭṭhi diṭṭhiyo. <bold>Avijjāsavo</bold>ti dukkhādīsu aṭṭhasu ṭhānesu aññāṇaṃ. Bhummavacanena okāsapucchaṃ katvā ‘‘sotāpattimaggenā’’tiādinā āsavakkhayakarena maggena āsavakkhayaṃ dassetvā ‘‘etthā’’ti okāsavissajjanaṃ kataṃ, maggakkhaṇeti vuttaṃ hoti. <bold>Anavaseso</bold>ti natthi etassa avasesoti anavaseso. <bold>Apāyagamanīyo</bold>ti nirayatiracchānayonipettivisayāsurakāyā cattāro sukhasaṅkhātā ayā apetattā apāyā, yassa saṃvijjati <pageBreak edition="M" number="1.0280" />, taṃ puggalaṃ apāye gametīti apāyagamanīyo. Āsavakkhayakathā dubhatovuṭṭhānakathāyaṃ vuttā.</paragraph>
<paragraph line="1116"><bold>Avikkhepavasenā</bold>ti pavattamānassa samādhissa <pageBreak edition="P" number="1.0311" />upanissayabhūtasamādhivasena. <bold>Pathavīkasiṇavasenā</bold>tiādīsu dasa kasiṇāni tadārammaṇikaappanāsamādhivasena vuttāni, buddhānussatiādayo <pageBreak edition="V" number="1.0254" />maraṇassati upasamānussati ca upacārajjhānavasena vuttā, ānāpānassati kāyagatāsati ca appanāsamādhivasena vuttā, dasa asubhā paṭhamajjhānavasena vuttā.</paragraph>
<paragraph line="1117">Buddhaṃ ārabbha uppannā anussati <bold>buddhānussati</bold>. ‘‘Itipi so bhagavā araha’’ntiādibuddhaguṇārammaṇāya (ma. ni. 1.74; a. ni. 3.71; 9.27) satiyā etaṃ adhivacanaṃ, tassā buddhānussatiyā vasena. Tathā dhammaṃ ārabbha uppannā anussati <bold>dhammānussati</bold>. ‘‘Svākkhāto bhagavatā dhammo’’tiādidhammaguṇārammaṇāya satiyā etaṃ adhivacanaṃ. Saṅghaṃ ārabbha uppannā anussati <bold>saṅghānussati</bold>. ‘‘Suppaṭipanno bhagavato sāvakasaṅgho’’tiādisaṅghaguṇārammaṇāya satiyā etaṃ adhivacanaṃ. Sīlaṃ ārabbha uppannā anussati <bold>sīlānussati</bold>. Attano akhaṇḍatādisīlaguṇārammaṇāya satiyā etaṃ adhivacanaṃ. Cāgaṃ ārabbha uppannā anussati <bold>cāgānussati</bold>. Attano muttacāgatādicāgaguṇārammaṇāya satiyā etaṃ adhivacanaṃ. Devatā ārabbha uppannā anussati <bold>devatānussati</bold>. Devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā sati <bold>ānāpānassati</bold>. Ānāpānanimittārammaṇāya satiyā etaṃ adhivacanaṃ. Maraṇaṃ ārabbha uppannā sati <bold>maraṇassati</bold>. Ekabhavapariyāpannajīvitindriyupacchedasaṅkhātamaraṇārammaṇāya satiyā etaṃ adhivacanaṃ. Kucchitānaṃ kesādīnaṃ paṭikūlānaṃ āyattā ākarattā kāyotisaṅkhāte sarīre gatā pavattā, tādisaṃ vā kāyaṃ gatā sati <bold>kāyagatāsati</bold>. ‘‘Kāyagatasatī’’ti vattabbe rassaṃ akatvā ‘‘kāyagatāsatī’’ti vuttā. Tatheva idhāpi kāyagatāsativasenāti vuttaṃ. Kesādikesu kāyakoṭṭhāsesu paṭikūlanimittārammaṇāya satiyā etaṃ adhivacanaṃ. Upasamaṃ ārabbha uppannā anussati <bold>upasamānussati</bold>. Sabbadukkhūpasamārammaṇāya satiyā etaṃ adhivacanaṃ. Dasa asubhā heṭṭhā vuttatthā.</paragraph>
<paragraph line="1118" number="81"><bold>Dīghaṃ</bold><pageBreak edition="M" number="1.0281" /><bold>assāsavasenā</bold>tiādīni appanūpacārasamādhibhedaṃyeva dassetuṃ vuttāni. <bold>Dīghaṃ assāsavasenā</bold>ti dīghanti vuttaassāsavasena. ‘‘Dīghaṃ vā assasanto dīghaṃ assasāmīti pajānātī’’ti (dī. ni. 2.374; ma. ni. 1.107; 3.148) hi vuttaṃ. Esa nayo sesesupi. <bold>Sabbakāyapaṭisaṃvedī</bold>ti sabbassa assāsapassāsakāyassa <pageBreak edition="P" number="1.0312" />paṭisaṃvedī. <bold>Passambhayaṃ kāyasaṅkhāra</bold>nti oḷārikaṃ assāsapassāsaṅkhātaṃ kāyasaṅkhāraṃ passambhento vūpasamento. ‘‘Dīghaṃ rassaṃ sabbakāyapaṭisaṃvedī passambhayaṃ kāyasaṅkhāra’’nti imināva catukkena appanāsamādhi vutto. <bold>Pītipaṭisaṃvedī</bold>ti pītiṃ pākaṭaṃ karonto. <bold>Cittasaṅkhārapaṭisaṃvedī</bold>ti saññāvedanāsaṅkhātaṃ cittasaṅkhāraṃ pākaṭaṃ karonto. <bold>Abhippamodayaṃ citta</bold>nti cittaṃ modento. <bold>Samādahaṃ citta</bold>nti ārammaṇe <pageBreak edition="V" number="1.0255" />cittaṃ samaṃ ṭhapento. <bold>Vimocayaṃ citta</bold>nti cittaṃ nīvaraṇādīhi vimocento. <bold>Pītipaṭisaṃvedī sukhapaṭisaṃvedī cittasaṅkhārapaṭisaṃvedī passambhayaṃ cittasaṅkhāra</bold>nti catukkañca <bold>cittapaṭisaṃvedī abhippamodayaṃ cittaṃ samādahaṃ cittaṃ vimocayaṃ citta</bold>nti catukkañca appanāsamādhivasena vipassanāsampayuttasamādhivasena ca vuttāni. <bold>Aniccānupassī</bold>ti aniccānupassanāvasena. <bold>Virāgānupassī</bold>ti nibbidānupasanāvasena. <bold>Nirodhānupassī</bold>ti bhaṅgānupassanāvasena. <bold>Paṭinissaggānupassī</bold>ti vuṭṭhānagāminīvipassanāvasena. Sā hi tadaṅgavasena saddhiṃ khandhābhisaṅkhārehi kilese pariccajati. Saṅkhatadosadassanena ca tabbiparīte nibbāne tanninnatāya pakkhandati. Idaṃ catukkaṃ vipassanāsampayuttasamādhivaseneva vuttaṃ. <bold>Assāsavasena passāsavasenā</bold>ti cettha assāsapassāsapavattimattaṃ gahetvā vuttaṃ, na tadārammaṇakaraṇavasena. Vitthāro panettha ānāpānakathāyaṃ āvibhavissati.</paragraph>
<centered line="1119">Ānantarikasamādhiñāṇaniddesavaṇṇanā niṭṭhitā.</centered>
<title line="1120">33. Araṇavihārañāṇaniddesavaṇṇanā</title>
<paragraph line="1121" number="82">Araṇavihārañāṇaniddese <pageBreak edition="P" number="1.0313" />aniccānupassanādayo vuttatthā. <bold>Suññato vihāro</bold>ti anattānupassanāya vuṭṭhitassa suññatākāreneva pavattā arahattaphalasamāpatti. <bold>Animitto vihāro</bold>ti aniccānupassanāya vuṭṭhitassa animittākārena pavattā arahattaphalasamāpatti. <bold>Appaṇihito</bold><pageBreak edition="M" number="1.0282" /><bold>vihāro</bold>ti dukkhānupassanāya vuṭṭhitassa appaṇihitākārena pavattā arahattaphalasamāpatti. <bold>Suññate adhimuttatā</bold>ti suññate phalasamāpattiyā pubbabhāgapaññāvasena adhimuttatā. Sesadvayepi eseva nayo. <bold>Paṭhamaṃ jhāna</bold>ntiādīhi arahattaphalasamāpattiṃ samāpajjitukāmassa vipassanāya ārammaṇabhūtā jhānasamāpattiyo vuttā. Arahatoyeva hi vipassanāphalasamāpattipaṇītādhimuttijhānasamāpattiyo sabbakilesānaṃ pahīnattā ‘‘araṇavihāro’’ti vattuṃ arahanti.</paragraph>
<paragraph line="1122"><bold>Paṭhamena jhānena nīvaraṇe haratīti araṇavihāro</bold>ti paṭhamajjhānasamaṅgī paṭhamena jhānena nīvaraṇe haratīti taṃ paṭhamaṃ jhānaṃ araṇavihāroti attho. Sesesupi eseva nayo. Arahato nīvaraṇābhāvepi nīvaraṇavipakkhattā paṭhamassa jhānassa nīvaraṇe haratīti vuttanti veditabbaṃ. Vipassanāphalasamāpattipaṇītādhimuttivasena tidhā araṇavihārañāṇaṃ uddisitvā kasmā jhānasamāpattiyova <pageBreak edition="V" number="1.0256" />araṇavihāroti niddiṭṭhāti ce? Uddesavaseneva tāsaṃ tissannaṃ araṇavihāratāya siddhattā. Phalasamāpattivipassanāya pana bhūmibhūtānaṃ jhānasamāpattīnaṃ araṇavihāratā avutte na sijjhati, tasmā asiddhameva sādhetuṃ ‘‘paṭhamaṃ jhānaṃ araṇavihāro’’tiādi vuttanti veditabbaṃ. Tāsañhi araṇavihāratā uddesavasena asiddhāpi niddese vuttattā siddhāti. Tesaṃ vā yojitanayeneva <pageBreak edition="P" number="1.0314" />‘‘aniccānupassanā niccasaññaṃ haratīti araṇavihāro, dukkhānupassanā sukhasaññaṃ haratīti araṇavihāro, anattānupassanā attasaññaṃ haratīti araṇavihāro, suññato vihāro asuññataṃ haratīti araṇavihāro, animitto vihāro nimittaṃ haratīti araṇavihāro, appaṇihito vihāro paṇidhiṃ haratīti araṇavihāro, suññatādhimuttatā asuññatādhimuttiṃ haratīti araṇavihāro, animittādhimuttatā nimittādhimuttiṃ haratīti araṇavihāro, appaṇihitādhimuttatā paṇihitādhimuttiṃ haratīti araṇavihāro’’ti yojetvā gahetabbaṃ.</paragraph>
<centered line="1123">Araṇavihārañāṇaniddesavaṇṇanā niṭṭhitā.</centered>
<title line="1124">34. Nirodhasamāpattiñāṇaniddesavaṇṇanā</title>
<paragraph line="1125" number="83">Nirodhasamāpattiñāṇaniddese <pageBreak edition="P" number="1.0315" /><pageBreak edition="M" number="1.0283" /><bold>samathabala</bold>nti kāmacchandādayo paccanīkadhamme sametīti samatho, soyeva akampanīyaṭṭhena balaṃ. Anāgāmiarahantānaṃyeva samādhipaṭipakkhassa kāmacchandassa pahānena samādhismiṃ paripūrakāribhāvappattattā tesaṃyeva samādhi balappattoti katvā ‘‘samathabala’’nti vuccati, na aññesaṃ. Samādhibalantipi pāṭho. <bold>Vipassanābala</bold>nti aniccādivasena vividhehi ākārehi dhamme passatīti vipassanā, sāyeva akampanīyaṭṭhena balaṃ. Tesaṃyeva ubhinnaṃ balappattaṃ vipassanāñāṇaṃ. Tattha samathabalaṃ anupubbena cittasantānavūpasamanatthaṃ nirodhe ca paṭipādanatthaṃ, vipassanābalaṃ pavatte ādīnavadassanatthaṃ nirodhe ca ānisaṃsadassanatthaṃ.</paragraph>
<paragraph line="1126"><bold>Nīvaraṇe</bold>ti nimittatthe bhummavacanaṃ, nīvaraṇanimittaṃ nīvaraṇapaccayāti attho. Karaṇatthe vā bhummavacanaṃ, nīvaraṇenāti attho. <bold>Na kampatī</bold>ti jhānasamaṅgīpuggalo. Atha vā jhānanti jhānaṅgānaṃ adhippetattā paṭhamena jhānena taṃsampayuttasamādhi nīvaraṇe na kampati. Ayameva cettha yojanā gahetabbā. <bold>Uddhacce cā</bold>ti uddhaccasahagatacittuppāde uddhacce ca. <bold>Uddhacca</bold>nti ca uddhatabhāvo <pageBreak edition="V" number="1.0257" />, taṃ avūpasamalakkhaṇaṃ. <bold>Uddhaccasahagatakilese cā</bold>ti uddhaccena sahagate ekuppādādibhāvaṃ gate uddhaccasampayutte mohaahirikaanottappakilese ca. <bold>Khandhe cā</bold>ti uddhaccasampayuttacatukkhandhe ca. <bold>Na kampati na calati na vedhatī</bold>ti aññamaññavevacanāni. Uddhacce na kampati, uddhaccasahagatakilese na calati, uddhaccasahagatakkhandhe na vedhatīti yojetabbaṃ. Vipassanābalaṃ sattannaṃyeva anupassanānaṃ vuttattā <pageBreak edition="P" number="1.0316" />tāsaṃyeva vasena vipassanābalaṃ paripuṇṇaṃ hotīti veditabbaṃ. <bold>Avijjāya cā</bold>ti dvādasasupi akusalacittuppādesu avijjāya ca. <bold>Avijjāsahagatakilese cā</bold>ti yathāyogaṃ avijjāya sampayuttalobhadosamānadiṭṭhivicikicchāthinauddhaccaahirikaanottappakilese ca.</paragraph>
<paragraph line="1127"><bold>Vacīsaṅkhārā</bold>ti vitakkavicārā. ‘‘Pubbe kho, āvuso visākha, vitakketvā vicāretvā pacchā vācaṃ bhindati, tasmā vitakkavicārā vacīsaṅkhāro’’ti (ma. ni. 1.463) vacanato <pageBreak edition="M" number="1.0284" />vācaṃ saṅkharonti uppādentīti vacīsaṅkhārā. <bold>Kāyasaṅkhārā</bold>ti assāsapassāsā. ‘‘Assāsapassāsā kho, āvuso visākha, kāyikā ete dhammā kāyapaṭibaddhā, tasmā assāsapassāsā kāyasaṅkhāro’’ti (ma. ni. 1.463) vacanato kāyena saṅkharīyantīti kāyasaṅkhārā. <bold>Saññāvedayitanirodha</bold>nti saññāya vedanāya ca nirodhaṃ. <bold>Cittasaṅkhārā</bold>ti saññā ca vedanā ca. ‘‘Cetasikā ete dhammā cittapaṭibaddhā, tasmā saññā ca vedanā ca cittasaṅkhāro’’ti (ma. ni. 1.463) vacanato cittena saṅkharīyantīti cittasaṅkhārā.</paragraph>
<paragraph line="1128" number="84">Ñāṇacariyāsu anupassanāvasāne, vivaṭṭanānupassanāgahaṇena vā tassā ādibhūtā cariyākathāya ñāṇacariyāti vuttā sesānupassanāpi gahitā hontīti veditabbaṃ. <bold>Soḷasahi ñāṇacariyāhī</bold>ti ca ukkaṭṭhaparicchedo, anāgāmissa pana arahattamaggaphalavajjāhi cuddasahipi hoti paripuṇṇabalattā.</paragraph>
<paragraph line="1129" number="85"><bold>Navahi samādhicariyāhī</bold>ti ettha paṭhamajjhānādīhi aṭṭha, paṭhamajjhānādīnaṃ paṭilābhatthāya sabbattha upacārajjhānavasena ekāti nava samādhicariyā. Balacariyānaṃ kiṃ nānattaṃ? Samathabalenapi hi ‘‘nekkhammavasenā’’tiādīhi sattahi pariyāyehi upacārasamādhi vutto, peyyālavitthārato ‘‘paṭhamajjhānavasenā’’tiādīhi samasattatiyā vārehi yathāyogaṃ appanūpacārasamādhi vutto, samādhicariyāyapi ‘‘paṭhamaṃ jhāna’’ntiādīhi aṭṭhahi pariyāyehi appanāsamādhi vutto. <bold>Paṭhamaṃ jhānaṃ paṭilābhatthāyā</bold>tiādīhi aṭṭhahi pariyāyehi upacārasamādhi vuttoti ubhayatthāpi appanūpacārasamādhiyeva vutto. Evaṃ santepi akampiyaṭṭhena balāni vasībhāvaṭṭhena <pageBreak edition="V" number="1.0258" />cariyāti veditabbā. Vipassanābale pana satta anupassanāva ‘‘vipassanābala’’nti vuttā, ñāṇacariyāya satta ca anupassanā vuttā, vivaṭṭanānupassanādayo nava ca visesetvā <pageBreak edition="P" number="1.0317" />vuttā. Idaṃ nesaṃ nānattaṃ. Satta anupassanā pana akampiyaṭṭhena balāni vasībhāvaṭṭhena cariyāti veditabbā.</paragraph>
<paragraph line="1130">‘‘Vasībhāvatā paññā’’ti (paṭi. ma. 1.34 mātikā) ettha vuttavasiyo vissajjetuṃ <bold>vasīti pañca vasiyo</bold>ti itthiliṅgavohārena vuttaṃ. Vaso eva vasīti vuttaṃ hoti. Puna <pageBreak edition="M" number="1.0285" />puggalādhiṭṭhānāya desanāya tā vasiyo vissajjento <bold>āvajjanavasī</bold>tiādimāha. Āvajjanāya vaso āvajjanavaso, so assa atthīti āvajjanavasī. Eseva nayo sesesu. <bold>Paṭhamaṃ jhānaṃ yatthicchaka</bold>nti yattha yattha padese icchati gāme vā araññe vā, tattha tattha āvajjati. <bold>Yadicchaka</bold>nti yadā yadā kāle sītakāle vā uṇhakāle vā, tadā tadā āvajjati. Atha vā yaṃ yaṃ paṭhamaṃ jhānaṃ icchati pathavīkasiṇārammaṇaṃ vā sesārammaṇaṃ vā, taṃ taṃ āvajjati. Ekekakasiṇārammaṇassāpi jhānassa vasitānaṃ vuttattā purimayojanāyeva sundaratarā. <bold>Yāvaticchaka</bold>nti yāvatakaṃ kālaṃ icchati accharāsaṅghātamattaṃ sattāhaṃ vā, tāvatakaṃ kālaṃ āvajjati. <bold>Āvajjanāyā</bold>ti manodvārāvajjanāya. <bold>Dandhāyitatta</bold>nti avasavattibhāvo, alasabhāvo vā. <bold>Samāpajjatī</bold>ti paṭipajjati, appetīti attho. <bold>Adhiṭṭhātī</bold>ti antosamāpattiyaṃ adhikaṃ katvā tiṭṭhati. <bold>Vuṭṭhānavasiyaṃ</bold>paṭhamaṃ jhānanti nissakkatthe upayogavacanaṃ, paṭhamajjhānāti attho. <bold>Paccavekkhatī</bold>ti paccavekkhaṇajavanehi nivattitvā passati. Ayamettha pāḷivaṇṇanā.</paragraph>
<paragraph line="1131">Ayaṃ pana atthappakāsanā – paṭhamajjhānato vuṭṭhāya vitakkaṃ āvajjayato bhavaṅgaṃ upacchinditvā pavattāvajjanānantaraṃ vitakkārammaṇāneva cattāri pañca vā javanāni javanti, tato dve bhavaṅgāni, tato puna vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti, athassa āvajjanavasī siddhāva hoti. Ayaṃ pana matthakappattā vasī bhagavato yamakapāṭihāriyeva labbhati. Ito paraṃ sīghatarā āvajjanavasī nāma natthi. Aññesaṃ pana antarantarā bhavaṅgavāre gaṇanā natthi. Mahāmoggallānattherassa nandopanandadamane viya sīghaṃ samāpattisamāpajjanasamatthatā samāpajjanavasī nāma. Accharāmattaṃ vā dasaccharāmattaṃ vā khaṇaṃ samāpattiṃ ṭhapetuṃ samatthatā adhiṭṭhānavasī <pageBreak edition="P" number="1.0318" />nāma. Tatheva tato lahuṃ vuṭṭhānasamatthatā vuṭṭhānavasī nāma. Paccavekkhaṇavasī pana āvajjanavasiyā eva vuttā. Paccavekkhaṇajavanāneva hi tattha āvajjanānantarānīti. Iti <pageBreak edition="V" number="1.0259" />āvajjanavasiyā siddhāya paccavekkhaṇavasī siddhā hoti, adhiṭṭhānavasiyā ca siddhāya vuṭṭhānavasī siddhā hoti. Evaṃ santepi ‘‘ayaṃ pana matthakappattā vasī bhagavato yamakapāṭihāriyeva labbhatī’’ti vuttattā pāṭihāriyakāle jhānaṅgapaccavekkhaṇānaṃ abhāvato <pageBreak edition="M" number="1.0286" />nānāvidhavaṇṇādinimmānassa nānākasiṇavasena ijjhanato taṃtaṃkasiṇārammaṇaṃ jhānaṃ samāpajjitukāmassa yathāruci lahuṃ tasmiṃ kasiṇe vuttanayena āvajjanapavattanasamatthatā āvajjanavasī, tadāvajjanavīthiyaṃyeva tassa jhānassa appanāsamatthatāsamāpajjanasamatthatā samāpajjanavasī. Evañhi vuccamāne yutti ca na virujjhati, vasīpaṭipāṭi ca yathākkameneva yujjati. Jhānaṅgapaccavekkhaṇāyaṃ pana ‘‘matthakappattāyeva pañca javanānī’’ti vuttattā vuttanayena sattasupi javanesu javantesu paccavekkhaṇavasīyeva hoti. Evaṃ sante ‘‘paṭhamajjhānaṃ āvajjatī’’ti vacanaṃ na yujjatīti ce? Yathā kasiṇe pavattaṃ jhānaṃ kāraṇopacārena kasiṇanti vuttaṃ, tathā jhānapaccayaṃ kasiṇaṃ ‘‘sukho buddhānamuppādo’’tiādīsu (dha. pa. 194) viya phalopacārena jhānanti vuttaṃ. Yathāparicchinne kāle ṭhatvā vuṭṭhitassa niddāya pabuddhassa puna niddokkamane viya puna jhānokkamane satipi adhiṭṭhānavasīyeva nāma, yathāparicchedena vuṭṭhitassa pana vuṭṭhāneyeva adhiṭṭhāne satipi vuṭṭhānavasī nāma hotīti ayaṃ tesaṃ viseso.</paragraph>
<paragraph line="1132">Nirodhasamāpattiyā vibhāvanatthaṃ pana idaṃ pañhakammaṃ – kā nirodhasamāpatti, ke taṃ samāpajjanti, ke na samāpajjanti, kattha samāpajjanti, kasmā samāpajjanti, kathañcassā samāpajjanaṃ hoti, kathaṃ ṭhānaṃ, kathaṃ vuṭṭhānaṃ, vuṭṭhitassa kinninnaṃ cittaṃ hoti, matassa ca samāpannassa ca ko viseso, nirodhasamāpatti <pageBreak edition="P" number="1.0319" />kiṃ saṅkhatā asaṅkhatā lokiyā lokuttarā nipphannā anipphannāti?</paragraph>
<paragraph line="1133">Tattha <bold>kā nirodhasamāpattī</bold>ti? Yā anupubbanirodhavasena cittacetasikānaṃ dhammānaṃ appavatti.</paragraph>
<paragraph line="1134"><bold>Ke taṃ samāpajjanti, ke na samāpajjantī</bold>ti? Sabbepi puthujjanā sotāpannā sakadāgāmino sukkhavipassakā ca anāgāmī arahanto na samāpajjanti, aṭṭhasamāpattilābhino pana anāgāmino ca khīṇāsavā ca samāpajjanti.</paragraph>
<paragraph line="1135"><bold>Kattha</bold><pageBreak edition="V" number="1.0260" /><pageBreak edition="M" number="1.0287" /><bold>samāpajjantī</bold>ti? Pañcavokārabhave. Kasmā? Anupubbasamāpattisabbhāvato. Catuvokārabhave pana paṭhamajjhānādīnaṃ uppattiyeva natthi, tasmā na sakkā tattha samāpajjituṃ.</paragraph>
<paragraph line="1136"><bold>Kasmā samāpajjantī</bold>ti? Saṅkhārānaṃ pavattibhede ukkaṇṭhitvā diṭṭheva dhamme acittakā hutvā ‘‘nirodhaṃ nibbānaṃ patvā sukhaṃ viharissāmā’’ti samāpajjanti.</paragraph>
<paragraph line="1137"><bold>Kathaṃ cassā samāpajjanaṃ hotī</bold>ti? Samathavipassanāvasena ussakkitvā katapubbakiccassa nevasaññānāsaññāyatanaṃ nirodhayato evamassā samāpajjanaṃ hoti. Yo hi samathavaseneva ussakkati, so nevasaññānāsaññāyatanasamāpattiṃ patvā tiṭṭhati. Yo vipassanāvaseneva ussakkati, so phalasamāpattiṃ patvā tiṭṭhati. Yo pana ubhayavasena ussakkitvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo.</paragraph>
<paragraph line="1138">Ayaṃ pana vitthāro – idha bhikkhu nirodhaṃ samāpajjitukāmo katabhattakicco sudhotahatthapādo vivitte okāse supaññatte āsane nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. So paṭhamajjhānaṃ samāpajjitvā vuṭṭhāya tattha saṅkhāre aniccato dukkhato anattato vipassati. Vipassanā panesā tividhā hoti – saṅkhārapariggaṇhanakavipassanā, phalasamāpattivipassanā, nirodhasamāpattivipassanāti. Tattha saṅkhārapariggaṇhanakavipassanā mandā vā hotu tikkhā vā, maggassa padaṭṭhānaṃ hotiyeva. Phalasamāpattivipassanā tikkhāva vaṭṭati maggabhāvanāsadisā. Nirodhasamāpattivipassanā pana nātimandā nātitikkhā vaṭṭati. Tasmā esa nātimandāya nātitikkhāya vipassanāya te saṅkhāre vipassati. Tato dutiyajjhānaṃ samāpajjitvā <pageBreak edition="P" number="1.0320" />vuṭṭhāya tattha saṅkhāre tatheva vipassati. Tato tatiyajjhānaṃ…pe… tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati. Atha ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti – nānābaddhaavikopanaṃ, saṅghapaṭimānanaṃ, satthupakkosanaṃ, addhānaparicchedanti.</paragraph>
<paragraph line="1139">Tattha <bold>nānābaddhaavikopana</bold>nti yaṃ iminā bhikkhunā saddhiṃ ekābaddhaṃ na hoti, nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ <pageBreak edition="M" number="1.0288" />vā pana kiñci parikkhārajātaṃ, taṃ yathā na vikuppati, aggiudakavātacoraundūrādīnaṃ vasena na vinassati, evaṃ adhiṭṭhātabbaṃ. Tatridaṃ adhiṭṭhānavidhānaṃ – ‘‘idañcidañca imasmiṃ sattāhabbhantare mā agginā jhāyatu, mā udakena vuyhatu, mā vātena viddhaṃsatu, mā corehi harīyatu, mā undūrādīhi <pageBreak edition="V" number="1.0261" />khajjatū’’ti. Evaṃ adhiṭṭhite taṃ sattāhaṃ tassa na koci parissayo hoti, anadhiṭṭhahato pana aggiādīhi vinassati. Idaṃ nānābaddhaavikopanaṃ nāma. Yaṃ pana ekābaddhaṃ hoti nivāsanapārupanaṃ vā nisinnāsanaṃ vā, tattha visuṃ adhiṭṭhānakiccaṃ natthi, samāpattiyeva naṃ rakkhati.</paragraph>
<paragraph line="1140"><bold>Saṅghapaṭimānana</bold>nti bhikkhusaṅghassa paṭimānanaṃ udikkhanaṃ. Yāva eso bhikkhu āgacchati, tāva saṅghakammassa akaraṇanti attho. Ettha ca na paṭimānanaṃ etassa pubbakiccaṃ, paṭimānanāvajjanaṃ pana pubbakiccaṃ. Tasmā evaṃ āvajjitabbaṃ – ‘‘sace mayi sattāhaṃ nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo hoti, yāva maṃ koci bhikkhu āgantvā na pakkosati, tāvadeva vuṭṭhahissāmī’’ti. Evaṃ katvā samāpanno hi tasmiṃ samaye vuṭṭhātiyeva. Yo pana evaṃ na karoti, saṅgho ca sannipatitvā taṃ apassanto ‘‘asuko bhikkhu kuhi’’nti pucchitvā ‘‘nirodhaṃ samāpanno’’ti vutte kañci bhikkhuṃ peseti ‘‘gaccha taṃ saṅghassa vacanena pakkosā’’ti. Athassa tena bhikkhunā savanūpacāre ṭhatvā ‘‘saṅgho taṃ āvuso paṭimānetī’’ti vuttamatteyeva vuṭṭhānaṃ hoti. Evaṃgarukā hi saṅghassa āṇā <pageBreak edition="P" number="1.0321" />nāma. Tasmā taṃ āvajjitvā yathā sayameva vuṭṭhāti, evaṃ samāpajjitabbaṃ.</paragraph>
<paragraph line="1141"><bold>Satthupakkosana</bold>nti idhāpi satthupakkosanāvajjanameva imassa pubbakiccaṃ. Tasmā tampi evaṃ āvajjitabbaṃ – ‘‘sace mayi sattāhaṃ nirodhaṃ samāpajjitvā nisinne satthā otiṇṇe vatthusmiṃ sikkhāpadaṃ vā paññapeti, tathārūpāya vā aṭṭhuppattiyā dhammaṃ deseti. Yāva maṃ koci āgantvā na pakkosati, tāvadeva vuṭṭhahissāmī’’ti. Evaṃ katvā nisinno hi tasmiṃ samaye vuṭṭhātiyeva. Yo pana evaṃ na karoti, satthā ca saṅghe sannipatite taṃ apassanto ‘‘asuko bhikkhu kuhi’’nti pucchitvā ‘‘nirodhaṃ samāpanno’’ti vutte kañci bhikkhuṃ peseti ‘‘gaccha taṃ mama vacanena pakkosā’’ti. Athassa <pageBreak edition="M" number="1.0289" />tena bhikkhunā savanūpacāre ṭhatvā satthā āyasmantaṃ āmantetī’’ti vuttamatteyeva vuṭṭhānaṃ hoti. Evaṃgarukañhi satthupakkosanaṃ. Tasmā taṃ āvajjitvā yathā sayameva vuṭṭhāti, evaṃ samāpajjitabbaṃ.</paragraph>
<paragraph line="1142"><bold>Addhānaparicchedo</bold>ti jīvitaddhānassa paricchedo. Iminā hi bhikkhunā addhānaparicchede kusalena bhavitabbaṃ. ‘‘Attano āyusaṅkhārā sattāhaṃ pavattissanti, na pavattissantī’’ti āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva <pageBreak edition="V" number="1.0262" />samāpajjati, tassa nirodhasamāpatti maraṇaṃ paṭibāhituṃ na sakkoti. Antonirodhe maraṇassa natthitāya antarāva samāpattito vuṭṭhāti, tasmā etaṃ āvajjitvāva samāpajjitabbaṃ. Avasesañhi anāvajjitumpi vaṭṭati, idaṃ pana āvajjitabbamevāti vuttaṃ. So evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ samāpajjati. Athekaṃ vā dve vā cittavāre atikkamitvā acittako hoti, nirodhaṃ phusati. Kasmā panassa dvinnaṃ cittānaṃ upari cittāni nappavattantīti? Nirodhassa payogattā. Idañhi imassa bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa payogo, na nevasaññānāsaññāyatanasamāpattiyāti <pageBreak edition="P" number="1.0322" />nirodhassa payogattā dvinnaṃ cittānaṃ upari nappavattanti.</paragraph>
<paragraph line="1143"><bold>Kathaṃ ṭhāna</bold>nti? Evaṃ samāpannāya panassā kālaparicchedavasena ceva antarā āyukkhayasaṅghapaṭimānanasatthupakkosanābhāvena ca ṭhānaṃ hoti.</paragraph>
<paragraph line="1144"><bold>Kathaṃ vuṭṭhāna</bold>nti? Anāgāmissa anāgāmiphalasamāpattiyā arahato arahattaphalasamāpattiyāti evaṃ dvedhā vuṭṭhānaṃ hoti.</paragraph>
<paragraph line="1145"><bold>Vuṭṭhitassa kinninnaṃ cittaṃ hotī</bold>ti? Nibbānaninnaṃ. Vuttañhetaṃ – ‘‘saññāvedayitanirodhasamāpattiyā vuṭṭhitassa kho, āvuso visākha, bhikkhuno vivekaninnaṃ cittaṃ hoti vivekapoṇaṃ vivekapabbhāra’’nti (ma. ni. 1.464).</paragraph>
<paragraph line="1146"><bold>Matassa ca samāpannassa ca ko viseso</bold>ti? Ayampi attho sutte vuttoyeva. Yathāha – ‘‘yo cāyaṃ, āvuso, mato kālaṅkato, tassa <pageBreak edition="M" number="1.0290" />kāyasaṅkhārā niruddhā paṭippassaddhā, vacīsaṅkhārā, cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni paribhinnāni. Yvāyaṃ bhikkhu saññāvedayitanirodhaṃ samāpanno, tassapi kāyasaṅkhārā niruddhā paṭippassaddhā, vacīsaṅkhārā, cittasaṅkhārā niruddhā paṭippassaddhā, āyu aparikkhīṇo, usmā avūpasantā, indriyāni aparibhinnānī’’ti (ma. ni. 1.457).</paragraph>
<paragraph line="1147"><bold>Nirodhasamāpatti kiṃ saṅkhatā</bold>tiādipucchāyaṃ pana ‘‘saṅkhatā’’tipi ‘‘asaṅkhatā’’tipi ‘‘lokiyā’’tipi ‘‘lokuttarā’’tipi na vattabbā. Kasmā? Sabhāvato natthitāya. Yasmā pana samāpajjantassa <pageBreak edition="V" number="1.0263" />vasena samāpanno nāma hoti, tasmā nipphannāti vattuṃ vaṭṭati, no anipphannāti.</paragraph>
<gatha1 line="1148">‘‘Iti santā samāpatti, ayaṃ ariyanisevitā;</gatha1>
<gathalast line="1149">Diṭṭheva dhamme nibbānamiti saṅkhamupāgatā’’ti.</gathalast>
<centered line="1150">Nirodhasamāpattiñāṇaniddesavaṇṇanā niṭṭhitā.</centered>
<title line="1151">35. Parinibbānañāṇaniddesavaṇṇanā</title>
<paragraph line="1152" number="86">Parinibbānañāṇaniddese <pageBreak edition="P" number="1.0323" /><bold>idhā</bold>ti imasmiṃ sāsane. <bold>Sampajāno</bold>ti sātthakasampajaññaṃ, sappāyasampajaññaṃ, gocarasampajaññaṃ, asammohasampajaññanti imehi catūhi sampajaññehi sampajāno. <bold>Pavatta</bold>nti sabbattha yathānurūpaṃ pariyuṭṭhānapavattañca anusayappavattañca. <bold>Pariyādiyatī</bold>ti upacārappanāvasena vuttesu vikkhambhanavasena, vipassanāvasena vuttesu tadaṅgavasena, maggavasena vuttesu samucchedavasena khepeti appavattaṃ karoti. Peyyālamukhena hi dutiyādijhānasamāpattimahāvipassanāmaggā saṃkhittā. Yasmā etaṃ paccavekkhantassa pavattaṃ ñāṇaṃ parinibbāne ñāṇaṃ nāma hoti, tasmā vikkhambhanaparinibbānaṃ tadaṅgaparinibbānaṃ samucchedaparinibbānantipi vuttameva hoti. Etehi kilesaparinibbānapaccavekkhaṇañāṇaṃ vuttaṃ. <bold>Atha vā panā</bold>tiādīhi khandhaparinibbānapaccavekkhaṇañāṇaṃ niddisati. <bold>Anupādisesāya nibbānadhātuyā</bold>ti duvidhā hi nibbānadhātu saupādisesā ca anupādisesā ca. Tattha upādīyate ‘‘ahaṃ mamā’’ti bhusaṃ gaṇhīyatīti upādi, khandhapañcakassetaṃ <pageBreak edition="M" number="1.0291" />adhivacanaṃ. Upādiyeva seso avasiṭṭhoti upādiseso, saha upādisesena vattatīti saupādisesā. Natthettha upādisesoti anupādisesā. Saupādisesā paṭhamaṃ vuttā. Ayaṃ pana anupādisesā. Tāya anupādisesāya nibbānadhātuyā. <bold>Cakkhupavatta</bold>nti cakkhupavatti cakkhusamudācāro. <bold>Pariyādiyatī</bold>ti khepīyati maddīyatīti. Esa nayo sesesu.</paragraph>
<centered line="1153">Parinibbānañāṇaniddesavaṇṇanā niṭṭhitā.</centered>
<title line="1154">36. Samasīsaṭṭhañāṇaniddesavaṇṇanā</title>
<paragraph line="1155" number="87">Samasīsaṭṭhañāṇaniddese <pageBreak edition="V" number="1.0264" /><pageBreak edition="P" number="1.0324" /><bold>pañcakkhandhā</bold>tiādīhi dasahi rāsīhi sabbadhammasaṅgaho veditabbo. Na hi ekekassa vasena āyatanadhāturāsivajjehi sesehi aṭṭhahi rāsīhi visuṃ visuṃ sabbadhammo saṅgayhatīti. Yasmā pana lokuttaradhammā hetusamucchedena samucchinditabbā na honti, tasmā sabbadhammasaddena saṅgahitāpi lokuttaradhammā samucchedavasena sambhavato idha na gahetabbā, hetusamucchedena samucchinditabbā eva tebhūmakadhammā gahetabbā. <bold>Sammā samucchindatī</bold>ti yathāyogaṃ vikkhambhanatadaṅgasamucchedapahānavasena pariyuṭṭhānaṃ anusayañca nirodhento sammā samucchindati. Evaṃ puggalādhiṭṭhānāya desanāya sammā samucchedo niddiṭṭho. <bold>Nirodhetī</bold>ti anuppādanirodhena nirodheti. Iminā samucchedattho vutto. <bold>Na upaṭṭhātī</bold>ti evaṃ nirodhe kate so so dhammo puna na upatiṭṭhati, na uppajjatīti attho. Iminā nirodhattho vutto. Evaṃ anupaṭṭhahanadhammavasena anupaṭṭhānabhāvo niddiṭṭho. <bold>Sama</bold>nti kāmacchandādīnaṃ samitattā samaṃ. Tāni pana nekkhammādīni satta, rūpārūpajjhānāni aṭṭha, mahāvipassanā aṭṭhārasa, ariyamaggā cattāroti sattatiṃsa honti.</paragraph>
<paragraph line="1156">Terasa sīsāni sīsabhūtānaṃ sabbesaṃ saṅgahavasena vuttāni. Idha pana saddhādīni aṭṭheva sīsāni yujjanti. Na hi arahato taṇhādīni pañca sīsāni santi. <bold>Palibodhasīsa</bold>nti palibundhanaṃ palibodho, nibbānamaggāvaraṇanti attho. <bold>Sīsa</bold>nti padhānaṃ, adhikanti attho. Palibodhoyeva sīsaṃ, taṃsampayuttādisabbapalibodhesu <pageBreak edition="P" number="1.0325" /><pageBreak edition="M" number="1.0292" />vā sīsanti palibodhasīsaṃ. Esa nayo sesesu. Visesato pana <bold>vinibandhana</bold>nti unnativasena saṃsāre bandhanaṃ. <bold>Parāmāso</bold>ti abhiniveso. <bold>Vikkhepo</bold>ti vippakiṇṇatā. <bold>Kileso</bold>ti kilissanaṃ. <bold>Adhimokkho</bold>ti adhimuccanaṃ. <bold>Paggaho</bold>ti ussāhanaṃ. <bold>Upaṭṭhāna</bold>nti apilāpanaṃ. <bold>Avikkhepo</bold>ti avippakiṇṇatā. <bold>Dassana</bold>nti yathāsabhāvapaṭivedho. <bold>Pavatta</bold>nti upādinnakkhandhapavattaṃ. <bold>Gocaro</bold>ti ārammaṇaṃ. Imesu dvādasasupi vāresu padhānaṭṭho sīsaṭṭho. <bold>Vimokkho</bold>ti vikkhambhanatadaṅgasamucchedapaṭippassaddhinissaraṇavimuttīsu pañcasu nissaraṇavimutti nibbānaṃ. <bold>Saṅkhārasīsa</bold>nti sabbasaṅkhatasaṅkhārānaṃ sīsaṃ, koṭi avasānanti attho. Etena anupādisesaparinibbānaṃ vuttaṃ. Saṅkhārābhāvamattavasena vā khandhaparinibbānameva vuttaṃ hoti. Nekkhammādikaṃ samañca saddhādikaṃ sīsañca, samasīsaṃ vā assa atthīti samasīsīti. Atha vā terasannaṃ sīsānaṃ taṇhādīni pañca sīsāni samudayasaccaṃ, saddhādīni pañca maggasaccaṃ, pavattasīsaṃ jīvitindriyaṃ dukkhasaccaṃ, gocarasīsañca saṅkhārasīsañca nirodhasaccanti imesaṃ catunnaṃ ariyasaccānaṃ ekasmiṃ roge vā ekasmiṃ <pageBreak edition="V" number="1.0265" />iriyāpathe vā ekasmiṃ sabhāgajīvitindriye vā abhisamayo ca anupādisesaparinibbānañca yassa hoti, so pubbe vuttasamānañca imesañca sīsānaṃ atthitāya samasīsīti vuccati.</paragraph>
<centered line="1157">Samasīsaṭṭhañāṇaniddesavaṇṇanā niṭṭhitā.</centered>
<title line="1158">37. Sallekhaṭṭhañāṇaniddesavaṇṇanā</title>
<paragraph line="1159" number="88">Sallekhaṭṭhañāṇaniddese <pageBreak edition="P" number="1.0326" /><bold>rāgo puthū</bold>ti rāgo visuṃ, lokuttarehi asammissoti attho. Esa nayo sesesu. <bold>Rāgo</bold>ti rañjanaṭṭhena. <bold>Doso</bold>ti dussanaṭṭhena. <bold>Moho</bold>ti muyhanaṭṭhena. Rañjanalakkhaṇo rāgo, dussanalakkhaṇo doso, muyhanalakkhaṇo mohoti ime tayo sīsakilese vatvā idāni pabhedato dassento <bold>kodho</bold>tiādimāha. Tattha kujjhanalakkhaṇo <bold>kodho</bold>ti idha sattavatthuko adhippeto. Upanandhanalakkhaṇo <bold>upanāho,</bold>daḷhabhāvappatto kodhoyeva. Paraguṇamakkhanalakkhaṇo <bold>makkho,</bold>paraguṇapuñchananti attho. Yugaggāhalakkhaṇo <bold>paḷāso,</bold>yugaggāhavasena paraguṇadassananti attho. Parasampattikhīyanalakkhaṇā <bold>issā,</bold>usūyanāti attho <pageBreak edition="M" number="1.0293" />. Attasampattinigūhanalakkhaṇaṃ <bold>macchariyaṃ,</bold>‘‘mayhaṃ acchariyaṃ mā parassa hotū’’ti attho. Attanā katapāpapaṭicchādanalakkhaṇā <bold>māyā,</bold>paṭicchādanaṭṭhena māyā viyāti attho. Attano avijjamānaguṇappakāsanalakkhaṇaṃ <bold>sāṭheyyaṃ,</bold>saṭhabhāvoti attho. Cittassa uddhumātabhāvalakkhaṇo <bold>thambho,</bold>thaddhabhāvoti attho. Karaṇuttariyalakkhaṇo <bold>sārambho</bold>. Unnatilakkhaṇo <bold>māno</bold>. Abbhunnatilakkhaṇo <bold>atimāno</bold>. Mattabhāvalakkhaṇo <bold>mado</bold>. Pañcasu kāmaguṇesu cittavosaggalakkhaṇo <bold>pamādo</bold>.</paragraph>
<paragraph line="1160">Evaṃ visuṃ visuṃ kilesavasena puthū dassetvā vuttakilese ca avutte ca aññe sabbasaṅgāhikavasena dassetuṃ <bold>sabbe kilesā</bold>tiādimāha. Tattha diṭṭhadhammasamparāyesu satte kilesenti upatāpenti vibādhentīti kilesā. Akusalakammapathasaṅgahitā ca asaṅgahitā ca. Duṭṭhu caritā, duṭṭhā vā caritāti <bold>duccaritā</bold>. Te pana kāyaduccaritaṃ vacīduccaritaṃ manoduccaritanti tippakārā. Vipākaṃ abhisaṅkharontīti <bold>abhisaṅkhārā</bold>. Tepi puññābhisaṅkhāro apuññābhisaṅkhāro <pageBreak edition="P" number="1.0327" />āneñjābhisaṅkhāroti tippakārā. Vipākavasena bhavaṃ gacchantītibhavagāmino <pageBreak edition="V" number="1.0266" />, bhavagāmino kammā <bold>bhavagāmikammā</bold>. Iminā abhisaṅkhārabhāvepi sati avedanīyāni kammāni paṭikkhittāni hontīti ayaṃ viseso. ‘‘Duccaritā’’ti ca ‘‘kammā’’ti ca liṅgavipallāso kato. <bold>Nānattekatta</bold>nti ettha uddese ekattasaddassa abhāvepi nānattekattānaṃ aññamaññāpekkhattā ekattampi niddisitukāmena ‘‘nānattekatta’’nti uddeso kato. Nānattasallekhake ekatte dassite sallekhañāṇaṃ sukhena dassīyatīti. <bold>Nānatta</bold>nti anavaṭṭhitattā saparipphandattā ca nānāsabhāvo. <bold>Ekatta</bold>nti avaṭṭhitattā aparipphandattā ca ekasabhāvo.</paragraph>
<paragraph line="1161"><bold>Caraṇatejo</bold>ti caranti tena agataṃ disaṃ nibbānaṃ gacchantīti caraṇaṃ. Kiṃ taṃ? Sīlaṃ. Tadeva paṭipakkhatāpanaṭṭhena tejo. <bold>Guṇatejo</bold>ti sīlena laddhapatiṭṭho samādhitejo. <bold>Paññātejo</bold>ti samādhinā laddhapatiṭṭho vipassanātejo. <bold>Puññatejo</bold>ti vipassanāhi laddhapatiṭṭho ariyamaggakusalatejo. <bold>Dhammatejo</bold>ti catunnaṃ tejānaṃ patiṭṭhābhūto buddhavacanatejo. <bold>Caraṇatejena tejitattā</bold>ti sīlatejena tikhiṇīkatattā. <bold>Dussīlyateja</bold>nti dussīlabhāvasaṅkhātaṃ tejaṃ. Tampi hi santānaṃ tāpanato tejo nāma. <bold>Pariyādiyatī</bold>ti khepeti. <bold>Aguṇateja</bold>nti samādhissa <pageBreak edition="M" number="1.0294" />paṭipakkhaṃ vikkhepatejaṃ. <bold>Duppaññateja</bold>nti vipassanāñāṇapaṭipakkhaṃ mohatejaṃ. <bold>Apuññateja</bold>nti taṃtaṃmaggavajjhakilesappahānena kilesasahāyaṃ akusalakammatejaṃ. Na kevalañhetaṃ apuññameva khepeti, ‘‘atthi, bhikkhave, kammaṃ akaṇhaṃ asukkaṃ akaṇhaasukkavipākaṃ kammaṃ kammakkhayāya saṃvattatī’’ti (a. ni. 4.233; dī. ni. 3.312; ma. ni. 2.18) vacanato kusalakammampi khepetiyeva. Puññatejapaṭipakkhavasena apuññatejameva vuttaṃ. <bold>Adhammateja</bold>nti nānātitthiyānaṃ samayavacanatejaṃ. Imassa ñāṇassa uddesavaṇṇanāyaṃ vutte dutiye atthavikappe rāgādayo ekūnavīsati puthu dussīlyatejā honti. ‘‘Abhisaṅkhārā, bhavagāmikammā’’ti ettha apuññābhisaṅkhārā akusalakammañca apuññatejā honti, āneñjābhisaṅkhārāni <pageBreak edition="P" number="1.0328" />lokiyakusalakammāni puññatejeneva khepanīyato apuññatejapakkhikāva honti. Kāmacchandādayo pañcadasa nānattā aguṇatejā honti, niccasaññādayo aṭṭhārasa nānattā duppaññatejā honti, catumaggavajjhā cattāro nānattā apuññatejā honti. Sotāpattimaggavajjhanānattena adhammatejo saṅgahetabbo.</paragraph>
<paragraph line="1162">Niddese sallekhapaṭipakkhena asallekhena sallekhaṃ dassetukāmena asallekhapubbako sallekho niddiṭṭho. Nekkhammādayo sattatiṃsa ekattadhammāva paccanīkānaṃ sallikhanato ‘‘sallekho’’ti <pageBreak edition="V" number="1.0267" />vuttā. Tasmiṃ nekkhammādike sattatiṃsapabhede sallekhe ñāṇaṃ <bold>sallekhaṭṭhe ñāṇa</bold>nti.</paragraph>
<centered line="1163">Sallekhaṭṭhañāṇaniddesavaṇṇanā niṭṭhitā.</centered>
<title line="1164">38. Vīriyārambhañāṇaniddesavaṇṇanā</title>
<paragraph line="1165" number="89">Vīriyārambhañāṇaniddese <pageBreak edition="P" number="1.0329" /><bold>anuppannāna</bold>nti ekasmiṃ attabhāve, ekasmiṃ vā ārammaṇe anibbattānaṃ. Anamatagge hi saṃsāre anuppannā akusalā nāma natthi, kusalā pana atthi. <bold>Pāpakāna</bold>nti lāmakānaṃ. <bold>Akusalānaṃ dhammāna</bold>nti akosallasambhūtānaṃ dhammānaṃ. <bold>Anuppādāyā</bold>ti na uppādanatthāya. <bold>Uppannāna</bold>nti imasmiṃ attabhāve nibbattānaṃ. <bold>Pahānāyā</bold>ti pajahanatthāya. <bold>Anuppannānaṃ kusalānaṃ dhammāna</bold>nti imasmiṃ attabhāve anibbattapubbānaṃ <pageBreak edition="M" number="1.0295" />kosallasambhūtānaṃ dhammānaṃ. <bold>Uppādāyā</bold>ti uppādanatthāya. <bold>Uppannāna</bold>nti imasmiṃ attabhāve nibbattānaṃ. <bold>Ṭhitiyā</bold>ti ṭhitatthāya. <bold>Asammosāyā</bold>ti avināsatthāya. <bold>Bhiyyobhāvāyā</bold>ti punappunabhāvāya. <bold>Vepullāyā</bold>ti vipulabhāvāya. <bold>Bhāvanāyā</bold>ti vaḍḍhiyā. <bold>Pāripūriyā</bold>ti paripūraṇatthāya.</paragraph>
<paragraph line="1166">Idāni akusalesu kāmacchandaṃ, kusalesu nekkhammaṃ visesetvā dassetuṃ <bold>anuppannassa kāmacchandassā</bold>tiādimāha. Tattha <bold>kāmacchando</bold>ti samādhipaṭipakkho kāmarāgo. <bold>Nekkhamma</bold>nti paṭhamajjhānasamādhi, paṭhamajjhānaṃ vā, sabbe eva vā kusalā dhammā nekkhammaṃ.</paragraph>
<paragraph line="1167">Idāni sabbakilesānaṃ sabbakilesapaṭipakkhassa arahattamaggassa ca vasena yojetvā dassetuṃ <bold>anuppannānaṃ sabbakilesāna</bold>ntiādimāha. Tattha <bold>uppannassa arahattamaggassa ṭhitiyā</bold>tiādīsu uppādakkhaṇe uppannassa arahattamaggassa ṭhitikkhaṇabhaṅgakkhaṇavasena ‘‘ṭhitiyā’’tiādiyojanā veditabbā. Vibhaṅgaṭṭhakathāyampi ‘‘yā cassa pavatti, ayameva ṭhiti nāmā’’ti (vibha. aṭṭha. 406) vuttaṃ. Keci pana ‘‘arahattamaggassa pubbabhāgamaggo daṭṭhabbo’’ti vadanti.</paragraph>
<centered line="1168">Vīriyārambhañāṇaniddesavaṇṇanā niṭṭhitā.</centered>
<title line="1169">39. Atthasandassanañāṇaniddesavaṇṇanā</title>
<paragraph line="1170" number="90">Atthasandassanañāṇaniddese <pageBreak edition="V" number="1.0268" /><pageBreak edition="P" number="1.0330" /><bold>pañcakkhandhā</bold>tiādīni vuttatthāneva. <bold>Pakāsetī</bold>ti pākaṭaṃ karoti, sotūnaṃ ñāṇacakkhunā dassanaṃ sampādetīti attho. <bold>Nānādhammā</bold>ti lokiyalokuttarā sabbadhammā vuttā. Kasmā pakāsanāniddese lokiyā eva vuttāti ce? Aniccādivasena pakāsanāya āraddhattā. Lokuttarānañca asammasanūpagattā lokuttarā na vuttā. Nānādhammaniddesena pana atthasandassananiddesena ca tesaṃ saṅgahitattā yathā te pakāsetabbā, tathā pakāsanā pakāsanāyeva. <bold>Pajahanto</bold>ti sotāraṃ pajahāpentoti attho. <bold>Sandassetī</bold>ti sotūnaṃ sammā dasseti. Keci pana ‘‘kāmacchandassa pahīnattā nekkhammatthaṃ <pageBreak edition="M" number="1.0296" />sandassetī’’tiādinā nayena paṭhanti. Tesaṃ ujukameva sotūnaṃ dosappahāne guṇapaṭilābhe ca kate sikhāppattaṃ desanāñāṇaṃ hotīti dassanatthaṃ ayaṃ nayo vuttoti veditabbo.</paragraph>
<centered line="1171">Atthasandassanañāṇaniddesavaṇṇanā niṭṭhitā.</centered>
<title line="1172">40. Dassanavisuddhiñāṇaniddesavaṇṇanā</title>
<paragraph line="1173" number="91">Dassanavisuddhiñāṇaniddese <pageBreak edition="P" number="1.0331" /><bold>sabbe dhammā ekasaṅgahitā</bold>ti sabbe saṅkhatāsaṅkhatā dhammā ekena saṅgahitā paricchinnā. <bold>Tathaṭṭhenā</bold>ti bhūtaṭṭhena, attano attano sabhāvavasena vijjamānatthenāti attho. <bold>Anattaṭṭhenā</bold>ti kārakavedakasaṅkhātena attanā rahitaṭṭhena. <bold>Saccaṭṭhenā</bold>ti avisaṃvādakaṭṭhena, attano sabhāvaññathattābhāvenāti attho. <bold>Paṭivedhaṭṭhenā</bold>ti sabhāvato ñāṇena paṭivijjhitabbaṭṭhena. Idha lokuttarañāṇena asammohato ārammaṇato ca paṭivedho veditabbo. <bold>Abhijānanaṭṭhenā</bold>ti lokikena ñāṇena ārammaṇato, lokuttarena ñāṇena asammohato ārammaṇato ca tesaṃ tesaṃ dhammānaṃ sabhāvato abhijānitabbaṭṭhena. ‘‘Sabbaṃ, bhikkhave, abhiññeyya’’nti (saṃ. ni. 4.46) hi vuttaṃ. <bold>Parijānanaṭṭhenā</bold>ti vuttanayeneva lokiyalokuttarehi ñāṇehi sabhāvato abhiññātānaṃ dhammānaṃ aniccādito niyyānādito ca paricchinditvā jānitabbaṭṭhena. ‘‘Sabbaṃ, bhikkhave, pariññeyya’’nti hi vuttaṃ. <bold>Dhammaṭṭhenā</bold>ti sabhāvadhāraṇādinā dhammaṭṭhena. <bold>Dhātuṭṭhenā</bold>ti nijjīvatādinā dhātuṭṭhena. <bold>Ñātaṭṭhenā</bold>ti lokiyalokuttarehi ñāṇehi ñātuṃ sakkuṇeyyaṭṭhena. Yathā daṭṭhuṃ sakkuṇeyyādinā atthena ‘‘diṭṭhaṃ sutaṃ mutaṃ viññātaṃ rūpa’’nti vuttaṃ, evamidhāpi ñātuṃ sakkuṇeyyaṭṭho ñātaṭṭhoti veditabbo. <bold>Sacchikiriyaṭṭhenā</bold>ti <pageBreak edition="V" number="1.0269" />ārammaṇato paccakkhakātabbaṭṭhena. <bold>Phusanaṭṭhenā</bold>ti paccakkhakatassa ārammaṇato punappunaṃ phusitabbaṭṭhena. <bold>Abhisamayaṭṭhenā</bold>ti lokikena ñāṇena abhisamāgantabbaṭṭhena. Kiñcāpi hi ‘‘tathaṭṭhe paññā saccavivaṭṭe ñāṇaṃ, abhiññāpaññā ñātaṭṭhe ñāṇaṃ, sacchikiriyāpaññā phassanaṭṭhe ñāṇa’’nti ekekameva ñāṇaṃ vuttaṃ. Aṭṭhakathāyañca –</paragraph>
<gatha1 line="1174">‘‘Samavāye <pageBreak edition="M" number="1.0297" />khaṇe kāle, samūhe hetudiṭṭhisu;</gatha1>
<gathalast line="1175">Paṭilābhe pahāne ca, paṭivedhe ca dissatī’’ti <pageBreak edition="P" number="1.0332" />. –</gathalast>
<unindented line="1176">Gāthāvaṇṇanāyaṃ abhisamayasaddassa paṭivedhattho vutto, idha pana yathāvuttena atthena tesaṃ nānattaṃ veditabbaṃ. Aṭṭhakathāyameva hi so lokiyañāṇavasena dhammābhisamayo vuttoti.</unindented>
<paragraph line="1177"><bold>Kāmacchando nānatta</bold>nti vikkhepasabbhāvato nānārammaṇattā ca nānāsabhāvoti attho. Evaṃ sabbakilesā veditabbā. <bold>Nekkhammaṃ ekatta</bold>nti cittekaggatāsabbhāvato nānārammaṇavikkhepābhāvato ca ekasabhāvanti attho. Evaṃ sabbakusalā veditabbā. Idha peyyālena saṃkhittānaṃ byāpādādīnaṃ akusalānaṃ yathāvuttena atthena nānattaṃ veditabbaṃ. Vitakkavicārādīnaṃ pana heṭṭhimānaṃ heṭṭhimānaṃ uparimato uparimato oḷārikaṭṭhena nānattaṃ veditabbaṃ. Yasmā ekasaṅgahitanānattekattānaṃ paṭivedho maggakkhaṇe saccapaṭivedhena sijjhati, tasmā ‘‘paṭivedho’’ti padaṃ uddharitvā saccābhisamayaṃ dassesi.</paragraph>
<paragraph line="1178"><bold>Pariññā paṭivedhaṃ paṭivijjhatī</bold>ti pariññābhisamayena abhisameti. Esa nayo sesesu. Saccābhisamayakālasmiñhi maggañāṇassa ekakkhaṇe pariññā, pahānaṃ, sacchikiriyā, bhāvanāti cattāri kiccāni honti. Yathā nāvā apubbaṃ acarimaṃ ekakkhaṇe cattāri kiccāni karoti, orimaṃ tīraṃ pajahati, sotaṃ chindati, bhaṇḍaṃ vahati, pārimaṃ tīraṃ appeti, evameva maggañāṇaṃ apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti, nirodhaṃ sacchikiriyābhisamayena abhisameti. Kiṃ vuttaṃ hoti? Nirodhaṃ ārammaṇaṃ katvā kiccavasena cattāripi saccāni pāpuṇāti passati paṭivijjhatīti. Yathā orimaṃ tīraṃ pajahati, evaṃ maggañāṇaṃ dukkhaṃ parijānāti. Yathā sotaṃ chindati, evaṃ samudayaṃ pajahati. Yathā bhaṇḍaṃ vahati, evaṃ sahajātādipaccayatāya maggaṃ bhāveti. Yathā pārimaṃ tīraṃ appeti, evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.</paragraph>
<paragraph line="1179"><bold>Dassanaṃ</bold><pageBreak edition="V" number="1.0270" /><bold>visujjhatī</bold>ti taṃtaṃmaggavajjhakilesatamappahānena ñāṇadassanaṃ visuddhibhāvaṃ pāpuṇāti. <bold>Dassanaṃ visuddha</bold>nti tassa tassa phalassa uppādakkhaṇe <pageBreak edition="M" number="1.0298" />tassa tassa <pageBreak edition="P" number="1.0333" />maggañāṇassa kiccasiddhippattito ñāṇadassanaṃ visuddhibhāvaṃ pattaṃ hoti. Sabbadhammānaṃ ekasaṅgahitāya nānattekattapaṭivedhapaññāya maggaphalañāṇehi siddhito ante maggaphalañāṇāni vuttāni.</paragraph>
<centered line="1180">Dassanavisuddhiñāṇaniddesavaṇṇanā niṭṭhitā.</centered>
<title line="1181">41-42. Khantiñāṇapariyogāhaṇañāṇaniddesavaṇṇanā</title>
<paragraph line="1182" number="92-93">Khantiñāṇapariyogāhaṇañāṇaniddesesu <pageBreak edition="P" number="1.0334" /><bold>rūpaṃ aniccato vidita</bold>nti aniccānupassanāya aniccanti ñātaṃ. <bold>Rūpaṃ dukkhato vidita</bold>nti dukkhānupassanāya dukkhanti ñātaṃ. <bold>Rūpaṃ anattato vidita</bold>nti anattānupassanāya anattāti ñātaṃ. <bold>Yaṃ yaṃ viditaṃ, taṃ taṃ khamatī</bold>ti yaṃ yaṃ rūpaṃ aniccādito viditaṃ, taṃ taṃ rūpaṃ aniccādito khamati ruccati. ‘‘Rūpaṃ aniccato viditaṃ, yaṃ yaṃ viditaṃ, taṃ taṃ khamatī’’ti visuṃ visuñca katvā kesuci potthakesu likhitaṃ. ‘‘Vedanā saññā saṅkhārā aniccato viditā’’tiādinā liṅgavacanāni parivattetvā yojetabbāni. <bold>Phusatī</bold>ti vipassanāñāṇaphusanena phusati pharati. <bold>Pariyogahatī</bold>ti vipassanāñāṇena pavisati. Pariyogāhatītipi pāṭho.</paragraph>
<centered line="1183">Khantiñāṇapariyogāhaṇañāṇaniddesavaṇṇanā niṭṭhitā.</centered>
<title line="1184">43. Padesavihārañāṇaniddesavaṇṇanā</title>
<paragraph line="1185" number="94">Padesavihārañāṇaniddese <pageBreak edition="P" number="1.0335" />yenākārena mātikāya uddiṭṭho padeso paccavekkhitabbo, taṃ dassento <bold>micchādiṭṭhipaccayāpi vedayita</bold>ntiādimāha. Tattha <bold>micchādiṭṭhipaccayā</bold>ti diṭṭhisampayuttavedanāpi vaṭṭati diṭṭhiṃ upanissayaṃ katvā uppannā kusalākusalavedanāpi vipākavedanāpi. Tattha micchādiṭṭhisampayuttā akusalāva hoti, diṭṭhiṃ pana upanissāya kusalāpi uppajjanti akusalāpi. Micchādiṭṭhikā hi diṭṭhiṃ upanissāya pakkhadivasesu yāgubhattādīni <pageBreak edition="V" number="1.0271" />denti, andhakuṭṭhiādīnaṃ vattaṃ paṭṭhapenti, catumahāpathe sālaṃ karonti, pokkharaṇiṃ khaṇāpenti, pupphārāmaṃ phalārāmaṃ ropenti, nadīviduggesu setuṃ attharanti, visamaṃ samaṃ karonti. Iti tesaṃ kusalā vedanā <pageBreak edition="M" number="1.0299" />uppajjati. Micchādiṭṭhiṃ pana nissāya sammādiṭṭhike akkosanti paribhāsanti vadhabandhādīni karonti, pāṇaṃ vadhitvā devatānaṃ upaharanti. Iti nesaṃ akusalā vedanā uppajjati. Vipākavedanā pana bhavantaragatānaṃ hoti. Sā pana micchādiṭṭhi sahajātāya vedanāya sahajātaaññamaññanissayasampayuttaatthiavigatapaccayehi paccayo hoti, samanantaraniruddhā micchādiṭṭhi paccuppannamicchādiṭṭhisampayuttāya vedanāya anantarasamanantarūpanissayaāsevananatthivigatapaccayehi paccayo hoti, micchādiṭṭhiṃ garuṃ katvā abhinandantassa lobhasahagatavedanāya ārammaṇaārammaṇādhipatiārammaṇūpanissayapaccayehi paccayo hoti, sabbākusalehi micchādiṭṭhiṃ ārammaṇamattaṃ karontassa sabbākusalavedanāya micchādiṭṭhiṃ paccavekkhantassa vipassantassa kusalābyākatavedanāya ārammaṇapaccayena paccayo hoti, micchādiṭṭhipaccayena uppajjamānānaṃ kusalākusalavedanānaṃ bhavantare vipākavedanānañca upanissayapaccayena paccayo hoti.</paragraph>
<paragraph line="1186"><bold>Micchādiṭṭhivūpasamapaccayā</bold>ti <pageBreak edition="P" number="1.0336" />micchādiṭṭhivūpasamo nāma sammādiṭṭhi, tasmā yaṃ sammādiṭṭhipaccayā vedayitaṃ vuttaṃ, tadeva ‘‘micchādiṭṭhivūpasamapaccayā’’ti veditabbaṃ. Keci pana ‘‘micchādiṭṭhivūpasamo nāma vipassanākkhaṇe sotāpattimaggakkhaṇe cā’’ti vadanti.</paragraph>
<paragraph line="1187"><bold>Sammādiṭṭhipaccayāpi vedayita</bold>nti etthāpi sammādiṭṭhisampayuttavedanāpi vaṭṭati sammādiṭṭhiṃ upanissayaṃ katvā uppannā kusalākusalavedanāpi vipākavedanāpi. Tattha sammādiṭṭhisampayuttā kusalāva hoti, sammādiṭṭhiṃ pana upanissāya buddhapūjā dīpamālāropanaṃ mahādhammassavanaṃ appatiṭṭhite disābhāge cetiyapatiṭṭhāpananti evamādīni puññāni karonti. Iti nesaṃ kusalā vedanā uppajjati. Sammādiṭṭhimeva nissāya micchādiṭṭhike akkosanti paribhāsanti, attānaṃ ukkaṃsanti, paraṃ vambhenti. Iti nesaṃ akusalā vedanā uppajjati. Vipākavedanā pana bhavantaragatānaṃyeva hoti. Sā pana sammādiṭṭhi sahajātāya samanantaraniruddhāya paccuppannāya vedanāya micchādiṭṭhiyā vuttapaccayeheva paccayo hoti, lokikasammādiṭṭhi paccavekkhaṇasampayuttāya vipassanāsampayuttāya nikantisampayuttāya ca vedanāya ārammaṇapaccayena paccayo hoti, micchādiṭṭhiyā vuttanayeneva upanissayapaccayena paccayo hoti, maggaphalasammādiṭṭhi paccavekkhaṇasampayuttāya <pageBreak edition="M" number="1.0300" />vedanāya ārammaṇaārammaṇādhipatiārammaṇūpanissayapaccayavasena paccayo hoti.</paragraph>
<paragraph line="1188"><bold>Sammādiṭṭhivūpasamapaccayāpi</bold><pageBreak edition="V" number="1.0272" /><bold>vedayita</bold>nti sammādiṭṭhivūpasamo nāma micchādiṭṭhi, tasmā yaṃ micchādiṭṭhipaccayā vedayitaṃ vuttaṃ, tadeva ‘‘sammādiṭṭhivūpasamapaccayā’’ti veditabbaṃ. <bold>Micchāsaṅkappapaccayā micchāsaṅkappavūpasamapaccayā</bold>tiādīsupi eseva nayo. Yassa yassa hi ‘‘vūpasamapaccayā’’ti vuccati, tassa tassa paṭipakkhadhammapaccayāva taṃ taṃ vedayitaṃ adhippetaṃ. Micchāñāṇādīsu pana <bold>micchāñāṇaṃ</bold>nāma pāpakiriyāsu upāyacintā. Atha vā micchāñāṇaṃ micchāpaccavekkhaṇañāṇaṃ. <bold>Sammāñāṇaṃ</bold>nāma vipassanāsammādiṭṭhiṃ <pageBreak edition="P" number="1.0337" />lokuttarasammādiṭṭhiñca ṭhapetvā avasesakusalābyākataṃ ñāṇaṃ. <bold>Micchāvimutti</bold>nāma pāpādhimuttitā. Atha vā ayāthāvavimutti aniyyānikavimutti avimuttasseva sato vimuttisaññīti. <bold>Sammāvimutti</bold>nāma kalyāṇādhimuttitā phalavimutti ca. Sammādiṭṭhiādayo heṭṭhā vuttatthāyeva.</paragraph>
<paragraph line="1189"><bold>Chandapaccayāpī</bold>tiādīsu pana chando nāma lobho, chandapaccayā aṭṭhalobhasahagatacittasampayuttavedanā veditabbā. <bold>Chandavūpasamapaccayā</bold>paṭhamajjhānavedanāva. <bold>Vitakkapaccayā</bold>paṭhamajjhānavedanā. <bold>Vitakkavūpasamapaccayā</bold>dutiyajjhānavedanā. <bold>Saññāpaccayā</bold>ṭhapetvā paṭhamajjhānaṃ sesā cha samāpattivedanā. <bold>Saññāvūpasamapaccayā</bold>nevasaññānāsaññāyatanavedanā.</paragraph>
<paragraph line="1190"><bold>Chando ca avūpasanto hotī</bold>tiādīsu sace chandavitakkasaññā avūpasantā hontīti attho. <bold>Tappaccayā</bold>ti so chandavitakkasaññānaṃ avūpasamo eva paccayo tappaccayo, tasmā tappaccayā. Chandavitakkasaññāavūpasamapaccayā vedanā hotīti attho. Sā aṭṭhalobhasahagatacittasampayuttavedanā hoti. Sace chando vūpasanto vitakkasaññā avūpasantā. <bold>Tappaccayā</bold>ti so chandassa vūpasamo vitakkasaññānaṃ avūpasamo eva paccayo tappaccayo, tasmā tappaccayā. Sā paṭhamajjhānavedanāva. Sace chandavitakkā vūpasantā saññā avūpasantā. <bold>Tappaccayā</bold>ti so chandavitakkānaṃ vūpasamo saññāya avūpasamo eva paccayo tappaccayo, tasmā tappaccayā. Sā dutiyajjhānavedanāva. Sace chandavitakkasaññā vūpasantā. <bold>Tappaccayā</bold>ti so chandavitakkasaññānaṃ vūpasamo eva paccayo tappaccayo, tasmā tappaccayā. Sā nevasaññānāsaññāyatanavedanāva. Keci pana ‘‘chando nāma appanaṃ pāpuṇissāmīti pubbabhāge <pageBreak edition="M" number="1.0301" />dhammacchando, appanāppattassa so chando vūpasanto hoti. Paṭhamajjhāne vitakko hoti, dutiyajjhānappattassa vitakko vūpasanto hoti. Sattasu samāpattīsu saññā hoti, nevasaññānāsaññāyatanaṃ samāpannassa ca nirodhaṃ samāpannassa ca saññā vūpasantā hotī’’ti evaṃ vaṇṇayanti. Idha pana nirodhasamāpatti na yujjati. <bold>Appattassa</bold><pageBreak edition="P" number="1.0338" /><bold>pattiyā</bold>ti arahattaphalassa pattatthāya. <bold>Atthi āyava</bold>nti atthi vīriyaṃ. Āyāvantipi pāṭho. <bold>Tasmimpi ṭhāne anuppatte</bold>ti tassa vīriyārambhassa vasena tasmiṃ arahattaphalassa kāraṇe ariyamagge anuppatte <pageBreak edition="V" number="1.0273" />. <bold>Tappaccayāpi vedayita</bold>nti arahattassa ṭhānapaccayā vedayitaṃ. Etena catumaggasahajātā nibbattitalokuttaravedanā gahitā. Keci pana ‘‘āyavanti paṭipatti. Tasmimpi ṭhāne anuppatteti tassā bhūmiyā pattiyā’’ti vaṇṇayanti.</paragraph>
<centered line="1191">Padesavihārañāṇaniddesavaṇṇanā niṭṭhitā.</centered>
<title line="1192">44-49. Vivaṭṭañāṇachakkaniddesavaṇṇanā</title>
<paragraph line="1193" number="95">Vivaṭṭañāṇachakkaniddese <pageBreak edition="P" number="1.0339" /><bold>nekkhammādhipatattā paññā</bold>ti nekkhammaṃ adhikaṃ katvā nekkhammādhikabhāvena pavattā paññā. <bold>Kāmacchandato saññāya vivaṭṭatī</bold>ti nekkhammādhipatikatapaññāsampayuttasaññāya hetubhūtāya, karaṇabhūtāya vā kāmacchandato vivaṭṭati parāvattati, parammukhī hotīti attho. Esa nayo sesesu.</paragraph>
<paragraph line="1194" number="96"><bold>Kāmacchando nānatta</bold>nti kāmacchando santavuttitāya abhāvato na ekasabhāvo. <bold>Nekkhammaṃ ekatta</bold>nti nekkhammaṃ santavuttibhāvato ekasabhāvo. <bold>Nekkhammekattaṃ cetayato</bold>ti kāmacchande ādīnavadassanena nekkhammaṃ pavattayato. <bold>Kāmacchandato cittaṃ vivaṭṭatī</bold>ti diṭṭhādīnavato kāmacchandato nekkhammakkhaṇe cittaṃ vivaṭṭati. Esa nayo sesesu.</paragraph>
<paragraph line="1195" number="97"><bold>Kāmacchandaṃ pajahanto</bold>ti nekkhammapavattikkhaṇe kāmacchandaṃ vikkhambhanappahānena pajahanto. <bold>Nekkhammavasena cittaṃ adhiṭṭhātī</bold>ti paṭiladdhassa nekkhammassa <pageBreak edition="M" number="1.0302" />vasena taṃsampayuttacittaṃ adhitiṭṭhati adhikaṃ karonto tiṭṭhati, pavattetīti attho. Esa nayo sesesu.</paragraph>
<paragraph line="1196" number="98"><bold>Cakkhu suññaṃ attena vā</bold>ti bālajanaparikappitassa kārakavedakasaṅkhātassa attano abhāvā cakkhu attena ca suññaṃ. Yañhi yattha na hoti, tena taṃ suññaṃ nāma hoti. <bold>Attaniyena vā</bold>ti attano abhāveneva attano santakassapi abhāvā attano santakena ca suññaṃ. Lokassa attāti ca attaniyanti ca ubhayathā gāhasambhavato tadubhayagāhapaṭisedhanatthaṃ attābhāvo ca attaniyābhāvo ca vutto. <bold>Niccena vā</bold>ti bhaṅgaṃ atikkamitvā tiṭṭhantassa kassaci abhāvato niccena ca suññaṃ. <bold>Dhuvena vā</bold>ti pavattikkhaṇepi thirassa kassaci abhāvato dhuvena ca suññaṃ. <bold>Sassatena vā</bold>ti sabbakālepi vijjamānassa kassaci abhāvato sassatena <pageBreak edition="V" number="1.0274" /><pageBreak edition="P" number="1.0340" />ca suññaṃ. <bold>Avipariṇāmadhammena vā</bold>ti jarābhaṅgavasena dvidhā aparivattamānapakatikassa kassaci abhāvato avipariṇāmadhammena ca suññaṃ. Atha vā niccabhāvena ca dhuvabhāvena ca sassatabhāvena ca avipariṇāmadhammabhāvena ca suññanti attho. Samuccayattho vā-saddo. <bold>Yathābhūtaṃ jānato passato</bold>ti iccevaṃ anattānupassanāñāṇena yathāsabhāvena jānantassa cakkhunā viya ca passantassa. <bold>Cakkhābhinivesato ñāṇaṃ vivaṭṭatī</bold>ti cakkhu attāti vā attaniyanti vā pavattamānato diṭṭhābhinivesato tadaṅgappahānavasena ñāṇaṃ vivaṭṭati. Esa nayo sesesu.</paragraph>
<paragraph line="1197" number="99"><bold>Nekkhammena kāmacchandaṃ vosajjatī</bold>ti nekkhammalābhī puggalo nekkhammena tappaṭipakkhaṃ kāmacchandaṃ pariccajati. <bold>Vosagge paññā</bold>ti kāmacchandassa vosaggabhūte nekkhamme taṃsampayuttā paññā. Esa nayo sesesu. <bold>Pīḷanaṭṭhā</bold>dayo heṭṭhā vuttatthā eva. <bold>Parijānanto vivaṭṭatī</bold>ti puggalādhiṭṭhānā desanā, maggasamaṅgīpuggalo dukkhassa catubbidhaṃ atthaṃ kiccavasena parijānanto dubhato vuṭṭhānavasena vivaṭṭati, ñāṇavivaṭṭanepi ñāṇasamaṅgī vivaṭṭatīti vutto.</paragraph>
<paragraph line="1198" number="100"><bold>Tathaṭṭhe</bold><pageBreak edition="M" number="1.0303" /><bold>paññā</bold>ti etassa puggalasseva tathaṭṭhe vivaṭṭanā paññā. Esa nayo sesesu. Idāni maggakkhaṇe eva kiccavasena ākāranānattato cha vivaṭṭañāṇāni dassetuṃ <bold>saññāvivaṭṭo</bold>tiādimātikaṃ ṭhapetvā taṃ atthato vibhajanto <bold>sañjānanto vivaṭṭatī</bold>tiādimāha. Tattha <bold>sañjānanto vivaṭṭatīti saññāvivaṭṭo</bold>ti yasmā pubbabhāge nekkhammādiṃ adhipatito sañjānanto yogī pacchā nekkhammasampayuttañāṇena kāmacchandādito vivaṭṭati, tasmā taṃ ñāṇaṃ saññāvivaṭṭo nāmāti attho. <bold>Cetayanto vivaṭṭatīti cetovivaṭṭo</bold>ti yasmā yogī nekkhammekattādīni cetayanto sampayuttañāṇena kāmacchandādito vivaṭṭati, tasmā taṃ ñāṇaṃ cetovivaṭṭo nāmāti attho. <bold>Vijānanto vivaṭṭatīti cittavivaṭṭo</bold>ti yasmā yogī nekkhammādivasena cittādhiṭṭhānena vijānanto taṃsampayuttañāṇena kāmacchandādito vivaṭṭati, tasmā taṃ ñāṇaṃ cittavivaṭṭo nāmāti attho. <bold>Ñāṇaṃ karonto vivaṭṭatīti ñāṇavivaṭṭo</bold>ti yasmā yogī chabbidhaṃ ajjhattikāyatanaṃ anattānupassanāñāṇena suññato viditaṃ <pageBreak edition="P" number="1.0341" />karonto teneva ñāṇena diṭṭhābhinivesato vivaṭṭati, tasmā taṃ ñāṇaṃ ñāṇavivaṭṭo nāmāti attho. <bold>Vosajjanto vivaṭṭatīti vimokkhavivaṭṭo</bold>ti yasmā yogī nekkhammādīhi kāmacchandādīni vosajjanto taṃsampayuttañāṇena kāmacchandādito vivaṭṭati, tasmā taṃ ñāṇaṃ vimokkhavivaṭṭo nāmāti attho. <bold>Tathaṭṭhe vivaṭṭatīti saccavivaṭṭo</bold>ti yasmā yogī catubbidhe tathaṭṭhe dubhato vuṭṭhānavasena vivaṭṭati, tasmā maggañāṇaṃ saccavivaṭṭo nāmāti attho. Maggañāṇameva vā tathaṭṭhe dubhato vuṭṭhānabhāvena vivaṭṭatīti saccavivaṭṭoti attho.</paragraph>
<paragraph line="1199"><bold>Yattha</bold><pageBreak edition="V" number="1.0275" /><bold>saññāvivaṭṭo</bold>tiādi saccavivaṭṭañāṇaniddese vuttattā saccavivaṭṭañāṇakkhaṇameva sandhāya vuttanti veditabbaṃ. Maggakkhaṇeyeva hi sabbāni yujjanti. Kathaṃ? Ñāṇavivaṭṭe ñāṇañhi vajjetvā sesesu ariyamaggo sarūpeneva āgato. Vipassanākiccassa pana maggeneva sijjhanato vipassanākiccasiddhivasena ñāṇavivaṭṭañāṇampi maggakkhaṇe yujjati. Maggañāṇeneva vā ‘‘cakkhu suñña’’ntiādi kiccavasena paṭividdhameva hotīti maggakkhaṇe taṃ ñāṇaṃ vattuṃ yujjatiyeva. Atthayojanā panettha ‘‘yattha maggakkhaṇe saññāvivaṭṭo, tattha cetovivaṭṭo. Yattha maggakkhaṇe cetovivaṭṭo <pageBreak edition="M" number="1.0304" />, tattha saññāvivaṭṭo’’ti evamādinā nayena sabbasaṃsandanesu yojanā kātabbā. Atha vā saññāvivaṭṭacetovivaṭṭacittavivaṭṭavimokkhavivaṭṭesu catunnaṃ ariyamaggānaṃ āgatattā saccavivaṭṭo āgatoyeva hoti. Ñāṇavivaṭṭo ca saccavivaṭṭeneva kiccavasena siddho hoti. Saññācetocittavimokkhavivaṭṭesveva ca peyyāle vitthāriyamāne ‘‘anattānupassanādhipatattā paññā abhinivesato saññāya vivaṭṭatīti adhipatattā paññā saññāvivaṭṭe ñāṇa’’nti ca, ‘‘abhiniveso nānattaṃ, anattānupassanā ekattaṃ. Anattānupassanekattaṃ cetayato abhinivesato cittaṃ vivaṭṭatīti nānatte paññā cetovivaṭṭe ñāṇa’’nti ca, ‘‘abhinivesaṃ pajahanto anattānupassanāvasena cittaṃ adhiṭṭhātīti adhiṭṭhāne paññā cittavivaṭṭe ñāṇa’’nti ca, ‘‘anattānupassanāya abhinivesaṃ vosajjatīti vosagge paññā vimokkhavivaṭṭe ñāṇa’’nti ca pāṭhasambhavato ñāṇavivaṭṭe ñāṇampi tesu <pageBreak edition="P" number="1.0342" />āgatameva hoti. Ñāṇavivaṭṭe ca anattānupassanāya vuṭṭhāya ariyamaggaṃ paṭiladdhassa kiccavasena ‘‘cakkhu suññaṃ attena vā attaniyena vā’’tiādiyujjanato saccavivaṭṭo labbhati, tasmā ekekasmiṃ vivaṭṭe sesā pañca pañca vivaṭṭā labbhanti. Tasmā evaṃ ‘‘yattha saññāvivaṭṭo, tattha cetovivaṭṭo’’tiādikāni saṃsandanāni vuttānīti veditabbaṃ.</paragraph>
<centered line="1200">Vivaṭṭañāṇachakkaniddesavaṇṇanā niṭṭhitā.</centered>
<title line="1201">50. Iddhividhañāṇaniddesavaṇṇanā</title>
<paragraph line="1202" number="101">Iddhividhañāṇaniddesaṃ <pageBreak edition="P" number="1.0343" /><bold>idha bhikkhū</bold>ti imasmiṃ sāsane bhikkhu. <bold>Chandasamādhipadhānasaṅkhārasamannāgata</bold>nti ettha chandahetuko samādhi, chandādhiko vā samādhi chandasamādhi, kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ. Padhānabhūtā saṅkhārā padhānasaṅkhārā, catukiccasādhakassa sammappadhānavīriyassetaṃ adhivacanaṃ. Catukiccasādhanavasena <pageBreak edition="V" number="1.0276" />bahuvacanaṃ kataṃ. <bold>Samannāgata</bold>nti chandasamādhinā ca padhānasaṅkhārehi ca upetaṃ. <bold>Iddhipāda</bold>nti nipphattipariyāyena vā ijjhanaṭṭhena, ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti <pageBreak edition="M" number="1.0305" />saṅkhaṃ gatānaṃ upacārajjhānādikusalacittasampayuttānaṃ chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti attho. Vuttañhi iddhipādavibhaṅge suttantabhājanīye ‘‘iddhipādoti tathābhūtassa vedanākkhandho…pe… viññāṇakkhandho’’ti (vibha. 434). Abhidhammabhājanīye ca ‘‘iddhipādoti tathābhūtassa phasso vedanā…pe… paggāho avikkhepo’’ti (vibha. 447) vuttaṃ. Tasmā ‘‘sesacittacetasikarāsi’’nti ettha? Chandasamādhipadhānasaṅkhāresu ekekaṃ iddhiṃ katvā dvīhi dvīhi saha sesavacanaṃ katanti veditabbaṃ. Evañhi cattāro khandhā sabbe ca phassādayo dhammā saṅgahitā honti. Iminā nayena sesesupi attho veditabbo. Yatheva hi chandaṃ adhipatiṃ karitvā paṭiladdhasamādhi chandasamādhīti vutto, evaṃ vīriyaṃ cittaṃ vīmaṃsaṃ adhipatiṃ karitvā paṭiladdhasamādhi vīmaṃsāsamādhīti vuccati. Evamekekasmiṃ iddhipāde chandādayo vīriyādayo cittādayo vīmaṃsādayoti tayo tayo dhammā iddhīpi honti iddhipādāpi, sesā pana sampayuttakā cattāro khandhā iddhipādāyeva <pageBreak edition="P" number="1.0344" />. Yasmā vā ime tayo tayo dhammā sampayuttakehi catūhi khandhehi saddhiṃyeva ijjhanti, na vinā tehi, tasmā tena pariyāyena sabbe cattāropi khandhā ijjhanaṭṭhena iddhi nāma honti, patiṭṭhaṭṭhena pādā nāmātipi veditabbaṃ.</paragraph>
<paragraph line="1203"><bold>Vīriyasamādhipadhānasaṅkhārasamannāgata</bold>nti ettha pana vīriyanti ca padhānasaṅkhāroti ca ekoyeva. Kasmā dvidhā vuttanti ce? Vīriyassa adhipatibhāvadassanavasenettha paṭhamaṃ vīriyaggahaṇaṃ kataṃ, tasseva catukiccasādhakattadassanatthaṃ padhānasaṅkhāravacanaṃ kataṃ. Evaṃ dvidhā vuttattā eva cetthāpi tayo tayo dhammāti vuttaṃ. Keci pana ‘‘vibhaṅge ‘iddhīti yā tesaṃ tesaṃ dhammānaṃ iddhi samiddhi ijjhanā samijjhanā’ti (vibha. 434) vuttattā iddhi nāma anipphannā, iddhipādo nipphanno’’ti vadanti. Idha pana iddhipi iddhipādopi nipphanno lakkhaṇabbhāhatoti sanniṭṭhānaṃ kataṃ. Iddhi samiddhītiādīhi ijjhanākārena dhammā eva vuttāti veditabbaṃ.</paragraph>
<paragraph line="1204"><bold>Bhāvetī</bold>ti āsevati. Suttantabhājanīye (vibha. 431 ādayo) viya idhāpi iddhipādabhāvanā lokiyā eva. Tasmā iddhividhaṃ tāva sampādetukāmo lokiyaṃ <pageBreak edition="M" number="1.0306" />iddhipādaṃ bhāvento pathavīkasiṇādīsu aṭṭhasu kasiṇesu adhikatavasippattaaṭṭhasamāpattiko kasiṇānulomato <pageBreak edition="V" number="1.0277" />kasiṇapaṭilomato kasiṇānulomapaṭilomato jhānānulomato jhānapaṭilomato jhānānulomapaṭilomato jhānukkantikato kasiṇukkantikato jhānakasiṇukkantikato aṅgasaṅkantikato ārammaṇasaṅkantikato aṅgārammaṇasaṅkantikato aṅgavavatthānato ārammaṇavavatthānatoti imehi cuddasahi ākārehi cittaṃ paridametvā chandasīsavīriyasīsacittasīsavīmaṃsāsīsavasena punappunaṃ jhānaṃ samāpajjati. Aṅgārammaṇavavatthānampi keci icchanti. Pubbahetusampannena pana kasiṇesu catukkajjhānamatte ciṇṇavasināpi kātuṃ vaṭṭatīti taṃ taṃ iddhipādaṃ samādhiṃ bhāvento ‘‘anuppannānaṃ pāpakānaṃ akusalānaṃ dhammānaṃ anuppādāyā’’tiādikaṃ (vibha. 432) catuppakāraṃ vīriyaṃ adhiṭṭhāti, tassa ca hānivuddhiyo ñatvā vīriyasamataṃ adhiṭṭhāti. So evaṃ catūsu iddhipādesu cittaṃ paribhāvetvā iddhividhaṃ sampādeti.</paragraph>
<paragraph line="1205"><bold>So</bold><pageBreak edition="P" number="1.0345" /><bold>imesu catūsu iddhipādesū</bold>tiādīsu <bold>so</bold>ti so bhāvitacaturiddhipādo bhikkhu. <bold>Catūsu iddhipādesu cittaṃ paribhāvetī</bold>ti punappunaṃ chandādīsu ekekaṃ adhipatiṃ katvā jhānasamāpajjanavasena tesu cittaṃ paribhāveti nāma, chandādivāsanaṃ gāhāpetīti attho. <bold>Paridametī</bold>ti nibbisevanaṃ karoti. Purimaṃ pacchimassa kāraṇavacanaṃ. Paribhāvitañhi cittaṃ paridamitaṃ hotīti. <bold>Muduṃ karotī</bold>ti tathā dantaṃ cittaṃ vasippattaṃ karoti. Vase vattamānañhi cittaṃ ‘‘mudū’’ti vuccati. <bold>Kammaniya</bold>nti kammakkhamaṃ kammayoggaṃ karoti. Mudu hi cittaṃ kammaniyaṃ hoti sudhantamiva suvaṇṇaṃ, idha pana iddhividhakammakkhamaṃ. <bold>So</bold>ti so paribhāvitacitto bhikkhu. <bold>Kāyampi citte samodahatī</bold>tiādi iddhikaraṇakāle yathāsukhaṃ cittacārassa ijjhanatthaṃ yogavidhānaṃ dassetuṃ vuttaṃ. Tattha <bold>kāyampi citte samodahatī</bold>ti attano karajakāyampi pādakajjhānacitte samodahati paveseti āropeti, kāyaṃ cittānugatikaṃ karotīti attho. Evaṃ karaṇaṃ adissamānena kāyena gamanassa upakārāya hoti. <bold>Cittampi kāye samodahatī</bold>ti pādakajjhānacittaṃ attano karajakāye samodahati āropeti <pageBreak edition="M" number="1.0307" />, cittampi kāyānugatikaṃ karotīti attho. Evaṃ karaṇaṃ dissamānena kāyena gamanassa upakārāya hoti. Samādahatītipi pāṭho, patiṭṭhāpetīti attho. <bold>Kāyavasena cittaṃ pariṇāmetī</bold>ti pādakajjhānacittaṃ gahetvā karajakāye āropeti kāyānugatikaṃ karoti, idaṃ cittaṃ kāye samodahanassa vevacanaṃ. <bold>Cittavasena kāyaṃ pariṇāmetī</bold>ti karajakāyaṃ gahetvā pādakajjhānacitte āropeti, cittānugatikaṃ karoti, idaṃ kāyaṃ citte samodahanassa vevacanaṃ. <bold>Adhiṭṭhātī</bold>ti ‘‘evaṃ hotū’’ti adhiṭṭhāti. Samodahanassa atthavivaraṇatthaṃ pariṇāmo vutto, pariṇāmassa atthavivaraṇatthaṃ adhiṭṭhānaṃ vuttaṃ. Yasmā samodahatīti mūlapadaṃ, pariṇāmeti adhiṭṭhātīti tassa atthaniddesapadāni <pageBreak edition="V" number="1.0278" />, tasmā tesaṃ dvinnaṃyeva padānaṃ vasena pariṇāmetvāti adhiṭṭhahitvāti vuttaṃ, na vuttaṃ samodahitvāti.</paragraph>
<paragraph line="1206"><bold>Sukhasaññañca lahusaññañca kāye okkamitvā viharatī</bold>ti catutthajjhānena sahajātasukhasaññañca lahusaññañca samāpajjanavasena <pageBreak edition="P" number="1.0346" />karajakāye okkamitvā pavesetvā viharati. Tāya saññāya okkantakāyassa panassa karajakāyopi tūlapicu viya lahuko hoti. <bold>So</bold>ti so katayogavidhāno bhikkhu. <bold>Tathābhāvitena cittenā</bold>ti itthambhūtalakkhaṇe karaṇavacanaṃ, hetuatthe vā, tathābhāvitena cittena hetubhūtenāti attho. <bold>Parisuddhenā</bold>ti upekkhāsatipārisuddhibhāvato parisuddhena. Parisuddhattāyeva <bold>pariyodātena,</bold>pabhassarenāti attho. <bold>Iddhividhañāṇāyā</bold>ti iddhikoṭṭhāse, iddhivikappe vā ñāṇatthāya. <bold>Cittaṃ abhinīharatī</bold>ti so bhikkhu vuttappakāravasena tasmiṃ citte abhiññāpādake jāte iddhividhañāṇādhigamatthāya parikammacittaṃ abhinīharati, kasiṇārammaṇato apanetvā iddhividhābhimukhaṃ peseti. <bold>Abhininnāmetī</bold>ti adhigantabbaiddhipoṇaṃ iddhipabbhāraṃ karoti. <bold>So</bold>ti so evaṃ katacittābhinīhāro bhikkhu. <bold>Anekavihita</bold>nti anekavidhaṃ nānappakārakaṃ. <bold>Iddhividha</bold>nti iddhikoṭṭhāsaṃ, iddhivikappaṃ vā. <bold>Paccanubhotī</bold>ti paccanubhavati, phasseti sacchikaroti pāpuṇātīti attho.</paragraph>
<paragraph line="1207" number="102">Idānissa anekavihitabhāvaṃ dassento <bold>ekopi hutvā</bold>tiādimāha. Tattha <bold>ekopi hutvā</bold>ti iddhikaraṇato pubbe pakatiyā ekopi hutvā. <bold>Bahudhā hotī</bold>ti bahunnaṃ santike caṅkamitukāmo vā, sajjhāyaṃ <pageBreak edition="M" number="1.0308" />vā kattukāmo, pañhaṃ vā pucchitukāmo hutvā satampi sahassampi hoti. Kathaṃ panāyamevaṃ hoti? Iddhiyā bhūmipādapadamūlabhūte dhamme sampādetvā abhiññāpādakajjhānaṃ samāpajjitvā vuṭṭhāya sace sataṃ icchati, ‘‘sataṃ homi sataṃ homī’’ti parikammaṃ katvā puna pādakajjhānaṃ samāpajjitvā vuṭṭhāya adhiṭṭhāti. Adhiṭṭhānacittena saheva sataṃ hoti. Sahassādīsupi eseva nayo. Sace evaṃ na ijjhati, puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ. Saṃyuttaṭṭhakathāyañhi ‘‘ekavāraṃ dvevāraṃ samāpajjituṃ vaṭṭatī’’ti vuttaṃ. Tattha pādakajjhānacittaṃ nimittārammaṇaṃ, parikammacittāni satārammaṇāni vā sahassārammaṇāni vā. Tāni ca kho vaṇṇavaseneva, no paṇṇattivasena. Adhiṭṭhānacittampi tatheva satārammaṇaṃ vā sahassārammaṇaṃ vā, taṃ paṭhamappanācittamiva gotrabhuanantaraṃ ekameva uppajjati rūpāvacaracatutthajjhānikaṃ <pageBreak edition="P" number="1.0347" />. Tattha ye te bahū nimmitā, te aniyametvā nimmitattā iddhimatā sadisāva honti. Ṭhānanisajjādīsu vā bhāsitatuṇhībhāvādīsu vā yaṃ yaṃ iddhimā karoti, taṃtadeva karonti. Sace pana nānāvaṇṇe kātukāmo <pageBreak edition="V" number="1.0279" />hoti, keci paṭhamavaye keci majjhimavaye keci pacchimavaye, tathā dīghakese upaḍḍhamuṇḍamuṇḍe missakakese upaḍḍharattacīvare paṇḍukacīvare padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte, aparepi vā nānappakārake kātukāmo hoti, tena pādakajjhānato vuṭṭhāya ‘‘ettakā bhikkhū paṭhamavayā hontū’’tiādinā nayena parikammaṃ katvā puna samāpajjitvā vuṭṭhāya adhiṭṭhātabbaṃ. Adhiṭṭhānacittena saddhiṃ icchitappakārāyeva hontīti. Esa nayo ‘‘bahudhāpi hutvā eko hotī’’tiādīsu. Ayaṃ pana viseso – iminā hi bhikkhunā evaṃ bahubhāvaṃ nimminitvā puna ‘‘ekova hutvā caṅkamissāmi, sajjhāyaṃ karissāmi, pañhaṃ pucchissāmī’’ti cintetvā vā ‘‘ayaṃ vihāro appabhikkhuko, sace keci āgamissanti, kuto ime ettakā ekasadisā bhikkhū addhā therassa esānubhāvoti maṃ jānissantī’’ti appicchatāya vā antarāva ‘‘eko homī’’ti icchantena pādakajjhānaṃ samāpajjitvā vuṭṭhāya ‘‘eko homī’’ti parikammaṃ katvā puna samāpajjitvā vuṭṭhāya ‘‘eko homī’’ti adhiṭṭhātabbaṃ <pageBreak edition="M" number="1.0309" />. Adhiṭṭhānacittena saddhiṃyeva eko hoti. Evaṃ akaronto pana yathāparicchinnakālavasena sayameva eko hoti.</paragraph>
<paragraph line="1208"><bold>Āvibhāva</bold>nti pākaṭabhāvaṃ karotīti attho. <bold>Tirobhāva</bold>nti paṭicchannabhāvaṃ karotīti attho. Āvibhāvaṃ paccanubhoti, tirobhāvaṃ paccanubhotīti purimena vā sambandho. Tatrāyaṃ iddhimā āvibhāvaṃ kattukāmo andhakāraṃ vā ālokaṃ karoti, paṭicchannaṃ vā vivaṭaṃ karoti, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi vā dissati, evaṃ attānaṃ vā paraṃ vā kattukāmo pādakajjhānato vuṭṭhāya ‘‘idaṃ andhakāraṃ ālokajātaṃ hotū’’ti vā, ‘‘idaṃ paṭicchannaṃ vivaṭaṃ hotū’’ti vā, ‘‘idaṃ anāpāthaṃ āpāthaṃ hotū’’ti vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānā <pageBreak edition="P" number="1.0348" />yathādhiṭṭhitameva hoti. Pare dūre ṭhitāpi passanti, sayampi passitukāmo passati. Tirobhāvaṃ kattukāmo pana ālokaṃ vā andhakāraṃ karoti, appaṭicchannaṃ vā paṭicchannaṃ, āpāthaṃ vā anāpāthaṃ karoti. Kathaṃ? Ayañhi yathā appaṭicchannopi samīpe ṭhitopi vā na dissati, evaṃ attānaṃ vā paraṃ vā kattukāmo pādakajjhānā vuṭṭhahitvā ‘‘idaṃ ālokaṭṭhānaṃ andhakāraṃ hotū’’ti vā, ‘‘idaṃ appaṭicchannaṃ paṭicchannaṃ hotū’’ti vā, ‘‘idaṃ āpāthaṃ anāpāthaṃ hotū’’ti vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānā yathādhiṭṭhitameva hoti. Pare samīpe ṭhitāpi na passanti, sayampi apassitukāmo na passati. Apica sabbampi pākaṭapāṭihāriyaṃ āvibhāvo nāma, apākaṭapāṭihāriyaṃ tirobhāvo nāma. Tattha pākaṭapāṭihāriye iddhipi paññāyati iddhimāpi. Taṃ yamakapāṭihāriyena dīpetabbaṃ. Apākaṭapāṭihāriye <pageBreak edition="V" number="1.0280" />iddhiyeva paññāyati, na iddhimā. Taṃ mahakasuttena (saṃ. ni. 4.346) ca brahmanimantanikasuttena (ma. ni. 1.501 ādayo) ca dīpetabbaṃ.</paragraph>
<paragraph line="1209"><bold>Tirokuṭṭa</bold>nti parakuṭṭaṃ, kuṭṭassa parabhāganti vuttaṃ hoti. Esa nayo <bold>tiropākāratiropabbatesu. Kuṭṭo</bold>ti ca gehabhitti. <bold>Pākāro</bold>ti gehavihāragāmādīnaṃ parikkhepapākāro. <bold>Pabbato</bold>ti paṃsupabbato vā pāsāṇapabbato vā. <bold>Asajjamāno</bold>ti alaggamāno. <bold>Seyyathāpi ākāse</bold>ti <pageBreak edition="M" number="1.0310" />ākāse viya. Evaṃ gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ vā pabbataṃ vā āvajjitvā kataparikammena ‘‘ākāso hotū’’ti adhiṭṭhātabbo, ākāsova hoti. Adho otaritukāmassa, uddhaṃ vā ārohitukāmassa susiro hoti, vinivijjhitvā gantukāmassa chiddo. So tattha asajjamāno gacchati. Sace panassa bhikkhuno adhiṭṭhahitvā gacchantassa antarā pabbato vā rukkho vā uṭṭheti, kiṃ puna samāpajjitvā adhiṭṭhātabbanti? Doso natthi. Puna samāpajjitvā adhiṭṭhānañhi upajjhāyassa santike nissayaggahaṇasadisaṃ hoti. Iminā pana bhikkhunā ‘‘ākāso hotū’’ti adhiṭṭhitattā ākāso hotiyeva. Purimādhiṭṭhānabaleneva cassa antarā añño pabbato vā rukkho vā utumayo uṭṭhahissatīti aṭṭhānametaṃ. Aññena iddhimatā <pageBreak edition="P" number="1.0349" />nimmite pana paṭhamaṃ nimmānaṃ balavaṃ hoti. Itarena tassa uddhaṃ vā adho vā gantabbaṃ.</paragraph>
<paragraph line="1210"><bold>Pathaviyāpi ummujjanimujja</bold>nti ettha <bold>ummujja</bold>nti uṭṭhānaṃ, <bold>nimujja</bold>nti saṃsīdanaṃ, ummujjañca nimujjañca ummujjanimujjaṃ. Evaṃ kattukāmena pana āpokasiṇaṃ samāpajjitvā uṭṭhāya ‘‘ettake ṭhāne pathavī udakaṃ hotū’’ti paricchinditvā parikammaṃ katvā vuttanayeneva adhiṭṭhātabbaṃ. Saha adhiṭṭhānā yathāparicchinne ṭhāne pathavī udakameva hoti. So tattha ummujjanimujjaṃ karoti seyyathāpi udake. Na kevalañca ummujjanimujjameva, nhānapānamukhadhovanabhaṇḍakadhovanādīsu yaṃ yaṃ icchati, taṃ taṃ karoti. Na kevalañca udakameva karoti, sappitelamadhuphāṇitādīsupi yaṃ yaṃ icchati, taṃ taṃ ‘‘idañcidañca ettakaṃ hotū’’ti āvajjitvā parikammaṃ katvā adhiṭṭhahantassa yathādhiṭṭhitameva hoti. Uddharitvā bhājanagataṃ karontassa sappi sappiyeva hoti, telādīni telādīniyeva, udakaṃ udakameva. So tattha temitukāmova temeti, na temitukāmo na temeti. Tasseva ca sā pathavī udakaṃ hoti, sesajanassa pathavīyeva. Tattha manussā pattikāpi gacchanti, yānādīhipi gacchanti, kasikammādīnipi karontiyeva. Sace panāyaṃ ‘‘tesampi udakaṃ hotū’’ti icchati, hotiyeva. Paricchinnakālaṃ <pageBreak edition="V" number="1.0281" />pana atikkamitvā yaṃ pakatiyā ghaṭataḷākādīsu udakaṃ, taṃ ṭhapetvā avasesaṃ paricchinnaṭṭhānaṃ pathavīyeva hoti.</paragraph>
<paragraph line="1211"><bold>Udakepi abhijjamāne gacchatī</bold>ti ettha yaṃ udakaṃ akkamitvā saṃsīdati, taṃ bhijjamānanti vuccati, viparītaṃ abhijjamānaṃ. Evaṃ gantukāmena pana pathavīkasiṇaṃ <pageBreak edition="M" number="1.0311" />samāpajjitvā vuṭṭhāya ‘‘ettake ṭhāne udakaṃ pathavī hotū’’ti paricchinditvā parikammaṃ katvā vuttanayeneva adhiṭṭhātabbaṃ. Saha adhiṭṭhānā yathāparicchinnaṭṭhāne udakaṃ pathavīyeva hoti. So tattha gacchati seyyathāpi pathaviyaṃ. Na kevalañca gacchati, yaṃ yaṃ iriyāpathaṃ icchati, taṃ taṃ kappeti. Na kevalañca pathavimeva karoti, maṇisuvaṇṇapabbatarukkhādīsupi yaṃ yaṃ icchati, taṃ taṃ vuttanayeneva āvajjitvā adhiṭṭhāti, yathādhiṭṭhitameva hoti. Tasseva ca taṃ udakaṃ pathavī hoti, sesajanassa udakameva <pageBreak edition="P" number="1.0350" />. Macchakacchapā ca udakakākādayo ca yathāruci vicaranti. Sace panāyaṃ aññesampi manussānaṃ taṃ pathaviṃ kātuṃ icchati, karotiyeva. Yathāparicchinnakālātikkamena pana udakameva hoti.</paragraph>
<paragraph line="1212"><bold>Ākāsepi pallaṅkena kamatī</bold>ti antalikkhe samantato ūrubaddhāsanena gacchati. <bold>Pakkhī sakuṇo</bold>ti pakkhehi yutto sakuṇo, na aparipuṇṇapakkho lūnapakkho vā. Tādiso hi ākāse gantuṃ na sakkoti. Evamākāse gantukāmena pana pathavīkasiṇaṃ samāpajjitvā vuṭṭhāya sace nisinno gantumicchati, pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ. Sace nipanno gantukāmo hoti, mañcappamāṇaṃ, sace padasā gantukāmo hoti, maggappamāṇanti evaṃ yathānurūpaṃ ṭhānaṃ paricchinditvā vuttanayeneva ‘‘pathavī hotū’’ti adhiṭṭhātabbaṃ. Saha adhiṭṭhānā pathavīyeva hoti. Ākāse gantukāmena ca bhikkhunā dibbacakkhulābhināpi bhavitabbaṃ. Kasmā? Yasmā antarā utusamuṭṭhānā vā pabbatarukkhādayo honti, nāgasupaṇṇādayo vā usūyantā māpenti, tesaṃ dassanatthaṃ. Te pana disvā kiṃ kātabbanti? Pādakajjhānaṃ samāpajjitvā vuṭṭhāya ‘‘ākāso hotū’’ti parikammaṃ katvā adhiṭṭhātabbaṃ. Apica okāse orohaṇatthampi iminā dibbacakkhulābhinā bhavitabbaṃ. Ayañhi sace anokāse nhānatitthe vā gāmadvāre vā orohati, mahājanassa pākaṭo hoti, tasmā dibbacakkhunā passitvā anokāsaṃ vajjetvā okāse otaratīti.</paragraph>
<paragraph line="1213"><bold>Imepi candimasūriye evaṃmahiddhike evaṃmahānubhāve</bold>ti ettha candimasūriyānaṃ dvācattālīsayojanasahassoparicaraṇena mahiddhikatā, tīsu dīpesu ekakkhaṇe ālokakaraṇena mahānubhāvatā <pageBreak edition="V" number="1.0282" />veditabbā, evaṃ uparicaraṇaālokapharaṇehi vā mahiddhike, teneva mahiddhikattena mahānubhāve <pageBreak edition="M" number="1.0312" />. <bold>Parāmasatī</bold>ti pariggaṇhāti, ekadese vā phusati. <bold>Parimajjatī</bold>ti samantato ādāsatalaṃ viya parimajjati. Ayaṃ panassa iddhi abhiññāpādakajjhānavaseneva ijjhati, natthettha kasiṇasamāpattiniyamo. Svāyaṃ yadi icchati gantvā parāmasituṃ, gantvā parāmasati. Sace pana idheva nisinnako vā nipannako vā parāmasitukāmo hoti, ‘‘hatthapāse hotū’’ti adhiṭṭhāti. Adhiṭṭhānabalena vaṇṭā muttatālaphalaṃ viya āgantvā <pageBreak edition="P" number="1.0351" />hatthapāse ṭhite vā parāmasati, hatthaṃ vā vaḍḍhetvā parāmasati. Hatthaṃ vaḍḍhentassa pana kiṃ upādinnakaṃ vaḍḍhati anupādinnakaṃ vāti? Upādinnakaṃ nissāya anupādinnakaṃ vaḍḍhati. Yo evaṃ katvā na kevalaṃ candimasūriye parāmasati, sace icchati, pādakathalikaṃ katvā pāde ṭhapeti, pīṭhaṃ katvā nisīdati, mañcaṃ katvā nipajjati, apassenaphalakaṃ katvā apassayati. Yathā eko, evaṃ aparopi. Anekesupi hi bhikkhusatasahassesu evaṃ karontesu tesañca ekamekassa tatheva ijjhati. Candimasūriyānañca gamanampi ālokakaraṇampi tatheva hoti. Yathā hi pātisahassesu udakapūresu sabbapātīsu candamaṇḍalāni dissanti, pākatikameva candassa gamanaṃ ālokakaraṇañca hoti, tathūpamametaṃ pāṭihāriyaṃ. <bold>Yāva brahmalokāpi kāyena vasaṃ vattetī</bold>ti brahmalokaṃ paricchedaṃ katvā etthantare anekavidhaṃ abhiññaṃ karonto attano kāyena vasaṃ issariyaṃ vatteti. Vitthāro panettha iddhikathāyaṃ āvibhavissatīti.</paragraph>
<centered line="1214">Iddhividhañāṇaniddesavaṇṇanā niṭṭhitā.</centered>
<title line="1215">51. Sotadhātuvisuddhiñāṇaniddesavaṇṇanā</title>
<paragraph line="1216" number="103">Sotadhātuvisuddhiñāṇaniddese <pageBreak edition="P" number="1.0352" /><bold>dūrepi saddāna</bold>ntiādi dibbasotaṃ uppādetukāmassa ādikammikassa bhikkhuno upāyasandassanatthaṃ vuttaṃ. Tattha <bold>dūrepi saddānaṃ saddanimitta</bold>nti dūre saddānaṃ antare saddaṃ. Saddoyeva hi nimittakaraṇavasena saddanimittaṃ. ‘‘Dūre’’ti vuttepi pakatisotassa āpāthaṭṭhāneyeva. <bold>Oḷārikāna</bold>nti thūlānaṃ. <bold>Sukhumāna</bold>nti aṇūnaṃ. <bold>Saṇhasaṇhāna</bold>nti saṇhatopi saṇhānaṃ, atisaṇhānanti attho. Etena paramasukhumā saddā vuttā honti. Imaṃ ñāṇaṃ uppādetukāmena ādikammikena jhāyinā abhiññāpādakajjhānaṃ samāpajjitvā vuṭṭhāya parikammasamādhicittena <pageBreak edition="M" number="1.0313" />paṭhamataraṃ pakatisotapathe dūre oḷāriko araññe sīhādīnaṃ saddo āvajjitabbo. Vihāre ghaṇḍisaddo bherisaddo saṅkhasaddo sāmaṇeradaharabhikkhūnaṃ sabbathāmena sajjhāyantānaṃ <pageBreak edition="V" number="1.0283" />sajjhāyanasaddo pakatikathaṃ kathentānaṃ ‘‘kiṃ, bhante, kiṃ, āvuso’’tiādisaddo sakuṇasaddo vātasaddo padasaddo pakkuthitaudakassa cicciṭāyanasaddo ātape sussamānatālapaṇṇasaddo kunthakipillikādisaddoti evaṃ sabboḷārikato pabhuti yathākkamena sukhumasukhumasaddā āvajjitabbā.</paragraph>
<paragraph line="1217">Evaṃ karontena ca puratthimādīsu dasasu disāsu kamena ekekissā disāya saddanimittaṃ vuttanayena manasi kātabbaṃ. Manasi karontena ca ye saddā pakatisotassa suyyanti, tesu pakatisotamodhāya manodvārikena cittena manasi kātabbaṃ. Tassa te saddā pakaticittassāpi pākaṭā honti, parikammasamādhicittassa pana ativiya pākaṭā honti. Tassevaṃ saddanimittaṃ manasikaroto idāni dibbasotadhātu uppajjissatīti tesu saddesu aññataraṃ ārammaṇaṃ katvā manodvārāvajjanaṃ uppajjati, tasmiṃ niruddhe cattāri pañca vā javanāni javanti. Yesaṃ purimāni tīṇi cattāri vā parikammopacārānulomagotrabhunāmakāni kāmāvacarāni, catutthaṃ pañcamaṃ <pageBreak edition="P" number="1.0353" />vā appanācittaṃ rūpāvacaracatutthajjhānikaṃ. Tattha yaṃ tena appanācittena saddhiṃ uppannaṃ ñāṇaṃ, ayaṃ dibbasotadhātu. Taṃ thāmagataṃ karontena ‘‘etthantare saddaṃ suṇāmī’’ti ekaṅgulamattaṃ paricchinditvā vaḍḍhetabbaṃ, tato dvaṅgulacaturaṅgulaaṭṭhaṅgulavidatthiratanaantogabbhapamukha- pāsādapariveṇasaṅghārāmagocaragāmajanapadādivasena yāva cakkavāḷaṃ, tato vā bhiyyopi paricchinditvā paricchinditvā vaḍḍhetabbaṃ. Evaṃ adhigatābhiñño esa pādakajjhānārammaṇena phuṭṭhokāsabbhantaragate sadde puna pādakajjhānaṃ asamāpajjitvāpi abhiññāñāṇena suṇātiyeva. Evaṃ suṇanto ca sacepi yāvabrahmalokā saṅkhabheripaṇavādisaddehi ekakolāhalaṃ hoti, pāṭiyekkaṃ vavatthāpetukāmatāya sati ‘‘ayaṃ saṅkhasaddo, ayaṃ bherisaddo’’ti vavatthāpetuṃ sakkotiyeva. Abhiññāñāṇena sute sātthake sadde pacchā kāmāvacaracittena atthaṃ jānāti. Dibbasotaṃ <pageBreak edition="M" number="1.0314" />pakatisotavatoyeva uppajjati, no badhirassa. Pacchā pakatisote vinaṭṭhepi dibbasotaṃ na vinassatīti vadanti.</paragraph>
<paragraph line="1218"><bold>So dibbāya sotadhātuyā</bold>ti ettha dibbasadisattā dibbā. Devānañhi sucaritakammābhinibbattā pittasemharudhirādīhi apalibuddhā upakkilesavimuttatāya dūrepi ārammaṇasampaṭicchanasamatthā dibbā pasādasotadhātu hoti. Ayañcāpi imassa bhikkhuno vīriyabhāvanābalanibbattā ñāṇasotadhātu tādisāyevāti dibbasadisattā dibbā. Apica dibbavihāravasena paṭiladdhattā, attanā ca dibbavihārasannissitattāpi dibbā, savanaṭṭhena nijjīvaṭṭhena ca sotadhātu, sotadhātukiccakaraṇena ca sotadhātu viyātipi sotadhātu. Tāya dibbāya <pageBreak edition="V" number="1.0284" />sotadhātuyā. <bold>Visuddhāyā</bold>ti parisuddhāya nirupakkilesāya. <bold>Atikkantamānusikāyā</bold>ti manussūpacāraṃ atikkamitvā saddasavanena mānusikaṃ maṃsasotadhātuṃ atikkantāya vītivattitvā ṭhitāya. <bold>Ubho sadde suṇātī</bold>ti dve sadde suṇāti. Katame dve? <bold>Dibbe ca mānuse ca,</bold>devānañca manussānañca saddeti vuttaṃ hoti. Etena padesapariyādānaṃ veditabbaṃ. <bold>Ye dūre santike cā</bold>ti ye saddā dūre paracakkavāḷepi, ye ca santike antamaso sadehasannissitapāṇakasaddāpi, te suṇātīti vuttaṃ hoti. Etena nippadesapariyādānaṃ veditabbanti.</paragraph>
<centered line="1219">Sotadhātuvisuddhiñāṇaniddesavaṇṇanā niṭṭhitā.</centered>
<title line="1220">52. Cetopariyañāṇaniddesavaṇṇanā</title>
<paragraph line="1221" number="104">Cetopariyañāṇaniddese <pageBreak edition="P" number="1.0354" /><bold>so evaṃ pajānātī</bold>ti idāni vattabbaṃ vidhānaṃ upadisati. <bold>Idaṃ rūpaṃ somanassindriyasamuṭṭhita</bold>ntiādi ādikammikena jhāyinā paṭipajjitabbaṃ vidhānaṃ. Kathaṃ? Etañhi ñāṇaṃ uppādetukāmena jhāyinā paṭhamaṃ tāva dibbacakkhuñāṇaṃ uppādetabbaṃ. Etañhi dibbacakkhuvasena ijjhati, taṃ etassa parikammaṃ. Tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ nissāya vattamānassa lohitassa vaṇṇaṃ passitvā passitvā cittaṃ pariyesitabbaṃ. Tañhi lohitaṃ kusalasomanasse vattamāne rattaṃ hoti nigrodhapakkavaṇṇaṃ, akusalasomanasse vattamāne tadeva luḷitaṃ hoti, domanasse vattamāne kāḷakaṃ <pageBreak edition="M" number="1.0315" />hoti jambupakkavaṇṇaṃ luḷitaṃ. Kusalūpekkhāya vattamānāya pasannaṃ hoti tilatelavaṇṇaṃ. Akusalūpekkhāya vattamānāya tadeva luḷitaṃ hoti. Tasmā tena ‘‘idaṃ rūpaṃ somanassindriyasamuṭṭhitaṃ, idaṃ rūpaṃ domanassindriyasamuṭṭhitaṃ, idaṃ rūpaṃ upekkhindriyasamuṭṭhita’’nti parassa hadayalohitavaṇṇaṃ passitvā passitvā cittaṃ pariyesantena cetopariyañāṇaṃ thāmagataṃ kātabbaṃ. Evaṃ thāmagate hi tasmiṃ anukkamena sabbampi kāmāvacarādibhedaṃ cittaṃ pajānāti cittā cittameva saṅkamanto vinā hadayarūpadassanena. Vuttampi cetaṃ aṭṭhakathāyaṃ –</paragraph>
<indent line="1222">‘‘Āruppe parassa cittaṃ jānitukāmo kassa hadayarūpaṃ passati, kassindriyavikāraṃ oloketīti? Na kassaci. Iddhimato visayo esa, yadidaṃ yattha katthaci cittaṃ āvajjanto soḷasappabhedaṃ cittaṃ jānāti. Akatābhinivesassa pana vasena ayaṃ kathā’’ti (visuddhi. 2.401).</indent>
<paragraph line="1223"><bold>Parasattāna</bold>nti <pageBreak edition="V" number="1.0285" />attānaṃ ṭhapetvā sesasattānaṃ. <bold>Parapuggalāna</bold>nti idampi iminā ekatthameva, veneyyavasena pana <pageBreak edition="P" number="1.0355" />desanāvilāsena ca byañjanena nānattaṃ kataṃ. <bold>Cetasā ceto paricca pajānātī</bold>ti attano cittena tesaṃ cittaṃ paricchinditvā sarāgādivasena nānappakārato jānāti. <bold>Sarāgaṃ vā</bold>tiādīsu vā-saddo samuccayattho. Tattha aṭṭhavidhaṃ lobhasahagatacittaṃ <bold>sarāgaṃ</bold>cittaṃ nāma, avasesaṃ catubhūmakakusalābyākatacittaṃ <bold>vītarāgaṃ</bold>nāma. Dve domanassacittāni, dve vicikicchāuddhaccacittānīti imāni pana cattāri cittāni imasmiṃ duke saṅgahaṃ na gacchanti. Keci pana therā tānipi vītarāgapadena saṅgaṇhanti. Duvidhaṃ pana domanassasahagataṃ cittaṃ <bold>sadosaṃ</bold>cittaṃ nāma, sabbampi catubhūmakaṃ kusalābyākataṃ <bold>vītadosaṃ</bold>nāma. Sesāni dasa akusalacittāni imasmiṃ duke saṅgahaṃ na gacchanti. Keci pana therā tānipi vītadosapadena saṅgaṇhanti. <bold>Samohaṃ vītamoha</bold>nti ettha pana mohekahetukavasena vicikicchāuddhaccasahagatadvayameva <bold>samohaṃ</bold>. Mohassa pana sabbākusalesu sambhavato dvādasavidhampi akusalaṃ cittaṃ ‘‘samoha’’nti veditabbaṃ. Avasesaṃ kusalābyākataṃ <bold>vītamohaṃ</bold>. Thinamiddhānugataṃ pana <bold>saṃkhittaṃ,</bold>uddhaccānugataṃ <bold>vikkhittaṃ</bold>. Rūpāvacarārūpāvacaraṃ <bold>mahaggataṃ,</bold>avasesaṃ <bold>amahaggataṃ</bold>. Sabbampi tebhūmakaṃ <bold>sauttaraṃ,</bold>lokuttaraṃ <pageBreak edition="M" number="1.0316" /><bold>anuttaraṃ</bold>. Upacārappattaṃ appanāppattañca <bold>samāhitaṃ,</bold>tadubhayamasampattaṃ <bold>asamāhitaṃ</bold>. Tadaṅgavikkhambhanasamucchedapaṭippassaddhinissaraṇavimuttippattaṃ <bold>vimuttaṃ,</bold>pañcavidhampi etaṃ vimuttimappattaṃ <bold>avimutta</bold>nti veditabbaṃ. Iti cetopariyañāṇalābhī bhikkhu soḷasappabhedampi cittaṃ pajānāti. Puthujjanā pana ariyānaṃ maggaphalacittaṃ na jānanti, ariyāpi ca heṭṭhimā heṭṭhimā uparimānaṃ uparimānaṃ maggaphalacittaṃ na jānanti, uparimā uparimā pana heṭṭhimānaṃ heṭṭhimānaṃ cittaṃ jānantīti.</paragraph>
<centered line="1224">Cetopariyañāṇaniddesavaṇṇanā niṭṭhitā.</centered>
<title line="1225">53. Pubbenivāsānussatiñāṇaniddesavaṇṇanā</title>
<paragraph line="1226" number="105">Pubbenivāsānussatiñāṇaniddese <pageBreak edition="P" number="1.0356" /><bold>evaṃ pajānātī</bold>tiādi catūsu iddhipādesu paribhāvitacittassa pubbenivāsānussatiñāṇaṃ uppādetukāmassa taduppādanavidhānadassanatthaṃ vuttaṃ. Kamato hi paṭiccasamuppādaṃ passitvā viññāṇanāmarūpasaḷāyatanaphassavedanāsaṅkhātaṃ paccuppannaṃ phalasaṅkhepaṃ passati, tassa paccayaṃ purimabhave kammakilesasaṅkhātaṃ hetusaṅkhepaṃ passati, tassa paccayaṃ purimabhaveyeva phalasaṅkhepaṃ passati, tassa paccayaṃ tatiyabhave hetusaṅkhepaṃ passati. Evaṃ paṭiccasamuppādadassanena jātiparamparaṃ passati. Evaṃ bahūpakāro pubbenivāsānussatiñāṇassa paṭiccasamuppādamanasikāro <pageBreak edition="V" number="1.0286" />. Tattha ‘‘imasmiṃ sati idaṃ hoti, imassuppādā idaṃ uppajjatī’’ti idaṃ paṭiccasamuppādaniddesassa uddesavacanaṃ. Evaṃ tesaṃ aññataravacaneneva atthe siddhe dvidhā vacanaṃ kasmāti ce? Atthanānattasabbhāvato. Kathaṃ? <bold>Imasmiṃ satī</bold>ti imasmiṃ paccaye vijjamāne. Idaṃ sabbapaccayānaṃ sādhāraṇavacanaṃ. <bold>Idaṃ hotī</bold>ti idaṃ paccayuppannaṃ bhavati. Idaṃ sabbapaccayuppannānaṃ sādhāraṇavacanaṃ. Iminā sakalena vacanena ahetukavādo paṭisiddho hoti. Ye hi dhammā paccayasambhavā honti, na paccayābhāvā, te ahetukā nāma na hontīti. <bold>Imassuppādā</bold>ti imassa paccayassa uppādahetu. Idaṃ sabbapaccayānaṃ uppādavantatādīpanavacanaṃ. <bold>Idaṃ uppajjatī</bold>ti idaṃ paccayuppannaṃ uppajjati. Idaṃ sabbapaccayuppannānaṃ tato uppajjamānatādīpanavacanaṃ. Iminā sakalena vacanena sassatāhetukavādo paṭisiddho hoti. Ye hi uppādavanto dhammā, te aniccā. Tasmā satipi sahetukatte aniccahetukā ete dhammā na <pageBreak edition="P" number="1.0357" />loke niccasammatapakatipurisādihetukāti vuttaṃ hoti.</paragraph>
<paragraph line="1227"><bold>Yadida</bold>nti <pageBreak edition="M" number="1.0317" />niddisitabbatthasandassanaṃ. <bold>Avijjāpaccayā saṅkhārā</bold>ti ettha yaṃ paṭicca phalameti, so paccayo. <bold>Paṭiccā</bold>ti na vinā, apaccakkhitvāti attho. <bold>Etī</bold>ti uppajjati ceva pavattati cāti attho. Apica upakārakaṭṭho paccayaṭṭho, avijjā ca sā paccayo cāti avijjāpaccayo. Tasmā avijjāpaccayā saṅkhārā sambhavantīti yojanā. Evaṃ sambhavanti-saddassa sesapadehipi yojanā kātabbā. Sokādīsu ca socanaṃ <bold>soko</bold>. Paridevanaṃ <bold>paridevo</bold>. Dukkhatīti <bold>dukkhaṃ</bold>. Uppādaṭṭhitivasena vā dvedhā khanatītipi dukkhaṃ. Dummanassa bhāvo <bold>domanassaṃ</bold>. Bhuso āyāso <bold>upāyāso. Sambhavantī</bold>ti nibbattanti. <bold>Eva</bold>nti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti dasseti. <bold>Etassā</bold>ti yathāvuttassa. <bold>Kevalassā</bold>ti asammissassa, sakalassa vā. <bold>Dukkhakkhandhassā</bold>ti dukkhasamūhassa, na sattassa na sukhasubhādīnaṃ. <bold>Samudayo</bold>ti nibbatti. <bold>Hotī</bold>ti sambhavati.</paragraph>
<paragraph line="1228">Tattha katamā avijjā? Dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ, pubbante aññāṇaṃ, aparante aññāṇaṃ, pubbantāparante aññāṇaṃ, idappaccayatāpaṭiccasamuppannesu dhammesu aññāṇaṃ. Katame saṅkhārā? Puññābhisaṅkhāro, apuññābhisaṅkhāro, āneñjābhisaṅkhāro, kāyasaṅkhāro, vacīsaṅkhāro, cittasaṅkhāro. Aṭṭha kāmāvacarakusalacetanā pañca rūpāvacarakusalacetanā puññābhisaṅkhāro, dvādasa akusalacetanā apuññābhisaṅkhāro, catasso arūpāvacarakusalacetanā āneñjābhisaṅkhāro. Kāyasañcetanā kāyasaṅkhāro, vacīsañcetanā vacīsaṅkhāro, manosañcetanā cittasaṅkhāro.</paragraph>
<paragraph line="1229">Tattha <pageBreak edition="V" number="1.0287" />siyā – kathaṃ panetaṃ jānitabbaṃ ‘‘ime saṅkhārā avijjāpaccayā hontī’’ti? Avijjābhāve bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti. So dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi saṅkhāre ārabhati. Samudaye aññāṇena dukkhahetubhūtepi taṇhāparikkhāre saṅkhāre sukhahetuto maññamāno ārabhati. Nirodhe <pageBreak edition="P" number="1.0358" />pana magge ca aññāṇena dukkhassa anirodhabhūtepi gativisese dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī <pageBreak edition="M" number="1.0318" />hutvā dukkhanirodhaṃ patthayamāno yaññāmaratapādimukhena tividhepi saṅkhāre ārabhati.</paragraph>
<paragraph line="1230">Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako viya marupapātaṃ. Sukhasammatassāpi ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca apassantopi tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ, madhubindugiddho viya ca madhulittasatthadhārālehanaṃ. Kāmūpasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi apuññābhisaṅkhāraṃ ārabhati bālo viya gūthakīḷanaṃ, maritukāmo viya ca visakhādanaṃ. Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena cittasaṅkhārabhūtaṃ āneñjābhisaṅkhāraṃ ārabhati disāmūḷho viya pisācanagarābhimukhamaggagamanaṃ. Evaṃ yasmā avijjābhāvatova saṅkhārabhāvo, na abhāvato, tasmā jānitabbametaṃ ‘‘ime saṅkhārā avijjāpaccayā hontī’’ti.</paragraph>
<paragraph line="1231">Etthāha – gaṇhāma tāva etaṃ ‘‘avijjā saṅkhārānaṃ paccayo’’ti. Kiṃ panāyamekāva avijjā saṅkhārānaṃ paccayo, udāhu aññepi paccayā santīti? Kiṃ panettha yadi tāva ekāva, ekakāraṇavādo āpajjati. Atha aññepi santi, ‘‘avijjāpaccayā saṅkhārā’’ti ekakāraṇaniddeso nupapajjatīti? Na nupapajjati. Kasmā? Yasmā –</paragraph>
<gatha1 line="1232">‘‘Ekaṃ <pageBreak edition="P" number="1.0359" />na ekato idha, nānekamanekatopi no ekaṃ;</gatha1>
<gathalast line="1233">Phalamatthi atthi pana eka-hetuphaladīpane attho’’.</gathalast>
<paragraph line="1234">Bhagavā <pageBreak edition="V" number="1.0288" />hi katthaci padhānattā katthaci pākaṭattā katthaci asādhāraṇattā desanāvilāsassa ca veneyyānañca anurūpato ekameva hetuñca phalañca dīpeti. Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu ‘‘assādānupassino taṇhā <pageBreak edition="M" number="1.0319" />pavaḍḍhatī’’ti (saṃ. ni. 2.52) ca, ‘‘avijjāsamudayā āsavasamudayo’’ti (ma. ni. 1.104) ca vacanato aññesampi taṇhādīnaṃ saṅkhārahetūnaṃ hetūti padhānattā, ‘‘avidvā, bhikkhave, avijjāgato puññābhisaṅkhārampi abhisaṅkharotī’’ti pākaṭattā, asādhāraṇattā ca saṅkhārānaṃ hetubhāvena dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.</paragraph>
<paragraph line="1235">Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –</paragraph>
<gatha1 line="1236">‘‘Viruddho cāviruddho ca, sadisāsadiso tathā;</gatha1>
<gathalast line="1237">Dhammānaṃ paccayo siddho, vipākā eva te ca na’’.</gathalast>
<paragraph line="1238">Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena sadisāsadisapaccayavasena ca paccayo hotīti veditabbā.</paragraph>
<paragraph line="1239">Apica –</paragraph>
<gatha1 line="1240">‘‘Cutūpapāte saṃsāre, saṅkhārānañca lakkhaṇe;</gatha1>
<gathalast line="1241">Yo paṭiccasamuppanna-dhammesu ca vimuyhati.</gathalast>
<gatha1 line="1242">‘‘Abhisaṅkharoti so ete, saṅkhāre tividhe yato;</gatha1>
<gathalast line="1243">Avijjā paccayo tesaṃ, tividhānaṃ ayaṃ tato.</gathalast>
<gatha1 line="1244">‘‘Yathāpi <pageBreak edition="P" number="1.0360" />nāma jaccandho, naro apariṇāyako;</gatha1>
<gathalast line="1245">Ekadā yāti maggena, ummaggenāpi ekadā.</gathalast>
<gatha1 line="1246">‘‘Saṃsāre <pageBreak edition="V" number="1.0289" />saṃsaraṃ bālo, tathā apariṇāyako;</gatha1>
<gathalast line="1247">Karoti ekadā puññaṃ, apuññamapi ekadā.</gathalast>
<gatha1 line="1248">‘‘Yadā ca ñatvā so dhammaṃ, saccāni abhisamessati;</gatha1>
<gathalast line="1249">Tadā avijjūpasamā, upasanto carissatī’’ti.</gathalast>
<paragraph line="1250"><bold>Saṅkhārapaccayā</bold><pageBreak edition="M" number="1.0320" /><bold>viññāṇa</bold>nti cha viññāṇakāyā cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇaṃ. Tattha cakkhuviññāṇaṃ kusalavipākaṃ akusalavipākanti duvidhaṃ. Tathā sotaghānajivhākāyaviññāṇāni. Manoviññāṇaṃ dve vipākamanodhātuyo, tisso ahetukamanoviññāṇadhātuyo, aṭṭha sahetukavipākacittāni, pañca rūpāvacarāni, cattāri arūpāvacarānīti bāvīsatividhaṃ. Iti sabbāni bāttiṃsa lokiyavipākaviññāṇāni.</paragraph>
<paragraph line="1251">Tattha siyā – kathaṃ panetaṃ jānitabbaṃ ‘‘idaṃ vuttappakāraṃ viññāṇaṃ saṅkhārapaccayā hotī’’ti? Upacitakammābhāve vipākābhāvato. Vipākañhetaṃ, vipākañca na upacitakammābhāve uppajjati. Yadi uppajjeyya, sabbesaṃ sabbavipākāni uppajjeyyuṃ, na ca uppajjantīti jānitabbametaṃ ‘‘saṅkhārapaccayā idaṃ viññāṇaṃ hotī’’ti. Sabbameva hi idaṃ pavattipaṭisandhivasena dvedhā pavattati. Tattha dve pañcaviññāṇāni dve manodhātuyo somanassasahagatāhetukamanoviññāṇadhātūti imāni terasa pañcavokārabhave pavattiyaṃyeva pavattanti, sesāni ekūnavīsati tīsu bhavesu yathānurūpaṃ pavattiyampi paṭisandhiyampi pavattanti.</paragraph>
<gatha1 line="1252">‘‘Laddhappaccayamiti <pageBreak edition="P" number="1.0361" />dhammamattametaṃ bhavantaramupeti;</gatha1>
<gathalast line="1253">Nāssa tato saṅkanti, na tato hetuṃ vinā hoti’’.</gathalast>
<paragraph line="1254">Iti hetaṃ laddhappaccayaṃ rūpārūpadhammamattaṃ uppajjamānaṃ bhavantaramupetīti vuccati, na satto, na jīvo. Tassa ca nāpi atītabhavato idha saṅkanti atthi, nāpi tato hetuṃ vinā idha pātubhāvo. Ettha ca purimaṃ cavanato cuti, pacchimaṃ bhavantarādipaṭisandhānato paṭisandhīti vuccati.</paragraph>
<paragraph line="1255">Etthāha – nanu evaṃ asaṅkantipātubhāve sati ye imasmiṃ manussattabhāve khandhā, tesaṃ niruddhattā, phalappaccayassa ca kammassa tattha agamanato, aññassa aññato ca taṃ phalaṃ siyā <pageBreak edition="V" number="1.0290" />. Upabhuñjake ca asati kassa taṃ phalaṃ siyā. Tasmā na sundaramidaṃ vidhānanti. Tatridaṃ vuccati –</paragraph>
<gatha1 line="1256">‘‘Santāne yaṃ phalaṃ etaṃ, nāññassa na ca aññato;</gatha1>
<gathalast line="1257">Bījānaṃ abhisaṅkhāro, etassatthassa sādhako.</gathalast>
<gatha1 line="1258">‘‘Phalassuppattiyā eva, siddhā bhuñjakasammuti;</gatha1>
<gathalast line="1259">Phaluppādena rukkhassa, yathā phalati sammutī’’ti.</gathalast>
<paragraph line="1260">Yopi <pageBreak edition="M" number="1.0321" />vadeyya ‘‘evaṃ santepi ete saṅkhārā vijjamānā vā phalassa paccayā siyuṃ avijjamānā vā. Yadi ca vijjamānā, pavattikkhaṇeyeva nesaṃ vipākena bhavitabbaṃ. Athāpi avijjamānā, pavattito pubbe pacchā ca niccaṃ phalāvahā siyu’’nti. So evaṃ vattabbo –</paragraph>
<gatha1 line="1261">‘‘Katattā paccayā ete, na ca niccaṃ phalāvahā;</gatha1>
<gathalast line="1262">Pāṭibhogādikaṃ tattha, veditabbaṃ nidassana’’nti.</gathalast>
<paragraph line="1263"><bold>Viññāṇapaccayā</bold><pageBreak edition="P" number="1.0362" /><bold>nāmarūpa</bold>nti idha vedanā saññā saṅkhārakkhandhā nāmaṃ, cattāri ca mahābhūtāni catunnañca mahābhūtānaṃ upādāyarūpaṃ rūpaṃ. Abhāvakagabbhaseyyakānaṃ aṇḍajānañca paṭisandhikkhaṇe vatthudasakaṃ kāyadasakanti vīsati rūpāni, tayo ca arūpino khandhāti ete tevīsati dhammā viññāṇapaccayā nāmarūpanti veditabbā. Sabhāvakānaṃ bhāvadasakaṃ pakkhipitvā tettiṃsa, opapātikasattesu brahmakāyikādīnaṃ paṭisandhikkhaṇe cakkhusotavatthudasakāni jīvitindriyanavakañcāti ekūnacattālīsa rūpāni, tayo ca arūpino khandhāti ete dvācattālīsa dhammā viññāṇapaccayā nāmarūpaṃ. Kāmabhave pana sesaopapātikānaṃ saṃsedajānaṃ vā sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti sattati rūpāni, tayo ca arūpino khandhāti ete tesattati dhammā viññāṇapaccayā nāmarūpaṃ. Esa ukkaṃso. Avakaṃsena pana taṃtaṃdasakavikalānaṃ tassa tassa vasena hāpetvā hāpetvā paṭisandhiyaṃ viññāṇapaccayā nāmarūpasaṅkhā veditabbā. Arūpīnaṃ pana tayova arūpino khandhā, asaññānaṃ rūpato jīvitindriyanavakamevāti. Esa tāva paṭisandhiyaṃ nayo.</paragraph>
<paragraph line="1264">Tattha siyā – kathaṃ panetaṃ jānitabbaṃ ‘‘paṭisandhināmarūpaṃ viññāṇapaccayā hotī’’ti? Suttato <pageBreak edition="V" number="1.0291" />yuttito ca. Sutte hi ‘‘cittānuparivattino dhammā’’tiādinā (dha. sa. dukamātikā 62) nayena bahudhā vedanādīnaṃ viññāṇapaccayatā siddhā. Yuttito pana –</paragraph>
<gatha1 line="1265">Cittajena hi rūpena, idha diṭṭhena sijjhati;</gatha1>
<gathalast line="1266">Adiṭṭhassāpi rūpassa, viññāṇaṃ paccayo iti.</gathalast>
<paragraph line="1267"><bold>Nāmarūpapaccayā</bold><pageBreak edition="M" number="1.0322" /><bold>saḷāyatana</bold>nti nāmaṃ vuttameva. Idha pana rūpaṃ niyamato cattāri bhūtāni cha vatthūni jīvitindriyanti ekādasavidhaṃ. Saḷāyatanaṃ – cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ.</paragraph>
<paragraph line="1268">Tattha siyā – kathaṃ panetaṃ jānitabbaṃ ‘‘nāmarūpaṃ saḷāyatanassa paccayo’’ti? Nāmarūpabhāve <pageBreak edition="P" number="1.0363" />bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathāti.</paragraph>
<paragraph line="1269"><bold>Saḷāyatanapaccayā phasso</bold>ti –</paragraph>
<gatha1 line="1270">‘‘Chaḷeva phassā saṅkhepā, cakkhusamphassaādayo;</gatha1>
<gathalast line="1271">Viññāṇamiva bāttiṃsa, vitthārena bhavanti te’’.</gathalast>
<paragraph line="1272"><bold>Phassapaccayā vedanā</bold>ti –</paragraph>
<gatha1 line="1273">‘‘Dvārato vedanā vuttā, cakkhusamphassajādikā;</gatha1>
<gathalast line="1274">Chaḷeva tā pabhedena, idha bāttiṃsa vedanā’’.</gathalast>
<paragraph line="1275"><bold>Vedanāpaccayā taṇhā</bold>ti –</paragraph>
<gatha1 line="1276">‘‘Rūpataṇhādibhedena, cha taṇhā idha dīpitā;</gatha1>
<gathalast line="1277">Ekekā tividhā tattha, pavattākārato matā.</gathalast>
<gatha1 line="1278">‘‘Dukkhī <pageBreak edition="V" number="1.0292" />sukhaṃ patthayati, sukhī bhiyyopi icchati;</gatha1>
<gathalast line="1279">Upekkhā pana santattā, sukhamicceva bhāsitā.</gathalast>
<gatha1 line="1280">‘‘Taṇhāya paccayā tasmā, honti tissopi vedanā;</gatha1>
<gathalast line="1281">Vedanāpaccayā taṇhā, iti vuttā mahesinā’’.</gathalast>
<paragraph line="1282"><bold>Taṇhāpaccayā upādāna</bold>nti cattāri upādānāni – kāmupādānaṃ, diṭṭhupādānaṃ, sīlabbatupādānaṃ, attavādupādānaṃ. <bold>Upādānapaccayā bhavo</bold>ti idha kammabhavo adhippeto. Upapattibhavo pana paduddhāravasena vutto. <bold>Bhavapaccayā jātī</bold>ti kammabhavapaccayā paṭisandhikhandhānaṃ pātubhāvo.</paragraph>
<paragraph line="1283">Tattha siyā – kathaṃ panetaṃ jānitabbaṃ ‘‘bhavo jātiyā paccayo’’ti ce? Bāhirapaccayasamattepi hīnapaṇītādivisesadassanato. Bāhirānañhi janakajananisukkasoṇitāhārādīnaṃ <pageBreak edition="P" number="1.0364" />paccayānaṃ samattepi sattānaṃ yamakānampi sataṃ hīnappaṇītatādiviseso dissati. So ca na ahetuko sabbadā <pageBreak edition="M" number="1.0323" />ca sabbesañca abhāvato, na kammabhavato aññahetuko tadabhinibbattakasattānaṃ ajjhattasantāne aññassa kāraṇassa abhāvatoti kammabhavahetukoyeva. Kammañhi sattānaṃ hīnappaṇītatādivisesassa hetu. Tenāha bhagavā – ‘‘kammaṃ satte vibhajati, yadidaṃ hīnappaṇītatāyā’’ti (ma. ni. 3.289).</paragraph>
<paragraph line="1284"><bold>Jātipaccayā jarāmaraṇa</bold>ntiādīsu yasmā asati jātiyā jarāmaraṇaṃ nāma sokādayo vā dhammā na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā vā tena tena dukkhadhammena phuṭṭhassa anabhisambandhā vā sokādayo ca dhammā honti, tasmā ayaṃ jāti jarāmaraṇassa ceva sokādīnañca paccayo hotīti veditabbā.</paragraph>
<paragraph line="1285"><bold>So tathābhāvitena cittenā</bold>tiādīsu <bold>pubbenivāsānussatiñāṇāyā</bold>ti etassa ñāṇassa adhigamāya, pattiyāti vuttaṃ hoti. <bold>Anekavihita</bold>nti anekavidhaṃ nānappakāraṃ, anekehi vā pakārehi pavattitaṃ, saṃvaṇṇitanti attho. <bold>Pubbenivāsa</bold>nti samanantarātītaṃ bhavaṃ ādiṃ katvā tattha tattha nivutthasantānaṃ. <bold>Anussaratī</bold>ti khandhapaṭipāṭivasena cutipaṭisandhivasena vā anugantvā anugantvā sarati. Imañhi pubbenivāsaṃ cha janā anussaranti titthiyā pakatisāvakā mahāsāvakā aggasāvakā paccekabuddhā buddhāti. Tattha <bold>titthiyā</bold>cattālīsaṃyeva kappe anussaranti <pageBreak edition="V" number="1.0293" />, na tato paraṃ. Kasmā? Dubbalapaññattā. Tesañhi nāmarūpaparicchedavirahitattā dubbalā paññā hoti. <bold>Pakatisāvakā</bold>kappasatampi kappasahassampi anussarantiyeva balavapaññattā. Asīti <bold>mahāsāvakā</bold>satasahassakappe anussaranti. Dve <bold>aggasāvakā</bold>ekamasaṅkheyyaṃ kappasatasahassañca. <bold>Paccekabuddhā</bold>dve asaṅkheyyāni satasahassañca. Ettako hi tesaṃ abhinīhāro. <bold>Buddhānaṃ</bold>pana paricchedo nāma natthi. Titthiyā ca khandhapaṭipāṭimeva saranti, paṭipāṭiṃ muñcitvā cutipaṭisandhivasena sarituṃ na sakkonti. Yathā andhā yaṭṭhiṃ amuñcitvāva gacchanti, evaṃ te khandhapaṭipāṭiṃ amuñcitvāva saranti. Pakatisāvakā khandhapaṭipāṭiyāpi <pageBreak edition="P" number="1.0365" />anussaranti, cutipaṭisandhivasenāpi saṅkamanti, tathā asīti mahāsāvakā. Dvinnaṃ pana aggasāvakānaṃ khandhapaṭipāṭikiccaṃ natthi. Ekassa attabhāvassa cutiṃ disvā paṭisandhiṃ passanti, puna aparassa cutiṃ <pageBreak edition="M" number="1.0324" />disvā paṭisandhinti evaṃ cutipaṭisandhivaseneva saṅkamantā gacchanti, tathā paccekabuddhā. Buddhānaṃ pana neva khandhapaṭipāṭikiccaṃ, na cutipaṭisandhivasena saṅkamanakiccaṃ atthi. Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti, taṃ taṃ pākaṭameva hoti. Tasmā anekāpi kappakoṭiyo saṅkhipitvā yaṃ yaṃ icchanti, tattha tattheva okkamantā sīhokkantavasena gacchanti. Evaṃ gacchantānañca nesaṃ ñāṇaṃ antarantarāsu jātīsu asajjamānaṃ icchiticchitaṭṭhānameva gaṇhāti.</paragraph>
<paragraph line="1286">Imesu pana chasu pubbenivāsaṃ anussarantesu titthiyānaṃ pubbenivāsadassanaṃ khajjopanakappabhāsadisaṃ hutvā upaṭṭhāti, pakatisāvakānaṃ dīpappabhāsadisaṃ, mahāsāvakānaṃ ukkāpabhāsadisaṃ, aggasāvakānaṃ osadhitārakāpabhāsadisaṃ, paccekabuddhānaṃ candappabhāsadisaṃ. Buddhānaṃ rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti. Titthiyānaṃ pubbenivāsānussaraṇaṃ andhānaṃ yaṭṭhikoṭigamanaṃ viya hoti. Pakatisāvakānaṃ daṇḍakasetugamanaṃ viya, mahāsāvakānaṃ jaṅghasetugamanaṃ viya, aggasāvakānaṃ sakaṭasetugamanaṃ viya, paccekabuddhānaṃ jaṅghamaggagamanaṃ viya, buddhānaṃ mahāsakaṭamaggagamanaṃ viya hoti. Imasmiṃ pana adhikāre sāvakānaṃ pubbenivāsānussaraṇaṃ adhippetaṃ.</paragraph>
<paragraph line="1287">Tasmā evaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena rahogatena paṭisallīnena paṭipāṭiyā cattāri jhānāni samāpajjitvā abhiññāpādakajjhānato vuṭṭhāya vuttanayena paṭiccasamuppādaṃ paccavekkhitvā sabbapacchimā nisajjā āvajjitabbā. Tato āsanapaññāpanaṃ senāsanappavesanaṃ pattacīvarapaṭisāmanaṃ bhojanakālo <pageBreak edition="V" number="1.0294" />gāmato āgamanakālo gāme piṇḍāya caritakālo gāmaṃ piṇḍāya paviṭṭhakālo vihārato nikkhamanakālo cetiyabodhivandanakālo pattadhovanakālo pattapaṭiggahaṇakālo pattapaṭiggahaṇato yāva mukhadhovanā katakiccaṃ <pageBreak edition="P" number="1.0366" />paccūsakāle katakiccaṃ, majjhimayāme paṭhamayāme katakiccanti evaṃ paṭilomakkamena sakalaṃ rattindivaṃ katakiccaṃ āvajjitabbaṃ. Ettakaṃ pana pakaticittassapi pākaṭaṃ hoti, parikammasamādhicittassa pana atipākaṭameva. Sace panettha kiñci na pākaṭaṃ hoti, puna pādakajjhānaṃ samāpajjitvā vuṭṭhāya āvajjitabbaṃ. Ettakena dīpe jalite viya pākaṭaṃ hoti <pageBreak edition="M" number="1.0325" />. Evaṃ paṭilomakkameneva dutiyadivasepi tatiyacatutthapañcamadivasesupi dasāhepi addhamāsepi māsepi saṃvaccharepi katakiccaṃ āvajjitabbaṃ. Eteneva upāyena dasa vassāni vīsati vassānīti yāva imasmiṃ bhave attano paṭisandhi, tāva āvajjantena purimabhave cutikkhaṇe pavattaṃ nāmarūpaṃ āvajjitabbaṃ. Pahoti hi paṇḍito bhikkhu paṭhamavāreneva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kātuṃ. Yasmā pana purimabhave nāmarūpaṃ asesaṃ niruddhaṃ, idha aññaṃ uppannaṃ, tasmā taṃ ṭhānaṃ āhundarikaṃ andhatamamiva hoti sududdasaṃ duppaññena. Tenāpi ‘‘na sakkomahaṃ paṭisandhiṃ ugghāṭetvā cutikkhaṇe nāmarūpārammaṇaṃ kātu’’nti dhuranikkhepo na kātabbo. Tadeva pana pādakajjhānaṃ punappunaṃ samāpajjitvā vuṭṭhāya vuṭṭhāya taṃ ṭhānaṃ āvajjitabbaṃ.</paragraph>
<paragraph line="1288">Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto sākhāpalāsacchedanamatteneva pharasudhārāya vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna āgantvā chindeyya, puna vipannāya ca punapi tatheva kāretvā chindeyya, so evaṃ chindanto chinnassa chinnassa puna chettabbābhāvato achinnassa ca chedanato nacirasseva mahārukkhaṃ pāteyya, evameva pādakajjhānā vuṭṭhāya pubbe āvajjitaṃ anāvajjitvā paṭisandhimeva āvajjanto taṃ nacirasseva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kareyyāti. Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ pubbenivāsañāṇaṃ nāma na hoti, taṃ pana parikammasamādhiñāṇaṃ nāma hoti. ‘‘Atītaṃsañāṇa’’nti petaṃ eke vadanti <pageBreak edition="P" number="1.0367" />. Taṃ atītaṃsañāṇassa rūpāvacarattā rūpāvacaraṃ sandhāya vacanaṃ na yujjati. Yadā panassa bhikkhuno paṭisandhiṃ atikkamma cutikkhaṇe pavattaṃ nāmarūpaṃ ārammaṇaṃ katvā manodvārāvajjanaṃ uppajjitvā pubbe vuttanayena appanācittaṃ uppajjati, tadāssa tena cittena sampayuttaṃ ñāṇaṃ pubbenivāsānussatiñāṇaṃ nāma. Tena ñāṇena sampayuttāya satiyā pubbenivāsaṃ anussarati.</paragraph>
<paragraph line="1289">Tattha <pageBreak edition="V" number="1.0295" /><bold>seyyathida</bold>nti āraddhappakāradassanatthe nipāto. Teneva yvāyaṃ pubbenivāso āraddho, tassa pakārappabhedaṃ dassento <bold>ekampi jāti</bold>ntiādimāha. Tattha <bold>ekampi jāti</bold>nti ekampi paṭisandhimūlaṃ cutipariyosānaṃ <pageBreak edition="M" number="1.0326" />ekabhavapariyāpannaṃ khandhasantānaṃ. Esa nayo <bold>dvepi jātiyo</bold>tiādīsu. <bold>Anekepi saṃvaṭṭakappe</bold>tiādīsu pana parihāyamāno kappo saṃvaṭṭakappo tadā sabbesaṃ brahmaloke sannipatanato. Vaḍḍhamāno kappo vivaṭṭakappo tadā brahmalokato sattānaṃ vivaṭṭanato. Tattha saṃvaṭṭena saṃvaṭṭaṭṭhāyī gahito hoti taṃmūlakattā. Vivaṭṭena ca vivaṭṭaṭṭhāyī. Evañhi sati ‘‘cattārimāni, bhikkhave, kappassa asaṅkhyeyyāni. Katamāni cattāri? Yadā, bhikkhave, kappo saṃvaṭṭati, taṃ na sukaraṃ saṅkhātuṃ. Yadā, bhikkhave, kappo saṃvaṭṭo tiṭṭhati…pe… yadā, bhikkhave, kappo vivaṭṭati…pe… yadā, bhikkhave, kappo vivaṭṭo tiṭṭhati, taṃ na sukaraṃ saṅkhātu’’nti (a. ni. 4.156) vuttāni cattāri asaṅkheyyāni pariggahitāni honti.</paragraph>
<paragraph line="1290">Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā – ābhassarā, subhakiṇhā, vehapphalāti. Yadā kappo tejena saṃvaṭṭati, ābhassarato heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena vilīyati. Yadā vāyunā saṃvaṭṭati, vehapphalato heṭṭhā vātena viddhaṃsīyati. Vitthārato pana sadāpi ekaṃ buddhakkhettaṃ vinassati. Buddhakkhettaṃ nāma tividhaṃ hoti – jātikkhettaṃ, āṇākkhettaṃ, visayakkhettañca. Tattha <bold>jātikkhettaṃ</bold>dasasahassacakkavāḷapariyantaṃ hoti, yaṃ tathāgatassa paṭisandhigahaṇādīsu kampati. <bold>Āṇākkhettaṃ</bold>koṭisatasahassacakkavāḷapariyantaṃ, yattha ratanaparittaṃ, khandhaparittaṃ, dhajaggaparittaṃ, āṭānāṭiyaparittaṃ <pageBreak edition="P" number="1.0368" />, moraparittanti imesaṃ parittānaṃ ānubhāvo vattati. <bold>Visayakkhettaṃ</bold>anantamaparimāṇaṃ, yaṃ ‘‘yāvatā vā pana ākaṅkheyyā’’ti (a. ni. 3.81) vuttaṃ. Tattha yaṃ yaṃ tathāgato ākaṅkhati, taṃ taṃ jānāti. Evametesu tīsu buddhakkhettesu ekaṃ āṇākkhettaṃ vinassati, tasmiṃ pana vinassante jātikkhettaṃ vinaṭṭhameva hoti, vinassantañca ekatova vinassati, saṇṭhahantañca ekatova saṇṭhahati.</paragraph>
<paragraph line="1291">Tassevaṃ vināso ca saṇṭhahanañca veditabbaṃ – yasmiṃ samaye kappo agginā nassati, āditova kappavināsakamahāmegho vuṭṭhahitvā koṭisatasahassacakkavāḷe ekaṃ mahāvassaṃ vassati. Manussā tuṭṭhā sabbabījāni nīharitvā vapanti. Sassesu pana gokhāyitakamattesu jātesu gadrabharavaṃ <pageBreak edition="M" number="1.0327" />ravanto ekabindumattampi na vassati, tadā pacchinnaṃ pacchinnameva vassaṃ hoti. Vassūpajīvino sattā kamena brahmaloke nibbattanti, pupphaphalūpajīviniyo ca devatā. Evaṃ <pageBreak edition="V" number="1.0296" />dīghe addhāne vītivatte tattha tattha udakaṃ parikkhayaṃ gacchati. Athānukkamena macchakacchapāpi kālaṃ katvā brahmaloke nibbattanti, nerayikasattāpi. Tattha ‘‘nerayikā sattamasūriyapātubhāve vinassantī’’ti eke. Jhānaṃ vinā natthi brahmaloke nibbatti, etesañca keci dubbhikkhapīḷitā, keci abhabbā jhānādhigamāya, te kathaṃ tattha nibbattantīti? Devaloke paṭiladdhajjhānavasena. Tadā hi ‘‘vassasatasahassassa accayena kappavuṭṭhānaṃ bhavissatī’’ti lokabyūhā nāma kāmāvacaradevā muttasirā vikiṇṇakesā rudamukhā assūni hatthehi puñchamānā rattavatthanivatthā ativiya virūpavesadhārino hutvā manussapathe vicarantā evaṃ ārocenti – ‘‘mārisā, mārisā, ito vassasatasahassassa accayena kappavuṭṭhānaṃ bhavissati, ayaṃ loko vinassissati, mahāsamuddopi ussussissati, ayañca mahāpathavī sineru ca pabbatarājā uddayhissanti vinassissanti, yāva brahmalokā lokavināso bhavissati. Mettaṃ, mārisā, bhāvetha. Karuṇaṃ… muditaṃ… upekkhaṃ, mārisā, bhāvetha. Mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā’’ti. Tesaṃ vacanaṃ sutvā yebhuyyena manussā ca bhummā devā ca saṃvegajātā aññamaññaṃ muducittā hutvā mettādīni puññāni <pageBreak edition="P" number="1.0369" />karitvā devaloke nibbattanti. Tattha dibbasudhābhojanaṃ bhuñjitvā vāyokasiṇe parikammaṃ katvā jhānaṃ paṭilabhanti. Tadaññe pana aparapariyavedanīyena kammena devaloke nibbattanti. Aparapariyavedanīyakammarahito hi saṃsāre saṃsaranto nāma satto natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena sabbepi brahmaloke nibbattantīti.</paragraph>
<paragraph line="1292">Vassūpacchedato pana uddhaṃ dīghassa addhuno accayena dutiyo sūriyo pātubhavati, tasmiṃ pātubhūte neva rattiparicchedo, na divāparicchedo paññāyati. Eko sūriyo udeti, eko atthaṃ gacchati, avicchinnasūriyasantāpova loko hoti. Yathā ca pakatisūriye sūriyadevaputto <pageBreak edition="M" number="1.0328" />hoti, evaṃ kappavināsakasūriye natthi. Tattha pakatisūriye vattamāne ākāse valāhakāpi dhūmasikhāpi caranti. Kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti. Ṭhapetvā pañca mahānadiyo sesakunnadīādīsu udakaṃ sussati.</paragraph>
<paragraph line="1293">Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.</paragraph>
<paragraph line="1294">Tatopi dīghassa addhuno accayena catuttho sūriyo pātubhavati, yassa pātubhāvā himavati <pageBreak edition="V" number="1.0297" />mahānadīnaṃ pabhavā – ‘‘sīhapapātano, haṃsapātano, kaṇṇamuṇḍako, rathakāradaho, anotattadaho, chaddantadaho, kuṇāladaho’’ti ime satta mahāsarā sussanti.</paragraph>
<paragraph line="1295">Tatopi dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.</paragraph>
<paragraph line="1296">Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṃ ekadhūmaṃ hoti pariyādinnasinehaṃ dhūmena. Yathā cidaṃ, evaṃ koṭisatasahassacakkavāḷānipi.</paragraph>
<paragraph line="1297">Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi. Yojanasatikādibhedāni sinerukūṭānipi palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti. Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Eteneva upāyena yāva paṭhamajjhānabhūmiṃ <pageBreak edition="P" number="1.0370" />gaṇhāti. Tattha tayopi. Brahmaloke jhāpetvā ābhassare āhacca tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā pana sappitelajhāpanaggisikhā viya chārikampi anavasesetvā nibbāyati. Heṭṭhāākāsena saha upariākāso eko hoti mahandhakāro.</paragraph>
<paragraph line="1298">Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ vassati. Anupubbena kumudanāḷayaṭṭhimusalatālakkhandhādippamāṇāhi dhārāhi <pageBreak edition="M" number="1.0329" />vassanto koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati. Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminipatte udakabindusadisaṃ. Kathaṃ tāva mahantaṃ udakarāsiṃ ghanaṃ karotīti ce? Vivarasampadānato. Taṃ hissa tahiṃ tahiṃ vivaraṃ deti. Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati. Otiṇṇe otiṇṇe udake brahmalokaṭṭhāne brahmalokā, upari catukāmāvacaradevalokaṭṭhāne ca devalokā pātubhavanti. Purimapathaviṭṭhānaṃ otiṇṇe pana balavavātā uppajjanti. Te taṃ pihitadvāre dhamakaraṇe ṭhitaudakamiva nirussāsaṃ katvā rumbhanti. Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti. Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya. Tadā ca ābhassarabrahmaloke paṭhamatarābhinibbattā <pageBreak edition="V" number="1.0298" />sattā āyukkhayā vā puññakkhayā vā tato cavitvā idhūpapajjanti. Te honti sayaṃpabhā antalikkhacarā. Te <bold>aggaññasutte</bold>(dī. ni. 3.120) vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.</paragraph>
<paragraph line="1299">Atha tesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti. Tato nesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ pātubhavati. Te taṃ disvā ‘‘ālokaṃ paṭilabhimhā’’ti haṭṭhatuṭṭhā hutvā ‘‘amhākaṃ bhītānaṃ bhayaṃ nāsetvā sūrabhāvaṃ janayanto uṭṭhito, tasmā sūriyo hotū’’ti sūriyotvevassa <pageBreak edition="P" number="1.0371" />nāmaṃ karonti. Atha sūriye divasaṃ ālokaṃ katvā atthaṅgate ‘‘yampi ālokaṃ labhimha, sopi no naṭṭho’’ti puna bhītā honti, tesaṃ evaṃ hoti ‘‘sādhu vatassa sace aññaṃ ālokaṃ labheyyāmā’’ti. Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati. Te taṃ disvā bhiyyosomattāya haṭṭhatuṭṭhā hutvā ‘‘amhākaṃ chandaṃ ñatvā viya uṭṭhito, tasmā cando hotū’’ti candotvevassa nāmaṃ karonti.</paragraph>
<paragraph line="1300">Evaṃ candimasūriyesu pātubhūtesu nakkhattāni tārakarūpāni pātubhavanti. Tato pabhuti rattindivā paññāyanti anukkamena ca māsaddhamāsautusaṃvaccharā. Candimasūriyānaṃ pana pātubhūtadivaseyeva sinerucakkavāḷahimavantapabbatā pātubhavanti <pageBreak edition="M" number="1.0330" />. Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā nāma kaṅgubhatte paccamāne ekappahāreneva pubbuḷakā uṭṭhahanti, eke padesā thūpathūpā honti, eke ninnaninnā eke samasamā, evamevaṃ thūpathūpaṭṭhāne pabbatā honti ninnaninnaṭṭhāne samuddā samasamaṭṭhāne dīpāti.</paragraph>
<paragraph line="1301">Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto, ekacce dubbaṇṇā honti. Tattha vaṇṇavanto dubbaṇṇe atimaññanti. Tesaṃ atimānapaccayā sā rasapathavī antaradhāyati, bhūmipappaṭako pātubhavati. Atha tesaṃ teneva nayena sopi antaradhāyati, padālatā pātubhavati. Teneva nayena sāpi antaradhāyati, akaṭṭhapāko sāli pātubhavati akaṇo athuso suddho sugandhā taṇḍulapphalo. Tato nesaṃ bhājanāni uppajjanti. Te sāliṃ bhājane ṭhapetvā pāsāṇapiṭṭhiyaṃ ṭhapenti. Sayameva jālāsikhā uṭṭhahitvā taṃ pacati. So hoti odano sumanajātipupphasadiso. Na tassa sūpena vā byañjanena vā karaṇīyaṃ atthi, yaṃ yaṃ rasaṃ bhuñjitukāmā honti, taṃ taṃ rasova hoti. Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ sañjāyati. Atha nesaṃ tassa nikkhamanatthāya vaṇamukhāni pabhijjanti <pageBreak edition="V" number="1.0299" />. Purisassa purisabhāvo, itthiyā itthibhāvo pātubhavati. Tatra sudaṃ itthī purisaṃ, puriso ca itthiṃ ativelaṃ upanijjhāyati. Tesaṃ ativelaṃ upanijjhāyanapaccayā kāmapariḷāho uppajjati. Tato methunaṃ dhammaṃ <pageBreak edition="P" number="1.0372" />paṭisevanti. Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti. Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti. Tato pabhuti kaṇopi thusopi taṇḍulaṃ pariyonandhati, lāyitaṭṭhānampi na paṭivirūhati. Te sannipatitvā anutthunanti ‘‘pāpakā vata bho dhammā sattesu pātubhūtā, mayañhi pubbe manomayā ahumhā’’ti <bold>aggaññasutte</bold>(dī. ni. 3.128) vuttanayena vitthāretabbaṃ. Tato mariyādaṃ ṭhapenti.</paragraph>
<paragraph line="1302">Atha aññataro satto aññassa bhāgaṃ adinnaṃ ādiyati. Taṃ dvikkhattuṃ paribhāsitvā tatiyavāre pāṇileḍḍudaṇḍehi paharanti. Te evaṃ adinnādānagarahamusāvādadaṇḍādānesu <pageBreak edition="M" number="1.0331" />uppannesu sannipatitvā cintayanti ‘‘yaṃnūna mayaṃ ekaṃ sattaṃ sammanneyyāma, yo no sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya. Mayaṃ panassa sālīnaṃ bhāgaṃ anupadassāmā’’ti. Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ. Te taṃ upasaṅkamitvā yācitvā sammanniṃsu. So ‘‘tena mahājanena sammatoti <bold>mahāsammato,</bold>khettānaṃ adhipatīti <bold>khattiyo,</bold>dhammena samena pare rañjetīti <bold>rājā’’</bold>ti tīhi nāmehi paññāyittha. Yañhi loke acchariyaṭṭhānaṃ, bodhisattova tattha ādipurisoti. Evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu. Tattha kappavināsakamahāmeghato yāva jālūpacchedo, idamekamasaṅkheyyaṃ <bold>saṃvaṭṭo</bold>ti vuccati. Kappavināsakajālūpacchedato yāva koṭisatasahassacakkavāḷaparipūrako sampattimahāmegho, idaṃ dutiyamasaṅkheyyaṃ <bold>saṃvaṭṭaṭṭhāyī</bold>ti vuccati. Sampattimahāmeghato yāva candimasūriyapātubhāvo, idaṃ tatiyamasaṅkheyyaṃ <bold>vivaṭṭo</bold>ti vuccati. Candimasūriyapātubhāvato yāva puna kappavināsakamahāmegho, idaṃ catutthamasaṅkheyyaṃ <bold>vivaṭṭaṭṭhāyī</bold>ti <pageBreak edition="P" number="1.0373" />vuccati. Imāni cattāri asaṅkheyyāni eko mahākappo hoti. Evaṃ tāva agginā vināso ca saṇṭhahanañca veditabbaṃ.</paragraph>
<paragraph line="1303">Yasmiṃ pana samaye kappo udakena nassati, āditova kappavināsakamahāmegho uṭṭhahitvāti pubbe vuttanayeneva vitthāretabbaṃ. Ayaṃ pana viseso – yathā tattha dutiyo sūriyo, evamidha <pageBreak edition="V" number="1.0300" />kappavināsako khārūdakamahāmegho uṭṭhāti. So ādito sukhumaṃ sukhumaṃ vassanto anukkamena mahādhārāhi koṭisatasahassacakkavāḷānaṃ pūrento vassati. Khārūdakena phuṭṭhaphuṭṭhā pathavīpabbatādayo vilīyanti. Udakaṃ samantato vātehi dhārīyati. Pathavito yāva dutiyajjhānabhūmiṃ udakaṃ gaṇhāti, tattha tayopi brahmaloke vilīyāpetvā subhakiṇhe āhacca tiṭṭhati. Taṃ yāva aṇumattampi saṅkhāragataṃ atthi, tāva na vūpasammati.</paragraph>
<paragraph line="1304">Udakānugataṃ <pageBreak edition="M" number="1.0332" />pana sabbasaṅkhāragataṃ abhibhavitvā sahasā vūpasammati, antaradhānaṃ gacchati. Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Kevalaṃ panidha ābhassarabrahmalokaṃ ādiṃ katvā loko pātubhavati. Subhakiṇhato ca cavitvā ābhassaraṭṭhānādīsu sattā nibbattanti. Tattha kappavināsakamahāmeghato yāva kappavināsakakhārūdakūpacchedo, idamekaṃ asaṅkheyyaṃ. Udakūpacchedato yāva sampattimahāmegho, idaṃ dutiyamasaṅkheyyaṃ. Sampattimahāmeghato…pe… imāni cattāri asaṅkheyyāni eko mahākappo hoti. Evaṃ udakena vināso ca saṇṭhahanañca veditabbaṃ.</paragraph>
<paragraph line="1305">Yasmiṃ pana samaye kappo vātena vinassati, āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo, evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti, tato saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti, tattheva cuṇṇavicuṇṇā hutvā abhāvaṃ gacchanti. Athānukkamena heṭṭhāmahāpathaviyā vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati. Yojanasatappamāṇā <pageBreak edition="P" number="1.0374" />pathavippadesā dviyojanatiyojanacatuyojanapañcayojanasatappamāṇāpi bhijjitvā vātavegukkhittā ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi sinerupabbatampi vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā hutvā vinassanti. Eteneva upāyena bhūmaṭṭhakavimānāni ca ākāsaṭṭhakavimānāni ca vināsento cha kāmāvacaradevaloke vināsetvā koṭisatasahassacakkavāḷāni vināseti. Tattha cakkavāḷā cakkavāḷehi, himavantā himavantehi, sinerū sinerūhi aññamaññaṃ samāgantvā cuṇṇavicuṇṇā hutvā vinassanti. Pathavito yāva tatiyajjhānabhūmiṃ vāto gaṇhāti, tattha tayo brahmaloke vināsetvā vehapphale āhacca tiṭṭhati. Evaṃ sabbasaṅkhāragataṃ vināsetvā sayampi vinassati. Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Idha pana <pageBreak edition="M" number="1.0333" />subhakiṇhabrahmalokaṃ ādiṃ <pageBreak edition="V" number="1.0301" />katvā loko pātubhavati. Vehapphalato ca cavitvā subhakiṇhaṭṭhānādīsu sattā nibbattanti. Tattha kappavināsakamahāmeghato yāva kappavināsakavātūpacchedo, idamekaṃ asaṅkheyyaṃ. Vātūpacchedato yāva sampattimahāmegho, idaṃ dutiyamasaṅkheyyaṃ…pe… imāni cattāri asaṅkheyyāni eko mahākappo hoti. Evaṃ vātena vināso ca saṇṭhahanañca veditabbaṃ.</paragraph>
<paragraph line="1306">Kiṃ kāraṇā evaṃ loko vinassati? Akusalamūlakāraṇā. Akusalamūlesu hi ussannesu evaṃ loko vinassati. So ca kho rāge ussannatare agginā vinassati, dose ussannatare udakena vinassati. Keci pana ‘‘dose ussannatare agginā, rāge udakenā’’ti vadanti. Mohe ussannatare vātena vinassati. Evaṃ vinassantopi ca nirantarameva satta vāre agginā nassati, aṭṭhame vāre udakena. Puna satta vāre agginā, aṭṭhame vāre udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna satta vāre agginā nassati. Ettāvatā tesaṭṭhi kappā atītā honti. Etthantare udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.</paragraph>
<paragraph line="1307">Pubbenivāsaṃ anussarantopi ca kappānussaraṇako bhikkhu etesu kappesu anekepi saṃvaṭṭakappe anekepi vivaṭṭakappe anekepi <pageBreak edition="P" number="1.0375" />saṃvaṭṭavivaṭṭakappe anussarati. <bold>Saṃvaṭṭakappe vivaṭṭakappe</bold>ti ca kappassa aḍḍhaṃ gahetvā vuttaṃ. <bold>Saṃvaṭṭavivaṭṭakappe</bold>ti sakalakappaṃ gahetvā vuttaṃ. Kathaṃ anussaratīti ce? <bold>Amutrāsi</bold>ntiādinā nayena. Tattha <bold>amutrāsi</bold>nti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ. <bold>Evaṃnāmo</bold>ti tisso vā phusso vā. <bold>Evaṃgotto</bold>ti kaccāno vā kassapo vā. Idamassa atītabhave attano nāmagottānussaraṇavasena vuttaṃ. Sace pana tasmiṃ kāle attano vaṇṇasampattiṃ vā lūkhapaṇītajīvikabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo hoti, tampi anussaratiyeva. Tenāha ‘‘evaṃvaṇṇo…pe… evamāyupariyanto’’ti. Tattha <bold>evaṃvaṇṇo</bold>ti odāto vā sāmo vā. <bold>Evamāhāro</bold>ti sālimaṃsodanāhāro vā pavattaphalabhojano vā. <bold>Evaṃsukhadukkhappaṭisaṃvedī</bold>ti anekappakārena <pageBreak edition="M" number="1.0334" />kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī. <bold>Evamāyupariyanto</bold>ti evaṃ vassasataparimāṇāyupariyanto vā caturāsītikappasatasahassāyupariyanto vā.</paragraph>
<paragraph line="1308"><bold>So</bold><pageBreak edition="V" number="1.0302" /><bold>tato cuto amutra udapādi</bold>nti so ahaṃ tato bhavato yonito gatito viññāṇaṭṭhitito sattāvāsato sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ. <bold>Tatrāpāsi</bold>nti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ. <bold>Evaṃnāmo</bold>tiādi vuttanayameva. Apica yasmā <bold>amutrāsi</bold>nti idaṃ anupubbena ārohantassa yāvaticchakaṃ (visuddhi. 2.410) anussaraṇaṃ, <bold>so tato cuto</bold>ti paṭinivattantassa paccavekkhaṇaṃ, tasmā <bold>idhūpapanno</bold>ti imissā idhūpapattiyā anantaramevassa upapattiṭṭhānaṃ sandhāya <bold>amutra udapādi</bold>nti idaṃ vuttanti veditabbaṃ. <bold>Tatrāpāsi</bold>nti evamādi panassa tatra imissā upapattiyā anantare upapattiṭṭhāne nāmagottādīnaṃ anussaraṇadassanatthaṃ vuttaṃ. <bold>So tato cuto idhūpapanno</bold>ti svāhaṃ tato anantarūpapattiṭṭhānato cuto idha amukasmiṃ nāma khattiyakule vā brāhmaṇakule vā nibbattoti. <bold>Itī</bold>ti <pageBreak edition="P" number="1.0376" />evaṃ. <bold>Sākāraṃ sauddesa</bold>nti nāmagottavasena sauddesaṃ, vaṇṇādivasena sākāraṃ. Nāmagottena hi satto tisso phusso kassapoti uddisīyati, vaṇṇādīhi sāmo odātoti nānattato paññāyati. Tasmā nāmagottaṃ uddeso, itare ākārāti.</paragraph>
<centered line="1309">Pubbenivāsānussatiñāṇaniddesavaṇṇanā niṭṭhitā.</centered>
<title line="1310">54. Dibbacakkhuñāṇaniddesavaṇṇanā</title>
<paragraph line="1311" number="106">Dibbacakkhuñāṇaniddese <pageBreak edition="P" number="1.0377" /><bold>ālokasaññaṃ manasi karotī</bold>ti divā vā rattiṃ vā sūriyajoticandamaṇiālokaṃ ālokoti manasi karoti. Evaṃ manasikaronto ca ālokoti saññaṃ manasi pavattanato ‘‘ālokasaññaṃ manasi karotī’’ti vuccati. <bold>Divāsaññaṃ adhiṭṭhātī</bold>ti evaṃ ālokasaññaṃ manasikaritvā divāti saññaṃ ṭhapeti. <bold>Yathā</bold><pageBreak edition="M" number="1.0335" /><bold>divā tathā ratti</bold>nti yathā divā āloko diṭṭho, tatheva rattimpi manasi karoti. <bold>Yathā rattiṃ tathā divā</bold>ti yathā rattiṃ āloko diṭṭho, tatheva divāpi manasi karoti. <bold>Iti vivaṭena cetasā</bold>ti evaṃ apihitena cittena. <bold>Apariyonaddhenā</bold>ti samantato anaddhena. <bold>Sappabhāsaṃ cittaṃ bhāvetī</bold>ti saobhāsaṃ cittaṃ vaḍḍheti. Etena dibbacakkhussa parikammālokārammaṇaṃ cittaṃ kathitaṃ. Ālokakasiṇārammaṇaṃ catutthajjhānameva vā sandhāya vuttaṃ. Tassevaṃ bhāvayato obhāsajātaṃ cittaṃ hoti vigatandhakārāvaraṇaṃ. Tena hi dibbacakkhuṃ uppādetukāmena ādikammikena kulaputtena imissāyeva pāḷiyā anusārena kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ <pageBreak edition="V" number="1.0303" />katvā ‘‘tejokasiṇaṃ odātakasiṇaṃ ālokakasiṇa’’nti imesu tīsu kasiṇesu aññataraṃ āsannaṃ kātabbaṃ, upacārajjhānagocaraṃ katvā vaḍḍhetvā ṭhapetabbaṃ, na tattha appanā uppādetabbāti adhippāyo. Sace hi uppādeti, pādakajjhānanissayaṃ hoti, na parikammanissayaṃ. Imesu ca pana tīsu ālokakasiṇaṃyeva seṭṭhataraṃ, tadanulomena pana itaraṃ kasiṇadvayampi vuttaṃ. Tasmā ālokakasiṇaṃ itaresaṃ vā aññataraṃ ārammaṇaṃ katvā cattāri jhānāni uppādetvā puna upacārabhūmiyaṃyeva ṭhatvā kasiṇaṃ vaḍḍhetabbaṃ. Vaḍḍhitavaḍḍhitaṭṭhānassa antoyeva rūpagataṃ passitabbaṃ. Rūpagataṃ passato panassa tena byāpārena parikammacittena ālokapharaṇaṃ akubbato <pageBreak edition="P" number="1.0378" />parikammassa vāro atikkamati, tato āloko antaradhāyati, tasmiṃ antarahite rūpagatampi na dissati. Athānena punappunaṃ pādakajjhānameva pavisitvā tato vuṭṭhāya āloko pharitabbo. Evaṃ anukkamena āloko thāmagato hotīti. ‘‘Ettha āloko hotū’’ti yattakaṃ ṭhānaṃ paricchindati, tattha āloko tiṭṭhatiyeva. Divasampi nisīditvā passato rūpadassanaṃ hoti. Tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti idaṃ rūpaṃ ñāṇacakkhussa āpāthaṃ āgacchati, maṃsacakkhunā dissamānaṃ viya hoti, tadā dibbacakkhu uppannaṃ hoti. Tadeva cettha rūpadassanasamatthaṃ, na pubbabhāgacittāni.</paragraph>
<paragraph line="1312">Tatrāyaṃ <pageBreak edition="M" number="1.0336" />dibbacakkhuno uppattikkamo – vuttappakārametaṃ rūpamārammaṇaṃ katvā manodvārāvajjane uppajjitvā niruddhe tadeva rūpamārammaṇaṃ katvā cattāri pañca vā javanāni uppajjantīti pubbe vuttanayeneva veditabbaṃ. Idaṃ pana ñāṇaṃ ‘‘sattānaṃ cutūpapāte ñāṇa’’ntipi ‘‘dibbacakkhuñāṇa’’ntipi vuccati. Taṃ panetaṃ puthujjanassa paripantho hoti. So hi ‘‘yattha yattha āloko hotū’’ti adhiṭṭhāti, taṃ taṃ pathavīsamuddapabbate vinivijjhitvāpi ekālokaṃ hoti. Athassa tattha bhayānakāni yakkharakkhasādirūpāni passato bhayaṃ uppajjati. Tena cittavikkhepaṃ patvā jhānavibbhantako hoti. Tasmā rūpadassane appamattena bhavitabbaṃ.</paragraph>
<paragraph line="1313"><bold>Sattānaṃ cutūpapātañāṇāyā</bold>ti sattānaṃ cutiyā ca upapāte ca ñāṇāya. Yena ñāṇena sattānaṃ cuti ca upapāto ca ñāyati, tadatthaṃ dibbacakkhuñāṇatthanti vuttaṃ hoti. <bold>Dibbena cakkhunā</bold>ti vuttatthameva. <bold>Visuddhenā</bold>ti cutūpapātadassanena diṭṭhivisuddhihetuttā visuddhaṃ. Yo hi cutimattameva passati, na upapātaṃ, so ucchedadiṭṭhiṃ gaṇhāti. Yo upapātameva passati, na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati, so yasmā duvidhampi taṃ diṭṭhigatamativattati, tasmāssa taṃ dassanaṃ diṭṭhivisuddhihetu hoti. Ubhayañcetaṃ buddhaputtā passanti <pageBreak edition="V" number="1.0304" />. Tena vuttaṃ – ‘‘cutūpapātadassanena diṭṭhivisuddhihetuttā <pageBreak edition="P" number="1.0379" />visuddha’’nti. Manussūpacāraṃ atikkamitvā rūpadassanena <bold>atikkantamānusakaṃ,</bold>mānusakaṃ vā maṃsacakkhuṃ atikkantattā atikkantamānusakaṃ. Tena dibbena cakkhunā visuddhena atikkantamānusakena.</paragraph>
<paragraph line="1314"><bold>Satte passatī</bold>ti manussānaṃ maṃsacakkhunā viya satte oloketi. <bold>Cavamāne upapajjamāne</bold>ti ettha cutikkhaṇe upapattikkhaṇe vā dibbacakkhunā daṭṭhuṃ na sakkā, ye pana āsannacutikā idāni cavissanti. Te <bold>cavamānā</bold>. Ye ca gahitapaṭisandhikā sampatinibbattā vā, te <bold>upapajjamānā</bold>ti adhippetā. Te evarūpe cavamāne ca upapajjamāne ca passatīti dasseti. <bold>Hīne</bold>ti mohanissandayuttattā hīnānaṃ jātikulabhogādīnaṃ vasena hīḷite ohīḷite oññāte avaññāte. <bold>Paṇīte</bold>ti amohanissandayuttattā tabbiparīte. <bold>Suvaṇṇe</bold>ti adosanissandayuttattā iṭṭhakantamanāpavaṇṇayutte. <bold>Dubbaṇṇe</bold>ti dosanissandayuttattā aniṭṭhākantāmanāpavaṇṇayutte, anabhirūpe <pageBreak edition="M" number="1.0337" />virūpetipi attho. <bold>Sugate</bold>ti sugatigate, alobhanissandayuttattā vā aḍḍhe mahaddhane. <bold>Duggate</bold>ti duggatigate, lobhanissandayuttattā vā dalidde appannapāne. <bold>Yathākammūpage</bold>ti yaṃ yaṃ kammaṃ upacitaṃ, tena tena upagate. Tattha purimehi ‘‘cavamāne’’tiādīhi dibbacakkhukiccaṃ vuttaṃ, iminā pana padena yathākammūpagañāṇakiccaṃ.</paragraph>
<paragraph line="1315">Tassa ca ñāṇassa ayamuppattikkamo – idha bhikkhu heṭṭhānirayābhimukhaṃ ālokaṃ vaḍḍhetvā nerayike satte passati mahādukkhamanubhavamāne, taṃ dassanaṃ dibbacakkhukiccameva. So evaṃ manasi karoti ‘‘kiṃ nu kho kammaṃ katvā ime sattā etaṃ dukkhamanubhavantī’’ti. Athassa ‘‘idaṃ nāma katvā’’ti taṃkammārammaṇaṃ ñāṇamuppajjati. Tathā uparidevalokābhimukhaṃ ālokaṃ vaḍḍhetvā nandanavanamissakavanaphārusakavanādīsu satte passati mahāsampattiṃ anubhavamāne, tampi dassanaṃ dibbacakkhukiccameva. So evaṃ manasi karoti ‘‘kiṃ nu kho kammaṃ katvā ime sattā etaṃ sampattiṃ anubhavantī’’ti. Athassa ‘‘idaṃ nāma katvā’’ti taṃkammārammaṇaṃ ñāṇamuppajjati. Idaṃ yathākammūpagañāṇaṃ nāma. Imassa visuṃ parikammaṃ nāma natthi. Yathā cimassa, evaṃ anāgataṃsañāṇassāpi. Dibbacakkhupādakāneva <pageBreak edition="P" number="1.0380" />hi imāni dibbacakkhunā saheva ijjhanti.</paragraph>
<paragraph line="1316"><bold>Ime vata bhonto</bold>tiādīsu <bold>ime</bold>ti dibbacakkhunā diṭṭhānaṃ nidassanavacanaṃ. <bold>Vatā</bold>ti anulomavacanatthe nipāto. <bold>Bhonto</bold>ti bhavanto. Duṭṭhu caritaṃ, duṭṭhaṃ vā caritaṃ kilesapūtikattāti duccaritaṃ, kāyena duccaritaṃ, kāyato vā uppannaṃ duccaritanti <bold>kāyaduccaritaṃ</bold><pageBreak edition="V" number="1.0305" />. Itaresupi eseva nayo. <bold>Samannāgatā</bold>ti samaṅgībhūtā. <bold>Ariyānaṃ upavādakā</bold>ti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena vā upavādakā, akkosakā garahakāti vuttaṃ hoti. Tattha ‘‘natthi imesaṃ samaṇadhammo, assamaṇā ete’’ti vadanto antimavatthunā upavadati, ‘‘natthi imesaṃ jhānaṃ vā vimokkho vā maggo vā phalaṃ vā’’tiādīni vadanto guṇaparidhaṃsanena upavadatīti veditabbo. So ca jānaṃ vā upavadeyya ajānaṃ vā, ubhayathāpi ariyūpavādova hoti. Bhāriyaṃ kammaṃ ānantariyasadisaṃ saggāvaraṇaṃ maggāvaraṇañca, satekicchaṃ pana hoti. Tasmā yo ariyaṃ upavadati, tena gantvā sace attanā vuḍḍhataro hoti, ukkuṭikaṃ nisīditvā ‘‘ahaṃ āyasmantaṃ <pageBreak edition="M" number="1.0338" />idañcidañca avacaṃ, taṃ me khamāhī’’ti khamāpetabbo. Sace navakataro hoti, vanditvā ukkuṭikaṃ nisīditvā añjaliṃ paggahetvā ‘‘ahaṃ, bhante, tumhe idañcidañca avacaṃ, taṃ me khamathā’’ti khamāpetabbo. Sace disāpakkanto hoti, sayaṃ vā gantvā saddhivihārikādike vā pesetvā khamāpetabbo. Sace nāpi gantuṃ na pesetuṃ sakkā hoti, ye tasmiṃ vihāre bhikkhū vasanti, tesaṃ santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā, vuḍḍhe vuttanayeneva paṭipajjitvā ‘‘ahaṃ, bhante, asukaṃ nāma āyasmantaṃ idañcidañca avacaṃ, khamatu me so āyasmā’’ti vatvā khamāpetabbo. Sammukhā akkhamantepi etadeva kātabbaṃ. Sace ekacārikabhikkhu hoti, neva tassa vasanaṭṭhānaṃ, na gataṭṭhānaṃ paññāyati, ekassa paṇḍitassa bhikkhuno santikaṃ gantvā ‘‘ahaṃ, bhante, asukaṃ nāma āyasmantaṃ idañcidañca avacaṃ, taṃ me anussarato vippaṭisāro hoti, kiṃ karomī’’ti <pageBreak edition="P" number="1.0381" />vattabbaṃ. So vakkhati ‘‘tumhe mā cintayittha, thero tumhākaṃ khamati, cittaṃ vūpasamethā’’ti. Tenāpi ariyassa gatadisābhimukhena añjaliṃ paggahetvā ‘‘khamathā’’ti vattabbaṃ. Yadi so parinibbuto hoti, parinibbutamañcaṭṭhānaṃ gantvā yāva sivathikaṃ gantvāpi khamāpetabbaṃ. Evaṃ kate neva saggāvaraṇaṃ, na maggāvaraṇaṃ hoti, pākatikameva hotīti.</paragraph>
<paragraph line="1317"><bold>Micchādiṭṭhikā</bold>ti viparītadassanā. <bold>Micchādiṭṭhikammasamādānā</bold>ti micchādiṭṭhivasena samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti. Ettha ca vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ. Mahāsāvajjo hi ariyūpavādo ānantariyasadisattā. Vuttampi cetaṃ ‘‘seyyathāpi, sāriputta, bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya, evaṃsampadamidaṃ sāriputta vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ <pageBreak edition="V" number="1.0306" />nikkhitto, evaṃ niraye’’ti (ma. ni. 1.149). Micchādiṭṭhito ca mahāsāvajjataraṃ nāma aññaṃ natthi. Yathāha – ‘‘nāhaṃ, bhikkhave, aññaṃ ekadhammampi samanupassāmi, yaṃ evaṃ mahāsāvajjaṃ, yathayidaṃ, bhikkhave, micchādiṭṭhi, micchādiṭṭhiparamāni, bhikkhave, vajjānī’’ti (a. ni. 1.310).</paragraph>
<paragraph line="1318"><bold>Kāyassa</bold><pageBreak edition="M" number="1.0339" /><bold>bhedā</bold>ti upādinnakkhandhapariccāgā. <bold>Paraṃ maraṇā</bold>ti tadanantaraṃ abhinibbattikkhandhaggahaṇe. Atha vā <bold>kāyassa bhedā</bold>ti jīvitindriyassupacchedā. <bold>Paraṃ maraṇā</bold>ti cuticittato uddhaṃ. <bold>Apāya</bold>nti evamādi sabbaṃ nirayavevacanameva. Nirayo hi saggamokkhahetubhūtā puññasammatā ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti <bold>duggati,</bold>dosabahulatāya vā duṭṭhena kammunā nibbattā gati duggati. Vivasā nipatanti tattha dukkaṭakārinoti <bold>vinipāto,</bold>vinassantā vā ettha patanti sambhijjamānaṅgapaccaṅgātipi vinipāto. Natthi ettha assādasaññito ayoti <bold>nirayo</bold>.</paragraph>
<paragraph line="1319">Atha vā apāyaggahaṇena <pageBreak edition="P" number="1.0382" />tiracchānayoniṃ dīpeti. Tiracchānayoni hi apāyo sugatito apetattā, na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ. So hi apāyo ceva duggati ca sugatito apetattā dukkhassa ca gatibhūtattā, na tu vinipāto asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena apāyo ceva duggati ca sabbasamussayehi ca vinipatitattā vinipātoti vuccati. Nirayaggahaṇena avīciādimanekappakāraṃ nirayamevāti. <bold>Upapannā</bold>ti upagatā, tattha abhinibbattāti adhippāyo. Vuttavipariyāyena sukkapakkho veditabbo.</paragraph>
<paragraph line="1320">Ayaṃ pana viseso – tattha sugatiggahaṇena manussagatipi saṅgayhati, saggaggahaṇena devagatiyeva. Tattha sundarā gatīti <bold>sugati</bold>. Rūpādīhi visayehi suṭṭhu aggoti <bold>saggo</bold>. So sabbopi lujjanapalujjanaṭṭhena <bold>loko</bold>ti ayaṃ vacanattho. Iti ‘‘dibbena cakkhunā’’tiādi sabbaṃ nigamanavacanaṃ. Evaṃ dibbena cakkhunā passatīti ayamettha saṅkhepatthoti.</paragraph>
<centered line="1321">Dibbacakkhuñāṇaniddesavaṇṇanā niṭṭhitā.</centered>
<subhead line="1322">Pañcañāṇapakiṇṇakaṃ</subhead>
<paragraph line="1323">Imesu <pageBreak edition="V" number="1.0307" /><pageBreak edition="P" number="1.0383" />pañcasu ñāṇesu <bold>iddhividhañāṇaṃ</bold>parittamahaggataatītānāgatapaccuppannaajjhattabahiddhārammaṇavasena sattasu ārammaṇesu pavattati. <bold>Sotadhātuvisuddhiñāṇaṃ</bold>parittapaccuppannaajjhattabahiddhārammaṇavasena catūsu ārammaṇesu pavattati. <bold>Cetopariyañāṇaṃ</bold>parittamahaggataappamāṇamaggaatītānāgatapaccuppannabahiddhārammaṇavasena aṭṭhasu ārammaṇesu pavattati. <bold>Pubbenivāsānussatiñāṇaṃ</bold><pageBreak edition="M" number="1.0340" /></paragraph>
<paragraph line="1324">Parittamahaggataappamāṇamaggaatītaajjhattabahiddhānavattabbārammaṇavasena aṭṭhasu ārammaṇesu pavattati. <bold>Dibbacakkhuñāṇaṃ</bold>parittapaccuppannaajjhattabahiddhārammaṇavasena catūsu ārammaṇesu pavattati. <bold>Yathākammūpagañāṇaṃ</bold>parittamahaggataatītaajjhattabahiddhārammaṇavasena pañcasu ārammaṇesu pavattati. <bold>Anāgataṃsañāṇaṃ</bold>parittamahaggataappamāṇamaggaanāgataajjhattabahiddhānavattabbārammaṇavasena aṭṭhasu ārammaṇesu pavattatīti.</paragraph>
<centered line="1325">Pañcañāṇapakiṇṇakaṃ niṭṭhitaṃ.</centered>
<title line="1326">55. Āsavakkhayañāṇaniddesavaṇṇanā</title>
<paragraph line="1327" number="107">Āsavakkhayañāṇaniddese <pageBreak edition="P" number="1.0384" /><bold>anaññātaññassāmītindriyā</bold>dīni vuttatthāni. <bold>Kati ṭhānāni gacchatī</bold>ti ekekassa uppattiṭṭhānaniyamanatthaṃ pucchā. <bold>Ekaṃ ṭhānaṃ gacchatī</bold>ti ekasmiṃ ṭhāne uppajjatīti vuttaṃ hoti. Uppattiokāsaṭṭhānañhi tiṭṭhati etthāti ṭhānanti vuccati. <bold>Cha ṭhānānī</bold>ti cha maggaphalakkhaṇe. Indriyānaṃ anaññātaññassāmītindriyādīsu tīsu ekekameva adhikaṃ hotīti dassanatthaṃ <bold>saddhindriyaṃ adhimokkhaparivāraṃ hotī</bold>tiādi vuttaṃ. Yathā ‘‘saddhindriyassa adhimokkhaṭṭho’’tiādīsu (paṭi. ma. 1.12) adhimokkhādayo saddhindriyādīnaṃ kiccavasena vuttā, evamidhāpi ‘‘adhimokkhaparivāraṃ hotī’’ti saddhindriyaṃ adhimokkhatthena parivāraṃ hotīti vuttaṃ hoti. Esa nayo sesesupi. <bold>Parivāra</bold>nti ca liṅgavipallāso kato. <bold>Paññindriya</bold>nti anaññātaññassāmītindriyameva pajānanasabhāvadassanatthaṃ visuṃ katvā vuttaṃ. Abhidhammepi (vibha. 219) hi paññāya kiccavisesadassanatthaṃ maggakkhaṇe ca phalakkhaṇe ca ekāva paññā aṭṭhadhā vibhattā. <bold>Abhisandanaparivāra</bold>nti nhāniyacuṇṇānaṃ udakaṃ viya cittacetasikānaṃ sinehanakiccena parivāraṃ hoti. Idaṃ somanassasampayuttamaggavaseneva vuttaṃ. Upekkhāsampayuttamagge pana somanassindriyaṭṭhāne upekkhindriyaṃ <pageBreak edition="V" number="1.0308" />daṭṭhabbaṃ. Taṃ pana sampayuttānaṃ nātiupabrūhanaparivāranti gahetabbaṃ. <bold>Pavattasantatādhipateyyaparivāra</bold>nti pavattā santati pavattasantati, vattamānasantānanti attho. Adhipatibhāvo ādhipateyyaṃ, pavattasantatiyā ādhipateyyaṃ pavattasantatādhipateyyaṃ. Vattamānajīvitindriyassa uparipavattiyā ca paccayattā pubbāparavasena pavattasantatiyā <pageBreak edition="P" number="1.0385" />adhipatibhāvena anaññātaññassāmītindriyassa parivāraṃ hoti.</paragraph>
<paragraph line="1328"><bold>Sotāpattimaggakkhaṇe</bold><pageBreak edition="M" number="1.0341" /><bold>jātā dhammā</bold>tiādi sabbesaṃ maggasampayuttakānaṃ vaṇṇabhaṇanatthaṃ vuttaṃ. Tattha <bold>maggakkhaṇe jātā</bold>ti maggasamuṭṭhitā eva, na aññe. Yasmā pana maggasamuṭṭhitampi rūpaṃ kusalādināmaṃ na labhati, tasmā taṃ apanento <bold>ṭhapetvā cittasamuṭṭhānaṃ rūpa</bold>nti āha. Sabbeva hi te dhammā kucchitānaṃ salanādīhi atthehi <bold>kusalā</bold>. Te ārammaṇaṃ katvā pavattamānā natthi etesaṃ āsavāti <bold>anāsavā</bold>. Vaṭṭamūlaṃ chindantā nibbānaṃ ārammaṇaṃ katvā vaṭṭato niyyantīti <bold>niyyānikā</bold>. Kusalākusalasaṅkhātā cayā apetattā apacayasaṅkhātaṃ nibbānaṃ ārammaṇaṃ katvā pavattanato apacayaṃ gacchantīti <bold>apacayagāmino,</bold>pavattaṃ apacinantā viddhaṃsentā gacchantītipi apacayagāmino. Loke apariyāpannabhāvena lokato uttarā uttiṇṇāti <bold>lokuttarā</bold>. Nibbānaṃ ārammaṇaṃ etesanti <bold>nibbānārammaṇā</bold>.</paragraph>
<paragraph line="1329"><bold>Imāni aṭṭhindriyānī</bold>tiādi pubbe vuttaparivārabhāvassa ca tena sahagatādibhāvassa ca ādivuttaākārānañca dīpanatthaṃ vuttaṃ. Tattha <bold>aṭṭhindriyānī</bold>ti pubbe vuttanayena paññindriyena saha aṭṭha. <bold>Sahajātaparivārā</bold>ti aṭṭhasu ekekena saha itare itare satta sahajātā hutvā tassa sahajātaparivārā honti. Tatheva aññaṃ aññassa aññaṃ aññassāti evaṃ <bold>aññamaññaparivārā</bold>honti. Tatheva aññamaññaṃ <bold>nissayaparivārā sampayuttaparivārā</bold>ca honti. <bold>Sahagatā</bold>ti tena anaññātaññassāmītindriyena saha ekuppādādibhāvaṃ gatā. <bold>Sahajātā</bold>ti teneva saha jātā. <bold>Saṃsaṭṭhā</bold>ti teneva saha missitā. <bold>Sampayuttā</bold>ti teneva samaṃ ekuppādādipakārehi yuttā. <bold>Tevā</bold>ti te eva aṭṭha indriyadhammā. <bold>Tassā</bold>ti anaññātaññassāmītindriyassa. <bold>Ākārā</bold>ti parivārakoṭṭhāsā.</paragraph>
<paragraph line="1330"><bold>Phalakkhaṇe jātā dhammā sabbeva abyākatā hontī</bold>ti rūpassapi abyākatattā cittasamuṭṭhānarūpena saha vuttā. Maggasseva kusalattā niyyānikattā apacayagāmittā ca phalakkhaṇe ‘‘kusalā’’ti ca ‘‘niyyānikā’’ti ca ‘‘apacayagāmino’’ti ca na vuttaṃ. <bold>Itī</bold>tiādi vuttappakāranigamanaṃ. Tattha <bold>aṭṭhaṭṭhakānī</bold>ti <pageBreak edition="P" number="1.0386" />aṭṭhasu maggaphalesu ekekassa aṭṭhakassa vasena aṭṭha indriyaaṭṭhakāni. <bold>Catusaṭṭhi hontī</bold>ti catusaṭṭhi ākārā honti. <bold>Āsavā</bold>tiādi heṭṭhā vuttatthameva <pageBreak edition="V" number="1.0309" />. Idha arahattamaggavajjheyeva <pageBreak edition="M" number="1.0342" />āsave avatvā sesamaggattayavajjhānampi vacanaṃ āsavakkhayavacanasāmaññamattena vuttanti veditabbaṃ. Arahattamaggañāṇameva hi keci āsave asesetvā āsavānaṃ khepanato ‘‘khaye ñāṇa’’nti vuccati. Tasmāyeva ca arahāyeva khīṇāsavoti vuccatīti.</paragraph>
<centered line="1331">Āsavakkhayañāṇaniddesavaṇṇanā niṭṭhitā.</centered>
<title line="1332">56-63. Saccañāṇacatukkadvayaniddesavaṇṇanā</title>
<paragraph line="1333" number="108-9">Saccañāṇacatukkadvayaniddese <pageBreak edition="P" number="2.0387" /><bold>dukkhassa pīḷanaṭṭho</bold>tiādīni vuttatthāneva. <bold>Maggasamaṅgissa ñāṇaṃ dukkhepetaṃ ñāṇa</bold>ntiādi anantaracatukke viya ekābhisamayavasena vuttaṃ. Duvidhañhi saccañāṇaṃ lokiyaṃ lokuttarañca. Lokikaṃ duvidhaṃ anubodhañāṇaṃ paccavekkhaṇañāṇañca. <bold>Anubodhañāṇaṃ</bold>ādikammikassa anussavādivasena nirodhe magge ca pavattati, dukkhe samudaye ca ārammaṇakaraṇavasena. <bold>Paccavekkhaṇañāṇaṃ</bold>paṭividdhasaccassa catūsupi saccesu ārammaṇakaraṇavasena. Lokuttaraṃ paṭivedhañāṇaṃ nirodhamārammaṇaṃ katvā kiccato cattāri saccāni paṭivijjhati. Yathāha – ‘‘yo, bhikkhave, dukkhaṃ passati, dukkhasamudayampi so passati, dukkhanirodhampi passati, dukkhanirodhagāminiṃ paṭipadampi passatī’’ti (saṃ. ni. 5.1100) sabbaṃ vattabbaṃ. Idhāpi iminā vārena idameva vuttaṃ. Taṃ pana lokuttarampi ‘‘dukkhe ñāṇa’’ntiādīni nāmāni labhatīti dassanatthaṃ vuttaṃ. Idha pana lokikañāṇameva adhippetaṃ. Tasmāyeva ca <bold>tattha katamaṃ dukkhe ñāṇa</bold>ntiādimāha.</paragraph>
<paragraph line="1334">Tattha <bold>dukkhaṃ ārabbhā</bold>ti dukkhasaccaṃ ālambitvā, ārammaṇaṃ katvāti attho. <bold>Paññā</bold>tiādīsu tassa tassa atthassa pākaṭakaraṇasaṅkhātena paññāpanaṭṭhena <bold>paññā,</bold>tena tena vā aniccādinā pakārena dhamme jānātītipi paññā. Idamassā sabhāvapadaṃ. Pajānanākāro <bold>pajānanā</bold>. Aniccādīni vicinātīti <bold>vicayo. Pavicayo</bold>ti upasaggena padaṃ vaḍḍhitaṃ, pakārena vicayoti attho. Catusaccadhammaṃ vicinātīti <bold>dhammavicayo</bold>. Aniccādīnaṃ sammā <pageBreak edition="P" number="2.0388" />lakkhaṇavasena <bold>sallakkhaṇā</bold>. Sā eva upasagganānattena <bold>upalakkhaṇā</bold><pageBreak edition="M" number="1.0343" /><bold>paccupalakkhaṇā</bold>ti vuttā. Bhusaṃ lakkhaṇā te te aniccādidhamme paṭicca upalakkhaṇāti attho. Paṇḍitabhāvo <bold>paṇḍiccaṃ</bold>. Kusalabhāvo <bold>kosallaṃ</bold>. Nipuṇabhāvo <bold>nepuññaṃ</bold>. Aniccādīnaṃ vibhāvanavasena <bold>vebhabyā</bold>. Aniccādīnaṃ cintanakavasena <bold>cintā,</bold>yassa uppajjati, taṃ aniccādīni cintāpetītipi cintā. Aniccādīni upaparikkhatīti <pageBreak edition="V" number="1.0310" /><bold>upaparikkhā. Bhūrī</bold>ti pathavī. Ayampi saṇhaṭṭhena vitthataṭṭhena ca bhūrī viyāti bhūrī. Atha vā paññāyeva bhūte atthe ramatīti bhūrīti vuccati. Asani viya siluccaye kilese medhati hiṃsatīti <bold>medhā,</bold>khippaṃ gahaṇadhāraṇaṭṭhena vā medhā. Yassa uppajjati, taṃ attahitapaṭipattiyaṃ sampayuttadhamme ca yāthāvalakkhaṇapaṭivedhe parinetīti <bold>pariṇāyikā</bold>. Dhamme aniccādivasena vividhā passatīti <bold>vipassanā</bold>. Sammā pakārehi aniccādīni jānātīti sampajāno, tassa bhāvo <bold>sampajaññaṃ</bold>. Uppathapaṭipanne sindhave vīthiāropanatthaṃ patodo viya uppathe dhāvanakaṃ kūṭacittaṃ vīthiāropanatthaṃ vijjhatīti patodo viya <bold>patodo</bold>.</paragraph>
<paragraph line="1335">Dassanalakkhaṇe indaṭṭhaṃ karotīti indriyaṃ, paññāsaṅkhātaṃ indriyaṃ <bold>paññindriyaṃ</bold>. Kiṃ vuttaṃ hoti? Nayidaṃ ‘‘purisassa indriyaṃ purisindriya’’ntiādi viya paññāya indriyaṃ paññindriyaṃ. Atha kho paññā eva indriyaṃ paññindriyanti vuttaṃ hoti. Avijjāya na kampatīti <bold>paññābalaṃ</bold>. Kilesacchedanaṭṭhena paññāva satthaṃ <bold>paññāsatthaṃ</bold>. Accuggataṭṭhena paññāva pāsādo <bold>paññāpāsādo</bold>. Ālokanaṭṭhena paññāva āloko <bold>paññāāloko</bold>. Obhāsanaṭṭhena paññāva obhāso <bold>paññāobhāso</bold>. Pajjotanaṭṭhena paññāva pajjoto <bold>paññāpajjoto</bold>. Paññavato hi ekapallaṅkena nisinnassa dasasahassilokadhātu ekālokā ekobhāsā ekapajjotā hoti. Tenetaṃ vuttaṃ. Imesu pana tīsu padesu ekapadenāpi etasmiṃ atthe siddhe yāni panetāni bhagavatā ‘‘cattārome, bhikkhave, ālokā. Katame cattāro? Candāloko, sūriyāloko, aggāloko, paññāloko. Ime kho, bhikkhave, cattāro ālokā. Etadaggaṃ, bhikkhave, imesaṃ catunnaṃ ālokānaṃ yadidaṃ paññāloko’’. Tathā <pageBreak edition="P" number="2.0389" />‘‘cattārome <pageBreak edition="M" number="1.0344" />, bhikkhave, obhāsā. Cattārome, bhikkhave, pajjotā’’ti (a. ni. 4.144-145) sattānaṃ ajjhāsayavasena suttāni desitāni. Tadanurūpeneva idhāpi therena desanā katā. Attho hi anekehi ākārehi vibhajjamāno suvibhatto hoti, aññathā ca añño bujjhati, aññathā aññoti. Ratikaraṇaṭṭhena pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena anomasattaparibhogaṭṭhena ca paññāva ratanaṃ <bold>paññāratanaṃ</bold>.</paragraph>
<paragraph line="1336">Na tena sattā muyhanti, sayaṃ vā ārammaṇe na muyhatīti <bold>amoho. Dhammavicaya</bold>padaṃ vuttatthameva. Kasmā panetaṃ puna vuttanti? Amohassa mohapaṭipakkhabhāvadīpanatthaṃ. Tenetaṃ dīpeti ‘‘yvāyaṃ amoho, so na kevalaṃ mohato añño dhammo, mohassa pana paṭipakkho dhammavicayasaṅkhāto amoho nāma idha adhippeto’’ti. <bold>Sammādiṭṭhī</bold>ti yāthāvaniyyānikakusaladiṭṭhi <pageBreak edition="V" number="1.0311" />. ‘‘Tattha katamaṃ dukkhasamudaye ñāṇaṃ, tattha katamaṃ dukkhanirodhe ñāṇaṃ, tattha katamaṃ dukkhanirodhagāminiyā paṭipadāya ñāṇa’’nti pucchāvacanāni saṅkhepavasena vuttānīti.</paragraph>
<centered line="1337">Saccañāṇacatukkadvayaniddesavaṇṇanā niṭṭhitā.</centered>
<title line="1338">64-67. Suddhikapaṭisambhidāñāṇaniddesavaṇṇanā</title>
<paragraph line="1339" number="110">Suddhikapaṭisambhidāñāṇaniddese <pageBreak edition="P" number="2.0390" />imesaṃ ñāṇānaṃ pabhedābhāvatoyeva heṭṭhā viya pabhedaṃ adassetvāyeva <bold>atthesu ñāṇaṃ atthapaṭisambhidā</bold>tiādi vuttaṃ. Paññāpabhedābhāvepi attanā paṭividdhacatusaccadhammamattavasena nānattasabbhāvato <bold>atthanānatte paññā atthapaṭisambhide ñāṇa</bold>ntiādi vuttaṃ. Tattha <bold>nānatte</bold>ti atthādīnaṃ anekabhāve. <bold>Vavatthāne</bold>ti atthādīnaṃ nicchayane. <bold>Sallakkhaṇe</bold>ti atthādīnaṃ sammādassane. <bold>Upalakkhaṇe</bold>ti atthādīnaṃ bhusaṃdassane. <bold>Pabhede</bold>ti atthādīnaṃ nānābhede. <bold>Pabhāvane</bold>ti atthādīnaṃ pākaṭīkaraṇena uppādane. <bold>Jotane</bold>ti atthādīnaṃ dīpane. <bold>Virocane</bold>ti atthādīnaṃ vividhā dīpane. <bold>Pakāsane</bold>ti atthādīnaṃ pabhāsane <pageBreak edition="M" number="1.0345" />. ‘‘Nānatte’’ti mūlapadaṃ katvā sabbasādhāraṇavasena vuttaṃ. ‘‘Vavatthāne’’ti sotāpannassa vasena, ‘‘sallakkhaṇe upalakkhaṇe’’ti sakadāgāmissa vasena, ‘‘pabhede pabhāvane’’ti anāgāmissa vasena, ‘‘jotane virocane pakāsane’’ti arahato vasena vuttanti evampettha yojanā kātabbāti.</paragraph>
<centered line="1340">Suddhikapaṭisambhidāñāṇaniddesavaṇṇanā niṭṭhitā.</centered>
<centered line="1341">Iti saddhammappakāsiniyā paṭisambhidāmagga-aṭṭhakathāya</centered>
<centered line="1342">Paṭhamo bhāgo niṭṭhito.</centered>
<centered line="1343">Namo tassa bhagavato arahato sammāsambuddhassa</centered>
<nikaya line="1344">Khuddakanikāye</nikaya>
<book line="1345">Paṭisambhidāmagga-aṭṭhakathā</book>
<title line="1346">(Dutiyo bhāgo)</title>
<subhead line="1347">68. Indriyaparopariyattañāṇaniddesavaṇṇanā</subhead>
<paragraph line="1348" number="111">Indriyaparopariyattañāṇaniddese <pageBreak edition="V" number="2.0001" /><pageBreak edition="P" number="2.0391" /><pageBreak edition="M" number="2.0001" /><bold>tathāgatassā</bold>ti vacane uddese sarūpato avijjamānepi ‘‘cha ñāṇāni asādhāraṇāni sāvakehī’’ti (paṭi. ma. mātikā 1.73) vuttattā ‘‘tathāgatassā’’ti vuttameva hoti. Tasmā uddese atthato siddhassa tathāgatavacanassa niddese gahaṇaṃ kataṃ. <bold>Satte passatī</bold>ti rūpādīsu chandarāgena sattatāya laggatāya sattā, te satte indriyaparopariyattañāṇena cakkhunā passati oloketi. <bold>Apparajakkhe</bold>ti paññāmaye akkhimhi appaṃ rāgādirajo etesanti apparajakkhā, appaṃ rāgādirajo etesanti vā apparajakkhā. Te apparajakkhe. <bold>Mahārajakkhe</bold>ti paññāmaye akkhimhi mahantaṃ rāgādirajo etesanti mahārajakkhā, mahantaṃ rāgādirajo etesanti vā mahārajakkhā. <bold>Tikkhindriye mudindriye</bold>ti tikkhāni <pageBreak edition="V" number="2.0002" />saddhādīni indriyāni etesanti tikkhindriyā, mudūni saddhādīni indriyāni etesanti mudindriyā. <bold>Svākāre dvākāre</bold>ti sundarā saddhādayo ākārā koṭṭhāsā etesanti svākārā, kucchitā garahitā saddhādayo ākārā koṭṭhāsā etesanti dvākārā. <bold>Suviññāpaye duviññāpaye</bold>ti ye kathitaṃ kāraṇaṃ sallakkhenti sukhena sakkā honti viññāpetuṃ, te suviññāpayā, tabbiparītā duviññāpayā. <bold>Appekacce</bold><pageBreak edition="M" number="2.0002" /><bold>paralokavajjabhayadassāvino</bold>ti api eke paralokañceva rāgādivajjañca bhayato passante, imassa pana padassa niddese paralokasseva na vuttattā khandhādiloke ca rāgādivajje ca paraṃ bāḷhaṃ bhayaṃ passanasīlāti paralokavajjabhayadassāvino. Te paralokavajjabhayadassāvineti evamattho gahetabbo. <bold>Appekacce na paralokavajjabhayadassāvino</bold>ti tabbiparīte. <bold>Loko</bold>ti ca lujjanapalujjanaṭṭhena. <bold>Vajja</bold>nti ca vajjanīyaṭṭhena. Ettāvatā uddesassa niddeso kato hoti.</paragraph>
<paragraph line="1349">Puna <pageBreak edition="P" number="2.0392" />niddesassa paṭiniddesaṃ karonto <bold>apparajakkhe mahārajakkhe</bold>tiādimāha. Tattha tīsu ratanesu okappanasaṅkhātā saddhā assa atthīti <bold>saddho</bold>. So saddhāsampanno puggalo assaddhiyarajassa ceva assaddhiyamūlakassa sesākusalarajassa ca appakattā <bold>apparajakkho</bold>. Natthi etassa saddhāti <bold>assaddho</bold>. So vuttappakārassa rajassa mahantattā <bold>mahārajakkho</bold>. Āraddhaṃ vīriyamanenāti <bold>āraddhavīriyo</bold>. So kosajjarajassa ceva kosajjamūlakassa sesākusalarajassa ca appakattā apparajakkho. Hīnavīriyattā kucchitena ākārena sīdatīti kusīdo, kusīdo eva <bold>kusīto</bold>. So vuttappakārassa rajassa mahantattā mahārajakkho. Ārammaṇaṃ upecca ṭhitā sati assāti <bold>upaṭṭhitassati</bold>. So muṭṭhassaccarajassa ceva muṭṭhassaccamūlakassa sesākusalarajassa ca appakattā apparajakkho. Muṭṭhā naṭṭhā sati assāti <bold>muṭṭhassati</bold>. So vuttappakārassa rajassa mahantattā mahārajakkho. Appanāsamādhinā upacārasamādhinā vā ārammaṇe samaṃ, sammā vā āhito ṭhitoti <bold>samāhito,</bold>samāhitacittoti vā samāhito. So uddhaccarajassa ceva uddhaccamūlakassa sesākusalarajassa ca appakattā apparajakkho. Na samāhito <bold>asamāhito</bold>. So vuttappakārassa rajassa mahantattā mahārajakkho. Udayatthagāminī paññā assa atthīti <bold>paññavā</bold>. So moharajassa ceva mohamūlakassa sesākusalarajassa ca appakattā apparajakkho. Mohamūḷhattā duṭṭhā paññā assāti <bold>duppañño</bold>. So vuttappakārassa rajassa mahantattā mahārajakkho. <bold>Saddho puggalo tikkhindriyo</bold>ti bahulaṃ uppajjamānāya balavatiyā saddhāya saddho, teneva saddhindriyena tikkhindriyo. <bold>Assaddho puggalo mudindriyo</bold>ti bahulaṃ uppajjamānena <pageBreak edition="M" number="2.0003" />assaddhiyena assaddho, antarantarā uppajjamānena dubbalena saddhindriyena mudindriyo. Esa nayo sesesupi. <bold>Saddho puggalo svākāro</bold>ti tāya eva saddhāya sobhanākāro. <bold>Assaddho puggalo dvākāro</bold>ti <pageBreak edition="V" number="2.0003" />teneva assaddhiyena virūpākāro. Esa nayo sesesupi. <bold>Suviññāpayo</bold>ti <pageBreak edition="P" number="2.0393" />sukhena viññāpetuṃ sakkuṇeyyo. <bold>Duviññāpayo</bold>ti dukkhena viññāpetuṃ sakkuṇeyyo. <bold>Paralokavajjabhayadassāvī</bold>ti ettha yasmā paññāsampannasseva saddhādīni suparisuddhāni honti, tasmā suparisuddhasaddhādisampanno taṃsampayuttāya, suparisuddhasaddhādisampannopi vā tappaccayāya paññāya paralokavajjabhayadassāvī hoti. Tasmā eva hi saddhādayopi cattāro ‘‘paralokavajjabhayadassāvī’’ti vuttā.</paragraph>
<paragraph line="1350" number="112">Idāni ‘‘paralokavajjabhayadassāvī’’ti ettha vuttaṃ lokañca vajjañca dassetuṃ <bold>loko</bold>tiādimāha. Ettha khandhā eva lujjanapalujjanaṭṭhena lokoti <bold>khandhaloko</bold>. Sesadvayepi eseva nayo. <bold>Vipattibhavaloko</bold>ti apāyaloko. So hi aniṭṭhaphalattā virūpo lābhoti vipatti, bhavatīti bhavo, vipatti eva bhavo vipattibhavo, vipattibhavo eva loko vipattibhavaloko. <bold>Vipattisambhavaloko</bold>ti apāyūpagaṃ kammaṃ. Tañhi sambhavati etasmā phalanti sambhavo, vipattiyā sambhavo vipattisambhavo, vipattisambhavo eva loko vipattisambhavaloko. <bold>Sampattibhavaloko</bold>ti sugatiloko. So hi iṭṭhaphalattā sundaro lābhoti sampatti, bhavatīti bhavo, sampatti eva bhavo sampattibhavo, sampattibhavo eva loko sampattibhavaloko. <bold>Sampattisambhavaloko</bold>ti sugatūpagaṃ kammaṃ. Tañhi sambhavati etasmā phalanti sambhavo, sampattiyā sambhavo sampattisambhavo, sampattisambhavo eva loko sampattisambhavaloko. <bold>Eko loko</bold>tiādīni heṭṭhā vuttatthāneva.</paragraph>
<paragraph line="1351"><bold>Vajja</bold>nti napuṃsakavacanaṃ asukoti aniddiṭṭhattā kataṃ. <bold>Kilesā</bold>ti rāgādayo. <bold>Duccaritā</bold>ti pāṇātipātādayo. <bold>Abhisaṅkhārā</bold>ti puññābhisaṅkhārādayo. <bold>Bhavagāmikammā</bold>ti attano vipākadānavasena bhavaṃ gacchantīti bhavagāmino, abhisaṅkhāresupi vipākajanakāneva kammāni vuttāni. <bold>Itī</bold>ti vuttappakāranidassanaṃ. <bold>Imasmiñca loke imasmiñca vajje</bold>ti vuttappakāre <pageBreak edition="M" number="2.0004" />loke ca vajje ca. <bold>Tibbā bhayasaññā</bold>ti <pageBreak edition="P" number="2.0394" />balavatī bhayasaññā. <bold>Tibbā</bold>ti parasaddassa attho vutto, <bold>bhayasaññā</bold>ti bhayasaddassa, lokavajjadvayampi hi bhayavatthuttā sayañca sabhayattā bhayaṃ, bhayamiti saññā bhayasaññā. <bold>Paccupaṭṭhitā hotī</bold>ti taṃ taṃ paṭicca upecca ṭhitā hoti. <bold>Seyyathāpi ukkhittāsike vadhake</bold>ti yathā nāma paharituṃ uccāritakhagge paccāmitte tibbā bhayasaññā paccupaṭṭhitā hoti, evameva loke ca vajje ca tibbā bhayasaññā paccupaṭṭhitā hoti. <bold>Imehi paññāsāya ākārehī</bold>ti apparajakkhapañcakādīsu dasasu pañcakesu ekekasmiṃ pañcannaṃ pañcannaṃ ākārānaṃ vasena paññāsāya ākārehi. <bold>Imāni pañcindriyānī</bold>ti saddhindriyādīni pañcindriyāni <pageBreak edition="V" number="2.0004" />. <bold>Jānātī</bold>ti tathāgato paññāya pajānāti. <bold>Passatī</bold>ti dibbacakkhunā diṭṭhaṃ viya karoti. <bold>Aññātī</bold>ti sabbākāramariyādāhi jānāti. <bold>Paṭivijjhatī</bold>ti ekadesaṃ asesetvā niravasesadassanavasena paññāya padāletīti.</paragraph>
<centered line="1352">Indriyaparopariyattañāṇaniddesavaṇṇanā niṭṭhitā.</centered>
<title line="1353">69. Āsayānusayañāṇaniddesavaṇṇanā</title>
<paragraph line="1354" number="113">Āsayānusayañāṇaniddese <pageBreak edition="P" number="2.0395" /><bold>idha tathāgato</bold>tiādi pañcadhā ṭhapito niddeso. Tattha <bold>āsayānusayā</bold>vuttatthā eva. <bold>Carita</bold>nti pubbe kataṃ kusalākusalaṃ kammaṃ. <bold>Adhimutti</bold>nti sampati kusale akusale vā cittavosaggo. <bold>Bhabbābhabbe</bold>ti bhabbe ca abhabbe ca. Ariyāya jātiyā sambhavanti jāyantīti bhabbā. Vattamānasamīpe vattamānavacanaṃ. Bhavissanti jāyissantīti vā bhabbā, bhājanabhūtāti attho. Ye ariyamaggapaṭivedhassa anucchavikā upanissayasampannā, te bhabbā. Vuttapaṭipakkhā abhabbā.</paragraph>
<paragraph line="1355"><bold>Katamo sattānaṃ āsayo</bold>tiādi niddesassa paṭiniddeso. Tattha <bold>sassato</bold>ti nicco. <bold>Loko</bold>ti attā. Idha sarīraṃyeva nassati, attā pana idha parattha ca soyevāti maññanti. So hi sayaṃyeva āloketīti katvā ‘‘loko’’ti maññanti. <bold>Asassato</bold>ti anicco. Attā sarīreneva saha nassatīti maññanti. <bold>Antavā</bold>ti paritte kasiṇe jhānaṃ uppādetvā taṃparittakasiṇārammaṇaṃ cittaṃ sapariyanto <pageBreak edition="M" number="2.0005" />attāti maññanti. <bold>Anantavā</bold>ti na antavā appamāṇe kasiṇe jhānaṃ uppādetvā taṃappamāṇakasiṇārammaṇaṃ cittaṃ apariyanto attāti maññanti. <bold>Taṃ jīvaṃ taṃ sarīra</bold>nti jīvo ca sarīrañca taṃyeva. <bold>Jīvo</bold>ti attā, liṅgavipallāsena napuṃsakavacanaṃ kataṃ. <bold>Sarīra</bold>nti rāsaṭṭhena khandhapañcakaṃ. <bold>Aññaṃ jīvaṃ aññaṃ sarīra</bold>nti añño jīvo aññaṃ khandhapañcakaṃ. <bold>Hoti tathāgato paraṃ maraṇā</bold>ti khandhā idheva vinassanti, satto maraṇato paraṃ hoti vijjati na nassati. ‘‘Tathāgato’’ti cettha sattādhivacananti vadanti. Keci pana ‘‘tathāgatoti arahā’’ti vadanti. Ime ‘‘na hotī’’ti pakkhe dosaṃ disvā evaṃ gaṇhanti. <bold>Na hoti tathāgato paraṃ maraṇā</bold>ti khandhāpi idheva nassanti, tathāgato ca maraṇato paraṃ na hoti ucchijjati vinassati. Ime ‘‘hotī’’ti pakkhe dosaṃ disvā evaṃ <pageBreak edition="P" number="2.0396" />gaṇhanti. <bold>Hoti ca na ca hotī</bold>ti ime ekekapakkhapariggahe dosaṃ disvā ubhayapakkhaṃ <pageBreak edition="V" number="2.0005" />gaṇhanti. <bold>Neva hoti na na hotī</bold>ti ime ubhayapakkhapariggahe ubhayadosāpattiṃ disvā ‘‘hotīti ca na hoti, neva hotīti ca na hotī’’ti amarāvikkhepapakkhaṃ gaṇhanti.</paragraph>
<paragraph line="1356">Ayaṃ panettha aṭṭhakathānayo – ‘‘sassato lokoti vā’’tiādīhi dasahākārehi diṭṭhipabhedova vutto. Tattha <bold>sassato loko</bold>ti ca khandhapañcakaṃ lokoti gahetvā ‘‘ayaṃ loko nicco dhuvo sabbakāliko’’ti gaṇhantassa sassatanti gahaṇākārappavattā diṭṭhi. <bold>Asassato</bold>ti tameva lokaṃ ‘‘ucchijjati vinassatī’’ti gaṇhantassa ucchedaggahaṇākārappavattā diṭṭhi. <bold>Antavā</bold>ti parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ pavattitarūpārūpadhamme ‘‘loko’’ti ca kasiṇaparicchedantena ‘‘antavā’’ti ca gaṇhantassa ‘‘antavā loko’’ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi. Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme ‘‘loko’’ti ca kasiṇaparicchedantena ‘‘na antavā’’ti ca gaṇhantassa ‘‘anantavā loko’’ti gahaṇākārappavattā diṭṭhi. Sā sassatadiṭṭhipi hoti ucchedadiṭṭhipi. <bold>Taṃ jīvaṃ taṃ sarīra</bold>nti bhedanadhammassa sarīrasseva ‘‘jīva’’nti gahitattā ‘‘sarīre ucchijjamāne jīvampi ucchijjatī’’ti ucchedaggahaṇākārappavattā diṭṭhi. Dutiyapade sarīrato aññassa jīvassa gahitattā ‘‘sarīre ucchijjamānepi <pageBreak edition="M" number="2.0006" />jīvaṃ na ucchijjatī’’ti sassataggahaṇākārappavattā diṭṭhi. <bold>Hoti tathāgato</bold>tiādīsu ‘‘satto tathāgato nāma, so paraṃ maraṇā hotī’’ti gaṇhato paṭhamā sassatadiṭṭhi. ‘‘Na hotī’’ti gaṇhato dutiyā ucchedadiṭṭhi. ‘‘Hoti ca na ca hotī’’ti gaṇhato tatiyā ekaccasassatadiṭṭhi. ‘‘Neva hoti na na hotī’’ti gaṇhato catutthā amarāvikkhepadiṭṭhīti.</paragraph>
<paragraph line="1357"><bold>Itī</bold>ti vuttappakāradiṭṭhinissayanidassanaṃ. <bold>Bhavadiṭṭhisannissitā vā sattā honti vibhavadiṭṭhisannissitā vā</bold>ti bhavo vuccati sassato, sassatavasena uppajjamānadiṭṭhi bhavadiṭṭhi, bhavoti diṭṭhīti vuttaṃ hoti. Vibhavo vuccati ucchedo <pageBreak edition="P" number="2.0397" />, ucchedavasena uppajjamānadiṭṭhi vibhavadiṭṭhi, vibhavoti diṭṭhīti vuttaṃ hoti. Vuttappakārā dasavidhā diṭṭhi bhavadiṭṭhi ca vibhavadiṭṭhi cāti dvidhāva hoti. Tāsu dvīsu ekekaṃ sannissitā apassitā allīnā sattā honti.</paragraph>
<paragraph line="1358"><bold>Ete vā pana ubho ante anupagammā</bold>ti ettha ‘‘aggito vā udakato vā mithubhedā vā’’tiādīsu <pageBreak edition="V" number="2.0006" />(dī. ni. 2.152) viya vā-saddo samuccayattho. Ete vuttappakāre sassatucchedavasena dve pakkhe ca na upagantvā anallīyitvā pahāyāti attho. ‘‘Anulomikā vā khantī’’ti vikappatthova. <bold>Idappaccayatāpaṭiccasamuppannesū</bold>ti imesaṃ jarāmaraṇādīnaṃ paccayā idappaccayā, idappaccayā eva idappaccayatā, idappaccayānaṃ vā samūho idappaccayatā. Lakkhaṇaṃ panettha saddasatthato pariyesitabbaṃ. Te te paccaye paṭicca saha sammā ca uppannā paṭiccasamuppannā. Tassā idappaccayatāya ca tesu paṭiccasamuppannesu ca dhammesu. <bold>Anulomikā</bold>ti lokuttaradhammānaṃ anulomato anulomikā. <bold>Khantī</bold>ti ñāṇaṃ. Ñāṇañhi khamanato khanti. <bold>Paṭiladdhā hotī</bold>ti sattehi adhigatā hoti. Idappaccayatāya khantiyā ucchedattānupagamo hoti paccayuppannadhammānaṃ paccayasāmaggiyaṃ āyattavuttittā paccayānuparamadassanena phalānuparamadassanato. Paṭiccasamuppannesu dhammesu khantiyā sassatattānupagamo hoti paccayasāmaggiyaṃ navanavānaṃ paccayuppannadhammānaṃ uppādadassanato. Evamete ubho ante anupagamma paṭiccasamuppādapaṭiccasamuppannadhammadassanena na ucchedo na sassatoti pavattaṃ sammādassanaṃ ‘‘anulomikā khantī’’ti veditabbaṃ. Evañhi tadubhayadiṭṭhipaṭipakkhabhūtā <pageBreak edition="M" number="2.0007" />sammādiṭṭhi vuttā hoti. <bold>Yathābhūtaṃ vā ñāṇa</bold>nti yathābhūtaṃ yathāsabhāvaṃ neyyaṃ. Tattha pavattañāṇampi visayavohārena ‘‘yathābhūtañāṇa’’nti vuttaṃ. Taṃ pana saṅkhārupekkhāpariyantaṃ vipassanāñāṇaṃ idhādhippetaṃ. Heṭṭhā pana ‘‘yathābhūtañāṇadassana’’nti bhayatūpaṭṭhānañāṇaṃ vuttaṃ. Yathābhūtaṃ vā ñāṇaṃ sattehi paṭiladdhaṃ hotīti sambandho.</paragraph>
<paragraph line="1359">Idāni <pageBreak edition="P" number="2.0398" />‘‘sassato loko’’tiādīhi micchādiṭṭhiparibhāvitaṃ ‘‘ete vā panā’’tiādīhi sammādiṭṭhiparibhāvitaṃ sattasantānaṃ dassetvā ‘‘kāmaṃ sevantaññevā’’tiādīhi sesākusalehi sesakusalehi ca paribhāvitaṃ sattasantānaṃ dasseti. Tattha kāmaṃ sevantaṃyeva puggalaṃ tathāgato jānātīti yojanā kātabbā. <bold>Sevanta</bold>nti ca abhiṇhasamudācāravasena sevamānaṃ. Pubbe āsevitavasena kilesakāmo garu assāti <bold>kāmagaruko</bold>. Tatheva kāmo āsaye santāne assāti <bold>kāmāsayo</bold>. Santānavaseneva kāme adhimutto laggoti <bold>kāmādhimutto</bold>. Sesesupi eseva nayo. <bold>Nekkhammā</bold>dīni vuttatthāneva. Kāmādīhi ca tīhi sesākusalā, nekkhammādīhi tīhi sesakusalā gahitāva hontīti veditabbā. ‘‘Ayaṃ sattānaṃ āsayo’’ti tidhā vuttaṃ santānameva dasseti.</paragraph>
<paragraph line="1360">Ayaṃ <pageBreak edition="V" number="2.0007" />panettha aṭṭhakathānayo – ‘‘iti bhavadiṭṭhisannissitā vā’’ti evaṃ sassatadiṭṭhiṃ vā sannissitā. Sassatadiṭṭhi hi ettha bhavadiṭṭhīti vuttā, ucchedadiṭṭhi ca vibhavadiṭṭhīti. Sabbadiṭṭhīnañhi sassatucchedadiṭṭhīhi saṅgahitattā sabbepime diṭṭhigatikā sattā imāva dve diṭṭhiyo sannissitā honti. Vuttampi cetaṃ ‘‘dvayanissito khvāyaṃ, kaccāna, loko yebhuyyena atthitañceva natthitañcā’’ti (saṃ. ni. 2.15). Ettha hi <bold>atthitā</bold>ti sassataṃ. <bold>Natthitā</bold>ti ucchedo. Ayaṃ tāva vaṭṭanissitānaṃ puthujjanānaṃ sattānaṃ āsayo. Idāni vivaṭṭanissitānaṃ suddhasattānaṃ āsayaṃ dassetuṃ ‘‘ete vā pana ubho ante anupagammā’’tiādi vuttaṃ. Tattha ‘‘ete vā panā’’ti eteyeva. ‘‘Ubho ante’’ti sassatucchedasaṅkhāte dve ante. ‘‘Anupagammā’’ti na allīyitvā. ‘‘Idappaccayatāpaṭiccasamuppannesu dhammesū’’ti idappaccayatāya ceva paṭiccasamuppannadhammesu ca. ‘‘Anulomikā khantī’’ti vipassanāñāṇaṃ. ‘‘Yathābhūtaṃ ñāṇa’’nti maggañāṇaṃ. Idaṃ vuttaṃ hoti – yā paṭiccasamuppāde ceva paṭiccasamuppannadhammesu <pageBreak edition="M" number="2.0008" />ca ete ubho sassatucchedaante anupagantvā vipassanā paṭiladdhā, yañca tato uttari maggañāṇaṃ, ayaṃ sattānaṃ āsayo. Ayaṃ vaṭṭanissitānañca vivaṭṭanissitānañca sabbesampi sattānaṃ āsayo idaṃ vasanaṭṭhānanti. Ayaṃ ācariyānaṃ samānaṭṭhakathā.</paragraph>
<paragraph line="1361">Vitaṇḍavādī <pageBreak edition="P" number="2.0399" />panāha ‘‘maggo nāma vāsaṃ viddhaṃsento gacchati, tvaṃ maggo vāsoti vadesī’’ti? So vattabbo ‘‘tvaṃ ariyavāsabhāṇako hosi na hosī’’ti? Sace ‘‘na homī’’ti vadati, ‘‘tvaṃ abhāṇakatāya na jānāsī’’ti vattabbo. Sace ‘‘bhāṇakosmī’’ti vadati, ‘‘suttaṃ āharā’’ti vattabbo. Sace āharati, iccetaṃ kusalaṃ. No ce āharati, sayaṃ āharitabbaṃ ‘‘dasayime, bhikkhave, ariyāvāsā, yadariyā āvasiṃsu vā āvasanti vā āvasissanti vā’’ti (a. ni. 10.19). Etañhi suttaṃ maggassa vāsabhāvaṃ dīpeti. Tasmā sukathitamevetanti. Imaṃ pana bhagavā sattānaṃ āsayaṃ jānanto imesañca diṭṭhigatānaṃ imesañca vipassanāñāṇamaggañāṇānaṃ appavattikkhaṇepi jānāti eva. Tasmāyeva ca ‘‘kāmaṃ sevantaṃyeva jānātī’’tiādi vuttanti.</paragraph>
<paragraph line="1362">Anusayaniddese <bold>anusayā</bold>ti kenaṭṭhena anusayā? Anusayanaṭṭhena. Ko esa anusayanaṭṭho nāmāti? Appahīnaṭṭho. Ete hi appahīnaṭṭhena tassa tassa santāne anusenti nāma. Tasmā ‘‘anusayā’’ti vuccanti. <bold>Anusentī</bold>ti anurūpaṃ kāraṇaṃ labhitvā uppajjantīti attho. Athāpi siyā – anusayanaṭṭho nāma appahīnākāro, so ca uppajjatīti vattuṃ na yujjati, tasmā <pageBreak edition="V" number="2.0008" />na anusayā uppajjantīti. Tatridaṃ paṭivacanaṃ – na appahīnākāro, anusayoti pana appahīnaṭṭhena thāmagatakileso vuccati. So cittasampayutto sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi, tasmā uppajjatīti vattuṃ yujjatīti. Tatridaṃ pamāṇaṃ – idheva tāva abhisamayakathāya (paṭi. ma. 3.21) ‘‘paccuppanne kilese pajahatī’’ti pucchaṃ katvā anusayānaṃ paccuppannabhāvassa atthitāya ‘‘thāmagato anusayaṃ pajahatī’’ti vuttaṃ. Dhammasaṅgaṇiyaṃ mohassa padabhājane ‘‘avijjānusayo avijjāpariyuṭṭhānaṃ <pageBreak edition="P" number="2.0400" />avijjālaṅgī moho akusalamūlaṃ, ayaṃ tasmiṃ samaye moho hotī’’ti (dha. sa. 390) akusalacittena saddhiṃ mohassa uppannabhāvo vutto <pageBreak edition="M" number="2.0009" />. Kathāvatthusmiṃ ‘‘anusayā abyākatā anusayā ahetukā anusayā cittavippayuttā’’ti sabbe vādā paṭisedhitā. Anusayayamake sattannaṃ mahāvārānaṃ aññatarasmiṃ uppajjanavāre ‘‘yassa kāmarāgānusayo uppajjati, tassa paṭighānusayo uppajjatī’’tiādi (yama. 2.anusayayamaka.300) vuttaṃ. Tasmā ‘‘anusentīti anurūpaṃ kāraṇaṃ labhitvā uppajjantī’’ti yaṃ vuttaṃ, taṃ iminā tantippamāṇena yuttanti veditabbaṃ. Yampi ‘‘cittasampayutto sārammaṇo’’tiādi vuttaṃ, tampi suvuttameva. Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.</paragraph>
<paragraph line="1363"><bold>Kāmarāgānusayo</bold>tiādīsu kāmarāgo ca so appahīnaṭṭhena anusayo cāti kāmarāgānusayo. Sesapadesupi eseva nayo. Kāmarāgānusayo cettha lobhasahagatacittesu sahajātavasena ārammaṇavasena ca manāpesu avasesakāmāvacaradhammesu ārammaṇavaseneva uppajjamāno lobho. <bold>Paṭighānusayo</bold>ca domanassasahagatacittesu sahajātavasena ārammaṇavasena ca amanāpesu avasesakāmāvacaradhammesu ārammaṇavaseneva uppajjamāno doso. <bold>Mānānusayo</bold>diṭṭhigatavippayuttalobhasahagatacittesu sahajātavasena ārammaṇavasena ca dukkhavedanāvajjesu avasesakāmāvacaradhammesu rūpārūpāvacaradhammesu ca ārammaṇavaseneva uppajjamāno māno. <bold>Diṭṭhānusayo</bold>catūsu diṭṭhigatasampayuttesu. <bold>Vicikicchānusayo</bold>vicikicchāsahagate. <bold>Avijjānusayo</bold>dvādasasu akusalacittesu sahajātavasena ārammaṇavasena ca. Tayopi avasesatebhūmakadhammesu ārammaṇavaseneva uppajjamānā diṭṭhivicikicchāmohā. Bhavarāgānusayo catūsu diṭṭhigatavippayuttesu uppajjamānopi sahajātavasena na vutto, ārammaṇavaseneva pana rūpārūpāvacaradhammesu uppajjamāno lobho vutto.</paragraph>
<paragraph line="1364" number="114">Idāni yathāvuttānaṃ anusayānaṃ anusayanaṭṭhānaṃ dassento <bold>yaṃ loke</bold>tiādimāha. Tattha <bold>yaṃ loke piyarūpa</bold>nti <pageBreak edition="P" number="2.0401" />yaṃ imasmiṃ loke piyajātikaṃ piyasabhāvaṃ. <bold>Sātarūpa</bold>nti sātajātikaṃ <pageBreak edition="V" number="2.0009" />assādapadaṭṭhānaṃ iṭṭhārammaṇaṃ. <bold>Ettha sattānaṃ kāmarāgānusayo anusetī</bold>ti etasmiṃ <pageBreak edition="M" number="2.0010" />iṭṭhārammaṇe sattānaṃ appahīnaṭṭhena kāmarāgānusayo anuseti. ‘‘Piyarūpaṃ sātarūpa’’nti ca idha kāmāvacaradhammoyeva adhippeto. Yathā nāma udake nimuggassa heṭṭhā ca upari ca samantā ca udakameva hoti, evameva iṭṭhārammaṇe rāguppatti nāma sattānaṃ āciṇṇasamāciṇṇā. Tathā aniṭṭhārammaṇe paṭighuppatti. <bold>Iti imesu dvīsu dhammesū</bold>ti evaṃ imesu dvīsu iṭṭhāniṭṭhārammaṇadhammesu. <bold>Avijjānupatitā</bold>ti kāmarāgapaṭighasampayuttā hutvā ārammaṇakaraṇavasena avijjā anupatitā anugatā. Vicchedaṃ katvāpi pāṭho. <bold>Tadekaṭṭho</bold>ti tāya avijjāya sahajekaṭṭhavasena ekato ṭhito. <bold>Māno ca diṭṭhi ca vicikicchā cā</bold>ti navavidhamāno, dvāsaṭṭhividhā diṭṭhi, aṭṭhavatthukā vicikicchā, tadekaṭṭho māno ca tadekaṭṭhā diṭṭhi ca tadekaṭṭhā vicikicchā cāti yojanā. <bold>Daṭṭhabbā</bold>ti passitabbā avagantabbā. Tayo ekato katvā bahuvacanaṃ kataṃ. Bhavarāgānusayo panettha kāmarāgānusayeneva saṅgahitoti veditabbo.</paragraph>
<paragraph line="1365">Caritaniddese terasa cetanā <bold>puññābhisaṅkhāro</bold>. Dvādasa <bold>apuññābhisaṅkhāro</bold>. Catasso <bold>āneñjābhisaṅkhāro</bold>. Tattha kāmāvacaro <bold>parittabhūmako</bold>. Itaro <bold>mahābhūmako</bold>. Tīsupi vā etesu yo koci appavipāko <bold>parittabhūmako,</bold>mahāvipāko <bold>mahābhūmako</bold>ti veditabbo.</paragraph>
<paragraph line="1366" number="115">Adhimuttiniddese <bold>santī</bold>ti saṃvijjanti. <bold>Hīnādhimuttikā</bold>ti lāmakajjhāsayā. <bold>Paṇītādhimuttikā</bold>ti kalyāṇajjhāsayā. <bold>Sevantī</bold>ti nissayanti allīyanti. <bold>Bhajantī</bold>ti upasaṅkamanti. <bold>Payirupāsantī</bold>ti punappunaṃ upasaṅkamanti. Sace hi ācariyupajjhāyā na sīlavanto honti, antevāsikasaddhivihārikā sīlavanto, te attano ācariyupajjhāyepi na upasaṅkamanti, attano sadise sāruppe bhikkhūyeva upasaṅkamanti. Sacepi ācariyupajjhāyā sāruppā bhikkhū, itare asāruppā, tepi na ācariyupajjhāye upasaṅkamanti, attano sadise <pageBreak edition="P" number="2.0402" />hīnādhimuttikeyeva upasaṅkamanti. Evaṃ upasaṅkamanaṃ pana na kevalaṃ etarahiyeva, atītānāgatepīti dassetuṃ <bold>atītampi addhāna</bold>ntiādimāha. Tattha <bold>atītampi addhāna</bold>nti atītasmiṃ kāle, accantasaṃyogatthe vā upayogavacanaṃ. Sesaṃ <pageBreak edition="M" number="2.0011" />uttānatthameva. Idaṃ pana dussīlānaṃ dussīlasevanameva, sīlavantānaṃ sīlavantasevanameva, duppaññānaṃ duppaññasevanameva, paññavantānaṃ paññavantasevanameva ko niyametīti? Ajjhāsayadhātu niyametīti.</paragraph>
<paragraph line="1367">Bhabbābhabbaniddese chaḍḍetabbe paṭhamaṃ niddisitvā gahetabbe pacchā niddisituṃ uddesassa uppaṭipāṭiyā paṭhamaṃ abhabbā niddiṭṭhā. Uddese pana dvandasamāse accitassa ca mandakkharassa ca <pageBreak edition="V" number="2.0010" />padassa pubbanipātalakkhaṇavasena bhabbasaddo pubbaṃ payutto. <bold>Kammāvaraṇenā</bold>ti pañcavidhena ānantariyakammena. <bold>Samannāgatā</bold>ti samaṅgībhūtā. <bold>Kilesāvaraṇenā</bold>ti niyatamicchādiṭṭhiyā. Imāni dve saggamaggānaṃ āvaraṇato āvaraṇāni. Bhikkhunīdūsakādīni kammānipi kammāvaraṇeneva saṅgahitāni. <bold>Vipākāvaraṇenā</bold>ti ahetukapaṭisandhiyā. Yasmā pana duhetukānampi ariyamaggapaṭivedho natthi, tasmā duhetukā paṭisandhipi vipākāvaraṇamevāti veditabbā, <bold>assaddhā</bold>ti buddhādīsu saddhārahitā. <bold>Acchandikā</bold>ti kattukamyatākusalacchandarahitā. Uttarakurukā manussā acchandikaṭṭhānaṃ paviṭṭhā. <bold>Duppaññā</bold>ti bhavaṅgapaññāya parihīnā. Bhavaṅgapaññāya pana paripuṇṇāyapi yassa bhavaṅgaṃ lokuttarassa pādakaṃ na hoti, sopi duppaññoyeva nāma. <bold>Abhabbā niyāmaṃ okkamituṃ kusalesu dhammesu sammatta</bold>nti kusalesu dhammesu sammattaniyāmasaṅkhātaṃ ariyamaggaṃ okkamituṃ abhabbā. Ariyamaggo hi sammā sabhāvoti sammattaṃ, soyeva anantaraphaladāne, sayameva vā acalabhāvato niyāmo, taṃ okkamituṃ pavisituṃ abhabbā. <bold>Na kammāvaraṇenā</bold>tiādīni vuttavipariyāyeneva veditabbānīti.</paragraph>
<centered line="1368">Āsayānusayañāṇaniddesavaṇṇanā niṭṭhitā.</centered>
<title line="1369">70. Yamakapāṭihīrañāṇaniddesavaṇṇanā</title>
<paragraph line="1370" number="116">Yamakapāṭihīrañāṇaniddese <pageBreak edition="P" number="2.0403" /><bold>asādhāraṇaṃ sāvakehī</bold>ti sesāsādhāraṇañāṇaniddese aññavacanehi okāsābhāvato na vuttaṃ, idha pana aññavacanābhāvato vuttanti veditabbaṃ. <bold>Uparimakāyato</bold>ti nābhiyā uddhaṃ sarīrato. <bold>Aggikkhandho pavattatī</bold>ti tejokasiṇārammaṇaṃ pādakajjhānaṃ samāpajjitvā vuṭṭhāya ‘‘uparimakāyato aggijālā vuṭṭhātū’’ti āvajjitvā parikammaṃ katvā anantaraṃ abhiññāñāṇena ‘‘uparimakāyato <pageBreak edition="M" number="2.0012" />aggijālā vuṭṭhātū’’ti adhiṭṭhite saha adhiṭṭhānā uparimakāyato aggijālā vuṭṭhāti. Sā hi idha rāsaṭṭhena khandhoti vuttā. <bold>Heṭṭhimakāyato</bold>ti nābhito heṭṭhā sarīrato. <bold>Udakadhārā pavattatī</bold>ti āpokasiṇārammaṇaṃ pādakajjhānaṃ samāpajjitvā vuṭṭhāya ‘‘heṭṭhimakāyato udakadhārā vuṭṭhātū’’ti āvajjitvā parikammaṃ katvā anantaraṃ abhiññāñāṇena ‘‘heṭṭhimakāyato udakadhārā vuṭṭhātū’’ti adhiṭṭhite saha adhiṭṭhānā heṭṭhimakāyato udakadhārā vuṭṭhāti. Ubhayatthāpi abbocchedavasena pavattatīti vuttaṃ. Adhiṭṭhānassa āvajjanassa ca antare dve bhavaṅgacittāni vattanti. Tasmāyeva yugalā hutvā aggikkhandhaudakadhārā pavattanti, antaraṃ na paññāyati. Aññesaṃ pana bhavaṅgaparicchedo natthi <pageBreak edition="V" number="2.0011" />. <bold>Puratthimakāyato</bold>ti abhimukhapassato. <bold>Pacchimakāyato</bold>ti piṭṭhipassato. <bold>Dakkhiṇaakkhito vāmaakkhito</bold>tiādi samāsapāṭhoyeva, na añño. Dakkhiṇanāsikāsotato vāmanāsikāsotatoti pāṭho sundaro. Rassaṃ katvāpi paṭhanti. <bold>Aṃsakūṭato</bold>ti ettha abbhuggataṭṭhena kūṭo viyāti kūṭo, aṃsoyeva kūṭo aṃsakūṭo. <bold>Aṅgulaṅgulehī</bold>ti aṅgulīhi aṅgulīhi. <bold>Aṅgulantarikāhī</bold>ti aṅgulīnaṃ antarikāhi. <bold>Ekekalomato aggikkhandho pavattati, ekekalomato udakadhārā pavattatī</bold>ti ubhayatthāpi āmeḍitavacanena sabbalomānaṃ pariyādinnattā <pageBreak edition="P" number="2.0404" />ekekalomatova aggikkhandhaudakadhārā yugalā yugalā hutvā pavattantīti vuttaṃ hoti. <bold>Lomakūpato lomakūpato aggikkhandho pavattati, lomakūpato lomakūpato udakadhārā pavattatī</bold>ti etthāpi eseva nayo. Kesuci potthakesu ‘‘ekekalomato aggikkhandho pavattati. Lomakūpato lomakūpato udakadhārā pavattati, lomakūpato lomakūpato aggikkhandho pavattati, ekekalomato udakadhārā pavattatī’’ti likhitaṃ. Tampi yujjatiyeva. Pāṭihīrassa atisukhumattadīpanato pana purimapāṭhoyeva sundarataro.</paragraph>
<paragraph line="1371">Idāni <bold>channaṃ vaṇṇāna</bold>nti ko sambandho? Heṭṭhā ‘‘uparimakāyato’’tiādīhi anekehi sarīrāvayavā vuttā. Tena sarīrāvayavasambandho pavattatīti vacanasambandhena ca yamakapāṭihīrādhikārena ca channaṃ vaṇṇānaṃ sarīrāvayavabhūtānaṃ <pageBreak edition="M" number="2.0013" />rasmiyo yamakā hutvā pavattantīti vuttaṃ hoti. Sāmivacanasambandhena ca avassaṃ ‘‘rasmiyo’’ti pāṭhaseso icchitabboyeva. <bold>Nīlāna</bold>nti umāpupphavaṇṇānaṃ. <bold>Pītakāna</bold>nti kaṇikārapupphavaṇṇānaṃ. <bold>Lohitakāna</bold>nti indagopakavaṇṇānaṃ. <bold>Odātāna</bold>nti osadhitārakavaṇṇānaṃ. <bold>Mañjiṭṭhāna</bold>nti mandarattavaṇṇānaṃ. <bold>Pabhassarāna</bold>nti pabhāsanapakatikānaṃ pabhassaravaṇṇānaṃ. Pabhassaravaṇṇe visuṃ avijjamānepi vuttesu pañcasu vaṇṇesu ye ye pabhā samujjalā, te te pabhassarā. Tathā hi tathāgatassa yamakapāṭihīraṃ karontassa yamakapāṭihīrañāṇabaleneva kesamassūnañceva akkhīnañca nīlaṭṭhānehi nīlarasmiyo nikkhamanti, yāsaṃ vasena gaganatalaṃ añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ viya pasāritamecakapaṭaṃ viya ca hoti. Chavito ceva akkhīnañca pītakaṭṭhānehi pītarasmiyo nikkhamanti, yāsaṃ vasena disābhāgā suvaṇṇarasanisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virocanti. Maṃsalohitehi ceva akkhīnañca rattaṭṭhānehi lohitarasmiyo <pageBreak edition="P" number="2.0405" />nikkhamanti, yāsaṃ vasena disābhāgā cinapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā viya jayasumanapālibhaddakabandhujīvakakusumasamparikiṇṇā viya ca virocanti. Aṭṭhīhi ceva dantehi ca <pageBreak edition="V" number="2.0012" />akkhīnañca setaṭṭhānehi odātarasmiyo nikkhamanti, yāsaṃ vasena disābhāgā rajatakuṭehi āsiñcamānakhīradhārāsamparikiṇṇā viya pasāritarajatapaṭṭavitānā viya vītipatantarajatatālavaṇṭā viya kundakumudasinduvārasumanamallikādikusumasañchannā viya ca virocanti. Hatthatalapādatalādīhi mandarattaṭṭhānehi mañjiṭṭharasmiyo nikkhamanti, yāsaṃ vasena disābhāgā pavāḷajālaparikkhittā viya rattakuravakakusumasamokiṇṇā viya ca virocanti. Uṇṇānakhādīhi pabhassaraṭṭhānehi pabhassararasmiyo nikkhamanti, yāsaṃ vasena disābhāgā osadhitārakapuñjapuṇṇā viya vijjupaṭalādiparipuṇṇā viya ca virocanti.</paragraph>
<paragraph line="1372"><bold>Bhagavā caṅkamatī</bold>tiādi ‘‘bhagavato ca nimmitānañca nānāiriyāpathakaraṇaṃ yamakapāṭihīreneva hotī’’ti dassanatthaṃ vuttaṃ. Tesañhi nimmitānaṃ iriyāpathā yugalāva hutvā vattanti. Yadi nimmitā bahukā honti, ‘‘nimmito’’tiādi kasmā ekavacanaṃ katanti ce? Nimmitesupi ekekassa <pageBreak edition="M" number="2.0014" />nānāiriyāpathabhāvadassanatthaṃ. Bahuvacanena hi vutte sabbepi nimmitā sakiṃ ekekairiyāpathikā viya honti. Ekavacanena pana vutte nimmitesu ekeko nānāiriyāpathikoti ñāyati. Tasmā ekavacananiddeso kato. Cūḷapanthakattheropi tāva nānāiriyāpathikabhikkhūnaṃ sahassaṃ māpesi, kiṃ pana bhagavā yamakapāṭihīre bahū nimmite na karissati. Cūḷapanthakattheraṃ muñcitvā aññesaṃ sāvakānaṃ ekāvajjanena nānāiriyapathikānaṃ nānārūpānañca nimmānaṃ na ijjhati. Aniyametvā hi nimmitā iddhimatā sadisāva honti. Ṭhānanisajjādīsu vā bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti, visadisakaraṇaṃ <pageBreak edition="P" number="2.0406" />nānākiriyākaraṇañca ‘‘ettakā īdisā hontu, ettakā imaṃ nāma karontū’’ti visuṃ visuṃ āvajjitvā adhiṭṭhānena ijjhati. Tathāgatassa pana ekāvajjanādhiṭṭhāneneva nānappakāranimmānaṃ ijjhati. Evameva aggikkhandhaudakadhārānimmāne ca nānāvaṇṇanimmāne ca veditabbaṃ. Tattha <bold>bhagavā caṅkamatī</bold>ti ākāse vā pathaviyaṃ vā caṅkamati. <bold>Nimmito</bold>ti iddhiyā māpitabuddharūpaṃ. <bold>Tiṭṭhati vā</bold>tiādīnipi ākāse vā pathaviyaṃ vā. <bold>Kappetī</bold>ti karoti. <bold>Bhagavā tiṭṭhatī</bold>tiādīsupi eseva nayoti.</paragraph>
<centered line="1373">Yamakapāṭihīrañāṇaniddesavaṇṇanā niṭṭhitā.</centered>
<title line="1374">71. Mahākaruṇāñāṇaniddesavaṇṇanā</title>
<paragraph line="1375" number="117">Mahākaruṇāñāṇaniddese <pageBreak edition="V" number="2.0013" /><pageBreak edition="P" number="2.0407" /><bold>bahukehi ākārehī</bold>ti idāni vuccamānehi ekūnanavutiyā pakārehi. <bold>Passantāna</bold>nti ñāṇacakkhunā ca buddhacakkhunā ca olokentānaṃ. <bold>Okkamatī</bold>ti otarati pavisati. <bold>Āditto</bold>ti dukkhalakkhaṇavasena pīḷāyogato santāpanaṭṭhena ādīpito. ‘‘Yadaniccaṃ, taṃ dukkha’’nti (saṃ. ni. 3.15) vuttattā sabbasaṅkhatassa ceva dukkhalakkhaṇavasena pīḷitattā dukkhassa ca karuṇāya mūlabhūtattā paṭhamaṃ dukkhalakkhaṇavasena ‘‘āditto’’ti vuttanti veditabbaṃ. Rāgādīhi ādittataṃ pana upari vakkhati. Atha vā <bold>āditto</bold>ti rāgādīhiyeva āditto. Upari pana ‘‘tassa natthañño koci nibbāpetā’’ti atthāpekkhanavasena puna vuttanti veditabbaṃ <pageBreak edition="M" number="2.0015" />. <bold>Lokasannivāso</bold>ti pañcakkhandhā lujjanapalujjanaṭṭhena loko, taṇhādiṭṭhivasena sannivasanti ettha sattāti sannivāso, lokova sannivāso lokasannivāso. Dukkhitaṃ khandhasantānaṃ upādāya sattavohārasabbhāvato lokasannivāsayogato sattasamūhopi lokasannivāso. Sopi ca sahakhandhakoyeva. <bold>Uyyutto</bold>ti anekesu kiccesu niccabyāpāratāya katayogo kataussāho, satatakiccesu saussukkoti attho. Ghaṭṭanayuttoti vā uyyutto. <bold>Payāto</bold>ti pabbateyyā nadī viya anavaṭṭhitagamanena maraṇāya yātuṃ āraddho. <bold>Kummaggappaṭipanno</bold>ti <pageBreak edition="P" number="2.0408" />kucchitaṃ micchāmaggaṃ paṭipanno. Upari pana ‘‘vipathapakkhando’’ti nānāpadehi visesetvā vuttaṃ.</paragraph>
<paragraph line="1376"><bold>Upanīyatī</bold>ti jarāvasena maraṇāya upanīyati harīyati. Jarā hi ‘‘āyuno saṃhānī’’ti (saṃ. ni. 2.2) vuttā. <bold>Addhuvo</bold>ti na thiro, sadā tatheva na hoti. Yasmā addhuvo, tasmā upanīyatīti purimassa kāraṇavacanametaṃ. Etena sakāraṇaṃ jarādukkhaṃ vuttaṃ. Taṃ jarādukkhaṃ disvā jarāpārijuññarahitāpi viññū pabbajanti. <bold>Atāṇo</bold>ti tāyituṃ rakkhituṃ samatthena rahito, anārakkhoti vuttaṃ hoti. <bold>Anabhissaro</bold>ti abhisaritvā abhigantvā byāharaṇena assāsetuṃ samatthena rahito, asahāyoti vā attho. Yasmā anabhissaro, tasmā atāṇoti purimassa kāraṇavacanametaṃ. Etena sakāraṇaṃ piyavippayogadukkhaṃ vuttaṃ. Taṃ piyavippayogadukkhaṃ disvā ñātipārijuññarahitāpi viññū pabbajanti. <bold>Assako</bold>ti sakabhaṇḍarahito. <bold>Sabbaṃ pahāya gamanīya</bold>nti sakabhaṇḍanti sallakkhitaṃ sabbaṃ pahāya lokena gantabbaṃ. Yasmā sabbaṃ pahāya gamanīyaṃ, tasmā assakoti purimassa kāraṇavacanametaṃ. Etena sakāraṇaṃ maraṇadukkhaṃ vuttaṃ. Taṃ disvā bhogapārijuññarahitāpi viññū pabbajanti. Aññattha ‘‘kammassakā <pageBreak edition="V" number="2.0014" />māṇavasattā’’ti (ma. ni. 3.289) vuttaṃ, idha ca raṭṭhapālasutte ca ‘‘assako loko’’ti (ma. ni. 2.305) vuttaṃ, taṃ kathaṃ yujjatīti ce? Pahāya gamanīyaṃ sandhāya ‘‘assako’’ti vuttaṃ, kammaṃ pana na pahāya gamanīyaṃ. Tasmā ‘‘kammassakā’’ti vuttaṃ. Raṭṭhapālasutteyeva ca evametaṃ vuttaṃ ‘‘tvaṃ pana yathākammaṃ gamissasī’’ti (ma. ni. 2.306). <bold>Ūno</bold>ti pāripūrirahito. <bold>Atitto</bold>ti bhiyyo bhiyyo patthanāyapi na suhito <pageBreak edition="M" number="2.0016" />. Idaṃ ūnabhāvassa kāraṇavacanaṃ. <bold>Taṇhādāso</bold>ti taṇhāya vase vattanato taṇhāya dāsabhūto. Idaṃ atittabhāvassa kāraṇavacanaṃ. Etena icchārogāpadesena <pageBreak edition="P" number="2.0409" />sakāraṇaṃ byādhidukkhaṃ vuttaṃ. Taṃ byādhidukkhaṃ disvā byādhipārijuññarahitāpi viññū pabbajanti. <bold>Atāyano</bold>ti puttādīhipi tāyanassa abhāvato atāyano anārakkho, alabbhaneyyakhemo vā. <bold>Aleṇo</bold>ti allīyituṃ nissituṃ anaraho allīnānampi ca leṇakiccākārako. <bold>Asaraṇo</bold>ti nissitānaṃ na bhayasārako na bhayavināsako. <bold>Asaraṇībhūto</bold>ti pure uppattiyā attano abhāveneva asaraṇo, uppattisamakālameva asaraṇībhūtoti attho.</paragraph>
<paragraph line="1377"><bold>Uddhato</bold>ti sabbākusalesu uddhaccassa uppajjanato sattasantāne ca akusaluppattibāhullato akusalasamaṅgīloko tena uddhaccena uddhato. <bold>Avūpasanto</bold>ti avūpasamanalakkhaṇassa uddhaccasseva yogena avūpasanto bhantamigapaṭibhāgo. ‘‘Upanīyati loko’’tiādīsu catūsu ca ‘‘uddhato loko’’ti ca pañcasu ṭhānesu lokoti āgataṃ, sesesu lokasannivāsoti. Ubhayathāpi lokoyeva. <bold>Sasallo</bold>ti pīḷājanakatāya antotudanatāya dunnīharaṇīyatāya ca sallāti saṅkhaṃ gatehi rāgādīhi sallehi sahavattanako. <bold>Viddho</bold>ti migādayo kadāci parehi viddhā honti, ayaṃ pana loko niccaṃ attanāva viddho. <bold>Puthusallehī</bold>ti ‘‘satta sallāni – rāgasallaṃ, dosasallaṃ, mohasallaṃ, mānasallaṃ, diṭṭhisallaṃ, kilesasallaṃ, duccaritasalla’’nti (mahāni. 174) vuttehi sattahi sallehi. <bold>Tassā</bold>ti tassa lokasannivāsassa. <bold>Sallānaṃ uddhatā</bold>ti tesaṃ sallānaṃ sattasantānato uddharitā puggalo. <bold>Aññatra mayā</bold>ti maṃ ṭhapetvā. Yepi bhagavato sāvakā sallāni uddharanti, tesaṃ bhagavato vacaneneva uddharaṇato bhagavāva uddharati nāma. <bold>Avijjandhakārāvaraṇo</bold>ti avijjā eva sabhāvadassanacchādanena andhaṃ viya karotīti avijjandhakāro, sova sabhāvāvagamananivāraṇena āvaraṇaṃ etassāti avijjandhakārāvaraṇo. <bold>Kilesapañjarapakkhitto</bold>ti kilesā eva kusalagamanasannirujjhanaṭṭhena pañjaroti kilesapañjaro, avijjāpabhave <pageBreak edition="P" number="2.0410" />kilesapañjare pakkhitto pātito. <bold>Ālokaṃ dassetā</bold>ti paññālokaṃ <pageBreak edition="M" number="2.0017" />dassanasīlo, paññālokassa dassetāti vā attho. <bold>Avijjāgato</bold>ti avijjaṃ gato paviṭṭho. Na kevalaṃ avijjāya āvaraṇamattameva, atha kho gahanagato viya avijjākosassa anto paviṭṭhoti <pageBreak edition="V" number="2.0015" />purimato viseso. <bold>Aṇḍabhūto</bold>tiādayo ca visesāyeva. <bold>Aṇḍabhūto</bold>ti aṇḍe bhūto nibbatto. Yathā hi aṇḍe nibbattā ekacce sattā ‘‘aṇḍabhūtā’’ti vuccanti, evamayaṃ loko avijjaṇḍakose nibbattattā ‘‘aṇḍabhūto’’ti vuccati. <bold>Pariyonaddho</bold>ti tena avijjaṇḍakosena samantato onaddho baddho veṭhito.</paragraph>
<paragraph line="1378"><bold>Tantākulakajāto</bold>ti tantaṃ viya ākulabhūto. Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ hoti, idaṃ aggaṃ idaṃ mūlanti aggena vā aggaṃ, mūlena vā mūlaṃ samānetuṃ dukkaraṃ hoti, evameva sattā paccayākāre khalitā ākulā byākulā honti, na sakkonti paccayākāraṃ ujuṃ kātuṃ. Tattha tantaṃ paccattapurisakāre ṭhatvā sakkāpi bhaveyya ujuṃ kātuṃ, ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi. Yathā pana ākulaṃ tantaṃ kañjikaṃ datvā kocchena pahaṭaṃ tattha tattha kulakajātaṃ hoti gaṇṭhibaddhaṃ, evamayaṃ loko paccayesu pakkhalitvā paccaye ujuṃ kātuṃ asakkonto dvāsaṭṭhidiṭṭhigatavasena kulakajāto hoti gaṇṭhibaddho. Ye hi keci diṭṭhiyo nissitā, sabbe te paccayaṃ ujuṃ kātuṃ na sakkontiyeva. <bold>Kulāgaṇṭhikajāto</bold>ti kulāgaṇṭhikaṃ viya bhūto. Kulāgaṇṭhikaṃ vuccati pesakārakañjikasuttaṃ. ‘‘Kulā nāma sakuṇikā, tassā kulāvako’’tipi eke. Yathā tadubhayampi ākulaṃ aggena vā aggaṃ, mūlena vā mūlaṃ samānetuṃ dukkaranti purimanayeneva yojetabbaṃ. <bold>Muñjapabbajabhūto</bold>ti muñjatiṇaṃ viya pabbajatiṇaṃ viya ca bhūto muñjatiṇapabbajatiṇasadiso jāto. Yathā tāni tiṇāni koṭṭetvā koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ ‘‘idaṃ aggaṃ idaṃ mūla’’nti aggena vā aggaṃ, mūlena vā mūlaṃ samānetuṃ dukkaraṃ, tampi paccattapurisakāre <pageBreak edition="P" number="2.0411" />ṭhatvā sakkā bhaveyya ujuṃ <pageBreak edition="M" number="2.0018" />kātuṃ, ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi. Evamayaṃ loko paccayākāraṃ ujuṃ kātuṃ asakkonto dvāsaṭṭhidiṭṭhigatavasena gaṇṭhijāto hutvā apāyaṃ duggatiṃ vinipātaṃ saṃsāraṃ nātivattati.</paragraph>
<paragraph line="1379">Tattha <bold>apāyo</bold>ti nirayo tiracchānayoni pettivisayo asurakāyo. Sabbepi hi te vaḍḍhisaṅkhātassa āyassa abhāvato ‘‘apāyo’’ti vuccanti. Tathā dukkhassa gatibhāvato <bold>duggati</bold>. Sukhasamussayato vinipatitattā <bold>vinipāto</bold>. Itaro pana –</paragraph>
<gatha1 line="1380">‘‘Khandhānañca <pageBreak edition="V" number="2.0016" />paṭipāṭi, dhātuāyatanāna ca;</gatha1>
<gathalast line="1381">Abbocchinnaṃ vattamānā, saṃsāroti pavuccati’’.</gathalast>
<paragraph line="1382">Taṃ sabbampi nātivattati nātikkamati. Atha kho cutito paṭisandhiṃ, paṭisandhito cutinti evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantagoṇo viya ca paribbhamatiyeva. <bold>Avijjāvisadosasallitto</bold>ti avijjāyeva akusaluppādanena kusalajīvitanāsanato visanti avijjāvisaṃ, tadeva santānadūsanato avijjāvisadoso, tena anusayapariyuṭṭhānaduccaritabhūtena bhusaṃ litto makkhitoti avijjāvisadosasallitto. <bold>Kilesakalalībhūto</bold>ti avijjādimūlakā kilesā eva osīdanaṭṭhena kalalaṃ kaddamoti kilesakalalaṃ, tadassa atthīti kilesakalalī, evaṃbhūto. <bold>Rāgadosamohajaṭājaṭito</bold>ti lobhapaṭighāvijjāsaṅkhātā rāgadosamohā eva rūpādīsu ārammaṇesu heṭṭhupariyavasena punappunaṃ uppajjanato saṃsibbanaṭṭhena veḷugumbādīnaṃ sākhājālasaṅkhātā jaṭā viyāti jaṭā, tāya rāgadosamohajaṭāya jaṭito. Yathā nāma veḷujaṭādīhi veḷuādayo, evaṃ tāya jaṭāya ayaṃ loko jaṭito vinaddho saṃsibbitoti attho. <bold>Jaṭaṃ vijaṭetā</bold>ti imaṃ evaṃ tedhātukaṃ <pageBreak edition="P" number="2.0412" />lokaṃ jaṭetvā ṭhitaṃ jaṭaṃ vijaṭetā saṃchinditā sampadālayitā.</paragraph>
<paragraph line="1383"><bold>Taṇhāsaṅghāṭapaṭimukko</bold>ti taṇhā eva abbocchinnaṃ pavattito saṅghaṭitaṭṭhena saṅghāṭoti taṇhāsaṅghāṭo, tasmiṃ taṇhāsaṅghāṭe paṭimukko anupaviṭṭho antogatoti taṇhāsaṅghāṭapaṭimukko. <bold>Taṇhājālena otthaṭo</bold>ti <pageBreak edition="M" number="2.0019" />taṇhā eva pubbe vuttanayena saṃsibbanaṭṭhena jālanti taṇhājālaṃ, tena taṇhājālena otthaṭo samantato chādito paliveṭhito. <bold>Taṇhāsotena vuyhatī</bold>ti taṇhā eva saṃsāre ākaḍḍhanaṭṭhena sototi taṇhāsoto, tena taṇhāsotena vuyhati ākaḍḍhīyati. <bold>Taṇhāsaññojanena saññutto</bold>ti taṇhā eva lokaṃ vaṭṭasmiṃ saṃyojanato bandhanato saṃyojananti taṇhāsaṃyojanaṃ, tena taṇhāsaṃyojanena saññutto baddho. <bold>Taṇhānusayena anusaṭo</bold>ti taṇhā eva anusayanaṭṭhena anusayoti taṇhānusayo, tena taṇhānusayena anusaṭo anugato thāmagato. <bold>Taṇhāsantāpena santappatī</bold>ti taṇhā eva pavattikāle phalakāle ca lokaṃ santāpetīti santāpo, tena taṇhāsantāpena santappati santāpīyati. <bold>Taṇhāpariḷāhena pariḍayhatī</bold>ti taṇhā eva balavabhūtā pavattikāle phalakāle ca samantato dahanaṭṭhena mahāpariḷāhoti taṇhāpariḷāho, tena taṇhāpariḷāhena pariḍayhati samantato ḍahīyati. <bold>Diṭṭhisaṅghāṭā</bold>dayo imināva nayena yojetabbā.</paragraph>
<paragraph line="1384"><bold>Anugato</bold>ti <pageBreak edition="V" number="2.0017" />anupaviṭṭho. <bold>Anusaṭo</bold>ti anudhāvito. <bold>Abhibhūto</bold>ti pīḷito. <bold>Abbhāhato</bold>ti abhiāhato abhimukhaṃ bhusaṃ pahato. <bold>Dukkhe patiṭṭhito</bold>ti dukkhe khandhapañcake sukhavipallāsena patiṭṭhito abhiniviṭṭho.</paragraph>
<paragraph line="1385"><bold>Taṇhāya uḍḍito</bold>ti taṇhāya ullaṅghito. Cakkhu hi taṇhārajjunā āvunitvā rūpanāgadante uḍḍitaṃ, sotādīni taṇhārajjunā āvunitvā saddādināgadantesu uḍḍitāni. Taṃsamaṅgīlokopi uḍḍitoyeva nāma. <bold>Jarāpākāraparikkhitto</bold>ti anatikkamanīyaṭṭhena pākārabhūtāya jarāya parivārito. <bold>Maccupāsena parikkhitto</bold>ti dummocanīyaṭṭhena pāsabhūtena maraṇena baddho. <bold>Mahābandhanabaddho</bold>ti daḷhattā ducchedattā ca mahantehi bandhanehi baddho. <bold>Rāgabandhanenā</bold>ti rāgo eva bandhati saṃsārato calituṃ na detīti rāgabandhanaṃ. Tena rāgabandhanena. Sesesupi eseva nayo. <bold>Kilesabandhanenā</bold>ti vuttāvasesena <pageBreak edition="P" number="2.0413" />kilesabandhanena. <bold>Duccaritabandhanenā</bold>ti tividhena. Sucaritaṃ pana bandhanamokkhassa hetubhūtaṃ bandhanamokkhabhūtañca atthi. Tasmā taṃ na gahetabbaṃ.</paragraph>
<paragraph line="1386"><bold>Bandhanaṃ</bold><pageBreak edition="M" number="2.0020" /><bold>mocetā</bold>ti tassa bandhanaṃ mocetā. Bandhanā mocetātipi pāṭho, bandhanato taṃ mocetāti attho. <bold>Mahāsambādhappaṭipanno</bold>ti kusalasañcārapīḷanena mahāsambādhasaṅkhātaṃ rāgadosamohamānadiṭṭhikilesaduccaritagahanaṃ paṭipanno. <bold>Okāsaṃ dassetā</bold>ti lokiyalokuttarasamādhipaññāokāsaṃ dassetā. <bold>Mahāpalibodhena palibuddho</bold>ti mahānivāraṇena nivuto. Mahālepena vā litto. <bold>Palibodho</bold>ti ca rāgādisattavidho eva. ‘‘Taṇhādiṭṭhipalibodho’’ti eke. <bold>Palibodhaṃ chetā</bold>ti taṃ palibodhaṃ chinditā. <bold>Mahāpapāte</bold>ti pañcagatipapāte, jātijarāmaraṇapapāte vā. Taṃ sabbampi duruttaraṇaṭṭhena papāto. <bold>Papātā uddhatā</bold>ti tamhā papātato uddharitā. <bold>Mahākantārappaṭipanno</bold>ti jātijarābyādhimaraṇasokaparidevadukkhadomanassupāyāsakantāraṃ paṭipanno. Sabbampi taṃ duratikkamanaṭṭhena kantāro, taṃ <bold>kantāraṃ tāretā</bold>. Kantārā tāretāti vā pāṭho. <bold>Mahāsaṃsārappaṭipanno</bold>ti abbocchinnaṃ khandhasantānaṃ paṭipanno. <bold>Saṃsārā mocetā</bold>ti saṃsārato mocetā. Saṃsāraṃ mocetāti vā pāṭho. <bold>Mahāvidugge</bold>ti saṃsāravidugge. Saṃsāroyeva hi duggamanaṭṭhena viduggo. <bold>Samparivattatī</bold>ti bhusaṃ nivattitvā carati. <bold>Mahāpalipe</bold>ti mahante kāmakaddame. Kāmo hi osīdanaṭṭhena palipo. <bold>Palipanno</bold>ti laggo. Mahāpalipapalipannotipi pāṭho.</paragraph>
<paragraph line="1387"><bold>Abbhāhato</bold>ti sabbopaddavehi abbhāhato. <bold>Rāgagginā</bold>ti rāgādayoyeva anudahanaṭṭhena aggi, tena rāgagginā. Sesesupi eseva nayo. <bold>Unnītako</bold>ti uggahetvā nīto, jātiyā uggahetvā jarādiupaddavāya nītoti attho. Ka-kāro panettha anukampāya daṭṭhabbo. <bold>Haññati niccamatāṇo</bold>ti <pageBreak edition="V" number="2.0018" />parittāyakena rahito satataṃ pīḷīyati. <bold>Pattadaṇḍo</bold>ti rājādīhi laddhaāṇo. <bold>Takkaro</bold>ti coro. <bold>Vajjabandhanabaddho</bold>ti <pageBreak edition="P" number="2.0414" />rāgādivajjabandhanehi baddho. <bold>Āghātanapaccupaṭṭhito</bold>ti maraṇadhammagaṇṭhikaṭṭhānaṃ upecca ṭhito. <bold>Koci bandhanā mocetā</bold>. Koci bandhanaṃ mocetātipi pāṭho. <bold>Anātho</bold>ti natthi etassa nātho issaro, sayaṃ vā na nātho na issaroti anātho, asaraṇoti vā attho. <bold>Paramakāpaññappatto</bold>ti jarādipaṭibāhane appahutāya atīva kapaṇabhāvaṃ patto. <bold>Tāyetā</bold>ti rakkhitā. Tāyitāti vā pāṭho sundaro <pageBreak edition="M" number="2.0021" />. <bold>Dukkhābhitunno</bold>ti jātidukkhādīhi anekehi dukkhehi abhitunno atibyādhito atikampito ca. <bold>Cirarattaṃ pīḷito</bold>ti dukkheheva dīghamaddhānaṃ pīḷito ghaṭṭito. <bold>Gadhito</bold>ti gedhena giddho, abhijjhākāyaganthena vā ganthito. <bold>Niccaṃ pipāsito</bold>ti pātuṃ bhuñjituṃ icchā pipāsā, sā taṇhā eva, taṇhāpipāsāya nirantaraṃ pipāsito.</paragraph>
<paragraph line="1388"><bold>Andho</bold>ti dassanaṭṭhena cakkhūti saṅkhaṃ gatāya paññāya abhāvato kāṇo. Paññā hi dhammasabhāvaṃ passati. <bold>Acakkhuko</bold>ti taṃ pana andhattaṃ na pacchā sambhūtaṃ, pakatiyā eva avijjamānacakkhukoti tameva andhattaṃ viseseti. <bold>Hatanetto</bold>ti nayanaṭṭhena nettanti saṅkhaṃ gatāya paññāya abhāvatoyeva vinaṭṭhanettako. Samavisamaṃ dassentaṃ attabhāvaṃ netīti nettanti hi vuttaṃ. Paññāya sugatiñca agatiñca nayati. Hatanettattāyevassa netuabhāvaṃ dassento <bold>apariṇāyako</bold>ti āha, avijjamānanettakoti attho. Aññopissa netā na vijjatīti vuttaṃ hoti. <bold>Vipathapakkhando</bold>ti viparīto, visamo vā patho vipatho, taṃ vipathaṃ pakkhando paviṭṭho paṭipannoti vipathapakkhando, micchāpathasaṅkhātaṃ micchādiṭṭhiṃ paṭipannoti attho. <bold>Añjasāparaddho</bold>ti añjase ujumaggasmiṃ majjhimapaṭipadāya aparaddho viraddho. <bold>Ariyapathaṃ ānetā</bold>ti ariyaṃ aṭṭhaṅgikaṃ maggaṃ upanetā paṭipādayitā. <bold>Mahoghapakkhando</bold>ti yassa saṃvijjanti, taṃ vaṭṭasmiṃ ohananti osīdāpentīti oghā, pakatioghato mahantā oghāti mahoghā. Te kāmogho bhavogho diṭṭhogho avijjoghoti catuppabhedā. Te mahoghe pakkhando paviṭṭhoti mahoghapakkhando, saṃsārasaṅkhātaṃ mahoghaṃ vā pakkhandoti.</paragraph>
<paragraph line="1389" number="118">Idāni <pageBreak edition="P" number="2.0415" />ekuttarikanayo. Tattha <bold>dvīhi diṭṭhigatehī</bold>ti sassatucchedadiṭṭhīhi. Tattha diṭṭhiyeva diṭṭhigataṃ ‘‘gūthagataṃ muttagata’’ntiādīni (a. ni. 9.11) viya. Gantabbābhāvato vā diṭṭhiyā gatamattamevetanti diṭṭhigataṃ, diṭṭhīsu gataṃ idaṃ dassanaṃ dvāsaṭṭhidiṭṭhiantogadhattātipi diṭṭhigataṃ. Dvāsaṭṭhitesaṭṭhidiṭṭhiyopi hi sassatadiṭṭhi ucchedadiṭṭhīti dveva diṭṭhiyo honti. Tasmā saṅkhepena sabbā diṭṭhiyo anto karonto ‘‘dvīhi diṭṭhigatehī’’ti vuttaṃ <pageBreak edition="V" number="2.0019" />. <bold>Pariyuṭṭhito</bold>ti pariyuṭṭhānaṃ patto samudācāraṃ patto, uppajjituṃ appadānena kusalacārassa gahaṇaṃ <pageBreak edition="M" number="2.0022" />pattoti attho. Vuttañhetaṃ bhagavatā – ‘‘dvīhi, bhikkhave, diṭṭhigatehi pariyuṭṭhitā devamanussā olīyanti eke, atidhāvanti eke, cakkhumanto ca passantī’’tiādi (itivu. 49).</paragraph>
<paragraph line="1390"><bold>Tīhi duccaritehī</bold>ti tividhakāyaduccaritena catubbidhavacīduccaritena tividhamanoduccaritena. <bold>Vippaṭipanno</bold>ti virūpaṃ paṭipanno, micchāpaṭipannoti attho. <bold>Yogehi yutto</bold>ti vaṭṭasmiṃ yojentīti yogā, ītiatthena vā yogā, tehi yogehi yutto samappito. <bold>Catuyogayojito</bold>ti kāmayogo, bhavayogo, diṭṭhiyogo, avijjāyogoti imehi catūhi yogehi sakaṭasmiṃ yogo viya vaṭṭasmiṃ yojito. Pañcakāmaguṇiko rāgo kāmayogo. Rūpārūpabhavesu chandarāgo, jhānanikanti ca, sassatadiṭṭhisahajāto rāgo bhavavasena patthanā bhavayogo. Dvāsaṭṭhi diṭṭhiyo diṭṭhiyogo. Aṭṭhasu ṭhānesu aññāṇaṃ avijjāyogo. Te eva cattāro balavabhūtā oghā, dubbalabhūtā yogā.</paragraph>
<paragraph line="1391"><bold>Catūhi ganthehī</bold>ti yassa saṃvijjanti, taṃ cutipaṭisandhivasena vaṭṭasmiṃ ganthenti ghaṭentīti ganthā. Te abhijjhā kāyagantho, byāpādo kāyagantho, sīlabbataparāmāso kāyagantho, idaṃsaccābhiniveso kāyaganthoti catuppabhedā. Abhijjhāyanti etāya, sayaṃ vā abhijjhāyati, abhijjhāyanamattameva vā esāti abhijjhā, lobhoyeva. Nāmakāyaṃ gantheti cutipaṭisandhivasena vaṭṭasmiṃ ghaṭetīti kāyagantho. Byāpajjati tena cittaṃ pūtibhāvaṃ gacchati, byāpādayati vā vinayācārarūpasampattihitasukhādīnīti byāpādo. Ito bahiddhā samaṇabrāhmaṇānaṃ sīlena suddhi vatena suddhi sīlavatena suddhīti parāmasanaṃ sīlabbataparāmāso. Sabbaññubhāsitampi paṭikkhipitvā ‘‘sassato loko <pageBreak edition="P" number="2.0416" />, idameva saccaṃ moghamañña’’ntiādinā ākārena abhinivisatīti idaṃsaccābhiniveso. Tehi catūhi ganthehi ganthito, baddhoti attho.</paragraph>
<paragraph line="1392"><bold>Catūhi upādānehī</bold>ti bhusaṃ ādiyanti daḷhaggāhaṃ gaṇhantīti upādānā. Te kāmupādānaṃ diṭṭhupādānaṃ sīlabbatupādānaṃ attavādupādānanti catuppabhedā. Vatthusaṅkhātaṃ kāmaṃ upādiyatīti kāmupādānaṃ, kāmo ca so upādānañcātipi <pageBreak edition="M" number="2.0023" />kāmupādānaṃ. Diṭṭhi ca sā upādānañcāti diṭṭhupādānaṃ, diṭṭhiṃ upādiyatītipi diṭṭhupādānaṃ. ‘‘Sassato attā ca loko cā’’tiādīsu (paṭi. ma. 1.147) hi purimadiṭṭhiṃ uttaradiṭṭhi upādiyati. Sīlabbataṃ upādiyatīti sīlabbatupādānaṃ, sīlabbatañca taṃ upādānañcātipi sīlabbatupādānaṃ. Gosīlagovatādīni <pageBreak edition="V" number="2.0020" />hi evaṃ visuddhīti abhinivesato sayameva upādānāni. Vadanti etenāti vādo, upādiyanti etenāti upādānaṃ. Kiṃ vadanti, upādiyanti vā? Attānaṃ. Attano vādupādānaṃ attavādupādānaṃ, attavādamattameva vā attāti upādiyanti etenāti attavādupādānaṃ. Ṭhapetvā imā dve diṭṭhiyo sabbāpi diṭṭhī diṭṭhupādānaṃ. Tehi catūhi upādānehi. <bold>Upādīyatī</bold>ti bhusaṃ gaṇhīyati. Upādiyatīti vā pāṭho, loko upādānehi taṃ taṃ ārammaṇaṃ bhusaṃ gaṇhātīti attho.</paragraph>
<paragraph line="1393"><bold>Pañcagatisamāruḷho</bold>ti sukatadukkaṭakāraṇehi gammati upasaṅkamīyatīti gati, sahokāsakā khandhā. Nirayo tiracchānayoni pettivisayo manussā devāti imā pañca gatiyo vokkamanabhāvena bhusaṃ āruḷho. <bold>Pañcahi kāmaguṇehī</bold>ti rūpasaddagandharasaphoṭṭhabbasaṅkhātehi pañcahi vatthukāmakoṭṭhāsehi. <bold>Rajjatī</bold>ti ayonisomanasikāraṃ paṭicca rāguppādanena tehi rañjīyati, sāratto karīyatīti attho. <bold>Pañcahi nīvaraṇehī</bold>ti cittaṃ nīvaranti pariyonandhantīti nīvaraṇā. Kāmacchandabyāpādathinamiddhauddhaccakukkuccavicikicchāsaṅkhātehi pañcahi nīvaraṇehi. <bold>Otthaṭo</bold>ti uparito pihito.</paragraph>
<paragraph line="1394"><bold>Chahi vivādamūlehī</bold>ti chahi vivādassa mūlehi. Yathāha –</paragraph>
<indent line="1395">‘‘Chayimāni, bhikkhave, vivādamūlāni. Katamāni cha? Idha, bhikkhave, bhikkhu kodhano hoti upanāhī. Yo so, bhikkhave, bhikkhu kodhano <pageBreak edition="P" number="2.0417" />hoti upanāhī. So sattharipi agāravo viharati appatisso, dhammepi, saṅghepi, sikkhāyapi na paripūrakārī. Yo so, bhikkhave, bhikkhu satthari agāravo viharati appatisso, dhammepi, saṅghepi, sikkhāyapi na paripūrakārī, so saṅghe vivādaṃ janeti. Yo hoti vivādo bahujanāhitāya bahujanāsukhāya bahuno janassa anatthāya <pageBreak edition="M" number="2.0024" />ahitāya dukkhāya devamanussānaṃ. Evarūpaṃ ce tumhe, bhikkhave, vivādamūlaṃ ajjhattaṃ vā bahiddhā vā samanupasseyyātha, tatra tumhe, bhikkhave, tasseva pāpakassa vivādamūlassa pahānāya vāyameyyātha. Evarūpaṃ ce tumhe, bhikkhave, vivādamūlaṃ ajjhattaṃ vā bahiddhā vā na samanupasseyyātha. Tatra tumhe, bhikkhave, tasseva pāpakassa vivādamūlassa āyatiṃ anavassavāya paṭipajjeyyātha. Evametassa pāpakassa vivādamūlassa pahānaṃ hoti. Evametassa pāpakassa vivādamūlassa āyatiṃ anavassavo hoti.</indent>
<indent line="1396">‘‘Puna <pageBreak edition="V" number="2.0021" />caparaṃ, bhikkhave, bhikkhu makkhī hoti paḷāsī. Issukī hoti maccharī. Saṭho hoti māyāvī. Pāpiccho hoti micchādiṭṭhi. Sandiṭṭhiparāmāsī hoti ādhānaggāhī duppaṭinissaggī. Yo so, bhikkhave, bhikkhu sandiṭṭhiparāmāsī hoti ādhānaggāhī duppaṭinissaggī, so sattharipi…pe… āyatiṃ anavassavo hotī’’ti (pari. 272; a. ni. 6.36).</indent>
<paragraph line="1397">Tattha <bold>kodhano</bold>ti kujjhanalakkhaṇena kodhena samannāgato. <bold>Upanāhī</bold>ti veraappaṭinissajjanalakkhaṇena upanāhena samannāgato. <bold>Ahitāya dukkhāya devamanussāna</bold>nti dvinnaṃ bhikkhūnaṃ vivādo kathaṃ devamanussānaṃ ahitāya dukkhāya saṃvattatīti? Kosambakakkhandhake (mahāva. 451 ādayo) viya dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ gaṇhanto bhikkhunisaṅgho vivadati, tato tesaṃ upaṭṭhākāpi vivadanti. Atha manussānaṃ ārakkhadevatā dve koṭṭhāsā honti. Dhammavādīnaṃ ārakkhadevatā dhammavādiniyo honti adhammavādīnaṃ adhammavādiniyo. Tato ārakkhadevatānaṃ mittā bhummaṭṭhadevatā bhijjanti. Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā honti. Dhammavādīhi pana adhammavādinova <pageBreak edition="P" number="2.0418" />bahutarā honti. Tato yaṃ bahukehi gahitaṃ, sabbaṃ taṃ saccanti dhammaṃ vissajjetvā bahutarāva adhammaṃ gaṇhanti. Te adhammaṃ purakkhatvā viharantā apāyesu nibbattanti. Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti. <bold>Ajjhattaṃ vā</bold>ti <pageBreak edition="M" number="2.0025" />tumhākaṃ abbhantaraparisāya vā. <bold>Bahiddhā vā</bold>ti paresaṃ parisāya vā. <bold>Makkhī</bold>ti paresaṃ guṇamakkhaṇalakkhaṇena makkhena samannāgato. <bold>Paḷāsī</bold>ti yugaggāhalakkhaṇena paḷāsena samannāgato. <bold>Issukī</bold>ti paresaṃ sakkārādiissāyanalakkhaṇāya issāya samannāgato. <bold>Maccharī</bold>ti āvāsamacchariyādīhi pañcahi macchariyehi samannāgato. <bold>Saṭho</bold>ti kerāṭiko. <bold>Māyāvī</bold>ti katapāpapaṭicchādako. <bold>Pāpiccho</bold>ti asantasambhāvanicchako dussīlo. <bold>Micchādiṭṭhī</bold>ti natthikavādī ahetukavādī akiriyavādī. <bold>Sandiṭṭhiparāmāsī</bold>ti sayaṃ diṭṭhimeva parāmasati. <bold>Ādhānaggāhī</bold>ti daḷhaggāhī. <bold>Duppaṭinissaggī</bold>ti na sakkā hoti gahitaṃ vissajjāpetuṃ. Khuddakavatthuvibhaṅge pana ‘‘tattha katamāni cha vivādamūlāni? Kodho makkho issā sāṭheyyaṃ pāpicchatā sandiṭṭhiparāmāsitā, imāni cha vivādamūlānī’’ti (vibha. 944) padhānavasena ekekoyeva dhammo vutto.</paragraph>
<paragraph line="1398"><bold>Chahi taṇhākāyehī</bold>ti ‘‘rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā’’ti (vibha. 944) vuttāhi chahi taṇhāhi. Tattha yasmā ekekāyeva taṇhā anekavisayattā <pageBreak edition="V" number="2.0022" />ekekasmimpi visaye punappunaṃ uppattito anekā honti, tasmā samūhaṭṭhena kāyasaddena yojetvā taṇhākāyāti vuttaṃ. Taṇhākāyāti vuttepi taṇhā eva. <bold>Rajjatī</bold>ti sayaṃ ārammaṇe rajjati, sāratto hoti.</paragraph>
<paragraph line="1399"><bold>Chahi diṭṭhigatehī</bold>ti sabbāsavasutte vuttehi. Vuttañhi tattha –</paragraph>
<indent line="1400">‘‘Tassa evaṃ ayoniso manasikaroto channaṃ diṭṭhīnaṃ aññatarā diṭṭhi uppajjati. ‘Atthi me attā’ti vā assa saccato thetato diṭṭhi uppajjati, ‘natthi me attā’ti vā assa saccato thetato diṭṭhi uppajjati, ‘attanāva attānaṃ sañjānāmī’ti vā assa saccato thetato diṭṭhi uppajjati, ‘attanāva anattānaṃ sañjānāmī’ti vā assa saccato thetato diṭṭhi uppajjati, ‘anattanāva attānaṃ sañjānāmī’ti vā assa saccato thetato diṭṭhi uppajjati. Atha vā panassa evaṃ diṭṭhi hoti ‘yo me ayaṃ attā <pageBreak edition="P" number="2.0419" />vado vedeyyo <pageBreak edition="M" number="2.0026" />tatra tatra kalyāṇapāpakānaṃ kammānaṃ vipākaṃ paṭisaṃvedeti, so ca kho pana me ayaṃ attā nicco dhuvo sassato avipariṇāmadhammo sassatisamaṃ tatheva ṭhassatī’’’ti (ma. ni. 1.19).</indent>
<paragraph line="1401">Tattha <bold>atthi me attā</bold>ti sassatadiṭṭhi sabbakālesu attano atthitaṃ gaṇhāti. <bold>Saccato thetato</bold>ti bhūtato ca thirato ca, ‘‘idaṃ sacca’’nti suṭṭhu daḷhabhāvenāti vuttaṃ hoti. <bold>Natthi me attā</bold>ti ucchedadiṭṭhi sato sattassa tattha tattha vibhavaggahaṇato. Atha vā purimāpi tīsu kālesu atthīti gahaṇato sassatadiṭṭhi, paccuppannameva atthīti gaṇhantī ucchedadiṭṭhi, pacchimāpi atītānāgatesu natthīti gahaṇato ‘‘bhassantā āhutiyo’’ti gahitadiṭṭhigatikānaṃ viya ucchedadiṭṭhi. Atīte eva natthīti gaṇhantī adhiccasamuppannakassa viya sassatadiṭṭhi. <bold>Attanāva attānaṃ sañjānāmī</bold>ti saññākkhandhasīsena khandhe attāti gahetvā saññāya avasesakkhandhe sañjānato iminā attanā imaṃ attānaṃ sañjānāmīti hoti. <bold>Attanāva anattāna</bold>nti saññākkhandhaṃyeva attāti gahetvā, itare cattāropi anattāti gahetvā saññāya te sañjānato evaṃ hoti. <bold>Anattanāva attāna</bold>nti saññākkhandhaṃ anattāti gahetvā, itare cattāropi attāti gahetvā saññāya te sañjānato evaṃ hoti. Sabbāpi sassatucchedadiṭṭhiyova. <bold>Vado vedeyyo</bold>tiādayo pana sassatadiṭṭhiyā eva abhinivesākārā. Tattha vadatīti vado, vacīkammassa kārakoti vuttaṃ hoti. Vedayatīti vedeyyo, jānāti anubhavati cāti vuttaṃ hoti. Kiṃ vedetīti? <bold>Tatra tatra kalyāṇapāpakānaṃ kammānaṃ vipākaṃ paṭisaṃvedeti <pageBreak edition="V" number="2.0023" />. Tatra tatrā</bold>ti tesu tesu yonigatiṭhitinivāsanikāyesu ārammaṇesu vā. <bold>Nicco</bold>ti uppādavayarahito. <bold>Dhuvo</bold>ti thiro sārabhūto. <bold>Sassato</bold>ti sabbakāliko. <bold>Avipariṇāmadhammo</bold>ti attano pakatibhāvaṃ avijahanadhammo, kakaṇṭako viya nānappakārataṃ nāpajjati. <bold>Sassatisama</bold>nti candasūriyasamuddamahāpathavīpabbatā lokavohārena sassatiyoti vuccanti. Sassatīhi samaṃ sassatisamaṃ. Yāva sassatiyo tiṭṭhanti, tāva tatheva ṭhassatīti gaṇhato evaṃ diṭṭhi hoti.</paragraph>
<paragraph line="1402">Khuddakavatthuvibhaṅge <pageBreak edition="P" number="2.0420" /><pageBreak edition="M" number="2.0027" />pana ‘‘tatra tatra dīgharattaṃ kalyāṇapāpakānaṃ kammānaṃ vipākaṃ paccanubhoti, na so jāto nāhosi, na so jāto na bhavissati, nicco dhuvo sassato avipariṇāmadhammoti vā panassa saccato thetato diṭṭhi uppajjatī’’ti (vibha. 948) cha diṭṭhī evaṃ visesetvā vuttā.</paragraph>
<paragraph line="1403">Tattha <bold>na so jāto nāhosī</bold>ti so attā ajātidhammato na jāto nāma, sadā vijjamānoyevāti attho. Teneva atīte nāhosi, anāgate na bhavissati. Yo hi jāto, so ahosi. Yo ca jāyissati, so bhavissatīti vuccati. Atha vā <bold>na so jāto nāhosī</bold>ti so sadā vijjamānattā atītepi na jātu na ahosi, anāgatepi na jātu na bhavissati. <bold>Anusayā</bold>vuttatthā.</paragraph>
<paragraph line="1404"><bold>Sattahi saññojanehī</bold>ti sattakanipāte vuttehi. Vuttañhi tattha –</paragraph>
<indent line="1405">‘‘Sattimāni, bhikkhave, saṃyojanāni. Katamāni satta? Anunayasaṃyojanaṃ, paṭighasaṃyojanaṃ, diṭṭhisaṃyojanaṃ, vicikicchāsaṃyojanaṃ, mānasaṃyojanaṃ, bhavarāgasaṃyojanaṃ, avijjāsaṃyojanaṃ. Imāni kho, bhikkhave, satta saṃyojanānī’’ti (a. ni. 7.8).</indent>
<paragraph line="1406">Tattha <bold>anunayasaṃyojana</bold>nti kāmarāgasaṃyojanaṃ. Sabbānevetāni bandhanaṭṭhena saṃyojanāni.</paragraph>
<paragraph line="1407"><bold>Sattahi mānehī</bold>ti khuddakavatthuvibhaṅge vuttehi. Vuttañhi tattha –</paragraph>
<indent line="1408">‘‘Māno <pageBreak edition="V" number="2.0024" />, atimāno, mānātimāno, omāno, adhimāno, asmimāno, micchāmāno’’ti (vibha. 950).</indent>
<paragraph line="1409">Tattha <bold>māno</bold>ti seyyādivasena puggalaṃ anāmasitvā jātiādīsu vatthuvaseneva unnati. <bold>Atimāno</bold>ti jātiādīhi ‘‘mayā sadiso natthī’’ti atikkamitvā unnati. <bold>Mānātimāno</bold>ti ‘‘ayaṃ pubbe mayā sadiso, idāni ahaṃ seṭṭho, ayaṃ hīnataro’’ti uppannamāno. <bold>Omāno</bold>ti jātiādīhi attānaṃ heṭṭhā katvā pavattamāno, hīnohamasmīti mānoyeva. <bold>Adhimāno</bold>ti anadhigateyeva catusaccadhamme adhigatoti māno. Ayaṃ pana adhimāno parisuddhasīlassa kammaṭṭhāne appamattassa nāmarūpaṃ vavatthapetvā paccayapariggahena vitiṇṇakaṅkhassa tilakkhaṇaṃ <pageBreak edition="M" number="2.0028" />āropetvā saṅkhāre sammasantassa āraddhavipassakassa <pageBreak edition="P" number="2.0421" />puthujjanassa uppajjati, na aññesaṃ. <bold>Asmimāno</bold>ti rūpādīsu khandhesu asmīti māno, ‘‘ahaṃ rūpa’’ntiādivasena uppannamānoti vuttaṃ hoti. <bold>Micchāmāno</bold>ti pāpakena kammāyatanādinā uppannamāno.</paragraph>
<paragraph line="1410"><bold>Lokadhammā</bold>vuttatthā. <bold>Samparivattatī</bold>ti lokadhammehi hetubhūtehi lābhādīsu catūsu anurodhavasena, alābhādīsu catūsu paṭivirodhavasena bhusaṃ nivattati, pakatibhāvaṃ jahātīti attho. <bold>Micchattā</bold>pi vuttatthā. <bold>Niyyāto</bold>ti gato pakkhando, abhibhūtoti attho.</paragraph>
<paragraph line="1411"><bold>Aṭṭhahi purisadosehī</bold>ti aṭṭhakanipāte upamāhi saha, khuddakavatthuvibhaṅge upamaṃ vinā vuttehi. Vuttañhi tattha –</paragraph>
<indent line="1412">‘‘Katame aṭṭha purisadosā? Idha bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno ‘na sarāmi na sarāmī’ti assatiyāva nibbeṭheti. Ayaṃ paṭhamo purisadoso.</indent>
<indent line="1413">‘‘Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno codakaṃyeva paṭippharati ‘kiṃ nu kho tuyhaṃ bālassa abyattassa bhaṇitena, tvampi nāma maṃ bhaṇitabbaṃ maññasī’ti? Ayaṃ dutiyo purisadoso.</indent>
<indent line="1414">‘‘Puna <pageBreak edition="V" number="2.0025" />caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno codakaṃyeva paccāropeti ‘tvampi khosi itthannāmaṃ āpattiṃ āpanno, tvaṃ tāva paṭhamaṃ paṭikarohī’ti. Ayaṃ tatiyo purisadoso.</indent>
<indent line="1415">‘‘Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno aññenaññaṃ paṭicarati, bahiddhā kathaṃ apanāmeti, kopañca dosañca appaccayañca pātukaroti. Ayaṃ catuttho purisadoso.</indent>
<indent line="1416">‘‘Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno saṅghamajjhe bāhāvikkhepakaṃ bhaṇati. Ayaṃ pañcamo purisadoso.</indent>
<indent line="1417">‘‘Puna <pageBreak edition="M" number="2.0029" />caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno anādiyitvā saṅghaṃ anādiyitvā codakaṃ sāpattikova yena kāmaṃ pakkamati. Ayaṃ chaṭṭho purisadoso.</indent>
<indent line="1418">‘‘Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno ‘nevāhaṃ āpannomhi, na panāhaṃ anāpannomhī’ti so tuṇhībhūto saṅghaṃ viheseti. Ayaṃ sattamo purisadoso.</indent>
<indent line="1419">‘‘Puna caparaṃ bhikkhū bhikkhuṃ āpattiyā codenti. So bhikkhu bhikkhūhi āpattiyā codiyamāno evamāha – ‘kiṃ nu kho tumhe āyasmanto atibāḷhaṃ mayi byāvaṭā? Idānāhaṃ <pageBreak edition="P" number="2.0422" />sikkhaṃ paccakkhāya hīnāyāvattissāmī’ti. So sikkhaṃ paccakkhāya hīnāyāvattitvā evamāha ‘idāni kho tumhe āyasmanto attamanā hothā’ti. Ayaṃ aṭṭhamo purisadoso. Ime aṭṭha purisadosā’’ti (vibha. 957; a. ni. 8.14).</indent>
<paragraph line="1420">Tattha <bold>purisadosā</bold>ti purisānaṃ dosā, te pana purisasantānaṃ dūsentīti dosā. <bold>Na sarāmi na sarāmī</bold>ti ‘‘mayā etassa kammassa kataṭṭhānaṃ nassarāmi na sallakkhemī’’ti evaṃ assatibhāvena nibbeṭheti moceti. <bold>Codakaṃyeva paṭippharatī</bold>ti paṭiviruddho hutvā pharati, paṭiāṇibhāvena <pageBreak edition="V" number="2.0026" />tiṭṭhati. <bold>Kiṃ nu kho tuyha</bold>nti tuyhaṃ bālassa abyattassa bhaṇitena nāma kiṃ, yo tvaṃ neva vatthuṃ, na āpattiṃ, na codanaṃ jānāsīti dīpeti. Tvampi nāma evaṃ kiñci ajānanto bhaṇitabbaṃ maññasīti ajjhottharati. <bold>Paccāropetī</bold>ti ‘‘tvampi khosī’’tiādīni vadanto patiāropeti. <bold>Paṭikarohī</bold>ti desanāgāminiṃ desehi, vuṭṭhānagāminito vuṭṭhāhi, tato suddhante patiṭṭhito aññaṃ codessasīti dīpeti. <bold>Aññenaññaṃ paṭicaratī</bold>ti aññena kāraṇena, vacanena vā aññaṃ kāraṇaṃ, vacanaṃ vā paṭicchādeti. ‘‘Āpattiṃ āpannosī’’ti vutto ‘‘ko āpanno, kiṃ āpanno, kismiṃ āpanno, kathaṃ āpanno, kaṃ bhaṇatha, kiṃ bhaṇathā’’ti bhaṇati. ‘‘Evarūpaṃ kiñci tayā diṭṭha’’nti vutte <pageBreak edition="M" number="2.0030" />‘‘na suṇāmī’’ti sotaṃ upaneti. <bold>Bahiddhā kathaṃ apanāmetī</bold>ti ‘‘itthannāmaṃ āpattiṃ āpannosī’’ti puṭṭho ‘‘pāṭaliputtaṃ gatomhī’’ti vatvā puna ‘‘na tava pāṭaliputtagamanaṃ pucchāmā’’ti vutte tato rājagahaṃ gatomhīti. ‘‘Rājagahaṃ vā yāhi brāhmaṇagehaṃ vā, āpattiṃ āpannosī’’ti. ‘‘Tattha me sūkaramaṃsaṃ laddha’’ntiādīni vadanto kathaṃ bahiddhā vikkhipati. <bold>Kopa</bold>nti kupitabhāvaṃ, <bold>dosa</bold>nti duṭṭhabhāvaṃ. Ubhayampetaṃ kodhasseva nāmaṃ. <bold>Appaccaya</bold>nti asantuṭṭhākāraṃ, domanassassetaṃ nāmaṃ. <bold>Pātukarotī</bold>ti dasseti pakāseti. <bold>Bāhāvikkhepakaṃ bhaṇatī</bold>ti bāhaṃ vikkhipitvā vikkhipitvā alajjivacanaṃ vadati. <bold>Anādiyitvā</bold>ti cittīkārena aggahetvā avajānitvā, anādaro hutvāti attho. <bold>Vihesetī</bold>ti <pageBreak edition="P" number="2.0423" />viheṭheti bādhati. <bold>Atibāḷha</bold>nti atidaḷhaṃ atippamāṇaṃ. <bold>Mayi byāvaṭā</bold>ti mayi byāpāraṃ āpannā. <bold>Hīnāyāvattitvā</bold>ti hīnassa gihibhāvassa atthāya āvattitvā, gihī hutvāti attho. <bold>Attamanā hothā</bold>ti tuṭṭhacittā hotha, ‘‘mayā labhitabbaṃ labhatha, mayā vasitabbaṭṭhāne vasatha, phāsuvihāro vo mayā kato’’ti adhippāyena vadati. <bold>Dussatī</bold>ti duṭṭho hoti.</paragraph>
<paragraph line="1421"><bold>Navahi āghātavatthūhī</bold>ti sattesu uppattivaseneva kathitāni. Yathāha –</paragraph>
<indent line="1422">‘‘Navayimāni, bhikkhave, āghātavatthūni. Katamāni nava? ‘Anatthaṃ me acarī’ti āghātaṃ bandhati, ‘anatthaṃ me caratī’ti āghātaṃ bandhati, ‘anatthaṃ me carissatī’ti āghātaṃ bandhati, ‘piyassa me manāpassa anatthaṃ acari, anatthaṃ carati, anatthaṃ carissatī’ti āghātaṃ bandhati, ‘appiyassa me amanāpassa atthaṃ acari, atthaṃ carati, atthaṃ carissatī’ti āghātaṃ bandhati. Imāni kho, bhikkhave, nava āghātavatthūnī’’ti (a. ni. 9.29).</indent>
<paragraph line="1423">Tattha <pageBreak edition="V" number="2.0027" /><bold>āghātavatthūnī</bold>ti āghātakāraṇāni. <bold>Āghāta</bold>nti cettha kopo, soyeva uparūpari kopassa vatthuttā āghātavatthu. <bold>Āghātaṃ bandhatī</bold>ti kopaṃ bandhati karoti uppādeti. ‘‘Atthaṃ me nācari, na carati, na carissati. Piyassa me manāpassa atthaṃ nācari, na carati, na carissati. Appiyassa me amanāpassa anatthaṃ nācari, na carati, na <pageBreak edition="M" number="2.0031" />carissatī’’ti (mahāni. 85; vibha. 960; dha. sa. 1066) niddese vuttāni aparānipi nava āghātavatthūni imeheva navahi saṅgahitāni. <bold>Āghātito</bold>ti ghaṭṭito.</paragraph>
<paragraph line="1424"><bold>Navavidhamānehī</bold>ti katame navavidhamānā? Seyyassa seyyohamasmīti māno, seyyassa sadisohamasmīti māno, seyyassa hīnohamasmīti māno. Sadisassa seyyohamasmīti māno, sadisassa sadisohamasmīti māno, sadisassa hīnohamasmīti māno. Hīnassa seyyohamasmīti māno, hīnassa sadisohamasmīti māno, hīnassa hīnohamasmīti māno. Ime navavidhamānā (vibha. 962).</paragraph>
<paragraph line="1425">Ettha pana <bold>seyyassa seyyohamasmīti māno</bold>rājūnañceva pabbajitānañca uppajjati. Rājā hi ‘‘raṭṭhena vā dhanena vā vāhanehi vā ko mayā sadiso atthī’’ti etaṃ mānaṃ karoti, pabbajitopi ‘‘sīladhutaṅgādīhi ko mayā sadiso atthī’’ti etaṃ mānaṃ karoti.</paragraph>
<paragraph line="1426"><bold>Seyyassa sadisohamasmīti māno</bold>pi etesaṃyeva uppajjati. Rājā hi ‘‘raṭṭhena <pageBreak edition="P" number="2.0424" />vā dhanena vā vāhanehi vā aññarājūhi saddhiṃ mayhaṃ kiṃ nānākaraṇa’’nti etaṃ mānaṃ karoti, pabbajitopi ‘‘sīladhutaṅgādīhi aññena bhikkhunā mayhaṃ kiṃ nānākaraṇa’’nti etaṃ mānaṃ karoti.</paragraph>
<paragraph line="1427"><bold>Seyyassa hīnohamasmīti māno</bold>pi etesaṃyeva uppajjati. Yassa hi rañño raṭṭhaṃ vā dhanaṃ vā vāhanādīni vā nātisampannāni honti, so ‘‘mayhaṃ rājāti vohārasukhamattakameva, kiṃ rājā nāma aha’’nti etaṃ mānaṃ karoti, pabbajitopi appalābhasakkāro ‘‘ahaṃ dhammakathiko bahussuto mahātheroti kathāmattameva, kiṃ dhammakathiko nāmāhaṃ, kiṃ bahussuto nāmāhaṃ, kiṃ mahāthero nāmāhaṃ, yassa me lābhasakkāro natthī’’ti etaṃ mānaṃ karoti.</paragraph>
<paragraph line="1428"><bold>Sadisassa</bold><pageBreak edition="V" number="2.0028" /><bold>seyyohamasmīti mānā</bold>dayo amaccādīnaṃ uppajjanti. Amacco vā hi raṭṭhiyo vā ‘‘bhogayānavāhanādīhi ko mayā sadiso añño rājapuriso atthī’’ti vā, ‘‘mayhaṃ aññehi saddhiṃ kiṃ nānākaraṇa’’nti vā, ‘‘amaccoti nāmameva mayhaṃ, ghāsacchādanamattampi me natthi, kiṃ amacco nāmāha’’nti vā etaṃ mānaṃ karoti.</paragraph>
<paragraph line="1429"><bold>Hīnassa</bold><pageBreak edition="M" number="2.0032" /><bold>seyyohamasmīti mānā</bold>dayo dāsādīnaṃ uppajjanti. Dāso hi ‘‘mātito vā pitito vā ko mayā sadiso añño dāso nāma atthi, aññe jīvituṃ asakkontā kucchihetu dāsā nāma jātā, ahaṃ pana paveṇiāgatattā seyyo’’ti vā, ‘‘paveṇiāgatabhāvena ubhatosuddhikadāsattena asukadāsena nāma saddhiṃ mayhaṃ kiṃ nānākaraṇa’’nti vā, ‘‘kucchivasenāhaṃ dāsabyaṃ upagato, mātāpitukoṭiyā pana me dāsaṭṭhānaṃ natthi, kiṃ dāso nāma aha’’nti vā etaṃ mānaṃ karoti. Yathā ca dāso, evaṃ pukkusacaṇḍālādayopi etaṃ mānaṃ karontiyeva. Ettha ca seyyassa seyyohamasmīti uppannamānova yāthāvamāno, itare dve ayāthāvamānā. Tathā sadisassa sadisohamasmīti hīnassa hīnohamasmīti uppannamānova yāthāvamāno, itare dve ayāthāvamānā. Tattha yāthāvamānā arahattamaggavajjhā, ayāthāvamānā sotāpattimaggavajjhāti.</paragraph>
<paragraph line="1430"><bold>Taṇhāmūlakā</bold>vuttāyeva. <bold>Rajjatī</bold>ti na kevalaṃ rāgeneva rajjati, atha kho taṇhāmūlakānaṃ pariyesanādīnampi sambhavato taṇhāmūlakehi sabbehi akusaladhammehi rajjati, yujjati bajjhatīti adhippāyo.</paragraph>
<paragraph line="1431"><bold>Dasahi</bold><pageBreak edition="P" number="2.0425" /><bold>kilesavatthūhī</bold>ti katamāni dasa kilesavatthūni? Lobho, doso, moho, māno, diṭṭhi, vicikicchā, thinaṃ, uddhaccaṃ, ahirikaṃ, anottappanti imāni dasa kilesavatthūni (vibha. 966).</paragraph>
<paragraph line="1432">Tattha kilesā eva <bold>kilesavatthūni,</bold>vasanti vā ettha akhīṇāsavā sattā lobhādīsu patiṭṭhitattāti vatthūni, kilesā ca te tappatiṭṭhānaṃ sattānaṃ vatthūni cāti kilesavatthūni. Yasmā cettha anantarapaccayādibhāvena uppajjamānāpi kilesā vasanti eva nāma, tasmā kilesānaṃ vatthūnītipi kilesavatthūni. Lubbhanti tena, sayaṃ vā lubbhati, lubbhanamattameva vā tanti <bold>lobho</bold>. Dussanti tena, sayaṃ vā dussati, dussanamattameva vā tanti <bold>doso</bold>. Muyhanti tena, sayaṃ vā muyhati, muyhanamattameva vā tanti <bold>moho</bold>. Maññatīti <bold>māno. Diṭṭhi</bold>ādayo vuttatthāva <pageBreak edition="V" number="2.0029" />. Na hirīyatīti ahiriko, tassa bhāvo <bold>ahirikaṃ</bold>. Na <pageBreak edition="M" number="2.0033" />ottappatīti anottappī, tassa bhāvo <bold>anottappaṃ</bold>. Tesu ahirikaṃ kāyaduccaritādīhi ajigucchanalakkhaṇaṃ, anottappaṃ teheva asārajjanalakkhaṇaṃ, <bold>kilissatī</bold>ti upatāpīyati vibādhīyati.</paragraph>
<paragraph line="1433"><bold>Dasahi āghātavatthūhī</bold>ti pubbe vuttehi navahi ca ‘‘aṭṭhāne vā panāghāto jāyatī’’ti (dha. sa. 1066) vuttena cāti dasahi. Anatthaṃ me acarītiādīnipi hi avikappetvā khāṇukaṇṭakādimhipi aṭṭhāne āghāto uppajjati.</paragraph>
<paragraph line="1434"><bold>Dasahi akusalakammapathehī</bold>ti katame dasa akusalakammapathā (dī. ni. 3.360)? Pāṇātipāto, adinnādānaṃ, kāmesumicchācāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi. Ime dasa akusalakammapathā. Tattha akusalakammāni ca tāni pathā ca duggatiyāti <bold>akusalakammapathā. Samannāgato</bold>ti samaṅgībhūto.</paragraph>
<paragraph line="1435"><bold>Dasahi saññojanehī</bold>ti katamāni dasa saṃyojanāni (dha. sa. 1118)? Kāmarāgasaṃyojanaṃ, paṭighasaṃyojanaṃ, mānasaṃyojanaṃ, diṭṭhisaṃyojanaṃ, vicikicchāsaṃyojanaṃ, sīlabbataparāmāsasaṃyojanaṃ, bhavarāgasaṃyojanaṃ, issāsaṃyojanaṃ, macchariyasaṃyojanaṃ, avijjāsaṃyojanaṃ, imāni dasa saṃyojanāni. <bold>Micchattā</bold><pageBreak edition="P" number="2.0426" />vuttāyeva.</paragraph>
<paragraph line="1436"><bold>Dasavatthukāya micchādiṭṭhiyā</bold>ti katamā dasavatthukā micchādiṭṭhi (vibha. 971)? Natthi dinnaṃ, natthi yiṭṭhaṃ, natthi hutaṃ, natthi sukatadukkaṭānaṃ kammānaṃ phalaṃ vipāko, natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ abhiññā sacchikatvā pavedenti. Ayaṃ dasavatthukā micchādiṭṭhi.</paragraph>
<paragraph line="1437">Tattha <bold>dasavatthukā</bold>ti dasa vatthūni etissāti dasavatthukā. <bold>Natthi dinna</bold>nti dinnaṃ nāma atthi, sakkā kassaci kiñci dātunti jānāti. Dinnassa pana phalaṃ vipāko natthīti gaṇhāti. <bold>Natthi yiṭṭha</bold>nti yiṭṭhaṃ vuccati mahāyāgo, taṃ yajituṃ sakkāti jānāti. Yiṭṭhassa pana phalaṃ vipāko natthīti gaṇhāti. <bold>Huta</bold>nti āhunapāhunamaṅgalakiriyā, taṃ kātuṃ sakkāti jānāti. Tassa pana <pageBreak edition="M" number="2.0034" />phalaṃ vipāko natthīti gaṇhāti. <bold>Sukatadukkaṭāna</bold>nti ettha dasa kusalakammapathā <pageBreak edition="V" number="2.0030" />sukatakammāni nāma, dasa akusalakammapathā dukkaṭakammāni nāma. Tesaṃ atthibhāvaṃ jānāti. Phalaṃ vipāko pana natthīti gaṇhāti. <bold>Natthi ayaṃ loko</bold>ti paraloke ṭhito imaṃ lokaṃ natthīti gaṇhāti. <bold>Natthi paro loko</bold>ti idhaloke ṭhito paralokaṃ natthīti gaṇhāti. <bold>Natthi mātā natthi pitā</bold>ti mātāpitūnaṃ atthibhāvaṃ jānāti. Tesu katappaccayena koci phalaṃ vipāko natthīti gaṇhāti. <bold>Natthi sattā opapātikā</bold>ti cavanakaupapajjanakasattā natthīti gaṇhāti. <bold>Sammaggatā sammāpaṭipannā</bold>ti anulomapaṭipadaṃ paṭipannā dhammikasamaṇabrāhmaṇā lokasmiṃ natthīti gaṇhāti. <bold>Ye imañca lokaṃ…pe… pavedentī</bold>ti imañca parañca lokaṃ attanāva abhivisiṭṭhena ñāṇena ñatvā pavedanasamattho sabbaññū buddho natthīti gaṇhāti.</paragraph>
<paragraph line="1438"><bold>Antaggāhikāya diṭṭhiyā</bold>ti ‘‘sassato loko’’tiādikaṃ ekekaṃ antaṃ bhāgaṃ gaṇhātīti antaggāhikā. Atha vā antassa gāho antaggāho, antaggāho assā atthīti antaggāhikā. Tāya antaggāhikāya. Sā pana vuttāyeva.</paragraph>
<paragraph line="1439"><bold>Aṭṭhasatataṇhāpapañcasatehī</bold>ti <pageBreak edition="P" number="2.0427" />aṭṭhuttaraṃ sataṃ aṭṭhasataṃ. Saṃsāre papañceti ciraṃ vasāpetīti papañco, taṇhā eva papañco taṇhāpapañco, ārammaṇabhedena punappunaṃ uppattivasena ca taṇhānaṃ bahukattā bahuvacanaṃ katvā taṇhāpapañcānaṃ sataṃ taṇhāpapañcasataṃ. Tena ‘‘taṇhāpapañcasatenā’’ti vattabbe vacanavipallāsavasena ‘‘taṇhāpapañcasatehī’’ti bahuvacananiddeso kato. Aṭṭhasatanti saṅkhātena taṇhāpapañcasatenāti attho daṭṭhabbo. Aṭṭha abbohārikāni katvā satameva gahitanti veditabbaṃ. Khuddakavatthuvibhaṅge pana taṇhāvicaritānīti āgataṃ. Yathāha –</paragraph>
<indent line="1440">‘‘Aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa upādāya, tadekajjhaṃ abhisaññuhitvā abhisaṅkhipitvā chattiṃsa taṇhāvicaritāni honti. Iti atītāni chattiṃsa taṇhāvicaritāni, anāgatāni chattiṃsa taṇhāvicaritāni, paccuppannāni chattiṃsa taṇhāvicaritāni tadekajjhaṃ <pageBreak edition="M" number="2.0035" />abhisaññuhitvā abhisaṅkhipitvā aṭṭhataṇhāvicaritasataṃ hotī’’ti (vibha. 842).</indent>
<paragraph line="1441">Taṇhāpapañcāyeva panettha <bold>taṇhāvicaritānī</bold>ti vuttā. Taṇhāsamudācārā taṇhāpavattiyoti attho. <bold>Ajjhattikassa upādāyā</bold>ti ajjhattikaṃ khandhapañcakaṃ upādāya. Idañhi upayogatthe sāmivacanaṃ. Vitthāro panassa tassa niddese (vibha. 973) vuttanayeneva veditabbo. Ayaṃ pana <pageBreak edition="V" number="2.0031" />aparo nayo – rūpārammaṇāyeva kāmataṇhā, bhavataṇhā, vibhavataṇhāti tisso taṇhā honti, tathā saddādiārammaṇāti chasu ārammaṇesu aṭṭhārasa taṇhā honti, ajjhattārammaṇā aṭṭhārasa, bahiddhārammaṇā aṭṭhārasāti chattiṃsa honti. Tā eva atītārammaṇā chattiṃsa, anāgatārammaṇā chattiṃsa, paccuppannārammaṇā chattiṃsāti aṭṭhataṇhāvicaritasataṃ hoti. <bold>Papañcito</bold>ti ārammaṇe, saṃsāre vā papañcito ciravāsito.</paragraph>
<paragraph line="1442"><bold>Dvāsaṭṭhiyā diṭṭhigatehī</bold>ti ‘‘katamāni dvāsaṭṭhi diṭṭhigatāni brahmajāle veyyākaraṇe vuttāni bhagavatā? Cattāro sassatavādā, cattāro ekaccasassatavādā, cattāro antānantikā <pageBreak edition="P" number="2.0428" />, cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti imāni dvāsaṭṭhi diṭṭhigatāni brahmajāle veyyākaraṇe vuttāni bhagavatā’’ti (vibha. 977). Vitthāro panettha brahmajālasutte vuttanayeneva veditabbo.</paragraph>
<paragraph line="1443"><bold>Ahañcamhi tiṇṇo</bold>ti ahañca caturoghaṃ, saṃsārasamuddaṃ vā tiṇṇo amhi bhavāmi. <bold>Mutto</bold>ti rāgādibandhanehi mutto. <bold>Danto</bold>ti nibbisevano nipparipphando. <bold>Santo</bold>ti sītībhūto. <bold>Assattho</bold>ti nibbānadassane laddhassāso. <bold>Parinibbuto</bold>ti kilesaparinibbānena parinibbuto. <bold>Pahomī</bold>ti samatthomhi. <bold>Kho</bold>iti ekaṃsatthe nipāto. <bold>Pare ca parinibbāpetu</bold>nti ettha pare ca-saddo ‘‘pare ca tāretu’’ntiādīhipi yojetabboti.</paragraph>
<centered line="1444">Mahākaruṇāñāṇaniddesavaṇṇanā niṭṭhitā.</centered>
<title line="1445">72-73. Sabbaññutaññāṇaniddesavaṇṇanā</title>
<paragraph line="1446" number="119">Sabbaññutaññāṇaniddese <pageBreak edition="P" number="2.0429" /><pageBreak edition="M" number="2.0036" /><bold>katamaṃ tathāgatassa sabbaññutaññāṇa</bold>nti pucchitvā tena samagatikattā teneva saha anāvaraṇañāṇaṃ niddiṭṭhaṃ. Na hi anāvaraṇañāṇaṃ dhammato visuṃ atthi, ekameva hetaṃ ñāṇaṃ ākārabhedato dvedhā vuccati saddhindriyasaddhābalādīni viya. Sabbaññutaññāṇameva hi natthi etassa āvaraṇanti, kenaci dhammena, puggalena vā āvaraṇaṃ kātuṃ asakkuṇeyyatāya anāvaraṇanti vuccati āvajjanapaṭibaddhattā sabbadhammānaṃ. Aññe pana āvajjitvāpi na jānanti. Keci panāhu ‘‘manoviññāṇaṃ viya sabbārammaṇikattā sabbaññutaññāṇaṃ <pageBreak edition="V" number="2.0032" />. Taṃyeva ñāṇaṃ indavajiraṃ viya visayesu appaṭihatattā anāvaraṇañāṇaṃ. Anupubbasabbaññutāpaṭikkhepo sabbaññutaññāṇaṃ, sakiṃsabbaññutāpaṭikkhepo anāvaraṇañāṇaṃ, bhagavā sabbaññutaññāṇapaṭilābhenapi sabbaññūti vuccati, na ca anupubbasabbaññū. Anāvaraṇañāṇapaṭilābhenapi sabbaññūti vuccati, na ca sakiṃsabbaññū’’ti.</paragraph>
<paragraph line="1447"><bold>Sabbaṃ saṅkhatamasaṅkhataṃ anavasesaṃ jānātī</bold>ti ettha <bold>sabba</bold>nti jātivasena sabbadhammānaṃ nissesapariyādānaṃ. <bold>Anavasesa</bold>nti ekekasseva dhammassa sabbākāravasena nissesapariyādānaṃ. <bold>Saṅkhatamasaṅkhata</bold>nti dvidhā pabhedadassanaṃ. Saṅkhatañhi eko pabhedo, asaṅkhataṃ eko pabhedo. Paccayehi saṅgamma katanti saṅkhataṃ. Khandhapañcakaṃ. Tathā na saṅkhatanti asaṅkhataṃ. Nibbānaṃ. Saṅkhataṃ aniccadukkhānattādīhi ākārehi anavasesaṃ jānāti, asaṅkhataṃ suññatānimittaappaṇihitādīhi ākārehi anavasesaṃ jānāti. Natthi etassa saṅkhatassa asaṅkhatassa ca avasesoti anavasesaṃ. Saṅkhataṃ asaṅkhatañca. Anekabhedāpi paññatti paccayehi akatattā asaṅkhatapakkhaṃ bhajati. Sabbaññutaññāṇañhi <pageBreak edition="P" number="2.0430" />sabbāpi paññattiyo anekabhedato jānāti. Atha vā <bold>sabba</bold>nti sabbadhammaggahaṇaṃ. <bold>Anavasesa</bold>nti nippadesaggahaṇaṃ. <bold>Tattha āvaraṇaṃ natthī</bold>ti tattha tasmiṃ anavasese saṅkhatāsaṅkhate nissaṅgattā sabbaññutaññāṇassa āvaraṇaṃ natthīti tadeva sabbaññutaññāṇaṃ anāvaraṇañāṇaṃ nāmāti attho.</paragraph>
<paragraph line="1448" number="120">Idāni <pageBreak edition="M" number="2.0037" />anekavisayabhedato dassetuṃ <bold>atīta</bold>ntiādimāha. Tattha <bold>atītaṃ anāgataṃ paccuppanna</bold>nti kālabhedato dassitaṃ, <bold>cakkhu ceva rūpā cā</bold>tiādi vatthārammaṇabhedato. <bold>Evaṃ taṃ sabba</bold>nti tesaṃ cakkhurūpānaṃ anavasesapariyādānaṃ. Evaṃ sesesu. <bold>Yāvatā</bold>ti anavasesapariyādānaṃ. <bold>Aniccaṭṭha</bold>ntiādi sāmaññalakkhaṇabhedato dassitaṃ. <bold>Aniccaṭṭha</bold>nti ca aniccākāraṃ. Paccattatthe vā upayogavacanaṃ. Esa nayo edisesu. <bold>Rūpassā</bold>tiādi khandhabhedato dassitaṃ. <bold>Cakkhussa…pe… jarāmaraṇassā</bold>ti heṭṭhā vuttapeyyālanayena yojetabbaṃ. <bold>Abhiññāyā</bold>tiādīsu heṭṭhā vuttañāṇāneva. <bold>Abhiññaṭṭha</bold>nti abhijānanasabhāvaṃ. Esa nayo edisesu. <bold>Khandhānaṃ khandhaṭṭha</bold>ntiādi heṭṭhā vuttanayeneva veditabbaṃ. <bold>Kusale dhamme</bold>tiādi kusalattikavasena bhedo. <bold>Kāmāvacare dhamme</bold>tiādi catubhūmakavasena. Ubhayatthāpi ‘‘sabbe jānātī’’ti bahuvacanapāṭho sundaro. Ekavacanasote patitattā pana potthakesu ekavacanena likhitaṃ. <bold>Dukkhassā</bold>tiādi cuddasannaṃ buddhañāṇānaṃ visayabhedo. <bold>Indriyaparopariyatte ñāṇa</bold>ntiādīni cattāri ñāṇāni vatvā sabbaññutaññāṇaṃ kasmā na vuttanti ce? Vuccamānassa <pageBreak edition="V" number="2.0033" />sabbaññutaññāṇattā. Visayabhedato hi sabbaññutaññāṇe vuccamāne taṃ ñāṇaṃ na vattabbaṃ hoti, sabbaññutaññāṇaṃ pana sabbaññutaññāṇassa visayo hotiyeva.</paragraph>
<paragraph line="1449">Puna kāḷakārāmasuttantādīsu (a. ni. 4.24) vuttanayena sabbaññutaññāṇabhūmiṃ dassento <bold>yāvatā sadevakassa lokassā</bold>tiādimāha. Tattha saha devehi <bold>sadevakassa</bold>. Saha mārena <bold>samārakassa</bold><pageBreak edition="P" number="2.0431" />. Saha brahmunā <bold>sabrahmakassa</bold>lokassa. Saha samaṇabrāhmaṇehi <bold>sassamaṇabrāhmaṇiyā</bold>. Saha devamanussehi <bold>sadevamanussāya</bold>pajāya. Pajātattā <bold>pajā</bold>ti sattalokassa pariyāyavacanametaṃ. Tattha sadevakavacanena pañcakāmāvacaradevaggahaṇaṃ, samārakavacanena chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṃ, sadevamanussavacanena sammutidevasesamanussaggahaṇaṃ veditabbaṃ. Evamettha tīhi padehi okāsaloko, dvīhi pajāvasena sattaloko gahitoti veditabbo.</paragraph>
<paragraph line="1450">Aparo <pageBreak edition="M" number="2.0038" />nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko, sabrahmakaggahaṇena rūpāvacarabrahmaloko, sassamaṇabrāhmaṇādiggahaṇena catuparisavasena, sammutidevehi vā saha manussaloko, avasesasattaloko vā.</paragraph>
<paragraph line="1451">Apicettha sadevakavacanena ukkaṭṭhaparicchedato sabbassapi lokassa diṭṭhādijānanabhāvaṃ sādheti. Tato yesaṃ siyā ‘‘māro mahānubhāvo chakāmāvacarissaro vasavattī, kiṃ tassāpi diṭṭhādiṃ jānātī’’ti, tesaṃ vimatiṃ vidhamanto ‘‘samārakassā’’ti āha. Yesaṃ pana siyā ‘‘brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi…pe… dasahi aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ paṭisaṃvedeti, kiṃ tassāpi diṭṭhādiṃ jānātī’’ti, tesaṃ vimatiṃ vidhamanto ‘‘sabrahmakassā’’ti āha. Tato yesaṃ siyā ‘‘puthū samaṇabrāhmaṇā sāsanassa paccatthikā, kiṃ tesampi diṭṭhādiṃ jānātī’’ti, tesaṃ vimatiṃ vidhamanto ‘‘sassamaṇabrāhmaṇiyā pajāyā’’ti āha. Evaṃ ukkaṭṭhānaṃ diṭṭhādijānanabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena sesasattalokassa diṭṭhādijānanabhāvaṃ pakāseti. Ayamettha anusandhikkamo. Porāṇā panāhu – <bold>sadevakassā</bold>ti devatāhi saddhiṃ avasesalokassa <pageBreak edition="P" number="2.0432" />. <bold>Samārakassā</bold>ti mārena saddhiṃ avasesalokassa. <bold>Sabrahmakassā</bold>ti brahmehi saddhiṃ avasesalokassa. Evaṃ sabbepi tibhavūpage satte tīhākārehi tīsu padesu pakkhipitvā puna dvīhākārehi pariyādātuṃ <pageBreak edition="V" number="2.0034" /><bold>sassamaṇabrāhmaṇiyā pajāya sadevamanussāyā</bold>ti vuttaṃ. Evaṃ pañcahi padehi tena tena ākārena tedhātukameva pariyādinnaṃ hotīti.</paragraph>
<paragraph line="1452"><bold>Diṭṭha</bold>nti rūpāyatanaṃ. <bold>Suta</bold>nti saddāyatanaṃ. <bold>Muta</bold>nti patvā gahetabbato gandhāyatanaṃ, rasāyatanaṃ, phoṭṭhabbāyatanaṃ. <bold>Viññāta</bold>nti sukhadukkhādidhammārammaṇaṃ. <bold>Patta</bold>nti pariyesitvā vā apariyesitvā vā pattaṃ. <bold>Pariyesita</bold>nti pattaṃ vā appattaṃ vā pariyesitaṃ. <bold>Anuvicaritaṃ manasā</bold>ti cittena anusañcaritaṃ. <bold>Sabbaṃ jānātī</bold>ti iminā etaṃ dasseti – yaṃ aparimānāsu lokadhātūsu imassa <pageBreak edition="M" number="2.0039" />sadevakassa lokassa ‘‘nīlaṃ pīta’’ntiādi (dha. sa. 619) rūpārammaṇaṃ cakkhudvāre āpāthaṃ āgacchati, ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ jānāti. Tathā yaṃ aparimāṇāsu lokadhātūsu imassa sadevakassa lokassa ‘‘bherisaddo, mudiṅgasaddo’’tiādi saddārammaṇaṃ sotadvāre āpāthaṃ āgacchati, ‘‘mūlagandho tacagandho’’tiādi (dha. sa. 624-627) gandhārammaṇaṃ ghānadvāre āpāthaṃ āgacchati, ‘‘mūlaraso, khandharaso’’tiādi (dha. sa. 628-631) rasārammaṇaṃ jivhādvāre āpāthaṃ āgacchati, ‘‘kakkhaḷaṃ, muduka’’ntiādi (dha. sa. 647-650) pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati, ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ jānāti. Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvāre āpāthaṃ āgacchati, ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ jānāti. Imassa pana mahājanassa pariyesitvā appattampi atthi, pariyesitvā pattampi atthi. Apariyesitvā appattampi atthi, apariyesitvā <pageBreak edition="P" number="2.0433" />pattampi atthi. Sabbaṃ tathāgatassa sabbaññutaññāṇena appattaṃ nāma natthīti.</paragraph>
<paragraph line="1453" number="121">Puna aparena pariyāyena sabbaññutaññāṇabhāvasādhanatthaṃ <bold>na tassā</bold>ti gāthamāha. Tattha <bold>na tassa addiṭṭhamidhatthi kiñcī</bold>ti tassa tathāgatassa idha imasmiṃ tedhātuke loke, imasmiṃ paccuppannakāle vā paññācakkhunā addiṭṭhaṃ nāma kiñci appamattakampi na atthi na saṃvijjati. <bold>Atthī</bold>ti idaṃ vattamānakālikaṃ ākhyātapadaṃ. Iminā paccuppannakālikassa sabbadhammassa ñātabhāvaṃ dasseti. Gāthābandhasukhatthaṃ panettha da-kāro saṃyutto. <bold>Atho aviññāta</bold>nti ettha <bold>atho</bold>iti vacanopādāne nipāto. <bold>Aviññāta</bold>nti atītakālikaṃ aviññātaṃ nāma kiñci <pageBreak edition="V" number="2.0035" />dhammajātaṃ. Nāhosīti pāṭhaseso. Abyayabhūtassa atthisaddassa gahaṇe pāṭhasesaṃ vināpi yujjatiyeva. Iminā atītakālikassa sabbadhammassa ñātabhāvaṃ dasseti <pageBreak edition="M" number="2.0040" />. <bold>Ajānitabba</bold>nti anāgatakālikaṃ ajānitabbaṃ nāma dhammajātaṃ na bhavissati, natthi vā. Iminā anāgatakālikassa sabbadhammassa ñātabhāvaṃ dasseti. Jānanakiriyāvisesanamattameva vā ettha a-kāro. <bold>Sabbaṃ abhiññāsi yadatthi neyya</bold>nti ettha yaṃ tekālikaṃ vā kālavimuttaṃ vā neyyaṃ jānitabbaṃ kiñci dhammajātaṃ atthi, taṃ sabbaṃ tathāgato abhiññāsi adhikena sabbaññutaññāṇena jāni paṭivijjhi. Ettha atthisaddena tekālikassa kālavimuttassa ca gahaṇā atthi-saddo abyayabhūtoyeva daṭṭhabbo. <bold>Tathāgato tena samantacakkhū</bold>ti kālavasena okāsavasena ca nippadesattā samantā sabbato pavattaṃ ñāṇacakkhu assāti samantacakkhu. Tena yathāvuttena kāraṇena tathāgato samantacakkhu, sabbaññūti vuttaṃ hoti. Imissā gāthāya puggalādhiṭṭhānāya desanāya sabbaññutaññāṇaṃ sādhitaṃ.</paragraph>
<paragraph line="1454">Puna buddhañāṇānaṃ visayavasena sabbaññutaññāṇaṃ dassetukāmo <bold>samantacakkhūti kenaṭṭhena samantacakkhū</bold>tiādimāha. Tattha gāthāya <bold>samantacakkhū</bold>ti vuttapade yaṃ taṃ samantacakkhu, taṃ kenaṭṭhena samantacakkhūti attho. Attho panassa <bold>yāvatā</bold><pageBreak edition="P" number="2.0434" /><bold>dukkhassa dukkhaṭṭho</bold>tiādīhi vuttoyeva hoti. Sabbaññutaññāṇañhi samantacakkhu. Yathāha – ‘‘samantacakkhu vuccati sabbaññutaññāṇa’’nti (cūḷani. dhotakamāṇavapucchāniddesa 32). Tasmiṃ sabbaññutaññāṇaṭṭhe vutte samantacakkhuṭṭho vuttoyeva hotīti. Buddhasseva ñāṇānīti <bold>buddhañāṇāni. Dukkhe ñāṇā</bold>dīnipi hi sabbākārena buddhasseva bhagavato pavattanti, itaresaṃ pana ekadesamatteneva pavattanti. <bold>Sāvakasādhāraṇānī</bold>ti pana ekadesenāpi atthitaṃ sandhāya vuttaṃ. <bold>Sabbo ñāto</bold>ti sabbo ñāṇena ñāto. <bold>Aññāto dukkhaṭṭho natthī</bold>ti vuttameva atthaṃ paṭisedhena vibhāveti. <bold>Sabbo diṭṭho</bold>ti na kevalaṃ ñātamattoyeva, atha kho cakkhunā diṭṭho viya kato. <bold>Sabbo vidito</bold>ti na kevalaṃ diṭṭhamattoyeva, atha kho pākaṭo. <bold>Sabbo sacchikato</bold>ti na kevalaṃ viditoyeva, atha kho tattha ñāṇapaṭilābhavasena paccakkhīkato. <bold>Sabbo phassito</bold>ti na kevalaṃ sacchikatoyeva, atha kho punappunaṃ yathāruci samudācāravasena phuṭṭhoti. Atha vā <bold>ñāto</bold>sabhāvalakkhaṇavasena. <bold>Diṭṭho</bold>sāmaññalakkhaṇavasena. <bold>Vidito</bold>rasavasena. <bold>Sacchikato</bold>paccupaṭṭhānavasena <pageBreak edition="M" number="2.0041" />. <bold>Phassito</bold>padaṭṭhānavasena. Atha vā ñāto ñāṇuppādavasena. Diṭṭho cakkhuppādavasena. Vidito paññuppādavasena. Sacchikato vijjuppādavasena. Phassito ālokuppādavasena. ‘‘Yāvatā dukkhassa dukkhaṭṭho, sabbo diṭṭho, adiṭṭho dukkhaṭṭho natthī’’tiādinā nayena ca ‘‘yāvatā sadevakassa lokassa…pe… anuvicaritaṃ manasā, sabbaṃ ñātaṃ, aññātaṃ natthī’’tiādinā nayena <pageBreak edition="V" number="2.0036" />ca vitthāro veditabbo. Paṭhamaṃ vuttagāthā nigamanavasena puna vuttā. Taṃnigamaneyeva hi kate ñāṇanigamanampi katameva hotīti.</paragraph>
<centered line="1455">Sabbaññutaññāṇaniddesavaṇṇanā niṭṭhitā.</centered>
<centered line="1456">Saddhammappakāsiniyā paṭisambhidāmagga-aṭṭhakathāya</centered>
<centered line="1457">Ñāṇakathāvaṇṇanā niṭṭhitā.</centered>
</body>
</document>