<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0514a3.att.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-7/22. mahanipato.xml</archivePath>
    <baseFileName>22. mahanipato</baseFileName>
    <titlePath>22. Mahānipāto - Jātaka-aṭṭhakathā-7 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <centered line="1"> Namo tassa bhagavato arahato sammāsambuddhassa</centered>
    <nikaya line="2">Khuddakanikāye</nikaya>
    <book line="3">Jātaka-aṭṭhakathā</book>
    <title line="4">(Sattamo bhāgo)</title>
    <chapter line="5">22. Mahānipāto</chapter>
    <hangnum line="6"></hangnum>
    <paragraph line="7"> [543] 6. Bhūridattajātakavaṇṇanā</paragraph>
    <subhead line="8">Nagarakaṇḍaṃ</subhead>
    <paragraph line="9"><bold>Yaṃ</bold><pageBreak edition="Vipassana Research Institut" number="7.0001" /><pageBreak edition="Pali Text Society" number="6.0157" /><pageBreak edition="Myanmar" number="7.0001" /><bold>kiñci ratanaṃ atthī</bold>ti idaṃ satthā sāvatthiṃ upanissāya jetavane viharanto uposathike upāsake ārabbha kathesi. Te kira uposathadivase pātova uposathaṃ adhiṭṭhāya dānaṃ datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ nisīdiṃsu. Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ oloketvā bhikkhuādīsu <pageBreak edition="Pali Text Society" number="6.0158" /> pana ye <pageBreak edition="Vipassana Research Institut" number="7.0002" /> ārabbha dhammakathā samuṭṭhāti, tehi saddhiṃ tathāgatā sallapanti, tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti ñatvā upāsakehi saddhiṃ sallapanto ‘‘uposathikattha, upāsakā’’ti upāsake pucchitvā ‘‘āma, bhante’’ti vutte ‘‘sādhu, upāsakā, kalyāṇaṃ vo kataṃ, apica anacchariyaṃ kho panetaṃ, yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha. Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā’’ti vatvā tehi yācito atītaṃ āhari.</paragraph>
    <paragraph line="10">Atīte <pageBreak edition="Myanmar" number="7.0002" /> bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa mahantaṃ yasaṃ disvā ‘‘rajjampi me gaṇheyyā’’ti uppannāsaṅko ‘‘tāta, tvaṃ ito nikkhamitvā yattha te ruccati, tattha vasitvā mama accayena kulasantakaṃ rajjaṃ gaṇhāhī’’ti āha. So ‘‘sādhū’’ti sampaṭicchitvā pitaraṃ vanditvā nikkhamitvā anupubbena yamunaṃ gantvā yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṃ sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī rājaputtassa padavalañjaṃ disvā padānusārena gantvā taṃ paṇṇasālaṃ addasa. Tadā rājaputto phalāphalatthāya gato hoti. Sā paṇṇasālaṃ pavisitvā kaṭṭhattharaṇañceva sesaparikkhāre ca disvā cintesi ‘‘idaṃ ekassa pabbajitassa vasanaṭṭhānaṃ, vīmaṃsissāmi naṃ ‘saddhāya pabbajito nu kho no’ti, sace hi saddhāya pabbajito bhavissati nekkhammādhimutto, na me alaṅkatasayanaṃ sādiyissati. Sace kāmābhirato bhavissati, na saddhāpabbajito, mama sayanasmiṃyeva nipajjissati. Atha naṃ gahetvā attano sāmikaṃ katvā idheva vasissāmī’’ti. Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā nāgabhavanameva gatā.</paragraph>
    <paragraph line="11">Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā ‘‘kena nu kho imaṃ sayanaṃ sajjita’’nti <pageBreak edition="Pali Text Society" number="6.0159" /> phalāphalaṃ paribhuñjitvā ‘‘aho sugandhāni pupphāni, manāpaṃ vata katvā sayanaṃ paññatta’’nti na saddhāpabbajitabhāvena somanassajāto pupphasayane parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ asammajjitvā phalāphalatthāya agamāsi. Nāgamāṇavikā tasmiṃ khaṇe āgantvā milātāni pupphāni disvā ‘‘kāmādhimutto esa, na saddhāpabbajito, sakkā naṃ gaṇhitu’’nti ñatvā purāṇapupphāni nīharitvā <pageBreak edition="Vipassana Research Institut" number="7.0003" /> aññāni pupphāni āharitvā tatheva navapupphasayanaṃ sajjetvā paṇṇasālaṃ alaṅkaritvā caṅkame pupphāni vikiritvā nāgabhavanameva gatā. So taṃ divasampi pupphasayane <pageBreak edition="Myanmar" number="7.0003" /> sayitvā punadivase cintesi ‘‘ko nu kho imaṃ paṇṇasālaṃ alaṅkarotī’’ti? So phalāphalatthāya agantvā paṇṇasālato avidūre paṭicchanno aṭṭhāsi. Itarāpi bahū gandhe ceva pupphāni ca ādāya assamapadaṃ agamāsi. Rājaputto uttamarūpadharaṃ nāgamāṇavikaṃ disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle pavisitvā ‘‘kāsi tva’’nti pucchi. ‘‘Ahaṃ nāgamāṇavikā, sāmī’’ti. ‘‘Sasāmikā assāmikāsī’’ti. ‘‘Sāmi, ahaṃ pubbe sasāmikā, idāni pana assāmikā vidhavā’’. ‘‘Tvaṃ pana kattha vāsikosī’’ti? ‘‘Ahaṃ bārāṇasirañño putto brahmadattakumāro nāma’’. ‘‘Tvaṃ nāgabhavanaṃ pahāya kasmā idha vicarasī’’ti? ‘‘Sāmi, ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ nissāya ukkaṇṭhitvā tato nikkhamitvā sāmikaṃ pariyesantī vicarāmī’’ti. ‘‘Tena hi bhadde, sādhu, ahampi na saddhāya pabbajito, pitarā pana me nīharitattā idha vasāmi, tvaṃ mā cintayi, ahaṃ te sāmiko bhavissāmi, ubhopi idha samaggavāsaṃ vasissāmā’’ti. Sā ‘‘sādhū’’ti sampaṭicchi. Tato paṭṭhāya te ubhopi tattheva samaggavāsaṃ vasiṃsu. Sā attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi. Tato paṭṭhāya mūlaphalāphalaṃ na khādi, dibbaannapānameva bhuñjitvā jīvikaṃ kappesi.</paragraph>
    <paragraph line="12">Aparabhāge nāgamāṇavikā gabbhaṃ paṭilabhitvā puttaṃ vijāyi, sāgaratīre jātattā tassa ‘‘sāgarabrahmadatto’’ti nāmaṃ <pageBreak edition="Pali Text Society" number="6.0160" /> kariṃsu. Tassa padasā gamanakāle nāgamāṇavikā dhītaraṃ vijāyi, tassā samuddatīre jātattā ‘‘samuddajā’’ti nāmaṃ kariṃsu. Atheko bārāṇasivāsiko vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha vasitvā ‘‘deva, ahaṃ tumhākaṃ idha vasanabhāvaṃ rājakulassa ārocessāmī’’ti taṃ vanditvā nikkhamitvā nagaraṃ agamāsi. Tadā rājā kālamakāsi. Amaccā tassa sarīrakiccaṃ katvā sattame divase sannipatitvā ‘‘arājakaṃ rajjaṃ nāma na saṇṭhāti, rājaputtassa vasanaṭṭhānaṃ vā atthibhāvaṃ vā na jānāma, phussarathaṃ vissajjetvā rājānaṃ gaṇhissāmā’’ti mantayiṃsu. Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā ‘‘ahaṃ rājaputtassa santike tayo cattāro <pageBreak edition="Myanmar" number="7.0004" /> divase vasitvā āgatomhī’’ti taṃ pavattiṃ ācikkhi. Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā rañño kālakatabhāvaṃ ārocetvā ‘‘deva, rajjaṃ paṭipajjāhī’’ti āhaṃsu.</paragraph>
    <paragraph line="13">So <pageBreak edition="Vipassana Research Institut" number="7.0004" /> ‘‘nāgamāṇavikāya cittaṃ jānissāmī’’ti taṃ upasaṅkamitvā ‘‘bhadde, pitā me kālakato, amaccā mayhaṃ chattaṃ ussāpetuṃ āgatā, gacchāma, bhadde, ubhopi dvādasayojanikāya bārāṇasiyā rajjaṃ kāressāma, tvaṃ soḷasannaṃ itthisahassānaṃ jeṭṭhikā bhavissasī’’ti āha. ‘‘Sāmi, na sakkā mayā gantu’’nti. ‘‘Kiṃkāraṇā’’ti? ‘‘Mayaṃ ghoravisā khippakopā appamattakenapi kujjhāma, sapattiroso ca nāma bhāriyo. Sacāhaṃ kiñci disvā vā sutvā vā kuddhā olokessāmi, bhasmāmuṭṭhi viya vippakirissati. Iminā kāraṇena na sakkā mayā gantu’’nti. Rājaputto punadivasepi yācateva. Atha naṃ sā evamāha – ‘‘ahaṃ tāva kenaci pariyāyena na gamissāmi, ime pana me puttā nāgakumārā tava sambhavena jātattā manussajātikā. Sace te mayi sineho atthi, imesu appamatto bhava. Ime kho pana udakabījakā sukhumālā maggaṃ gacchantā vātātapena kilamitvā mareyyuṃ, tasmā ekaṃ nāvaṃ khaṇāpetvā udakassa pūrāpetvā tāya dve puttake udakakīḷaṃ kīḷāpetvā nagarepi antovatthusmiṃyeva <pageBreak edition="Pali Text Society" number="6.0161" /> pokkharaṇiṃkāreyyāsi, evaṃ te na kilamissantī’’ti.</paragraph>
    <paragraph line="14">Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṃ agamāsi. Rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami. Te taṃ tattheva abhisiñcitvā ‘‘deva, amhākaṃ nagaraṃ gacchāmā’’ti vadiṃsu. Tena hi sīghaṃ nāvaṃ khaṇitvā sakaṭaṃ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā, te tattha kīḷantā sukhaṃ gamissantī’’ti. Amaccā tathā kariṃsu. Rājā bārāṇasiṃ patvā alaṅkatanagaraṃ pavisitvā soḷasasahassāhi nāṭakitthīhi amaccādīhi <pageBreak edition="Myanmar" number="7.0005" /> ca parivuto mahātale nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi. Te nibaddhaṃ tattha kīḷiṃsu.</paragraph>
    <paragraph line="15">Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā te oloketvā puna udake nimujji. Te taṃ disvā bhītā pitu santikaṃ gantvā ‘‘tāta, pokkharaṇiyaṃ eko yakkho amhe tāsetī’’ti āhaṃsu. Rājā ‘‘gacchatha naṃ gaṇhathā’’ti purise āṇāpesi. Te jālaṃ khipitvā kacchapaṃ ādāya rañño dassesuṃ. Kumārā taṃ disvā ‘‘esa, tāta, pisāco’’ti viraviṃsu. Rājā puttasinehena kacchapassa kujjhitvā ‘‘gacchathassa <pageBreak edition="Vipassana Research Institut" number="7.0005" /> kammakāraṇaṃ karothā’’ti āṇāpesi. Tatra ekacce ‘‘ayaṃ rājaveriko, etaṃ udukkhale musalehi cuṇṇavicuṇṇaṃ kātuṃ vaṭṭatī’’ti āhaṃsu, ekacce ‘‘tīhi pākehi pacitvā khādituṃ’’, ekacce ‘‘aṅgāresu uttāpetuṃ,’’ ekacce ‘‘antokaṭāheyeva naṃ pacituṃ vaṭṭatī’’ti āhaṃsu. Eko pana udakabhīruko amacco ‘‘imaṃ yamunāya āvaṭṭe khipituṃ vaṭṭati, so tattha mahāvināsaṃ pāpuṇissati. Evarūpā hissa kammakāraṇā natthī’’ti āha. Kacchapo tassa kathaṃ <pageBreak edition="Pali Text Society" number="6.0162" /> sutvā sīsaṃ nīharitvā evamāha – ‘‘ambho, kiṃ te mayā aparādho kato, kena maṃ evarūpaṃ kammakāraṇaṃ vicāresi. Mayā hi sakkā itarā kammakāraṇā sahituṃ, ayaṃ pana atikakkhaḷo, mā evaṃ avacā’’ti. Taṃ sutvā rājā ‘‘imaṃ etadeva kāretuṃ vaṭṭatī’’ti yamunāya āvaṭṭe khipāpesi. Puriso tathā akāsi. So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.</paragraph>
    <paragraph line="16">Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā ‘‘gaṇhatha naṃ dāsa’’nti āhaṃsu. So cintesi ‘‘ahaṃ bārāṇasirañño hatthā muccitvā evarūpānaṃ pharusānaṃ nāgānaṃ hatthaṃ patto, kena nu kho upāyena mucceyya’’nti. So ‘‘attheso upāyo’’ti musāvādaṃ katvā ‘‘tumhe dhataraṭṭhassa nāgarañño santakā hutvā kasmā evaṃ vadetha, ahaṃ cittacūḷo nāma kacchapo bārāṇasirañño dūto, dhataraṭṭhassa santikaṃ āgato, amhākaṃ rājā dhataraṭṭhassa dhītaraṃ dātukāmo maṃ pahiṇi, tassa maṃ dassethā’’ti āha. Te somanassajātā taṃ <pageBreak edition="Myanmar" number="7.0006" /> ādāya rañño santikaṃ gantvā tamatthaṃ ārocesuṃ. Rājā ‘‘ānetha na’’nti taṃ pakkosāpetvā disvāva anattamano hutvā ‘‘evaṃ lāmakasarīro dūtakammaṃ kātuṃ na sakkotī’’ti āha. Taṃ sutvā kacchapo ‘‘kiṃ pana, mahārāja, dūtehi nāma tālappamāṇehi bhavitabbaṃ, sarīrañhi khuddakaṃ vā mahantaṃ vā appamāṇaṃ, gatagataṭṭhāne kammanipphādanameva pamāṇaṃ. Mahārāja, amhākaṃ rañño bahū dūtā. Thale kammaṃ manussā karonti, ākāse pakkhino, udake ahameva. Ahañhi cittacūḷo nāma kacchapo ṭhānantarappatto rājavallabho, mā maṃ paribhāsathā’’ti attano guṇaṃ vaṇṇesi. Atha naṃ dhataraṭṭho pucchi ‘‘kena panatthena raññā pesitosī’’ti. Mahārāja, rājā maṃ evamāha ‘‘mayā sakalajambudīpe rājūhi saddhiṃ mittadhammo kato, idāni dhataraṭṭhena nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī’’ti vatvā maṃ pahiṇi. ‘‘Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā dārikaṃ gaṇhathā’’ti. So tussitvā tassa sakkāraṃ katvā <pageBreak edition="Pali Text Society" number="6.0163" /> tena saddhiṃ cattāro nāgamāṇavake pesesi ‘‘gacchatha, rañño vacanaṃ sutvā divasaṃ vavatthapetvā ethā’’ti. Te ‘‘sādhū’’ti vatvā kacchapaṃ gahetvā nāgabhavanā nikkhamiṃsu.</paragraph>
    <paragraph line="17">Kacchapo <pageBreak edition="Vipassana Research Institut" number="7.0006" /> yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo evamāha – ‘‘bho nāgamāṇavakā, amhākaṃ rājā puttadārā cassa maṃ udake gocarattā rājanivesanaṃ āgataṃ disvāva padumāni no dehi, bhisamūlāni dehīti yācanti. Ahaṃ tesaṃ atthāya tāni gaṇhissāmi, ettha maṃ vissajjetvā maṃ apassantāpi puretaraṃ rañño santikaṃ gacchatha, ahaṃ vo tattheva passissāmī’’ti. Te tassa saddahitvā taṃ vissajjesuṃ. So tattha ekamante nilīyi. Itarepi naṃ adisvā ‘‘rañño santikaṃ gato bhavissatī’’ti māṇavakavaṇṇena rājānaṃ upasaṅkamiṃsu. Rājā paṭisanthāraṃ katvā ‘‘kuto āgatatthā’’ti pucchi. ‘‘Dhataraṭṭhassa santikā, mahārājā’’ti. ‘‘Kiṃkāraṇā idhāgatā’’ti? ‘‘Mahārāja, mayaṃ tassa dūtā, dhataraṭṭho vo ārogyaṃ pucchati. Sace yaṃ vo icchatha, taṃ no vadetha. Tumhākaṃ kira dhītaraṃ samuddajaṃ <pageBreak edition="Myanmar" number="7.0007" /> amhākaṃ rañño pādaparicārikaṃ katvā dethā’’ti imamatthaṃ pakāsentā paṭhamaṃ gāthamāhaṃsu –</paragraph>
    <hangnum line="18" number="784"></hangnum>
    <gatha1 line="19"> ‘‘Yaṃ kiñci ratanaṃ atthi, dhataraṭṭhanivesane;</gatha1>
    <gathalast line="20">Sabbāni te upayantu, dhītaraṃ dehi rājino’’ti.</gathalast>
    <paragraph line="21">Tattha <bold>sabbāni te upayantū</bold>ti tassa nivesane sabbāni ratanāni tava nivesanaṃ upagacchantu.</paragraph>
    <paragraph line="22">Taṃ sutvā rājā dutiyaṃ gāthamāha –</paragraph>
    <hangnum line="23" number="785"></hangnum>
    <gatha1 line="24"> ‘‘Na no vivāho nāgehi, katapubbo kudācanaṃ;</gatha1>
    <gathalast line="25">Taṃ vivāhaṃ asaṃyuttaṃ, kathaṃ amhe karomase’’ti.</gathalast>
    <paragraph line="26">Tattha <bold>asaṃyutta</bold>nti ayuttaṃ tiracchānehi saddhiṃ saṃsaggaṃ ananucchavikaṃ. <bold>Amhe</bold>ti amhe manussajātikā samānā kathaṃ tiracchānagatasambandhaṃ karomāti.</paragraph>
    <paragraph line="27">Taṃ sutvā nāgamāṇavakā ‘‘sace te dhataraṭṭhena saddhiṃ sambandho ananucchaviko, atha kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti amhākaṃ <pageBreak edition="Pali Text Society" number="6.0164" /> rañño pesesi? Evaṃ pesetvā idāni te amhākaṃ rājānaṃ paribhavaṃ karontassa kattabbayuttakaṃ <pageBreak edition="Vipassana Research Institut" number="7.0007" /> mayaṃ jānissāma. Mayañhi nāgamāṇavakā’’ti vatvā rājānaṃ tajjentā dve gāthā abhāsiṃsu –</paragraph>
    <hangnum line="28" number="786"></hangnum>
    <gatha1 line="29"> ‘‘Jīvitaṃ nūna te cattaṃ, raṭṭhaṃ vā manujādhipa;</gatha1>
    <gathalast line="30">Na hi nāge kupitamhi, ciraṃ jīvanti tādisā.</gathalast>
    <hangnum line="31" number="787"></hangnum>
    <gatha1 line="32"> ‘‘Yo tvaṃ deva manussosi, iddhimantaṃ aniddhimā;</gatha1>
    <gathalast line="33">Varuṇassa niyaṃ puttaṃ, yāmunaṃ atimaññasī’’ti.</gathalast>
    <paragraph line="34">Tattha <bold>raṭṭhaṃ vā</bold>ti ekaṃsena tayā jīvitaṃ vā raṭṭhaṃ vā cattaṃ. <bold>Tādisā</bold>ti tumhādisā evaṃ mahānubhāve nāge kupite ciraṃ jīvituṃ na sakkonti, antarāva antaradhāyanti. <bold>Yo tvaṃ, deva, manussosī</bold>ti deva, yo tvaṃ manusso <pageBreak edition="Myanmar" number="7.0008" /> samāno. <bold>Varuṇassā</bold>ti varuṇanāgarājassa. <bold>Niyaṃ putta</bold>nti ajjhattikaputtaṃ. <bold>Yāmuna</bold>nti yamunāya heṭṭhā jātaṃ.</paragraph>
    <paragraph line="35">Tato rājā dve gāthā abhāsi –</paragraph>
    <hangnum line="36" number="788"></hangnum>
    <gatha1 line="37"> ‘‘Nātimaññāmi rājānaṃ, dhataraṭṭhaṃ yasassinaṃ;</gatha1>
    <gathalast line="38">Dhataraṭṭho hi nāgānaṃ, bahūnamapi issaro.</gathalast>
    <hangnum line="39" number="789"></hangnum>
    <gatha1 line="40"> ‘‘Ahi mahānubhāvopi, na me dhītaramāraho;</gatha1>
    <gathalast line="41">Khattiyo ca videhānaṃ, abhijātā samuddajā’’ti.</gathalast>
    <paragraph line="42">Tattha <bold>bahūnamapī</bold>ti pañcayojanasatikassa nāgabhavanassa issarabhāvaṃ sandhāyevamāha. <bold>Na me dhītaramāraho</bold>ti evaṃ mahānubhāvopi pana so ahijātikattā mama dhītaraṃ araho na hoti. <bold>‘‘Khattiyo ca videhāna’’</bold>nti idaṃ mātipakkhe ñātake dassento āha. <bold>Samuddajā</bold>ti so ca videharājaputto mama dhītā samuddajā cāti ubhopi abhijātā. Te aññamaññaṃ saṃvāsaṃ arahanti. Na hesā maṇḍūkabhakkhassa sappassa anucchavikāti āha.</paragraph>
    <paragraph line="43">Nāgamāṇavakā taṃ tattheva nāsāvātena māretukāmā hutvāpi ‘‘amhākaṃ divasaṃ vavatthāpanatthāya pesitā, imaṃ māretvā gantuṃ na yuttaṃ, gantvā rañño ācikkhitvā jānissāmā’’ti <pageBreak edition="Vipassana Research Institut" number="7.0008" /> tattheva antarahitā ‘‘kiṃ, tātā, laddhā vo rājadhītā’’ti raññā pucchitā kujjhitvā ‘‘kiṃ, deva, amhe akāraṇā yattha vā tattha vā pesesi. Sacepi māretukāmo, idheva no mārehi. So tumhe <pageBreak edition="Pali Text Society" number="6.0165" /> akkosati paribhāsati, attano dhītaraṃ jātimānena ukkhipatī’’ti tena vuttañca avuttañca vatvā rañño kodhaṃ uppādayiṃsu. So attano parisaṃ sannipātetuṃ āṇāpento āha –</paragraph>
    <hangnum line="44" number="790"></hangnum>
    <gatha1 line="45"> ‘‘Kambalassatarā uṭṭhentu, sabbe nāge nivedaya;</gatha1>
    <gathalast line="46">Bārāṇasiṃ pavajjantu, mā ca kañci viheṭhayu’’nti.</gathalast>
    <paragraph line="47">Tattha <bold>kambalassatarā uṭṭhentū</bold>ti kambalassatarā nāma tassa mātupakkhikā sinerupāde vasananāgā, te ca uṭṭhahantu. Aññe ca catūsu disāsu <pageBreak edition="Myanmar" number="7.0009" /> anudisāsu yattakā vā mayhaṃ vacanakarā, te sabbe nāge nivedaya, gantvā jānāpetha, khippaṃ kira sannipātethāti āṇāpento evamāha. Tato sabbeheva sīghaṃ sannipatitehi ‘‘kiṃ karoma, devā’’ti vutte ‘‘sabbepi te nāgā bārāṇasiṃ pavajjantū’’ti āha. ‘‘Tattha gantvā kiṃ kātabbaṃ, deva, taṃ nāsāvātappahārena bhasmaṃ karomā’’ti ca vutte rājadhītari paṭibaddhacittatāya tassā vināsaṃ anicchanto <bold>‘‘mā ca kañci viheṭhayu’’</bold>nti āha, tumhesu koci kañci mā viheṭhayāti attho. Ayameva vā pāṭho.</paragraph>
    <paragraph line="48">Atha naṃ nāgā ‘‘sace koci manusso na viheṭhetabbo, tattha gantvā kiṃ karissāmā’’ti āhaṃsu. Atha ne ‘‘idañcidañca karotha, ahampi idaṃ nāma karissāmī’’ti ācikkhanto gāthādvayamāha –</paragraph>
    <hangnum line="49" number="791"></hangnum>
    <gatha1 line="50"> ‘‘Nivesanesu sobbhesu, rathiyā caccaresu ca;</gatha1>
    <gathalast line="51">Rukkhaggesu ca lambantu, vitatā toraṇesu ca.</gathalast>
    <hangnum line="52" number="792"></hangnum>
    <gatha1 line="53"> ‘‘Ahampi sabbasetena, mahatā sumahaṃ puraṃ;</gatha1>
    <gathalast line="54">Parikkhipissaṃ bhogehi, kāsīnaṃ janayaṃ bhaya’’nti.</gathalast>
    <paragraph line="55">Tattha <bold>sobbhesū</bold>ti pokkharaṇīsu. <bold>Rathiyā</bold>ti rathikāya. <bold>Vitatā</bold>ti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu, ettakaṃ nāgā karontu, karontā ca <pageBreak edition="Vipassana Research Institut" number="7.0009" /> nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya dhamamānā ‘‘susū’’ti saddaṃ karontā olambatha ca nipajjatha ca. Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ catunnaṃ mā dassayittha. Ahampi sabbasetena mahantena sarīrena gantvā sumahantaṃ kāsipuraṃ sattakkhattuṃ bhogehi parikkhipissaṃ, mahantena phaṇena naṃ chādetvā ekandhakāraṃ katvā kāsīnaṃ bhayaṃ janayanto ‘‘susū’’ti saddaṃ muñcissāmīti.</paragraph>
    <paragraph line="56">Atha sabbe nāgā tathā akaṃsu. Tamatthaṃ <pageBreak edition="Pali Text Society" number="6.0166" /> pakāsento satthā āha –</paragraph>
    <hangnum line="57" number="793"></hangnum>
    <gatha1 line="58"> ‘‘Tassa <pageBreak edition="Myanmar" number="7.0010" /> taṃ vacanaṃ sutvā, uragānekavaṇṇino;</gatha1>
    <gathalast line="59">Bārāṇasiṃ pavajjiṃsu, na ca kañci viheṭhayuṃ.</gathalast>
    <hangnum line="60" number="794"></hangnum>
    <gatha1 line="61"> ‘‘Nivesanesu sobbhesu, rathiyā caccaresu ca;</gatha1>
    <gathalast line="62">Rukkhaggesu ca lambiṃsu, vitatā toraṇesu ca.</gathalast>
    <hangnum line="63" number="795"></hangnum>
    <gatha1 line="64"> ‘‘Tesu disvāna lambante, puthū kandiṃsu nāriyo;</gatha1>
    <gathalast line="65">Nāge soṇḍikate disvā, passasante muhuṃ muhuṃ.</gathalast>
    <hangnum line="66" number="796"></hangnum>
    <gatha1 line="67"> ‘‘Bārāṇasī pabyathitā, āturā samapajjatha;</gatha1>
    <gathalast line="68">Bāhā paggayha pakkanduṃ, dhītaraṃ dehi rājino’’ti.</gathalast>
    <paragraph line="69">Tattha <bold>anekavaṇṇino</bold>ti nīlādivasena anekavaṇṇā. Evarūpāni hi te rūpāni māpayiṃsu. <bold>Pavajjiṃsū</bold>ti aḍḍharattasamaye pavisiṃsu. <bold>Lambiṃsū</bold>ti dhataraṭṭhena vuttaniyāmeneva te sabbesu ṭhānesu manussānaṃ sañcāraṃ pacchinditvā olambiṃsu. Dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu. Dhataraṭṭhopi attanā vuttaniyāmena nagaraṃ paṭicchādesi. Pabujjhamānā purisā yato yato hatthaṃ vā pādaṃ vā pasārenti, tattha tattha sappe chupitvā ‘‘sappo, sappo’’ti viravanti. <bold>Puthū kandiṃsū</bold>ti yesu gehesu dīpā jalanti, tesu itthiyo pabuddhā dvāratoraṇagopānasiyo oloketvā olambante nāge <pageBreak edition="Vipassana Research Institut" number="7.0010" /> disvā bahū ekappahāreneva kandiṃsu. Evaṃ sakalanagaraṃ ekakolāhalaṃ ahosi. <bold>Soṇḍikate</bold>ti kataphaṇe.</paragraph>
    <paragraph line="70"><bold>Pakkandu</bold>nti vibhātāya rattiyā nāgānaṃ assāsavātena sakalanagare rājanivesane ca uppātiyamāne viya bhītā manussā ‘‘nāgarājāno kissa no viheṭhathā’’ti vatvā tumhākaṃ rājā ‘‘dhītaraṃ dassāmī’’ti dhataraṭṭhassa dūtaṃ pesetvā puna tassa dūtehi āgantvā ‘‘dehī’’ti vutto amhākaṃ rājānaṃ akkosati paribhāsati. ‘‘Sace amhākaṃ rañño dhītaraṃ na dassati, sakalanagarassa jīvitaṃ natthī’’ti vutte ‘‘tena hi no <pageBreak edition="Myanmar" number="7.0011" />, sāmi, okāsaṃ detha, mayaṃ gantvā rājānaṃ yācissāmā’’ti yācantā okāsaṃ labhitvā rājadvāraṃ gantvā mahantena ravena pakkantiṃsu. Bhariyāyopissa attano attano gabbhesu nipannakāva ‘‘deva, dhītaraṃ dhataraṭṭharañño dehī’’ti ekappahārena kandiṃsu. Tepi cattāro nāgamāṇavakā ‘‘dehī’’ti tuṇhehi sīsaṃ paharantā viya dāṭhā vivaritvā passasantā aṭṭhaṃsu.</paragraph>
    <paragraph line="71">So nipannakova nagaravāsīnañca attano ca bhariyānaṃ paridevitasaddaṃ sutvā catūhi ca nāgamāṇavakehi tajjitattā maraṇabhayabhīto ‘‘mama dhītaraṃ samuddajaṃ dhataraṭṭhassa dammī’’ti tikkhattuṃ avaca. Taṃ sutvā sabbepi nāgarājāno tigāvutamattaṃ paṭikkamitvā devanagaraṃ viya ekaṃ nagaraṃ māpetvā tattha ṭhitā ‘‘dhītaraṃ kira no pesetū’’ti paṇṇākāraṃ pahiṇiṃsu. Rājā tehi <pageBreak edition="Pali Text Society" number="6.0167" /> ābhataṃ paṇṇākāraṃ gahetvā ‘‘tumhe gacchatha, ahaṃ dhītaraṃ amaccānaṃ hatthe pahiṇissāmī’’ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ vivaritvā ‘‘amma, passetaṃ alaṅkatanagaraṃ, tvaṃ ettha etassa rañño aggamahesī bhavissasi, na dūre ito taṃ nagaraṃ, ukkaṇṭhitakāleyeva idha āgantuṃ sakkā, ettha gantabba’’nti saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṃ hatthe datvā pāhesi. Nāgarājāno paccuggamanaṃ katvā mahāsakkāraṃ kariṃsu. Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu. Te rājadhītaraṃ pāsādaṃ āropetvā alaṅkatadibbasayane nipajjāpesuṃ. Taṅkhaṇaññeva naṃ nāgamāṇavikā khujjādivesaṃ gahetvā manussaparicārikā viya parivārayiṃsu. Sā dibbasayane nipannamattāva dibbaphassaṃ phusitvā niddaṃ okkami.</paragraph>
    <paragraph line="72">Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi. Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo <pageBreak edition="Vipassana Research Institut" number="7.0011" /> alaṅkatadevanagaraṃ viya nāgabhavanaṃ disvā khujjādiparicārikāyo pucchi ‘‘idaṃ nagaraṃ ativiya alaṅkataṃ, na amhākaṃ nagaraṃ viya, kasseta’’nti. ‘‘Sāmikassa <pageBreak edition="Myanmar" number="7.0012" /> te santakaṃ, devi, na appapuññā evarūpaṃ sampattiṃ labhanti, mahāpuññatāya te ayaṃ laddhā’’ti. Dhataraṭṭhopi pañcayojanasatike nāgabhavane bheriṃ carāpesi ‘‘yo samuddajāya sappavaṇṇaṃ dasseti, tassa rājadaṇḍo bhavissatī’’ti. Tasmā ekopi tassā sappavaṇṇaṃ dassetuṃ samattho nāma nāhosi. Sā manussalokasaññāya eva tattha tena saddhiṃ sammodamānā piyasaṃvāsaṃ vasi.</paragraph>
    <centered line="73">Nagarakaṇḍaṃ niṭṭhitaṃ.</centered>
    <subhead line="74">Uposathakaṇḍaṃ</subhead>
    <paragraph line="75">Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi, tassa piyadassanattā ‘‘sudassano’’ti nāmaṃ kariṃsu. Punāparaṃ puttaṃ vijāyi, tassa ‘‘datto’’ti nāmaṃ akaṃsu. So <pageBreak edition="Pali Text Society" number="6.0168" /> pana bodhisatto. Punekaṃ puttaṃ vijāyi, tassa ‘‘subhogo’’ti nāmaṃ kariṃsu. Aparampi puttaṃ vijāyi, tassa ‘‘ariṭṭho’’ti nāmaṃ kariṃsu. Iti sā cattāro putte vijāyitvāpi nāgabhavanabhāvaṃ na jānāti. Athekadivasaṃ taruṇanāgā ariṭṭhassa ācikkhiṃsu ‘‘tava mātā manussitthī, na nāginī’’ti. Ariṭṭho ‘‘vīmaṃsissāmi na’’nti ekadivasaṃ thanaṃ pivantova sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa sappasarīraṃ disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi. Tato lohitaṃ pagghari. Rājā tassā saddaṃ sutvā ‘‘kissesā viravatī’’ti pucchitvā ariṭṭhena katakiriyaṃ sutvā ‘‘gaṇhatha, naṃ dāsaṃ gahetvā jīvitakkhayaṃ pāpethā’’ti tajjento āgacchi. Rājadhītā tassa kuddhabhāvaṃ ñatvā puttasinehena ‘‘deva, puttassa me akkhi bhinnaṃ, khamathetassāparādha’’nti āha. Rājā etāya evaṃ vadantiyā ‘‘kiṃ sakkā kātu’’nti khami. Taṃ divasaṃ sā ‘‘idaṃ nāgabhavana’’nti aññāsi. Tato ca paṭṭhāya ariṭṭho kāṇāriṭṭho nāma jāto. Cattāropi puttā viññutaṃ pāpuṇiṃsu.</paragraph>
    <paragraph line="76">Atha nesaṃ pitā yojanasatikaṃ yojanasatikaṃ katvā rajjamadāsi, mahanto yaso ahosi. Soḷasa soḷasa nāgakaññāsahassāni parivārayiṃsu. Pitu ekayojanasatikameva rajjaṃ ahosi. Tayo puttā māse <pageBreak edition="Myanmar" number="7.0013" /> māse mātāpitaro passituṃ āgacchanti, bodhisatto pana anvaddhamāsaṃ āgacchati. Nāgabhavane samuṭṭhitaṃ pañhaṃ bodhisattova katheti. Pitarā saddhiṃ virūpakkhamahārājassapi <pageBreak edition="Vipassana Research Institut" number="7.0012" /> upaṭṭhānaṃ gacchati, tassa santike samuṭṭhitaṃ pañhampi sova katheti. Athekadivasaṃ virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ antare pañho samuṭṭhāsi. Taṃ koci kathetuṃ nāsakkhi, pallaṅkavaragato pana hutvā mahāsattova kathesi. Atha naṃ devarājā dibbagandhapupphehi pūjetvā ‘‘datta, tvaṃ pathavisamāya vipulāya paññāya samannāgato, ito paṭṭhāya bhūridatto nāma hohī’’ti ‘‘bhūridatto’’ tissa nāmaṃ akāsi. So <pageBreak edition="Pali Text Society" number="6.0169" /> tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā ‘‘kiṃ me iminā maṇḍūkabhakkhena attabhāvena, nāgabhavanaṃ gantvā uposathavāsaṃ vasitvā imasmiṃ devaloke uppattikāraṇaṃ karissāmī’’ti cintetvā nāgabhavanaṃ gantvā mātāpitaro āpucchi ‘‘ammatātā, ahaṃ uposathakammaṃ karissāmī’’ti. ‘‘Sādhu, tāta, karohi, karonto pana bahi agantvā imasmiññeva nāgabhavane ekasmiṃ suññavimāne karohi, bahigatānaṃ pana nāgānaṃ mahantaṃ bhaya’’nti.</paragraph>
    <paragraph line="77">So ‘‘sādhū’’ti paṭissuṇitvā tattheva suññavimāne rājuyyāne uposathavāsaṃ vasati. Atha naṃ nānātūriyahatthā nāgakaññā parivārenti. So ‘‘na mayhaṃ idha vasantassa uposathakammaṃ matthakaṃ pāpuṇissati, manussapathaṃ gantvā karissāmī’’ti cintetvā nivāraṇabhayena mātāpitūnaṃ anārocetvā attano bhariyāyo āmantetvā ‘‘bhadde, ahaṃ manussalokaṃ gantvā yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṃ uposathaṃ adhiṭṭhāya nipajjitvā uposathakammaṃ karissāmi. Mayā sabbarattiṃ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena vārena tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā maṃ ādāya nāgabhavanameva āgacchathā’’ti vatvā tattha gantvā vammikamatthake bhoge ābhujitvā ‘‘yo mama cammaṃ vā nhāruṃ vā aṭṭhiṃ vā ruhiraṃ vā icchati, so āharatū’’ti caturaṅgasamannāgataṃ uposathaṃ adhiṭṭhāya naṅgalasīsappamāṇaṃ <pageBreak edition="Myanmar" number="7.0014" /> sarīraṃ māpetvā nipanno uposathakammamakāsi. Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ paṭipajjitvā nāgabhavanaṃ ānenti. Tassa iminā niyāmena uposathaṃ karontassa <pageBreak edition="Pali Text Society" number="6.0170" /> dīgho addhā vītivatto.</paragraph>
    <centered line="78">Uposathakhaṇḍaṃ niṭṭhitaṃ.</centered>
    <subhead line="79">Garuḷakhaṇḍaṃ</subhead>
    <paragraph line="80">Tadā <pageBreak edition="Vipassana Research Institut" number="7.0013" /> eko bārāṇasidvāragāmavāsī brāhmaṇo somadattena nāma puttena saddhiṃ araññaṃ gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto jīvikaṃ kappesi. So ekadivasaṃ antamaso godhāmattampi alabhitvā ‘‘tāta somadatta, sace tucchahatthā gamissāma, mātā te kujjhissati, yaṃ kiñci gahetvā gamissāmā’’ti vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ migānaṃ padavalañjaṃ disvā ‘‘tāta, migamaggo paññāyati, tvaṃ paṭikkamitvā tiṭṭhāhi, ahaṃ pānīyatthāya āgataṃ migaṃ vijjhissāmī’’ti dhanuṃ ādāya migaṃ olokento ekasmiṃ rukkhamūle aṭṭhāsi. Atheko migo sāyanhasamaye pānīyaṃ pātuṃ āgato. So taṃ vijjhi. Migo tattha apatitvā saravegena tajjito lohitena paggharantena palāyi. Pitāputtā naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya taṃ nigrodhaṃ patvā ‘‘idāni akālo, na sakkā gantuṃ, idheva vasissāmā’’ti maṃsaṃ ekamante ṭhapetvā rukkhaṃ āruyha viṭapantare nipajjiṃsu. Brāhmaṇo paccūsasamaye pabujjhitvā migasaddasavanāya sotaṃ odahi.</paragraph>
    <paragraph line="81">Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ. So ahisarīraṃ antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane nisīdi. Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ paṭṭhapesuṃ. Brāhmaṇo taṃ saddaṃ sutvā ‘‘ko nu kho esa, jānissāmi na’’nti cintetvā ‘‘putta, puttā’’ti vatvāpi puttaṃ pabodhetuṃ asakkonto ‘‘sayatu esa, kilanto bhavissati, ahameva gamissāmī’’ti rukkhā oruyha tassa santikaṃ agamāsi. Nāgamāṇavikā taṃ disvā saddhiṃ tūriyehi bhūmiyaṃ nimujjitvā attano nāgabhavanameva gatā. Bodhisatto ekakova <pageBreak edition="Pali Text Society" number="6.0171" /><pageBreak edition="Myanmar" number="7.0015" /> ahosi. Brāhmaṇo tassa santikaṃ gantvā pucchanto gāthādvayamāha –</paragraph>
    <hangnum line="82" number="797"></hangnum>
    <gatha1 line="83"> ‘‘Pupphābhihārassa vanassa majjhe, ko lohitakkho vitatantaraṃso;</gatha1>
    <gathalast line="84">Kā kambukāyūradharā suvatthā, tiṭṭhanti nāriyo dasa vandamānā.</gathalast>
    <hangnum line="85" number="798"></hangnum>
    <gatha1 line="86"> ‘‘Ko <pageBreak edition="Vipassana Research Institut" number="7.0014" /> tvaṃ brahābāhu vanassa majjhe, virocasi ghatasittova aggi;</gatha1>
    <gathalast line="87">Mahesakkho aññatarosi yakkho, udāhu nāgosi mahānubhāvo’’ti.</gathalast>
    <paragraph line="88">Tattha <bold>pupphābhihārassā</bold>ti bodhisattassa pūjanatthāya ābhatena dibbapupphābhihārena samannāgatassa. <bold>Ko</bold>ti ko nāma tvaṃ. <bold>Lohitakkho</bold>ti rattakkho. <bold>Vitatantaraṃso</bold>ti puthulaantaraṃso. <bold>Kambukāyūradharā</bold>ti suvaṇṇālaṅkāradharā. <bold>Brahābāhū</bold>ti mahābāhu.</paragraph>
    <paragraph line="89">Taṃ sutvā mahāsatto ‘‘sacepi ‘sakkādīsu aññatarohamasmī’ti vakkhāmi, saddahissatevāyaṃ brāhmaṇo, ajja pana mayā saccameva kathetuṃ vaṭṭatī’’ti cintetvā attano nāgarājabhāvaṃ kathento āha –</paragraph>
    <hangnum line="90" number="799"></hangnum>
    <gatha1 line="91"> ‘‘Nāgohamasmi iddhimā, tejassī duratikkamo;</gatha1>
    <gathalast line="92">Ḍaṃseyyaṃ tejasā kuddho, phītaṃ janapadaṃ api.</gathalast>
    <hangnum line="93" number="800"></hangnum>
    <gatha1 line="94"> ‘‘Samuddajā hi me mātā, dhataraṭṭho ca me pitā;</gatha1>
    <gathalast line="95">Sudassanakaniṭṭhosmi, bhūridattoti maṃ vidū’’ti.</gathalast>
    <paragraph line="96">Tattha <bold>tejassī</bold>ti visatejena tejavā. <bold>Duratikkamo</bold>ti aññena atikkamituṃ asakkuṇeyyo. <bold>Ḍaṃseyya</bold>nti sacāhaṃ kuddho phītaṃ janapadaṃ api ḍaṃseyyaṃ, pathaviyaṃ mama dāṭhāya patitamattāya saddhiṃ pathaviyā mama tejena so sabbo janapado bhasmā bhaveyyāti vadati. <bold>Sudassanakaniṭṭhosmī</bold>ti ahaṃ mama bhātu sudassanassa kaniṭṭho asmi. <bold>Vidū</bold>ti evaṃ mamaṃ pañcayojanasatike nāgabhavane jānantīti.</paragraph>
    <paragraph line="97">Idañca <pageBreak edition="Myanmar" number="7.0016" /> pana vatvā mahāsatto cintesi ‘‘ayaṃ brāhmaṇo caṇḍo pharuso, ahituṇḍikassa ārocetvā uposathakammassa me antarāyampi kareyya, yaṃ nūnāhaṃ imaṃ nāgabhavanaṃ netvā mahantaṃ yasaṃ datvā uposathakammaṃ addhaniyaṃ kareyya’’nti. Atha naṃ āha <pageBreak edition="Pali Text Society" number="6.0172" /> ‘‘brāhmaṇa, mahantaṃ te yasaṃ dassāmi, ramaṇīyaṃ nāgabhavanaṃ, ehi tattha gacchāmā’’ti. ‘‘Sāmi, putto me atthi, tasmiṃ gacchante āgamissāmī’’ti. Atha naṃ mahāsatto ‘‘gaccha, brāhmaṇa, ānehi na’’nti vatvā attano āvāsaṃ ācikkhanto āha –</paragraph>
    <hangnum line="98" number="801"></hangnum>
    <gatha1 line="99"> ‘‘Yaṃ <pageBreak edition="Vipassana Research Institut" number="7.0015" /> gambhīraṃ sadāvaṭṭaṃ, rahadaṃ bhesmaṃ pekkhasi;</gatha1>
    <gathalast line="100">Esa dibyo mamāvāso, anekasataporiso.</gathalast>
    <hangnum line="101" number="802"></hangnum>
    <gatha1 line="102"> ‘‘Mayūrakoñcābhirudaṃ, nīlodaṃ vanamajjhato;</gatha1>
    <gathalast line="103">Yamunaṃ pavisa mā bhīto, khemaṃ vattavataṃ siva’’nti.</gathalast>
    <paragraph line="104">Tattha <bold>sadāvaṭṭa</bold>nti sadā pavattaṃ āvaṭṭaṃ. <bold>Bhesma</bold>nti bhayānakaṃ. <bold>Pekkhasī</bold>ti yaṃ evarūpaṃ rahadaṃ passasi. <bold>Mayūrakoñcābhiruda</bold>nti ubhosu tīresu vanaghaṭāyaṃ vasantehi mayūrehi ca koñcehi ca abhirudaṃ upakūjitaṃ. <bold>Nīloda</bold>nti nīlasalilaṃ. <bold>Vanamajjhato</bold>ti vanamajjhena sandamānaṃ. <bold>Pavisa mā bhīto</bold>ti evarūpaṃ yamunaṃ abhīto hutvā pavisa. <bold>Vattavata</bold>nti vattasampannānaṃ ācāravantānaṃ vasanabhūmiṃ pavisa, gaccha, brāhmaṇa, puttaṃ ānehīti.</paragraph>
    <paragraph line="105">Brāhmaṇo gantvā puttassa tamatthaṃ ārocetvā puttaṃ ānesi. Mahāsatto te ubhopi ādāya yamunātīraṃ gantvā tīre ṭhito āha –</paragraph>
    <hangnum line="106" number="803"></hangnum>
    <gatha1 line="107"> ‘‘Tattha patto sānucaro, saha puttena brāhmaṇa;</gatha1>
    <gathalast line="108">Pūjito mayhaṃ kāmehi, sukhaṃ brāhmaṇa vacchasī’’ti.</gathalast>
    <paragraph line="109">Tattha <bold>tattha patto</bold>ti tvaṃ amhākaṃ nāgabhavanaṃ patto hutvā. <bold>Mayha</bold>nti mama santakehi kāmehi pūjito. <bold>Vacchasī</bold>ti tattha nāgabhavane sukhaṃ vasissati.</paragraph>
    <paragraph line="110">Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi. Tesaṃ tattha dibbo attabhāvo pātubhavi. Atha <pageBreak edition="Myanmar" number="7.0017" /> nesaṃ mahāsatto dibbasampattiṃ datvā cattāri cattāri nāgakaññāsatāni adāsi. Te mahāsampattiṃ anubhaviṃsu. Bodhisattopi appamatto uposathakammaṃ akāsi. Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā ‘‘yena te attho, taṃ vadeyyāsi, anukkaṇṭhamāno abhiramā’’ti vatvā somadattenapi saddhiṃ paṭisanthāraṃ katvā attano nivesanaṃ agacchi. Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito <pageBreak edition="Pali Text Society" number="6.0173" /> manussalokaṃ gantukāmo ahosi. Nāgabhavanamassa lokantaranirayo viya alaṅkatapāsādo bandhanāgāraṃ viya alaṅkatanāgakaññā yakkhiniyo viya upaṭṭhahiṃsu. So ‘‘ahaṃ tāva ukkaṇṭhito <pageBreak edition="Vipassana Research Institut" number="7.0016" />, somadattassapi cittaṃ jānissāmī’’ti tassa santikaṃ gantvā āha ‘‘kiṃ, tāta, ukkaṇṭhasī’’ti? ‘‘Kasmā ukkaṇṭhissāmi na ukkaṇṭhāmi, tvaṃ pana ukkaṇṭhasi, tātā’’ti? ‘‘Āma tātā’’ti. ‘‘Kiṃkāraṇā’’ti. ‘‘Tava mātu ceva bhātubhaginīnañca adassanena ukkaṇṭhāmi, ehi, tāta somadatta, gacchāmā’’ti. So ‘‘na gacchāmī’’ti vatvāpi punappunaṃ pitarā yāciyamāno ‘‘sādhū’’ti sampaṭicchi.</paragraph>
    <paragraph line="111">Brāhmaṇo ‘‘puttassa tāva me mano laddho, sace panāhaṃ bhūridattassa ‘ukkaṇṭhitomhī’ti vakkhāmi, atirekataraṃ me yasaṃ dassati, evaṃ me gamanaṃ na bhavissati. Ekena pana upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ gantvā uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ sampattiṃ pahāya saggatthāya uposathakammaṃ karosi, kimaṅgaṃ pana mayaṃyeva paradhanena jīvikaṃ kappema, ahampi manussalokaṃ gantvā ñātake disvā pabbajitvā samaṇadhammaṃ karissāmī’ti naṃ saññāpessāmi. Atha me so gamanaṃ anujānissatī’’ti cintetvā ekadivasaṃ tenāgantvā ‘‘kiṃ, brāhmaṇa, ukkaṇṭhasī’’ti pucchito ‘‘tumhākaṃ santikā amhākaṃ na kiñci parihāyatī’’ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –</paragraph>
    <hangnum line="112" number="804"></hangnum>
    <gatha1 line="113"> ‘‘Samā samantaparito, pahūtatagarā mahī;</gatha1>
    <gathalast line="114">Indagopakasañchannā, sobhati harituttamā.</gathalast>
    <hangnum line="115" number="805"></hangnum>
    <gatha1 line="116"> ‘‘Rammāni <pageBreak edition="Myanmar" number="7.0018" /> vanacetyāni, rammā haṃsūpakūjitā;</gatha1>
    <gathalast line="117">Opupphapaddhā tiṭṭhanti, pokkharañño sunimmitā.</gathalast>
    <hangnum line="118" number="806"></hangnum>
    <gatha1 line="119"> ‘‘Aṭṭhaṃsā sukatā thambhā, sabbe veḷuriyāmayā;</gatha1>
    <gathalast line="120">Sahassathambhā pāsādā, pūrā kaññāhi jotare.</gathalast>
    <hangnum line="121" number="807"></hangnum>
    <gatha1 line="122"> ‘‘Vimānaṃ <pageBreak edition="Pali Text Society" number="6.0174" /> upapannosi, dibyaṃ puññehi attano;</gatha1>
    <gathalast line="123">Asambādhaṃ sivaṃ rammaṃ, accantasukhasaṃhitaṃ.</gathalast>
    <hangnum line="124" number="808"></hangnum>
    <gatha1 line="125"> ‘‘Maññe sahassanettassa, vimānaṃ nābhikaṅkhasi;</gatha1>
    <gathalast line="126">Iddhī hi tyāyaṃ vipulā, sakkasseva jutīmato’’ti.</gathalast>
    <paragraph line="127">Tattha <pageBreak edition="Vipassana Research Institut" number="7.0017" /><bold>samā samantaparito</bold>ti parisamantato sabbadisābhāgesu ayaṃ tava nāgabhavane mahī suvaṇṇarajatamaṇi muttāvālukāparikiṇṇā samatalā. <bold>Pahūtatagarā mahī</bold>ti bahukehi tagaragacchehi samannāgatā. <bold>Indagopakasañchannā</bold>ti suvaṇṇaindagopakehi sañchannā. <bold>Sobhati harituttamā</bold>ti haritavaṇṇadabbatiṇasañchannā sobhatīti attho. <bold>Vanacetyānī</bold>ti vanaghaṭā. <bold>Opupphapaddhā</bold>ti pupphitvā patitehi padumapattehi sañchannā udakapiṭṭhā. <bold>Sunimmitā</bold>ti tava puññasampattiyā suṭṭhu nimmitā. <bold>Aṭṭhaṃsā</bold>ti tava vasanapāsādesu aṭṭhaṃsā sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi pūrā vijjotanti. <bold>Upapannosī</bold>ti evarūpe vimāne nibbattosīti attho. <bold>Sahassanettassa vimāna</bold>nti sakkassa vejayantapāsādaṃ. <bold>Iddhī hi tyāyaṃ vipulā</bold>ti yasmā tavāyaṃ vipulā iddhi, tasmā tvaṃ tena uposathakammena sakkassa vimānampi na patthesi, aññaṃ tato uttari mahantaṃ ṭhānaṃ patthesīti maññāmi.</paragraph>
    <paragraph line="128">Taṃ sutvā mahāsatto ‘‘mā hevaṃ, brāhmaṇa, avaca, sakkassa yasaṃ paṭicca amhākaṃ yaso sinerusantike sāsapo viya, mayaṃ tassa paricārakepi na agghāmā’’ti vatvā gāthamāha –</paragraph>
    <hangnum line="129" number="809"></hangnum>
    <gatha1 line="130"> ‘‘Manasāpi na pattabbo, ānubhāvo jutīmato;</gatha1>
    <gathalast line="131">Paricārayamānānaṃ, saindānaṃ vasavattina’’nti.</gathalast>
    <paragraph line="132">Tassattho <pageBreak edition="Myanmar" number="7.0019" /> – brāhmaṇa, sakkassa yaso nāma ekaṃ dve tayo cattāro vā divase ‘‘ettako siyā’’ti manasā cintentenapi na abhipattabbo. Yepi naṃ cattāro mahārājāno paricārenti, tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti.</paragraph>
    <paragraph line="133">Evañca pana vatvā ‘‘idaṃ te maññe sahassanettassa vimāna’’nti vacanaṃ sutvā ahaṃ taṃ anussariṃ. ‘‘Ahañhi vejayantaṃ patthento uposathakammaṃ karomī’’ti tassa attano patthanaṃ ācikkhanto āha –</paragraph>
    <hangnum line="134" number="810"></hangnum>
    <gatha1 line="135"> ‘‘Taṃ vimānaṃ abhijjhāya, amarānaṃ sukhesinaṃ;</gatha1>
    <gathalast line="136">Uposathaṃ upavasanto, semi vammikamuddhanī’’ti.</gathalast>
    <paragraph line="137">Tattha <pageBreak edition="Vipassana Research Institut" number="7.0018" /><pageBreak edition="Pali Text Society" number="6.0175" /><bold>abhijjhāyā</bold>ti patthetvā. <bold>Amarāna</bold>nti dīghāyukānaṃ devānaṃ. <bold>Sukhesina</bold>nti esitasukhānaṃ sukhe patiṭṭhitānaṃ.</paragraph>
    <paragraph line="138">Kaṃ sutvā brāhmaṇo ‘‘idāni me okāso laddho’’ti somanassappatto gantuṃ āpucchanto gāthādvayamāha –</paragraph>
    <hangnum line="139" number="811"></hangnum>
    <gatha1 line="140"> ‘‘Ahañca migamesāno, saputto pāvisiṃ vanaṃ;</gatha1>
    <gathalast line="141">Taṃ maṃ mataṃ vā jīvaṃ vā, nābhivedenti ñātakā.</gathalast>
    <hangnum line="142" number="812"></hangnum>
    <gatha1 line="143"> ‘‘Āmantaye bhūridattaṃ, kāsiputtaṃ yasassinaṃ;</gatha1>
    <gathalast line="144">Tayā no samanuññātā, api passemu ñātake’’ti.</gathalast>
    <paragraph line="145">Tattha <bold>nābhivedentī</bold>ti na jānanti, kathentopi nesaṃ natthi. <bold>Āmantaye</bold>ti āmantayāmi. <bold>Kāsiputta</bold>nti kāsirājadhītāya puttaṃ.</paragraph>
    <paragraph line="146">Tato bodhisatto āha –</paragraph>
    <hangnum line="147" number="813"></hangnum>
    <gatha1 line="148"> ‘‘Eso hi vata me chando, yaṃ vasesi mamantike;</gatha1>
    <gathalast line="149">Na hi etādisā kāmā, sulabhā honti mānuse.</gathalast>
    <hangnum line="150" number="814"></hangnum>
    <gatha1 line="151"> ‘‘Sace tvaṃ nicchase vatthuṃ, mama kāmehi pūjito;</gatha1>
    <gathalast line="152">Mayā tvaṃ samanuññāto, sotthiṃ passāhi ñātake’’ti.</gathalast>
    <paragraph line="153">Mahāsatto <pageBreak edition="Myanmar" number="7.0020" /> gāthādvayaṃ vatvā cintesi – ‘‘ayaṃ maṇiṃ nissāya sukhaṃ jīvanto kassaci nācikkhissati, etassa sabbakāmadadaṃ maṇiṃ dassāmī’’ti. Athassa taṃ dadanto āha –</paragraph>
    <hangnum line="154" number="815"></hangnum>
    <gatha1 line="155"> ‘‘Dhārayimaṃ maṇiṃ dibyaṃ, pasuṃ putte ca vindati;</gatha1>
    <gathalast line="156">Arogo sukhito hoti, gacchevādāya brāhmaṇā’’ti.</gathalast>
    <paragraph line="157">Tattha <pageBreak edition="Vipassana Research Institut" number="7.0019" /><bold>pasuṃ putte ca vindatī</bold>ti imaṃ maṇiṃ dhārayamāno imassānubhāvena pasuñca putte ca aññañca yaṃ icchati, taṃ sabbaṃ labhati.</paragraph>
    <paragraph line="158">Tato brāhmaṇo gāthamāha –</paragraph>
    <hangnum line="159" number="816"></hangnum>
    <gatha1 line="160"> ‘‘Kusalaṃ paṭinandāmi, bhūridatta vaco tava;</gatha1>
    <gathalast line="161">Pabbajissāmi jiṇṇosmi, na kāme abhipatthaye’’ti.</gathalast>
    <paragraph line="162">Tassattho – bhūridatta, tava vacanaṃ kusalaṃ anavajjaṃ, taṃ paṭinandāmi na paṭikkhipāmi. Ahaṃ pana jiṇṇo asmi, tasmā pabbajissāmi, na kāme abhipatthayāmi, kiṃ me maṇināti.</paragraph>
    <paragraph line="163">Bodhisatto āha –</paragraph>
    <hangnum line="164" number="817"></hangnum>
    <gatha1 line="165"> ‘‘Brahmacariyassa ce bhaṅgo, hoti bhogehi kāriyaṃ;</gatha1>
    <gathalast line="166">Avikampamāno eyyāsi, bahuṃ dassāmi te dhana’’nti.</gathalast>
    <paragraph line="167">Tattha <pageBreak edition="Pali Text Society" number="6.0176" /><bold>ce bhaṅgo</bold>ti brahmacariyavāso nāma dukkaro, anabhiratassa brahmacariyassa ce bhaṅgo hoti, tadā gihibhūtassa bhogehi kāriyaṃ hoti, evarūpe kāle tvaṃ nirāsaṅko hutvā mama santikaṃ āgaccheyyāsi, bahuṃ te dhanaṃ dassāmīti.</paragraph>
    <paragraph line="168">Brāhmaṇo āha –</paragraph>
    <hangnum line="169" number="818"></hangnum>
    <gatha1 line="170"> ‘‘Kusalaṃ paṭinandāmi, bhūridatta vaco tava;</gatha1>
    <gathalast line="171">Punapi āgamissāmi, sace attho bhavissatī’’ti.</gathalast>
    <paragraph line="172">Tattha <bold>punapī</bold>ti puna api, ayameva vā pāṭho.</paragraph>
    <paragraph line="173">Athassa <pageBreak edition="Myanmar" number="7.0021" /> tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi. Tamatthaṃ pakāsento satthā āha –</paragraph>
    <hangnum line="174" number="819"></hangnum>
    <gatha1 line="175"> ‘‘Idaṃ <pageBreak edition="Vipassana Research Institut" number="7.0020" /> vatvā bhūridatto, pesesi caturo jane;</gatha1>
    <gathalast line="176">Etha gacchatha uṭṭhetha, khippaṃ pāpetha brāhmaṇaṃ.</gathalast>
    <hangnum line="177" number="820"></hangnum>
    <gatha1 line="178"> ‘‘Tassa taṃ vacanaṃ sutvā, uṭṭhāya caturo janā;</gatha1>
    <gathalast line="179">Pesitā bhūridattena, khippaṃ pāpesu brāhmaṇa’’nti.</gathalast>
    <paragraph line="180">Tattha <bold>pāpesū</bold>ti yamunāto uttāretvā bārāṇasimaggaṃ pāpayiṃsu, pāpayitvā ca pana ‘‘tumhe gacchathā’’ti vatvā nāgabhavanameva paccāgamiṃsu.</paragraph>
    <paragraph line="181">Brāhmaṇopi ‘‘tāta somadatta, imasmiṃ ṭhāne migaṃ vijjhimhā, imasmiṃ sūkara’’nti puttassa ācikkhanto antarāmagge pokkharaṇiṃ disvā ‘‘tāta somadatta, nhāyāmā’’ti vatvā ‘‘sādhu, tātā’’ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā pokkharaṇītīre ṭhapetvā otaritvā nhāyiṃsu. Tasmiṃ khaṇe tāni antaradhāyitvā nāgabhavanameva agamaṃsu. Paṭhamaṃ nivatthakāsāvapilotikāva nesaṃ sarīre paṭimuñciṃsu, dhanusarasattiyopi pākatikāva ahesuṃ. Somadatto ‘‘nāsitāmhā tayā, tātā’’ti paridevi. Atha naṃ pitā ‘‘mā cintayi, migesu santesu araññe mige vadhitvā jīvikaṃ kappessāmā’’ti assāsesi. Somadattassa mātā tesaṃ āgamanaṃ sutvā paccuggantvā gharaṃ netvā annapānena santappesi. Brāhmaṇo bhuñjitvā niddaṃ okkami. Itarā puttaṃ pucchi ‘‘tāta <pageBreak edition="Pali Text Society" number="6.0177" />, ettakaṃ kālaṃ kuhiṃ gatatthā’’ti? ‘‘Amma, bhūridattanāgarājena amhe nāgabhavanaṃ nītā, tato ukkaṇṭhitvā idāni āgatā’’ti. ‘‘Kiñci pana vo ratanaṃ ābhata’’nti. ‘‘Nābhataṃ ammā’’ti. ‘‘Kiṃ tumhākaṃ tena kiñci na dinna’’nti. ‘‘Amma, bhūridattena me pitu sabbakāmadado maṇi dinno ahosi, iminā pana na gahito’’ti. ‘‘Kiṃkāraṇā’’ti. ‘‘Pabbajissati kirā’’ti. Sā ‘‘ettakaṃ kālaṃ dārake mama bhāraṃ karonto nāgabhavane vasitvā idāni kira pabbajissatī’’ti kujjhitvā vīhibhañjanadabbiyā piṭṭhiṃ pothentī ‘‘are, duṭṭhabrāhmaṇa, pabbajissāmīti kira maṇiratanaṃ na gaṇhasi, atha kasmā apabbajitvā idhāgatosi, nikkhama mama gharā sīgha’’nti santajjesi. Atha naṃ ‘‘bhadde, mā kujjhi, araññe migesu santesu ahaṃ taṃ posessāmī’’ti <pageBreak edition="Myanmar" number="7.0022" /> vatvā puttena saddhiṃ araññaṃ gantvā purimaniyāmeneva jīvikaṃ kappesi.</paragraph>
    <paragraph line="182">Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṃ viyūhitvā ekaṃ nāgarājānaṃ sīse gaṇhi. Tadāhi supaṇṇā nāgaṃ gahetuṃ ajānanakāyeva <pageBreak edition="Vipassana Research Institut" number="7.0021" />, pacchā paṇḍarajātake jāniṃsu. So pana taṃ sīse gahetvāpi udake anottharanteyeva ukkhipitvā olambantaṃ ādāya himavantamatthakena pāyāsi. Tadā ceko kāsiraṭṭhavāsī brāhmaṇo isipabbajjaṃ pabbajitvā himavantappadese paṇṇasālaṃ māpetvā paṭivasati. Tassa caṅkamanakoṭiyaṃ mahānigrodharukkho atthi. So tassa mūle divāvihāraṃ karoti. Supaṇṇo nigrodhamatthakena nāgaṃ harati. Nāgo olambanto mokkhatthāya naṅguṭṭhena nigrodhaviṭapaṃ veṭhesi. Supaṇṇo taṃ ajānantova mahabbalatāya ākāse pakkhandiyeva. Nigrodharukkho samūlo uppāṭito. Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ <pageBreak edition="Pali Text Society" number="6.0178" /> khāditvā sarīraṃ samuddakucchimhi chaḍḍesi. Nigrodharukkho patanto mahāsaddamakāsi. Supaṇṇo ‘‘kissa eso saddo’’ti adho olokento nigrodharukkhaṃ disvā ‘‘kuto esa mayā uppāṭito’’ti cintetvā ‘‘tāpasassa caṅkamanakoṭiyā nigrodho eso’’ti tathato ñatvā ‘‘ayaṃ tassa bahūpakāro, ‘akusalaṃ nu kho me pasutaṃ, udāhu no’ti tameva pucchitvā jānissāmī’’ti māṇavakavesena tassa santikaṃ agamāsi.</paragraph>
    <paragraph line="183">Tasmiṃ khaṇe tāpaso taṃ ṭhānaṃ samaṃ karoti. Supaṇṇarājā tāpasaṃ vanditvā ekamantaṃ nisinno ajānanto viya ‘‘kissa ṭhānaṃ, bhante, ida’’nti pucchi. ‘‘Upāsaka, eko supaṇṇo bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi attano mahabbalatāya pakkhantitvā gato, atha nigrodharukkho uppāṭito, idaṃ tassa uppāṭitaṭṭhāna’’nti. ‘‘Kiṃ pana, bhante, tassa supaṇṇassa akusalaṃ hoti, udāhu no’’ti? ‘‘Sace na jānāti, acetanakammaṃ nāma akusalaṃ na hotī’’ti. ‘‘Kiṃ nāgassa pana <pageBreak edition="Myanmar" number="7.0023" />, bhante’’ti? ‘‘So imaṃ nāsetuṃ na gaṇhi, mokkhatthāya gaṇhi, tasmā tassapi na hotiyevā’’ti. Supaṇṇo tāpasassa tussitvā ‘‘bhante, ahaṃ so supaṇṇarājā, tumhākañhi pañhaveyyākaraṇena tuṭṭho. Tumhe araññe vasatha, ahañcekaṃ alampāyanamantaṃ jānāmi, anaggho manto. Tamahaṃ tumhākaṃ ācariyabhāgaṃ katvā dammi, paṭiggaṇhatha na’’nti āha. ‘‘Alaṃ mayhaṃ mantena, gacchatha tumhe’’ti. So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.</paragraph>
    <centered line="184">Garuḷakaṇḍaṃ niṭṭhitaṃ.</centered>
    <subhead line="185">Kīḷanakaṇḍaṃ</subhead>
    <paragraph line="186">Tasmiṃ <pageBreak edition="Vipassana Research Institut" number="7.0022" /> kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno ‘‘kiṃ me idha vāsena, araññaṃ pavisitvā mataṃ seyyo’’ti nikkhamitvā vanaṃ pavisitvā anupubbena taṃ assamapadaṃ patvā tāpasaṃ vattasampadāya ārādhesi. Tāpaso ‘‘ayaṃ brāhmaṇo mayhaṃ ativiya upakārako, supaṇṇarājena dinnaṃ dibbamantamassa dassāmī’’ti cintetvā ‘‘brāhmaṇa, ahaṃ alampāyanamantaṃ jānāmi, taṃ te dammi, gaṇhāhi na’’nti vatvā ‘‘alaṃ, bhante, na mayhaṃ mantenattho’’ti <pageBreak edition="Pali Text Society" number="6.0179" /> vuttepi punappunaṃ vatvā nippīḷetvā sampaṭicchāpetvā adāsiyeva. Tassa ca mantassa anucchavikāni osadhāni ceva mantupacārañca sabbaṃ kathesi. Brāhmaṇo ‘‘laddho me jīvitupāyo’’ti katipāhaṃ vasitvā ‘‘vātābādho me, bhante, bādhatī’’ti apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena yamunāya tīraṃ patvā taṃ mantaṃ sajjhāyanto mahāmaggaṃ gacchati.</paragraph>
    <paragraph line="187">Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ parivāretvā siriṃ pavesayamānā nisīdiṃsu. Brāhmaṇopi mantaṃ sajjhāyanto taṃ ṭhānaṃ pāpuṇi. Tā mantasaddaṃ sutvāva ‘‘iminā supaṇṇena bhavitabba’’nti maraṇabhayatajjitā maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu. Brāhmaṇopi maṇiratanaṃ disvā ‘‘idāneva me manto samiddho’’ti tuṭṭhamānaso <pageBreak edition="Myanmar" number="7.0024" /> maṇiratanaṃ ādāya pāyāsi. Tasmiṃ khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe taṃ maṇiratanaṃ disvā puttaṃ āha ‘‘tāta, nanu eso amhākaṃ bhūridattena dinno maṇī’’ti? ‘‘Āma, tāta, eso maṇī’’ti. ‘‘Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ maṇiratana’’nti. ‘‘Tāta, pubbe bhūridattena dīyamānaṃ na gaṇhi, idāni panesa brāhmaṇo taññeva vañcessati, tuṇhī hohī’’ti. Brāhmaṇo ‘‘hotu, tāta, passasi etassa vā mama vā vañcanabhāva’’nti alampāyanena saddhiṃ sallapanto āha –</paragraph>
    <hangnum line="188" number="821"></hangnum>
    <gatha1 line="189"> ‘‘Maṇiṃ paggayha maṅgalyaṃ, sādhuvittaṃ manoramaṃ;</gatha1>
    <gathalast line="190">Selaṃ byañjanasampannaṃ, ko imaṃ maṇimajjhagā’’ti.</gathalast>
    <paragraph line="191">Tattha <pageBreak edition="Vipassana Research Institut" number="7.0023" /><bold>maṅgalya</bold>nti maṅgalasammataṃ sabbakāmadadaṃ. <bold>Ko ima</bold>nti kuhiṃ imaṃ maṇiṃ adhigatosi.</paragraph>
    <paragraph line="192">Tato <pageBreak edition="Pali Text Society" number="6.0180" /> alampāyano gāthamāha –</paragraph>
    <hangnum line="193" number="822"></hangnum>
    <gatha1 line="194"> ‘‘Lohitakkhasahassāhi, samantā parivāritaṃ;</gatha1>
    <gathalast line="195">Ajja kālaṃ pathaṃ gacchaṃ, ajjhagāhaṃ maṇiṃ ima’’nti.</gathalast>
    <paragraph line="196">Tassattho – ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi nāgamāṇavikāhi samantā parivāritaṃ imaṃ maṇiṃ ajjhagā. Maṃ disvā hi sabbāva etā bhayatajjitā imaṃ chaḍḍetvā palātāti.</paragraph>
    <paragraph line="197">Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –</paragraph>
    <hangnum line="198" number="823"></hangnum>
    <gatha1 line="199"> ‘‘Sūpaciṇṇo ayaṃ selo, accito mānito sadā;</gatha1>
    <gathalast line="200">Sudhārito sunikkhitto, sabbatthamabhisādhaye.</gathalast>
    <hangnum line="201" number="824"></hangnum>
    <gatha1 line="202"> ‘‘Upacāravipannassa, nikkhepe dhāraṇāya vā;</gatha1>
    <gathalast line="203">Ayaṃ selo vināsāya, pariciṇṇo ayoniso.</gathalast>
    <hangnum line="204" number="825"></hangnum>
    <gatha1 line="205"> ‘‘Na <pageBreak edition="Myanmar" number="7.0025" /> imaṃ akusalo dibyaṃ, maṇiṃ dhāretumāraho;</gatha1>
    <gathalast line="206">Paṭipajja sataṃ nikkhaṃ, dehimaṃ ratanaṃ mama’’nti.</gathalast>
    <paragraph line="207">Tattha <bold>sabbattha</bold>nti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ suṭṭhu dhāretuṃ suṭṭhu nikkhipituṃ jānāti, tasseva sūpaciṇṇo accito mānito sudhārito sunikkhitto ayaṃ selo sabbaṃ atthaṃ sādhetīti attho. <bold>Upacāravipannassā</bold>ti yo pana upacāravipanno hoti, tasseso anupāyena pariciṇṇo vināsameva vahatīti vadati. <bold>Dhāretumāraho</bold>ti dhāretuṃ araho. <bold>Paṭipajja sataṃ nikkha</bold>nti amhākaṃ gehe bahū maṇī, mayametaṃ gahetuṃ jānāma. Ahaṃ te nikkhasataṃ dassāmi, taṃ paṭipajja, dehi imaṃ maṇiratanaṃ mamanti. Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṃ jānāti <pageBreak edition="Vipassana Research Institut" number="7.0024" />. Tenassa etadahosi ‘‘ahaṃ sasīsaṃ nhatvā maṇiṃ udakena paripphositvā ‘nikkhasataṃ me dehī’ti vakkhāmi, athesa me dassati, tamahaṃ etassa dassāmī’’ti. Tasmā sūro hutvā evamāha.</paragraph>
    <paragraph line="208">Tato alampāyano gāthamāha –</paragraph>
    <hangnum line="209" number="826"></hangnum>
    <gatha1 line="210"> ‘‘Na ca myāyaṃ maṇī keyyo, gohi vā ratanehi vā;</gatha1>
    <gathalast line="211">Selo byañjanasampanno, neva keyyo maṇi mamā’’ti.</gathalast>
    <paragraph line="212">Tattha <bold>na ca myāya</bold>nti ayaṃ maṇi mama santako kenaci vikkiṇitabbo nāma na hoti. <bold>Neva keyyo</bold>ti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.</paragraph>
    <paragraph line="213">Nesādabrāhmaṇo <pageBreak edition="Pali Text Society" number="6.0181" /> āha –</paragraph>
    <hangnum line="214" number="827"></hangnum>
    <gatha1 line="215"> ‘‘No ce tayā maṇī keyyo, gohi vā ratanehi vā;</gatha1>
    <gathalast line="216">Atha kena maṇī keyyo, taṃ me akkhāhi pucchito’’ti.</gathalast>
    <paragraph line="217">Alampāyano āha –</paragraph>
    <hangnum line="218" number="828"></hangnum>
    <gatha1 line="219"> ‘‘Yo me saṃse mahānāgaṃ, tejassiṃ duratikkamaṃ;</gatha1>
    <gathalast line="220">Tassa dajjaṃ imaṃ selaṃ, jalantamiva tejasā’’ti.</gathalast>
    <paragraph line="221">Tattha <bold>jalantamiva tejasā</bold>ti pabhāya jalantaṃ viya.</paragraph>
    <paragraph line="222">Nesādabrāhmaṇo <pageBreak edition="Myanmar" number="7.0026" /> āha –</paragraph>
    <hangnum line="223" number="829"></hangnum>
    <gatha1 line="224"> ‘‘Ko nu brāhmaṇavaṇṇena, supaṇṇo patataṃ varo;</gatha1>
    <gathalast line="225">Nāgaṃ jigīsamanvesi, anvesaṃ bhakkhamattano’’ti.</gathalast>
    <paragraph line="226">Tattha <pageBreak edition="Vipassana Research Institut" number="7.0025" /><bold>ko nū</bold>ti idaṃ nesādabrāhmaṇo ‘‘attano bhakkhaṃ anvesantena garuḷena bhavitabba’’nti cintetvā evamāha.</paragraph>
    <paragraph line="227">Alampāyano evamāha –</paragraph>
    <hangnum line="228" number="830"></hangnum>
    <gatha1 line="229"> ‘‘Nāhaṃ dijādhipo homi, adiṭṭho garuḷo mayā;</gatha1>
    <gathalast line="230">Āsīvisena vittoti, vejjo brāhmaṇa maṃ vidū’’ti.</gathalast>
    <paragraph line="231">Tattha <bold>maṃ vidū</bold>ti maṃ ‘‘esa āsīvisena vittako alampāyano nāma vejjo’’ti jānanti.</paragraph>
    <paragraph line="232">Nesādabrāhmaṇo āha –</paragraph>
    <hangnum line="233" number="831"></hangnum>
    <gatha1 line="234"> ‘‘Kiṃ nu tuyhaṃ phalaṃ atthi, kiṃ sippaṃ vijjate tava;</gatha1>
    <gathalast line="235">Kismiṃ vā tvaṃ paratthaddho, uragaṃ nāpacāyasī’’ti.</gathalast>
    <paragraph line="236">Tattha <bold>kismiṃ vā tvaṃ paratthaddho</bold>ti tvaṃ kismiṃ vā upatthaddho hutvā, kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.</paragraph>
    <paragraph line="237">So attano balaṃ dīpento āha –</paragraph>
    <hangnum line="238" number="832"></hangnum>
    <gatha1 line="239"> ‘‘Āraññikassa isino, cirarattaṃ tapassino;</gatha1>
    <gathalast line="240">Supaṇṇo kosiyassakkhā, visavijjaṃ anuttaraṃ.</gathalast>
    <hangnum line="241" number="833"></hangnum>
    <gatha1 line="242"> ‘‘Taṃ bhāvitattaññataraṃ, sammantaṃ pabbatantare;</gatha1>
    <gathalast line="243">Sakkaccaṃ taṃ upaṭṭhāsiṃ, rattindivamatandito.</gathalast>
    <hangnum line="244" number="834"></hangnum>
    <gatha1 line="245"> ‘‘So tadā pariciṇṇo me, vattavā brahmacariyavā;</gatha1>
    <gathalast line="246">Dibbaṃ pātukarī mantaṃ, kāmasā bhagavā mama.</gathalast>
    <hangnum line="247" number="835"></hangnum>
    <gatha1 line="248"> ‘‘Tyāhaṃ <pageBreak edition="Vipassana Research Institut" number="7.0026" /><pageBreak edition="Pali Text Society" number="6.0182" /> mante paratthaddho, nāhaṃ bhāyāmi bhoginaṃ;</gatha1>
    <gathalast line="249">Ācariyo visaghātānaṃ, alampānoti maṃ vidū’’ti.</gathalast>
    <paragraph line="250">Tattha <pageBreak edition="Myanmar" number="7.0027" /><bold>kosiyassakkhā</bold>ti kosiyagottassa isino supaṇṇo ācikkhi. Tena akkhātakāraṇaṃ pana sabbaṃ vitthāretvā kathetabbaṃ. <bold>Bhāvitattaññatara</bold>nti bhāvitattānaṃ isīnaṃ aññataraṃ. <bold>Sammanta</bold>nti vasantaṃ. <bold>Kāmasā</bold>ti attano icchāya. <bold>Mamā</bold>ti taṃ mantaṃ mayhaṃ pakāsesi. <bold>Tyāhaṃ mante, paratthaddho</bold>ti ahaṃ te mante upatthaddho nissito. <bold>Bhogina</bold>nti nāgānaṃ. <bold>Visaghātāna</bold>nti visaghātakavejjānaṃ.</paragraph>
    <paragraph line="251">Taṃ sutvā nesādabrāhmaṇo cintesi ‘‘ayaṃ alampāyano yvāssa nāgaṃ dasseti, tassa maṇiratanaṃ dassati, bhūridattamassa dassetvā maṇiṃ gaṇhissāmī’’ti. Tato puttena saddhiṃ mantento gāthamāha –</paragraph>
    <hangnum line="252" number="836"></hangnum>
    <gatha1 line="253"> ‘‘Gaṇhāmase maṇiṃ tāta, somadatta vijānahi;</gatha1>
    <gathalast line="254">Mā daṇḍena siriṃ pattaṃ, kāmasā pajahimhase’’ti.</gathalast>
    <paragraph line="255">Tattha <bold>gaṇhāmase</bold>ti gaṇhāma. <bold>Kāmasā</bold>ti attano ruciyā daṇḍena paharitvā mā jahāma.</paragraph>
    <paragraph line="256">Somadatto āha –</paragraph>
    <hangnum line="257" number="837"></hangnum>
    <gatha1 line="258"> ‘‘Sakaṃ nivesanaṃ pattaṃ, yo taṃ brāhmaṇa pūjayi;</gatha1>
    <gathalast line="259">Evaṃ kalyāṇakārissa, kiṃ mohā dubbhimicchasi.</gathalast>
    <hangnum line="260" number="838"></hangnum>
    <gatha1 line="261"> ‘‘Sace tvaṃ dhanakāmosi, bhūridatto padassati;</gatha1>
    <gathalast line="262">Tameva gantvā yācassu, bahuṃ dassati te dhana’’nti.</gathalast>
    <paragraph line="263">Tattha <bold>pūjayī</bold>ti dibbakāmehi pūjayittha. <bold>Dubbhimicchasī</bold>ti kiṃ tathārūpassa mittassa dubbhikammaṃ kātuṃ icchasi tātāti.</paragraph>
    <paragraph line="264">Brāhmaṇo āha –</paragraph>
    <hangnum line="265" number="839"></hangnum>
    <gatha1 line="266"> ‘‘Hatthagataṃ <pageBreak edition="Vipassana Research Institut" number="7.0027" /> pattagataṃ, nikiṇṇaṃ khādituṃ varaṃ;</gatha1>
    <gathalast line="267">Mā no sandiṭṭhiko attho, somadatta upaccagā’’ti.</gathalast>
    <paragraph line="268">Tattha <bold>hatthagata</bold>nti tāta somadatta, tvaṃ taruṇako lokapavattiṃ na jānāsi. Yañhi hatthagataṃ vā hoti pattagataṃ vā purato vā nikiṇṇaṃ ṭhapitaṃ, tadeva me khādituṃ varaṃ, na dūre ṭhitaṃ.</paragraph>
    <paragraph line="269">Somadatto <pageBreak edition="Pali Text Society" number="6.0183" /><pageBreak edition="Myanmar" number="7.0028" /> āha –</paragraph>
    <hangnum line="270" number="840"></hangnum>
    <gatha1 line="271"> ‘‘Paccati niraye ghore, mahissamapi vivarati;</gatha1>
    <gathalast line="272">Mittadubbhī hitaccāgī, jīvarevāpi sussati.</gathalast>
    <hangnum line="273" number="841"></hangnum>
    <gatha1 line="274"> ‘‘Sace tvaṃ dhanakāmosi, bhūridatto padassati;</gatha1>
    <gathalast line="275">Maññe attakataṃ veraṃ, na ciraṃ vedayissasī’’ti.</gathalast>
    <paragraph line="276">Tattha <bold>mahissamapi vivaratī</bold>ti tāta, mittadubbhino jīvantasseva pathavī bhijjitvā vivaraṃ deti. <bold>Hitaccāgī</bold>ti attano hitapariccāgī. <bold>Jīvarevāpi sussatī</bold>ti jīvamānova sussati, manussapeto hoti. <bold>Attakataṃ vera</bold>nti attanā kataṃ pāpaṃ. <bold>Na cira</bold>nti na cirasseva vedayissasīti maññāmi.</paragraph>
    <paragraph line="277">Brāhmaṇo āha –</paragraph>
    <hangnum line="278" number="842"></hangnum>
    <gatha1 line="279"> ‘‘Mahāyaññaṃ yajitvāna, evaṃ sujjhanti brāhmaṇā;</gatha1>
    <gathalast line="280">Mahāyaññaṃ yajissāma, evaṃ mokkhāma pāpakā’’ti.</gathalast>
    <paragraph line="281">Tattha <bold>sujjhantī</bold>ti tāta somadatta, tvaṃ daharo na kiñci jānāsi, brāhmaṇā nāma yaṃ kiñci pāpaṃ katvā yaññena sujjhantīti dassento evamāha.</paragraph>
    <paragraph line="282">Somadatto āha –</paragraph>
    <hangnum line="283" number="843"></hangnum>
    <gatha1 line="284"> ‘‘Handa <pageBreak edition="Vipassana Research Institut" number="7.0028" /> dāni apāyāmi, nāhaṃ ajja tayā saha;</gatha1>
    <gathalast line="285">Padampekaṃ na gaccheyyaṃ, evaṃ kibbisakārinā’’ti.</gathalast>
    <paragraph line="286">Tattha <bold>apāyāmī</bold>ti apagacchāmi, palāyāmīti attho.</paragraph>
    <paragraph line="287">Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena saddena devatā ujjhāpetvā ‘‘evarūpena pāpakārinā saddhiṃ na gamissāmī’’ti pitu passantasseva palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji. Tamatthaṃ pakāsento satthā āha –</paragraph>
    <hangnum line="288" number="844"></hangnum>
    <gatha1 line="289"> ‘‘Idaṃ <pageBreak edition="Myanmar" number="7.0029" /> vatvāna pitaraṃ, somadatto bahussuto;</gatha1>
    <gathalast line="290">Ujjhāpetvāna bhūtāni, tamhā ṭhānā apakkamī’’ti.</gathalast>
    <paragraph line="291">Nesādabrāhmaṇo ‘‘somadatto ṭhapetvā attano gehaṃ kuhiṃ gamissatī’’ti cintento alampāyanaṃ thokaṃ anattamanaṃ disvā ‘‘alampāyana <pageBreak edition="Pali Text Society" number="6.0184" />, mā cintayi, dassessāmi te bhūridatta’’nti taṃ ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ nāgarājānaṃ disvā avidūre ṭhito hatthaṃ pasāretvā dve gāthā abhāsi –</paragraph>
    <hangnum line="292" number="845"></hangnum>
    <gatha1 line="293"> ‘‘Gaṇhāhetaṃ mahānāgaṃ, āharetaṃ maṇiṃ mama;</gatha1>
    <gathalast line="294">Indagopakavaṇṇābho, yassa lohitako siro.</gathalast>
    <hangnum line="295" number="846"></hangnum>
    <gatha1 line="296"> ‘‘Kappāsapicurāsīva, eso kāyo padissati;</gatha1>
    <gathalast line="297">Vammikaggagato seti, taṃ tvaṃ gaṇhāhi brāhmaṇā’’ti.</gathalast>
    <paragraph line="298">Tattha <bold>indagopakavaṇṇābho</bold>ti indagopakavaṇṇo viya ābhāsati. <bold>Kappāsapicurāsīvā</bold>ti suvihitassa kappāsapicuno rāsi viya.</paragraph>
    <paragraph line="299">Atha mahāsatto akkhīni ummīletvā nesādabrāhmaṇaṃ disvā ‘‘ayaṃ uposathassa me antarāyaṃ kareyyāti imaṃ nāgabhavanaṃ netvā mahāsampattiyā patiṭṭhāpesiṃ. Mayā dīyamānaṃ maṇiṃ gaṇhituṃ na icchi. Idāni pana ahituṇḍikaṃ gahetvā āgacchati. Sacāhaṃ imassa mittadubbhino <pageBreak edition="Vipassana Research Institut" number="7.0029" /> kujjheyyaṃ, sīlaṃ me khaṇḍaṃ bhavissati. Mayā kho pana paṭhamaññeva caturaṅgasamannāgato uposatho adhiṭṭhito, so yathādhiṭṭhitova hotu, alampāyano maṃ chindatu vā pacatu vā, sūlena vā vijjhatu, nevassa kujjhissāmī’’ti cintetvā ‘‘sace kho panāhaṃ ime olokessāmi, bhasmā bhaveyyuṃ. Maṃ pothentepi na kujjhissāmi na olokessāmī’’ti akkhīni nimīletvā adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā nipajji. Nesādabrāhmaṇopi ‘‘bho alampāyana, imaṃ nāgaṃ gaṇhāhi, dehi me maṇi’’nti āha. Alampāyano nāgaṃ disvā tuṭṭho maṇiṃ kismiñci agaṇetvā ‘‘gaṇha, brāhmaṇā’’ti tassa hatthe khipi. So tassa hatthato gaḷitvā pathaviyaṃ pati. Patitamattova pathaviṃ pavisitvā nāgabhavanameva gato.</paragraph>
    <paragraph line="300">Brāhmaṇo <pageBreak edition="Myanmar" number="7.0030" /> maṇiratanato bhūridattena saddhiṃ mittabhāvato puttatoti tīhi parihāyi. So ‘‘nippaccayo jātomhi, puttassa me vacanaṃ na kata’’nti paridevanto gehaṃ agamāsi. Alampāyanopi <pageBreak edition="Pali Text Society" number="6.0185" /> dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi. Sucijātiko nāgarājā sīlabhedabhayena akujjhitvā akkhīnipi na ummīlesi. Atha naṃ osadhamantaṃ katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni viya ahesuṃ. Puna naṅguṭṭhe gahetvā dussaṃ pothento viya pothesi. Mahāsatto evarūpaṃ dukkhaṃ anubhavantopi neva kujjhi. Tamatthaṃ pakāsento satthā āha –</paragraph>
    <hangnum line="301" number="847"></hangnum>
    <gatha1 line="302"> ‘‘Athosadhehi dibbehi, jappaṃ mantapadāni ca;</gatha1>
    <gathalast line="303">Evaṃ taṃ asakkhi satthuṃ, katvā parittamattano’’ti.</gathalast>
    <paragraph line="304">Tattha <bold>asakkhī</bold>ti sakkhi. <bold>Satthu</bold>nti gaṇhituṃ.</paragraph>
    <paragraph line="305">Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi, sarīrassa mahantatāya tattha na pavisati. Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā gāmamajjhe otāretvā ‘‘nāgassa naccaṃ daṭṭhukāmā āgacchantū’’ti saddamakāsi. Sakalagāmavāsino sannipatiṃsu. Tasmiṃ khaṇe alampāyano ‘‘nikkhama mahānāgā’’ti <pageBreak edition="Vipassana Research Institut" number="7.0030" /> āha. Mahāsatto cintesi ‘‘ajja mayā parisaṃ tosentena kīḷituṃ vaṭṭati. Evaṃ alampāyano bahuṃ dhanaṃ labhitvā tuṭṭho maṃ vissajjessati. Yaṃ yaṃ esa maṃ kāreti, taṃ taṃ karissāmī’’ti. Atha naṃ so peḷato nīharitvā ‘‘mahā hohī’’ti āha. So mahā ahosi, ‘‘khuddako, vaṭṭo, vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava, dasa vīsati, tiṃsati, cattālīsa, paṇṇāsapphaṇo, satapphaṇo, ucco, nīco, dissamānakāyo, adissamānakāyo, dissamānaupaḍḍhakāyo <pageBreak edition="Myanmar" number="7.0031" />, nīlo, pīto, lohito, odāto, mañjaṭṭhiko hohi, aggijālaṃ vissajjehi, udakaṃ, dhūmaṃ vissajjehī’’ti. Mahāsatto imesupi ākāresu vuttavutte <pageBreak edition="Pali Text Society" number="6.0186" /> attabhāve nimminitvā naccaṃ dassesi. Taṃ disvā koci assūni sandhāretuṃ nāsakkhi.</paragraph>
    <paragraph line="306">Manussā bahūni hiraññasuvaṇṇavatthālaṅkārādīni adaṃsu. Iti tasmiṃ gāme sahassamattaṃ labhi. So kiñcāpi mahāsattaṃ gaṇhanto ‘‘sahassaṃ labhitvā taṃ vissajjessāmī’’ti āha, taṃ pana dhanaṃ labhitvā ‘‘gāmakepi tāva mayā ettakaṃ dhanaṃ laddhaṃ, nagare kira bahuṃ labhissāmī’’ti dhanalobhena taṃ na muñci. So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi. Nāgarājassa pana madhulāje deti, maṇḍūke māretvā deti, so gocaraṃ na gaṇhāti avissajjanabhayena. Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ kīḷāpesi. Pannarasauposathadivase pana ‘‘ajja tumhākaṃ santike kīḷāpessāmī’’ti rañño ārocāpesi. Rājā nagare bheriṃ carāpetvā mahājanaṃ sannipātāpesi. Rājaṅgaṇe mañcātimañcaṃ bandhiṃsu.</paragraph>
    <centered line="307">Kīḷanakhaṇḍaṃ niṭṭhitaṃ.</centered>
    <subhead line="308">Nagarapavesanakaṇḍaṃ</subhead>
    <paragraph line="309">Alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā purisena asinā dakkhiṇabāhuṃ chinditvā lohitena paggharantena nīyamānaṃ. Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni. Athassā etadahosi ‘‘mayā kakkhaḷo pāpasupino diṭṭho, catunnaṃ vā me puttānaṃ dhataraṭṭhassa rañño vā mama vā paripanthena bhavitabba’’nti. Apica kho pana mahāsattameva ārabbha atirekataraṃ cintesi. Kiṃkāraṇā <pageBreak edition="Vipassana Research Institut" number="7.0031" />? Sesā attano nāgabhavane vasanti, itaro pana sīlajjhāsayattā manussalokaṃ gantvā uposathakammaṃ karoti. Tasmā ‘‘kacci nu kho me puttaṃ ahituṇḍiko vā supaṇṇo vā gaṇheyyā’’ti tasseva atirekataraṃ cintesi <pageBreak edition="Myanmar" number="7.0032" />. Tato aḍḍhamāse atikkante ‘‘mama putto aḍḍhamāsātikkamena maṃ vinā vattituṃ na sakkoti, addhāssa kiñci <pageBreak edition="Pali Text Society" number="6.0187" /> bhayaṃ uppannaṃ bhavissatī’’ti domanassappattā ahosi. Māsātikkamena panassā sokena assūnaṃ apaggharaṇakālo nāma nāhosi, hadayaṃ sussi, akkhīni upacciṃsu. Sā ‘‘idāni āgamissati, idāni āgamissatī’’ti tassāgamanamaggameva olokentī nisīdi. Athassā jeṭṭhaputto sudassano māsaccayena mahatiyā parisāya saddhiṃ mātāpitūnaṃ dassanatthāya āgato, parisaṃ bahi ṭhapetvā pāsādaṃ āruyha mātaraṃ vanditvā ekamantaṃ aṭṭhāsi. Sā bhūridattaṃ anusocantī tena saddhiṃ na kiñci sallapi. So cintesi ‘‘mayhaṃ mātā mayi pubbe āgate tussati, paṭisanthāraṃ karoti, ajja pana domanassappattā, kiṃ nu kho kāraṇa’’nti? Atha naṃ pucchanto āha –</paragraph>
    <hangnum line="310" number="848"></hangnum>
    <gatha1 line="311"> ‘‘Mamaṃ disvāna āyantaṃ, sabbakāmasamiddhinaṃ;</gatha1>
    <gathalast line="312">Indriyāni ahaṭṭhāni, sāvaṃ jātaṃ mukhaṃ tava.</gathalast>
    <hangnum line="313" number="849"></hangnum>
    <gatha1 line="314"> ‘‘Paddhaṃ yathā hatthagataṃ, pāṇinā parimadditaṃ;</gatha1>
    <gathalast line="315">Sāvaṃ jātaṃ mukhaṃ tuyhaṃ, mamaṃ disvāna edisa’’nti.</gathalast>
    <paragraph line="316">Tattha <bold>ahaṭṭhānī</bold>ti na vippasannāni. <bold>Sāva</bold>nti kañcanādāsavaṇṇaṃ te mukhaṃ pītakāḷakaṃ jātaṃ. <bold>Hatthagata</bold>nti hatthena chinditaṃ. <bold>Edisa</bold>nti evarūpaṃ mahantena sirisobhaggena tumhākaṃ dassanatthāya āgataṃ maṃ disvā.</paragraph>
    <paragraph line="317">Sā evaṃ vuttepi neva kathesi. Sudassano cintesi ‘‘kiṃ nu kho kenaci kuddhā vā paribaddhā vā bhaveyyā’’ti. Atha naṃ pucchanto itaraṃ gāthamāha –</paragraph>
    <hangnum line="318" number="850"></hangnum>
    <gatha1 line="319"> ‘‘Kacci nu te nābhisasi, kacci te atthi vedanā;</gatha1>
    <gathalast line="320">Yena sāvaṃ mukhaṃ tuyhaṃ, mamaṃ disvāna āgata’’nti.</gathalast>
    <paragraph line="321">Tattha <bold>kacci nu te nābhisasī</bold>ti kacci nu taṃ koci na abhisasi akkosena vā paribhāsāya <pageBreak edition="Vipassana Research Institut" number="7.0032" /> vā vihiṃsīti pucchati. <bold>Tuyha</bold>nti tava pubbe mamaṃ disvā āgataṃ edisaṃ mukhaṃ na hoti. Yena pana kāraṇena ajja tava mukhaṃ sāvaṃ jātaṃ, taṃ me ācikkhāti pucchati.</paragraph>
    <paragraph line="322">Athassa <pageBreak edition="Myanmar" number="7.0033" /> sā ācikkhantī āha –</paragraph>
    <hangnum line="323" number="851"></hangnum>
    <gatha1 line="324"> ‘‘Supinaṃ tāta addakkhiṃ, ito māsaṃ adhogataṃ;</gatha1>
    <gatha2 line="325">‘Dakkhiṇaṃ <pageBreak edition="Pali Text Society" number="6.0188" /> viya me bāhuṃ, chetvā ruhiramakkhitaṃ;</gatha2>
    <gathalast line="326">Puriso ādāya pakkāmi, mama rodantiyā sati’.</gathalast>
    <hangnum line="327" number="852"></hangnum>
    <gatha1 line="328"> ‘‘Yatohaṃ supinamaddakkhiṃ, sudassana vijānahi;</gatha1>
    <gathalast line="329">Tato divā vā rattiṃ vā, sukhaṃ me nopalabbhatī’’ti.</gathalast>
    <paragraph line="330">Tattha <bold>ito māsaṃ adhogata</bold>nti ito heṭṭhā māsātikkantaṃ. Ajja me diṭṭhasupinassa māso hotīti dasseti. <bold>Puriso</bold>ti eko kāḷo rattakkhi puriso. <bold>Rodantiyā satī</bold>ti rodamānāya satiyā. <bold>Sukhaṃ me nopalabbhatī</bold>ti mama sukhaṃ nāma na vijjati.</paragraph>
    <paragraph line="331">Evañca pana vatvā ‘‘tāta, piyaputtako me tava kaniṭṭho na dissati, bhayenassa uppannena bhavitabba’’nti paridevantī āha –</paragraph>
    <hangnum line="332" number="853"></hangnum>
    <gatha1 line="333"> ‘‘Yaṃ pubbe parivāriṃsu, kaññā ruciraviggahā;</gatha1>
    <gathalast line="334">Hemajālappaṭicchannā, bhūridatto na dissati.</gathalast>
    <hangnum line="335" number="854"></hangnum>
    <gatha1 line="336"> ‘‘Yaṃ pubbe parivāriṃsu, nettiṃsavaradhārino;</gatha1>
    <gathalast line="337">Kaṇikārāva samphullā, bhūridatto na dissati.</gathalast>
    <hangnum line="338" number="855"></hangnum>
    <gatha1 line="339"> ‘‘Handa dāni gamissāma, bhūridattanivesanaṃ;</gatha1>
    <gathalast line="340">Dhammaṭṭhaṃ sīlasampannaṃ, passāma tava bhātara’’nti.</gathalast>
    <paragraph line="341">Tattha <bold>samphullā</bold>ti suvaṇṇavatthālaṅkāradhāritāya samphullā kaṇikārā viya. <bold>Handā</bold>ti vavassaggatthe nipāto, ehi, tāta, bhūridattassa nivesanaṃ gacchāmāti vadati.</paragraph>
    <paragraph line="342">Evañca <pageBreak edition="Vipassana Research Institut" number="7.0033" /> pana vatvā tassa ceva attano ca parisāya saddhiṃ tattha agamāsi. Bhūridattassa bhariyāyo pana taṃ vammikamatthake adisvā ‘‘mātu nivesane vasissatī’’ti abyāvaṭā ahesuṃ. Tā ‘‘sassu kira no puttaṃ apassantī āgacchatī’’ti sutvā paccuggamanaṃ katvā ‘‘ayye, puttassa te adissamānassa ajja māso atīto’’ti mahāparidevaṃ paridevamānā <pageBreak edition="Myanmar" number="7.0034" /> tassā pādamūle patiṃsu. Tamatthaṃ pakāsento satthā āha –</paragraph>
    <hangnum line="343" number="856"></hangnum>
    <gatha1 line="344"> ‘‘Tañca disvāna āyantiṃ, bhūridattassa mātaraṃ;</gatha1>
    <gathalast line="345">Bāhā paggayha pakkanduṃ, bhūridattassa nāriyo.</gathalast>
    <hangnum line="346" number="857"></hangnum>
    <gatha1 line="347"> ‘‘Puttaṃ teyye na jānāma, ito māsaṃ adhogataṃ;</gatha1>
    <gathalast line="348">Mataṃ vā yadi vā jīvaṃ, bhūridattaṃ yasassina’’nti.</gathalast>
    <paragraph line="349">Tattha <pageBreak edition="Pali Text Society" number="6.0189" /><bold>‘‘puttaṃ teyye’’</bold>ti ayaṃ tāsaṃ paridevanakathā.</paragraph>
    <paragraph line="350">Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –</paragraph>
    <hangnum line="351" number="858"></hangnum>
    <gatha1 line="352"> ‘‘Sakuṇī hataputtāva, suññaṃ disvā kulāvakaṃ;</gatha1>
    <gathalast line="353">Ciraṃ dukkhena jhāyissaṃ, bhūridattaṃ apassatī.</gathalast>
    <hangnum line="354" number="859"></hangnum>
    <gatha1 line="355"> ‘‘Kurarī hatachāpāva, suññaṃ disvā kulāvakaṃ;</gatha1>
    <gathalast line="356">Ciraṃ dukkhena jhāyissaṃ, bhūridattaṃ apassatī.</gathalast>
    <hangnum line="357" number="860"></hangnum>
    <gatha1 line="358"> ‘‘Sā nūna cakkavākīva, pallalasmiṃ anodake;</gatha1>
    <gathalast line="359">Ciraṃ dukkhena jhāyissaṃ, bhūridattaṃ apassatī.</gathalast>
    <hangnum line="360" number="861"></hangnum>
    <gatha1 line="361"> ‘‘Kammārānaṃ yathā ukkā, anto jhāyati no bahi;</gatha1>
    <gathalast line="362">Evaṃ jhāyāmi sokena, bhūridattaṃ apassatī’’ti.</gathalast>
    <paragraph line="363">Tattha <bold>apassatī</bold>ti apassantī. <bold>Hatachāpāvā</bold>ti hatapotakāva.</paragraph>
    <paragraph line="364">Evaṃ <pageBreak edition="Vipassana Research Institut" number="7.0034" /> bhūridattamātari vilapamānāya bhūridattanivesanaṃ aṇṇavakucchi viya ekasaddaṃ ahosi. Ekopi sakabhāvena saṇṭhātuṃ nāsakkhi. Sakalanivesanaṃ yugandharavātappahaṭaṃ viya sālavanaṃ ahosi. Tamatthaṃ pakāsento satthā āha –</paragraph>
    <hangnum line="365" number="862"></hangnum>
    <gatha1 line="366"> ‘‘Sālāva sampamathitā, mālutena pamadditā;</gatha1>
    <gathalast line="367">Senti puttā ca dārā ca, bhūridattanivesane’’ti.</gathalast>
    <paragraph line="368">Ariṭṭho <pageBreak edition="Myanmar" number="7.0035" /> ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu. Tamatthaṃ pakāsento satthā āha –</paragraph>
    <hangnum line="369" number="863"></hangnum>
    <gatha1 line="370"> ‘‘Idaṃ sutvāna nigghosaṃ, bhūridattanivesane;</gatha1>
    <gathalast line="371">Ariṭṭho ca subhogo ca, padhāviṃsu anantarā.</gathalast>
    <hangnum line="372" number="864"></hangnum>
    <gatha1 line="373"> ‘‘Amma assāsa mā soci, evaṃdhammā hi pāṇino;</gatha1>
    <gathalast line="374">Cavanti upapajjanti, esāssa pariṇāmitā’’ti.</gathalast>
    <paragraph line="375">Tattha <bold>esāssa pariṇāmitā</bold>ti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.</paragraph>
    <paragraph line="376">Samuddajā <pageBreak edition="Pali Text Society" number="6.0190" /> āha –</paragraph>
    <hangnum line="377" number="865"></hangnum>
    <gatha1 line="378"> ‘‘Ahampi tāta jānāmi, evaṃdhammā hi pāṇino;</gatha1>
    <gathalast line="379">Sokena ca paretasmi, bhūridattaṃ apassatī.</gathalast>
    <hangnum line="380" number="866"></hangnum>
    <gatha1 line="381"> ‘‘Ajja ce me imaṃ rattiṃ, sudassana vijānahi;</gatha1>
    <gathalast line="382">Bhūridattaṃ apassantī, maññe hissāmi jīvita’’nti.</gathalast>
    <paragraph line="383">Tattha <bold>ajja ce me</bold>ti tāta sudassana, sace ajja imaṃ rattiṃ bhūridatto mama dassanaṃ nāgamissati, athāhaṃ taṃ apassantī jīvitaṃ jahissāmīti maññāmi.</paragraph>
    <paragraph line="384">Puttā <pageBreak edition="Vipassana Research Institut" number="7.0035" /> āhaṃsu –</paragraph>
    <hangnum line="385" number="867"></hangnum>
    <gatha1 line="386"> ‘‘Amma assāsa mā soci, ānayissāma bhātaraṃ;</gatha1>
    <gathalast line="387">Disodisaṃ gamissāma, bhātupariyesanaṃ caraṃ.</gathalast>
    <hangnum line="388" number="868"></hangnum>
    <gatha1 line="389"> ‘‘Pabbate giriduggesu, gāmesu nigamesu ca;</gatha1>
    <gathalast line="390">Orena sattarattassa, bhātaraṃ passa āgata’’nti.</gathalast>
    <paragraph line="391">Tattha <bold>cara</bold>nti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.</paragraph>
    <paragraph line="392">Tato <pageBreak edition="Myanmar" number="7.0036" /> sudassano cintesi ‘‘sace tayopi ekaṃ disaṃ gamissāma, papañco bhavissati, tīhi tīṇi ṭhānāni gantuṃ vaṭṭati – ekena devalokaṃ, ekena himavantaṃ, ekena manussalokaṃ. Sace kho pana kāṇāriṭṭho manussalokaṃ gamissati, yattheva bhūridattaṃ passati. Taṃ gāmaṃ vā nigamaṃ vā jhāpetvā essati, esa kakkhaḷo pharuso, na sakkā etaṃ tattha pesetu’’nti. Cintetvā ca pana ‘‘tāta ariṭṭha, tvaṃ devalokaṃ gaccha, sace devatāhi dhammaṃ sotukāmāhi bhūridatto devalokaṃ nīto, tato naṃ ānehī’’ti ariṭṭhaṃ devalokaṃ pahiṇi. Subhogaṃ pana ‘‘tāta, tvaṃ himavantaṃ gantvā pañcasu mahānadīsu bhūridattaṃ upadhāretvā ehī’’ti himavantaṃ pahiṇi. Sayaṃ pana manussalokaṃ gantukāmo cintesi – ‘‘sacāhaṃ māṇavakavaṇṇena gamissāmi, manussā neva me piyāyissanti, mayā tāpasavesena gantuṃ vaṭṭati, manussānañhi pabbajitā piyā manāpā’’ti. So tāpasavesaṃ gahetvā mātaraṃ vanditvā nikkhami.</paragraph>
    <paragraph line="393">Bodhisattassa pana ajamukhī nāma vemātikabhaginī atthi. Tassā bodhisatte adhimatto sineho. Sā sudassanaṃ gacchantaṃ disvā āha – ‘‘bhātika <pageBreak edition="Pali Text Society" number="6.0191" />, ativiya kilamāmi, ahampi tayā saddhiṃ gamissāmī’’ti. ‘‘Amma, na sakkā tayā gantuṃ, ahaṃ pabbajitavasena gacchāmī’’ti. ‘‘Ahaṃ pana khuddakamaṇḍūkī hutvā tava jaṭantare nipajjitvā gamissāmī’’ti. ‘‘Tena hi ehī’’ti. Sā maṇḍūkapotikā hutvā tassa jaṭantare nipajji. Sudassano ‘‘mūlato paṭṭhāya vicinanto gamissāmī’’ti bodhisattassa bhariyāyo tassa uposathakaraṇaṭṭhānaṃ pucchitvā paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca disvā ‘‘bhūridatto ahituṇḍikena gahito’’ti ñatvā samuppannasoko assupuṇṇehi <pageBreak edition="Vipassana Research Institut" number="7.0036" /> nettehi alampāyanassa gatamaggeneva paṭhamaṃ kīḷāpitagāmaṃ gantvā manasse pucchi ‘‘evarūpo nāma nāgo kenacīdha ahituṇḍikena kīḷāpito’’ti? ‘‘Āma, alampāyanena ito māsamatthake kīḷāpito’’ti. ‘‘Kiñci dhanaṃ tena laddha’’nti? ‘‘Āma, idheva tena sahassamattaṃ laddha’’nti. ‘‘Idāni so kuhiṃ gato’’ti? ‘‘Asukagāmaṃ nāmā’’ti. So tato paṭṭhāya pucchanto anupubbena rājadvāraṃ agamāsi.</paragraph>
    <paragraph line="394">Tasmiṃ <pageBreak edition="Myanmar" number="7.0037" /> khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā rājadvārameva gato. Mahājano sannipati, rañño āsanaṃ paññattaṃ. So antonivesane ṭhitova ‘‘ahaṃ āgacchāmi, nāgarājānaṃ kīḷāpetū’’ti pesesi. Alampāyano cittattharaṇe ratanapeḷaṃ ṭhapetvā vivaritvā ‘‘ehi mahānāgā’’ti saññamadāsi. Tasmiṃ samaye sudassanopi parisantare ṭhāto. Atha mahāsatto sīsaṃ nīharitvā sabbāvantaṃ parisaṃ olokesi. Nāgā hi dvīhi kāraṇehi parisaṃ olokenti supaṇṇaparipanthaṃ vā ñātake vā dassanatthāya. Te supaṇṇaṃ disvā bhītā na naccanti, ñātake vā disvā lajjamānā na naccanti. Mahāsatto pana olokento parisantare bhātaraṃ addasa. So akkhipūrāni assūni gahetvā peḷato nikkhamitvā bhātarābhimukho pāyāsi. Mahājano taṃ āgacchantaṃ disvā bhīto paṭikkami, eko sudassanova aṭṭhāsi. So gantvā tassa pādapiṭṭhiyaṃ sīsaṃ ṭhapetvā rodi, sudassanopi paridevi. Mahāsatto roditvā nivattitvā peḷameva pāvisi. Alampāyanopi ‘‘iminā nāgena tāpaso ḍaṭṭho bhavissati, assāsessāmi na’’nti upasaṅkamitvā āha –</paragraph>
    <hangnum line="395" number="869"></hangnum>
    <gatha1 line="396"> ‘‘Hatthā <pageBreak edition="Pali Text Society" number="6.0192" /> pamutto urago, pāde te nipatī bhusaṃ;</gatha1>
    <gathalast line="397">Kacci nu taṃ ḍaṃsī tāta, mā bhāyi sukhito bhavā’’ti.</gathalast>
    <paragraph line="398">Tattha <bold>mā bhāyī</bold>ti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.</paragraph>
    <paragraph line="399">Sudassano tena saddhiṃ kathetukamyatāya gāthamāha –</paragraph>
    <hangnum line="400" number="870"></hangnum>
    <gatha1 line="401"> ‘‘Neva mayhaṃ ayaṃ nāgo, alaṃ dukkhāya kāyaci;</gatha1>
    <gathalast line="402">Yāvatatthi ahiggāho, mayā bhiyyo na vijjatī’’ti.</gathalast>
    <paragraph line="403">Tattha <pageBreak edition="Vipassana Research Institut" number="7.0037" /><bold>kāyacī</bold>ti kassaci appamattakassapi dukkhassa uppādane ayaṃ mama asamattho. Mayā hi sadiso ahituṇḍiko nāma natthīti.</paragraph>
    <paragraph line="404">Alampāyano ‘‘asuko nāmeso’’ti ajānanto kujjhitvā āha –</paragraph>
    <hangnum line="405" number="871"></hangnum>
    <gatha1 line="406"> ‘‘Ko <pageBreak edition="Myanmar" number="7.0038" /> nu brāhmaṇavaṇṇena, ditto parisamāgato;</gatha1>
    <gathalast line="407">Avhāyantu suyuddhena, suṇantu parisā mamā’’ti.</gathalast>
    <paragraph line="408">Tattha <bold>ditto</bold>ti gabbito bālo andhañāṇo. <bold>Avhāyantū</bold>ti avhāyanto, ayameva vā pāṭho. Idaṃ vuttaṃ hoti – ayaṃ ko bālo ummattako viya maṃ suyuddhena avhāyanto attanā saddhiṃ samaṃ karonto parisamāgato, parisā mama vacanaṃ suṇantu, mayhaṃ doso natthi, mā kho me kujjhitthāti.</paragraph>
    <paragraph line="409">Atha naṃ sudassano gāthāya ajjhabhāsi –</paragraph>
    <hangnum line="410" number="872"></hangnum>
    <gatha1 line="411"> ‘‘Tvaṃ maṃ nāgena ālampa, ahaṃ maṇḍūkachāpiyā;</gatha1>
    <gathalast line="412">Hotu no abbhutaṃ tattha, ā sahassehi pañcahī’’ti.</gathalast>
    <paragraph line="413">Tattha <bold>nāgenā</bold>ti tvaṃ nāgena mayā saddhiṃ yujjha, ahaṃ maṇḍūkachāpiyā tayā saddhiṃ yujjhissāmi. <bold>Ā sahassehi pañcahī</bold>ti tasmiṃ no yuddhe yāva pañcahi sahassehi abbhutaṃ hotūti.</paragraph>
    <paragraph line="414">Alampāyano āha –</paragraph>
    <hangnum line="415" number="873"></hangnum>
    <gatha1 line="416"> ‘‘Ahañhi vasumā aḍḍho, tvaṃ daliddosi māṇava;</gatha1>
    <gathalast line="417">Ko nu te pāṭibhogatthi, upajūtañca kiṃ siyā.</gathalast>
    <hangnum line="418" number="874"></hangnum>
    <gatha1 line="419"> ‘‘Upajūtañca me assa, pāṭibhogo ca tādiso;</gatha1>
    <gathalast line="420">Hotu no abbhutaṃ tattha, ā sahassehi pañcahī’’ti.</gathalast>
    <paragraph line="421">Tattha <pageBreak edition="Vipassana Research Institut" number="7.0038" /><bold>ko nu te</bold>ti tava pabbajitassa ko nu pāṭibhogo atthi. <bold>Upajūtañcā</bold>ti imasmiṃ vā jūte upanikkhepabhūtaṃ kiṃ nāma tava dhanaṃ siyā, dassehi meti <pageBreak edition="Pali Text Society" number="6.0193" /> vadati. <bold>Upajūtañca me</bold>ti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi, tasmā no tattha yāva pañcahi sahassehi abbhutaṃ hotūti.</paragraph>
    <paragraph line="422">Sudassano tassa kathaṃ sutvā ‘‘pañcahi no sahassehi abbhutaṃ hotū’’ti abhīto rājanivesanaṃ āruyha mātularañño santike ṭhito gāthamāha –</paragraph>
    <hangnum line="423" number="875"></hangnum>
    <gatha1 line="424"> ‘‘Suṇohi <pageBreak edition="Myanmar" number="7.0039" /> me mahārāja, vacanaṃ bhaddamatthu te;</gatha1>
    <gathalast line="425">Pañcannaṃ me sahassānaṃ, pāṭibhogo hi kittimā’’ti.</gathalast>
    <paragraph line="426">Tattha <bold>kittimā</bold>ti guṇakittisampanna vividhaguṇācārakittisampanna.</paragraph>
    <paragraph line="427">Rājā ‘‘ayaṃ tāpaso maṃ atibahuṃ dhanaṃ yācati, kiṃ nu kho’’ti cintetvā gāthamāha –</paragraph>
    <hangnum line="428" number="876"></hangnum>
    <gatha1 line="429"> ‘‘Pettikaṃ vā iṇaṃ hoti, yaṃ vā hoti sayaṃkataṃ;</gatha1>
    <gathalast line="430">Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā’’ti.</gathalast>
    <paragraph line="431">Tattha <bold>pettikaṃ vā</bold>ti pitarā vā gahetvā khāditaṃ, attanā vā kataṃ iṇaṃ nāma hoti, kiṃ mama pitarā tava hatthato gahitaṃ atthi, udāhu mayā, kiṃkāraṇā maṃ evaṃ bahuṃ dhanaṃ yācasīti?</paragraph>
    <paragraph line="432">Evaṃ vutte sudassano dve gāthā abhāsi –</paragraph>
    <hangnum line="433" number="877"></hangnum>
    <gatha1 line="434"> ‘‘Alampāyano hi nāgena, mamaṃ abhijigīsati;</gatha1>
    <gathalast line="435">Ahaṃ maṇḍūkachāpiyā, ḍaṃsayissāmi brāhmaṇaṃ.</gathalast>
    <hangnum line="436" number="878"></hangnum>
    <gatha1 line="437"> ‘‘Taṃ tvaṃ daṭṭhuṃ mahārāja, ajja raṭṭhābhivaḍḍhana;</gatha1>
    <gathalast line="438">Khattasaṅghaparibyūḷho, niyyāhi ahidassana’’nti.</gathalast>
    <paragraph line="439">Tattha <pageBreak edition="Vipassana Research Institut" number="7.0039" /><bold>abhijigīsatī</bold>ti yuddhe jinituṃ icchati. Tattha sace so jīyissati, mayhaṃ pañcasahassāni dassati. Sacāhaṃ jīyissāmi, ahamassa dassāmi, tasmā taṃ bahuṃ dhanaṃ yācāmi. <bold>Ta</bold>nti tasmā tvaṃ mahārāja, ajja ahidassanaṃ daṭṭhuṃ niyyāhīti.</paragraph>
    <paragraph line="440">Rājā ‘‘tena hi gacchāmā’’ti tāpasena saddhiṃyeva nikkhami. Taṃ disvā alampāyano ‘‘ayaṃ tāpaso gantvā rājānaṃ gahetvā āgato, rājakulūpako bhavissatī’’ti bhīto taṃ anuvattanto gāthamāha –</paragraph>
    <hangnum line="441" number="879"></hangnum>
    <gatha1 line="442"> ‘‘Neva taṃ atimaññāmi, sippavādena māṇava;</gatha1>
    <gathalast line="443">Atimattosi sippena, uragaṃ nāpacāyasī’’ti.</gathalast>
    <paragraph line="444">Tattha <pageBreak edition="Pali Text Society" number="6.0194" /><pageBreak edition="Myanmar" number="7.0040" /><bold>sippavādenā</bold>ti māṇava, ahaṃ attano sippena taṃ nātimaññāmi, tvaṃ pana sippena atimatto imaṃ uragaṃ na pūjesi, nāgassa apacitiṃ na karosīti.</paragraph>
    <paragraph line="445">Tato sudassano dve gāthā abhāsi –</paragraph>
    <hangnum line="446" number="880"></hangnum>
    <gatha1 line="447"> ‘‘Ahampi nātimaññāmi, sippavādena brāhmaṇa;</gatha1>
    <gathalast line="448">Avisena ca nāgena, bhusaṃ vañcayase janaṃ.</gathalast>
    <hangnum line="449" number="881"></hangnum>
    <gatha1 line="450"> ‘‘Evañcetaṃ jano jaññā, yathā jānāmi taṃ ahaṃ;</gatha1>
    <gathalast line="451">Na tvaṃ labhasi ālampa, bhusamuṭṭhiṃ kuto dhana’’nti.</gathalast>
    <paragraph line="452">Athassa alampāyano kujjhitvā āha –</paragraph>
    <hangnum line="453" number="882"></hangnum>
    <gatha1 line="454"> ‘‘Kharājino jaṭī dummī, ditto parisamāgato;</gatha1>
    <gathalast line="455">Yo tvaṃ evaṃ gataṃ nāgaṃ, ‘aviso’ atimaññati.</gathalast>
    <hangnum line="456" number="883"></hangnum>
    <gatha1 line="457"> ‘‘Āsajja kho naṃ jaññāsi, puṇṇaṃ uggassa tejaso;</gatha1>
    <gathalast line="458">Maññe taṃ bhasmarāsiṃva, khippamesa karissatī’’ti.</gathalast>
    <paragraph line="459">Tattha <pageBreak edition="Vipassana Research Institut" number="7.0040" /><bold>dummī</bold>ti anaññtinayano. <bold>Aviso atimaññasī</bold>ti nibbisoti avajānāsi. <bold>Āsajjā</bold>ti upagantvā. <bold>Jaññāsī</bold>ti jāneyyāsi.</paragraph>
    <paragraph line="460">Atha tena saddhiṃ keḷiṃ karonto sudassano gāthamāha –</paragraph>
    <hangnum line="461" number="884"></hangnum>
    <gatha1 line="462"> ‘‘Siyā visaṃ siluttassa, deḍḍubhassa silābhuno;</gatha1>
    <gathalast line="463">Neva lohitasīsassa, visaṃ nāgassa vijjatī’’ti.</gathalast>
    <paragraph line="464">Tattha <bold>siluttassā</bold>ti gharasappassa. <bold>Deḍḍubhassā</bold>ti udakasappassa. <bold>Silābhuno</bold>ti nīlavaṇṇasappassa. Iti nibbise sappe dassetvā etesaṃ visaṃ siyā, neva lohitasīsassa sappassāti āha.</paragraph>
    <paragraph line="465">Atha naṃ alampāyano dvīhi gāthāhi ajjhabhāsi –</paragraph>
    <hangnum line="466" number="885"></hangnum>
    <gatha1 line="467"> ‘‘Sutametaṃ arahataṃ, saññatānaṃ tapassinaṃ;</gatha1>
    <gatha2 line="468">Idha dānāni datvāna, saggaṃ gacchanti dāyakā;</gatha2>
    <gathalast line="469">Jīvanto dehi dānāni, yadi te atthi dātave.</gathalast>
    <hangnum line="470" number="886"></hangnum>
    <gatha1 line="471"> ‘‘Ayaṃ <pageBreak edition="Myanmar" number="7.0041" /> nāgo mahiddhiko, tejassī duratikkamo;</gatha1>
    <gathalast line="472">Tena taṃ ḍaṃsayissāmi, so taṃ bhasmaṃ karissatī’’ti.</gathalast>
    <paragraph line="473">Tattha <bold>dātave</bold>ti yadi te kiñci dātabbaṃ atthi, taṃ dehīti.</paragraph>
    <hangnum line="474" number="887"></hangnum>
    <gatha1 line="475"> ‘‘Mayāpetaṃ sutaṃ samma, saññatānaṃ tapassinaṃ;</gatha1>
    <gatha2 line="476">Idha dānāni datvāna, saggaṃ gacchanti dāyakā;</gatha2>
    <gathalast line="477">Tvameva dehi jīvanto, yadi te atthi dātave.</gathalast>
    <hangnum line="478" number="888"></hangnum>
    <gatha1 line="479"> ‘‘Ayaṃ <pageBreak edition="Pali Text Society" number="6.0195" /> ajamukhī nāma, puṇṇā uggassa tejaso;</gatha1>
    <gathalast line="480">Tāya taṃ ḍaṃsayissāmi, sā taṃ bhasmaṃ karissati.</gathalast>
    <hangnum line="481" number="889"></hangnum>
    <gatha1 line="482"> ‘‘Yā <pageBreak edition="Vipassana Research Institut" number="7.0041" /> dhītā dhataraṭṭhassa, vemātā bhaginī mama;</gatha1>
    <gathalast line="483">Sā taṃ ḍaṃsatvajamukhī, puṇṇā uggassa tejaso’’ti. –</gathalast>
    <unindented line="484">Imā gāthā sudassanassa vacanaṃ. Tattha <bold>puṇṇā uggassa tejaso</bold>ti uggena visena puṇṇā.</unindented>
    <paragraph line="485">Evañca pana vatvā ‘‘amma ajamukhi, jaṭantarato me nikkhamitvā pāṇimhi patiṭṭhahā’’ti mahājanassa majjheyeva bhaginiṃ pakkositvā hatthaṃ pasāresi. Sā tassa saddaṃ sutvā jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā tassa hatthatale tīṇi visabindūni pātetvā puna tassa jaṭantarameva pāvisi. Sudassano visaṃ gahetvā ṭhitova ‘‘nassissatāyaṃ janapado, nassissatāyaṃ janapado’’ti tikkhattuṃ mahāsaddaṃ abhāsi. Tassa so saddo dvādasayojanikaṃ bārāṇasiṃ chādetvā aṭṭhāsi. Atha rājā taṃ saddaṃ sutvā ‘‘kimatthaṃ janapado nassissatī’’ti pucchi. ‘‘Mahārāja, imassa visassa nisiñcanaṭṭhānaṃ na passāmī’’ti. ‘‘Tāta, mahantā ayaṃ pathavī, pathaviyaṃ nisiñcā’’ti. Atha naṃ ‘‘na sakkā pathaviyaṃ siñcituṃ, mahārājā’’ti paṭikkhipanto gāthamāha –</paragraph>
    <hangnum line="486" number="890"></hangnum>
    <gatha1 line="487"> ‘‘Chamāyaṃ ce nisiñcissaṃ, brahmadatta vijānahi;</gatha1>
    <gathalast line="488">Tiṇalatāni osadhyo, ussusseyyuṃ asaṃsaya’’nti.</gathalast>
    <paragraph line="489">Tattha <pageBreak edition="Myanmar" number="7.0042" /><bold>tiṇalatānī</bold>ti pathavinissitāni tiṇāni ca latā ca sabbosadhiyo ca ussusseyyuṃ, tasmā na sakkā pathaviyaṃ nisiñcitunti.</paragraph>
    <paragraph line="490">Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –</paragraph>
    <hangnum line="491" number="891"></hangnum>
    <gatha1 line="492"> ‘‘Uddhaṃ ce pātayissāmi, brahmadatta vijānahi;</gatha1>
    <gathalast line="493">Sattavassāniyaṃ devo, na vasse na himaṃ pate’’ti.</gathalast>
    <paragraph line="494">Tattha <bold>na himaṃ pate</bold>ti sattavassāni himabindumattampi na patissati.</paragraph>
    <paragraph line="495">Tena <pageBreak edition="Vipassana Research Institut" number="7.0042" /> hi naṃ tāta udake siñcāti. Tatrāpi na sakkāti dassetuṃ gāthamāha –</paragraph>
    <hangnum line="496" number="892"></hangnum>
    <gatha1 line="497"> ‘‘Udake <pageBreak edition="Pali Text Society" number="6.0196" /> ce nisiñcissaṃ, brahmadatta vijānahi;</gatha1>
    <gathalast line="498">Yāvantodakajā pāṇā, mareyyuṃ macchakacchapā’’ti.</gathalast>
    <paragraph line="499">Atha naṃ rājā āha – ‘‘tāta, mayaṃ na kiñci jānāma, yathā amhākaṃ raṭṭhaṃ na nassati, taṃ upāyaṃ tvameva jānāhī’’ti. ‘‘Tena hi, mahārāja, imasmiṃ ṭhāne paṭipāṭiyā tayo āvāṭe khaṇāpethā’’ti. Rājā khaṇāpesi. Sudassano paṭhamaṃ āvāṭaṃ nānābhesajjānaṃ pūrāpesi, dutiyaṃ gomayassa, tatiyaṃ dibbosadhānaññeva. Tato paṭhame āvāṭe visabindūni pātesi. Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṃ gaṇhi. Tatopi jālā uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi. Alampāyano tassa āvāṭassa avidūre aṭṭhāsi. Atha naṃ visausumā pahari, sarīracchavi uppāṭetvā gatā, setakuṭṭhi ahosi. So bhayatajjito ‘‘nāgarājānaṃ vissajjemī’’ti tikkhattuṃ vācaṃ nicchāresi. Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ attabhāvaṃ māpetvā devarājalīlāya ṭhito. Sudassanopi ajamukhīpi tatheva aṭṭhaṃsu. Tato sudassano rājānaṃ āha – ‘‘jānāsi no, mahārāja, kassete puttā’’ti? ‘‘Na jānāmī’’ti. ‘‘Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṃ jānāsī’’ti? ‘‘Āma, jānāmi, mayhaṃ sā kaniṭṭhabhaginī’’ti. ‘‘Mayaṃ tassā puttā, tvaṃ no mātulo’’ti.</paragraph>
    <paragraph line="500">Taṃ <pageBreak edition="Myanmar" number="7.0043" /> sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ sakkāraṃ kāretvā bhūridattena paṭisanthāraṃ karonto pucchi ‘‘tāta, taṃ evarūpaṃ uggatejaṃ kathaṃ alampāyano gaṇhī’’ti? So sabbaṃ vitthārena kathetvā rājānaṃ ovadanto ‘‘mahārāja, raññā nāma iminā niyāmena rajjaṃ kāretuṃ vaṭṭatī’’ti mātulassa dhammaṃ desesi. Atha naṃ sudassano āha – ‘‘mātula, mama mātā bhūridattaṃ apassantī kilamati, na sakkā amhehi papañcaṃ kātu’’nti. ‘‘Sādhu, tātā, tumhe tāva gacchatha. Ahaṃ pana mama bhaginiṃ daṭṭhukāmomhi, kathaṃ passissāmī’’ti. ‘‘Mātula, kahaṃ pana no ayyako kāsirājā’’ti? ‘‘Tāta, mama bhaginiyā vinā <pageBreak edition="Pali Text Society" number="6.0197" /> vasituṃ asakkonto rajjaṃ pahāya pabbajitvā asuke vanasaṇḍe nāma vasatī’’ti. ‘‘Mātula, mama mātā tumhe ceva ayyakañca daṭṭhukāmā, tumhe asukadivase mama ayyakassa santikaṃ gacchatha, mayaṃ mātaraṃ ādāya ayyakassa assamapadaṃ āgacchissāma. Tattha naṃ tumhepi passissathā’’ti. Iti te mātulassa divasaṃ <pageBreak edition="Vipassana Research Institut" number="7.0043" /> vavatthapetvā rājanivesanā otariṃsu. Rājā bhāgineyye uyyojetvā roditvā nivatti. Tepi pathaviyaṃ nimujjitvā nāgabhavanaṃ gatā.</paragraph>
    <centered line="501">Nagarapavesanakhaṇḍaṃ niṭṭhitaṃ.</centered>
    <subhead line="502">Mahāsattassa pariyesanakhaṇḍaṃ</subhead>
    <paragraph line="503">Mahāsatte sampatte sakalanāgabhavanaṃ ekaparidevasaddaṃ ahosi. Sopi māsaṃ peḷāya vasitattā kilanto gilānaseyyaṃ sayi. Tassa santikaṃ āgacchantānaṃ nāgānaṃ pamāṇaṃ natthi. So tehi saddhiṃ kathento kilamati. Kāṇāriṭṭho devalokaṃ gantvā mahāsattaṃ adisvā paṭhamamevāgato. Atha naṃ ‘‘esa caṇḍo pharuso, sakkhissati nāgaparisaṃ vāretu’’nti mahāsattassa nisinnaṭṭhāne dovārikaṃ kariṃsu. Subhogopi sakalahimavantaṃ vicaritvā tato mahāsamuddañca sesanadiyo ca upadhāretvā yamunaṃ upadhārento āgacchati. Nesādabrāhmaṇopi alampāyanaṃ kuṭṭhiṃ disvā cintesi ‘‘ayaṃ bhūridattaṃ kilametvā kuṭṭhi jāto, ahaṃ pana taṃ mayhaṃ tāva bahūpakāraṃ maṇilobhena alampāyanassa dassesiṃ, taṃ pāpaṃ mama āgamissati. Yāva taṃ na āgacchati, tāvadeva yamunaṃ gantvā payāgatitthe pāpapavāhanaṃ karissāmī’’ti. So tattha gantvā ‘‘mayā bhūridatte mittadubbhikammaṃ kataṃ, taṃ pāpaṃ pavāhessāmī’’ti vatvā udakorohanakammaṃ karoti. Tasmiṃ khaṇe subhogo <pageBreak edition="Myanmar" number="7.0044" /> taṃ ṭhānaṃ patto. Tassa taṃ vacanaṃ sutvā ‘‘iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito, nāssa jīvitaṃ dassāmī’’ti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṃ sithilaṃ akāsi. So sīsaṃ ukkhipi. Atha naṃ punākaḍḍhitvā <pageBreak edition="Pali Text Society" number="6.0198" /> osīdāpesi. Evaṃ bahū vāre tena kilamiyamāno nesādabrāhmaṇo sīsaṃ ukkhipitvā gāthamāha –</paragraph>
    <hangnum line="504" number="893"></hangnum>
    <gatha1 line="505"> ‘‘Lokyaṃ sajantaṃ udakaṃ, payāgasmiṃ patiṭṭhitaṃ;</gatha1>
    <gathalast line="506">Ko maṃ ajjhoharī bhūto, ogāḷhaṃ yamunaṃ nadi’’nti.</gathalast>
    <paragraph line="507">Tattha <bold>lokya</bold>nti evaṃ pāpavāhanasamatthanti lokasammataṃ. <bold>Sajanta</bold>nti evarūpaṃ udakaṃ abhisiñcantaṃ. <bold>Payāgasmi</bold>nti payāgatitthe.</paragraph>
    <paragraph line="508">Atha <pageBreak edition="Vipassana Research Institut" number="7.0044" /> naṃ subhogo gāthāya ajjhabhāsi –</paragraph>
    <hangnum line="509" number="894"></hangnum>
    <gatha1 line="510"> ‘‘Yadesa lokādhipatī yasassī, bārāṇasiṃ pakriya samantato;</gatha1>
    <gathalast line="511">Tassāha putto uragūsabhassa, subhogoti maṃ brāhmaṇa vedayantī’’ti.</gathalast>
    <paragraph line="512">Tattha <bold>yadesā</bold>ti yo eso. <bold>Pakriya samantato</bold>ti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.</paragraph>
    <paragraph line="513">Atha naṃ brāhmaṇo ‘‘ayaṃ bhūridattabhātā, na me jīvitaṃ dassati, yaṃnūnāhaṃ etassa ceva mātāpitūnañcassa vaṇṇakittanena muducittataṃ katvā attano jīvitaṃ yāceyya’’nti cintetvā gāthamāha –</paragraph>
    <hangnum line="514" number="895"></hangnum>
    <gatha1 line="515"> ‘‘Sace hi putto uragūsabhassa, kāsissa rañño amarādhipassa;</gatha1>
    <gatha2 line="516">Mahesakkho aññataro pitā te, maccesu mātā pana te atulyā;</gatha2>
    <gathalast line="517">Na tādiso arahati brāhmaṇassa, dāsampi ohārituṃ mahānubhāvo’’ti.</gathalast>
    <paragraph line="518">Tattha <pageBreak edition="Myanmar" number="7.0045" /><bold>kāsissā</bold>ti aparena nāmena evaṃnāmakassa. ‘‘Kāsikarañño’’tipi paṭhantiyeva. Kāsirājadhītāya gahitattā kāsirajjampi tasseva santakaṃ katvā vaṇṇeti. <bold>Amarādhipassā</bold>ti dīghāyukatāya amarasaṅkhātānaṃ nāgānaṃ adhipassa. <bold>Mahesakkho</bold>ti mahānubhāvo. <bold>Aññataro</bold>ti mahesakkhānaṃ aññataro. <bold>Dāsampī</bold>ti <pageBreak edition="Pali Text Society" number="6.0199" /> tādiso hi mahānubhāvo ānubhāvarahitaṃ brāhmaṇassa dāsampi udake oharituṃ nārahati, pageva mahānubhāvaṃ brāhmaṇanti.</paragraph>
    <paragraph line="519">Atha naṃ subhogo ‘‘are duṭṭhabrāhmaṇa, tvaṃ maṃ vañcetvā ‘muñcissāmī’ti maññasi, na te jīvitaṃ dassāmī’’ti tena katakammaṃ pakāsento āha –</paragraph>
    <hangnum line="520" number="896"></hangnum>
    <gatha1 line="521"> ‘‘Rukkhaṃ nissāya vijjhittho, eṇeyyaṃ pātumāgataṃ;</gatha1>
    <gathalast line="522">So viddho dūramacari, saravegena sīghavā.</gathalast>
    <hangnum line="523" number="897"></hangnum>
    <gatha1 line="524"> ‘‘Taṃ tvaṃ patitamaddakkhi, araññasmiṃ brahāvane;</gatha1>
    <gathalast line="525">Sa maṃsakājamādāya, sāyaṃ nigrodhupāgami.</gathalast>
    <hangnum line="526" number="898"></hangnum>
    <gatha1 line="527"> ‘‘Sukasāḷikasaṅghuṭṭhaṃ <pageBreak edition="Vipassana Research Institut" number="7.0045" />, piṅgalaṃ santhatāyutaṃ;</gatha1>
    <gathalast line="528">Kokilābhirudaṃ rammaṃ, dhuvaṃ haritasaddalaṃ.</gathalast>
    <hangnum line="529" number="899"></hangnum>
    <gatha1 line="530"> ‘‘Tattha te so pāturahu, iddhiyā yasasā jalaṃ;</gatha1>
    <gathalast line="531">Mahānubhāvo bhātā me, kaññāhi parivārito.</gathalast>
    <hangnum line="532" number="900"></hangnum>
    <gatha1 line="533"> ‘‘So tena pariciṇṇo tvaṃ, sabbakāmehi tappito;</gatha1>
    <gathalast line="534">Aduṭṭhassa tuvaṃ dubbhi, taṃ te veraṃ idhāgataṃ.</gathalast>
    <hangnum line="535" number="901"></hangnum>
    <gatha1 line="536"> ‘‘Khippaṃ gīvaṃ pasārehi, na te dassāmi jīvitaṃ;</gatha1>
    <gathalast line="537">Bhātu parisaraṃ veraṃ, chedayissāmi te sira’’nti.</gathalast>
    <paragraph line="538">Tattha <bold>sāyaṃ nigrodhupāgamī</bold>ti vikāle nigrodhaṃ upagato asi. <bold>Piṅgala</bold>nti pakkānaṃ vaṇṇena piṅgalaṃ. <bold>Santhatāyuta</bold>nti pārohaparikiṇṇaṃ. <bold>Kokilābhiruda</bold>nti kokilāhi abhirudaṃ. <bold>Dhuvaṃ haritasaddala</bold>nti udakabhūmiyaṃ jātattā niccaṃ haritasaddalaṃ bhūmibhāgaṃ. <bold>Pāturahū</bold>ti tasmiṃ te nigrodhe ṭhitassa <pageBreak edition="Myanmar" number="7.0046" /> so mama bhātā pākaṭo ahosi. <bold>Iddhiyā</bold>ti puññatejena. <bold>So tenā</bold>ti so tuvaṃ tena attano nāgabhavanaṃ netvā pariciṇṇo. <bold>Parisara</bold>nti tayā mama bhātu kataṃ veraṃ pāpakammaṃ parisaranto anussaranto. <bold>Chedayissāmi te sira</bold>nti tava sīsaṃ chindissāmīti.</paragraph>
    <paragraph line="539">Atha brāhmaṇo ‘‘na mesa jīvitaṃ dassati, yaṃ kiñci pana vatvā mokkhatthāya vāyamituṃ vaṭṭatī’’ti cintetvā gāthamāha –</paragraph>
    <hangnum line="540" number="902"></hangnum>
    <gatha1 line="541"> ‘‘Ajjhāyako yācayogī, āhutaggi ca brāhmaṇo;</gatha1>
    <gathalast line="542">Etehi tīhi ṭhānehi, avajjho hoti brāhmaṇo’’ti.</gathalast>
    <paragraph line="543">Tattha <bold>etehī</bold>ti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṃ vadhituṃ, kiṃ tvaṃ vadesi, yo hi brāhmaṇaṃ vadheti, so niraye nibbattatīti.</paragraph>
    <paragraph line="544">Taṃ <pageBreak edition="Pali Text Society" number="6.0200" /> sutvā subhogo saṃsayapakkhando hutvā ‘‘imaṃ nāgabhavanaṃ netvā bhātaro paṭipucchitvā jānissāmī’’ti cintetvā dve gāthā abhāsi –</paragraph>
    <hangnum line="545" number="903"></hangnum>
    <gatha1 line="546"> ‘‘Yaṃ <pageBreak edition="Vipassana Research Institut" number="7.0046" /> puraṃ dhataraṭṭhassa, ogāḷhaṃ yamunaṃ nadiṃ;</gatha1>
    <gathalast line="547">Jotate sabbasovaṇṇaṃ, girimāhacca yāmunaṃ.</gathalast>
    <hangnum line="548" number="904"></hangnum>
    <gatha1 line="549"> ‘‘Tattha te purisabyagghā, sodariyā mama bhātaro;</gatha1>
    <gathalast line="550">Yathā te tattha vakkhanti, tathā hessasi brāhmaṇā’’ti.</gathalast>
    <paragraph line="551">Tattha <bold>pura</bold>nti nāgapuraṃ. <bold>Ogāḷha</bold>nti anupaviṭṭhaṃ. <bold>Girimāhacca yāmuna</bold>nti yamunāto avidūre ṭhitaṃ himavantaṃ āhacca jotati. <bold>Tattha te</bold>ti tasmiṃ nagare te mama bhātaro vasanti, tattha nīte tayi yathā te vakkhanti, tathā bhavissasi. Sace hi saccaṃ kathesi, jīvitaṃ te atthi. No ce, tattheva sīsaṃ chindissāmīti.</paragraph>
    <paragraph line="552">Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.</paragraph>
    <centered line="553">Mahāsattassa pariyesanayakaṇḍaṃ niṭṭhitaṃ.</centered>
    <subhead line="554">Micchākathā</subhead>
    <paragraph line="555">Atha <pageBreak edition="Myanmar" number="7.0047" /> naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ gantvā ‘‘subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā jānissati, ‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati. Lokasmiñhi brāhmaṇā nāma seṭṭhā mahānubhāvā, tvaṃ tesaṃ ānubhāvaṃ na jānāsi, ahaṃ pana jānāmī’’ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā evamāha. Vatvā ca pana anubhūtapubbavasena yajanasīlo hutvā subhogañca nāgaparisañca āmantetvā ‘‘etha, bho, yaññakārakānaṃ vo guṇe vaṇṇessāmī’’ti vatvā yaññavaṇṇanaṃ ārabhanto āha –</paragraph>
    <hangnum line="556" number="905"></hangnum>
    <gatha1 line="557"> ‘‘Anittarā ittarasampayuttā, yaññā ca vedā ca subhoga loke;</gatha1>
    <gathalast line="558">Tadaggarayhañhi vinindamāno, jahāti vittañca satañca dhamma’’nti.</gathalast>
    <paragraph line="559">Tattha <pageBreak edition="Vipassana Research Institut" number="7.0047" /><pageBreak edition="Pali Text Society" number="6.0201" /><bold>anittarā</bold>ti subhoga imasmiṃ loke yaññā ca vedā ca anittarā na lāmakā mahānubhāvā, te ittarehi brāhmaṇehi sampayuttā, tasmā brāhmaṇāpi anittarāva jātā. <bold>Tadaggarayha</bold>nti tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti. Idaṃ kira so ‘‘iminā bhūridatte mittadubbhikammaṃ katanti vattuṃ nāgaparisā mā labhantū’’ti avoca.</paragraph>
    <paragraph line="560">Atha naṃ kāṇāriṭṭho ‘‘subhoga jānāsi pana ayaṃ loko kena nimmito’’ti vatvā ‘‘na jānāmī’’ti vutte ‘‘brāhmaṇānaṃ pitāmahena mahābrahmunā nimmito’’ti dassetuṃ itaraṃ gāthamāha –</paragraph>
    <hangnum line="561" number="906"></hangnum>
    <gatha1 line="562"> ‘‘Ajjhenamariyā pathaviṃ janindā, vessā kasiṃ pāricariyañca suddā;</gatha1>
    <gathalast line="563">Upāgu paccekaṃ yathāpadesaṃ, katāhu ete vasināti āhū’’ti.</gathalast>
    <paragraph line="564">Tattha <bold>upāgū</bold>ti upagatā. Brahmā kira brāhmaṇādayo cattāro vaṇṇe nimminitvā ariye tāva brāhmaṇe āha – ‘‘tumhe ajjhenameva upagacchatha <pageBreak edition="Myanmar" number="7.0048" />, mā aññaṃ kiñci karitthā’’ti, janinde āha ‘‘tumhe pathaviṃyeva vijinatha’’, vesse āha – ‘‘tumhe kasiṃyeva upetha’’, sudde āha ‘‘tumhe tiṇṇaṃ vaṇṇānaṃ pāricariyaṃyeva upethā’’ti. Tato paṭṭhāya ariyā ajjhenaṃ, janindā pathaviṃ, vessā kasiṃ, suddā pāricariyaṃ upāgatāti vadanti. <bold>Paccekaṃ yathāpadesa</bold>nti upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā. <bold>Katāhu ete vasināti āhū</bold>ti evaṃ kira ete vasinā mahābrahmunā katā ahesunti kathenti.</paragraph>
    <paragraph line="565">Evaṃ mahāguṇā ete brāhmaṇā nāma. Yo hi etesu cittaṃ pasādetvā dānaṃ deti, tassa aññattha paṭisandhi natthi, devalokameva gacchatīti vatvā āha –</paragraph>
    <hangnum line="566" number="907"></hangnum>
    <gatha1 line="567"> ‘‘Dhātā vidhātā varuṇo kuvero, somo yamo candimā vāyu sūriyo;</gatha1>
    <gathalast line="568">Etepi yaññaṃ puthuso yajitvā, ajjhāyakānaṃ atho sabbakāme.</gathalast>
    <hangnum line="569" number="908"></hangnum>
    <gatha1 line="570"> ‘‘Vikāsitā cāpasatāni pañca, yo ajjuno balavā bhīmaseno;</gatha1>
    <gathalast line="571">Sahassabāhu asamo pathabyā, sopi tadā ādahi jātaveda’’nti.</gathalast>
    <paragraph line="572">Tattha <pageBreak edition="Vipassana Research Institut" number="7.0048" /><pageBreak edition="Pali Text Society" number="6.0202" /><bold>etepī</bold>ti ete dhātādayo devarājāno. <bold>Puthuso</bold>ti anekappakāraṃ yaññaṃ yajitvā. <bold>Atho sabbakāme</bold>ti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti dasseti. <bold>Vikāsitā</bold>ti ākaḍḍhitā. <bold>Cāpasatāni pañcā</bold>ti na dhanupañcasatāni, pañcacāpasatappamāṇaṃ pana mahādhanuṃ sayameva ākaḍḍhati. <bold>Bhīmaseno</bold>ti bhayānakaseno. <bold>Sahassabāhū</bold>ti na tassa bāhūnaṃ sahassaṃ, pañcannaṃ pana dhanuggahasatānaṃ bāhusahassena ākaḍḍhitabbassa dhanuno ākaḍḍhanenevaṃ vuttaṃ. <bold>Ādahi jātaveda</bold>nti sopi rājā tasmiṃ kāle brāhmaṇe sabbakāmehi santappetvā aggiṃ ādahi patiṭṭhāpetvā paricari, teneva kāraṇena <pageBreak edition="Myanmar" number="7.0049" /> devaloke nibbatto. Tasmā brāhmaṇā nāma imasmiṃ loke jeṭṭhakāti āha.</paragraph>
    <paragraph line="573">So uttaripi brāhmaṇe vaṇṇento gāthamāha –</paragraph>
    <hangnum line="574" number="909"></hangnum>
    <gatha1 line="575"> ‘‘Yo brāhmaṇe bhojayi dīgharattaṃ, annena pānena yathānubhāvaṃ;</gatha1>
    <gathalast line="576">Pasannacitto anumodamāno, subhoga devaññataro ahosī’’ti.</gathalast>
    <paragraph line="577">Tattha <bold>yo</bold>ti yo so porāṇako bārāṇasirājāti dasseti. <bold>Yathānubhāva</bold>nti yathābalaṃ yaṃ tassa atthi, taṃ sabbaṃ pariccajitvā bhojesi. <bold>Devaññataro</bold>ti so aññataro mahesakkhadevarājā ahosi. Evaṃ brāhmaṇā nāma aggadakkhiṇeyyāti dasseti.</paragraph>
    <paragraph line="578">Athassa aparampi kāraṇaṃ āharitvā dassento gāthamāha –</paragraph>
    <hangnum line="579" number="910"></hangnum>
    <gatha1 line="580"> ‘‘Mahāsanaṃ devamanomavaṇṇaṃ, yo sappinā asakkhi bhojetumaggiṃ;</gatha1>
    <gathalast line="581">Sa yaññatantaṃ varato yajitvā, dibbaṃ gatiṃ mucalindajjhagacchī’’ti.</gathalast>
    <paragraph line="582">Tattha <bold>mahāsana</bold>nti mahābhakkhaṃ. <bold>Bhojetu</bold>nti santappetuṃ. <bold>Yaññatanta</bold>nti yaññavidhānaṃ. <bold>Varato</bold>ti varassa aggidevassa yajitvā. <bold>Mucalindajjhagacchī</bold>ti mucalindo adhigatoti.</paragraph>
    <paragraph line="583">Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ pucchi. Atha naṃ te ‘‘brāhmaṇānañca brāhmaṇadevatāya ca sakkāraṃ karohī’’ti vatvā ‘‘kā brāhmaṇadevatā’’ti vutte ‘‘‘aggidevoti taṃ navanītasappinā santappehī’’’ti āhaṃsu. So tathā akāsi. Tamatthaṃ pakāsento esa imaṃ gāthamāha.</paragraph>
    <paragraph line="584">Aparampi <pageBreak edition="Vipassana Research Institut" number="7.0049" /><pageBreak edition="Myanmar" number="7.0050" /> kāraṇaṃ dassento gāthamāha –</paragraph>
    <hangnum line="585" number="911"></hangnum>
    <gatha1 line="586"> ‘‘Mahānubhāvo vassasahassajīvī, yo pabbajī dassaneyyo uḷāro;</gatha1>
    <gathalast line="587">Hitvā <pageBreak edition="Pali Text Society" number="6.0203" /> apariyanta raṭṭhaṃ sasenaṃ, rājā dudīpopi jagāma sagga’’nti.</gathalast>
    <paragraph line="588">Tattha <bold>pabbajī</bold>ti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ raṭṭhaṃ sasenaṃ hitvā pabbaji. <bold>Dudīpopī</bold>ti so dudīpo nāma rājā brāhmaṇe pūjetvāva saggaṃ gatoti vadati. ‘‘Dujīpo’’tipi pāṭho.</paragraph>
    <paragraph line="589">Aparānipissa udāharaṇāni dassento āha –</paragraph>
    <hangnum line="590" number="912"></hangnum>
    <gatha1 line="591"> ‘‘Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;</gatha1>
    <gathalast line="592">Ussesi vessānaramādahāno, subhoga devaññataro ahosi.</gathalast>
    <hangnum line="593" number="913"></hangnum>
    <gatha1 line="594"> ‘‘Yassānubhāvena subhoga gaṅgā, pavattatha dadhisannisinnaṃ samuddaṃ;</gatha1>
    <gathalast line="595">Sa lomapādo paricariya maggiṃ, aṅgo sahassakkhapurajjhagacchī’’ti.</gathalast>
    <paragraph line="596">Tattha <bold>sāgaranta</bold>nti sāgarapariyantaṃ pathaviṃ. <bold>Ussesī</bold>ti brāhmaṇe saggamaggaṃ pucchitvā ‘‘sovaṇṇayūpaṃ ussāpehī’’ti vutto pasughātanatthāya ussāpesi. <bold>Vessānaramādahāno</bold>ti vessānaraṃ aggiṃ ādahanto. ‘‘Vesānari’’ntipi pāṭho. <bold>Devaññataro</bold>ti subhoga, so hi rājā aggiṃ juhitvā aññataro mahesakkhadevo ahosīti vadati. <bold>Yassānubhāvenā</bold>ti bho subhoga, gaṅgā ca mahāsamuddo ca kena katoti jānāsīti. Na jānāmīti. Kiṃ tvaṃ jānissasi, brāhmaṇeyeva pothetuṃ jānāsīti. Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi ‘‘bho, mahārāja, himavantaṃ pavisitvā brāhmaṇānaṃ sakkāraṃ katvā aggiṃ paricarāhī’’ti vutte aparimāṇā <pageBreak edition="Myanmar" number="7.0051" /> gāviyo ca mahiṃsiyo ca ādāya himavantaṃ pavisitvā tathā akāsi. ‘‘Brāhmaṇehi bhuttātirittaṃ khīradadhiṃ kiṃ kātabba’’nti ca vutte ‘‘chaḍḍethā’’ti āha. Tattha thokassa khīrassa chaḍḍitaṭṭhāne kunnadiyo ahesuṃ, bahukassa chaḍḍitaṭṭhāne gaṅgā pavattatha. Taṃ pana khīraṃ yattha dadhi hutvā sannisinnaṃ ṭhitaṃ, taṃ samuddaṃ nāma jātaṃ. Iti so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.</paragraph>
    <paragraph line="597">Itissa <pageBreak edition="Vipassana Research Institut" number="7.0050" /> idaṃ atītaṃ āharitvā imaṃ gāthamāha –</paragraph>
    <hangnum line="598" number="914"></hangnum>
    <gatha1 line="599"> ‘‘Mahiddhiko devavaro yasassī, senāpati tidive vāsavassa;</gatha1>
    <gathalast line="600">So <pageBreak edition="Pali Text Society" number="6.0204" /> somayāgena malaṃ vihantvā, subhoga devaññataro ahosī’’ti.</gathalast>
    <paragraph line="601">Tattha <bold>so somayāgena malaṃ vihantvā</bold>ti bho subhoga, yo idāni sakkassa senāpati mahāyaso devaputto, sopi pubbe eko bārāṇasirājā brāhmaṇe saggamaggaṃ pucchitvā tehi ‘‘somayāgena attano malaṃ pavāhetvā devalokaṃ gacchāhī’’ti vutte brāhmaṇānaṃ mahantaṃ sakkāraṃ katvā tehi vuttavidhānena somayāgaṃ katvā tena attano malaṃ vihantvā devaññataro jātoti imamatthaṃ pakāsento evamāha.</paragraph>
    <paragraph line="602">Aparānipissa udāharaṇāni dassento āha –</paragraph>
    <hangnum line="603" number="915"></hangnum>
    <gatha1 line="604"> ‘‘Akārayi lokamimaṃ parañca, bhāgīrathiṃ himavantañca gijjhaṃ;</gatha1>
    <gathalast line="605">Yo iddhimā devavaro yasassī, sopi tadā ādahi jātavedaṃ.</gathalast>
    <hangnum line="606" number="916"></hangnum>
    <gatha1 line="607"> ‘‘Mālāgirī himavā yo ca gijjho, sudassano nisabho kuveru;</gatha1>
    <gathalast line="608">Ete ca aññe ca nagā mahantā, cityā katā yaññakarehi māhū’’ti.</gathalast>
    <paragraph line="609">Tattha <pageBreak edition="Myanmar" number="7.0052" /><bold>sopi tadā ādahi jātaveda</bold>nti bhātika subhoga, yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato, sopi yadā brahmupapattito pubbe māṇavako ahosi, tadā aggimeva ādahi, aggiṃ juhitvā mahābrahmā hutvā idaṃ sabbamakāsi. Evaṃmahiddhikā brāhmaṇāti dasseti.</paragraph>
    <paragraph line="610"><bold>Cityā katā</bold>ti pubbe kireko bārāṇasirājā brāhmaṇe saggamaggaṃ pucchitvā ‘‘brāhmaṇānaṃ sakkāraṃ karohī’’ti vutte tesaṃ mahādānaṃ paṭṭhapetvā ‘‘mayhaṃ dāne kiṃ natthī’’ti pucchitvā ‘‘sabbaṃ, deva, atthi, brāhmaṇānaṃ pana āsanāni nappahontī’’ti vutte iṭṭhakāhi cināpetvā āsanāni kāresi. Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo pabbatā jātā. Evamete yaññakārehi brāhmaṇehi katāti kathentīti.</paragraph>
    <paragraph line="611">Atha <pageBreak edition="Vipassana Research Institut" number="7.0051" /> naṃ puna āha ‘‘bhātika, jānāsi panāyaṃ samuddo kena kāraṇena apeyyo loṇodako jāto’’ti? ‘‘Na jānāmi, ariṭṭhā’’ti. Atha naṃ ‘‘tvaṃ brāhmaṇeyeva vihiṃsituṃ jānāsi, suṇohī’’ti vatvā gāthamāha –</paragraph>
    <hangnum line="612" number="917"></hangnum>
    <gatha1 line="613"> ‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;</gatha1>
    <gathalast line="614">Tīre <pageBreak edition="Pali Text Society" number="6.0205" /> samuddassudakaṃ sajantaṃ, taṃ sāgarojjhohari tenāpeyyo’’ti.</gathalast>
    <paragraph line="615">Tattha <bold>‘yācayogotidhāhū</bold>ti taṃ brāhmaṇaṃ yācayogoti idha loke āhu. <bold>Udakaṃ sajanta</bold>ti so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā attano upari sīse sajantaṃ abbhukirati. Atha naṃ evaṃ karontaṃ vaḍḍhitvā sāgaro ajjhohari. Taṃ kāraṇaṃ mahābrahmā ñatvā ‘‘iminā kira me putto hato’’ti kujjhitvā ‘‘samuddo apeyyo loṇodako bhavatū’’ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.</paragraph>
    <paragraph line="616">Punapi <pageBreak edition="Myanmar" number="7.0053" /> āha –</paragraph>
    <hangnum line="617" number="918"></hangnum>
    <gatha1 line="618"> ‘‘Āyāgavatthūni puthū pathabyā, saṃvijjanti brāhmaṇā vāsavassa;</gatha1>
    <gathalast line="619">Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda’’nti.</gathalast>
    <paragraph line="620">Tattha <bold>vāsavassā</bold>ti pubbe brāhmaṇānaṃ dānaṃ datvā vāsavattaṃ pattassa vāsavassa. <bold>Āyāgavatthūnī</bold>ti puññakkhettabhūtā aggadakkhiṇeyyā pathabyā puthū brāhmaṇā saṃvijjanti. <bold>Purimaṃ disa</bold>nti te idānipi catūsu disāsu saṃvijjamānā tassa vāsavassa mahantaṃ vedaṃ janayanti, pītisomanassaṃ āvahanti.</paragraph>
    <paragraph line="621">Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.</paragraph>
    <centered line="622">Micchākathā niṭṭhitā.</centered>
    <paragraph line="623">Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā ‘‘ayaṃ bhūtameva kathetī’’ti micchāgāhaṃ gaṇhanākārappattā jātā. Mahāsatto gilānaseyyāya nipannova taṃ sabbaṃ assosi <pageBreak edition="Vipassana Research Institut" number="7.0052" />. Nāgāpissa ārocesuṃ. Tato mahāsatto cintesi ‘‘ariṭṭho micchāmaggaṃ vaṇṇeti, vādamassa bhinditvā parisaṃ sammādiṭṭhikaṃ karissāmī’’ti. So uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ pakkosāpetvā ‘‘ariṭṭha, tvaṃ abhūtaṃ vatvā vede ca yaññe ca brāhmaṇe ca vaṇṇesi, brāhmaṇānañhi vedavidhānena yaññayajanaṃ nāma anariyasammataṃ na saggāvahaṃ, tava vāde abhūtaṃ passāhī’’ti vatvā yaññabhedavādaṃ nāma ārabhanto āha –</paragraph>
    <hangnum line="624" number="919"></hangnum>
    <gatha1 line="625"> ‘‘Kalī <pageBreak edition="Pali Text Society" number="6.0206" /> hi dhīrāna kaṭaṃ magānaṃ, bhavanti vedajjhagatānariṭṭha;</gatha1>
    <gathalast line="626">Marīcidhammaṃ asamekkhitattā, māyāguṇā nātivahanti paññaṃ.</gathalast>
    <hangnum line="627" number="920"></hangnum>
    <gatha1 line="628"> ‘‘Vedā <pageBreak edition="Myanmar" number="7.0054" /> na tāṇāya bhavanti dassa, mittadduno bhūnahuno narassa;</gatha1>
    <gathalast line="629">Na tāyate pariciṇṇo ca aggi, dosantaraṃ maccamanariyakammaṃ.</gathalast>
    <hangnum line="630" number="921"></hangnum>
    <gatha1 line="631"> ‘‘Sabbañca maccā sadhanaṃ sabhogaṃ, ādīpitaṃ dāru tiṇena missaṃ;</gatha1>
    <gathalast line="632">Dahaṃ na tappe asamatthatejo, ko taṃ subhikkhaṃ dvirasaññu kayirā.</gathalast>
    <hangnum line="633" number="922"></hangnum>
    <gatha1 line="634"> ‘‘Yathāpi khīraṃ vipariṇāmadhammaṃ, dadhi bhavitvā navanītampi hoti;</gatha1>
    <gathalast line="635">Evampi aggi vipariṇāmadhammo, tejo samorohatī yogayutto.</gathalast>
    <hangnum line="636" number="923"></hangnum>
    <gatha1 line="637"> ‘‘Na dissatī aggi manuppaviṭṭho, sukkhesu kaṭṭhesu navesu cāpi;</gatha1>
    <gathalast line="638">Nāmatthamāno araṇīnarena, nākammunā jāyati jātavedo.</gathalast>
    <hangnum line="639" number="924"></hangnum>
    <gatha1 line="640"> ‘‘Sace hi aggi antarato vaseyya, sukkhesu kaṭṭhesu navesu cāpi;</gatha1>
    <gathalast line="641">Sabbāni susseyyu vanāni loke, sukkhāni kaṭṭhāni ca pajjaleyyuṃ.</gathalast>
    <hangnum line="642" number="925"></hangnum>
    <gatha1 line="643"> ‘‘Karoti ce dārutiṇena puññaṃ, bhojaṃ naro dhūmasikhiṃ patāpavaṃ;</gatha1>
    <gathalast line="644">Aṅgārikā loṇakarā ca sūdā, sarīradāhāpi kareyyu puññaṃ.</gathalast>
    <hangnum line="645" number="926"></hangnum>
    <gatha1 line="646"> ‘‘Atha <pageBreak edition="Pali Text Society" number="6.0207" /> ce hi ete na karonti puññaṃ, ajjhenamaggiṃ idha tappayitvā;</gatha1>
    <gathalast line="647">Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.</gathalast>
    <hangnum line="648" number="927"></hangnum>
    <gatha1 line="649"> ‘‘Kathañhi <pageBreak edition="Vipassana Research Institut" number="7.0053" /><pageBreak edition="Myanmar" number="7.0055" /> lokāpacito samāno, amanuññagandhaṃ bahūnaṃ akantaṃ;</gatha1>
    <gathalast line="650">Yadeva maccā parivajjayanti, tadappasatthaṃ dvirasaññu bhuñje.</gathalast>
    <hangnum line="651" number="928"></hangnum>
    <gatha1 line="652"> ‘‘Sikhimpi devesu vadanti heke, āpaṃ milakkhū pana devamāhu;</gatha1>
    <gathalast line="653">Sabbeva ete vitathaṃ bhaṇanti, aggī na devaññataro na cāpo.</gathalast>
    <hangnum line="654" number="929"></hangnum>
    <gatha1 line="655"> ‘‘Anindriyabaddhamasaññakāyaṃ, vessānaraṃ kammakaraṃ pajānaṃ;</gatha1>
    <gathalast line="656">Paricariya maggiṃ sugatiṃ kathaṃ vaje, pāpāni kammāni pakubbamāno.</gathalast>
    <hangnum line="657" number="930"></hangnum>
    <gatha1 line="658"> ‘‘Sabbābhibhū tāhudha jīvikatthā, aggissa brahmā paricārikoti;</gatha1>
    <gathalast line="659">Sabbānubhāvī ca vasī kimatthaṃ, animmito nimmitaṃ vanditassa.</gathalast>
    <hangnum line="660" number="931"></hangnum>
    <gatha1 line="661"> ‘‘Hassaṃ anijjhānakkhamaṃ atacchaṃ, sakkārahetu pakiriṃsu pubbe;</gatha1>
    <gathalast line="662">Te lābhasakkāre apātubhonte, sandhāpitā jantubhi santidhammaṃ.</gathalast>
    <hangnum line="663" number="932"></hangnum>
    <gatha1 line="664"> ‘‘Ajjhenamariyā pathaviṃ janindā, vessā kasiṃ pāricariyañca suddā;</gatha1>
    <gathalast line="665">Upāgu paccekaṃ yathāpadesaṃ, katāhu ete vasināti āhu.</gathalast>
    <hangnum line="666" number="933"></hangnum>
    <gatha1 line="667"> ‘‘Etañca <pageBreak edition="Pali Text Society" number="6.0208" /> saccaṃ vacanaṃ bhaveyya, yathā idaṃ bhāsitaṃ brāhmaṇehi;</gatha1>
    <gatha2 line="668">Nākhattiyo jātu labhetha rajjaṃ, nābrāhmaṇo mantapadāni sikkhe;</gatha2>
    <gathalast line="669">Nāññatra vessehi kasiṃ kareyya, suddo na mucce parapesanāya.</gathalast>
    <hangnum line="670" number="934"></hangnum>
    <gatha1 line="671"> ‘‘Yasmā <pageBreak edition="Myanmar" number="7.0056" /> ca etaṃ vacanaṃ abhūtaṃ, musāvime odariyā bhaṇanti;</gatha1>
    <gathalast line="672">Tadappapaññā abhisaddahanti, passanti taṃ paṇḍitā attanāva.</gathalast>
    <hangnum line="673" number="935"></hangnum>
    <gatha1 line="674"> ‘‘Khatyā hi vessānaṃ baliṃ haranti, ādāya satthāni caranti brāhmaṇā;</gatha1>
    <gathalast line="675">Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.</gathalast>
    <hangnum line="676" number="936"></hangnum>
    <gatha1 line="677"> ‘‘Sace hi so issaro sabbaloke, brahmā bahūbhūtapatī pajānaṃ;</gatha1>
    <gathalast line="678">Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.</gathalast>
    <hangnum line="679" number="937"></hangnum>
    <gatha1 line="680"> ‘‘Sace <pageBreak edition="Vipassana Research Institut" number="7.0054" /> hi so issaro sabbaloke, brahmā bahūbhūtapatī pajānaṃ;</gatha1>
    <gathalast line="681">Māyā musāvajjamadena cāpi, lokaṃ adhammena kimatthamakāri.</gathalast>
    <hangnum line="682" number="938"></hangnum>
    <gatha1 line="683"> ‘‘Sace hi so issaro sabbaloke, brahmā bahūbhūtapatī pajānaṃ;</gatha1>
    <gathalast line="684">Adhammiko bhūtapatī ariṭṭha, dhamme sati yo vidahī adhammaṃ.</gathalast>
    <hangnum line="685" number="939"></hangnum>
    <gatha1 line="686"> ‘‘Kīṭā paṭaṅgā uragā ca bhekā, gantvā kimī sujjhati makkhikā ca;</gatha1>
    <gathalast line="687">Etepi dhammā anariyarūpā, kambojakānaṃ vitathā bahūna’’nti.</gathalast>
    <paragraph line="688">Tattha <pageBreak edition="Pali Text Society" number="6.0209" /><bold>vedajjhagatānariṭṭhā</bold>ti ariṭṭha, imāni vedādhigamanāni nāma dhīrānaṃ parājayasaṅkhāto kaliggāho, magānaṃ bālānaṃ jayasaṅkhāto kaṭaggāho. <bold>Marīcidhamma</bold>nti idañhi vedattayaṃ marīcidhammaṃ. Tayidaṃ asamekkhitattā yuttāyuttaṃ <pageBreak edition="Myanmar" number="7.0057" /> ajānantā bālā udakasaññāya magā marīciṃ viya bhūtasaññāya anavajjasaññāya attano vināsaṃ upagacchanti. <bold>Pañña</bold>nti evarūpā pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti. <bold>Bhavanti dassā</bold>ti <bold>da</bold>-kāro byañjanasandhimattaṃ, assa <bold>bhūnahuno</bold> vuḍḍhighātakassa mittadubbhino narassa vedā na tāṇatthāya bhavanti, patiṭṭhā hotuṃ na sakkontīti attho. <bold>Pariciṇṇo ca aggī</bold>ti aggi ca pariciṇṇo tividhena duccaritadosena sadosacittaṃ pāpakammaṃ purisaṃ na tāyati na rakkhati.</paragraph>
    <paragraph line="689"><bold>Sabbañca maccā</bold>ti sacepi hi maccā yattakaṃ loke dāru atthi, taṃ sabbaṃ sadhanaṃ sabhogaṃ attano dhanena ca bhogehi ca saddhiṃ tiṇena missaṃ katvā ādīpeyyuṃ. Evaṃ sabbampi taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya. Evaṃ atappanīyaṃ, bhātika, dvirasaññu dvīhi jivhāhi rasajānanasamattho ko taṃ sappiādīhi subhikkhaṃ suhītaṃ kayirā, ko sakkuṇeyya kātuṃ. Evaṃ atittaṃ panetaṃ mahagghasaṃ santappetvā ko nāma devalokaṃ gamissati, passa yāvañcetaṃ dukkathitanti. <bold>Yogayutto</bold>ti araṇimathanayogena yutto hutvā taṃ paccayaṃ labhitvāva aggi samorohati nibbattati. Evaṃ paravāyāmena uppajjamānaṃ acetanaṃ taṃ tvaṃ ‘‘devo’’ti vadesi. Idampi abhūtameva kathesīti.</paragraph>
    <paragraph line="690"><bold>Aggi manuppaviṭṭho</bold>ti aggi anupaviṭṭho. <bold>Nāmatthamāno</bold>ti nāpi araṇihatthena narena amatthiyamāno nibbattati. <bold>Nākammunā jāyati jātavedo</bold>ti ekassa kiriyaṃ vinā attano dhammatāya eva na jāyati. <bold>Susseyyu</bold>nti anto agginā sosiyamānāni vanāni sukkheyyuṃ, allāneva <pageBreak edition="Vipassana Research Institut" number="7.0055" /> na siyuṃ. <bold>Bhoja</bold>nti bhojento. <bold>Dhūmasikhiṃ patāpava</bold>nti dhūmasikhāya yuttaṃ patāpavantaṃ. <bold>Aṅgārikā</bold>ti aṅgārakammakarā. <bold>Loṇakarā</bold>ti loṇodakaṃ pacitvā loṇakārakā. <bold>Sūdā</bold>ti bhattakārakā. <bold>Sarīradāhā</bold>ti matasarīrajjhāpakā. <bold>Puñña</bold>nti etepi sabbe puññameva kareyyuṃ.</paragraph>
    <paragraph line="691"><bold>Ajjhenamaggi</bold>nti ajjhenaaggiṃ. <bold>Na kocī</bold>ti mantajjhāyakā brāhmaṇāpi hontu, koci naro dhūmasikhiṃ patāpavantaṃ aggiṃ bhojento tappayitvāpi puññaṃ <pageBreak edition="Myanmar" number="7.0058" /> na karoti nāma. <bold>Lokāpacito samāno</bold>ti tava devolokassa apacito pūjito samāno. <bold>Yadevā</bold>ti yaṃ ahikuṇapādiṃ paṭikulaṃ jegucchaṃ maccā dūrato parivajjenti. <bold>Tadappasattha</bold>nti taṃ appasatthaṃ, samma, dvirasaññu kathaṃ kena kāraṇena paribhuñjeyya. <bold>Devesū</bold>ti eke manussā sikhimpi devesu aññataraṃ devaṃ vadanti. <bold>Milakkhū panā</bold>ti aññāṇā pana milakkhū udakaṃ ‘‘devo’’ti vadanti. <bold>Asaññakāya</bold>nti <pageBreak edition="Pali Text Society" number="6.0210" /> anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ aggiṃ paricaritvā pāpāni kammāni karonto loko kathaṃ sugatiṃ gamissati. Idaṃ te ativiya dukkathitaṃ.</paragraph>
    <paragraph line="692"><bold>Sabbābhi bhūtāhudha jīvikatthā</bold>ti ime brāhmaṇā attano jīvikatthaṃ mahābrahmā sabbābhibhūti āhaṃsu, sabbo loko teneva nimmitoti vadanti. Puna aggissa brahmā paricārakotipi vadanti. Sopi kira aggiṃ juhateva. <bold>Sabbānubhāvī ca vasī</bold>ti so pana yadi sabbānubhāvī ca vasī ca, atha kimatthaṃ sayaṃ animmito hutvā attanāva nimmitaṃ vanditā bhaveyya. Idampi te <bold>dukkathita</bold>meva. <bold>Hassa</bold>nti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ na nijjhānakkhamaṃ. <bold>Pakiriṃsū</bold>ti ime brāhmaṇā evarūpaṃ musāvādaṃ attano sakkārahetu pubbe patthariṃsu. <bold>Sandhāpitā jantubhi santidhamma</bold>nti te ettakena lābhasakkāre apātubhūte jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ sandhāpitā, yaññasuttaṃ nāma ganthayiṃsūti attho.</paragraph>
    <paragraph line="693"><bold>Etañca sacca</bold>nti yadetaṃ tayā ‘‘ajjhenamariyā’’tiādi vuttaṃ, etañca saccaṃ bhaveyya. <bold>Nākhattiyo</bold>ti evaṃ sante akhattiyo rajjaṃ nāma na labheyya, abrāhmaṇopi mantapadāni na sikkheyya. <bold>Musāvime</bold>ti musāva ime. <bold>Odariyā</bold>ti udaranissitajīvikā, udarapūraṇahetu vā. <bold>Tadappapaññā</bold>ti taṃ tesaṃ vacanaṃ appapaññā. <bold>Attanāvā</bold>ti paṇḍitā pana tesaṃ vacanaṃ ‘‘sadosa’’nti attanāva passanti. <bold>Tādisa</bold>nti tathārūpaṃ. <bold>Saṅkhubhita</bold>nti saṅkhubhitvā brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā kasmā ujuṃ na karoti <pageBreak edition="Vipassana Research Institut" number="7.0056" />. <bold>Alakkhi</bold>nti kiṃkāraṇā sabbaloke dukkhaṃ vidahi. <bold>Sukhi</bold>nti kiṃ nu ekantasukhimeva sabbalokaṃ na <pageBreak edition="Myanmar" number="7.0059" /> akāsi, lokavināsako coro maññe tava brahmāti. <bold>Māyā</bold>ti māyāya. <bold>Adhammena kimatthamakārī</bold>ti iminā māyādinā adhammena kiṃkāraṇā lokaṃ anatthakiriyāyaṃ saṃyojesīti attho. <bold>Ariṭṭhā</bold>ti ariṭṭha, tava bhūtapati adhammiko, yo dasavidhe kusaladhamme sati dhammameva avidahitvā adhammaṃ vidahi. <bold>Kīṭā</bold>tiādi upayogatthe paccattaṃ. Ete kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.</paragraph>
    <paragraph line="694">Idāni tesaṃ vitathabhāvaṃ dassento āha –</paragraph>
    <hangnum line="695" number="940"></hangnum>
    <gatha1 line="696"> ‘‘Sace hi so sujjhati yo hanāti, hatopi so saggamupeti ṭhānaṃ;</gatha1>
    <gathalast line="697">Bhovādi <pageBreak edition="Pali Text Society" number="6.0211" /> bhovādina mārayeyyuṃ, ye cāpi tesaṃ abhisaddaheyyuṃ.</gathalast>
    <hangnum line="698" number="941"></hangnum>
    <gatha1 line="699"> ‘‘Neva migā na pasū nopi gāvo, āyācanti attavadhāya keci;</gatha1>
    <gathalast line="700">Vipphandamāne idha jīvikatthā, yaññesu pāṇe pasumārabhanti.</gathalast>
    <hangnum line="701" number="942"></hangnum>
    <gatha1 line="702"> ‘‘Yūpussane pasubandhe ca bālā, cittehi vaṇṇehi mukhaṃ nayanti;</gatha1>
    <gathalast line="703">Ayaṃ te yūpo kāmaduho parattha, bhavissati sassato samparāye.</gathalast>
    <hangnum line="704" number="943"></hangnum>
    <gatha1 line="705"> ‘‘Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;</gatha1>
    <gatha2 line="706">Sukkhesu kaṭṭhesu navesu cāpi, sace duhe tidive sabbakāme;</gatha2>
    <gathalast line="707">Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.</gathalast>
    <hangnum line="708" number="944"></hangnum>
    <gatha1 line="709"> ‘‘Kuto <pageBreak edition="Myanmar" number="7.0060" /> ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;</gatha1>
    <gathalast line="710">Sukkhesu kaṭṭhesu navesu cāpi, kuto duhe tidive sabbakāme.</gathalast>
    <hangnum line="711" number="945"></hangnum>
    <gatha1 line="712"> ‘‘Saṭhā ca luddā ca paluddhabālā, cittehi vaṇṇehi mukhaṃ nayanti;</gatha1>
    <gathalast line="713">Ādāya aggiṃ mama dehi vittaṃ, tato sukhī hohisi sabbakāme.</gathalast>
    <hangnum line="714" number="946"></hangnum>
    <gatha1 line="715"> ‘‘Tamaggihuttaṃ <pageBreak edition="Vipassana Research Institut" number="7.0057" /> saraṇaṃ pavissa, cittehi vaṇṇehi mukhaṃ nayanti;</gatha1>
    <gathalast line="716">Oropayitvā kesamassuṃ nakhañca, vedehi vittaṃ atigāḷhayanti.</gathalast>
    <hangnum line="717" number="947"></hangnum>
    <gatha1 line="718"> ‘‘Kākā ulūkaṃva raho labhitvā, ekaṃ samānaṃ bahukā samecca;</gatha1>
    <gathalast line="719">Annāni <pageBreak edition="Pali Text Society" number="6.0212" /> bhutvā kuhakā kuhitvā, muṇḍaṃ karitvā yaññapathossajanti.</gathalast>
    <hangnum line="720" number="948"></hangnum>
    <gatha1 line="721"> ‘‘Evañhi so vañcito brāhmaṇehi, eko samāno bahukā samecca;</gatha1>
    <gathalast line="722">Te yogayogena vilumpamānā, diṭṭhaṃ adiṭṭhena dhanaṃ haranti.</gathalast>
    <hangnum line="723" number="949"></hangnum>
    <gatha1 line="724"> ‘‘Akāsiyā rājūhivānusiṭṭhā, tadassa ādāya dhanaṃ haranti;</gatha1>
    <gathalast line="725">Te tādisā corasamā asantā, vajjhā na haññanti ariṭṭha loke.</gathalast>
    <hangnum line="726" number="950"></hangnum>
    <gatha1 line="727"> ‘‘Indassa bāhārasi dakkhiṇāti, yaññesu chindanti palāsayaṭṭhiṃ;</gatha1>
    <gathalast line="728">Taṃ cepi saccaṃ maghavā chinnabāhu, kenassa indo asure jināti.</gathalast>
    <hangnum line="729" number="951"></hangnum>
    <gatha1 line="730"> ‘‘Tañceva <pageBreak edition="Myanmar" number="7.0061" /> tucchaṃ maghavā samaṅgī, hantā avajjho paramo sa devo;</gatha1>
    <gathalast line="731">Mantā ime brāhmaṇā tuccharūpā, sandiṭṭhikā vañcanā esa loke.</gathalast>
    <hangnum line="732" number="952"></hangnum>
    <gatha1 line="733"> ‘‘Mālāgiri himavā yo ca gijjho, sudassano nisabho kuveru;</gatha1>
    <gathalast line="734">Ete ca aññe ca nagā mahantā, cityā katā yaññakarehi māhu.</gathalast>
    <hangnum line="735" number="953"></hangnum>
    <gatha1 line="736"> ‘‘Yathāpakārāni hi iṭṭhakāni, cityā katā yaññakarehi māhu;</gatha1>
    <gathalast line="737">Na pabbatā honti tathāpakārā, aññā disā acalā tiṭṭhaselā.</gathalast>
    <hangnum line="738" number="954"></hangnum>
    <gatha1 line="739"> ‘‘Na iṭṭhakā honti silā cirena, na tattha sañjāyati ayo na lohaṃ;</gatha1>
    <gathalast line="740">Yaññañca <pageBreak edition="Pali Text Society" number="6.0213" /> etaṃ parivaṇṇayantā, cityā katā yaññakarehi māhu.</gathalast>
    <hangnum line="741" number="955"></hangnum>
    <gatha1 line="742"> ‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;</gatha1>
    <gathalast line="743">Tīre samuddassudakaṃ sajantaṃ, taṃ sāgarajjhohari tenāpeyyo.</gathalast>
    <hangnum line="744" number="956"></hangnum>
    <gatha1 line="745"> ‘‘Parosahassampi <pageBreak edition="Vipassana Research Institut" number="7.0058" /> samantavede, mantūpapanne nadiyo vahanti;</gatha1>
    <gathalast line="746">Na tena byāpannarasūdakā na, kasmā samuddo atulo apeyyo.</gathalast>
    <hangnum line="747" number="957"></hangnum>
    <gatha1 line="748"> ‘‘Ye keci kūpā idha jīvaloke, loṇūdakā kūpakhaṇehi khātā;</gatha1>
    <gathalast line="749">Na brāhmaṇajjhoharaṇena tesu, āpo apeyyo dvirasaññu māhu.</gathalast>
    <hangnum line="750" number="958"></hangnum>
    <gatha1 line="751"> ‘‘Pure <pageBreak edition="Myanmar" number="7.0062" /> puratthā kā kassa bhariyā, mano manussaṃ ajanesi pubbe;</gatha1>
    <gathalast line="752">Tenāpi dhammena na koci hīno, evampi vossaggavibhaṅgamāhu.</gathalast>
    <hangnum line="753" number="959"></hangnum>
    <gatha1 line="754"> ‘‘Caṇḍālaputtopi adhicca vede, bhāseyya mante kusalo matīmā;</gatha1>
    <gathalast line="755">Na tassa muddhāpi phaleyya sattadhā, mantā ime attavadhāya katā.</gathalast>
    <hangnum line="756" number="960"></hangnum>
    <gatha1 line="757"> ‘‘Vācākatā giddhikatā gahītā, dummocayā kabyapathānupannā;</gatha1>
    <gathalast line="758">Bālāna cittaṃ visame niviṭṭhaṃ, tadappapaññā abhisaddahanti.</gathalast>
    <hangnum line="759" number="961"></hangnum>
    <gatha1 line="760"> ‘‘Sīhassa byagghassa ca dīpino ca, na vijjatī porisiyaṃ balena;</gatha1>
    <gathalast line="761">Manussabhāvo ca gavaṃva pekkho, jātī hi tesaṃ asamā samānā.</gathalast>
    <hangnum line="762" number="962"></hangnum>
    <gatha1 line="763"> ‘‘Sace <pageBreak edition="Pali Text Society" number="6.0214" /> ca rājā pathaviṃ vijitvā, sajīvavā assavapārisajjo;</gatha1>
    <gathalast line="764">Sayameva so sattusaṅghaṃ vijeyya, tassappajā niccasukhī bhaveyya.</gathalast>
    <hangnum line="765" number="963"></hangnum>
    <gatha1 line="766"> ‘‘Khattiyamantā ca tayo ca vedā, atthena ete samakā bhavanti;</gatha1>
    <gathalast line="767">Tesañca atthaṃ avinicchinitvā, na bujjhatī oghapathaṃva channaṃ.</gathalast>
    <hangnum line="768" number="964"></hangnum>
    <gatha1 line="769"> ‘‘Khattiyamantā ca tayo ca vedā, atthena ete samakā bhavanti;</gatha1>
    <gathalast line="770">Lābho alābho ayaso yaso ca, sabbeva tesaṃ catunnañca dhammā.</gathalast>
    <hangnum line="771" number="965"></hangnum>
    <gatha1 line="772"> ‘‘Yathāpi <pageBreak edition="Myanmar" number="7.0063" /> ibbhā dhanadhaññahetu, kammāni karonti puthū pathabyā;</gatha1>
    <gathalast line="773">Tevijjasaṅghā ca tatheva ajja, kammāni karonti puthū pathabyā.</gathalast>
    <hangnum line="774" number="966"></hangnum>
    <gatha1 line="775"> ‘‘Ibbhehi <pageBreak edition="Vipassana Research Institut" number="7.0059" /> ye te samakā bhavanti, niccussukā kāmaguṇesu yuttā;</gatha1>
    <gathalast line="776">Kammāni karonti puthū pathabyā, tadappapaññā dvirasaññurā te’’ti.</gathalast>
    <paragraph line="777">Tattha <bold>bhovādī</bold>ti brāhmaṇā. <bold>Bhovādina mārayeyyu</bold>nti brāhmaṇameva māreyyuṃ. <bold>Ye cāpī</bold>ti yepi brāhmaṇānaṃ taṃ vacanaṃ saddaheyyuṃ, te attano upaṭṭhākeyeva ca brāhmaṇe ca māreyyuṃ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti. Iti tesaṃ vacanaṃ micchā. <bold>Kecī</bold>ti yaññesu no māretha, mayaṃ saggaṃ gamissāmāti āyācantā keci natthi. <bold>Pāṇe pasumārabhantī</bold>ti migādayo pāṇe ca pasū ca vipphandamāne jīvikatthāya mārenti. <bold>Mukhaṃ nayantī</bold>ti etesu yūpussanesu pasubandhesu imasmiṃ te yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ, ayaṃ te yūpo parattha paraloke kāmaduho bhavissati, sassatabhāvaṃ āvahissatīti citrehi kāraṇehi mukhaṃ pasādenti, taṃ taṃ vatvā micchāgāhaṃ <pageBreak edition="Pali Text Society" number="6.0215" /> gāhentīti attho.</paragraph>
    <paragraph line="778"><bold>Sace cā</bold>ti sace ca yūpe vā sesakaṭṭhesu vā etaṃ maṇiādikaṃ bhaveyya, tidive vā sabbakāmaduho assa, tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya ca, aññaṃ abrāhmaṇaṃ na yājeyyuṃ. Yasmā pana attano dhanaṃ paccāsīsantā aññampi yajāpenti, tasmā abhūtavādinoti veditabbā. <bold>Kuto cā</bold>ti etasmiñca yūpe vā sesakaṭṭhesu vā kuto etaṃ maṇiādikaṃ avijjamānameva, kuto tidive sabbakāme duhissati. Sabbathāpi abhūtameva tesaṃ vacanaṃ.</paragraph>
    <paragraph line="779"><bold>Saṭhā</bold><pageBreak edition="Myanmar" number="7.0064" /><bold>ca luddā ca paluddhabālā</bold>ti ariṭṭha, ime brāhmaṇā nāma kerāṭikā ceva nikkaruṇā ca, te bālā lokaṃ palobhetvā upalobhetvā citrehi kāraṇehi mukhaṃ pasādenti. Sabbakāmeti aggiṃ ādāya tvañca jūha, amhākañca vittaṃ dehi, tato sabbakāme labhitvā sukhī hohisi.</paragraph>
    <paragraph line="780"><bold>Tamaggihuttaṃ saraṇaṃ pavissā</bold>ti taṃ rājānaṃ vā rājamahāmattaṃ vā ādāya aggijuhanaṭṭhānaṃ gehaṃ pavisitvā. <bold>Oropayitvā</bold>ti citrāni kāraṇāni vadantā kesamassuṃ nakhe ca oropayitvā. <bold>Atigāḷhayantī</bold>ti vuttatāya tayo vede nissāya ‘‘idaṃ dātabbaṃ, idaṃ kattabba’’nti vadantā vedehi tassa santakaṃ vittaṃ atigāḷhayanti vināsenti viddhaṃsenti.</paragraph>
    <paragraph line="781"><bold>Annāni</bold><pageBreak edition="Vipassana Research Institut" number="7.0060" /><bold>bhutvā kuhakā kuhitvā</bold>ti te kuhakā nānappakāraṃ kuhakakammaṃ katvā <bold>samecca</bold> samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā atha naṃ muṇḍakaṃ katvā yaññapathe ossajanti, taṃ gahetvā bahiyaññāvāṭaṃ gacchantīti attho.</paragraph>
    <paragraph line="782"><bold>Yogayogenā</bold>ti te brāhmaṇā taṃ ekaṃ bahukā samecca tena tena yogena tāya tāya yuttiyā vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ vaṇṇetvā āharaṇaṭṭhānaṃ katvā haranti. <bold>Akāsiyā rājūhivānusiṭṭhā</bold>ti ‘‘idañcidañca baliṃ gaṇhathā’’ti rājūhi anusiṭṭhā akāsiyasaṅkhātā rājapurisā viya. <bold>Tadassā</bold>ti taṃ assa dhanaṃ ādāya haranti. <bold>Corasamā</bold>ti abhūtabaliggāhakā sandhicchedakacorasadisā asappurisā. <bold>Vajjhā</bold>ti vadhārahā evarūpā pāpadhammā udāni loke na haññanti.</paragraph>
    <paragraph line="783"><bold>Bāhārasī</bold>ti bāhā asi. Idaṃ vuttaṃ hoti – idampi ariṭṭha, brāhmaṇānaṃ musāvādaṃ passa. Te kira yaññesu mahatiṃ palāsayaṭṭhiṃ ‘‘indassa bāhā asi dakkhiṇā’’ti vatvā chindanti. Tañce etesaṃ vacanaṃ saccaṃ, atha chinnabāhu samāno kenassa bāhubalena indo asure jinātīti. <bold>Samaṅgī</bold>ti bāhusamaṅgī acchinnabāhu arogoyeva. <bold>Hantā</bold>ti asurānaṃ hantā. <bold>Paramo</bold>ti uttamo puññiddhiyā samannāgato aññesaṃ avajjho. <bold>Brāhmaṇā</bold>ti brāhmaṇānaṃ. <bold>Tuccharūpā</bold>ti tucchasabhāvā nipphalā <pageBreak edition="Myanmar" number="7.0065" />. <bold>Vañcanā</bold>ti ye ca te brāhmaṇānaṃ mantā nāma, esā loke sandiṭṭhikā vañcanā.</paragraph>
    <paragraph line="784"><bold>Yathāpakārānī</bold>ti yādisāni iṭṭhakāni gahetvā yaññakarehi cityā katāti vadanti. <bold>Tiṭṭhaselā</bold>ti pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni na silāmayāni. <bold>Parivaṇṇayantā</bold>ti etaṃ <pageBreak edition="Pali Text Society" number="6.0216" /> yaññaṃ vaṇṇentā brāhmaṇā.</paragraph>
    <paragraph line="785"><bold>Samantavede</bold>ti paripuṇṇavede brāhmaṇe. <bold>Vahantī</bold>ti sotesupi āvaṭṭesupi patite vahanti, nimujjāpetvā jīvitakkhayaṃ pāpenti. <bold>Na tena byāpannarasūdakā nā</bold>ti ettha eko <bold>na</bold>-kāro pucchanattho hoti. Nanu tena byāpannarasūdakā nadiyoti taṃ pucchanto evamāha. <bold>Kasmā</bold>ti kena kāraṇena tāva mahāsamuddova apeyyo kato, kiṃ mahābrahmā yamunādīsu nadīsu udakaṃ apeyyaṃ kātuṃ na sakkoti, samuddeyeva sakkotīti. <bold>Dvirasaññu māhū</bold>ti dvirasaññū ahu, jātoti attho.</paragraph>
    <paragraph line="786"><bold>Pure</bold><pageBreak edition="Vipassana Research Institut" number="7.0061" /><bold>puratthā</bold>ti ito pure pubbe puratthā paṭhamakappikakāle. <bold>Kā kassa bhariyā</bold>ti kā kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro nāma jātā. <bold>Mano manussa</bold>nti tadā hi manoyeva manussaṃ janesi, manomayāva sattā nibbattiṃsūti attho. <bold>Tenāpi dhammenā</bold>ti tenāpi kāraṇena tena sabhāvena na koci jātiyā hīno. Na hi tadā khattiyādibhedo atthi, tasmā yaṃ brāhmaṇā vadanti ‘‘brāhmaṇāva jātiyā seṭṭhā, itare hīnā’’ti, taṃ micchā. <bold>Evampī</bold>ti evaṃ vattamāne loke porāṇakavattaṃ jahitvā pacchā attanā sammannitvā katānaṃ vasena khattiyādayo cattāro koṭṭhāsā jātā, evampi <bold>vossaggavibhaṅgamāhu,</bold> attanā katehi kammavossaggehi tesaṃ sattānaṃ ekacce khattiyā jātā, ekacce brāhmaṇādayoti imaṃ vibhāgaṃ kathenti, tasmā ‘‘brāhmaṇāva seṭṭhā’’ti vacanaṃ micchā.</paragraph>
    <paragraph line="787"><bold>Sattadhā</bold>ti yadi mahābrahmunā brāhmaṇānaññeva tayo vedā dinnā, na aññesaṃ, caṇḍālassa mante bhāsantassa muddhā sattadhā phaleyya, na <pageBreak edition="Myanmar" number="7.0066" /> ca phalati, tasmā imehi brāhmaṇehi attavadhāya mantā katā, attanoyeva nesaṃ musāvāditaṃ pakāsentā guṇavadhaṃ karonti. <bold>Vācākatā</bold>ti ete mantā nāma musāvādena cintetvā katā. <bold>Giddhikatā gahītā</bold>ti lābhagiddhikatāya brāhmaṇehi gahitā. <bold>Dummocayā</bold>ti macchena gilitabaliso viya dummocayā. <bold>Kabyapathānupannā</bold>ti kabyākārakabrāhmaṇānaṃ vacanapathaṃ anupannā anugatā. Te hi yathā icchanti, tathā musā vatvā bandhanti. <bold>Bālāna</bold>nti tesañhi bālānaṃ cittaṃ visame niviṭṭhaṃ, taṃ aññe appapaññāva abhisaddahanti.</paragraph>
    <paragraph line="788"><bold>Porisiyaṃbalenā</bold>ti porisiyasaṅkhātena balena. Idaṃ vuttaṃ hoti – yaṃ etesaṃ sīhādīnaṃ purisathāmasaṅkhātaṃ porisiyabalaṃ, tena balena samannāgato brāhmaṇo nāma natthi, sabbe imehi tiracchānehipi hīnāyevāti. <bold>Manussabhāvo ca gavaṃva pekkho</bold>ti apica yo etesaṃ manussabhāvo, so gunnaṃ viya pekkhitabbo. Kiṃkāraṇā? Jāti hi tesaṃ asamā samānā. Tesañhi brāhmaṇānaṃ duppaññatāya gohi saddhiṃ samānajātiyeva asamā. Aññameva hi gunnaṃ saṇṭhānaṃ, aññaṃ tesanti. Etena brāhmaṇe tiracchānesu sīhādīhi samepi akatvā gorūpasameva karoti.</paragraph>
    <paragraph line="789"><bold>Sace ca rājā</bold>ti ariṭṭha, yadi mahābrahmunā dinnabhāvena khattiyova pathaviṃ vijitvā. <bold>Sajīvavā</bold>ti sahajīvīhi amaccehi samannāgato. <bold>Assavapārisajjo</bold>ti attano ovādakaraparisāvacarova siyā, athassa parisāya yujjhitvā <pageBreak edition="Pali Text Society" number="6.0217" /> rajjaṃ kātabbaṃ nāma na bhaveyya <pageBreak edition="Vipassana Research Institut" number="7.0062" />. Sayameva so ekakova sattusaṅghaṃ vijeyya, evaṃ sati yuddhe dukkhābhāvena tassa pajā niccasukhī bhaveyya, etañca natthi. Tasmā tesaṃ vacanaṃ micchā.</paragraph>
    <paragraph line="790"><bold>Khattiyamantā</bold>ti rājasatthañca tayo ca vedā attano āṇāya ruciyā ‘‘idameva kattabba’’nti pavattattā atthena ete samakā bhavanti. <bold>Avinicchinitvā</bold>ti tesaṃ khattiyamantānaṃ khattiyopi vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena channamaggaṃ viya na bujjhati.</paragraph>
    <paragraph line="791"><bold>Atthena</bold><pageBreak edition="Myanmar" number="7.0067" /><bold>ete</bold>ti vañcanatthena ete samakā bhavanti. Kiṃkāraṇā? Brāhmaṇāva seṭṭhā, aññe vaṇṇā hīnāti vadanti. Ye ca te lābhādayo lokadhammā, sabbeva tesaṃ catunnampi vaṇṇānaṃ dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva samānā ‘‘seṭṭhā maya’’nti musā kathenti.</paragraph>
    <paragraph line="792"><bold>Ibbhā</bold>ti gahapatikā. <bold>Tevijjasaṅghā cā</bold>ti brāhmaṇāpi tatheva puthūni kasigorakkhādīni kammāni karonti. <bold>Niccussukā</bold>ti niccaṃ ussukkajātā chandajātā. <bold>Tadappapaññā dvirasaññurā te</bold>ti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā etarahi sunakhesu sandissantīti.</paragraph>
    <paragraph line="793">Evaṃ mahāsatto tassa vādaṃ bhinditvā attano vādaṃ patiṭṭhāpesi. Tassa dhammakathaṃ sutvā sabbā nāgaparisā somanassajātā ahesuṃ. Mahāsatto nesādabrāhmaṇaṃ nāgabhavanā nīharāpesi, paribhāsamattampissa nākāsi. Sāgarabrahmadattopi ṭhapitadivasaṃ anatikkamitvā caturaṅginiyā senāya saha pitu vasanaṭṭhānaṃ agamāsi. Mahāsattopi ‘‘mātulañca ayyakañca passissāmī’’ti bheriṃ carāpetvā mahantena sirisobhaggena yamunāto uttaritvā tameva assamapadaṃ ārabbha pāyāsi. Avasesā bhātaro cassa mātāpitaro ca pacchato pāyiṃsu. Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā pitaraṃ pucchanto āha –</paragraph>
    <hangnum line="794" number="967"></hangnum>
    <gatha1 line="795"> ‘‘Kassa bherī mudiṅgā ca, saṅkhā paṇavadindimā;</gatha1>
    <gathalast line="796">Purato paṭipannāni, hāsayantā rathesabhaṃ.</gathalast>
    <hangnum line="797" number="968"></hangnum>
    <gatha1 line="798"> ‘‘Kassa <pageBreak edition="Vipassana Research Institut" number="7.0063" /> kañcanapaṭṭena, puthunā vijjuvaṇṇinā;</gatha1>
    <gathalast line="799">Yuvā kalāpasannaddho, ko eti siriyā jalaṃ.</gathalast>
    <hangnum line="800" number="969"></hangnum>
    <gatha1 line="801"> ‘‘Ukkāmukhapahaṭṭhaṃva, khadiraṅgārasannibhaṃ;</gatha1>
    <gathalast line="802">Mukhañca rucirā bhāti, ko eti siriyā jalaṃ.</gathalast>
    <hangnum line="803" number="970"></hangnum>
    <gatha1 line="804"> ‘‘Kassa <pageBreak edition="Pali Text Society" number="6.0218" /> jambonadaṃ chattaṃ, sasalākaṃ manoramaṃ;</gatha1>
    <gathalast line="805">Ādiccaraṃsāvaraṇaṃ, ko eti siriyā jalaṃ.</gathalast>
    <hangnum line="806" number="971"></hangnum>
    <gatha1 line="807"> ‘‘Kassa <pageBreak edition="Myanmar" number="7.0068" /> aṅgaṃ pariggayha, vālabījanimuttamaṃ;</gatha1>
    <gathalast line="808">Ubhato varapuññassa, muddhani uparūpari.</gathalast>
    <hangnum line="809" number="972"></hangnum>
    <gatha1 line="810"> ‘‘Kassa pekhuṇahatthāni, citrāni ca mudūni ca;</gatha1>
    <gathalast line="811">Kañcanamaṇidaṇḍāni, caranti dubhato mukhaṃ.</gathalast>
    <hangnum line="812" number="973"></hangnum>
    <gatha1 line="813"> ‘‘Khadiraṅgāravaṇṇābhā, ukkāmukhapahaṃsitā;</gatha1>
    <gathalast line="814">Kassete kuṇḍalā vaggū, sobhanti dubhato mukhaṃ.</gathalast>
    <hangnum line="815" number="974"></hangnum>
    <gatha1 line="816"> ‘‘Kassa vātena chupitā, niddhantā mudukāḷakā;</gatha1>
    <gathalast line="817">Sobhayanti nalāṭantaṃ, nabhā vijjurivuggatā.</gathalast>
    <hangnum line="818" number="975"></hangnum>
    <gatha1 line="819"> ‘‘Kassa etāni akkhīni, āyatāni puthūni ca;</gatha1>
    <gathalast line="820">Ko sobhati visālakkho, kassetaṃ uṇṇajaṃ mukhaṃ.</gathalast>
    <hangnum line="821" number="976"></hangnum>
    <gatha1 line="822"> ‘‘Kassete lapanajātā, suddhā saṅkhavarūpamā;</gatha1>
    <gathalast line="823">Bhāsamānassa sobhanti, dantā kuppilasādisā.</gathalast>
    <hangnum line="824" number="977"></hangnum>
    <gatha1 line="825"> ‘‘Kassa lākhārasasamā, hatthapādā sukhedhitā;</gatha1>
    <gathalast line="826">Ko so bimboṭṭhasampanno, divā sūriyova bhāsati.</gathalast>
    <hangnum line="827" number="978"></hangnum>
    <gatha1 line="828"> ‘‘Himaccaye <pageBreak edition="Vipassana Research Institut" number="7.0064" /> himavati, mahāsālova pupphito;</gatha1>
    <gathalast line="829">Ko so odātapāvāro, jayaṃ indova sobhati.</gathalast>
    <hangnum line="830" number="979"></hangnum>
    <gatha1 line="831"> ‘‘Suvaṇṇapīḷakākiṇṇaṃ, maṇidaṇḍavicittakaṃ;</gatha1>
    <gathalast line="832">Ko so parisamogayha, īsaṃ khaggaṃ pamuñcati.</gathalast>
    <hangnum line="833" number="980"></hangnum>
    <gatha1 line="834"> ‘‘Suvaṇṇavikatā cittā, sukatā cittasibbanā;</gatha1>
    <gathalast line="835">Ko so omuñcate pādā, namo katvā mahesino’’ti.</gathalast>
    <paragraph line="836">Tattha <bold>paṭipannānī</bold>ti kassetāni tūriyāni purato paṭipannāni. <bold>Hāsayantā</bold>ti etaṃ rājānaṃ hāsayantā. <bold>Kassa kañcanapaṭṭenā</bold>ti kassa nalāṭante bandhena uṇhīsapaṭṭena vijjuyā meghamukhaṃ viya mukhaṃ pajjotatīti pucchati. <bold>Yuvā kalāpasannaddho</bold>ti taruṇo sannaddhakalāpo. <bold>Ukkāmukhapahaṭṭhaṃvā</bold>ti kammāruddhane pahaṭṭhasuvaṇṇaṃ viya. <bold>Khadiraṅgārasannibha</bold>nti ādittakhadiraṅgārasannibhaṃ. <bold>Jambonada</bold>nti rattasuvaṇṇamayaṃ. <bold>Aṅgaṃ pariggayhā</bold>ti cāmarigāhakena <pageBreak edition="Myanmar" number="7.0069" /> aṅgena pariggahitā hutvā. <bold>Vālabījanimuttama</bold>nti uttamaṃ vālabījaniṃ. <bold>Pekhuṇahatthānī</bold>ti morapiñchahatthakāni. <bold>Citrānī</bold>ti sattaratanacitrāni. <bold>Kañcanamaṇidaṇḍānī</bold>ti tapanīyasuvaṇṇena ca maṇīhi <pageBreak edition="Pali Text Society" number="6.0219" /> ca khaṇitadaṇḍāni. <bold>Dubhato mukha</bold>nti mukhassa ubhayapassesu caranti.</paragraph>
    <paragraph line="837"><bold>Vātena chupitā</bold>ti vātapahaṭā. <bold>Niddhantā</bold>ti siniddhaantā. <bold>Nalāṭanta</bold>nti kassete evarūpā kesā nalāṭantaṃ upasobhenti. <bold>Nabhā vijjurivuggatā</bold>ti nabhato uggatā vijju viya. <bold>Uṇṇaja</bold>nti kañcanādāso viya paripuṇṇaṃ. <bold>Lapanajātā</bold>ti mukhajātā. <bold>Kuppilasādisā</bold>ti mandālakamakulasadisā. <bold>Sukhedhitā</bold>ti sukhaparihaṭā. <bold>Jayaṃ indovā</bold>ti jayaṃ patto indo viya. <bold>Suvaṇṇapīḷakākiṇṇa</bold>nti suvaṇṇapīḷakāhi ākiṇṇaṃ. <bold>Maṇidaṇḍavicittaka</bold>nti maṇīhi tharumhi vicittakaṃ. <bold>Suvaṇṇavikatā</bold>ti suvaṇṇakhacitā. <bold>Cittā</bold>ti sattaratanavicittā. <bold>Sukatā</bold>ti suṭṭhu niṭṭhitā. <bold>Cittasibbanā</bold>ti citrasibbiniyo. <bold>Ko so omuñcate pādā</bold>ti ko esa pādato evarūpā pādukā omuñcatīti.</paragraph>
    <paragraph line="838">Evaṃ puttena sāgarabrahmadattena puṭṭho iddhimā abhiññālābhī tāpaso ‘‘tāta, ete dhataraṭṭharañño puttā tava bhāgineyyanāgā’’ti ācikkhanto gāthamāha –</paragraph>
    <hangnum line="839" number="981"></hangnum>
    <gatha1 line="840"> ‘‘Dhataraṭṭhā <pageBreak edition="Vipassana Research Institut" number="7.0065" /> hi te nāgā, iddhimanto yasassino;</gatha1>
    <gathalast line="841">Samuddajāya uppannā, nāgā ete mahiddhikā’’ti.</gathalast>
    <paragraph line="842">Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu. Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā. Sāgarabrahmadattopi tattheva katipāhaṃ vasitvā bārāṇasimeva gato. Samuddajā nāgabhavaneyeva kālamakāsi. Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.</paragraph>
    <paragraph line="843">Satthā imaṃ dhammadesanaṃ āharitvā ‘‘evaṃ upāsakā porāṇakapaṇḍitā anuppannepi buddhe evarūpaṃ nāma sampattiṃ pahāya uposathakammaṃ kariṃsuyevā’’ti <pageBreak edition="Myanmar" number="7.0070" /> vatvā jātakaṃ samodhānesi. Desanāpariyosāne upāsakā sotāpattiphale patiṭṭhahiṃsu. Tadā mātāpitaro mahārājakulāni ahesuṃ, nesādabrāhmaṇo devadatto, somadatto ānando, ajamukhī uppalavaṇṇā, sudassano sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.</paragraph>
    <centered line="844">Bhūridattajātakavaṇṇanā chaṭṭhāniṭṭhitā.</centered>
    <hangnum line="845"></hangnum>
    <paragraph line="846"> [544] 7. Candakumārajātakavaṇṇanā</paragraph>
    <paragraph line="847"><bold>Rājāsi</bold><pageBreak edition="Vipassana Research Institut" number="7.0066" /><pageBreak edition="Myanmar" number="7.0071" /><bold>luddakammo</bold>ti idaṃ satthā gijjhakūṭe viharanto devadattaṃ ārabbha kathesi. Tassa vatthu saṅghabhedakakkhandhake āgatameva. Taṃ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṃ. Taṃ pana mārāpetvā devadatto ajātasattuṃ upasaṅkamitvā ‘‘mahārāja, tava manoratho matthakaṃ patto, mama manoratho tāva na pāpuṇātī’’ti āha. ‘‘Ko pana te, bhante, manoratho’’ti? ‘‘Nanu dasabalaṃ māretvā buddho bhavissāmī’’ti. ‘‘Amhehettha kiṃ kātabba’’nti? ‘‘Mahārāja, dhanuggahe sannipātāpetuṃ vaṭṭatī’’ti. ‘‘Sādhu, bhante’’ti rājā akkhaṇavedhīnaṃ dhanuggahānaṃ pañcasatāni sannipātāpetvā tato ekatiṃsa jane uccinitvā therassa santikaṃ pāhesi. So tesaṃ jeṭṭhakaṃ āmantetvā ‘‘āvuso samaṇo gotamo gijjhakūṭe viharati, asukasmiṃ nāma divāṭṭhāne caṅkamati. Tvaṃ tattha gantvā taṃ visapītena sallena vijjhitvā jīvitakkhayaṃ pāpetvā asukena nāma maggena ehī’’ti vatvā pesetvā tasmiṃ magge dve dhanuggahe<bold></bold>ṭhapesi ‘‘tumhākaṃ ṭhitamaggena eko puriso āgamissati, taṃ tumhe jīvitā voropetvā asukena nāma maggena ethā’’ti, tasmiṃ magge cattāro purise ṭhapesi ‘‘tumhākaṃ ṭhitamaggena dve purisā āgamissanti, tumhe te jīvitā voropetvā asukena nāma maggena ethā’’ti, tasmiṃ magge aṭṭha jane ṭhapesi ‘‘tumhākaṃ ṭhitamaggena cattāro puriso āgamissanti, tumhe te jīvitā voropetvā asukena nāma maggena ethā’’ti, tasmiṃ magge soḷasa purise ṭhapesi ‘‘tumhākaṃ ṭhitamaggena aṭṭha purisā āgamissanti, tumhe te jīvitā voropetvā asukena nāma maggena ethā’’ti.</paragraph>
    <paragraph line="848">Kasmā panesa evamakāsīti? Attano kammassa paṭicchādanatthaṃ. Atha so jeṭṭhakadhanuggaho vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa santikaṃ gantvā ‘‘vijjhissāmi na’’nti saññāya dhanuṃ āropetvā saraṃ sannayhitvā <pageBreak edition="Myanmar" number="7.0072" /> ākaḍḍhitvā vissajjetuṃ nāsakkhi. So saraṃ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi, sakalasarīraṃ thaddhaṃ jātaṃ, yantena pīḷitākārappattaṃ viya ahosi. So maraṇabhayatajjito aṭṭhāsi. Atha naṃ satthā disvā <pageBreak edition="Vipassana Research Institut" number="7.0067" /> madhurassaraṃ nicchāretvā etadavoca ‘‘mā bhāyi bho, purisa, ito ehī’’ti. So tasmiṃ khaṇe āvudhāni chaḍḍetvā bhagavato pādesu sirasā nipatitvā ‘‘accayo maṃ, bhante, accagamā yathābālaṃ yathāmūḷhaṃ yathāakusalaṃ, svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ āgatomhi, khamatha me, bhante’’ti khamāpetvā ekamante nisīdi. Atha naṃ satthā dhammaṃ desento saccāni pakāsetvā sotāpattiphale patiṭṭhāpetvā ‘‘āvuso, devadattena ācikkhitamaggaṃ appaṭipajjitvā aññena maggena yāhī’’ti uyyojesi. Uyyojetvā ca pana caṅkamā oruyha aññatarasmiṃ rukkhamūle nisīdi.</paragraph>
    <paragraph line="849">Atha tasmiṃ dhanuggahe anāgacchante itare dve janā ‘‘kiṃ nu kho so cirāyatī’’ti paṭimaggena gacchantā dasabalaṃ disvā upasaṅkamitvā vanditvā ekamantaṃ nisīdiṃsu. Satthā tesampi dhammaṃ desetvā saccāni pakāsetvā sotāpattiphale patiṭṭhāpetvā ‘‘āvuso, devadattena kathitamaggaṃ appaṭipajjitvā iminā maggena gacchathā’’ti uyyojesi. Iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi. Atha so paṭhamamāgato jeṭṭhakadhanuggaho devadattaṃ upasaṅkamitvā ‘‘bhante, devadatta ahaṃ sammāsambuddhaṃ jīvitā voropetuṃ nāsakkhiṃ, mahiddhiko so bhagavā mahānubhāvo’’ti ārocesi. Te sabbepi ‘‘sammāsambuddhaṃ nissāya amhehi jīvitaṃ laddha’’nti satthu santike pabbajitvā arahattaṃ pāpuṇiṃsu. Ayaṃ pavatti bhikkhusaṅghe pākaṭā ahosi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso devadatto kira ekasmiṃ tathāgate veracittena bahū jane jīvitā voropetuṃ vāyāmamakāsi, te sabbepi satthāraṃ nissāya jīvitaṃ labhiṃsū’’ti. Satthā āgantvā ‘‘kāya <pageBreak edition="Myanmar" number="7.0073" /> nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi devadatto maṃ ekakaṃ nissāya mayi veracittena bahū jane jīvitā voropetuṃ vāyāmaṃ akāsiyevā’’ti vatvā tehi yācito atītaṃ āhari.</paragraph>
    <paragraph line="850">Atīte ayaṃ bārāṇasī pupphavatī nāma ahosi. Tattha vasavattirañño putto ekarājā nāma rajjaṃ kāresi, tassa putto candakumāro nāma oparajjaṃ kāresi. Khaṇḍahālo nāma brāhmaṇo purohito ahosi. So rañño atthañca dhammañca anusāsi. Taṃ kira rājā ‘‘paṇḍito’’ti vinicchaye nisīdāpesi. So lañjavittako hutvā lañjaṃ gahetvā asāmike sāmike karoti, sāmike ca asāmike. Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi. So ‘‘kiṃ, bho purisa, rodasī’’ti āha. ‘‘Sāmi, khaṇḍahālo <pageBreak edition="Vipassana Research Institut" number="7.0068" /> vinicchaye vilopaṃ khādati, ahaṃ tena lañjaṃ gahetvā parājayaṃ pāpito’’ti. Candakumāro ‘‘mā bhāyī’’ti taṃ assāsetvā vinicchayaṃ netvā sāmikameva sāmikaṃ, asāmikameva asāmikaṃ akāsi. Mahājano mahāsaddena sādhukāramadāsi. Rājā taṃ sutvā ‘‘kiṃsaddo eso’’ti pucchi. ‘‘Candakumārena kira aḍḍo suvinicchito, tattheso sādhukārasaddo’’ti. Taṃ sutvā rājā tussi. Kumāro āgantvā taṃ vanditvā ekamantaṃ nisīdi. Atha naṃ rājā ‘‘tāta, eko kira te aḍḍo vinicchito’’ti āha. ‘‘Āma, devā’’ti. ‘‘Tena hi, tāta, ito paṭṭhāya tvameva vinicchayaṃ paṭṭhapehī’’ti vinicchayaṃ kumārassa adāsi.</paragraph>
    <paragraph line="851">Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṃ bandhitvā okāsaṃ gavesanto antarāpekkho vicari. So pana rājā mandapañño. So ekadivasaṃ rattibhāge supitvā paccūsasamaye supinante alaṅkatadvārakoṭṭhakaṃ, sattaratanamayapākāraṃ, saṭṭhiyojanikasuvaṇṇamayavālukamahāvīthiṃ, yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ ākiṇṇadevagaṇaṃ tāvatiṃsabhavanaṃ disvā <pageBreak edition="Myanmar" number="7.0074" /> pabujjhitvā tattha gantukāmo cintesi – ‘‘sve ācariyakhaṇḍahālassāgamanavelāya devalokagāmimaggaṃ pucchitvā tena desitamaggena devalokaṃ gamissāmī’’ti khaṇḍahālopi pātova nhatvā bhuñjitvā rājupaṭṭhānaṃ āgantvā rājanivesanaṃ pavisitvā rañño sukhaseyyaṃ pucchi. Athassa rājā āsanaṃ dāpetvā pañhaṃ pucchi. Tamatthaṃ pakāsento satthā āha –</paragraph>
    <hangnum line="852" number="982"></hangnum>
    <gatha1 line="853"> ‘‘Rājāsi luddakammo, ekarājā pupphavatīyā;</gatha1>
    <gathalast line="854">So pucchi brahmabandhuṃ, khaṇḍahālaṃ purohitaṃ mūḷhaṃ.</gathalast>
    <hangnum line="855" number="983"></hangnum>
    <gatha1 line="856"> ‘‘Saggāna maggamācikkha, tvaṃsi brāhmaṇa dhammavinayakusalo;</gatha1>
    <gathalast line="857">Yathā ito vajanti sugatiṃ, narā puññāni katvānā’’ti.</gathalast>
    <paragraph line="858">Tattha <bold>rājāsī</bold>ti rājā āsi. <bold>Luddakammo</bold>ti kakkhaḷapharusakammo. <bold>Saggāna magga</bold>nti saggānaṃ gamanamaggaṃ. <bold>Dhammavinayakusalo</bold>ti sucaritadhamme ca ācāravinaye ca kusalo. <bold>Yathā</bold>ti yathā narā puññāni katvā ito sugatiṃ gacchanti, taṃ me sugatimaggaṃ ācikkhāhīti pucchi.</paragraph>
    <paragraph line="859">Imaṃ <pageBreak edition="Vipassana Research Institut" number="7.0069" /> pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā pucchituṃ vaṭṭati. Rājā pana yathā nāma sattāhaṃ maggamūḷho puriso aññaṃ māsamattaṃ maggamūḷhaṃ maggaṃ puccheyya, evaṃ khaṇḍahālaṃ pucchi. So cintesi ‘‘ayaṃ me paccāmittassa piṭṭhidassanakālo, idāni candakumāraṃ jīvitakkhayaṃ pāpetvā mama manorathaṃ pūressāmī’’ti. Atha rājānaṃ āmantetvā tatiyaṃ gāthamāha –</paragraph>
    <hangnum line="860" number="984"></hangnum>
    <gatha1 line="861"> ‘‘Atidānaṃ daditvāna, avajjhe deva ghātetvā;</gatha1>
    <gathalast line="862">Evaṃ vajanti sugatiṃ, narā puññāni katvānā’’ti.</gathalast>
    <paragraph line="863">Tassattho – mahārāja saggaṃ gacchantā nāma atidānaṃ dadanti, avajjhe ghātenti. Sacepi saggaṃ gantukāmosi, tvampi tatheva karohīti.</paragraph>
    <paragraph line="864">Atha naṃ rājā pañhassa atthaṃ pucchi –</paragraph>
    <hangnum line="865" number="985"></hangnum>
    <gatha1 line="866"> ‘‘Kiṃ pana taṃ atidānaṃ, ke ca avajjhā imasmi lokasmiṃ;</gatha1>
    <gathalast line="867">Etañca kho no akkhāhi, yajissāmi dadāmi dānānī’’ti.</gathalast>
    <paragraph line="868">Sopissa <pageBreak edition="Myanmar" number="7.0075" /> byākāsi –</paragraph>
    <hangnum line="869" number="986"></hangnum>
    <gatha1 line="870"> ‘‘Puttehi deva yajitabbaṃ, mahesīhi negamehi ca;</gatha1>
    <gathalast line="871">Usabhehi ājāniyehi catūhi, sabbacatukkena deva yajitabba’’nti.</gathalast>
    <paragraph line="872">Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.</paragraph>
    <paragraph line="873">Tattha <bold>puttehī</bold>ti attanā jātehi piyaputtehi ceva piyadhītāhi ca. <bold>Mahesīhī</bold>ti piyabhariyāhi. <bold>Negamehī</bold>ti seṭṭhīhi. <bold>Usabhehī</bold>ti sabbasetehi usabharājūhi. <bold>Ājāniyehī</bold>ti maṅgalaassehi. <bold>Catūhī</bold>ti etehi sabbeheva aññehi ca hatthiādīhi catūhi catūhīti evaṃ sabbacatukkena, deva, yajitabbaṃ. Etesañhi khaggena sīsaṃ chinditvā suvaṇṇapātiyā galalohitaṃ gahetvā āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja, samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva <pageBreak edition="Vipassana Research Institut" number="7.0070" /> pavattati. Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.</paragraph>
    <paragraph line="874">Iti so ‘‘sace candakumāraṃ ekaññeva gaṇhissāmi, veracittena karaṇaṃ maññissantī’’ti taṃ mahājanassa antare pakkhipi. Idaṃ pana tesaṃ kathentānaṃ kathaṃ sutvā sabbe antepurajanā bhītatasitā saṃviggamānahadayā ekappahāreneva mahāravaṃ raviṃsu. Tamatthaṃ pakāsento satthā āha –</paragraph>
    <hangnum line="875" number="987"></hangnum>
    <gatha1 line="876"> ‘‘Taṃ sutvā antepure, kumārā mahesiyo ca haññantu;</gatha1>
    <gathalast line="877">Eko ahosi nigghoso, bhikkhā accuggato saddo’’ti.</gathalast>
    <paragraph line="878">Tattha <bold>ta</bold>nti ‘‘kumārā ca mahesiyo ca haññantū’’ti taṃ saddaṃ sutvā <bold>eko</bold>ti sakalarājanivesane ekova nigghoso ahosi. <bold>Bhismā</bold>ti bhayānako. <bold>Accuggato</bold>ti atiuggato ahosi, sakalarājakulaṃ yugantavātappahaṭaṃ viya sālavanaṃ ahosi.</paragraph>
    <paragraph line="879">Brāhmaṇo rājānaṃ āha – ‘‘kiṃ pana, mahārāja, yaññaṃ yajituṃ sakkosi, na sakkosī’’ti? ‘‘Kiṃ kathesi, ācariya, yaññaṃ yajitvā devalokaṃ <pageBreak edition="Myanmar" number="7.0076" /> gamissāmī’’ti. ‘‘Mahārāja, bhīrukā dubbalajjhāsayā yaññaṃ yajituṃ samatthā nāma na honti, tumhe idha sabbe sannipātetha, ahaṃ yaññāvāṭe kammaṃ karissāmī’’ti attano pahonakaṃ balakāyaṃ gahetvā nagarā nikkhamma yaññāvāṭaṃ samatalaṃ kāretvā vatiyā parikkhipi. Kasmā? Dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi ṭhapitaṃ. Rājāpi purise pakkosāpetvā ‘‘tātā, ahaṃ attano puttadhītaro ca bhariyāyo ca māretvā yaññaṃ yajitvā devalokaṃ gamissāmi, gacchatha nesaṃ ācikkhitvā sabbe idhānethā’’ti puttānaṃ tāva ānayanatthāya āha –</paragraph>
    <hangnum line="880" number="988"></hangnum>
    <gatha1 line="881"> ‘‘Gacchatha vadetha kumāre, candaṃ sūriyañca bhaddasenañca;</gatha1>
    <gathalast line="882">Sūrañca vāmagottañca, pacurā kira hotha yaññatthāyā’’ti.</gathalast>
    <paragraph line="883">Tattha <bold>gacchatha vadetha kumāre</bold>ti candakumāro ca sūriyakumāro cāti dve gotamideviyā aggamahesiyā <pageBreak edition="Vipassana Research Institut" number="7.0071" /> puttā, bhaddaseno ca sūro ca vāmagotto ca tesaṃ vemātikabhātaro. <bold>Pacurā kira hothā</bold>ti ekasmiṃ ṭhāne rāsī hothāti ācikkhathāti attho.</paragraph>
    <paragraph line="884">Te paṭhamaṃ candakumārassa santikaṃ gantvā āhaṃsu ‘‘kumāra, tumhe kira māretvā tumhākaṃ pitā devalokaṃ gantukāmo, tumhākaṃ gaṇhanatthāya amhe pesesī’’ti. ‘‘Kassa vacanena maṃ gaṇhāpesī’’ti? ‘‘Khaṇḍahālassa, devā’’ti. ‘‘Kiṃ so maññeva gaṇhāpeti, udāhu aññepī’’ti. ‘‘Rājaputta, aññepi gaṇhāpeti, sabbacatukkaṃ kira yaññaṃ yajitukāmo’’ti. So cintesi ‘‘tassa aññehi saddhiṃ veraṃ natthi, ‘vinicchaye vilopaṃ kātuṃ na labhāmī’ti pana mayi ekasmiṃ veracittena bahū mārāpeti, pitaraṃ daṭṭhuṃ labhantassa sabbesaṃ tesaṃ mocāpanaṃ nāma mama bhāro’’ti. Atha ne rājapurise āha ‘‘tena hi me pitu vacanaṃ karothā’’ti. Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṃsu ‘‘ānītā te, deva, puttā’’ti. So tesaṃ vacanaṃ sutvā ‘‘tātā, idāni me dhītaro ānetvā <pageBreak edition="Myanmar" number="7.0077" /> tesaññeva bhātikānaṃ santike karothā’’ti catasso dhītaro āharāpetuṃ itaraṃ gāthamāha –</paragraph>
    <hangnum line="885" number="989"></hangnum>
    <gatha1 line="886"> ‘‘Kumāriyopi vadetha, upasenaṃ kokilañca muditañca;</gatha1>
    <gathalast line="887">Nandañcāpi kumāriṃ, pacurā kira hotha yaññatthāyā’’ti.</gathalast>
    <paragraph line="888">Te ‘‘evaṃ karissāmā’’ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu. Tato rājā attano bhariyānaṃ gahaṇatthāya itaraṃ gāthamāha –</paragraph>
    <hangnum line="889" number="990"></hangnum>
    <gatha1 line="890"> ‘‘Vijayampi mayhaṃ mahesiṃ, erāvatiṃ kesiniṃsunandañca;</gatha1>
    <gathalast line="891">Lakkhaṇavarūpapannā, pacurā kira hotha yaññatthāyā’’ti.</gathalast>
    <paragraph line="892">Tattha <bold>lakkhaṇavarūpapannā</bold>ti uttamehi catusaṭṭhiyā itthilakkhaṇehi upapannā etāpi vadethāti attho.</paragraph>
    <paragraph line="893">Te tāpi paridevamānā ānetvā kumārānaṃ santike kariṃsu. Atha rājā cattāro seṭṭhino gahaṇatthāya āṇāpento itaraṃ gāthamāha –</paragraph>
    <hangnum line="894" number="991"></hangnum>
    <gatha1 line="895"> ‘‘Gahapatayo <pageBreak edition="Vipassana Research Institut" number="7.0072" /> ca vadetha, puṇṇamukhaṃ bhaddiyaṃ siṅgālañca;</gatha1>
    <gathalast line="896">Vaḍḍhañcāpi gahapatiṃ, pacurā kira hotha yaññatthāyā’’ti.</gathalast>
    <paragraph line="897">Rājapurisā gantvā tepi ānayiṃsu. Rañño puttadāre gayhamāne sakalanagaraṃ na kiñci avoca. Seṭṭhikulāni pana mahāsambandhāni, tasmā tesaṃ gahitakāle sakalanagaraṃ saṅkhubhitvā ‘‘rañño seṭṭhino māretvā yaññaṃ yajituṃ na dassāmā’’ti seṭṭhino parivāretvāva tesaṃ ñātivaggena saddhiṃ rājakulaṃ agami. Atha te seṭṭhino ñātigaṇaparivutā rājānaṃ vanditvā attano jīvitaṃ yāciṃsu. Tamatthaṃ pakāsento satthā āha –</paragraph>
    <hangnum line="898" number="992"></hangnum>
    <gatha1 line="899"> ‘‘Te tattha gahapatayo, avocisuṃ samāgatā puttadāraparikiṇṇā;</gatha1>
    <gathalast line="900">Sabbeva sikhino deva karohi, atha vā no dāse sāvehī’’ti.</gathalast>
    <paragraph line="901">Tattha <pageBreak edition="Myanmar" number="7.0078" /><bold>sabbeva sikhino</bold>ti sabbe amhe matthake cūḷaṃ bandhitvā attano ceṭake karohi, mayaṃ te ceṭakakiccaṃ karissāma. <bold>Atha vā no dāse sāvehī</bold>ti atha vā no asaddahanto sabbaseniyo sannipātetvā rāsimajjhe amhe dāse sāvehi, mayaṃ te dāsattaṃ paṭissuṇissāmāti.</paragraph>
    <paragraph line="902">Te evaṃ yācantāpi jīvitaṃ laddhuṃ nāsakkhiṃsu. Rājapurisā sese paṭikkamāpetvā te gahetvā kumārānaññeva santike nisīdāpesuṃ. Tato pana rājā hatthiādīnaṃ gahaṇatthāya āṇāpento āha –</paragraph>
    <hangnum line="903" number="993"></hangnum>
    <gatha1 line="904"> ‘‘Abhayaṅkarampi me hatthiṃ, nāḷāgiriṃ accuggataṃ varuṇadantaṃ;</gatha1>
    <gathalast line="905">Ānetha kho ne khippaṃ, yaññatthāya bhavissanti.</gathalast>
    <hangnum line="906" number="994"></hangnum>
    <gatha1 line="907"> ‘‘Assaratanampi kesiṃ, surāmukhaṃ puṇṇakaṃ vinatakañca;</gatha1>
    <gathalast line="908">Ānetha kho ne khippaṃ, yaññatthāya bhavissanti.</gathalast>
    <hangnum line="909" number="995"></hangnum>
    <gatha1 line="910"> ‘‘Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;</gatha1>
    <gathalast line="911">Samūha karontu sabbaṃ, yajissāmi dadāmi dānāni.</gathalast>
    <hangnum line="912" number="996"></hangnum>
    <gatha1 line="913"> ‘‘Sabbaṃ <pageBreak edition="Vipassana Research Institut" number="7.0073" /> paṭiyādetha, yaññaṃ pana uggatamhi sūriyamhi;</gatha1>
    <gathalast line="914">Āṇāpetha ca kumāre, abhiramantu imaṃ rattiṃ.</gathalast>
    <hangnum line="915" number="997"></hangnum>
    <gatha1 line="916"> ‘‘Sabbaṃ upaṭṭhapetha, yaññaṃ pana uggatamhi sūriyamhi;</gatha1>
    <gathalast line="917">Vadetha dāni kumāre, ajja kho pacchimā rattī’’ti.</gathalast>
    <paragraph line="918">Tattha <bold>samūha karontu sabba</bold>nti na kevalaṃ ettakameva, avasesampi catuppadagaṇañceva pakkhigaṇañca sabbaṃ catukkaṃ katvā rāsiṃ karontu, sabbacatukkaṃ yaññaṃ yajissāmi, yācakabrāhmaṇānañca dānaṃ dassāmīti. <bold>Sabbaṃ paṭiyādethā</bold>ti evaṃ mayā vuttaṃ anavasesaṃ upaṭṭhapetha. <bold>Uggatamhī</bold>ti ahaṃ pana yaññaṃ uggate sūriye sve pātova yajissāmi. <bold>Sabbaṃ upaṭṭhapethā</bold>ti sesampi sabbaṃ yaññaupakaraṇaṃ upaṭṭhapethāti.</paragraph>
    <paragraph line="919">Rañño <pageBreak edition="Myanmar" number="7.0079" /> pana mātāpitaro dharantiyeva. Athassa amaccā gantvā mātuyā ārocesuṃ ‘‘ayye, putto vo puttadāraṃ māretvā yaññaṃ yajitukāmo’’ti. Sā ‘‘kiṃ kathetha, tātā’’ti hatthena hadayaṃ paharitvā rodamānā āgantvā ‘‘saccaṃ kira evarūpo te yañño bhavissatī’’ti pucchi. Tamatthaṃ pakāsento satthā āha –</paragraph>
    <hangnum line="920" number="998"></hangnum>
    <gatha1 line="921"> ‘‘Taṃtaṃ mātā avaca, rodantī āgantvā vimānato;</gatha1>
    <gathalast line="922">Yañño kira te putta, bhavissati catūhi puttehī’’ti.</gathalast>
    <paragraph line="923">Tattha <bold>taṃta</bold>nti taṃ etaṃ rājānaṃ. <bold>Vimānato</bold>ti attano vasanaṭṭhānato.</paragraph>
    <paragraph line="924">Rājā āha –</paragraph>
    <hangnum line="925" number="999"></hangnum>
    <gatha1 line="926"> ‘‘Sabbepi mayhaṃ puttā cattā, candasmiṃ haññamānasmiṃ;</gatha1>
    <gathalast line="927">Puttehi yaññaṃ yajitvāna, sugatiṃ saggaṃ gamissāmī’’ti.</gathalast>
    <paragraph line="928">Tattha <bold>cattā</bold>ti candakumāre haññamāneyeva sabbepi yaññatthāya mayā pariccattā.</paragraph>
    <paragraph line="929">Atha naṃ mātā āha –</paragraph>
    <hangnum line="930" number="1000"></hangnum>
    <gatha1 line="931"> ‘‘Mā <pageBreak edition="Vipassana Research Institut" number="7.0074" /> taṃ putta saddahesi, sugati kira hoti puttayaññena;</gatha1>
    <gathalast line="932">Nirayāneso maggo, neso maggo hi saggānaṃ.</gathalast>
    <hangnum line="933" number="1001"></hangnum>
    <gatha1 line="934"> ‘‘Dānāni dehi koṇḍañña, ahiṃsā sabbabhūtabhabyānaṃ;</gatha1>
    <gathalast line="935">Esa maggo sugatiyā, na ca maggo puttayaññenā’’ti.</gathalast>
    <paragraph line="936">Tattha <bold>nirayāneso</bold>ti nirassādatthena nirayānaṃ catunnaṃ apāyānaṃ esa maggo. <bold>Koṇḍaññā</bold>ti rājānaṃ gottenālapati. <bold>Bhūtabhabyāna</bold>nti bhūtānañca bhavitabbasattānañca. <bold>Puttayaññenā</bold>ti evarūpena puttadhītaro māretvā yajakayaññena saggamaggo nāma natthīti.</paragraph>
    <paragraph line="937">Rājā āha –</paragraph>
    <hangnum line="938" number="1002"></hangnum>
    <gatha1 line="939"> ‘‘Ācariyānaṃ vacanā, ghātessaṃ candañca sūriyañca;</gatha1>
    <gathalast line="940">Puttehi yaññaṃ yajitvāna duccajehi, sugatiṃ saggaṃ gamissāmī’’ti.</gathalast>
    <paragraph line="941">Tattha <pageBreak edition="Myanmar" number="7.0080" /><bold>ācariyānaṃ vacana</bold>nti amma, nesā mama attano mati, ācārasikkhāpanakassa pana me khaṇḍahālācariyassa etaṃ vacanaṃ, esā anusiṭṭhi. Tasmā ahaṃ ete ghātessaṃ, duccajehi puttehi yaññaṃ yajitvā saggaṃ gamissāmīti.</paragraph>
    <paragraph line="942">Athassa mātā attano vacanaṃ gāhāpetuṃ asakkontī apagatā. Pitā taṃ pavattiṃ pucchi. Tamatthaṃ pakāsento satthā āha –</paragraph>
    <hangnum line="943" number="1003"></hangnum>
    <gatha1 line="944"> ‘‘Taṃtaṃ pitāpi avaca, vasavattī orasaṃ sakaṃ puttaṃ;</gatha1>
    <gathalast line="945">Yañño kira te putta, bhavissati catūhi puttehī’’ti.</gathalast>
    <paragraph line="946">Tattha <bold>vasavattī</bold>ti tassa nāmaṃ.</paragraph>
    <paragraph line="947">Rājā āha –</paragraph>
    <hangnum line="948" number="1004"></hangnum>
    <gatha1 line="949"> ‘‘Sabbepi <pageBreak edition="Vipassana Research Institut" number="7.0075" /> mayhaṃ puttā cattā, candasmiṃ haññamānasmiṃ;</gatha1>
    <gathalast line="950">Puttehi yaññaṃ yajitvāna, sugatiṃ saggaṃ gamissāmī’’ti.</gathalast>
    <paragraph line="951">Atha naṃ pitā āha –</paragraph>
    <hangnum line="952" number="1005"></hangnum>
    <gatha1 line="953"> ‘‘Mā taṃ putta saddahesi, sugati kira hoti puttayaññena;</gatha1>
    <gathalast line="954">Nirayāneso maggo, neso maggo hi saggānaṃ.</gathalast>
    <hangnum line="955" number="1006"></hangnum>
    <gatha1 line="956"> ‘‘Dānāni dehi koṇḍañña, ahiṃsā sabbabhūtabhabyānaṃ;</gatha1>
    <gathalast line="957">Esa maggo sugatiyā, na ca maggo puttayaññenā’’ti.</gathalast>
    <paragraph line="958">Rājā āha –</paragraph>
    <hangnum line="959" number="1007"></hangnum>
    <gatha1 line="960"> ‘‘Ācariyānaṃ vacanā, ghātessaṃ candañca sūriyañca;</gatha1>
    <gathalast line="961">Puttehi yaññaṃ yajitvāna duccajehi, sugatiṃ saggaṃ gamissāmī’’ti.</gathalast>
    <paragraph line="962">Atha naṃ pitā āha –</paragraph>
    <hangnum line="963" number="1008"></hangnum>
    <gatha1 line="964"> ‘‘Dānāni dehi koṇḍañña, ahiṃsā sabbabhūtabhabyānaṃ;</gatha1>
    <gathalast line="965">Puttaparivuto tuvaṃ, raṭṭhaṃ janapadañca pālehī’’ti.</gathalast>
    <paragraph line="966">Tattha <bold>puttaparivuto</bold>ti puttehi parivuto. <bold>Raṭṭhaṃ janapadañcā</bold>ti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.</paragraph>
    <paragraph line="967">Sopi <pageBreak edition="Myanmar" number="7.0081" /> taṃ attano vacanaṃ gāhāpetuṃ nāsakkhi. Tato candakumāro cintesi ‘‘imassa ettakassa janassa dukkhaṃ maṃ ekaṃ nissāya uppannaṃ, mama pitaraṃ yācitvā ettakaṃ janaṃ maraṇadukkhato mocessāmī’’ti. So pitarā saddhiṃ sallapanto āha –</paragraph>
    <hangnum line="968" number="1009"></hangnum>
    <gatha1 line="969"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="970">Api nigaḷabandhakāpi, hatthī asse ca pālema.</gathalast>
    <hangnum line="971" number="1010"></hangnum>
    <gatha1 line="972"> ‘‘Mā <pageBreak edition="Vipassana Research Institut" number="7.0076" /> no deva avadhi, dāse no dehi khaṇḍahālassa;</gatha1>
    <gathalast line="973">Api nigaḷabandhakāpi, hatthichakaṇāni ujjhema.</gathalast>
    <hangnum line="974" number="1011"></hangnum>
    <gatha1 line="975"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="976">Api nigaḷabandhakāpi, assachakaṇāni ujjhema.</gathalast>
    <hangnum line="977" number="1012"></hangnum>
    <gatha1 line="978"> ‘‘Mā no deva avadhi, dāse no dehi khaṇḍahālassa;</gatha1>
    <gatha2 line="979">Yassa honti tava kāmā, api raṭṭhā pabbājitā;</gatha2>
    <gathalast line="980">Bhikkhācariyaṃ carissāmā’’ti.</gathalast>
    <paragraph line="981">Tattha <bold>api nigaḷabandhakāpī</bold>ti api nāma mayaṃ mahānigaḷehi bandhakāpi hutvā. <bold>Yassa honti tava kāmā</bold>ti sacepi khaṇḍahālassa dātukāmosi, tassa no dāse katvā dehi, karissāmassa dāsakammanti vadati. <bold>Api raṭṭhā</bold>ti sace amhākaṃ koci doso atthi, raṭṭhā no pabbājehi. Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma, mā no avadhi, dehi no jīvitanti vilapi.</paragraph>
    <paragraph line="982">Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno ‘‘na me koci putte māretuṃ lacchati, na mamattho devalokenā’’ti sabbe te mocetuṃ āha –</paragraph>
    <hangnum line="983" number="1013"></hangnum>
    <gatha1 line="984"> ‘‘Dukkhaṃ kho me janayatha, vilapantā jīvitassa kāmā hi;</gatha1>
    <gathalast line="985">Muñcetha dāni kumāre, alampi me hotu puttayaññenā’’ti.</gathalast>
    <paragraph line="986">Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ vissajjesuṃ. Khaṇḍahālopi yaññāvāṭe kammaṃ saṃvidahati. Atha naṃ eko puriso ‘‘are duṭṭha, khaṇḍahāla, raññā puttā <pageBreak edition="Myanmar" number="7.0082" /> vissajjitā, tvaṃ attano putte māretvā tesaṃ galalohitena yaññaṃ yajassū’’ti āha. So ‘‘kiṃ nāma raññā kata’’nti kappuṭṭhānaggi viya avattharanto uṭṭhāya turito dhāvitvā āha –</paragraph>
    <hangnum line="987" number="1014"></hangnum>
    <gatha1 line="988"> ‘‘Pubbeva <pageBreak edition="Vipassana Research Institut" number="7.0077" /> khosi me vutto, dukkaraṃ durabhisambhavañcetaṃ;</gatha1>
    <gathalast line="989">Atha no upakkhaṭassa yaññassa, kasmā karosi vikkhepaṃ.</gathalast>
    <hangnum line="990" number="1015"></hangnum>
    <gatha1 line="991"> ‘‘Sabbe vajanti sugatiṃ, ye yajanti yepi yājenti;</gatha1>
    <gathalast line="992">Ye cāpi anumodanti, yajantānaṃ edisaṃ mahāyañña’’nti.</gathalast>
    <paragraph line="993">Tattha <bold>pubbevā</bold>ti mayā tvaṃ pubbeva vutto ‘‘na tumhādisena bhīrukajātikena sakkā yaññaṃ yajituṃ, yaññayajanaṃ nāmetaṃ dukkaraṃ durabhisambhava’’nti, atha no idāni upakkhaṭassa paṭiyattassa yaññassa vikkhepaṃ karosi. ‘‘Vikkhambha’’ntipi pāṭho, paṭisedhanti attho. Mahārāja, kasmā evaṃ karosi. Yattakā hi yaññaṃ yajanti vā yājenti vā anumodanti vā, sabbe sugatimeva vajantīti dasseti.</paragraph>
    <paragraph line="994">So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi. Tato candakumāro pitaraṃ anubodhayamāno āha –</paragraph>
    <hangnum line="995" number="1016"></hangnum>
    <gatha1 line="996"> ‘‘Atha kissa jano pubbe, sotthānaṃ brāhmaṇe avācesi;</gatha1>
    <gathalast line="997">Atha no akāraṇasmā, yaññatthāya deva ghātesi.</gathalast>
    <hangnum line="998" number="1017"></hangnum>
    <gatha1 line="999"> ‘‘Pubbeva no daharakāle, na hanesi na ghātesi;</gatha1>
    <gathalast line="1000">Daharamhā yobbanaṃ pattā, adūsakā tāta haññāma.</gathalast>
    <hangnum line="1001" number="1018"></hangnum>
    <gatha1 line="1002"> ‘‘Hatthigate assagate, sannaddhe passa no mahārāja;</gatha1>
    <gathalast line="1003">Yuddhe vā yujjhamāne vā, na hi mādisā sūrā honti yaññatthāya.</gathalast>
    <hangnum line="1004" number="1019"></hangnum>
    <gatha1 line="1005"> ‘‘Paccante vāpi kupite, aṭavīsu vā mādise niyojenti;</gatha1>
    <gathalast line="1006">Atha no akāraṇasmā, abhūmiyaṃ tāta haññāma.</gathalast>
    <hangnum line="1007" number="1020"></hangnum>
    <gatha1 line="1008"> ‘‘Yāpi <pageBreak edition="Myanmar" number="7.0083" /> hi tā sakuṇiyo, vasanti tiṇagharāni katvāna;</gatha1>
    <gathalast line="1009">Tāsampi piyā puttā, atha no tvaṃ deva ghātesi.</gathalast>
    <hangnum line="1010" number="1021"></hangnum>
    <gatha1 line="1011"> ‘‘Mā <pageBreak edition="Vipassana Research Institut" number="7.0078" /> tassa saddahesi, na maṃ khaṇḍahālo ghāteyya;</gatha1>
    <gathalast line="1012">Mamañhi so ghātetvāna, anantarā tampi deva ghāteyya.</gathalast>
    <hangnum line="1013" number="1022"></hangnum>
    <gatha1 line="1014"> ‘‘Gāmavaraṃ nigamavaraṃ dadanti, bhogampissa mahārāja;</gatha1>
    <gathalast line="1015">Athaggapiṇḍikāpi, kule kule hete bhuñjanti.</gathalast>
    <hangnum line="1016" number="1023"></hangnum>
    <gatha1 line="1017"> ‘‘Tesampi tādisānaṃ, icchanti dubbhituṃ mahārāja;</gatha1>
    <gathalast line="1018">Yebhuyyena ete, akataññuno brāhmaṇā deva.</gathalast>
    <hangnum line="1019" number="1024"></hangnum>
    <gatha1 line="1020"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1021">Api nigaḷabandhakāpi, hatthī asse ca pālema.</gathalast>
    <hangnum line="1022" number="1025"></hangnum>
    <gatha1 line="1023"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1024">Api nigaḷabandhakāpi, hatthichakaṇāni ujjhema.</gathalast>
    <hangnum line="1025" number="1026"></hangnum>
    <gatha1 line="1026"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1027">Api nigaḷabandhakāpi, assachakaṇāni ujjhema.</gathalast>
    <hangnum line="1028" number="1027"></hangnum>
    <gatha1 line="1029"> ‘‘Mā no deva avadhi, dāse no dehi khaṇḍahālassa;</gatha1>
    <gatha2 line="1030">Yassa honti tava kāmā, api raṭṭhā pabbājitā;</gatha2>
    <gathalast line="1031">Bhikkhācariyaṃ carissāmā’’ti.</gathalast>
    <paragraph line="1032">Tattha <bold>pubbe</bold>ti tāta, yadi ahaṃ māretabbo, atha kasmā amhākaṃ ñātijano pubbe mama jātakāle brāhmaṇe sotthānaṃ avācesi. Tadā kira khaṇḍahālova mama lakkhaṇāni upadhāretvā ‘‘imassa kumārassa na koci antarāyo bhavissati, tumhākaṃ accayena rajjaṃ kāressatī’’ti āha. Iccassa purimena pacchimaṃ na sameti, musāvādī esa. Atha no etassa vacanaṃ gahetvā akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi ekasmiṃ verena mahājanaṃ māretukāmo, sādhukaṃ sallakkhehi narindāti. <bold>Pubbeva no</bold>ti mahārāja, sacepi amhe māretukāmo, pubbeva no kasmā sayaṃ <pageBreak edition="Myanmar" number="7.0084" /> vā na hanesi, aññehi vā na <pageBreak edition="Vipassana Research Institut" number="7.0079" /> ghātāpesi. Idāni pana mayaṃ daharamhā taruṇā, paṭhamavaye ṭhitā puttadhītāhi vaḍḍhāma, evaṃbhūtā tava adūsakāva kiṃkāraṇā haññāmāti?</paragraph>
    <paragraph line="1033"><bold>Passa no</bold>ti amheva cattāro bhātike passa. <bold>Yujjhamāne</bold>ti paccatthikānaṃ nagaraṃ parivāretvā ṭhitakāle amhādise putte tehi saddhiṃ yujjhamāne passa. Aputtakā hi rājāno anāthā nāma honti. <bold>Mādisā</bold>ti amhādisā sūrā balavanto na yaññatthāya māretabbā honti. <bold>Niyojentī</bold>ti tesaṃ paccāmittānaṃ gaṇhanatthāya payojenti. <bold>Atha no</bold>ti atha amhe akāraṇasmā akāraṇena abhūmiyaṃ anokāseyeva kasmā, tāta, haññāmāti attho. <bold>Mā tassa saddahesī</bold>ti mahārāja, na maṃ khaṇḍahālo ghātaye, mā tassa saddaheyyāsi. <bold>Bhogampissā</bold>ti bhogampi assa brāhmaṇassa rājāno denti. <bold>Athaggapiṇḍikāpī</bold>ti atha te aggodakaṃ aggapiṇḍaṃ labhantā aggapiṇḍikāpi honti. <bold>Tesampī</bold>ti yesaṃ kule bhuñjanti, tesampi evarūpānaṃ piṇḍadāyakānaṃ dubbhituṃ icchanti.</paragraph>
    <paragraph line="1034">Rājā kumārassa vilāpaṃ sutvā –</paragraph>
    <hangnum line="1035" number="1028"></hangnum>
    <gatha1 line="1036"> ‘‘Dukkhaṃ kho me janayatha, vilapantā jīvitassa kāmā hi;</gatha1>
    <gathalast line="1037">Muñcetha dāni kumāre, alampi me hotu puttayaññenā’’ti. –</gathalast>
    <unindented line="1038">Imaṃ gāthaṃ vatvā punapi mocesi. Khaṇḍahālo āgantvā punapi –</unindented>
    <hangnum line="1039" number="1029"></hangnum>
    <gatha1 line="1040"> ‘‘Pubbeva khosi me vutto, dukkaraṃ durabhisambhavañcetaṃ;</gatha1>
    <gathalast line="1041">Atha no upakkhaṭassa yaññassa, kasmā karosi vikkhepaṃ.</gathalast>
    <hangnum line="1042" number="1030"></hangnum>
    <gatha1 line="1043"> ‘‘Sabbe vajanti sugatiṃ, ye yajanti yepi yājenti;</gatha1>
    <gathalast line="1044">Ye cāpi anumodanti, yajantānaṃ edisaṃ mahāyañña’’nti. –</gathalast>
    <unindented line="1045">Evaṃ vatvā puna gaṇhāpesi. Athassa anunayanatthaṃ kumāro āha –</unindented>
    <hangnum line="1046" number="1031"></hangnum>
    <gatha1 line="1047"> ‘‘Yadi kira yajitvā puttehi, devalokaṃ ito cutā yanti;</gatha1>
    <gathalast line="1048">Brāhmaṇo tāva yajatu, pacchāpi yajasi tuvaṃ rāja.</gathalast>
    <hangnum line="1049" number="1032"></hangnum>
    <gatha1 line="1050"> ‘‘Yadi <pageBreak edition="Vipassana Research Institut" number="7.0080" /><pageBreak edition="Myanmar" number="7.0085" /> kira yajitvā puttehi, devalokaṃ ito cutā yanti;</gatha1>
    <gathalast line="1051">Esveva khaṇḍahālo, yajataṃ sakehi puttehi.</gathalast>
    <hangnum line="1052" number="1033"></hangnum>
    <gatha1 line="1053"> ‘‘Evaṃ jānanto khaṇḍahālo, kiṃ puttake na ghātesi;</gatha1>
    <gathalast line="1054">Sabbañca ñātijanaṃ, attānañca na ghātesi.</gathalast>
    <hangnum line="1055" number="1034"></hangnum>
    <gatha1 line="1056"> ‘‘Sabbe vajanti nirayaṃ, ye yajanti yepi yājenti;</gatha1>
    <gathalast line="1057">Ye cāpi anumodanti, yajantānaṃ edisaṃ mahāyaññaṃ.</gathalast>
    <hangnum line="1058" number="1035"></hangnum>
    <gatha1 line="1059"> ‘‘Sace hi so sujjhati yo hanāti, hatopi so saggamupeti ṭhānaṃ;</gatha1>
    <gathalast line="1060">Bhovādi bhovādina mārayeyyuṃ, ye cāpi tesaṃ abhisaddaheyyu’’nti.</gathalast>
    <paragraph line="1061">Tattha <bold>brāhmaṇo tāvā</bold>ti paṭhamaṃ tāva khaṇḍahālo yajatu sakehi puttehi, atha tasmiṃ evaṃ yajitvā devalokaṃ gate pacchā tvaṃ yajissasi. Deva, sādurasabhojanampi hi tvaṃ aññehi vīmaṃsāpetvā bhuñjasi, puttadāramāraṇaṃyeva kasmā avīmaṃsitvā karosīti dīpento evamāha. <bold>Evaṃ jānanto</bold>ti ‘‘puttadhītaro māretvā devalokaṃ gacchatī’’ti evaṃ jānanto kiṃkāraṇā attano putte ca ñātī ca attānañca na ghātesi. Sace hi paraṃ māretvā devalokaṃ gacchanti, attānaṃ māretvā brahmalokaṃ gantabbo bhavissati. Evaṃ yaññaguṇaṃ jānantena paraṃ amāretvā attāva māretabbo siyā. Ayaṃ pana tathā akatvā maṃ mārāpeti. Imināpi kāraṇena jānāhi, mahārāja ‘‘yathā esa vinicchaye vilopaṃ kātuṃ alabhanto evaṃ karotī’’ti. <bold>Edisa</bold>nti evarūpaṃ puttaghātayaññaṃ.</paragraph>
    <paragraph line="1062">Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –</paragraph>
    <hangnum line="1063" number="1036"></hangnum>
    <gatha1 line="1064"> ‘‘Kathañca kira puttakāmāyo, gahapatayo gharaṇiyo ca;</gatha1>
    <gathalast line="1065">Nagaramhi na uparavanti rājānaṃ, mā ghātayi orasaṃ puttaṃ.</gathalast>
    <hangnum line="1066" number="1037"></hangnum>
    <gatha1 line="1067"> ‘‘Kathañca <pageBreak edition="Myanmar" number="7.0086" /> kira puttakāmāyo, gahapatayo gharaṇiyo ca;</gatha1>
    <gathalast line="1068">Nagaramhi na uparavanti rājānaṃ, mā ghātayi atrajaṃ puttaṃ.</gathalast>
    <hangnum line="1069" number="1038"></hangnum>
    <gatha1 line="1070"> ‘‘Rañño <pageBreak edition="Vipassana Research Institut" number="7.0081" /> camhi atthakāmo, hito ca sabbajanapadassa;</gatha1>
    <gathalast line="1071">Na koci assa paṭighaṃ, mayā jānapado na pavedetī’’ti.</gathalast>
    <paragraph line="1072">Tattha <bold>puttakāmāyo</bold>ti gharaṇiyo sandhāya vuttaṃ. Gahapatayo pana puttakāmā nāma honti. <bold>Na uparavantī</bold>ti na upakkosanti na vadanti. <bold>Atraja</bold>nti attato jātaṃ. Evaṃ vuttepi koci raññā saddhiṃ kathetuṃ samattho nāma nāhosi. <bold>Na koci assa paṭighaṃ mayā</bold>ti iminā no lañjo vā gahito, issariyamadena vā idaṃ nāma dukkhaṃ katanti koci ekopi mayā saddhiṃ paṭighaṃ kattā nāma nāhosi. <bold>Jānapado na pavedetī</bold>ti evaṃ rañño ca janapadassa ca atthakāmassa mama pitaraṃ ayaṃ jānapado ‘‘guṇasampanno te putto’’ti na pavedeti, na jānāpetīti attho.</paragraph>
    <paragraph line="1073">Evaṃ vuttepi koci kiñci na kathesi. Tato candakumāro attano bhariyāyo taṃ yācanatthāya uyyojento āha –</paragraph>
    <hangnum line="1074" number="1039"></hangnum>
    <gatha1 line="1075"> ‘‘Gacchatha vo gharaṇiyo, tātañca vadetha khaṇḍahālañca;</gatha1>
    <gathalast line="1076">Mā ghātetha kumāre, adūsake sīhasaṅkāse.</gathalast>
    <hangnum line="1077" number="1040"></hangnum>
    <gatha1 line="1078"> ‘‘Gacchatha vo gharaṇiyo, tātañca vadetha khaṇḍahālañca;</gatha1>
    <gathalast line="1079">Mā ghātetha kumāre, apekkhite sabbalokassā’’ti.</gathalast>
    <paragraph line="1080">Tā gantvā yāciṃsu. Tāpi rājā na olokesi. Tato kumāro anātho hutvā vilapanto –</paragraph>
    <hangnum line="1081" number="1041"></hangnum>
    <gatha1 line="1082"> ‘‘Yaṃnūnāhaṃ jāyeyyaṃ, rathakārakulesu vā,</gatha1>
    <gatha2 line="1083">Pukkusakulesu vā vessesu vā jāyeyyaṃ,</gatha2>
    <gathalast line="1084">Na hajja maṃ rāja yaññe ghāteyyā’’ti. –</gathalast>
    <unindented line="1085">Vatvā puna tā bhariyāyo uyyojento āha –</unindented>
    <hangnum line="1086" number="1042"></hangnum>
    <gatha1 line="1087"> ‘‘Sabbā sīmantiniyo gacchatha, ayyassa khaṇḍahālassa;</gatha1>
    <gathalast line="1088">Pādesu nipatatha, aparādhāhaṃ na passāmi.</gathalast>
    <hangnum line="1089" number="1043"></hangnum>
    <gatha1 line="1090"> ‘‘Sabbā <pageBreak edition="Vipassana Research Institut" number="7.0082" /><pageBreak edition="Myanmar" number="7.0087" /> sīmantiniyo gacchatha, ayyassa khaṇḍahālassa;</gatha1>
    <gathalast line="1091">Pādesu nipatatha, kinte bhante mayaṃ adūsemā’’ti.</gathalast>
    <paragraph line="1092">Tattha <bold>aparādhāhaṃ na passāmī</bold>ti ahaṃ ācariyakhaṇḍahāle attano aparādhaṃ na passāmi. <bold>Kinte bhante</bold>ti ayya khaṇḍahāla, mayaṃ tuyhaṃ kiṃ dūsayimhā, atha candakumārassa doso atthi, taṃ khamathāti vadethāti.</paragraph>
    <paragraph line="1093">Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi. Tamatthaṃ pakāsento satthā āha –</paragraph>
    <hangnum line="1094" number="1044"></hangnum>
    <gatha1 line="1095"> ‘‘Kapaṇā vilapati selā, disvāna bhātare upanītatte;</gatha1>
    <gathalast line="1096">Yañño kira me ukkhipito, tātena saggakāmenā’’ti.</gathalast>
    <paragraph line="1097">Tattha <bold>upanītatte</bold>ti upanītasabhāve. <bold>Ukkhipito</bold>ti ukkhitto. <bold>Saggakāmeno</bold>ti mama bhātaro māretvā saggaṃ icchantena. Tāta, ime māretvā kiṃ saggena karissasīti vilapati.</paragraph>
    <paragraph line="1098">Rājā tassāpi kathaṃ na gaṇhi. Tato candakumārassa putto vasulo nāma pitaraṃ dukkhitaṃ disvā ‘‘ahaṃ ayyakaṃ yācitvā mama pitu jīvitaṃ dāpessāmī’’ti rañño pādamūle paridevi. Tamatthaṃ pakāsento satthā āha –</paragraph>
    <hangnum line="1099" number="1045"></hangnum>
    <gatha1 line="1100"> ‘‘Āvatti parivatti ca, vasulo sammukhā rañño;</gatha1>
    <gathalast line="1101">Mā no pitaraṃ avadhi, daharamhāyobbanaṃ pattā’’ti.</gathalast>
    <paragraph line="1102">Tattha <bold>daharamhāyobbanaṃ pattā</bold>ti deva, mayaṃ taruṇadārakā, na tāva yobbanappattā, amhesupi tāva anukampāya amhākaṃ pitaraṃ mā avadhīti.</paragraph>
    <paragraph line="1103">Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā ‘‘tāta, assāsaṃ paṭilabha, vissajjemi te pitara’’nti vatvā gāthamāha –</paragraph>
    <hangnum line="1104" number="1046"></hangnum>
    <gatha1 line="1105"> ‘‘Eso <pageBreak edition="Vipassana Research Institut" number="7.0083" /> te vasula pitā, samehi pitarā saha;</gatha1>
    <gatha2 line="1106">Dukkhaṃ kho me janayasi, vilapanto antepurasmiṃ;</gatha2>
    <gathalast line="1107">Muñcetha dāni kumāre, alampi me hotu puttayaññenā’’ti.</gathalast>
    <paragraph line="1108">Tattha <bold>antepurasmi</bold>nti rājanivesanassa antare.</paragraph>
    <paragraph line="1109">Puna <pageBreak edition="Myanmar" number="7.0088" /> khaṇḍahālo āgantvā āha –</paragraph>
    <hangnum line="1110" number="1047"></hangnum>
    <gatha1 line="1111"> ‘‘Pubbeva khosi me vutto, dukkaraṃ durabhisambhavañcetaṃ;</gatha1>
    <gathalast line="1112">Atha no upakkhaṭassa yaññassa, kasmā karosi vikkhepaṃ.</gathalast>
    <hangnum line="1113" number="1048"></hangnum>
    <gatha1 line="1114"> ‘‘Sabbe vajanti sugatiṃ, ye yajanti yepi yājenti;</gatha1>
    <gathalast line="1115">Ye cāpi anumodanti, yajantānaṃ edisaṃ mahāyañña’’nti.</gathalast>
    <paragraph line="1116">Rājā pana andhabālo puna tassa vacanena putte gaṇhāpesi. Tato khaṇḍahālo cintesi – ‘‘ayaṃ rājā muducitto kālena gaṇhāpeti, kālena vissajjeti, punapi dārakānaṃ vacanena putte vissajjeyya, yaññāvāṭaññeva naṃ nemī’’ti. Athassa tattha gamanatthāya gāthamāha –</paragraph>
    <hangnum line="1117" number="1049"></hangnum>
    <gatha1 line="1118"> ‘‘Sabbaratanassa yañño upakkhaṭo, ekarāja tava paṭiyatto;</gatha1>
    <gathalast line="1119">Abhinikkhamassu deva, saggaṃ gato tvaṃ pamodissasī’’ti.</gathalast>
    <paragraph line="1120">Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṃ yajitvā saggaṃ gato pamodissasīti.</paragraph>
    <paragraph line="1121">Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu. Tamatthaṃ pakāsento satthā āha –</paragraph>
    <hangnum line="1122" number="1050"></hangnum>
    <gatha1 line="1123"> ‘‘Daharā sattasatā etā, candakumārassa bhariyāyo;</gatha1>
    <gathalast line="1124">Kese pakiritvāna, rodantiyo maggamanuyāyiṃsu.</gathalast>
    <hangnum line="1125" number="1051"></hangnum>
    <gatha1 line="1126"> ‘‘Aparā <pageBreak edition="Vipassana Research Institut" number="7.0084" /> pana sokena, nikkhantā nandane viya devā;</gatha1>
    <gathalast line="1127">Kese pakiritvāna, rodantiyo maggamanuyāyisu’’nti.</gathalast>
    <paragraph line="1128">Tattha <bold>nandane viya devā</bold>ti nandanavane cavanadevaputtaṃ parivāretvā nikkhantadevatā viya gatā.</paragraph>
    <paragraph line="1129">Ito <pageBreak edition="Myanmar" number="7.0089" /> paraṃ tāsaṃ vilāpagāthā honti –</paragraph>
    <hangnum line="1130" number="1052"></hangnum>
    <gatha1 line="1131"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1132">Nīyanti candasūriyā, yaññatthāya ekarājassa.</gathalast>
    <hangnum line="1133" number="1053"></hangnum>
    <gatha1 line="1134"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1135">Nīyanti candasūriyā, mātu katvā hadayasokaṃ.</gathalast>
    <hangnum line="1136" number="1054"></hangnum>
    <gatha1 line="1137"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1138">Nīyanti candasūriyā, janassa katvā hadayasokaṃ.</gathalast>
    <hangnum line="1139" number="1055"></hangnum>
    <gatha1 line="1140"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1141">Nīyanti candasūriyā, yaññatthāya ekarājassa.</gathalast>
    <hangnum line="1142" number="1056"></hangnum>
    <gatha1 line="1143"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1144">Nīyanti candasūriyā, mātu katvā hadayasokaṃ.</gathalast>
    <hangnum line="1145" number="1057"></hangnum>
    <gatha1 line="1146"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1147">Nīyanti candasūriyā, janassa katvā hadayasokaṃ.</gathalast>
    <hangnum line="1148" number="1058"></hangnum>
    <gatha1 line="1149"> ‘‘Yassu pubbe hatthivaradhuragate, hatthīhi anuvajanti;</gatha1>
    <gathalast line="1150">Tyajja candasūriyā, ubhova pattikā yanti.</gathalast>
    <hangnum line="1151" number="1059"></hangnum>
    <gatha1 line="1152"> ‘‘Yassu <pageBreak edition="Vipassana Research Institut" number="7.0085" /> pubbe assavaradhuragate, assehi anuvajanti;</gatha1>
    <gathalast line="1153">Tyajja candasūriyā, ubhova pattikā yanti.</gathalast>
    <hangnum line="1154" number="1060"></hangnum>
    <gatha1 line="1155"> ‘‘Yassu pubbe rathavaradhuragate, rathehi anuvajanti;</gatha1>
    <gathalast line="1156">Tyajja candasūriyā, ubhova pattikā yanti.</gathalast>
    <hangnum line="1157" number="1061"></hangnum>
    <gatha1 line="1158"> ‘‘Yehissu pubbe niyyaṃsu, tapanīyakappanehi turaṅgehi;</gatha1>
    <gathalast line="1159">Tyajja candasūriyā, ubhova pattikā yantī’’ti.</gathalast>
    <paragraph line="1160">Tattha <bold>kāsikasucivatthadharā</bold>ti kāsikāni sucivatthāni dhārayamānā. <bold>Candasūriyā</bold>ti candakumāro ca sūriyakumāro ca. <bold>Nhāpakasunhāpitā</bold>ti candanacuṇṇena <pageBreak edition="Myanmar" number="7.0090" /> ubbaṭṭetvā nhāpakehi kataparikammatāya sunhāpitā. <bold>Yassū</bold>ti ye assu. <bold>Assū</bold>ti nipātamattaṃ, ye kumāreti attho. <bold>Pubbe</bold>ti ito pubbe. <bold>Hatthivaradhuragate</bold>ti hatthivarānaṃ dhuragate, alaṅkatahatthikkhandhavaragateti attho. <bold>Assavaradhuragate</bold>ti assavarapiṭṭhigate. <bold>Rathavaradhuragate</bold>ti rathavaramajjhagate. <bold>Niyyaṃsū</bold>ti nikkhamiṃsu.</paragraph>
    <paragraph line="1161">Evaṃ tāsu paridevantīsuyeva bodhisattaṃ nagarā nīhariṃsu. Sakalanagaraṃ saṅkhubhitvā nikkhamituṃ ārabhi. Mahājane nikkhante dvārāni nappahonti. Brāhmaṇo atibahuṃ janaṃ disvā ‘‘ko jānāti, kiṃ bhavissatī’’ti nagaradvārāni thakāpesi. Mahājano nikkhamituṃ alabhanto nagaradvārassa āsannaṭṭhāne uyyānaṃ atthi, tassa santike mahāviravaṃ ravi. Tena ravena sakuṇasaṅgho saṅkhubhito ākāsaṃ pakkhandi. Mahājano taṃ taṃ sakuṇiṃ āmantetvā vilapanto āha –</paragraph>
    <hangnum line="1162" number="1062"></hangnum>
    <gatha1 line="1163"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1164">Yajatettha ekarājā, sammūḷho catūhi puttehi.</gathalast>
    <hangnum line="1165" number="1063"></hangnum>
    <gatha1 line="1166"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1167">Yajatettha ekarājā, sammūḷho catūhi kaññāhi.</gathalast>
    <hangnum line="1168" number="1064"></hangnum>
    <gatha1 line="1169"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1170">Yajatettha ekarājā, sammūḷho catūhi mahesīti.</gathalast>
    <hangnum line="1171" number="1065"></hangnum>
    <gatha1 line="1172"> ‘‘Yadi <pageBreak edition="Vipassana Research Institut" number="7.0086" /> sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1173">Yajatettha ekarājā, sammūḷho catūhi gahapatīhi.</gathalast>
    <hangnum line="1174" number="1066"></hangnum>
    <gatha1 line="1175"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1176">Yajatettha ekarājā, sammūḷho catūhi hatthīhi.</gathalast>
    <hangnum line="1177" number="1067"></hangnum>
    <gatha1 line="1178"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1179">Yajatettha ekarājā, sammūḷho catūhi assehi.</gathalast>
    <hangnum line="1180" number="1068"></hangnum>
    <gatha1 line="1181"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1182">Yajatettha ekarājā, sammūḷho catūhi usabhehi.</gathalast>
    <hangnum line="1183" number="1069"></hangnum>
    <gatha1 line="1184"> ‘‘Yadi <pageBreak edition="Myanmar" number="7.0091" /> sakuṇi maṃsamicchasi, ḍayassu pubbena pupphavatiyā;</gatha1>
    <gathalast line="1185">Yajatettha ekarājā, sammūḷho sabbacatukkenā’’ti.</gathalast>
    <paragraph line="1186">Tattha <bold>maṃsamicchasī</bold>ti ambho sakuṇi, sace maṃsaṃ icchasi, pupphavatiyā pubbena puratthimadisāyaṃ yaññāvāṭo atthi, tattha gaccha. <bold>Yajatetthā</bold>ti ettha khaṇḍahālassa vacanaṃ gahetvā sammūḷho ekarājā catūhi puttehi yaññaṃ yajati. Sesagāthāsupi eseva nayo.</paragraph>
    <paragraph line="1187">Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi –</paragraph>
    <hangnum line="1188" number="1070"></hangnum>
    <gatha1 line="1189"> ‘‘Ayamassa pāsādo, idaṃ antepuraṃ suramaṇīyaṃ;</gatha1>
    <gathalast line="1190">Tedāni ayyaputtā, cattāro vadhāya ninnītā.</gathalast>
    <hangnum line="1191" number="1071"></hangnum>
    <gatha1 line="1192"> ‘‘Idamassa kūṭāgāraṃ, sovaṇṇaṃ pupphamalyavikiṇṇaṃ;</gatha1>
    <gathalast line="1193">Tedāni ayyaputtā, cattāro vadhāya ninnītā.</gathalast>
    <hangnum line="1194" number="1072"></hangnum>
    <gatha1 line="1195"> ‘‘Idamassa uyyānaṃ, supupphitaṃ sabbakālikaṃ rammaṃ;</gatha1>
    <gathalast line="1196">Tedāni ayyaputtā, cattāro vadhāya ninnītā.</gathalast>
    <hangnum line="1197" number="1073"></hangnum>
    <gatha1 line="1198"> ‘‘Idamassa <pageBreak edition="Vipassana Research Institut" number="7.0087" /> asokavanaṃ, supupphitaṃ sabbakālikaṃ rammaṃ;</gatha1>
    <gathalast line="1199">Tedāni ayyaputtā, cattāro vadhāya ninnītā.</gathalast>
    <hangnum line="1200" number="1074"></hangnum>
    <gatha1 line="1201"> ‘‘Idamassa kaṇikāravanaṃ, supupphitaṃ sabbakālikaṃ rammaṃ;</gatha1>
    <gathalast line="1202">Tedāni ayyaputtā, cattāro vadhāya ninnītā.</gathalast>
    <hangnum line="1203" number="1075"></hangnum>
    <gatha1 line="1204"> ‘‘Idamassa pāṭalivanaṃ, supupphitaṃ sabbakālikaṃ rammaṃ;</gatha1>
    <gathalast line="1205">Tedāni ayyaputtā, cattāro vadhāya ninnītā.</gathalast>
    <hangnum line="1206" number="1076"></hangnum>
    <gatha1 line="1207"> ‘‘Idamassa ambavanaṃ, supupphitaṃ sabbakālikaṃ rammaṃ;</gatha1>
    <gathalast line="1208">Tedāni ayyaputtā, cattāro vadhāya ninnītā.</gathalast>
    <hangnum line="1209" number="1077"></hangnum>
    <gatha1 line="1210"> ‘‘Ayamassa pokkharaṇī, sañchannā padumapuṇḍarīkehi;</gatha1>
    <gatha2 line="1211">Nāvā ca sovaṇṇavikatā, pupphavalliyā cittā suramaṇīyā;</gatha2>
    <gathalast line="1212">Tedāni ayyaputtā, cattāro vadhāya ninnītā’’ti.</gathalast>
    <paragraph line="1213">Tattha <pageBreak edition="Myanmar" number="7.0092" /><bold>tedānī</bold>ti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti. <bold>Sovaṇṇavikatā</bold>ti suvaṇṇakhacitā.</paragraph>
    <paragraph line="1214">Ettakesu ṭhānesu vilapantā puna hatthisālādīni upasaṅkamitvā āhaṃsu –</paragraph>
    <hangnum line="1215" number="1078"></hangnum>
    <gatha1 line="1216"> ‘‘Idamassa hatthiratanaṃ, erāvaṇo gajo balī dantī;</gatha1>
    <gathalast line="1217">Tedāni ayyaputtā, cattāro vadhāya ninnītā.</gathalast>
    <hangnum line="1218" number="1079"></hangnum>
    <gatha1 line="1219"> ‘‘Idamassa assaratanaṃ, ekakhuro asso;</gatha1>
    <gathalast line="1220">Tedāni ayyaputtā, cattāro vadhāya ninnītā.</gathalast>
    <hangnum line="1221" number="1080"></hangnum>
    <gatha1 line="1222"> ‘‘Ayamassa assaratho, sāḷiyanigghoso subho ratanavicitto;</gatha1>
    <gatha2 line="1223">Yatthassu ayyaputtā, sobhiṃsu nandane viya devā;</gatha2>
    <gathalast line="1224">Tedāni ayyaputtā, cattāro vadhāya ninnītā.</gathalast>
    <hangnum line="1225" number="1081"></hangnum>
    <gatha1 line="1226"> ‘‘Kathaṃ <pageBreak edition="Vipassana Research Institut" number="7.0088" /> nāma sāmasamasundarehi, candanamudukagattehi;</gatha1>
    <gathalast line="1227">Rājā yajissate yaññaṃ, sammūḷho catūhi puttehi.</gathalast>
    <hangnum line="1228" number="1082"></hangnum>
    <gatha1 line="1229"> ‘‘Kathaṃ nāma sāmasamasundarāhi, candanamudukagattāhi;</gatha1>
    <gathalast line="1230">Rājā yajissate yaññaṃ, sammūḷho catūhi kaññāhi.</gathalast>
    <hangnum line="1231" number="1083"></hangnum>
    <gatha1 line="1232"> ‘‘Kathaṃ nāma sāmasamasundarāhi, candanamudukagattāhi;</gatha1>
    <gathalast line="1233">Rājā yajissate yaññaṃ, sammūḷho catūhi mahesīhi.</gathalast>
    <hangnum line="1234" number="1084"></hangnum>
    <gatha1 line="1235"> ‘‘Kathaṃ nāma sāmasamasundarehi, candanamudukagattehi;</gatha1>
    <gathalast line="1236">Rājā yajissate yaññaṃ, sammūḷho catūhi gahapatīhi.</gathalast>
    <hangnum line="1237" number="1085"></hangnum>
    <gatha1 line="1238"> ‘‘Yathā honti gāmanigamā, suññā amanussakā brahāraññā;</gatha1>
    <gathalast line="1239">Tathā hessati pupphavatiyā, yiṭṭhesu candasūriyesū’’ti.</gathalast>
    <paragraph line="1240">Tattha <bold>erāvaṇo</bold>ti tassa hatthino nāmaṃ. <bold>Ekakhuro</bold>ti abhinnakhuro. <bold>Sāḷiyanigghoso</bold>ti gamanakāle sāḷikānaṃ viya madhurena nigghosena <pageBreak edition="Myanmar" number="7.0093" /> samannāgato. <bold>Kathaṃ nāmā</bold>ti kena nāma kāraṇena. <bold>Sāmasamasundarehī</bold>ti suvaṇṇasāmehi ca aññamaññaṃ jātiyā samehi ca niddosatāya sundarehi. <bold>Candanamudukagattehī</bold>ti lohitacandanalittagattehi. <bold>Brahāraññā</bold>ti yathā te gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu rājaputtesu suññā araññasadisā bhavissatīti.</paragraph>
    <paragraph line="1241">Atha mahājano bahi nikkhamituṃ alabhanto antonagareyeva vicaranto paridevi. Bodhisattopi yaññāvāṭaṃ nīto. Athassa mātā gotamī nāma devī ‘‘puttānaṃ me jīvitaṃ dehi, devā’’ti rañño pādamūle parivattitvā paridevamānā āha –</paragraph>
    <hangnum line="1242" number="1086"></hangnum>
    <gatha1 line="1243"> ‘‘Ummattikā bhavissāmi, bhūnahatā paṃsunā ca parikiṇṇā;</gatha1>
    <gathalast line="1244">Sace candavaraṃ hanti, pāṇā me deva rujjhanti.</gathalast>
    <hangnum line="1245" number="1087"></hangnum>
    <gatha1 line="1246"> ‘‘Ummattikā <pageBreak edition="Vipassana Research Institut" number="7.0089" /> bhavissāmi, bhūnahatā paṃsunā ca parikiṇṇā;</gatha1>
    <gathalast line="1247">Sace sūriyavaraṃ hanti, pāṇā me deva rujjhantī’’ti.</gathalast>
    <paragraph line="1248">Tattha <bold>bhūnahatā</bold>ti hatavuḍḍhi. <bold>Paṃsunā ca parikiṇṇā</bold>ti paṃsuparikiṇṇasarīrā ummattikā hutvā vicarissāmi.</paragraph>
    <paragraph line="1249">Sā evaṃ paridevantīpi rañño santikā kiñci kathaṃ alabhitvā ‘‘mama putto tumhākaṃ kujjhitvā gato bhavissati, kissa naṃ tumhe na nivattethā’’ti kumārassa catasso bhariyāyo āliṅgitvā paridevantī āha –</paragraph>
    <hangnum line="1250" number="1088"></hangnum>
    <gatha1 line="1251"> ‘‘Kinnumā na ramāpeyyuṃ, aññamaññaṃ piyaṃvadā;</gatha1>
    <gatha2 line="1252">Ghaṭṭikā uparikkhī ca, pokkharaṇī ca bhārikā;</gatha2>
    <gathalast line="1253">Candasūriyesu naccantiyo, samā tāsaṃ na vijjatī’’ti.</gathalast>
    <paragraph line="1254">Tattha <bold>kinnumā na ramāpeyyu</bold>nti kena kāraṇena imā ghaṭṭikātiādikā catasso aññamaññaṃ piyaṃvadā candasūriyakumārānaṃ santike <pageBreak edition="Myanmar" number="7.0094" /> naccantiyo mama putte na ramāpayiṃsu, ukkaṇṭhāpayiṃsu. Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.</paragraph>
    <paragraph line="1255">Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –</paragraph>
    <hangnum line="1256" number="1089"></hangnum>
    <gatha1 line="1257"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;</gatha1>
    <gathalast line="1258">Yo mayhaṃ hadayasoko, candamhi vadhāya ninnīte.</gathalast>
    <hangnum line="1259" number="1090"></hangnum>
    <gatha1 line="1260"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;</gatha1>
    <gathalast line="1261">Yo mayhaṃ hadayasoko, sūriyamhi vadhāya ninnīte.</gathalast>
    <hangnum line="1262" number="1091"></hangnum>
    <gatha1 line="1263"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava jāyā;</gatha1>
    <gathalast line="1264">Yo mayhaṃ hadayasoko, candamhi vadhāya ninnīte.</gathalast>
    <hangnum line="1265" number="1092"></hangnum>
    <gatha1 line="1266"> ‘‘Imaṃ <pageBreak edition="Vipassana Research Institut" number="7.0090" /> mayhaṃ hadayasokaṃ, paṭimuñcatu khaṇḍahāla tava jāyā;</gatha1>
    <gathalast line="1267">Yo mayhaṃ hadayasoko, sūriyamhi vadhāya ninnīte.</gathalast>
    <hangnum line="1268" number="1093"></hangnum>
    <gatha1 line="1269"> ‘‘Mā ca putte mā ca patiṃ, addakkhi khaṇḍahāla tava mātā;</gatha1>
    <gathalast line="1270">Yo ghātesi kumāre, adūsake sīhasaṅkāse.</gathalast>
    <hangnum line="1271" number="1094"></hangnum>
    <gatha1 line="1272"> ‘‘Mā ca putte mā ca patiṃ, addakkhi khaṇḍahāla tava mātā;</gatha1>
    <gathalast line="1273">Yo ghātesi kumāre, apekkhite sabbalokassa.</gathalast>
    <hangnum line="1274" number="1095"></hangnum>
    <gatha1 line="1275"> ‘‘Mā ca putte mā ca patiṃ, addakkhi khaṇḍahāla tava jāyā;</gatha1>
    <gathalast line="1276">Yo ghātesi kumāre, adūsake sīhasaṅkāse.</gathalast>
    <hangnum line="1277" number="1096"></hangnum>
    <gatha1 line="1278"> ‘‘Mā ca putte mā ca patiṃ, addakkhi khaṇḍahāla tava jāyā;</gatha1>
    <gathalast line="1279">Yo ghātesi kumāre, apekkhite sabbalokassā’’ti.</gathalast>
    <paragraph line="1280">Tattha <bold>imaṃ mayha</bold>nti mayhaṃ imaṃ hadayasokaṃ dukkhaṃ. <bold>Paṭimuñcatū</bold>ti pavisatu pāpuṇātu. <bold>Yo ghātesī</bold>ti yo tvaṃ ghātesi. <bold>Apekkhite</bold>ti sabbalokena olokite dissamāne māresīti attho.</paragraph>
    <paragraph line="1281">Bodhisatto <pageBreak edition="Myanmar" number="7.0095" /> yaññāvāṭepi pitaraṃ yācanto āha –</paragraph>
    <hangnum line="1282" number="1097"></hangnum>
    <gatha1 line="1283"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1284">Api nigaḷabandhakāpi, hatthī asse ca pālema.</gathalast>
    <hangnum line="1285" number="1098"></hangnum>
    <gatha1 line="1286"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1287">Api nigaḷabandhakāpi, hatthichakaṇāni ujjhema.</gathalast>
    <hangnum line="1288" number="1099"></hangnum>
    <gatha1 line="1289"> ‘‘Mā no deva avadhi, dāse no dehi khaṇḍahālassa;</gatha1>
    <gathalast line="1290">Api nigaḷabandhakāpi, assachakaṇāni ujjhema.</gathalast>
    <hangnum line="1291" number="1100"></hangnum>
    <gatha1 line="1292"> ‘‘Mā <pageBreak edition="Vipassana Research Institut" number="7.0091" /> no deva avadhi, dāse no dehi khaṇḍahālassa;</gatha1>
    <gatha2 line="1293">Yassa honti tava kāmā, api raṭṭhā pabbājitā;</gatha2>
    <gathalast line="1294">Bhikkhācariyaṃ carissāma.</gathalast>
    <hangnum line="1295" number="1101"></hangnum>
    <gatha1 line="1296"> ‘‘Dibbaṃ deva upayācanti, puttatthikāpi daliddā;</gatha1>
    <gathalast line="1297">Paṭibhānānipi hitvā, putte na labhanti ekaccā.</gathalast>
    <hangnum line="1298" number="1102"></hangnum>
    <gatha1 line="1299"> ‘‘Āsīsikāni karonti, puttā no jāyantu tato paputtā;</gatha1>
    <gathalast line="1300">Atha no akāraṇasmā, yaññatthāya deva ghātesi.</gathalast>
    <hangnum line="1301" number="1103"></hangnum>
    <gatha1 line="1302"> ‘‘Upayācitakena puttaṃ labhanti, mā tāta no aghātesi;</gatha1>
    <gathalast line="1303">Mā kicchāladdhakehi puttehi, yajittho imaṃ yaññaṃ.</gathalast>
    <hangnum line="1304" number="1104"></hangnum>
    <gatha1 line="1305"> ‘‘Upayācitakena puttaṃ labhanti, mā tāta no aghātesi;</gatha1>
    <gathalast line="1306">Mā kapaṇaladdhakehi puttehi, ammāya no vippavāsehī’’ti.</gathalast>
    <paragraph line="1307">Tattha <bold>dibba</bold>nti deva, aputtikā daliddāpi nāriyo puttatthikā hutvā bahuṃ paṇṇākāraṃ karitvā puttaṃ vā dhītaraṃ vā labhāmāti dibyaṃ upayācanti. <bold>Paṭibhānānipi hitvā</bold>ti dohaḷāni chaḍḍetvāpi, alabhitvāpīti attho. Idaṃ vuttaṃ hoti – mahārāja, nārīnañhi uppannaṃ dohaḷaṃ alabhitvā gabbho sussitvā nassati. Tattha ekaccā yācantāpi putte alabhamānā, kāci laddhampi dohaḷaṃ pahāya aparibhuñjitvā na labhanti, kāci dohaḷaṃ alabhamānā na labhanti. Mayhaṃ pana mātā uppannaṃ dohaḷaṃ labhitvā paribhuñjitvā uppannaṃ gabbhaṃ anāsetvā putte paṭilabhi. Evaṃ paṭiladdhe mā no avadhīti yācati.</paragraph>
    <paragraph line="1308"><bold>Āsīsikānī</bold>ti <pageBreak edition="Myanmar" number="7.0096" /> mahārāja, ime sattā āsīsaṃ karonti. Kinti? Puttā no jāyantūti. <bold>Tato paputtā</bold>ti puttānampi no puttā jāyantūti. <bold>Atha no akāraṇasmā</bold>ti atha tvaṃ amhe akāraṇena yaññatthāya ghātesi. <bold>Upayācitakenā</bold>ti devatānaṃ āyācanena. <bold>Kapaṇaladdhakehī</bold>ti kapaṇā viya hutvā laddhakehi. <bold>Puttehī</bold>ti amhehi saddhiṃ amhākaṃ ammāya mā vippavāsehi, mā no mātarā saddhiṃ vippavāsaṃ karīti vadati.</paragraph>
    <paragraph line="1309">So <pageBreak edition="Vipassana Research Institut" number="7.0092" /> evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –</paragraph>
    <hangnum line="1310" number="1105"></hangnum>
    <gatha1 line="1311"> ‘‘Bahudukkhā posiya candaṃ, amma tuvaṃ jīyase puttaṃ;</gatha1>
    <gathalast line="1312">Vandāmi kho te pāde, labhataṃ tāto paralokaṃ.</gathalast>
    <hangnum line="1313" number="1106"></hangnum>
    <gatha1 line="1314"> ‘‘Handa ca maṃ upagūha, pāde te amma vandituṃ dehi;</gatha1>
    <gathalast line="1315">Gacchāmi dāni pavāsaṃ, yaññatthāya ekarājassa.</gathalast>
    <hangnum line="1316" number="1107"></hangnum>
    <gatha1 line="1317"> ‘‘Handa ca maṃ upagūha, pāde te amma vandituṃ dehi;</gatha1>
    <gathalast line="1318">Gacchāmi dāni pavāsaṃ, mātu katvā hadayasokaṃ.</gathalast>
    <hangnum line="1319" number="1108"></hangnum>
    <gatha1 line="1320"> ‘‘Handa ca maṃ upagūha, pāde te amma vandituṃ dehi;</gatha1>
    <gathalast line="1321">Gacchāmi dāni pavāsaṃ, janassa katvā hadayasoka’’nti.</gathalast>
    <paragraph line="1322">Tattha <bold>bahudukkhā posiyā</bold>ti bahūhi dukkhehi posiya. <bold>Canda</bold>nti maṃ candakumāraṃ evaṃ posetvā idāni, amma, tvaṃ jīyase puttaṃ. <bold>Labhataṃ tāto paraloka</bold>nti pitā me bhogasampannaṃ paralokaṃ labhatu. <bold>Upagūhā</bold>ti āliṅga parissaja. <bold>Pavāsa</bold>nti puna anāgamanāya accantaṃ vippavāsaṃ gacchāmi.</paragraph>
    <paragraph line="1323">Athassa mātā paridevantī catasso gāthā abhāsi –</paragraph>
    <hangnum line="1324" number="1109"></hangnum>
    <gatha1 line="1325"> ‘‘Handa ca padumapattānaṃ, moḷiṃ bandhassu gotamiputta;</gatha1>
    <gathalast line="1326">Campakadalamissāyo, esā te porāṇikā pakati.</gathalast>
    <hangnum line="1327" number="1110"></hangnum>
    <gatha1 line="1328"> ‘‘Handa <pageBreak edition="Myanmar" number="7.0097" /> ca vilepanaṃ te, pacchimakaṃ candanaṃ vilimpassu;</gatha1>
    <gathalast line="1329">Yehi ca suvilitto, sobhasi rājaparisāyaṃ.</gathalast>
    <hangnum line="1330" number="1111"></hangnum>
    <gatha1 line="1331"> ‘‘Handa ca mudukāni vatthāni, pacchimakaṃ kāsikaṃ nivāsehi;</gatha1>
    <gathalast line="1332">Yehi ca sunivattho, sobhasi rājaparisāyaṃ.</gathalast>
    <hangnum line="1333" number="1112"></hangnum>
    <gatha1 line="1334"> ‘‘Muttāmaṇikanakavibhūsitāni <pageBreak edition="Vipassana Research Institut" number="7.0093" />, gaṇhassu hatthābharaṇāni;</gatha1>
    <gathalast line="1335">Yehi ca hatthābharaṇehi, sobhasi rājaparisāya’’nti.</gathalast>
    <paragraph line="1336">Tattha <bold>padumapattāna</bold>nti padumapattaveṭhanaṃ nāmekaṃ pasādhanaṃ, taṃ sandhāyevamāha. Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho. <bold>Gotamiputtā</bold>ti candakumāraṃ ālapati. <bold>Campakadalamissāyo</bold>ti abbhantarimehi campakadalehi missitā vaṇṇagandhasampannā nānāpupphamālā pilandhassu. <bold>Esā te</bold>ti esā tava porāṇikā pakati, tameva gaṇhassu puttāti paridevati. <bold>Yehi cā</bold>ti yehi lohitacandanavilepanehi vilitto rājaparisāya sobhasi, tāni vilimpassūti attho. <bold>Kāsika</bold>nti satasahassagghanakaṃ kāsikavatthaṃ. <bold>Gaṇhassū</bold>ti pilandhassu.</paragraph>
    <paragraph line="1337">Idānissa candā nāma aggamahesī tassa pādamūle nipatitvā paridevamānā āha –</paragraph>
    <hangnum line="1338" number="1113"></hangnum>
    <gatha1 line="1339"> ‘‘Na hi nūnāyaṃ raṭṭhapālo, bhūmipati janapadassa dāyādo;</gatha1>
    <gathalast line="1340">Lokissaro mahanto, putte snehaṃ janayatī’’ti.</gathalast>
    <paragraph line="1341">Taṃ sutvā rājā gāthamāha –</paragraph>
    <hangnum line="1342" number="1114"></hangnum>
    <gatha1 line="1343"> ‘‘Mayhampi piyā puttā, attā ca piyo tumhe ca bhariyāyo;</gatha1>
    <gathalast line="1344">Saggañca patthayāno, tenāhaṃ ghātayissāmī’’ti.</gathalast>
    <paragraph line="1345">Tassattho – kiṃkāraṇā puttasinehaṃ na janemi? Na kevalaṃ gotamiyā eva, atha kho mayhampi piyā puttā, tathā attā ca tumhe ca suṇhāyo bhariyāyo ca piyāyeva. Evaṃ santepi saggañca patthayāno ahaṃ saggaṃ patthento, tena kāraṇena ete ghātayissāmi, mā cintayittha, sabbepete mayā saddhiṃ devalokaṃ ekato gamissantīti.</paragraph>
    <paragraph line="1346">Candā <pageBreak edition="Myanmar" number="7.0098" /> āha –</paragraph>
    <hangnum line="1347" number="1115"></hangnum>
    <gatha1 line="1348"> ‘‘Maṃ paṭhamaṃ ghātehi, mā me hadayaṃ dukkhaṃ phālesi;</gatha1>
    <gathalast line="1349">Alaṅkato sundarako, putto deva tava sukhumālo.</gathalast>
    <hangnum line="1350" number="1116"></hangnum>
    <gatha1 line="1351"> ‘‘Handayya <pageBreak edition="Vipassana Research Institut" number="7.0094" /> maṃ hanassu, paraloke candakena hessāmi;</gatha1>
    <gathalast line="1352">Puññaṃ karassu vipulaṃ, vicarāma ubhopi paraloke’’ti.</gathalast>
    <paragraph line="1353">Tattha <bold>paṭhama</bold>nti deva, mama sāmikato paṭhamataraṃ maṃ ghātehi. <bold>Dukkha</bold>nti candassa maraṇadukkhaṃ mama hadayaṃ mā phālesi. <bold>Alaṅkato</bold>ti ayaṃ mama ekova alaṃ pariyattoti evaṃ alaṅkato. Evarūpaṃ nāma puttaṃ mā ghātayi, mahārājāti dīpeti. <bold>Handayyā</bold>ti handa, ayya, rājānaṃ ālapantī evamāha. <bold>Paraloke candakenā</bold>ti candena saddhiṃ paraloke bhavissāmi. <bold>Vicarāma ubhopi paraloke</bold>ti tayā ekato ghātitā ubhopi paraloke sukhaṃ anubhavantā vicarāma, mā no saggantarāyamakāsīti.</paragraph>
    <paragraph line="1354">Rājā āha –</paragraph>
    <hangnum line="1355" number="1117"></hangnum>
    <gatha1 line="1356"> ‘‘Mā tvaṃ cande rucci maraṇaṃ, bahukā tava devarā visālakkhi;</gatha1>
    <gathalast line="1357">Te taṃ ramayissanti, yiṭṭhasmiṃ gotamiputte’’ti.</gathalast>
    <paragraph line="1358">Tattha <bold>mā tvaṃ cande ruccī</bold>ti mā tvaṃ attano maraṇaṃ rocesi. ‘‘Mā ruddī’’tipi pāṭho, mā rodīti attho. <bold>Devarā</bold>ti patibhātukā.</paragraph>
    <paragraph line="1359">Tato paraṃ satthā –</paragraph>
    <hangnum line="1360" number="1118"></hangnum>
    <gatha1 line="1361"> ‘‘Evaṃ vutte candā attānaṃ, hanti hatthatalakehī’’ti. – upaḍḍhagāthamāha;</gatha1>
    <paragraph line="1362">Tato paraṃ tassāyeva vilāpo hoti –</paragraph>
    <gathalast line="1363">‘‘Alamettha jīvitena, pissāmi visaṃ marissāmi.</gathalast>
    <hangnum line="1364" number="1119"></hangnum>
    <gatha1 line="1365"> ‘‘Na hi nūnimassa rañño, mittāmaccā ca vijjare suhadā;</gatha1>
    <gathalast line="1366">Ye na vadanti rājānaṃ, ‘mā ghātayi orase putte’.</gathalast>
    <hangnum line="1367" number="1120"></hangnum>
    <gatha1 line="1368"> ‘‘Na <pageBreak edition="Vipassana Research Institut" number="7.0095" /><pageBreak edition="Myanmar" number="7.0099" /> hi nūnimassa rañño, ñātī mittā ca vijjare suhadā;</gatha1>
    <gathalast line="1369">Ye na vadanti rājānaṃ, ‘mā ghātayi atraje putte’.</gathalast>
    <hangnum line="1370" number="1121"></hangnum>
    <gatha1 line="1371"> ‘‘Ime tepi mayhaṃ puttā, guṇino kāyūradhārino rāja;</gatha1>
    <gathalast line="1372">Tehipi yajassu yaññaṃ, atha muñcatu gotamiputte.</gathalast>
    <hangnum line="1373" number="1122"></hangnum>
    <gatha1 line="1374"> ‘‘Bilasataṃ maṃ katvāna, yajassu sattadhā mahārāja;</gatha1>
    <gathalast line="1375">Mā jeṭṭhaputtamavadhi, adūsakaṃ sīhasaṅkāsaṃ.</gathalast>
    <hangnum line="1376" number="1123"></hangnum>
    <gatha1 line="1377"> ‘‘Bilasataṃ maṃ katvāna, yajassu sattadhā mahārāja;</gatha1>
    <gathalast line="1378">Mā jeṭṭhaputtamavadhi, apekkhitaṃ sabbalokassā’’ti.</gathalast>
    <paragraph line="1379">Tattha <bold>eva</bold>nti evaṃ andhabālena ekarājena vutte. <bold>Hantī</bold>ti ‘‘kiṃ nāmetaṃ kathesī’’ti vatvā hatthatalehi attānaṃ hanti. <bold>Pissāmī</bold>ti pivissāmi. <bold>Ime tepī</bold>ti vasulakumāraṃ ādiṃ katvā sesadārake hatthe gahetvā rañño pādamūle ṭhitā evamāha. <bold>Guṇino</bold>ti mālāguṇaābharaṇehi samannāgatā. <bold>Kāyūradhārino</bold>ti kāyūrapasādhanadharā. <bold>Bilasata</bold>nti mahārāja, maṃ ghātetvā koṭṭhāsasataṃ katvā sattadhā sattasu ṭhānesu yaññaṃ yajassu.</paragraph>
    <paragraph line="1380">Iti sā rañño santike imāhi gāthāhi paridevitvā assāsaṃ alabhamānā bodhisattasseva santikaṃ gantvā paridevamānā aṭṭhāsi. Atha naṃ so āha – ‘‘cande, mayā jīvamānena tuyhaṃ tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni dinnāni, ajja pana te idaṃ pacchimadānaṃ, sarīrāruḷhaṃ ābharaṇaṃ dammi, gaṇhāhi na’’nti. Imamatthaṃ pakāsento satthā āha –</paragraph>
    <hangnum line="1381" number="1124"></hangnum>
    <gatha1 line="1382"> ‘‘Bahukā tava dinnābharaṇā, uccāvacā subhaṇitamhi;</gatha1>
    <gathalast line="1383">Muttāmaṇiveḷuriyā, etaṃ te pacchimakaṃ dāna’’nti.</gathalast>
    <paragraph line="1384">Candādevīpi taṃ sutvā tato parāhi navahi gāthāhi vilapi –</paragraph>
    <hangnum line="1385" number="1125"></hangnum>
    <gatha1 line="1386"> ‘‘Yesaṃ <pageBreak edition="Vipassana Research Institut" number="7.0096" /> pubbe khandhesu, phullā mālāguṇā vivattiṃsu;</gatha1>
    <gathalast line="1387">Tesajjapi sunisito, nettiṃso vivattissati khandhesu.</gathalast>
    <hangnum line="1388" number="1126"></hangnum>
    <gatha1 line="1389"> ‘‘Yesaṃ <pageBreak edition="Myanmar" number="7.0100" /> pubbe khandhesu, cittā mālāguṇā vivattiṃsu;</gatha1>
    <gathalast line="1390">Tesajjapi sunisito, nettiṃso vivattissati khandhesu.</gathalast>
    <hangnum line="1391" number="1127"></hangnum>
    <gatha1 line="1392"> ‘‘Aciraṃ vata nettiṃso, vivattissaki rājaputtānaṃ khandhesu;</gatha1>
    <gathalast line="1393">Atha mama hadayaṃ na phalati, tāva daḷhabandhañca me āsi.</gathalast>
    <hangnum line="1394" number="1128"></hangnum>
    <gatha1 line="1395"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1396">Niyyātha candasūriyā, yaññatthāya ekarājassa.</gathalast>
    <hangnum line="1397" number="1129"></hangnum>
    <gatha1 line="1398"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1399">Niyyātha candasūriyā, mātu katvā hadayasokaṃ.</gathalast>
    <hangnum line="1400" number="1130"></hangnum>
    <gatha1 line="1401"> ‘‘Kāsikasucivatthadharā, kuṇḍalino agalucandanavilittā;</gatha1>
    <gathalast line="1402">Niyyātha candasūriyā, janassa katvā hadayasokaṃ.</gathalast>
    <hangnum line="1403" number="1131"></hangnum>
    <gatha1 line="1404"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1405">Niyyātha candasūriyā, yaññatthāya ekarājassa.</gathalast>
    <hangnum line="1406" number="1132"></hangnum>
    <gatha1 line="1407"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1408">Niyyātha candasūriyā, mātu katvā hadayasokaṃ.</gathalast>
    <hangnum line="1409" number="1133"></hangnum>
    <gatha1 line="1410"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha1>
    <gathalast line="1411">Niyyātha candasūriyā, janassa katvā hadayasoka’’nti.</gathalast>
    <paragraph line="1412">Tattha <bold>mālāguṇā</bold>ti pupphadāmāni. <bold>Tesajjā</bold>ti tesaṃ ajja. <bold>Nettiṃso</bold>ti asi. <bold>Vivattissatī</bold>ti patissati. <bold>Aciraṃ vatā</bold>ti acirena vata. <bold>Na phalatī</bold>ti na bhijjati. <bold>Tāva daḷhabandhañca</bold><pageBreak edition="Vipassana Research Institut" number="7.0097" /><bold>me āsī</bold>ti ativiya thirabandhanaṃ me hadayaṃ bhavissatīti attho. <bold>Niyyāthā</bold>ti gacchatha.</paragraph>
    <paragraph line="1413">Evaṃ tassā paridevantiyāva yaññāvāṭe sabbakammaṃ niṭṭhāsi. Rājaputtaṃ netvā gīvaṃ onāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya ‘‘tassa gīvaṃ chindissāmī’’ti aṭṭhāsi. Taṃ disvā candādevī ‘‘aññaṃ me paṭisaraṇaṃ natthi, attano saccabalena sāmikassa <pageBreak edition="Myanmar" number="7.0101" /> sotthiṃ karissāmī’’ti añjaliṃ paggayha parisāya antare vicarantī saccakiriyaṃ akāsi. Tamatthaṃ pakāsento satthā āha –</paragraph>
    <hangnum line="1414" number="1134"></hangnum>
    <gatha1 line="1415"> ‘‘Sabbasmiṃ upakkhaṭasmiṃ, nisīdite candasmiṃ yaññatthāya;</gatha1>
    <gathalast line="1416">Pañcālarājadhītā pañjalikā, sabbaparisāya samanupariyāyi.</gathalast>
    <hangnum line="1417" number="1135"></hangnum>
    <gatha1 line="1418"> ‘‘Yena saccena khaṇḍahālo, pāpakammaṃ karoti dummedho;</gatha1>
    <gathalast line="1419">Etena saccavajjena, samaṅginī sāmikena homi.</gathalast>
    <hangnum line="1420" number="1136"></hangnum>
    <gatha1 line="1421"> ‘‘Ye idhatthi amanussā, yāni ca yakkhabhūtabhabyāni;</gatha1>
    <gathalast line="1422">Karontu me veyyāvaṭikaṃ, samaṅginī sāmikena homi.</gathalast>
    <hangnum line="1423" number="1137"></hangnum>
    <gatha1 line="1424"> ‘‘Yā devatā idhāgatā, yāni ca yakkhabhūtabhabyāni;</gatha1>
    <gathalast line="1425">Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya’’nti.</gathalast>
    <paragraph line="1426">Tattha <bold>upakkhaṭasmi</bold>nti sabbasmiṃ yaññasambhāre sajjite paṭiyatte. <bold>Samaṅginī</bold>ti sampayuttā ekasaṃvāsā. <bold>Ye idhatthī</bold>ti ye idha atthi. <bold>Yakkhabhūtabhabyānī</bold>ti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca. <bold>Veyyāvaṭika</bold>nti mayhaṃ veyyāvaccaṃ karontu. <bold>Tāyatha ma</bold>nti rakkhatha maṃ. <bold>Yācāmaha</bold>nti ahaṃ vo yācāmi. <bold>Pati māha</bold>nti patiṃ ahaṃ mā ajeyyaṃ.</paragraph>
    <paragraph line="1427">Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi. Tamatthaṃ pakāsento satthā āha –</paragraph>
    <hangnum line="1428" number="1138"></hangnum>
    <gatha1 line="1429"> ‘‘Taṃ <pageBreak edition="Vipassana Research Institut" number="7.0098" /> sutvā amanusso, ayokūṭaṃ paribbhametvāna;</gatha1>
    <gathalast line="1430">Bhayamassa janayanto, rājānaṃ idamavoca.</gathalast>
    <hangnum line="1431" number="1139"></hangnum>
    <gatha1 line="1432"> ‘‘Bujjhassu kho rājakali, mā tāhaṃ matthakaṃ nitāḷesiṃ;</gatha1>
    <gathalast line="1433">Mā jeṭṭhaputtamavadhi, adūsakaṃ sīhasaṅkāsaṃ.</gathalast>
    <hangnum line="1434" number="1140"></hangnum>
    <gatha1 line="1435"> ‘‘Ko <pageBreak edition="Myanmar" number="7.0102" /> te diṭṭho rājakali, puttabhariyāyo haññamānāyo;</gatha1>
    <gathalast line="1436">Seṭṭhi ca gahapatayo, adūsakā saggakāmā hi.</gathalast>
    <hangnum line="1437" number="1141"></hangnum>
    <gatha1 line="1438"> ‘‘Taṃ sutvā khaṇḍahālo, rājā ca abbhutamidaṃ disvāna;</gatha1>
    <gathalast line="1439">Sabbesaṃ bandhanāni mocesuṃ, yathā taṃ anupaghātaṃ.</gathalast>
    <hangnum line="1440" number="1142"></hangnum>
    <gatha1 line="1441"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1442">Sabbe ekekaleḍḍukamadaṃsu, esa vadho khaṇḍahālassā’’ti.</gathalast>
    <paragraph line="1443">Tattha <bold>amanusso</bold>ti sakko devarājā. <bold>Bujjhassū</bold>ti jānassu sallakkhehi. <bold>Rājakalī</bold>ti rājakāḷakaṇṇi rājalāmaka. <bold>Mā tāha</bold>nti pāparāja, bujjha, mā te ahaṃ matthakaṃ nitāḷesiṃ. <bold>Ko te diṭṭho</bold>ti kuhiṃ tayā diṭṭhapubbo. <bold>Saggakāmā hī</bold>ti ettha <bold>hī</bold>ti nipātamattaṃ, saggakāmā saggaṃ patthayamānāti attho. <bold>Taṃ sutvā</bold>ti, bhikkhave, taṃ sakkassa vacanaṃ khaṇḍahālo sutvā. <bold>Abbhutamida</bold>nti rājā ca idaṃ sakkassa dassanaṃ pubbe abhūtaṃ disvā. <bold>Yathā ta</bold>nti yathā anupaghātaṃ pāṇaṃ mocenti, evameva mocesuṃ. <bold>Ekekaleḍḍukamadaṃsū</bold>ti bhikkhave, yattakā tasmiṃ yaññāvāṭe samāgatā, sabbe ekakolāhalaṃ katvā khaṇḍahālassa ekekaleḍḍupahāraṃ adaṃsu. <bold>Esa vadho</bold>ti esova khaṇḍahālassa vadho ahosi, tattheva naṃ jīvitakkhayaṃ pāpesunti attho.</paragraph>
    <paragraph line="1444">Taṃ pana māretvā mahājano rājānaṃ māretuṃ ārabhi. Bodhisatto pitaraṃ parissajitvā māretuṃ na adāsi. Mahājano ‘‘jīvitaṃ etassa pāparañño dema, chattaṃ panassa nagare ca vāsaṃ na dassāma, caṇḍālaṃ katvā bahinagare vasāpessāmā’’ti vatvā rājavesaṃ hāretvā kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ taṃ pahiṇi. Ye panetaṃ pasughātayaññaṃ yajiṃsu ceva yajāpesuñca anumodiṃsu ca, sabbe nirayaparāyaṇāva ahesuṃ. Tamatthaṃ pakāsento satthā āha –</paragraph>
    <hangnum line="1445" number="1143"></hangnum>
    <gatha1 line="1446"> ‘‘Sabbe <pageBreak edition="Vipassana Research Institut" number="7.0099" /><pageBreak edition="Myanmar" number="7.0103" /> paviṭṭhā nirayaṃ, yathā taṃ pāpakaṃ karitvāna;</gatha1>
    <gathalast line="1447">Na hi pāpakammaṃ katvā, labbhā sugatiṃ ito gantu’’nti.</gathalast>
    <paragraph line="1448">Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci. Tamatthaṃ pakāsento satthā āha –</paragraph>
    <hangnum line="1449" number="1144"></hangnum>
    <gatha1 line="1450"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1451">Candaṃ abhisiñciṃsu, samāgatā rājaparisā ca.</gathalast>
    <hangnum line="1452" number="1145"></hangnum>
    <gatha1 line="1453"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1454">Candaṃ abhisiñciṃsu, samāgatā rājakaññāyo ca.</gathalast>
    <hangnum line="1455" number="1146"></hangnum>
    <gatha1 line="1456"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1457">Candaṃ abhisiñciṃsu, samāgatā devaparisā ca.</gathalast>
    <hangnum line="1458" number="1147"></hangnum>
    <gatha1 line="1459"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1460">Candaṃ abhisiñciṃsu, samāgatā devakaññāyo ca.</gathalast>
    <hangnum line="1461" number="1148"></hangnum>
    <gatha1 line="1462"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1463">Celukkhepamakaruṃ, samāgatā rājaparisā ca.</gathalast>
    <hangnum line="1464" number="1149"></hangnum>
    <gatha1 line="1465"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1466">Celukkhepamakaruṃ, samāgatā rājakaññāyo ca.</gathalast>
    <hangnum line="1467" number="1150"></hangnum>
    <gatha1 line="1468"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1469">Celukkhepamakaruṃ, samāgatā devaparisā ca.</gathalast>
    <hangnum line="1470" number="1151"></hangnum>
    <gatha1 line="1471"> ‘‘Sabbesu vippamuttesu, ye tattha samāgatā tadā āsuṃ;</gatha1>
    <gathalast line="1472">Celukkhepamakaruṃ, samāgatā devakaññāyo ca.</gathalast>
    <hangnum line="1473" number="1152"></hangnum>
    <gatha1 line="1474"> ‘‘Sabbesu <pageBreak edition="Vipassana Research Institut" number="7.0100" /> vippamuttesu, bahū ānanditā ahuṃ;</gatha1>
    <gathalast line="1475">Nandiṃ pavesi nagaraṃ, bandhanā mokkho aghositthā’’ti.</gathalast>
    <paragraph line="1476">Tattha <bold>rājaparisā cā</bold>ti rājaparisāpi tīhi saṅkhehi abhisiñciṃsu. <bold>Rājakaññāyo cā</bold>ti khattiyadhītaropi naṃ abhisiñciṃsu. <bold>Devaparisā cā</bold>ti sakko <pageBreak edition="Myanmar" number="7.0104" /> devarājā vijayuttarasaṅkhaṃ gahetvā devaparisāya saddhiṃ abhisiñci. <bold>Devakaññāyo cā</bold>ti sujāpi devadhītarāhi saddhiṃ abhisiñci. <bold>Celukkhepamakaru</bold>nti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṃ kariṃsu. Rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṃsuyeva. <bold>Ānanditā ahu</bold>nti āmoditā ahesuṃ. <bold>Nandiṃ pavesi nagara</bold>nti candakumārassa chattaṃ ussāpetvā nagaraṃ paviṭṭhakāle nagare ānandabheri cari. ‘‘Kiṃ vatvā’’ti? Yathā ‘‘amhākaṃ candakumāro bandhanā mutto, evameva sabbe bandhanā muccantū’’ti. Tena vuttaṃ ‘‘bandhanā mokkho aghositthā’’ti.</paragraph>
    <paragraph line="1477">Bodhisatto pitu vattaṃ paṭṭhapesi. Antonagaraṃ pana pavisituṃ na labhati. Paribbayassa khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā ‘‘patimhī’’ti na vandati, añjaliṃ pana katvā ‘‘ciraṃ jīva sāmī’’ti vadati. ‘‘Kenattho’’ti vutte ārocesi. Athassa paribbayaṃ dāpesi. So dhammena rajjaṃ kāretvā āyupariyosāne devalokaṃ pūrayamāno agamāsi.</paragraph>
    <paragraph line="1478">Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto maṃ ekaṃ nissāya bahū māretuṃ vāyāmamakāsī’’ti vatvā jātakaṃ samodhānesi. Tadā khaṇḍahālo devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā, sūro vāmagotto kassapo, bhaddaseno moggallāno, sūriyakumāro sāriputto, candarājā pana ahameva sammāsambuddho ahosinti.</paragraph>
    <centered line="1479">Candakumārajātakavaṇṇanā sattamā.</centered>
    <hangnum line="1480"></hangnum>
    <paragraph line="1481"> [545] 8. Mahānāradakassapajātakavaṇṇanā</paragraph>
    <paragraph line="1482"><bold>Ahu</bold><pageBreak edition="Vipassana Research Institut" number="7.0101" /><pageBreak edition="Myanmar" number="7.0105" /><bold>rājā videhāna</bold>nti idaṃ satthā laṭṭhivanuyyāne viharanto uruvelakassapadamanaṃ ārabbha kathesi. Yadā hi satthā pavattitavaradhammacakko uruvelakassapādayo <pageBreak edition="Pali Text Society" number="6.0220" /> jaṭile dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ agamāsi. Tadā dvādasanahutāya parisāya saddhiṃ āgantvā dasabalaṃ vanditvā nisinnassa magadharañño parisantare brāhmaṇagahapatikānaṃ vitakko uppajji ‘‘kiṃ nu kho uruvelakassapo mahāsamaṇe brahmacariyaṃ carati, udāhu mahāsamaṇo uruvelakassape’’ti. Atha kho bhagavā tesaṃ dvādasanahutānaṃ cetasā cetoparivitakkamaññāya ‘‘kassapassa mama santike pabbajitabhāvaṃ jānāpessāmī’’ti imaṃ gāthamāha –</paragraph>
    <gatha1 line="1483">‘‘Kimeva disvā uruvelavāsi, pahāsi aggiṃ kisakovadāno;</gatha1>
    <gathalast line="1484">Pucchāmi taṃ kassapa etamatthaṃ, kathaṃ pahīnaṃ tava aggihutta’’nti. (mahāva. 55);</gathalast>
    <paragraph line="1485">Theropi bhagavato adhippāyaṃ viditvā –</paragraph>
    <gatha1 line="1486">‘‘Rūpe ca sadde ca atho rase ca, kāmitthiyo cābhivadanti yaññā;</gatha1>
    <gathalast line="1487">Etaṃ malanti upadhīsu ñatvā, tasmā na yiṭṭhe na hute arañji’’nti. (mahāva. 55); –</gathalast>
    <unindented line="1488">Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ ṭhapetvā ‘‘satthā me, bhante, bhagavā, sāvakohamasmī’’ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ nisīdi. Taṃ pāṭihāriyaṃ disvā mahājano ‘‘aho mahānubhāvo buddho, evaṃ thāmagatadiṭṭhiko nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena damito’’ti satthu guṇakathaññeva kathesi. Taṃ sutvā satthā ‘‘anacchariyaṃ idāni sabbaññutappattena <pageBreak edition="Vipassana Research Institut" number="7.0102" /> mayā imassa damanaṃ, svāhaṃ pubbe sarāgakālepi nārado nāma brahmā <pageBreak edition="Myanmar" number="7.0106" /> hutvā imassa diṭṭhijālaṃ bhinditvā imaṃ nibbisevanamakāsi’’nti vatvā tāya parisāya yācito atītaṃ āhari.</unindented>
    <paragraph line="1489">Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā. Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā mahāpuññā aggamahesiyā kucchismiṃ nibbattā. Sesā panassa soḷasasahassā itthiyo vañjhā ahesuṃ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge anagghāni sukhumāni vatthāni ca ‘‘imehi attānaṃ alaṅkarotū’’ti <pageBreak edition="Pali Text Society" number="6.0221" /> devasikaṃ pahiṇi. Khādanīyabhojanīyassa pana pamāṇaṃ natthi. Anvaḍḍhamāsaṃ ‘‘dānaṃ detū’’ti sahassaṃ sahassaṃ pesesi. Tassa kho pana vijayo ca sunāmo ca alāto cāti tayo amaccā ahesuṃ. So komudiyā cātumāsiniyā chaṇe pavattamāne devanagaraṃ viya nagare ca antepure ca alaṅkate sunhāto suvilitto sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṃ gaganatalaṃ abhilaṅghamānaṃ candamaṇḍalaṃ disvā ‘‘ramaṇīyā vata bho dosinā ratti, kāya nu kho ajja ratiyā abhirameyyāmā’’ti amacce pucchi. Tamatthaṃ pakāsento satthā āha –</paragraph>
    <hangnum line="1490" number="1153"></hangnum>
    <gatha1 line="1491"> ‘‘Ahu rājā videhānaṃ, aṅgati nāma khattiyo;</gatha1>
    <gathalast line="1492">Pahūtayoggo dhanimā, anantabalaporiso.</gathalast>
    <hangnum line="1493" number="1154"></hangnum>
    <gatha1 line="1494"> ‘‘So ca pannarasiṃ rattiṃ, purimayāme anāgate;</gatha1>
    <gathalast line="1495">Cātumāsā komudiyā, amacce sannipātayi.</gathalast>
    <hangnum line="1496" number="1155"></hangnum>
    <gatha1 line="1497"> ‘‘Paṇḍite sutasampanne, mhitapubbe vicakkhaṇe;</gatha1>
    <gathalast line="1498">Vijayañca sunāmañca, senāpatiṃ alātakaṃ.</gathalast>
    <hangnum line="1499" number="1156"></hangnum>
    <gatha1 line="1500"> ‘‘Tamanupucchi vedeho, paccekaṃ brūtha saṃ ruciṃ;</gatha1>
    <gatha2 line="1501">Cātumāsā komudajja, juṇhaṃ byapahataṃ tamaṃ;</gatha2>
    <gathalast line="1502">Kāyajja ratiyā rattiṃ, viharemu imaṃ utu’’nti.</gathalast>
    <paragraph line="1503">Tattha <pageBreak edition="Vipassana Research Institut" number="7.0103" /><pageBreak edition="Myanmar" number="7.0107" /><bold>pahūtayoggo</bold>ti bahukena hatthiyoggādinā samannāgato. <bold>Anantabalaporiso</bold>ti anantabalakāyo. <bold>Anāgate</bold>ti pariyosānaṃ appatte, anatikkanteti attho. <bold>Cātumāsā</bold>ti catunnaṃ vassikamāsānaṃ pacchimadivasabhūtāya rattiyā. <bold>Komudiyā</bold>ti phullakumudāya. <bold>Mhitapubbe</bold>ti paṭhamaṃ sitaṃ katvā pacchā kathanasīle. <bold>Tamanupucchī</bold>ti taṃ tesu amaccesu ekekaṃ amaccaṃ anupucchi. <bold>Paccekaṃ brūtha saṃ ruci</bold>nti sabbepi tumhe attano attano ajjhāsayānurūpaṃ ruciṃ paccekaṃ mayhaṃ kathetha. <bold>Komudajjā</bold>ti komudī ajja. <bold>Juṇha</bold>nti juṇhāya nissayabhūtaṃ candamaṇḍalaṃ abbhuggacchati. <bold>Byapahataṃ tama</bold>nti tena sabbaṃ andhakāraṃ vihataṃ. <bold>Utu</bold>nti ajja rattiṃ imaṃ evarūpaṃ utuṃ kāyaratiyā vihareyyāmāti.</paragraph>
    <paragraph line="1504">Iti rājā amacce pucchi. Tena te pucchitā attano attano ajjhāsayānurūpaṃ kathaṃ kathayiṃsu. Tamatthaṃ pakāsento satthā āha –</paragraph>
    <hangnum line="1505" number="1157"></hangnum>
    <gatha1 line="1506"> ‘‘Tato senāpati rañño, alāto etadabravi;</gatha1>
    <gathalast line="1507">‘Haṭṭhaṃ yoggaṃ balaṃ sabbaṃ, senaṃ sannāhayāmase.</gathalast>
    <hangnum line="1508" number="1158"></hangnum>
    <gatha1 line="1509"> ‘Niyyāma <pageBreak edition="Pali Text Society" number="6.0222" /> deva yuddhāya, anantabalaporisā;</gatha1>
    <gatha2 line="1510">Ye te vasaṃ na āyanti, vasaṃ upanayāmase;</gatha2>
    <gathalast line="1511">Esā mayhaṃ sakā diṭṭhi, ajitaṃ ojināmase’.</gathalast>
    <hangnum line="1512" number="1159"></hangnum>
    <gatha1 line="1513"> Alātassa vaco sutvā, sunāmo etadabravi;</gatha1>
    <gathalast line="1514">‘Sabbe tuyhaṃ mahārāja, amittā vasamāgatā.</gathalast>
    <hangnum line="1515" number="1160"></hangnum>
    <gatha1 line="1516"> ‘Nikkhittasatthā paccatthā, nivātamanuvattare;</gatha1>
    <gathalast line="1517">Uttamo ussavo ajja, na yuddhaṃ mama ruccati.</gathalast>
    <hangnum line="1518" number="1161"></hangnum>
    <gatha1 line="1519"> ‘Annapānañca khajjañca, khippaṃ abhiharantu te;</gatha1>
    <gathalast line="1520">Ramassu deva kāmehi, naccagīte suvādite’.</gathalast>
    <hangnum line="1521" number="1162"></hangnum>
    <gatha1 line="1522"> Sunāmassa vaco sutvā, vijayo etadabravi;</gatha1>
    <gathalast line="1523">‘Sabbe kāmā mahārāja, niccaṃ tava mupaṭṭhitā.</gathalast>
    <hangnum line="1524" number="1163"></hangnum>
    <gatha1 line="1525"> ‘Na <pageBreak edition="Vipassana Research Institut" number="7.0104" /><pageBreak edition="Myanmar" number="7.0108" /> hete dullabhā deva, tava kāmehi modituṃ;</gatha1>
    <gathalast line="1526">Sadāpi kāmā sulabhā, netaṃ cittamataṃ mama.</gathalast>
    <hangnum line="1527" number="1164"></hangnum>
    <gatha1 line="1528"> ‘Samaṇaṃ brāhmaṇaṃ vāpi, upāsemu bahussutaṃ;</gatha1>
    <gathalast line="1529">Yo najja vinaye kaṅkhaṃ, atthadhammavidū ise’.</gathalast>
    <hangnum line="1530" number="1165"></hangnum>
    <gatha1 line="1531"> Vijayassa vaco sutvā, rājā aṅgati mabravi;</gatha1>
    <gathalast line="1532">‘Yathā vijayo bhaṇati, mayhampetaṃva ruccati;</gathalast>
    <hangnum line="1533" number="1166"></hangnum>
    <gatha1 line="1534"> ‘Samaṇaṃ brāhmaṇaṃ vāpi, upāsemu bahussutaṃ;</gatha1>
    <gathalast line="1535">Yo najja vinaye kaṅkhaṃ, atthadhammavidū ise.</gathalast>
    <hangnum line="1536" number="1167"></hangnum>
    <gatha1 line="1537"> ‘Sabbeva santā karotha matiṃ, kaṃ upāsemu paṇḍitaṃ;</gatha1>
    <gathalast line="1538">Yo najja vinaye kaṅkhaṃ, atthadhammavidū ise’.</gathalast>
    <hangnum line="1539" number="1168"></hangnum>
    <gatha1 line="1540"> Vedehassa vaco sutvā, alāto etadabravi;</gatha1>
    <gathalast line="1541">‘Atthāyaṃ migadāyasmiṃ, acelo dhīrasammato.</gathalast>
    <hangnum line="1542" number="1169"></hangnum>
    <gatha1 line="1543"> ‘Guṇo kassapagottāyaṃ, suto citrakathī gaṇī;</gatha1>
    <gathalast line="1544">Taṃ deva payirupāsemu, so no kaṅkhaṃ vinessati’.</gathalast>
    <hangnum line="1545" number="1170"></hangnum>
    <gatha1 line="1546"> ‘‘Alātassa vaco sutvā, rājā codesi sārathiṃ;</gatha1>
    <gathalast line="1547">Migadāyaṃ gamissāma, yuttaṃ yānaṃ idhā nayā’’ti.</gathalast>
    <paragraph line="1548">Tattha <bold>haṭṭha</bold>nti tuṭṭhapahaṭṭhaṃ. <bold>Ojināmase</bold>ti yaṃ no ajitaṃ, taṃ jināma. Eso mama ajjhāsayoti. Rājā tassa kathaṃ neva paṭikkosi, nābhinandi. <bold>Etadabravī</bold>ti rājānaṃ alātassa vacanaṃ anabhinandantaṃ appaṭikkosantaṃ disvā ‘‘nāyaṃ yuddhajjhāsayo, ahamassa cittaṃ gaṇhanto kāmaguṇābhiratiṃ vaṇṇayissāmī’’ti cintetvā etaṃ ‘‘sabbe tuyha’’ntiādivacanaṃ abravi.</paragraph>
    <paragraph line="1549"><bold>Vijayo</bold><pageBreak edition="Vipassana Research Institut" number="7.0105" /><bold>etadabravī</bold>ti rājā sunāmassapi vacanaṃ nābhinandi, na paṭikkosi. Tato vijayo ‘‘ayaṃ rājā imesaṃ dvinnampi vacanaṃ sutvā tuṇhīyeva ṭhito, paṇḍitā nāma dhammassavanasoṇḍā honti, dhammassavanamassa vaṇṇayissāmī’’ti cintetvā etaṃ ‘‘sabbe kāmā’’tiādivacanaṃ abravi. Tattha <bold>tava</bold><pageBreak edition="Myanmar" number="7.0109" /><bold>mupaṭṭhitā</bold>ti tava upaṭṭhitā. <bold>Moditu</bold>nti <pageBreak edition="Pali Text Society" number="6.0223" /> tava kāmehi modituṃ abhiramituṃ icchāya sati na hi ete kāmā dullabhā. <bold>Netaṃ cittamataṃ mamā</bold>ti etaṃ tava kāmehi abhiramaṇaṃ mama cittamataṃ na hoti, na me ettha cittaṃ pakkhandati. <bold>Yo najjā</bold>ti yo no ajja. <bold>Atthadhammavidū</bold>ti pāḷiatthañceva pāḷidhammañca jānanto. <bold>Ise</bold>ti isi esitaguṇo.</paragraph>
    <paragraph line="1550"><bold>Aṅgati mabravī</bold>ti aṅgati abravi. <bold>Mayhampetaṃva ruccatī</bold>ti mayhampi etaññeva ruccati. <bold>Sabbeva santā</bold>ti sabbeva tumhe idha vijjamānā matiṃ karotha cintetha. <bold>Alāto etadabravī</bold>ti rañño kathaṃ sutvā alāto ‘‘ayaṃ mama kulūpako guṇo nāma ājīvako rājuyyāne vasati, taṃ pasaṃsitvā rājakulūpakaṃ karissāmī’’ti cintetvā etaṃ ‘‘atthāya’’ntiādivacanaṃ abravi. Tattha <bold>dhīrasammato</bold>ti paṇḍitoti sammato. <bold>Kassapagottāya</bold>nti kassapagotto ayaṃ. <bold>Suto</bold>ti bahussuto. <bold>Gaṇī</bold>ti gaṇasatthā. <bold>Codesī</bold>ti āṇāpesi.</paragraph>
    <paragraph line="1551">Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –</paragraph>
    <hangnum line="1552" number="1171"></hangnum>
    <gatha1 line="1553"> ‘‘Tassa yānaṃ ayojesuṃ, dantaṃ rūpiyapakkharaṃ;</gatha1>
    <gathalast line="1554">Sukkamaṭṭhaparivāraṃ, paṇḍaraṃ dosinā mukhaṃ.</gathalast>
    <hangnum line="1555" number="1172"></hangnum>
    <gatha1 line="1556"> ‘‘Tatrāsuṃ kumudāyuttā, cattāro sindhavā hayā;</gatha1>
    <gathalast line="1557">Anilūpamasamuppātā, sudantā soṇṇamālino.</gathalast>
    <hangnum line="1558" number="1173"></hangnum>
    <gatha1 line="1559"> ‘‘Setacchattaṃ setaratho, setassā setabījanī;</gatha1>
    <gathalast line="1560">Vedeho sahamaccehi, niyyaṃ candova sobhati.</gathalast>
    <hangnum line="1561" number="1174"></hangnum>
    <gatha1 line="1562"> ‘‘Tamanuyāyiṃsu bahavo, indikhaggadharā balī;</gatha1>
    <gathalast line="1563">Assapiṭṭhigatā vīrā, narā naravarādhipaṃ.</gathalast>
    <hangnum line="1564" number="1175"></hangnum>
    <gatha1 line="1565"> ‘‘So <pageBreak edition="Vipassana Research Institut" number="7.0106" /> muhuttaṃva yāyitvā, yānā oruyha khattiyo;</gatha1>
    <gathalast line="1566">Vedeho sahamaccehi, pattī guṇamupāgami.</gathalast>
    <hangnum line="1567" number="1176"></hangnum>
    <gatha1 line="1568"> ‘‘Yepi tattha tadā āsuṃ, brāhmaṇibbhā samāgatā;</gatha1>
    <gathalast line="1569">Na te apanayī rājā, akataṃ bhūmimāgate’’ti.</gathalast>
    <paragraph line="1570">Tattha <pageBreak edition="Myanmar" number="7.0110" /><bold>tassa yāna</bold>nti tassa rañño rathaṃ yojayiṃsu. <bold>Danta</bold>nti dantamayaṃ. <bold>Rūpiyapakkhara</bold>nti rajatamayaupakkharaṃ. <bold>Sukkamaṭṭhaparivāra</bold>nti parisuddhāpharusaparivāraṃ. <bold>Dosinā mukha</bold>nti vigatadosāya rattiyā mukhaṃ viya, candasadisanti attho. <bold>Tatrāsu</bold>nti tatra ahesuṃ. <bold>Kumudā</bold>ti kumudavaṇṇā. <bold>Sindhavā</bold>ti sindhavajātikā. <bold>Anilūpamasamuppātā</bold>ti vātasadisavegā. <bold>Setacchatta</bold>nti tasmiṃ rathe samussāpitaṃ chattampi setaṃ ahosi. <bold>Setaratho</bold>ti sopi ratho setoyeva. <bold>Setassā</bold>ti assāpi setā. <bold>Setabījanī</bold>ti bījanīpi setā. <bold>Niyya</bold>nti tena rathena niggacchanto amaccagaṇaparivuto vedeharājā cando viya sobhati.</paragraph>
    <paragraph line="1571"><bold>Naravarādhipa</bold>nti naravarānaṃ adhipatiṃ rājādhirājānaṃ. <bold>So muhuttaṃva yāyitvā</bold>ti so rājā muhutteneva uyyānaṃ gantvā. <bold>Pattī guṇamupāgamī</bold>ti pattikova guṇaṃ ājīvakaṃ upāgami. <bold>Yepi tattha tadā āsu</bold>nti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā nisinnā ahesuṃ. <bold>Na te apanayī</bold>ti amhākameva doso, ye mayaṃ pacchā <pageBreak edition="Pali Text Society" number="6.0224" /> agamimhā, tumhe mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ samāgate na ussāraṇaṃ kāretvā apanayīti.</paragraph>
    <paragraph line="1572">Tāya pana omissakaparisāya parivutova ekamantaṃ nisīditvā paṭisanthāramakāsi. Tamatthaṃ pakāsento satthā āha –</paragraph>
    <hangnum line="1573" number="1177"></hangnum>
    <gatha1 line="1574"> ‘‘Tato so mudukā bhisiyā, muducittakasanthate;</gatha1>
    <gathalast line="1575">Mudupaccatthate rājā, ekamantaṃ upāvisi.</gathalast>
    <hangnum line="1576" number="1178"></hangnum>
    <gatha1 line="1577"> ‘‘Nisajja rājā sammodi, kathaṃ sāraṇiyaṃ tato;</gatha1>
    <gathalast line="1578">‘Kacci yāpaniyaṃ bhante, vātānamaviyaggatā.</gathalast>
    <hangnum line="1579" number="1179"></hangnum>
    <gatha1 line="1580"> ‘Kacci <pageBreak edition="Vipassana Research Institut" number="7.0107" /> akasirā vutti, labhasi piṇḍayāpanaṃ;</gatha1>
    <gathalast line="1581">Appābādho casi kacci, cakkhuṃ na parihāyati’.</gathalast>
    <hangnum line="1582" number="1180"></hangnum>
    <gatha1 line="1583"> Taṃ guṇo paṭisammodi, vedehaṃ vinaye rataṃ;</gatha1>
    <gathalast line="1584">‘Yāpanīyaṃ mahārāja, sabbametaṃ tadūbhayaṃ.</gathalast>
    <hangnum line="1585" number="1181"></hangnum>
    <gatha1 line="1586"> ‘Kacci <pageBreak edition="Myanmar" number="7.0111" /> tuyhampi vedeha, paccantā na balīyare;</gatha1>
    <gatha2 line="1587">Kacci arogaṃ yoggaṃ te, kacci vahati vāhanaṃ;</gatha2>
    <gathalast line="1588">Kacci te byādhayo natthi, sarīrassupatāpiyā’.</gathalast>
    <hangnum line="1589" number="1182"></hangnum>
    <gatha1 line="1590"> ‘‘Paṭisammodito rājā, tato pucchi anantarā;</gatha1>
    <gathalast line="1591">Atthaṃ dhammañca ñāyañca, dhammakāmo rathesabho.</gathalast>
    <hangnum line="1592" number="1183"></hangnum>
    <gatha1 line="1593"> ‘Kathaṃ dhammaṃ care macco, mātāpitūsu kassapa;</gatha1>
    <gathalast line="1594">Kathaṃ care ācariye, puttadāre kathaṃ care.</gathalast>
    <hangnum line="1595" number="1184"></hangnum>
    <gatha1 line="1596"> ‘Kathaṃ careyya vuḍḍhesu, kathaṃ samaṇabrāhmaṇe;</gatha1>
    <gathalast line="1597">Kathañca balakāyasmiṃ, kathaṃ janapade care.</gathalast>
    <hangnum line="1598" number="1185"></hangnum>
    <gatha1 line="1599"> ‘Kathaṃ dhammaṃ caritvāna, maccā gacchanti suggatiṃ;</gatha1>
    <gathalast line="1600">Kathañceke adhammaṭṭhā, patanti nirayaṃ atho’’’ti.</gathalast>
    <paragraph line="1601">Tattha <bold>mudukā bhisiyā</bold>ti mudukāya sukhasamphassāya bhisiyā. <bold>Muducittakasanthate</bold>ti sukhasamphasse cittattharaṇe. <bold>Mudupaccatthate</bold>ti mudunā paccattharaṇena paccatthate. <bold>Sammodī</bold>ti ājīvakena saddhiṃ sammodanīyaṃ kathaṃ kathesi. <bold>Tato</bold>ti tato nisajjanato anantarameva sāraṇīyaṃ kathaṃ kathesīti attho. Tattha <bold>kacci yāpaniya</bold>nti kacci te, bhante, sarīraṃ paccayehi yāpetuṃ sakkā. <bold>Vātānamaviyaggatā</bold>ti kacci te sarīre dhātuyo samappavattā, vātānaṃ byaggatā natthi, tattha tattha vaggavaggā hutvā vātā na bādhayantīti attho.</paragraph>
    <paragraph line="1602"><bold>Akasirā</bold>ti niddukkhā. <bold>Vuttī</bold>ti jīvitavutti. <bold>Appābādho</bold>ti iriyāpathabhañjakenābādhena virahito <pageBreak edition="Vipassana Research Institut" number="7.0108" />. <bold>Cakkhu</bold>nti kacci te cakkhuādīni <pageBreak edition="Pali Text Society" number="6.0225" /> indriyāni na parihāyantīti pucchati. <bold>Paṭisammodī</bold>ti sammodanīyakathāya paṭikathesi. Tattha <bold>sabbameta</bold>nti yaṃ tayā vuttaṃ vātānamaviyaggatādi, taṃ sabbaṃ tatheva. <bold>Tadubhaya</bold>nti yampi tayā ‘‘appābādho casi kacci, cakkhuṃ na parihāyatī’’ti vuttaṃ, tampi ubhayaṃ tatheva.</paragraph>
    <paragraph line="1603"><bold>Na balīyare</bold>ti nābhibhavanti na kuppanti. <bold>Anantarā</bold>ti paṭisanthārato anantarā pañhaṃ pucchi. Tattha <bold>atthaṃ dhammañca ñāyañcā</bold>ti pāḷiatthañca pāḷiñca kāraṇayuttiñca <pageBreak edition="Myanmar" number="7.0112" />. So hi ‘‘kathaṃ dhammaṃ care’’ti pucchanto mātāpituādīsu paṭipattidīpakaṃ pāḷiñca pāḷiatthañca kāraṇayuttiñca me kathethāti imaṃ atthañca dhammañca ñāyañca pucchati. Tattha <bold>kathañceke adhammaṭṭhā</bold>ti ekacce adhamme ṭhitā kathaṃ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu purimassa purimassa alābhena pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ nissirikaṃ andhabālaṃ ājīvakaṃ pucchi.</paragraph>
    <paragraph line="1604">Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto viya bhattapātiyaṃ kacavaraṃ khipanto viya ca ‘‘suṇa, mahārājā’’ti okāsaṃ kāretvā attano micchāvādaṃ paṭṭhapesi. Tamatthaṃ pakāsento satthā āha –</paragraph>
    <hangnum line="1605" number="1186"></hangnum>
    <gatha1 line="1606"> ‘‘Vedehassa vaco sutvā, kassapo etadabravi;</gatha1>
    <gathalast line="1607">‘Suṇohi me mahārāja, saccaṃ avitathaṃ padaṃ.</gathalast>
    <hangnum line="1608" number="1187"></hangnum>
    <gatha1 line="1609"> ‘Natthi dhammacaritassa, phalaṃ kalyāṇapāpakaṃ;</gatha1>
    <gathalast line="1610">Natthi deva paro loko, ko tato hi idhāgato.</gathalast>
    <hangnum line="1611" number="1188"></hangnum>
    <gatha1 line="1612"> ‘Natthi deva pitaro vā, kuto mātā kuto pitā;</gatha1>
    <gathalast line="1613">Natthi ācariyo nāma, adantaṃ ko damessati.</gathalast>
    <hangnum line="1614" number="1189"></hangnum>
    <gatha1 line="1615"> ‘Samatulyāni bhūtāni, natthi jeṭṭhāpacāyikā;</gatha1>
    <gatha2 line="1616">Natthi balaṃ vīriyaṃ vā, kuto uṭṭhānaporisaṃ;</gatha2>
    <gathalast line="1617">Niyatāni hi bhūtāni, yathā goṭaviso tathā.</gathalast>
    <hangnum line="1618" number="1190"></hangnum>
    <gatha1 line="1619"> ‘Laddheyyaṃ <pageBreak edition="Vipassana Research Institut" number="7.0109" /> labhate macco, tattha dānaphalaṃ kuto;</gatha1>
    <gathalast line="1620">Natthi dānaphalaṃ deva, avaso devavīriyo.</gathalast>
    <hangnum line="1621" number="1191"></hangnum>
    <gatha1 line="1622"> ‘Bālehi dānaṃ paññattaṃ, paṇḍitehi paṭicchitaṃ;</gatha1>
    <gathalast line="1623">Avasā denti dhīrānaṃ, bālā paṇḍitamānino’’’ti.</gathalast>
    <paragraph line="1624">Tattha <bold>idhāgato</bold>ti tato paralokato idhāgato nāma natthi. <bold>Natthi deva pitaro vā</bold>ti deva, ayyakapeyyakādayo vā natthi, tesu <pageBreak edition="Myanmar" number="7.0113" /> asantesu kuto mātā kuto pitā. <bold>Yathā goṭaviso</bold><pageBreak edition="Pali Text Society" number="6.0226" /><bold>tathā</bold>ti goṭaviso vuccati pacchābandho, yathā nāvāya pacchābandho nāvameva anugacchati, tathā ime sattā niyatameva anugacchantīti vadati. <bold>Avaso devavīriyo</bold>ti evaṃ dānaphale asati yo koci bālo dānaṃ deti, so avaso avīriyo na attano vasena balena deti, dānaphalaṃ pana atthīti saññāya aññesaṃ andhabālānaṃ saddahitvā detīti dīpeti. <bold>Bālehi dānaṃ paññatta</bold>nti ‘‘dānaṃ dātabba’’nti andhabālehi paññattaṃ anuññātaṃ, taṃ dānaṃ bālāyeva denti, paṇḍitā paṭiggaṇhanti.</paragraph>
    <paragraph line="1625">Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –</paragraph>
    <hangnum line="1626" number="1192"></hangnum>
    <gatha1 line="1627"> ‘‘Sattime sassatā kāyā, acchejjā avikopino;</gatha1>
    <gatha2 line="1628">Tejo pathavī āpo ca, vāyo sukhaṃ dukhañcime;</gatha2>
    <gathalast line="1629">Jīve ca sattime kāyā, yesaṃ chettā na vijjati.</gathalast>
    <hangnum line="1630" number="1193"></hangnum>
    <gatha1 line="1631"> ‘‘Natthi hantā va chettā vā, haññe yevāpi koci naṃ;</gatha1>
    <gathalast line="1632">Antareneva kāyānaṃ, satthāni vītivattare.</gathalast>
    <hangnum line="1633" number="1194"></hangnum>
    <gatha1 line="1634"> ‘‘Yo cāpi siramādāya, paresaṃ nisitāsinā;</gatha1>
    <gathalast line="1635">Na so chindati te kāye, tattha pāpaphalaṃ kuto.</gathalast>
    <hangnum line="1636" number="1195"></hangnum>
    <gatha1 line="1637"> ‘‘Cullāsītimahākappe, sabbe sujjhanti saṃsaraṃ;</gatha1>
    <gathalast line="1638">Anāgate tamhi kāle, saññatopi na sujjhati.</gathalast>
    <hangnum line="1639" number="1196"></hangnum>
    <gatha1 line="1640"> ‘‘Caritvāpi <pageBreak edition="Vipassana Research Institut" number="7.0110" /> bahuṃ bhadraṃ, neva sujjhantināgate;</gatha1>
    <gathalast line="1641">Pāpañcepi bahuṃ katvā, taṃ khaṇaṃ nātivattare.</gathalast>
    <hangnum line="1642" number="1197"></hangnum>
    <gatha1 line="1643"> ‘‘Anupubbena no suddhi, kappānaṃ cullasītiyā;</gatha1>
    <gathalast line="1644">Niyatiṃ nātivattāma, velantamiva sāgaro’’ti.</gathalast>
    <paragraph line="1645">Tattha <bold>kāyā</bold>ti samūhā. <bold>Avikopino</bold>ti vikopetuṃ na sakkā. <bold>Jīve</bold>ti jīvo. ‘‘Jīvo’’tipi pāṭho, ayameva attho. <bold>Sattime kāyā</bold>ti ime satta kāyā. <bold>Haññe yevāpi koci na</bold>nti yo haññeyya, sopi nattheva. <bold>Vītivattare</bold>ti imesaṃ sattannaṃ kāyānaṃ antareyeva caranti <pageBreak edition="Myanmar" number="7.0114" />, chindituṃ na sakkonti. <bold>Siramādāyā</bold>ti paresaṃ sīsaṃ gahetvā. <bold>Nisitāsinā</bold>ti nisitena asinā chindati, <bold>na so chindatī</bold>ti sopi te kāye na chindati, pathavī pathavimeva upeti, āpādayo āpādike, sukhadukkhajīvā ākāsaṃ pakkhandantīti dasseti.</paragraph>
    <paragraph line="1646"><bold>Saṃsara</bold>nti mahārāja, ime sattā imaṃ pathaviṃ ekamaṃsakhalaṃ katvāpi ettake kappe saṃsarantā sujjhanti. Aññatra hi saṃsārā satte sodhetuṃ samattho nāma natthi, sabbe saṃsāreneva sujjhanti. <bold>Anāgate tamhi kāle</bold>ti yathāvutte pana etasmiṃ kāle anāgate appatte antarā saññatopi parisuddhasīlopi na sujjhati. <bold>Taṃ</bold><pageBreak edition="Pali Text Society" number="6.0227" /><bold>khaṇa</bold>nti taṃ vuttappakāraṃ kālaṃ. <bold>Anupubbena no suddhī</bold>ti amhākaṃ vāde anupubbena suddhi, sabbesaṃ amhākaṃ anupubbena suddhi bhavissatīti attho. Iti so ucchedavādo attano thāmena sakavādaṃ nippadesato kathesīti.</paragraph>
    <hangnum line="1647" number="1198"></hangnum>
    <gatha1 line="1648"> ‘‘Kassapassa vaco sutvā, alāto etadabravi;</gatha1>
    <gathalast line="1649">‘‘Yathā bhadanto bhaṇati, mayhampetaṃva ruccati.</gathalast>
    <hangnum line="1650" number="1199"></hangnum>
    <gatha1 line="1651"> ‘Ahampi purimaṃ jātiṃ, sare saṃsaritattano;</gatha1>
    <gathalast line="1652">Piṅgalo nāmahaṃ āsiṃ, luddo goghātako pure.</gathalast>
    <hangnum line="1653" number="1200"></hangnum>
    <gatha1 line="1654"> ‘Bārāṇasiyaṃ phītāyaṃ, bahuṃ pāpaṃ mayā kataṃ;</gatha1>
    <gathalast line="1655">Bahū mayā hatā pāṇā, mahiṃsā sūkarā ajā.</gathalast>
    <hangnum line="1656" number="1201"></hangnum>
    <gatha1 line="1657"> ‘Tato <pageBreak edition="Vipassana Research Institut" number="7.0111" /> cuto idha jāto, iddhe senāpatīkule;</gatha1>
    <gathalast line="1658">Natthi nūna phalaṃ pāpaṃ, yohaṃ na nirayaṃ gato’’’ti.</gathalast>
    <paragraph line="1659">Tattha <bold>alāto etadabravī</bold>ti so kira kassapadasabalassa cetiye anojapupphadāmena pūjaṃ katvā maraṇasamaye aññena kammena yathānubhāvaṃ khitto saṃsāre saṃsaranto ekassa pāpakammassa nissandena goghātakakule nibbattitvā bahuṃ pāpamakāsi. Athassa maraṇakāle bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi. So tassānubhāvena idha nibbattitvā taṃ vibhūtiṃ patto, jātiṃ saranto pana atītānantarato paraṃ parisarituṃ asakkonto ‘‘goghātakakammaṃ katvā idha nibbattosmī’’ti saññāya tassa <pageBreak edition="Myanmar" number="7.0115" /> vādaṃ upatthambhento idaṃ ‘‘yathā bhadanto bhaṇatī’’tiādivacanaṃ abravi. Tattha <bold>sare saṃsaritattano</bold>ti attano saṃsaritaṃ sarāmi. <bold>Senāpatīkule</bold>ti senāpatikulamhi.</paragraph>
    <hangnum line="1660" number="1202"></hangnum>
    <gatha1 line="1661"> ‘‘Athettha bījako nāma, dāso āsi paṭaccarī;</gatha1>
    <gathalast line="1662">Uposathaṃ upavasanto, guṇasantikupāgami.</gathalast>
    <hangnum line="1663" number="1203"></hangnum>
    <gatha1 line="1664"> ‘‘Kassapassa vaco sutvā, alātassa ca bhāsitaṃ;</gatha1>
    <gathalast line="1665">Passasanto muhuṃ uṇhaṃ, rudaṃ assūni vattayī’’ti.</gathalast>
    <paragraph line="1666">Tattha <bold>athetthā</bold>ti atha ettha etissaṃ mithilāyaṃ. <bold>Paṭaccarī</bold>ti daliddo kapaṇo ahosi. <bold>Guṇasantikupāgamī</bold>ti guṇassa santikaṃ kiñcideva kāraṇaṃ sossāmīti upagatoti veditabbo.</paragraph>
    <hangnum line="1667" number="1204"></hangnum>
    <gatha1 line="1668"> ‘‘Tamanupucchi vedeho, ‘kimatthaṃ samma rodasi;</gatha1>
    <gathalast line="1669">Kiṃ te sutaṃ vā diṭṭhaṃ vā, kiṃ maṃ vedesi vedana’’’nti.</gathalast>
    <paragraph line="1670">Tattha <pageBreak edition="Pali Text Society" number="6.0228" /><bold>kiṃ maṃ vedesi vedana</bold>nti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ, evaṃ rodanto maṃ vedesi jānāpesi, uttānameva naṃ katvā mayhaṃ ācikkhāhīti.</paragraph>
    <hangnum line="1671" number="1205"></hangnum>
    <gatha1 line="1672"> ‘‘Vedehassa vaco sutvā, bījako etadabravi;</gatha1>
    <gathalast line="1673">‘Natthi me vedanā dukkhā, mahārāja suṇohi me.</gathalast>
    <hangnum line="1674" number="1206"></hangnum>
    <gatha1 line="1675"> ‘Ahampi <pageBreak edition="Vipassana Research Institut" number="7.0112" /> purimaṃ jātiṃ, sarāmi sukhamattano;</gatha1>
    <gathalast line="1676">Sāketāhaṃ pure āsiṃ, bhāvaseṭṭhi guṇe rato.</gathalast>
    <hangnum line="1677" number="1207"></hangnum>
    <gatha1 line="1678"> ‘Sammato brāhmaṇibbhānaṃ, saṃvibhāgarato suci;</gatha1>
    <gathalast line="1679">Na cāpi pāpakaṃ kammaṃ, sarāmi katamattano.</gathalast>
    <hangnum line="1680" number="1208"></hangnum>
    <gatha1 line="1681"> ‘Tato cutāhaṃ vedeha, idha jāto duritthiyā;</gatha1>
    <gathalast line="1682">Gabbhamhi kumbhadāsiyā, yato jāto suduggato.</gathalast>
    <hangnum line="1683" number="1209"></hangnum>
    <gatha1 line="1684"> ‘Evampi duggato santo, samacariyaṃ adhiṭṭhito;</gatha1>
    <gathalast line="1685">Upaḍḍhabhāgaṃ bhattassa, dadāmi yo me icchati.</gathalast>
    <hangnum line="1686" number="1210"></hangnum>
    <gatha1 line="1687"> ‘Cātuddasiṃ <pageBreak edition="Myanmar" number="7.0116" /> pañcadasiṃ, sadā upavasāmahaṃ;</gatha1>
    <gathalast line="1688">Na cāpi bhūte hiṃsāmi, theyyaṃ cāpi vivajjayiṃ.</gathalast>
    <hangnum line="1689" number="1211"></hangnum>
    <gatha1 line="1690"> ‘Sabbameva hi nūnetaṃ, suciṇṇaṃ bhavati nipphalaṃ;</gatha1>
    <gathalast line="1691">Niratthaṃ maññidaṃ sīlaṃ, alāto bhāsatī yathā.</gathalast>
    <hangnum line="1692" number="1212"></hangnum>
    <gatha1 line="1693"> ‘Kalimeva nūna gaṇhāmi, asippo dhuttako yathā;</gatha1>
    <gathalast line="1694">Kaṭaṃ alāto gaṇhāti, kitavosikkhito yathā.</gathalast>
    <hangnum line="1695" number="1213"></hangnum>
    <gatha1 line="1696"> ‘Dvāraṃ nappaṭipassāmi, yena gacchāmi suggatiṃ;</gatha1>
    <gathalast line="1697">Tasmā rāja parodāmi, sutvā kassapabhāsita’’’nti.</gathalast>
    <paragraph line="1698">Tattha <bold>bhāvaseṭṭhī</bold>ti evaṃnāmako asītikoṭivibhavo seṭṭhi. <bold>Guṇe rato</bold>ti guṇamhi rato. <bold>Sammato</bold>ti sambhāvito saṃvaṇṇito. <bold>Sucī</bold>ti sucikammo. <bold>Idha jāto duritthiyā</bold>ti imasmiṃ mithilanagare daliddiyā kapaṇāya kumbhadāsiyā kucchimhi jātosmīti. So kira pubbe kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā maggaṃ puṭṭho tuṇhī hutvā puna tena pucchito kujjhitvā ‘‘samaṇa, dāsā nāma mukharā honti, dāsena tayā bhavitabbaṃ, atimukharosī’’ti āha. Taṃ kammaṃ tadā vipākaṃ adatvā bhasmacchanno viya pāvako <pageBreak edition="Vipassana Research Institut" number="7.0113" /> ṭhitaṃ. Maraṇasamaye aññaṃ kammaṃ upaṭṭhāsi. So yathākammaṃ saṃsāre saṃsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi. Taṃ panassa kammaṃ pathaviyaṃ nihitanidhi viya ṭhitaṃ okāsaṃ labhitvā vipākaṃ dassati. Yaṃ pana tena taṃ bhikkhuṃ akkosantena kataṃ pāpakammaṃ, tamassa tasmiṃ attabhāve vipākaṃ adāsi. So ajānanto ‘‘itarassa kalyāṇakammassa balena kumbhadāsiyā kucchimhi nibbattosmī’’ti saññāya evamāha. <bold>Yato jāto suduggato</bold>ti sohaṃ jātakālato paṭṭhāya atiduggatoti dīpeti.</paragraph>
    <paragraph line="1699"><bold>Samacariyamadhiṭṭhito</bold>ti samacariyāyameva <pageBreak edition="Pali Text Society" number="6.0229" /> patiṭṭhitomhi. <bold>Nūneta</bold>nti ekaṃsena etaṃ. <bold>Maññidaṃ sīla</bold>nti deva, idaṃ sīlaṃ nāma niratthakaṃ maññe. <bold>Alāto</bold>ti yathā ayaṃ alātasenāpati ‘‘mayā purimabhave bahuṃ pāṇātipātakammaṃ katvā senāpatiṭṭhānaṃ laddha’’nti bhāsati, tena kāraṇenāhaṃ <pageBreak edition="Myanmar" number="7.0117" /> niratthakaṃ sīlanti maññāmi. <bold>Kalimevā</bold>ti yathā asippo asikkhito akkhadhutto parājayaggāhaṃ gaṇhāti, tathā nūna gaṇhāmi, purimabhave attano sāpateyyaṃ nāsetvā idāni dukkhaṃ anubhavāmi. <bold>Kassapabhāsita</bold>nti kassapagottassa acelakassa bhāsitaṃ sutvāti vadati.</paragraph>
    <hangnum line="1700" number="1214"></hangnum>
    <gatha1 line="1701"> ‘‘Bījakassa vaco sutvā, rājā aṅgati mabravi;</gatha1>
    <gathalast line="1702">‘Natthi dvāraṃ sugatiyā, niyatiṃ kaṅkha bījaka.</gathalast>
    <hangnum line="1703" number="1215"></hangnum>
    <gatha1 line="1704"> ‘Sukhaṃ vā yadi vā dukkhaṃ, niyatiyā kira labbhati;</gatha1>
    <gathalast line="1705">Saṃsārasuddhi sabbesaṃ, mā turittho anāgate.</gathalast>
    <hangnum line="1706" number="1216"></hangnum>
    <gatha1 line="1707"> ‘Ahampi pubbe kalyāṇo, brāhmaṇibbhesu byāvaṭo;</gatha1>
    <gathalast line="1708">Vohāramanusāsanto, ratihīno tadantarā’’’ti.</gathalast>
    <paragraph line="1709">Tattha <bold>aṅgati mabravī</bold>ti paṭhamameva itaresaṃ dvinnaṃ, pacchā bījakassāti tiṇṇaṃ vacanaṃ sutvā daḷhaṃ micchādiṭṭhiṃ gahetvā etaṃ ‘‘natthi dvāra’’ntiādivacanamabravi. <bold>Niyatiṃ kaṅkhā</bold>ti samma bījaka, niyatimeva olokehi. Cullāsītimahākappappamāṇo kāloyeva hi satte sodheti, tvaṃ atituritoti adhippāyenevamāha. <bold>Anāgate</bold>ti tasmiṃ kāle asampatte antarāva devalokaṃ gacchāmīti mā turittho. <bold>Byāvaṭo</bold>ti brāhmaṇesu ca gahapatikesu ca tesaṃyeva kāyaveyyāvaccadānādikammakaraṇena byāvaṭo ahosiṃ. <bold>Vohāra</bold>nti vinicchayaṭṭhāne nisīditvā rājakiccaṃ <pageBreak edition="Vipassana Research Institut" number="7.0114" /> vohāraṃ anusāsantova. <bold>Ratihīno tadantarā</bold>ti ettakaṃ kālaṃ kāmaguṇaratiyā parihīnoti.</paragraph>
    <paragraph line="1710">Evañca pana vatvā ‘‘bhante kassapa, mayaṃ ettakaṃ kālaṃ pamajjimhā, idāni pana amhehi ācariyo laddho, ito paṭṭhāya kāmaratimeva anubhavissāma, tumhākaṃ santike ito uttari dhammassavanampi no papañco bhavissati, tiṭṭhatha tumhe, mayaṃ gamissāmā’’ti āpucchanto āha –</paragraph>
    <hangnum line="1711" number="1217"></hangnum>
    <gatha1 line="1712"> ‘‘Punapi bhante dakkhemu, saṅgati ce bhavissatī’’ti.</gatha1>
    <paragraph line="1713">Tattha <bold>saṅgati ce</bold>ti ekasmiṃ ṭhāne ce no samāgamo bhavissati,no ce, asati puññaphale kiṃ tayā diṭṭhenāti.</paragraph>
    <gathalast line="1714">‘‘Idaṃ <pageBreak edition="Myanmar" number="7.0118" /> vatvāna vedeho, paccagā sanivesana’’nti;</gathalast>
    <paragraph line="1715">Tattha <bold>sanivesana</bold>nti bhikkhave, idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.</paragraph>
    <paragraph line="1716">Rājā <pageBreak edition="Pali Text Society" number="6.0230" /> paṭhamaṃ guṇasantikaṃ gantvā taṃ vanditvā pañhaṃ pucchi. Āgacchanto pana avanditvāva āgato. Guṇo attano aguṇatāya vandanampi nālattha, piṇḍādikaṃ sakkāraṃ kimeva lacchati. Rājāpi taṃ rattiṃ vītināmetvā punadivase amacce sannipātetvā ‘‘kāmaguṇe me upaṭṭhāpetha, ahaṃ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni, vinicchayakiccaṃ asuko ca asuko ca karotū’’ti vatvā kāmaratimatto ahosi. Tamatthaṃ pakāsento satthā āha –</paragraph>
    <hangnum line="1717" number="1218"></hangnum>
    <gatha1 line="1718"> ‘‘Tato ratyā vivasāne, upaṭṭhānamhi aṅgati;</gatha1>
    <gathalast line="1719">Amacce sannipātetvā, idaṃ vacanamabravi.</gathalast>
    <hangnum line="1720" number="1219"></hangnum>
    <gatha1 line="1721"> ‘Candake me vimānasmiṃ, sadā kāme vidhentu me;</gatha1>
    <gathalast line="1722">Mā upagacchuṃ atthesu, guyhappakāsiyesu ca.</gathalast>
    <hangnum line="1723" number="1220"></hangnum>
    <gatha1 line="1724"> ‘Vijayo <pageBreak edition="Vipassana Research Institut" number="7.0115" /> ca sunāmo ca, senāpati alātako;</gatha1>
    <gathalast line="1725">Ete atthe nisīdantu, vohārakusalā tayo’.</gathalast>
    <hangnum line="1726" number="1221"></hangnum>
    <gatha1 line="1727"> ‘‘Idaṃ vatvāna vedeho, kāmeva bahumaññatha;</gatha1>
    <gathalast line="1728">Na cāpi brāhmaṇibbhesu, atthe kismiñci byāvaṭo’’ti.</gathalast>
    <paragraph line="1729">Tattha <bold>upaṭṭhānamhī</bold>ti attano upaṭṭhānaṭṭhāne. <bold>Candake me</bold>ti mama santake candakapāsāde. <bold>Vidhentu me</bold>ti niccaṃ mayhaṃ kāme saṃvidahantu upaṭṭhapentu. <bold>Guyhappakāsiyesū</bold>ti guyhesupi pakāsiyesupi atthesu uppannesu maṃ keci mā upagacchuṃ. <bold>Atthe</bold>ti atthakaraṇe vinicchayaṭṭhāne. <bold>Nisīdantū</bold>ti mayā kattabbakiccassa karaṇatthaṃ sesaamaccehi saddhiṃ nisīdantūti.</paragraph>
    <hangnum line="1730" number="1222"></hangnum>
    <gatha1 line="1731"> ‘‘Tato dvesattarattassa, vedehassatrajā piyā;</gatha1>
    <gathalast line="1732">Rājadhītā rucā nāma, dhātimātaramabravi.</gathalast>
    <hangnum line="1733" number="1223"></hangnum>
    <gatha1 line="1734"> ‘‘Alaṅkarotha <pageBreak edition="Myanmar" number="7.0119" /> maṃ khippaṃ, sakhiyo cālaṅkarontu me;</gatha1>
    <gathalast line="1735">Suve pannaraso dibyo, gacchaṃ issarasantike.</gathalast>
    <hangnum line="1736" number="1224"></hangnum>
    <gatha1 line="1737"> ‘‘Tassā mālyaṃ abhihariṃsu, candanañca mahārahaṃ;</gatha1>
    <gathalast line="1738">Maṇisaṅkhamuttāratanaṃ, nānāratte ca ambare.</gathalast>
    <hangnum line="1739" number="1225"></hangnum>
    <gatha1 line="1740"> ‘‘Tañca soṇṇamaye pīṭhe, nisinnaṃ bahukitthiyo;</gatha1>
    <gathalast line="1741">Parikiriya asobhiṃsu, rucaṃ ruciravaṇṇini’’nti.</gathalast>
    <paragraph line="1742">Tattha <bold>tato</bold>ti tato rañño kāmapaṅke laggitadivasato paṭṭhāya. <bold>Dvesattarattassā</bold>ti cuddasame divase. <bold>Dhātimātaramabravī</bold>ti pitu santikaṃ gantukāmā <pageBreak edition="Pali Text Society" number="6.0231" /> hutvā dhātimātaramāha. Sā kira cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati. Atha naṃ pitā disvā tuṭṭhamānaso hutvā mahāsakkāraṃ kāretvā uyyojento ‘‘amma, dānaṃ dehī’’ti sahassaṃ datvā uyyojeti. Sā attano nivesanaṃ āgantvā punadivase uposathikā hutvā kapaṇaddhikavaṇibbakayācakānaṃ mahādānaṃ deti. Raññā kirassā eko janapadopi dinno. Tato āyena <pageBreak edition="Vipassana Research Institut" number="7.0116" /> sabbakiccāni karoti. Tadā pana ‘‘raññā kira guṇaṃ ājīvakaṃ nissāya micchādassanaṃ gahita’’nti sakalanagare ekakolāhalaṃ ahosi. Taṃ pavattiṃ rucāya dhātiyo sutvā rājadhītāya ārocayiṃsu ‘‘ayye, pitarā kira te ājīvakassa kathaṃ sutvā micchādassanaṃ gahitaṃ, so kira catūsu nagaradvāresu dānasālāyo viddhaṃsāpetvā parapariggahitā itthiyo ca kumārikāyo ca pasayhakārena gaṇhituṃ āṇāpeti, rajjaṃ na vicāreti, kāmamattoyeva kira jāto’’ti. Sā taṃ kathaṃ sutvā anattamanā hutvā ‘‘kathañhi nāma me tāto apagatasukkadhammaṃ nillajjaṃ naggabhoggaṃ upasaṅkamitvā pañhaṃ pucchissati, nanu dhammikasamaṇabrāhmaṇe kammavādino upasaṅkamitvā pucchitabbo siyā, ṭhapetvā kho pana maṃ añño mayhaṃ pitaraṃ micchādassanā apanetvā sammādassane patiṭṭhāpetuṃ samattho nāma natthi. Ahañhi atītā satta, anāgatā sattāti cuddasa jātiyo anussarāmi, tasmā pubbe mayā kataṃ pāpakammaṃ kathetvā pāpakammassa phalaṃ dassentī mama pitaraṃ <pageBreak edition="Myanmar" number="7.0120" /> micchādassanā mocessāmi. Sace pana ajjeva gamissāmi, atha maṃ pitā ‘amma, tvaṃ pubbe aḍḍhamāse āgacchasi, ajja kasmā evaṃ lahu āgatāsī’ti vakkhati. Tatra sace ahaṃ ‘tumhehi kira micchādassanaṃ gahita’nti sutvā ‘āgatamhī’ti vakkhāmi, na me vacanaṃ garuṃ katvā gaṇhissati, tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā āgamanakāle dānavattatthāya sahassaṃ yācissāmi, tadā me pitā diṭṭhiyā gahitabhāvaṃ kathessati. Atha naṃ ahaṃ attano balena micchādiṭṭhiṃ chaḍḍāpessāmī’’ti cintesi. Tasmā cuddasame divase pitu santikaṃ gantukāmā hutvā evamāha.</paragraph>
    <paragraph line="1743">Tattha <bold>sakhiyo cā</bold>ti sahāyikāyopi me pañcasatā kumārikāyo ekāyekaṃ asadisaṃ katvā nānālaṅkārehi nānāvaṇṇehi pupphagandhavilepanehi alaṅkarontūti. <bold>Dibyo</bold>ti dibbasadiso, devatāsannipātapaṭimaṇḍitotipi dibbo. <bold>Gaccha</bold>nti mama dānavattaṃ āharāpetuṃ videhissarassa pitu santikaṃ gamissāmīti. <bold>Abhihariṃsū</bold>ti soḷasahi gandhodakaghaṭehi nhāpetvā maṇḍanatthāya abhihariṃsu. <bold>Parikiriyā</bold>ti parivāretvā. <bold>Asobhiṃsū</bold>ti sujaṃ parivāretvā ṭhitā devakaññā viya taṃ divasaṃ ativiya asobhiṃsūti.</paragraph>
    <hangnum line="1744" number="1226"></hangnum>
    <gatha1 line="1745"> ‘‘Sā ca sakhimajjhagatā, sabbābharaṇabhūsitā;</gatha1>
    <gathalast line="1746">Sateratā abbhamiva, candakaṃ pāvisī rucā.</gathalast>
    <hangnum line="1747" number="1227"></hangnum>
    <gatha1 line="1748"> ‘‘Upasaṅkamitvā <pageBreak edition="Vipassana Research Institut" number="7.0117" /> vedehaṃ, vanditvā vinaye rataṃ;</gatha1>
    <gathalast line="1749">Suvaṇṇakhacite pīṭhe, ekamantaṃ upāvisī’’ti.</gathalast>
    <paragraph line="1750">Tattha <pageBreak edition="Pali Text Society" number="6.0232" /><bold>upāvisī</bold>ti pitu vasanaṭṭhānaṃ candakapāsādaṃ pāvisi. <bold>Suvaṇṇakhacite</bold>ti sattaratanakhacite suvaṇṇamaye pīṭhe.</paragraph>
    <hangnum line="1751" number="1228"></hangnum>
    <gatha1 line="1752"> ‘‘Tañca disvāna vedeho, accharānaṃva saṅgamaṃ;</gatha1>
    <gathalast line="1753">Rucaṃ sakhimajjhagataṃ, idaṃ vacanamabravi.</gathalast>
    <hangnum line="1754" number="1229"></hangnum>
    <gatha1 line="1755"> ‘‘‘Kacci ramasi pāsāde, antopokkharaṇiṃ pati;</gatha1>
    <gathalast line="1756">Kacci bahuvidhaṃ khajjaṃ, sadā abhiharanti te.</gathalast>
    <hangnum line="1757" number="1230"></hangnum>
    <gatha1 line="1758"> ‘Kacci <pageBreak edition="Myanmar" number="7.0121" /> bahuvidhaṃ mālyaṃ, ocinitvā kumāriyo;</gatha1>
    <gathalast line="1759">Gharake karotha paccekaṃ, khiḍḍāratiratā muhuṃ.</gathalast>
    <hangnum line="1760" number="1231"></hangnum>
    <gatha1 line="1761"> ‘Kena vā vikalaṃ tuyhaṃ, kiṃ khippaṃ āharanti te;</gatha1>
    <gathalast line="1762">Mano karassu kuḍḍamukhī, api candasamamhipī’’’ti.</gathalast>
    <paragraph line="1763">Tattha <bold>saṅgama</bold>nti accharānaṃ saṅgamaṃ viya samāgamaṃ disvā. <bold>Pāsāde</bold>ti amma mayā tuyhaṃ vejayantasadiso rativaḍḍhanapāsādo kārito, kacci tattha ramasi. <bold>Antopokkharaṇiṃ patī</bold>ti antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṃ pokkharaṇiṃ paṭicca udakakīḷaṃ kīḷantī ramasi. <bold>Mālya</bold>nti amma, ahaṃ tuyhaṃ devasikaṃ pañcavīsati pupphasamugge pahiṇāmi, kacci tumhe sabbāpi kumārikāyo taṃ mālyaṃ ocinitvā ganthitvā abhiṇhaṃ khiḍḍāratiratā hutvā paccekaṃ gharake karotha, ‘‘idaṃ sundaraṃ, idaṃ sundaratara’’nti pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati.</paragraph>
    <paragraph line="1764"><bold>Vikala</bold>nti vekallaṃ. <bold>Mano karassū</bold>ti cittaṃ uppādehi. <bold>Kuḍḍamukhī</bold>ti sāsapakakkehi pasāditamukhatāya taṃ evamāha. Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ paṭhamaṃ sāsapakakkena mukhaṃ vilimpanti, tato lohitassa samakaraṇatthaṃ <pageBreak edition="Vipassana Research Institut" number="7.0118" /> mattikākakkena, tato chavipasādanatthaṃ tilakakkena. <bold>Candasamamhipī</bold>ti candato dullabhataro nāma natthi, tādisepi ruciṃ katvā mamācikkha, sampādessāmi teti.</paragraph>
    <hangnum line="1765" number="1232"></hangnum>
    <gatha1 line="1766"> ‘‘Vedehassa vaco sutvā, rucā pitara mabravi;</gatha1>
    <gathalast line="1767">‘Sabbametaṃ mahārāja, labbhatissarasantike.</gathalast>
    <hangnum line="1768" number="1233"></hangnum>
    <gatha1 line="1769"> ‘Suve pannaraso dibyo, sahassaṃ āharantu me;</gatha1>
    <gathalast line="1770">Yathādinnañca dassāmi, dānaṃ sabbavaṇīsvaha’’’nti.</gathalast>
    <paragraph line="1771">Tattha <bold>sabbavaṇīsvaha</bold>nti sabbavaṇibbakesu ahaṃ dassāmi.</paragraph>
    <hangnum line="1772" number="1234"></hangnum>
    <gatha1 line="1773"> ‘‘Rucāya vacanaṃ sutvā, rājā aṅgati mabravi;</gatha1>
    <gathalast line="1774">‘Bahuṃ vināsitaṃ vittaṃ, niratthaṃ aphalaṃ tayā.</gathalast>
    <hangnum line="1775" number="1235"></hangnum>
    <gatha1 line="1776"> ‘Uposathe <pageBreak edition="Myanmar" number="7.0122" /> vasaṃ niccaṃ, annapānaṃ na bhuñjasi;</gatha1>
    <gathalast line="1777">Niyatetaṃ abhuttabbaṃ, natthi puññaṃ abhuñjato’’’ti.</gathalast>
    <paragraph line="1778">Tattha <pageBreak edition="Pali Text Society" number="6.0233" /><bold>aṅgati mabravī</bold>ti bhikkhave, so aṅgatirājā pubbe ayācitopi ‘‘amma, dānaṃ dehī’’ti sahassaṃ datvā taṃ divasaṃ yācitopi micchādassanassa gahitattā adatvā idaṃ ‘‘bahuṃ vināsita’’ntiādivacanaṃ abravi. <bold>Niyatetaṃ abhuttabba</bold>nti etaṃ niyativasena tayā abhuñjitabbaṃ bhavissati, bhuñjantānampi abhuñjantānampi puññaṃ natthi. Sabbe hi cullāsītimahākappe atikkamitvāva sujjhanti.</paragraph>
    <hangnum line="1779" number="1236"></hangnum>
    <gatha1 line="1780"> ‘‘Bījakopi hi sutvāna, tadā kassapabhāsitaṃ;</gatha1>
    <gathalast line="1781">‘Passasanto muhuṃ uṇhaṃ, rudaṃ assūni vattayi.</gathalast>
    <hangnum line="1782" number="1237"></hangnum>
    <gatha1 line="1783"> ‘Yāva ruce jīvamānā, mā bhattamapanāmayi;</gatha1>
    <gathalast line="1784">Natthi bhadde paro loko, kiṃ niratthaṃ vihaññasī’’’ti.</gathalast>
    <paragraph line="1785">Tattha <bold>bījakopī</bold>ti bījakopi pubbe kalyāṇakammaṃ katvā tassa nissandena dāsikucchiyaṃ nibbattoti <pageBreak edition="Vipassana Research Institut" number="7.0119" /> bījakavatthumpissā udāharaṇatthaṃ āhari. <bold>Natthi bhadde</bold>ti bhadde, guṇācariyo evamāha ‘‘natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā’’ti. Paraloke hi sati idhalokopi nāma bhaveyya, soyeva ca natthi. Mātāpitūsu santesu puttadhītaro nāma bhaveyyūuṃ, teyeva ca natthi. Dhamme sati dhammikasamaṇabrāhmaṇā bhaveyyūṃ, teyeva ca natthi. Kiṃ dānaṃ dentī sīlaṃ rakkhantī niratthaṃ vihaññasīti.</paragraph>
    <hangnum line="1786" number="1238"></hangnum>
    <gatha1 line="1787"> ‘‘Vedehassa vaco sutvā, rucā ruciravaṇṇinī;</gatha1>
    <gathalast line="1788">Jānaṃ pubbāparaṃ dhammaṃ, pitaraṃ etadabravi.</gathalast>
    <hangnum line="1789" number="1239"></hangnum>
    <gatha1 line="1790"> ‘Sutameva pure āsi, sakkhi diṭṭhamidaṃ mayā;</gatha1>
    <gathalast line="1791">Bālūpasevī yo hoti, bālova samapajjatha.</gathalast>
    <hangnum line="1792" number="1240"></hangnum>
    <gatha1 line="1793"> ‘Mūḷho <pageBreak edition="Myanmar" number="7.0123" /> hi mūḷhamāgamma, bhiyyo mohaṃ nigacchati;</gatha1>
    <gathalast line="1794">Patirūpaṃ alātena, bījakena ca muyhitu’’’nti.</gathalast>
    <paragraph line="1795">Tattha <bold>pubbāparaṃ dhamma</bold>nti bhikkhave, pitu vacanaṃ sutvā rucā rājadhītā atīte sattajātivasena pubbadhammaṃ, anāgate sattajātivasena anāgatadhammañca jānantī pitaraṃ micchādiṭṭhito mocetukāmā etaṃ ‘‘sutamevā’’tiādimāha. Tattha <bold>samapajjathā</bold>ti yo puggalo bālūpasevī hoti, so bālova samapajjatīti etaṃ mayā pubbe sutameva, ajja pana paccakkhato diṭṭhaṃ. <bold>Mūḷho</bold>ti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari mohaṃ nigacchati, mūḷhataro hoti. <bold>Alātenā</bold>ti deva, tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ. Kiṃ te na muyhissantīti?</paragraph>
    <paragraph line="1796">Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –</paragraph>
    <hangnum line="1797" number="1241"></hangnum>
    <gatha1 line="1798"> ‘‘Tvañca <pageBreak edition="Pali Text Society" number="6.0234" /> devāsi sappañño, dhīro atthassa kovido;</gatha1>
    <gathalast line="1799">Kathaṃ bālebhi sadisaṃ, hīnadiṭṭhiṃ upāgami.</gathalast>
    <hangnum line="1800" number="1242"></hangnum>
    <gatha1 line="1801"> ‘‘Sacepi <pageBreak edition="Vipassana Research Institut" number="7.0120" /> saṃsārapathena sujjhati, niratthiyā pabbajjā guṇassa;</gatha1>
    <gathalast line="1802">Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.</gathalast>
    <hangnum line="1803" number="1243"></hangnum>
    <gatha1 line="1804"> ‘‘Saṃsārasuddhīti pure niviṭṭhā, kammaṃ vidūsenti bahū ajānaṃ;</gatha1>
    <gathalast line="1805">Pubbe kalī duggahitovanatthā, dummocayā balisā ambujovā’’ti.</gathalast>
    <paragraph line="1806">Tattha <bold>sappañño</bold>ti yasavayapuññatitthāvāsayonisomanasikārasākacchāvasena laddhāya paññāya sappañño, teneva kāraṇena <bold>dhīro,</bold> dhīratāya atthānatthassa kāraṇākāraṇassa <bold>kovido. Bālebhi sadisa</bold>nti yathā te bālā upagatā, tathā kathaṃ <pageBreak edition="Myanmar" number="7.0124" /> tvaṃ hīnadiṭṭhiṃ upagato. <bold>Apāpata</bold>nti api āpataṃ, patantoti attho. Idaṃ vuttaṃ hoti – tāta, saṃsārena suddhīti laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ ajānitvā mohena tattha patanto mahādukkhaṃ āpajjati, tathā guṇopi pañca kāmaguṇe pahāya mohamūḷho nirassādaṃ naggabhāvaṃ upapajjati.</paragraph>
    <paragraph line="1807"><bold>Pure niviṭṭhā</bold>ti tāta, saṃsārena suddhīti kassaci vacanaṃ asutvā paṭhamameva niviṭṭho natthi, sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā kammaphalampi vidūsentiyeva, evaṃ tesaṃ pubbe gahito kali parājayagāho duggahitova hotīti attho. <bold>Dummocayā balisā ambujovā</bold>ti te pana evaṃ ajānantā micchādassanena anatthaṃ gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti, evaṃ tamhā anatthā dummocayā honti.</paragraph>
    <paragraph line="1808">Uttaripi udāharaṇaṃ āharantī āha –</paragraph>
    <hangnum line="1809" number="1244"></hangnum>
    <gatha1 line="1810"> ‘‘Upamaṃ te karissāmi, mahārāja tavatthiyā;</gatha1>
    <gathalast line="1811">Upamāya midhekacce, atthaṃ jānanti paṇḍitā.</gathalast>
    <hangnum line="1812" number="1245"></hangnum>
    <gatha1 line="1813"> ‘‘Vāṇijānaṃ yathā nāvā, appamāṇabharā garu;</gatha1>
    <gathalast line="1814">Atibhāraṃ samādāya, aṇṇave avasīdati.</gathalast>
    <hangnum line="1815" number="1246"></hangnum>
    <gatha1 line="1816"> ‘‘Evameva <pageBreak edition="Vipassana Research Institut" number="7.0121" /> naro pāpaṃ, thokaṃ thokampi ācinaṃ;</gatha1>
    <gathalast line="1817">Atibhāraṃ samādāya, niraye avasīdati.</gathalast>
    <hangnum line="1818" number="1247"></hangnum>
    <gatha1 line="1819"> ‘‘Na tāva bhāro paripūro, alātassa mahīpati;</gatha1>
    <gathalast line="1820">Ācināti ca taṃ pāpaṃ, yena gacchati duggatiṃ.</gathalast>
    <hangnum line="1821" number="1248"></hangnum>
    <gatha1 line="1822"> ‘‘Pubbevassa kataṃ puññaṃ, alātassa mahīpati;</gatha1>
    <gathalast line="1823">Tasseva deva nissando, yañceso labhate sukhaṃ.</gathalast>
    <hangnum line="1824" number="1249"></hangnum>
    <gatha1 line="1825"> ‘‘Khīyate cassa taṃ puññaṃ, tathā hi aguṇe rato;</gatha1>
    <gathalast line="1826">Ujumaggaṃ avahāya, kummaggamanudhāvati.</gathalast>
    <hangnum line="1827" number="1250"></hangnum>
    <gatha1 line="1828"> ‘‘Tulā <pageBreak edition="Pali Text Society" number="6.0235" /><pageBreak edition="Myanmar" number="7.0125" /> yathā paggahitā, ohite tulamaṇḍale;</gatha1>
    <gathalast line="1829">Unnameti tulāsīsaṃ, bhāre oropite sati.</gathalast>
    <hangnum line="1830" number="1251"></hangnum>
    <gatha1 line="1831"> ‘‘Evameva naro puññaṃ, thokaṃ thokampi ācinaṃ;</gatha1>
    <gathalast line="1832">Saggātimāno dāsova, bījako sātave rato’’ti.</gathalast>
    <paragraph line="1833">Tattha <bold>niraye</bold>ti aṭṭhavidhe mahāniraye, soḷasavidhe ussadaniraye, lokantaraniraye ca. <bold>Bhāro</bold>ti tāta, na tāva alātassa akusalabhāro pūrati. <bold>Tassevā</bold>ti tassa pubbe katassa puññasseva nissando, yaṃ so alātasenāpati ajja sukhaṃ labhati. Na hi tāta, etaṃ goghātakakammassa phalaṃ. Pāpakammassa hi nāma vipāko iṭṭho kanto bhavissatīti aṭṭhānametaṃ. <bold>Aguṇe rato</bold>ti tathāhesa idāni akusalakamme rato. <bold>Ujumagga</bold>nti dasakusalakammapathamaggaṃ. <bold>Kummagga</bold>nti nirayagāmiakusalamaggaṃ.</paragraph>
    <paragraph line="1834"><bold>Ohite tulamaṇḍale</bold>ti bhaṇḍapaṭicchanatthāya tulamaṇḍale laggetvā ṭhapite. <bold>Unnametī</bold>ti uddhaṃ ukkhipati. <bold>Ācina</bold>nti thokaṃ thokampi puññaṃ ācinanto pāpabhāraṃ otāretvā naro kalyāṇakammassa sīsaṃ ukkhipitvā devalokaṃ gacchati. <bold>Saggātimāno</bold>ti sagge atimāno saggasampāpake sātaphale kalyāṇakamme abhirato. ‘‘Saggādhimāno’’tipi pāṭho, saggaṃ adhikāraṃ katvā ṭhitacittoti <pageBreak edition="Vipassana Research Institut" number="7.0122" /> attho. <bold>Sātave rato</bold>ti esa bījakadāso sātave madhuravipāke kusaladhammeyeva rato. So imassa pāpakammassa khīṇakāle, kalyāṇakammassa phalena devaloke nibbattissati.</paragraph>
    <paragraph line="1835">Yañcesa idāni dāsattaṃ upagato, na taṃ kalyāṇakammassa phalena. Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –</paragraph>
    <hangnum line="1836" number="1252"></hangnum>
    <gatha1 line="1837"> ‘‘Yamajja bījako dāso, dukkhaṃ passati attani;</gatha1>
    <gathalast line="1838">Pubbevassa kataṃ pāpaṃ, tameso paṭisevati.</gathalast>
    <hangnum line="1839" number="1253"></hangnum>
    <gatha1 line="1840"> ‘‘Khīyate cassa taṃ pāpaṃ, tathā hi vinaye rato;</gatha1>
    <gathalast line="1841">Kassapañca samāpajja, mā hevuppathamāgamā’’ti.</gathalast>
    <paragraph line="1842">Tattha <pageBreak edition="Myanmar" number="7.0126" /><bold>mā hevuppathamāgamā</bold>ti tāta, tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā, mā pāpamakāsīti pitaraṃ ovadati.</paragraph>
    <paragraph line="1843">Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –</paragraph>
    <hangnum line="1844" number="1254"></hangnum>
    <gatha1 line="1845"> ‘‘Yaṃ yañhi rāja bhajati, santaṃ vā yadi vā asaṃ;</gatha1>
    <gathalast line="1846">Sīlavantaṃ visīlaṃ vā, vasaṃ tasseva gacchati.</gathalast>
    <hangnum line="1847" number="1255"></hangnum>
    <gatha1 line="1848"> ‘‘Yādisaṃ kurute mittaṃ, yādisaṃ cūpasevati;</gatha1>
    <gathalast line="1849">Sopi tādisako hoti, sahavāso hi tādiso.</gathalast>
    <hangnum line="1850" number="1256"></hangnum>
    <gatha1 line="1851"> ‘‘Sevamāno <pageBreak edition="Pali Text Society" number="6.0236" /> sevamānaṃ, samphuṭṭho samphusaṃ paraṃ;</gatha1>
    <gatha2 line="1852">Saro diddho kalāpaṃva, alittamupalimpati;</gatha2>
    <gathalast line="1853">Upalepabhayā dhīro, neva pāpasakhā siyā.</gathalast>
    <hangnum line="1854" number="1257"></hangnum>
    <gatha1 line="1855"> ‘‘Pūtimacchaṃ kusaggena, yo naro upanayhati;</gatha1>
    <gathalast line="1856">Kusāpi pūti vāyanti, evaṃ bālūpasevanā.</gathalast>
    <hangnum line="1857" number="1258"></hangnum>
    <gatha1 line="1858"> ‘‘Tagarañca <pageBreak edition="Vipassana Research Institut" number="7.0123" /> palāsena, yo naro upanayhati;</gatha1>
    <gathalast line="1859">Pattāpi surabhi vāyanti, evaṃ dhīrūpasevanā.</gathalast>
    <hangnum line="1860" number="1259"></hangnum>
    <gatha1 line="1861"> ‘‘Tasmā pattapuṭasseva, ñatvā sampākamattano</gatha1>
    <gatha2 line="1862">Asante nopaseveyya, sante seveyya paṇḍito;</gatha2>
    <gathalast line="1863">Asanto nirayaṃ nenti, santo pāpenti suggati’’nti.</gathalast>
    <paragraph line="1864">Tattha <bold>santaṃ vā</bold>ti sappurisaṃ vā. <bold>Yadi vā asa</bold>nti asappurisaṃ vā. <bold>Saro diddho kalāpaṃvā</bold>ti mahārāja, yathā nāma halāhalavisalitto saro sarakalāpe khitto sabbaṃ taṃ visena alittampi sarakalāpaṃ limpati, visadiddhameva karoti, evameva pāpamitto pāpaṃ sevamāno attānaṃ sevamānaṃ paraṃ, tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ karonto upalimpati. <bold>Pūti vāyantī</bold>ti tassa te kusāpi duggandhā vāyanti. <bold>Tagarañcā</bold>ti tagarañca aññañca gandhasampannaṃ gandhajātaṃ. <bold>Eva</bold>nti evarūpā dhīrūpasevanā. Dhīro hi attānaṃ sevamānaṃ dhīrameva karoti.</paragraph>
    <paragraph line="1865"><bold>Tasmā</bold><pageBreak edition="Myanmar" number="7.0127" /><bold>pattapuṭassevā</bold>ti yasmā tagarādipaliveṭhamānāni paṇṇānipi sugandhāni honti, tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ. <bold>Ñatvā sampākamattano</bold>ti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite sante seveyya. ‘‘<bold>Nirayaṃ nentī</bold>’’ti ettha devadattādīhi nirayaṃ, ‘‘<bold>pāpenti suggati’</bold>’nti ettha sāriputtattherādīhi sugatiṃ nītānaṃ vasena udāharaṇāni āharitabbāni.</paragraph>
    <paragraph line="1866">Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –</paragraph>
    <hangnum line="1867" number="1260"></hangnum>
    <gatha1 line="1868"> ‘‘Ahampi jātiyo satta, sare saṃsaritattano;</gatha1>
    <gathalast line="1869">Anāgatāpi satteva, yā gamissaṃ ito cutā.</gathalast>
    <hangnum line="1870" number="1261"></hangnum>
    <gatha1 line="1871"> ‘‘Yā me sā sattamī jāti, ahu pubbe janādhipa;</gatha1>
    <gathalast line="1872">Kammāraputto magadhesu, ahuṃ rājagahe pure.</gathalast>
    <hangnum line="1873" number="1262"></hangnum>
    <gatha1 line="1874"> ‘‘Pāpaṃ <pageBreak edition="Vipassana Research Institut" number="7.0124" /> sahāyamāgamma, bahuṃ pāpaṃ kataṃ mayā;</gatha1>
    <gathalast line="1875">Paradārassa heṭhento, carimhā amarā viya.</gathalast>
    <hangnum line="1876" number="1263"></hangnum>
    <gatha1 line="1877"> ‘‘Taṃ kammaṃ nihitaṃ aṭṭhā, bhasmacchannova pāvako;</gatha1>
    <gathalast line="1878">Atha aññehi kammehi, ajāyiṃ vaṃsabhūmiyaṃ.</gathalast>
    <hangnum line="1879" number="1264"></hangnum>
    <gatha1 line="1880"> ‘‘Kosambiyaṃ <pageBreak edition="Pali Text Society" number="6.0237" /> seṭṭhikule, iddhe phīte mahaddhane;</gatha1>
    <gathalast line="1881">Ekaputto mahārāja, niccaṃ sakkatapūjito.</gathalast>
    <hangnum line="1882" number="1265"></hangnum>
    <gatha1 line="1883"> ‘‘Tattha mittaṃ asevissaṃ, sahāyaṃ sātave rataṃ;</gatha1>
    <gathalast line="1884">Paṇḍitaṃ sutasampannaṃ, so maṃ atthe nivesayi.</gathalast>
    <hangnum line="1885" number="1266"></hangnum>
    <gatha1 line="1886"> ‘‘Cātuddasiṃ pañcadasiṃ, bahuṃ rattiṃ upāvasiṃ;</gatha1>
    <gathalast line="1887">Taṃ kammaṃ nihitaṃ aṭṭhā, nidhīva udakantike.</gathalast>
    <hangnum line="1888" number="1267"></hangnum>
    <gatha1 line="1889"> ‘‘Atha pāpāna kammānaṃ, yametaṃ magadhe kataṃ;</gatha1>
    <gathalast line="1890">Phalaṃ pariyāga maṃ pacchā, bhutvā duṭṭhavisaṃ yathā.</gathalast>
    <hangnum line="1891" number="1268"></hangnum>
    <gatha1 line="1892"> ‘‘Tato cutāhaṃ vedeha, roruve niraye ciraṃ;</gatha1>
    <gathalast line="1893">Sakammunā apaccissaṃ, taṃ saraṃ na sukhaṃ labhe.</gathalast>
    <hangnum line="1894" number="1269"></hangnum>
    <gatha1 line="1895"> ‘‘Bahuvassagaṇe <pageBreak edition="Myanmar" number="7.0128" /> tattha, khepayitvā bahuṃ dukhaṃ;</gatha1>
    <gathalast line="1896">Bhinnāgate ahuṃ rāja, chagalo uddhatapphalo’’ti.</gathalast>
    <paragraph line="1897">Tattha <bold>sattā</bold>ti mahārāja, idhalokaparalokā nāma sukatadukkaṭānañca phalaṃ nāma atthi. Na hi saṃsāro satte sodhetuṃ sakkoti, sakammunā eva sattā sujjhanti. Alātasenāpati ca bījakadāso ca ekameva jātiṃ anussaranti. Na kevalaṃ eteva jātiṃ saranti, ahampi atīte satta jātiyo attano saṃsaritaṃ sarāmi, anāgatepi ito gantabbā satteva jānāmi. <bold>Yā me sā</bold>ti yā sā mama atīte sattamī jāti āsi. <bold>Kammāraputto</bold>ti tāya jātiyā ahaṃ magadhesu rājagahanagare suvaṇṇakāraputto ahosiṃ.</paragraph>
    <paragraph line="1898"><bold>Paradārassa</bold><pageBreak edition="Vipassana Research Institut" number="7.0125" /><bold>heṭhento</bold>ti paradāraṃ heṭhentā paresaṃ rakkhitagopite varabhaṇḍe aparajjhantā. <bold>Aṭṭhā</bold>ti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ hutvā bhasmapaṭicchanno aggi viya nihitaṃ aṭṭhāsi. <bold>Vaṃsabhūmiya</bold>nti vaṃsaraṭṭhe. <bold>Ekaputto</bold>ti asītikoṭivibhave seṭṭhikule ahaṃ ekaputtakova ahosiṃ. <bold>Sātave rata</bold>nti kalyāṇakamme abhirataṃ. <bold>So ma</bold>nti so sahāyako maṃ atthe kusalakamme patiṭṭhāpesi.</paragraph>
    <paragraph line="1899"><bold>Taṃ kamma</bold>nti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ hutvā udakantike nidhi viya nihitaṃ aṭṭhāsi. <bold>Yameta</bold>nti atha mama santakesu pāpakammesu yaṃ etaṃ mayā magadhesu paradārikakammaṃ kataṃ, tassa phalaṃ pacchā maṃ pariyāgaṃ upagatanti attho. Yathā kiṃ? <bold>Bhutvā duṭṭhavisaṃ yathā,</bold> yathā savisaṃ bhojanaṃ bhuñjitvā ṭhitassa taṃ duṭṭhaṃ kakkhaḷaṃ halāhalaṃ visaṃ kuppati, tathā maṃ pariyāgatanti attho. <bold>Tato</bold>ti tato kosambiyaṃ seṭṭhikulato. <bold>Taṃ sara</bold>nti taṃ tasmiṃ niraye anubhūtadukkhaṃ sarantī cittasukhaṃ nāma na labhāmi, bhayameva me uppajjati. <bold>Bhinnāgate</bold>ti bhinnāgate nāma raṭṭhe. <bold>Uddhatapphalo</bold>ti uddhatabījo.</paragraph>
    <paragraph line="1900">So pana chagalako balasampanno ahosi. Piṭṭhiyaṃ abhiruyhapi naṃ vāhayiṃsu, yānakepi yojayiṃsu. Imamatthaṃ <pageBreak edition="Pali Text Society" number="6.0238" /> pakāsentī āha –</paragraph>
    <hangnum line="1901" number="1270"></hangnum>
    <gatha1 line="1902"> ‘‘Sātaputtā <pageBreak edition="Myanmar" number="7.0129" /> mayā vūḷhā, piṭṭhiyā ca rathena ca;</gatha1>
    <gathalast line="1903">Tassa kammassa nissando, paradāragamanassa me’’ti.</gathalast>
    <paragraph line="1904">Tattha <bold>sātaputtā</bold>ti amaccaputtā. <bold>Tassa kammassā</bold>ti deva, roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti.</paragraph>
    <paragraph line="1905">Tato pana cavitvā araññe kapiyoniyaṃ paṭisandhiṃ gaṇhi. Atha naṃ jātadivase yūthapatino dassesuṃ. So ‘‘ānetha me, putta’’nti daḷhaṃ gahetvā tassa viravantassa dantehi phalāni uppāṭesi. Tamatthaṃ pakāsentī āha –</paragraph>
    <hangnum line="1906" number="1271"></hangnum>
    <gatha1 line="1907"> ‘‘Tato <pageBreak edition="Vipassana Research Institut" number="7.0126" /> cutāhaṃ vedeha, kapi āsiṃ brahāvane;</gatha1>
    <gatha2 line="1908">Niluñcitaphaloyeva, yūthapena pagabbhinā;</gatha2>
    <gathalast line="1909">Tassa kammassa nissando, paradāragamanassa me’’ti.</gathalast>
    <paragraph line="1910">Tattha <bold>niluñcitaphaloyevā</bold>ti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.</paragraph>
    <paragraph line="1911">Atha aparāpi jātiyo dassentī āha –</paragraph>
    <hangnum line="1912" number="1272"></hangnum>
    <gatha1 line="1913"> ‘‘Tato cutāhaṃ vedeha, dassanesu pasū ahuṃ;</gatha1>
    <gatha2 line="1914">Niluñcito javo bhadro, yoggaṃ vūḷhaṃ ciraṃ mayā;</gatha2>
    <gathalast line="1915">Tassa kammassa nissando, paradāragamanassa me.</gathalast>
    <hangnum line="1916" number="1273"></hangnum>
    <gatha1 line="1917"> ‘‘Tato cutāhaṃ vedeha, vajjīsu kulamāgamā;</gatha1>
    <gatha2 line="1918">Nevitthī na pumā āsiṃ, manussatte sudullabhe;</gatha2>
    <gathalast line="1919">Tassa kammassa nissando, paradāragamanassa me.</gathalast>
    <hangnum line="1920" number="1274"></hangnum>
    <gatha1 line="1921"> ‘‘Tato cutāhaṃ vedeha, ajāyiṃ nandane vane;</gatha1>
    <gathalast line="1922">Bhavane tāvatiṃsāhaṃ, accharā kāmavaṇṇinī.</gathalast>
    <hangnum line="1923" number="1275"></hangnum>
    <gatha1 line="1924"> ‘‘Vicitravatthābharaṇā, āmuttamaṇikuṇḍalā;</gatha1>
    <gathalast line="1925">Kusalā naccagītassa, sakkassa paricārikā.</gathalast>
    <hangnum line="1926" number="1276"></hangnum>
    <gatha1 line="1927"> ‘‘Tattha <pageBreak edition="Myanmar" number="7.0130" /> ṭhitāhaṃ vedeha, sarāmi jātiyo imā;</gatha1>
    <gathalast line="1928">Anāgatāpi satteva, yā gamissaṃ ito cutā.</gathalast>
    <hangnum line="1929" number="1277"></hangnum>
    <gatha1 line="1930"> ‘‘Pariyāgataṃ taṃ kusalaṃ, yaṃ me kosambiyaṃ kataṃ;</gatha1>
    <gathalast line="1931">Deve ceva manusse ca, sandhāvissaṃ ito cutā.</gathalast>
    <hangnum line="1932" number="1278"></hangnum>
    <gatha1 line="1933"> ‘‘Satta <pageBreak edition="Vipassana Research Institut" number="7.0127" /> jacco mahārāja, niccaṃ sakkatapūjitā;</gatha1>
    <gathalast line="1934">Thībhāvāpi na muccissaṃ, chaṭṭhā nigatiyo imā.</gathalast>
    <hangnum line="1935" number="1279"></hangnum>
    <gatha1 line="1936"> ‘‘Sattamī <pageBreak edition="Pali Text Society" number="6.0239" /> ca gati deva, devaputto mahiddhiko;</gatha1>
    <gathalast line="1937">Pumā devo bhavissāmi, devakāyasmimuttamo.</gathalast>
    <hangnum line="1938" number="1280"></hangnum>
    <gatha1 line="1939"> ‘‘Ajjāpi santānamayaṃ, mālaṃ ganthenti nandane;</gatha1>
    <gathalast line="1940">Devaputto javo nāma, yo me mālaṃ paṭicchati.</gathalast>
    <hangnum line="1941" number="1281"></hangnum>
    <gatha1 line="1942"> ‘‘Muhutto viya so dibyo, idha vassāni soḷasa;</gatha1>
    <gathalast line="1943">Rattindivo ca so dibyo, mānusiṃ saradosataṃ.</gathalast>
    <hangnum line="1944" number="1282"></hangnum>
    <gatha1 line="1945"> ‘‘Iti kammāni anventi, asaṅkheyyāpi jātiyo;</gatha1>
    <gathalast line="1946">Kalyāṇaṃ yadi vā pāpaṃ, na hi kammaṃ vinassatī’’ti.</gathalast>
    <paragraph line="1947">Tattha <bold>dassanesū</bold>ti dassanaraṭṭhesu. <bold>Pasū</bold>ti goṇo ahosiṃ. <bold>Niluñcito</bold>ti vacchakāleyeva maṃ evaṃ manāpo bhavissatīti nibbījakamakaṃsu. Sohaṃ niluñcito uddhatabījo javo bhadro ahosiṃ. <bold>Vajjīsu kulamāgamā</bold>ti goyonito cavitvā vajjiraṭṭhe ekasmiṃ mahābhogakule nibbattinti dasseti. <bold>Nevitthī na pumā</bold>ti napuṃsakattaṃ sandhāya āha. <bold>Bhavane tāvatiṃsāha</bold>nti tāvatiṃsabhavane ahaṃ.</paragraph>
    <paragraph line="1948"><bold>Tattha ṭhitāhaṃ, vedeha, sarāmi jātiyo imā</bold>ti sā kira tasmiṃ devaloke ṭhitā ‘‘ahaṃ evarūpaṃ devalokaṃ āgacchantī kuto nu kho āgatā’’ti olokentī vajjiraṭṭhe mahābhogakule napuṃsakattabhāvato cavitvā tattha nibbattabhāvaṃ passi. Tato ‘‘kena nu kho kammena evarūpe ramaṇīye ṭhāne nibbattāmhī’’ti olokentī kosambiyaṃ seṭṭhikule <pageBreak edition="Myanmar" number="7.0131" /> nibbattitvā kataṃ dānādikusalaṃ disvā ‘‘etassa phalena nibbattāmhī’’ti ñatvā ‘‘anantarātīte napuṃsakattabhāve nibbattamānā kuto āgatāmhī’’ti olokentī dassanaraṭṭhesu goyoniyaṃ mahādukkhassa anubhūtabhāvaṃ aññāsi. Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa. Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari. Tato paraṃ anussaramānā roruve nibbattabhāvaṃ anussari.</paragraph>
    <paragraph line="1949">Athassā <pageBreak edition="Vipassana Research Institut" number="7.0128" /> niraye tiracchānayoniyañca anubhūtaṃ dukkhaṃ anussarantiyā bhayaṃ uppajji. Tato ‘‘kena nu kho kammena evarūpaṃ dukkhaṃ anubhūtaṃ mayā’’ti chaṭṭhaṃ jātiṃ olokentī tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe pāpasahāyaṃ nissāya kataṃ paradārikakammaṃ disvā ‘‘etassa phalena me taṃ mahādukkhaṃ anubhūta’’nti aññāsi. Atha ‘‘ito cavitvā anāgate kuhiṃ nibbattissāmī’’ti olokentī ‘‘yāvatāyukaṃ ṭhatvā puna sakkasseva paricārikā hutvā nibbattissāmī’’ti aññāsi. Evaṃ punappunaṃ olokayamānā ‘‘tatiyepi attabhāve sakkasseva paricārikā hutvā nibbattissāmi, tathā catutthe, pañcame pana tasmiṃyeva devaloke javanadevaputtassa aggamahesī hutvā nibbattissāmī’’ti ñatvā tato anantaraṃ olokentī ‘‘chaṭṭhe attabhāve ito tāvatiṃsabhavanato cavitvā aṅgatirañño aggamahesiyā kucchimhi nibbattissāmi, ‘rucā’ti me nāmaṃ bhavissatī’’ti ñatvā ‘‘tato anantarā kuhiṃ nibbattissāmī’’ti olokentī ‘‘sattamāya jātiyā tato cavitvā tāvatiṃsabhavane mahiddhiko devaputto hutvā nibbattissāmi, itthibhāvato <pageBreak edition="Pali Text Society" number="6.0240" /> muccissāmī’’ti aññāsi. Tasmā –</paragraph>
    <gatha1 line="1950">‘‘Tattha ṭhitāhaṃ vedeha, sarāmi satta jātiyo;</gatha1>
    <gathalast line="1951">Anāgatāpi satteva, yā gamissaṃ ito cutā’’ti. – ādimāha;</gathalast>
    <paragraph line="1952">Tattha <bold>pariyāgata</bold>nti pariyāyena attano vārena āgataṃ. <bold>Satta jacco</bold>ti vajjiraṭṭhe napuṃsakajātiyā saddhiṃ devaloke pañca, ayañca chaṭṭhāti satta jātiyoti vuccanti. Etā satta jātiyo niccaṃ sakkatapūjitā <pageBreak edition="Myanmar" number="7.0132" /> ahosinti dasseti. <bold>Chaṭṭhā nigatiyo</bold>ti devaloke pana pañca, ayañca ekāti imā cha gatiyo itthibhāvāna muccissanti vadati. <bold>Sattamī cā</bold>ti ito cavitvā anantaraṃ. <bold>Santānamaya</bold>nti ekatovaṇṭakādivasena katasantānaṃ. <bold>Ganthentī</bold>ti yathā santānamayā honti, evaṃ ajjapi mama paricārikā nandanavane mālaṃ ganthentiyeva. <bold>Yo me mālaṃ paṭicchatī</bold>ti mahārāja, anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.</paragraph>
    <paragraph line="1953"><bold>Soḷasā</bold>ti mahārāja, mama jātiyā imāni soḷasa vassāni, ettako pana kālo devānaṃ eko muhutto, tena tā mama cutabhāvampi ajānantā mamatthāya mālaṃ ganthentiyeva. <bold>Mānusi</bold>nti manussānaṃ vassagaṇanaṃ āgamma esa saradosataṃ vassasataṃ hoti, evaṃ dīghāyukā devā <pageBreak edition="Vipassana Research Institut" number="7.0129" />. Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.</paragraph>
    <paragraph line="1954"><bold>Anventī</bold>ti yathā maṃ anubandhiṃsu, evaṃ anubandhanti. <bold>Na hi kammaṃ vinassatī</bold>ti diṭṭhadhammavedanīyaṃ tasmiṃyeva attabhāve, upapajjavedanīyaṃ anantarabhave vipākaṃ deti, aparāpariyavedanīyaṃ pana vipākaṃ adatvā na nassati. Taṃ sandhāya ‘‘na hi kammaṃ vinassatī’’ti vatvā ‘‘deva, ahaṃ paradārikakammassa nissandena niraye ca tiracchānayoniyañca mahantaṃ dukkhaṃ anubhaviṃ. Sace pana tumhepi idāni guṇassa kathaṃ gahetvā evaṃ karissatha, mayā anubhūtasadisameva dukkhaṃ anubhavissatha, tasmā evaṃ mā karitthā’’ti āha.</paragraph>
    <paragraph line="1955">Athassa uttari dhammaṃ desentī āha –</paragraph>
    <hangnum line="1956" number="1283"></hangnum>
    <gatha1 line="1957"> ‘‘Yo icche puriso hotuṃ, jātiṃ jātiṃ punappunaṃ;</gatha1>
    <gathalast line="1958">Paradāraṃ vivajjeyya, dhotapādova kaddamaṃ.</gathalast>
    <hangnum line="1959" number="1284"></hangnum>
    <gatha1 line="1960"> ‘‘Yā icche puriso hotuṃ, jātiṃ jātiṃ punappunaṃ;</gatha1>
    <gathalast line="1961">Sāmikaṃ apacāyeyya, indaṃva paricārikā.</gathalast>
    <hangnum line="1962" number="1285"></hangnum>
    <gatha1 line="1963"> ‘‘Yo icche dibyabhogañca, dibbamāyuṃ yasaṃ sukhaṃ;</gatha1>
    <gathalast line="1964">Pāpāni parivajjetvā, tividhaṃ dhammamācare.</gathalast>
    <hangnum line="1965" number="1286"></hangnum>
    <gatha1 line="1966"> ‘‘Kāyena <pageBreak edition="Myanmar" number="7.0133" /> vācā manasā, appamatto vicakkhaṇo;</gatha1>
    <gathalast line="1967">Attano hoti atthāya, itthī vā yadi vā pumā.</gathalast>
    <hangnum line="1968" number="1287"></hangnum>
    <gatha1 line="1969"> ‘‘Ye kecime mānujā jīvaloke, yasassino sabbasamantabhogā;</gatha1>
    <gathalast line="1970">Asaṃsayaṃ tehi pure suciṇṇaṃ, kammassakāse puthu sabbasattā.</gathalast>
    <hangnum line="1971" number="1288"></hangnum>
    <gatha1 line="1972"> ‘‘Iṅghānucintesi sayampi deva, kutonidānā te imā janinda;</gatha1>
    <gathalast line="1973">Yā te imā accharāsannikāsā, alaṅkatā kañcanajālachannā’’ti.</gathalast>
    <paragraph line="1974">Tattha <pageBreak edition="Vipassana Research Institut" number="7.0130" /><pageBreak edition="Pali Text Society" number="6.0241" /><bold>hotu</bold>nti bhavituṃ. <bold>Sabbasamantabhogā</bold>ti paripuṇṇasabbabhogā. <bold>Suciṇṇa</bold>nti suṭṭhu ciṇṇaṃ kalyāṇakammaṃ kataṃ. <bold>Kammassakāse</bold>ti kammassakā attanā katakammasseva vipākapaṭisaṃvedino. Na hi mātāpitūhi kataṃ kammaṃ puttadhītānaṃ vipākaṃ deti, na tāhi puttadhītāhi kataṃ kammaṃ mātāpitūnaṃ vipākaṃ deti. Sesehi kataṃ sesānaṃ kimeva dassati? <bold>Iṅghā</bold>ti codanatthe nipāto. <bold>Anucintesī</bold>ti punappunaṃ cinteyyāsi. <bold>Yā te imā</bold>ti yā imā soḷasasahassā itthiyo taṃ upaṭṭhahanti, imā te kutonidānā, kiṃ nipajjitvā niddāyantena laddhā, udāhu panthadūsanasandhicchedādīni pāpāni katvā, adu kalyāṇakammaṃ nissāya laddhāti idaṃ tāva attanāpi cinteyyāsi, devāti.</paragraph>
    <paragraph line="1975">Evaṃ sā pitaraṃ anusāsi. Tamatthaṃ pakāsento satthā āha –</paragraph>
    <hangnum line="1976" number="1289"></hangnum>
    <gatha1 line="1977"> ‘‘Iccevaṃ pitaraṃ kaññā, rucā tosesi aṅgatiṃ;</gatha1>
    <gathalast line="1978">Mūḷhassa maggamācikkhi, dhammamakkhāsi subbatā’’ti.</gathalast>
    <paragraph line="1979">Tattha <bold>icceva</bold>nti bhikkhave, iti imehi evarūpehi madhurehi vacanehi rucākaññā pitaraṃ tosesi, mūḷhassa maggaṃ viya tassa sugatimaggaṃ ācikkhi, nānānayehi sucaritadhammaṃ akkhāsi. Dhammaṃ kathentīyeva sā subbatā sundaravatā attano atītajātiyopi kathesi.</paragraph>
    <paragraph line="1980">Evaṃ pubbaṇhato paṭṭhāya sabbarattiṃ pitu dhammaṃ desetvā ‘‘mā, deva, naggassa micchādiṭṭhikassa vacanaṃ gaṇhi, ‘atthi ayaṃ loko, atthi paraloko <pageBreak edition="Myanmar" number="7.0134" />, atthi sukaṭadukkaṭakammānaṃ phala’nti vadantassa mādisassa kalyāṇamittassa vacanaṃ gaṇha, mā atitthena pakkhandī’’ti āha. Evaṃ santepi pitaraṃ micchādassanā mocetuṃ nāsakkhi. So hi kevalaṃ tassā madhuravacanaṃ sutvā tussi. Mātāpitaro hi piyaputtānaṃ vacanaṃ piyāyanti, na pana taṃ micchādassanaṃ vissajjesi. Nagarepi ‘‘rucā kira rājadhītā pitu dhammaṃ desetvā micchādassanaṃ vissajjāpesī’’ti ekakolāhalaṃ ahosi. ‘‘Paṇḍitā rājadhītā ajja pitaraṃ micchādassanā mocetvā nagaravāsīnaṃ sotthibhāvaṃ karissatī’’ti mahājano tussi. Sā pitaraṃ bodhetuṃ asakkontī vīriyaṃ avissajjetvāva ‘‘yena kenaci upāyena pitu sotthibhāvaṃ karissāmī’’ti sirasmiṃ añjaliṃ patiṭṭhapetvā dasadisā namassitvā ‘‘imasmiṃ loke lokasandhārakā dhammikasamaṇabrāhmaṇā nāma lokapāladevatā nāma mahābrahmāno nāma atthi, te idhāgantvā attano balena mama pitaraṃ micchādassanaṃ vissajjāpentu <pageBreak edition="Pali Text Society" number="6.0242" />, etassa guṇe asatipi mama <pageBreak edition="Vipassana Research Institut" number="7.0131" /> guṇena mama sīlena mama saccena idhāgantvā imaṃ micchādassanaṃ vissajjāpetvā sakalalokassa sotthiṃ karontū’’ti adhiṭṭhahitvā namassi.</paragraph>
    <paragraph line="1981">Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ lokaṃ olokenti. So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ lokasandhārakadevatāyo namassamānaṃ disvā, ‘‘ṭhapetvā maṃ añño etaṃ rājānaṃ micchādassanaṃ vissajjāpetuṃ samattho nāma natthi, ajja mayā rājadhītu saṅgahaṃ, rañño ca saparijanassa sotthibhāvaṃ katvā āgantuṃ vaṭṭati, kena nu kho vesena gamissāmī’’ti cintetvā ‘‘manussānaṃ pabbajitā piyā ceva garuno ca ādeyyavacanā ca, tasmā pabbajitavesena gamissāmī’’ti sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā muttāsikkāya <pageBreak edition="Myanmar" number="7.0135" /> eva pavāḷakamaṇḍaluṃ ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi. Tamatthaṃ pakāsento satthā āha –</paragraph>
    <hangnum line="1982" number="1290"></hangnum>
    <gatha1 line="1983"> ‘‘Athāgamā brahmalokā, nārado mānusiṃ pajaṃ;</gatha1>
    <gathalast line="1984">Jambudīpaṃ avekkhanto, addā rājānamaṅgatiṃ.</gathalast>
    <hangnum line="1985" number="1291"></hangnum>
    <gatha1 line="1986"> ‘‘Tato patiṭṭhā pāsāde, vedehassa puratthato;</gatha1>
    <gathalast line="1987">Tañca disvānānuppattaṃ, rucā isimavandathā’’ti.</gathalast>
    <paragraph line="1988">Tattha <bold>addā</bold>ti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ rājānaṃ aṅgatiṃ addasa, tasmā āgatoti attho. <bold>Tato patiṭṭhā</bold>ti tato so brahmā tassa rañño amaccagaṇaparivutassa nisinnassa purato <pageBreak edition="Pali Text Society" number="6.0243" /> tasmiṃ pāsāde apade padaṃ dassento ākāse patiṭṭhahi. <bold>Anuppatta</bold>nti āgataṃ. <bold>Isi</bold>nti isivesena āgatattā satthā ‘‘isi’’nti āha. <bold>Avandathā</bold>ti ‘‘mamānuggahena mama pitari kāruññaṃ katvā eko devarājā āgato <pageBreak edition="Vipassana Research Institut" number="7.0132" /> bhavissatī’’ti haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi.</paragraph>
    <paragraph line="1989">Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi. Tamatthaṃ pakāsento satthā āha –</paragraph>
    <hangnum line="1990" number="1292"></hangnum>
    <gatha1 line="1991"> ‘‘Athāsanamhā oruyha, rājā byathitamānaso;</gatha1>
    <gathalast line="1992">Nāradaṃ paripucchanto, idaṃ vacanamabravi.</gathalast>
    <hangnum line="1993" number="1293"></hangnum>
    <gatha1 line="1994"> ‘Kuto nu āgacchasi devavaṇṇi, obhāsayaṃ sabbadisā candimāva;</gatha1>
    <gathalast line="1995">Akkhāhi me pucchito nāmagottaṃ, kathaṃ taṃ jānanti manussaloke’’’ti.</gathalast>
    <paragraph line="1996">Tattha <bold>byathitamānaso</bold>ti bhītacitto. <bold>Kuto nū</bold>ti kacci nu kho vijjādharo bhaveyyāti maññamāno avanditvāva evaṃ pucchi.</paragraph>
    <paragraph line="1997">Atha <pageBreak edition="Myanmar" number="7.0136" /> so ‘‘ayaṃ rājā ‘paraloko natthī’ti maññati, paralokamevassa tāva ācikkhissāmī’’ti cintetvā gāthamāha –</paragraph>
    <hangnum line="1998" number="1294"></hangnum>
    <gatha1 line="1999"> ‘‘Ahañhi devato idāni emi, obhāsayaṃ sabbadisā candimāva;</gatha1>
    <gathalast line="2000">Akkhāmi te pucchito nāmagottaṃ, jānanti maṃ nārado kassapo cā’’ti.</gathalast>
    <paragraph line="2001">Tattha <bold>devato</bold>ti devalokato. <bold>Nārado kassapo cā</bold>ti maṃ nāmena nārado, gottena kassapoti jānanti.</paragraph>
    <paragraph line="2002">Atha rājā ‘‘imaṃ pacchāpi paralokaṃ pucchissāmi, iddhiyā laddhakāraṇaṃ tāva pucchissāmī’’ti cintetvā gāthamāha –</paragraph>
    <hangnum line="2003" number="1295"></hangnum>
    <gatha1 line="2004"> ‘‘Accherarūpaṃ tava yādisañca, vehāyasaṃ gacchasi tiṭṭhasī ca;</gatha1>
    <gathalast line="2005">Pucchāmi taṃ nārada etamatthaṃ, atha kena vaṇṇena tavāyamiddhī’’ti.</gathalast>
    <paragraph line="2006">Tattha <pageBreak edition="Vipassana Research Institut" number="7.0133" /><bold>yādisañcā</bold>ti yādisañca tava saṇṭhānaṃ, yañca tvaṃ ākāse gacchasi tiṭṭhasi ca, idaṃ acchariyajātaṃ.</paragraph>
    <paragraph line="2007">Nārado <pageBreak edition="Pali Text Society" number="6.0244" /> āha –</paragraph>
    <hangnum line="2008" number="1296"></hangnum>
    <gatha1 line="2009"> ‘‘Saccañca dhammo ca damo ca cāgo, guṇā mamete pakatā purāṇā;</gatha1>
    <gathalast line="2010">Teheva dhammehi susevitehi, manojalo yena kāmaṃ gatosmī’’ti.</gathalast>
    <paragraph line="2011">Tattha <bold>sacca</bold>nti musāvādavirahitaṃ vacīsaccaṃ. <bold>Dhammo</bold>ti tividhasucaritadhammo ceva kasiṇaparikammajhānadhammo ca. <bold>Damo</bold>ti indriyadamanaṃ. <bold>Cāgo</bold>ti kilesapariccāgo ca deyyadhammapariccāgo ca. <bold>Mamete guṇā</bold>ti mama ete guṇasampayuttā guṇasahagatā. <bold>Pakatā purāṇā</bold>ti mayā purimabhave katāti dasseti. <bold>‘‘Teheva dhammehi susevitehī’’</bold>ti te sabbe guṇe susevite paricārite dasseti. <bold>Manojavo</bold>ti iddhiyā <pageBreak edition="Myanmar" number="7.0137" /> kāraṇena paṭiladdho. <bold>Yena kāmaṃ gatosmī</bold>ti yena devaṭṭhāne ca manussaṭṭhāne ca gantuṃ icchanaṃ, tena gatosmīti attho.</paragraph>
    <paragraph line="2012">Rājā evaṃ tasmiṃ kathentepi micchādassanassa gahitattā paralokaṃ asaddahanto ‘‘atthi nu kho puññavipāko’’ti vatvā gāthamāha –</paragraph>
    <hangnum line="2013" number="1297"></hangnum>
    <gatha1 line="2014"> ‘‘Accheramācikkhasi puññasiddhiṃ, sace hi etehi yathā vadesi;</gatha1>
    <gathalast line="2015">Pucchāmi taṃ nārada etamatthaṃ, puṭṭho ca me sādhu viyākarohī’’ti.</gathalast>
    <paragraph line="2016">Tattha <bold>puññasiddhi</bold>nti puññānaṃ siddhiṃ phaladāyakattaṃ ācikkhanto acchariyaṃ ācikkhasi.</paragraph>
    <paragraph line="2017">Nārado āha –</paragraph>
    <hangnum line="2018" number="1298"></hangnum>
    <gatha1 line="2019"> ‘‘Pucchassu maṃ rāja tavesa attho, yaṃ saṃsayaṃ kuruse bhūmipāla;</gatha1>
    <gathalast line="2020">Ahaṃ taṃ nissaṃsayataṃ gamemi, nayehi ñāyehi ca hetubhī cā’’ti.</gathalast>
    <paragraph line="2021">Tattha <bold>tavesa attho</bold>ti pucchitabbako nāma tava esa attho. <bold>Yaṃ saṃsaya</bold>nti yaṃ kismiñcideva <pageBreak edition="Vipassana Research Institut" number="7.0134" /> atthe saṃsayaṃ karosi, taṃ maṃ puccha. <bold>Nissaṃsayata</bold>nti ahaṃ taṃ nissaṃsayabhāvaṃ gamemi. <bold>Nayehī</bold>ti kāraṇavacanehi. <bold>Ñāyehī</bold>ti ñāṇehi. <bold>Hetubhī</bold>ti paccayehi, paṭiññāmatteneva avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi ca taṃ nissaṃsayaṃ karissāmīti attho.</paragraph>
    <paragraph line="2022">Rājā <pageBreak edition="Pali Text Society" number="6.0245" /> āha –</paragraph>
    <hangnum line="2023" number="1299"></hangnum>
    <gatha1 line="2024"> ‘‘Pucchāmi taṃ nārada etamatthaṃ, puṭṭho ca me nārada mā musā bhaṇi;</gatha1>
    <gathalast line="2025">Atthi nu devā pitaro nu atthi, loko paro atthi jano yamāhū’’ti.</gathalast>
    <paragraph line="2026">Tattha <bold>jano yamāhū</bold>ti yaṃ jano evamāha – ‘‘atthi devā, atthi pitaro, atthi paro loko’’ti, taṃ sabbaṃ atthi nu khoti pucchati.</paragraph>
    <paragraph line="2027">Nārado <pageBreak edition="Myanmar" number="7.0138" /> āha –</paragraph>
    <hangnum line="2028" number="1300"></hangnum>
    <gatha1 line="2029"> ‘‘Attheva devā pitaro ca atthi, loko paro atthi jano yamāhu;</gatha1>
    <gathalast line="2030">Kāmesu giddhā ca narā pamūḷhā, lokaṃ paraṃ na vidū mohayuttā’’ti.</gathalast>
    <paragraph line="2031">Tattha <bold>attheva devā</bold>ti mahārāja, devā ca pitaro ca atthi, yampi jano paralokamāha, sopi attheva. <bold>Na vidū</bold>ti kāmagiddhā pana mohamūḷhā janā paralokaṃ na vidanti na jānantīti.</paragraph>
    <paragraph line="2032">Taṃ sutvā rājā parihāsaṃ karonto evamāha –</paragraph>
    <hangnum line="2033" number="1301"></hangnum>
    <gatha1 line="2034"> ‘‘Atthīti ce nārada saddahāsi, nivesanaṃ paraloke matānaṃ;</gatha1>
    <gathalast line="2035">Idheva me pañca satāni dehi, dassāmi te paraloke sahassa’’nti.</gathalast>
    <paragraph line="2036">Tattha <bold>nivesana</bold>nti nivāsaṭṭhānaṃ. <bold>Pañca satānī</bold>ti pañca kahāpaṇasatāni.</paragraph>
    <paragraph line="2037">Atha naṃ mahāsatto parisamajjheyeva garahanto āha –</paragraph>
    <hangnum line="2038" number="1302"></hangnum>
    <gatha1 line="2039"> ‘‘Dajjemu <pageBreak edition="Vipassana Research Institut" number="7.0135" /> kho pañca satāni bhoto, jaññāmu ce sīlavantaṃ vadaññuṃ;</gatha1>
    <gathalast line="2040">Luddaṃ taṃ bhontaṃ niraye vasantaṃ, ko codaye paraloke sahassaṃ.</gathalast>
    <hangnum line="2041" number="1303"></hangnum>
    <gatha1 line="2042"> ‘‘Idheva yo hoti adhammasīlo, pāpācāro alaso luddakammo;</gatha1>
    <gathalast line="2043">Na paṇḍitā tasmiṃ iṇaṃ dadanti, na hi āgamo hoti tathāvidhamhā.</gathalast>
    <hangnum line="2044" number="1304"></hangnum>
    <gatha1 line="2045"> ‘‘Dakkhañca <pageBreak edition="Pali Text Society" number="6.0246" /> posaṃ manujā viditvā, uṭṭhānakaṃ sīlavantaṃ vadaññuṃ;</gatha1>
    <gathalast line="2046">Sayameva bhogehi nimantayanti, kammaṃ karitvā puna māharesī’’ti.</gathalast>
    <paragraph line="2047">Tattha <pageBreak edition="Myanmar" number="7.0139" /><bold>jaññāmu ce</bold>ti yadi mayaṃ bhavantaṃ ‘‘sīlavā esa vadaññū, dhammikasamaṇabrāhmaṇānaṃ imasmiṃ kāle iminā nāmatthoti jānitvā tassa tassa kiccassa kārako vadaññū’’ti jāneyyāma. Atha te vaḍḍhiyā pañca satāni dadeyyāma, tvaṃ pana luddo sāhasiko micchādassanaṃ gahetvā dānasālaṃ viddhaṃsetvā paradāresu aparajjhasi, ito cuto niraye uppajjissasi, evaṃ luddaṃ taṃ niraye vasantaṃ bhontaṃ tattha gantvā ko ‘‘sahassaṃ me dehī’’ti codessati. <bold>Tathāvidhamhā</bold>ti tādisā purisā dinnassa iṇassa puna āgamo nāma na hoti. <bold>Dakkha</bold>nti dhanuppādanakusalaṃ. <bold>Puna māharesī</bold>ti attano kammaṃ karitvā dhanaṃ uppādetvā puna amhākaṃ santakaṃ āhareyyāsi, mā nikkammo vasīti sayameva bhogehi nimantayantīti.</paragraph>
    <paragraph line="2048">Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā ‘‘mahiddhiko devopi ajja rājānaṃ micchādassanaṃ vissajjāpessatī’’ti sakalanagaraṃ ekakolāhalaṃ ahosi. Mahāsattassānubhāvena tadā sattayojanikāya mithilāya tassa dhammadesanaṃ assuṇanto nāma nāhosi. Atha mahāsatto ‘‘ayaṃ rājā ativiya daḷhaṃ micchādassanaṃ gaṇhi, nirayabhayena naṃ santajjetvā micchādiṭṭhiṃ vissajjāpetvā puna devalokena assāsessāmī’’ti cintetvā ‘‘mahārāja, sace diṭṭhiṃ na vissajjessasi, evaṃ anantadukkhaṃ nirayaṃ gamissasī’’ti vatvā nirayakathaṃ paṭṭhapesi –</paragraph>
    <hangnum line="2049" number="1305"></hangnum>
    <gatha1 line="2050"> ‘‘Ito cuto dakkhasi tattha rāja, kākolasaṅghehi vikassamānaṃ;</gatha1>
    <gatha2 line="2051">Taṃ khajjamānaṃ niraye vasantaṃ, kākehi gijjhehi ca senakehi;</gatha2>
    <gathalast line="2052">Sañchinnagattaṃ ruhiraṃ savantaṃ, ko codaye paraloke sahassa’’nti.</gathalast>
    <paragraph line="2053">Tattha <pageBreak edition="Vipassana Research Institut" number="7.0136" /><bold>kākolasaṅghehī</bold>ti lohatuṇḍehi kākasaṅghehi. <bold>Vikassamāna</bold>nti attānaṃ ākaḍḍhiyamānaṃ tattha niraye passissasi. <bold>Ta</bold>nti taṃ bhavantaṃ.</paragraph>
    <paragraph line="2054">Taṃ <pageBreak edition="Pali Text Society" number="6.0247" /><pageBreak edition="Myanmar" number="7.0140" /> pana kākolanirayaṃ vaṇṇetvā ‘‘sacepi ettha na nibbattissasi, lokantaraniraye nibbattissasī’’ti vatvā taṃ nirayaṃ dassetuṃ gāthamāha –</paragraph>
    <hangnum line="2055" number="1306"></hangnum>
    <gatha1 line="2056"> ‘‘Andhaṃtamaṃ tattha na candasūriyā, nirayo sadā tumulo ghorarūpo;</gatha1>
    <gathalast line="2057">Sā neva rattī na divā paññāyati, tathāvidhe ko vicare dhanatthiko’’ti.</gathalast>
    <paragraph line="2058">Tattha <bold>andhaṃ tama</bold>nti mahārāja, yamhi lokantaraniraye micchādiṭṭhikā nibbattanti, tattha cakkhuviññāṇassa uppattinivāraṇaṃ andhatamaṃ. <bold>Sadā tumulo</bold>ti so nirayo niccaṃ bahalandhakāro. <bold>Ghorarūpo</bold>ti bhīsanakajātiko. <bold>Sā neva rattī</bold>ti yā idha ratti divā ca, sā neva tattha paññāyati. <bold>Ko vicare</bold>ti ko uddhāraṃ sodhento vicarissati.</paragraph>
    <paragraph line="2059">Tampissa lokantaranirayaṃ vitthārena vaṇṇetvā ‘‘mahārāja, micchādiṭṭhiṃ avissajjento na kevalaṃ etadeva, aññampi dukkhaṃ anubhavissasī’’ti dassento gāthamāha –</paragraph>
    <hangnum line="2060" number="1307"></hangnum>
    <gatha1 line="2061"> ‘‘Sabalo ca sāmo ca duve suvānā, pavaddhakāyā balino mahantā;</gatha1>
    <gathalast line="2062">Khādanti dantehi ayomayehi, ito paṇunnaṃ paralokapatta’’nti.</gathalast>
    <paragraph line="2063">Tattha <bold>ito paṇunna</bold>nti imamhā manussalokā cutaṃ. Parato nirayesupi eseva nayo. Tasmā sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva vitthāretvā tāsaṃ tāsaṃ gāthānaṃ anuttānāni padāni vaṇṇetabbāni.</paragraph>
    <hangnum line="2064" number="1308"></hangnum>
    <gatha1 line="2065"> ‘‘Taṃ khajjamānaṃ niraye vasantaṃ, luddehi vāḷehi aghammigehi ca;</gatha1>
    <gathalast line="2066">Sañchinnagattaṃ ruhiraṃ savantaṃ, ko codaye paraloke sahassa’’nti.</gathalast>
    <paragraph line="2067">Tattha <bold>luddehī</bold>ti dāruṇehi. <bold>Vāḷehī</bold>ti duṭṭhehi. <bold>Aghammigehī</bold>ti aghāvahehi migehi, dukkhāvahehi sunakhehīti attho.</paragraph>
    <hangnum line="2068" number="1309"></hangnum>
    <gatha1 line="2069"> ‘‘Usūhi <pageBreak edition="Vipassana Research Institut" number="7.0137" /><pageBreak edition="Pali Text Society" number="6.0248" /><pageBreak edition="Myanmar" number="7.0141" /> sattīhi ca sunisitāhi, hananti vijjhanti ca paccamittā;</gatha1>
    <gathalast line="2070">Kāḷūpakāḷā nirayamhi ghore, pubbe naraṃ dukkaṭakammakāri’’nti.</gathalast>
    <paragraph line="2071">Tattha <bold>hananti vijjhanti cā</bold>ti jalitāya ayapathaviyaṃ pātetvā sakalasarīraṃ chiddāvachiddaṃ karontā paharanti ceva vijjhanti ca. <bold>Kāḷūpakāḷā</bold>ti evaṃnāmakā nirayapālā. <bold>Nirayamhī</bold>ti tasmiṃ tesaññeva vasena kāḷūpakāḷasaṅkhāte niraye. <bold>Dukkaṭakammakāri</bold>nti micchādiṭṭhivasena dukkaṭānaṃ kammānaṃ kārakaṃ.</paragraph>
    <hangnum line="2072" number="1310"></hangnum>
    <gatha1 line="2073"> ‘‘Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;</gatha1>
    <gathalast line="2074">Sañchinnagattaṃ ruhiraṃ savantaṃ, ko codaye paraloke sahassa’’nti.</gathalast>
    <paragraph line="2075">Tattha <bold>ta</bold>nti taṃ bhavantaṃ tattha niraye tathā haññamānaṃ. <bold>Vajanta</bold>nti ito cito ca dhāvantaṃ. <bold>Kucchismi</bold>nti kucchiyañca passe ca haññamānaṃ vijjhiyamānanti attho.</paragraph>
    <hangnum line="2076" number="1311"></hangnum>
    <gatha1 line="2077"> ‘‘Sattī usū tomarabhiṇḍivālā, vividhāvudhā vassanti tattha devā;</gatha1>
    <gathalast line="2078">Patanti aṅgāramivaccimanto, silāsanī vassati luddakammeti.</gathalast>
    <paragraph line="2079">Tattha <bold>aṅgāramivaccimanto</bold>ti jalitaaṅgārā viya accimantā āvudhavisesā patanti. <bold>Silāsanī</bold>ti jalitasilāsani. <bold>Vassati luddakamme</bold>ti yathā nāma deve vassante asani patati, evameva ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.</paragraph>
    <hangnum line="2080" number="1312"></hangnum>
    <gatha1 line="2081"> ‘‘Uṇho ca vāto nirayamhi dussaho, na tamhi sukhaṃ labbhati ittarampi;</gatha1>
    <gathalast line="2082">Taṃ taṃ vidhāvantamalenamāturaṃ, ko codaye paraloke sahassa’’nti.</gathalast>
    <paragraph line="2083">Tattha <bold>ittarampī</bold>ti parittakampi. <bold>Vidhāvanta</bold>nti vividhā dhāvantaṃ.</paragraph>
    <hangnum line="2084" number="1313"></hangnum>
    <gatha1 line="2085"> ‘‘Sandhāvamānampi <pageBreak edition="Myanmar" number="7.0142" /> rathesu yuttaṃ, sajotibhūtaṃ pathaviṃ kamantaṃ;</gatha1>
    <gathalast line="2086">Patodalaṭṭhīhi <pageBreak edition="Pali Text Society" number="6.0249" /> sucodayantaṃ, ko codaye paraloke sahassa’’nti.</gathalast>
    <paragraph line="2087">Tattha <pageBreak edition="Vipassana Research Institut" number="7.0138" /><bold>rathesu yutta</bold>nti vārena vāraṃ tesu jalitaloharathesu yuttaṃ. <bold>Kamanta</bold>nti akkamamānaṃ. <bold>Sucodayanta</bold>nti suṭṭhu codayantaṃ.</paragraph>
    <hangnum line="2088" number="1314"></hangnum>
    <gatha1 line="2089"> ‘‘Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;</gatha1>
    <gathalast line="2090">Sañchinnagattaṃ ruhiraṃ savantaṃ, ko codaye paraloke sahassa’’nti.</gathalast>
    <paragraph line="2091">Tattha <bold>tamāruhanta</bold>nti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.</paragraph>
    <hangnum line="2092" number="1315"></hangnum>
    <gatha1 line="2093"> ‘‘Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;</gatha1>
    <gathalast line="2094">Sudaḍḍhagattaṃ kapaṇaṃ rudantaṃ, ko codaye paraloke sahassa’’nti.</gathalast>
    <paragraph line="2095">Tattha <bold>sudaḍḍhagatta</bold>nti suṭṭhu daḍḍhasarīraṃ.</paragraph>
    <hangnum line="2096" number="1316"></hangnum>
    <gatha1 line="2097"> ‘‘Abbhakūṭasamā uccā, kaṇṭakanicitā dumā;</gatha1>
    <gathalast line="2098">Ayomayehi tikkhehi, naralohitapāyibhī’’ti.</gathalast>
    <paragraph line="2099">Tattha <bold>kaṇṭakanicitā</bold>ti jalitakaṇṭakehi citā. <bold>‘‘Ayomayehī’’</bold>ti idaṃ yehi kaṇṭakehi ācitā, te dassetuṃ vuttaṃ.</paragraph>
    <hangnum line="2100" number="1317"></hangnum>
    <gatha1 line="2101"> ‘‘Tamāruhanti nāriyo, narā ca paradāragū;</gatha1>
    <gathalast line="2102">Coditā sattihatthehi, yamaniddesakāribhī’’ti.</gathalast>
    <paragraph line="2103">Tattha <bold>tamāruhantī</bold>ti taṃ evarūpaṃ simbalirukkhaṃ āruhanti. <bold>Yamaniddesakāribhī</bold>ti yamassa vacanakarehi, nirayapālehīti attho.</paragraph>
    <hangnum line="2104" number="1318"></hangnum>
    <gatha1 line="2105"> ‘‘Tamāruhantaṃ <pageBreak edition="Myanmar" number="7.0143" /> nirayaṃ, simbaliṃ ruhiramakkhitaṃ;</gatha1>
    <gathalast line="2106">Vidaḍḍhakāyaṃ vitacaṃ, āturaṃ gāḷhavedanaṃ.</gathalast>
    <hangnum line="2107" number="1319"></hangnum>
    <gatha1 line="2108"> ‘‘Passasantaṃ <pageBreak edition="Vipassana Research Institut" number="7.0139" /> muhuṃ uṇhaṃ, pubbakammāparādhikaṃ;</gatha1>
    <gathalast line="2109">Dumagge vitacaṃ gattaṃ, ko taṃ yāceyya taṃ dhana’’nti.</gathalast>
    <paragraph line="2110">Tattha <bold>vidaḍḍhakāya</bold>nti vihiṃsitakāyaṃ. <bold>Vitaca</bold>nti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.</paragraph>
    <hangnum line="2111" number="1320"></hangnum>
    <gatha1 line="2112"> ‘‘Abbhakūṭasamā <pageBreak edition="Pali Text Society" number="6.0250" /> uccā, asipattācitā dumā;</gatha1>
    <gathalast line="2113">Ayomayehi tikkhehi, naralohitapāyibhī’’ti.</gathalast>
    <paragraph line="2114">Tattha <bold>asipattācitā</bold>ti asimayehi pattehi citā.</paragraph>
    <hangnum line="2115" number="1321"></hangnum>
    <gatha1 line="2116"> ‘‘Tamāruhantaṃ asipattapādapaṃ, asīhi tikkhehi ca chijjamānaṃ;</gatha1>
    <gathalast line="2117">Sañchinnagattaṃ ruhiraṃ savantaṃ, ko codaye paraloke sahassa’’nti.</gathalast>
    <paragraph line="2118">Tattha <bold>tamāruhanta</bold>nti taṃ bhavantaṃ nirayapālānaṃ āvudhapahāre asahitvā āruhantaṃ.</paragraph>
    <hangnum line="2119" number="1322"></hangnum>
    <gatha1 line="2120"> ‘‘Tato nikkhantamattaṃ taṃ, asipattācitā dumā;</gatha1>
    <gathalast line="2121">Sampatitaṃ vetaraṇiṃ, ko taṃ yāceyya taṃ dhana’’nti.</gathalast>
    <paragraph line="2122">Tattha <bold>sampatita</bold>nti patitaṃ.</paragraph>
    <hangnum line="2123" number="1323"></hangnum>
    <gatha1 line="2124"> ‘‘Kharā khārodikā tattā, duggā vetaraṇī nadī;</gatha1>
    <gathalast line="2125">Ayopokkharasañchannā, tikkhā pattehi sandati’’.</gathalast>
    <paragraph line="2126">Tattha <bold>kharā</bold>ti pharusā. <bold>Ayopokkharasañchannā</bold>ti ayomayehi tikhiṇapariyantehi pokkharapattehi sañchannā. <bold>Pattehī</bold>ti tehi pattehi sā nadī tikkhā hutvā sandati.</paragraph>
    <hangnum line="2127" number="1324"></hangnum>
    <gatha1 line="2128"> ‘‘Tattha sañchinnagattaṃ taṃ, vuyhantaṃ ruhiramakkhitaṃ;</gatha1>
    <gathalast line="2129">Vetaraññe anālambe, ko taṃ yāceyya taṃ dhana’’nti.</gathalast>
    <paragraph line="2130">Tattha <pageBreak edition="Vipassana Research Institut" number="7.0140" /><bold>vetaraññe</bold>ti vetaraṇīudake.</paragraph>
    <paragraph line="2131">Imaṃ <pageBreak edition="Myanmar" number="7.0144" /> pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –</paragraph>
    <hangnum line="2132" number="1325"></hangnum>
    <gatha1 line="2133"> ‘‘Vedhāmi rukkho viya chijjamāno, disaṃ na jānāmi pamūḷhasañño;</gatha1>
    <gathalast line="2134">Bhayānutappāmi mahā ca me bhayā, sutvāna kathā tava bhāsitā ise.</gathalast>
    <hangnum line="2135" number="1326"></hangnum>
    <gatha1 line="2136"> ‘‘Āditte vārimajjhaṃva, dīpaṃvoghe mahaṇṇave;</gatha1>
    <gathalast line="2137">Andhakāreva pajjoto, tvaṃ nosi saraṇaṃ ise.</gathalast>
    <hangnum line="2138" number="1327"></hangnum>
    <gatha1 line="2139"> ‘‘Atthañca <pageBreak edition="Pali Text Society" number="6.0251" /> dhammaṃ anusāsa maṃ ise, atītamaddhā aparādhitaṃ mayā;</gatha1>
    <gathalast line="2140">Ācikkha me nārada suddhimaggaṃ, yathā ahaṃ no nirayaṃ pateyya’’nti.</gathalast>
    <paragraph line="2141">Tattha <bold>bhayānutappāmī</bold>ti attanā katassa pāpassa bhayena anutappāmi. <bold>Mahā ca me bhayā</bold>ti mahantañca me nirayabhayaṃ uppannaṃ. <bold>Dipaṃvoghe</bold>ti dīpaṃva oghe. Idaṃ vuttaṃ hoti – āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ dīpaṃ viya andhakāragatānaṃ pajjoto viya ca tvaṃ no ise saraṇaṃ bhava. <bold>Atītamaddhā aparādhitaṃ mayā</bold>ti ekaṃsena mayā atītaṃ kammaṃ aparādhitaṃ virādhitaṃ, kusalaṃ atikkamitvā akusalameva katanti.</paragraph>
    <paragraph line="2142">Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –</paragraph>
    <hangnum line="2143" number="1328"></hangnum>
    <gatha1 line="2144"> ‘‘Yathā ahū dhataraṭṭho, vessāmitto aṭṭhako yāmataggi;</gatha1>
    <gathalast line="2145">Usindaro cāpi sivī ca rājā, paricārakā samaṇabrāhmaṇānaṃ.</gathalast>
    <hangnum line="2146" number="1329"></hangnum>
    <gatha1 line="2147"> ‘‘Ete caññe ca rājāno, ye saggavisayaṃ gatā;</gatha1>
    <gathalast line="2148">Adhammaṃ parivajjetvā, dhammaṃ cara mahīpati.</gathalast>
    <hangnum line="2149" number="1330"></hangnum>
    <gatha1 line="2150"> ‘‘Annahatthā <pageBreak edition="Vipassana Research Institut" number="7.0141" /><pageBreak edition="Myanmar" number="7.0145" /> ca te byamhe, ghosayantu pure tava;</gatha1>
    <gatha2 line="2151">‘Ko chāto ko ca tasito, ko mālaṃ ko vilepanaṃ;</gatha2>
    <gathalast line="2152">Nānārattānaṃ vatthānaṃ, ko naggo paridahissati.</gathalast>
    <hangnum line="2153" number="1331"></hangnum>
    <gatha1 line="2154"> ‘Ko panthe chattamāneti, pādukā ca mudū subhā’;</gatha1>
    <gathalast line="2155">Iti sāyañca pāto ca, ghosayantu pure tava.</gathalast>
    <hangnum line="2156" number="1332"></hangnum>
    <gatha1 line="2157"> ‘‘Jiṇṇaṃ posaṃ gavāssañca, māssu yuñja yathā pure;</gatha1>
    <gathalast line="2158">Parihārañca dajjāsi, adhikārakato balī’’ti.</gathalast>
    <paragraph line="2159">Tattha <bold>ete cā</bold>ti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṃ caritvā saggavisayaṃ gatā, evaṃ tvampi adhammaṃ parivajjetvā dhammaṃ cara. <bold>Ko chāto</bold>ti mahārāja, tava byamhe pure rājanivesane ceva nagare ca annahatthā purisā ‘‘ko chāto, ko tasito’’ti tesaṃ dātukāmatāya ghosentu. <bold>Ko māla</bold>nti ko mālaṃ icchati, ko <pageBreak edition="Pali Text Society" number="6.0252" /> vilepanaṃ icchati, nānārattānaṃ vatthānaṃ yaṃ yaṃ icchati, taṃ taṃ ko naggo paridahissatīti ghosentu. <bold>Ko panthe chattamānetī</bold>ti ko panthe chattaṃ dhārayissati. <bold>Pādukā cā</bold>ti upāhanā ca mudū subhā ko icchati.</paragraph>
    <paragraph line="2160"><bold>Jiṇṇaṃ posa</bold>nti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṃ kātuṃ na sakkoti, yepi te gavāssādayo jiṇṇatāya kammaṃ kātuṃ na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni kātuṃ na sakkonti. <bold>Parihārañcā</bold>ti idha parivāro ‘‘parihāro’’ti vutto. Idaṃ vuttaṃ hoti – yo ca te balī hutvā adhikārakato pubbe katūpakāro hoti, tassa jarājiṇṇakāle yathāporāṇaparivāraṃ dadeyyāsi. Asappurisā hi attano upakārakānaṃ upakāraṃ kātuṃ samatthakāleyeva sammānaṃ karonti, samatthakāle pana na olokenti. Sappurisā pana asamatthakālepi tesaṃ tatheva sakkāraṃ karonti, tasmā tuvampi evaṃ kareyyāsīti.</paragraph>
    <paragraph line="2161">Iti <pageBreak edition="Myanmar" number="7.0146" /> mahāsatto rañño dānakathañca sīlakathañca kathetvā idāni yasmā ayaṃ rājā attano <pageBreak edition="Vipassana Research Institut" number="7.0142" /> attabhāve rathena upametvā vaṇṇiyamāne tussissati, tasmāssa sabbakāmaduharathopamāya dhammaṃ desento āha –</paragraph>
    <hangnum line="2162" number="1333"></hangnum>
    <gatha1 line="2163"> ‘‘Kāyo te rathasaññāto, manosārathiko lahu;</gatha1>
    <gathalast line="2164">Avihiṃsāsāritakkho, saṃvibhāgapaṭicchado.</gathalast>
    <hangnum line="2165" number="1334"></hangnum>
    <gatha1 line="2166"> ‘‘Pādasaññamanemiyo, hatthasaññamapakkharo;</gatha1>
    <gathalast line="2167">Kucchisaññamanabbhanto, vācāsaññamakūjano.</gathalast>
    <hangnum line="2168" number="1335"></hangnum>
    <gatha1 line="2169"> ‘‘Saccavākyasamattaṅgo, apesuññasusaññato;</gatha1>
    <gathalast line="2170">Girāsakhilanelaṅgo, mitabhāṇisilesito.</gathalast>
    <hangnum line="2171" number="1336"></hangnum>
    <gatha1 line="2172"> ‘‘Saddhālobhasusaṅkhāro, nivātañjalikubbaro;</gatha1>
    <gathalast line="2173">Athaddhatānatīsāko, sīlasaṃvaranandhano.</gathalast>
    <hangnum line="2174" number="1337"></hangnum>
    <gatha1 line="2175"> ‘‘Akkodhanamanugghātī, dhammapaṇḍarachattako;</gatha1>
    <gathalast line="2176">Bāhusaccamapālambo, ṭhitacittamupādhiyo.</gathalast>
    <hangnum line="2177" number="1338"></hangnum>
    <gatha1 line="2178"> ‘‘Kālaññutācittasāro, vesārajjatidaṇḍako;</gatha1>
    <gathalast line="2179">Nivātavuttiyottako, anatimānayugo lahu.</gathalast>
    <hangnum line="2180" number="1339"></hangnum>
    <gatha1 line="2181"> ‘‘Alīnacittasanthāro, vuddhisevī rajohato;</gatha1>
    <gathalast line="2182">Satipatodo dhīrassa, dhiti yogo ca rasmiyo.</gathalast>
    <hangnum line="2183" number="1340"></hangnum>
    <gatha1 line="2184"> ‘‘Mano dantaṃ pathaṃ neti, samadantehi vāhibhi;</gatha1>
    <gathalast line="2185">Icchā lobho ca kummaggo, ujumaggo ca saṃyamo.</gathalast>
    <hangnum line="2186" number="1341"></hangnum>
    <gatha1 line="2187"> ‘‘Rūpe <pageBreak edition="Pali Text Society" number="6.0253" /> sadde rase gandhe, vāhanassa padhāvato;</gatha1>
    <gathalast line="2188">Paññā ākoṭanī rāja, tattha attāva sārathi.</gathalast>
    <hangnum line="2189" number="1342"></hangnum>
    <gatha1 line="2190"> ‘‘Sace <pageBreak edition="Vipassana Research Institut" number="7.0143" /> etena yānena, samacariyā daḷhā dhiti;</gatha1>
    <gathalast line="2191">Sabbakāmaduho rāja, na jātu nirayaṃ vaje’’ti.</gathalast>
    <paragraph line="2192">Tattha <pageBreak edition="Myanmar" number="7.0147" /><bold>rathasaññāto</bold>ti mahārāja, tava kāyo rathoti saññāto hotu. <bold>Manosārathiko</bold>ti manasaṅkhātena kusalacittena sārathinā samannāgato. <bold>Lahū</bold>ti vigatathinamiddhatāya sallahuko. <bold>Avihiṃsāsāritakkho</bold>ti avihiṃsāmayena sāritena suṭṭhu pariniṭṭhitena akkhena samannāgato. <bold>Saṃvibhāgapaṭicchado</bold>ti dānasaṃvibhāgamayena paṭicchadena samannāgato. <bold>Pādasaññamanemiyo</bold>ti pādasaṃyamamayāya nemiyā samannāgato. <bold>Hatthasaññamapakkharo</bold>ti hatthasaṃyamamayena pakkharena samannāgato. <bold>Kucchisaññamanabbhanto</bold>ti kucchisaṃyamasaṅkhātena mitabhojanamayena telena abbhanto. ‘‘Abbhañjitabbo nābhi hotū’’tipi pāṭho. <bold>Vācāsaññamakūjano</bold>ti vācāsaṃyamena akūjano.</paragraph>
    <paragraph line="2193"><bold>Saccavākyasamattaṅgo</bold>ti saccavākyena paripuṇṇaaṅgo akhaṇḍarathaṅgo. <bold>Apesuññasusaññato</bold>ti apesuññena suṭṭhu saññato samussito. <bold>Girāsakhilanelaṅgo</bold>ti sakhilāya saṇhavācāya niddosaṅgo maṭṭharathaṅgo. <bold>Mitabhāṇisilesito</bold> mitabhāṇasaṅkhātena silesena suṭṭhu sambandho. <bold>Saddhālobhasusaṅkhāro</bold>ti kammaphalasaddahanasaddhāmayena ca alobhamayena ca sundarena alaṅkārena samannāgato. <bold>Nivātañjalikubbaro</bold>ti sīlavantānaṃ nivātamayena ceva añjalikammamayena ca kubbarena samannāgato. <bold>Athaddhatānatīsāko</bold>ti sakhilasammodabhāvasaṅkhātāya athaddhatāya anataīso, thokanataīsoti attho. <bold>Sīlasaṃvaranandhano</bold>ti akhaṇḍapañcasīlacakkhundriyādisaṃvarasaṅkhātāya nandhanarajjuyā samannāgato.</paragraph>
    <paragraph line="2194"><bold>Akkodhanamanugghātī</bold>ti akkodhanabhāvasaṅkhātena anugghātena samannāgato. <bold>Dhammapaṇḍara-chattako</bold>ti dasakusaladhammasaṅkhātena paṇḍaracchattena samannāgato. <bold>Bāhusaccamapālambo</bold>ti atthasannissitabahussutabhāvamayena apālambena samannāgato. <bold>Ṭhitacittamupādhiyo</bold>ti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato. <bold>Kālaññutācittasāro</bold>ti ‘‘ayaṃ dānassa dinnakālo, ayaṃ sīlassa rakkhanakālo’’ti evaṃ kālaññutāsaṅkhātena kālaṃ jānitvā katena cittena <pageBreak edition="Myanmar" number="7.0148" /> kusalasārena samannāgato. Idaṃ vuttaṃ hoti – yathā, mahārāja, rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca icchitabbaṃ, evañhi so ratho addhānakkhamo hoti, evaṃ tavapi kāyaratho kālaṃ jānitvā katena cittena parisuddhena dānādikusalasārena samannāgato hotūti. <bold>Vesārajjatidaṇḍako</bold>ti parisamajjhe kathentassapi visāradabhāvasaṅkhātena tidaṇḍena <pageBreak edition="Vipassana Research Institut" number="7.0144" /> samannāgato. <bold>Nivātavuttiyottako</bold>ti ovāde pavattanasaṅkhātena mudunā dhurayottena samannāgato <pageBreak edition="Pali Text Society" number="6.0254" />. Mudunā hi dhurayottena baddharathaṃ sindhavā sukhaṃ vahanti, evaṃ tava kāyarathopi paṇḍitānaṃ ovādappavattitāya ābaddho sukhaṃ yātūti attho. <bold>Anatimānayugo lahū</bold>ti anatimānasaṅkhātena lahukena yugena samannāgato.</paragraph>
    <paragraph line="2195"><bold>Alīnacittasanthāro</bold>ti yathā ratho nāma dantamayena uḷārena santhārena sobhati, evaṃ tava kāyarathopi dānādinā alīnaasaṅkuṭitacittasanthāro hotu. <bold>Vuddhisevī rajohato</bold>ti yathā ratho nāma visamena rajuṭṭhānamaggena gacchanto rajokiṇṇo na sobhati, samena virajena maggena gacchanto sobhati, evaṃ tava kāyarathopi paññāvuddhisevitāya samatalaṃ ujumaggaṃ paṭipajjitvā hatarajo hotu. <bold>Satipatodo dhīrassā</bold>ti paṇḍitassa tava tasmiṃ kāyarathe supatiṭṭhitasatipatodo hotu. <bold>Dhiti yogo ca rasmiyo</bold>ti abbocchinnavīriyasaṅkhātā dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā thirā rasmiyo hontu. <bold>Mano dantaṃ pathaṃ neti, samadantehi vāhibhī</bold>ti yathā ratho nāma visamadantehi sindhavehi uppathaṃ yāti, samadantehi samasikkhitehi yutto ujupathameva anveti, evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti. Tasmā sudantaṃ ācārasampannaṃ cittaṃ tava kāyarathassa sindhavakiccaṃ sādhetu. <bold>Icchālobho cā</bold>ti appattesu vatthūsu icchā, pattesu lobhoti ayaṃ icchā ca lobho ca kummaggo nāma. Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena vā pavatto sīlasaṃyamo ujumaggo nāma. So tava kāyarathassa maggo hotu.</paragraph>
    <paragraph line="2196"><bold>Rūpe</bold>ti <pageBreak edition="Myanmar" number="7.0149" /> etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu. Sā hi taṃ uppathagamanato nivāretvā ujuṃ sucaritamaggaṃ āropessati. <bold>Tattha attāva sārathī</bold>ti tasmiṃ pana te kāyarathe añño sārathi nāma natthi, tava attāva sārathi hotu. <bold>Sace etena yānenā</bold>ti mahārāja, yassetaṃ evarūpaṃ yānaṃ sace atthi, etena yānena. <bold>Samacariyā daḷhā dhitī</bold>ti yassa samacariyā ca dhiti ca daḷhā hoti thirā, so etena yānena yasmā esa ratho sabbakāmaduho rāja, yathādhippete sabbakāme deti, tasmā na jātu nirayaṃ vaje, ekaṃsenetaṃ dhārehi, evarūpena yānena nirayaṃ na gacchasīti attho. Iti kho, mahārāja, yaṃ maṃ avaca ‘‘ācikkha me, nārada, suddhimaggaṃ, yathā ahaṃ no niraye pateyya’’nti, ayaṃ te so mayā anekapariyāyena akkhātoti.</paragraph>
    <paragraph line="2197">Evamassa <pageBreak edition="Vipassana Research Institut" number="7.0145" /> dhammaṃ desetvā micchādiṭṭhiṃ jahāpetvā sīle patiṭṭhāpetvā ‘‘ito paṭṭhāya pāpamitte pahāya kalyāṇamitte upasaṅkama, niccaṃ appamatto hohī’’ti ovādaṃ datvā rājadhītu guṇaṃ vaṇṇetvā rājaparisāya <pageBreak edition="Pali Text Society" number="6.0255" /> ca rājorodhānañca ovādaṃ datvā mahantenānubhāvena tesaṃ passantānaññeva brahmalokaṃ gato.</paragraph>
    <paragraph line="2198">Satthā imaṃ dhammadesanaṃ āharitvā ‘‘na, bhikkhave, idāneva, pubbepi mayā diṭṭhijālaṃ bhinditvā uruvelakassapo damitoyevā’’ti vatvā jātakaṃ samodhānento imā gāthā abhāsi –</paragraph>
    <hangnum line="2199" number="1343"></hangnum>
    <gatha1 line="2200"> ‘‘Alāto devadattosi, sunāmo āsi bhaddaji;</gatha1>
    <gathalast line="2201">Vijayo sāriputtosi, moggallānosi bījako.</gathalast>
    <hangnum line="2202" number="1344"></hangnum>
    <gatha1 line="2203"> ‘‘Sunakkhatto licchaviputto, guṇo āsi acelako;</gatha1>
    <gathalast line="2204">Ānando sā rucā āsi, yā rājānaṃ pasādayi.</gathalast>
    <hangnum line="2205" number="1345"></hangnum>
    <gatha1 line="2206"> ‘‘Uruvelakassapo rājā, pāpadiṭṭhi tadā ahu;</gatha1>
    <gathalast line="2207">Mahābrahmā bodhisatto, evaṃ dhāretha jātaka’’nti.</gathalast>
    <centered line="2208">Mahānāradakassapajātakavaṇṇanā aṭṭhamā.</centered>
    <hangnum line="2209"></hangnum>
    <paragraph line="2210"> [546] 9. Vidhurajātakavaṇṇanā</paragraph>
    <centered line="2211">Catuposathakaṇḍaṃ</centered>
    <paragraph line="2212"><bold>Paṇḍu</bold><pageBreak edition="Vipassana Research Institut" number="7.0146" /><pageBreak edition="Myanmar" number="7.0151" /><bold>kisiyāsi dubbalā</bold>ti idaṃ satthā jetavane viharanto attano paññāpāramiṃ ārabbha kathesi. Ekadivasañhi bhikkhū dhammasabhāyaṃ kathaṃ samuṭṭhāpesuṃ ‘‘āvuso, satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā amatagāmimaggaṃ paṭipādesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, yaṃ tathāgato paramābhisambodhippatto parappavādaṃ bhinditvā khattiyādayo dameyya. Purimabhavasmiñhi bodhiñāṇaṃ pariyesantopi tathāgato paññavā parappavādamaddanoyeva. Tathā hi ahaṃ vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ dāpesi’’nti vatvā tehi yācito atītaṃ āhari.</paragraph>
    <paragraph line="2213">Atīte kururaṭṭhe indapatthanagare dhanañcayakorabyo nāma rājā rajjaṃ kāresi. Vidhurapaṇḍito nāma amacco tassa atthadhammānusāsako ahosi. So madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya <pageBreak edition="Pali Text Society" number="6.0256" /> attano madhuradhammadesanāya palobhetvā tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena yasena tasmiṃ nagare paṭivasi.</paragraph>
    <paragraph line="2214">Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ <pageBreak edition="Myanmar" number="7.0152" /> caramānā aṅgaraṭṭhe <pageBreak edition="Vipassana Research Institut" number="7.0147" /> kālacampānagaraṃ patvā rājuyyāne vasitvā punadivase bhikkhāya nagaraṃ pavisiṃsu. Tattha cattāro sahāyakā kuṭumbikā tesaṃ iriyāpathesu pasīditvā vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena parivisitvā paṭiññaṃ gāhāpetvā uyyāneyeva vāsāpesuṃ. Te cattāro tāpasā catunnaṃ kuṭumbikānaṃ gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati, eko nāgabhavanaṃ, eko supaṇṇabhavanaṃ, eko korabyarañño migājinauyyānaṃ gacchati. Tesu yo devalokaṃ gantvā divāvihāraṃ karoti, so sakkassa yasaṃ oloketvā attano upaṭṭhākassa tameva vaṇṇeti. Yo nāgabhavanaṃ gantvā divāvihāraṃ karoti, so nāgarājassa sampattiṃ oloketvā attano upaṭṭhākassa tameva vaṇṇeti. Yo supaṇṇabhavanaṃ gantvā divāvihāraṃ karoti, so supaṇṇarājassa vibhūtiṃ oloketvā attano upaṭṭhākassa tameva vaṇṇeti. Yo dhanañcayakorabyarājassa uyyānaṃ gantvā divāvihāraṃ karoti, so dhanañcayakorabyarañño sirisobhaggaṃ oloketvā attano upaṭṭhākassa tameva vaṇṇeti.</paragraph>
    <paragraph line="2215">Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne eko sakko hutvā nibbatti, eko saputtadāro nāgabhavane nāgarājā hutvā nibbatti, eko supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño aggamahesiyā kucchimhi nibbatti. Tepi tāpasā aparihīnajjhānā kālaṃ katvā brahmaloke nibbattiṃsu. Korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṃ kāresi. So pana jūtavittako ahosi. So vidhurapaṇḍitassa ovāde ṭhatvā dānaṃ deti, sīlaṃ rakkhati, uposathaṃ upavasati.</paragraph>
    <paragraph line="2216">So ekadivasaṃ samādinnuposatho ‘‘vivekamanubrūhissāmī’’ti <pageBreak edition="Pali Text Society" number="6.0257" /> uyyānaṃ gantvā manuññaṭṭhāne nisīditvā samaṇadhammaṃ akāsi. Sakkopi samādinnuposatho ‘‘devaloke palibodho hotī’’ti manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ akāsi. Varuṇanāgarājāpi samādinnuposatho ‘‘nāgabhavane palibodho hotī’’ti tatthevāgantvā ekasmiṃ manuññaṭṭhāne nisīditvā <pageBreak edition="Myanmar" number="7.0153" /> samaṇadhammaṃ akāsi. Supaṇṇarājāpi samādinnuposatho ‘‘supaṇṇabhavane palibodho hotī’’ti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ mettacittaṃ upaṭṭhapetvā madhurapaṭisanthāraṃ kariṃsu. Tesu sakko maṅgalasilāpaṭṭe nisīdi, itarepi attano attano yuttāsanaṃ ñatvā nisīdiṃsu. Atha ne sakko āha ‘‘mayaṃ cattāropi rājānova <pageBreak edition="Vipassana Research Institut" number="7.0148" />, amhesu pana kassa sīlaṃ mahanta’’nti? Atha naṃ varuṇanāgarājā āha ‘‘tumhākaṃ tiṇṇaṃ janānaṃ sīlato mayhaṃ sīlaṃ mahanta’’nti. ‘‘Kimettha kāraṇa’’nti? ‘‘Ayaṃ supaṇṇarājā amhākaṃ jātānampi ajātānampi paccāmittova, ahaṃ evarūpaṃ amhākaṃ jīvitakkhayakaraṃ paccāmittaṃ disvāpi kodhaṃ na karomi, iminā kāraṇena mama sīlaṃ mahanta’’nti vatvā idaṃ dasakanipāte catuposathajātake paṭhamaṃ gāthamāha –</paragraph>
    <gatha1 line="2217">‘‘Yo kopaneyye na karoti kopaṃ, na kujjhati sappuriso kadāci;</gatha1>
    <gathalast line="2218">Kuddhopi so nāvikaroti kopaṃ, taṃ ve naraṃ samaṇamāhu loke’’ti. (jā. 1.10.24);</gathalast>
    <paragraph line="2219">Tattha <bold>yo</bold>ti khattiyādīsu yo koci. <bold>Kopaneyye</bold>ti kujjhitabbayuttake puggale khantīvādītāpaso viya kopaṃ na karoti. <bold>Kadācī</bold>ti yo kismiñci kāle na kujjhateva. <bold>Kuddhopī</bold>ti sace pana so sappuriso kujjhati, atha kuddhopi taṃ kopaṃ nāvikaroti cūḷabodhitāpaso viya. <bold>Taṃ ve nara</bold>nti mahārājāno taṃ ve purisaṃ samitapāpatāya loke paṇḍitā ‘‘samaṇa’’nti kathenti. Ime <pageBreak edition="Pali Text Society" number="6.0258" /> pana guṇā mayi santi, tasmā mameva sīlaṃ mahantanti.</paragraph>
    <paragraph line="2220">Taṃ sutvā supaṇṇarājā ‘‘ayaṃ nāgo mama aggabhakkho, yasmā panāhaṃ evarūpaṃ aggabhakkhaṃ disvāpi khudaṃ adhivāsetvā āhārahetu pāpaṃ na karomi, tasmā mameva sīlaṃ mahanta’’nti vatvā imaṃ gāthamāha –</paragraph>
    <gatha1 line="2221">‘‘Ūnūdaro <pageBreak edition="Myanmar" number="7.0154" /> yo sahate jighacchaṃ, danto tapassī mitapānabhojano;</gatha1>
    <gathalast line="2222">Āhārahetu na karoti pāpaṃ, taṃ ve naraṃ samaṇamāhu loke’’ti. (jā. 1.10.25);</gathalast>
    <paragraph line="2223">Tattha <bold>danto</bold>ti indriyadamanena samannāgato. <bold>Tapassī</bold>ti tapanissitako. <bold>Āhārahetū</bold>ti atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero viya. Ahaṃ panajja āhārahetu pāpaṃ na karomi, tasmā mameva sīlaṃ mahantanti.</paragraph>
    <paragraph line="2224">Tato sakko devarājā ‘‘ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato, tasmā mameva sīlaṃ mahanta’’nti vatvā imaṃ gāthamāha –</paragraph>
    <gatha1 line="2225">‘‘Khiḍḍaṃ <pageBreak edition="Vipassana Research Institut" number="7.0149" /> ratiṃ vippajahitvāna sabbaṃ, na cālikaṃ bhāsati kiñci loke;</gatha1>
    <gathalast line="2226">Vibhūsaṭṭhānā virato methunasmā, taṃ ve naraṃ samaṇamāhu loke’’ti. (jā. 1.10.26);</gathalast>
    <paragraph line="2227">Tattha <bold>khiḍḍa</bold>nti kāyikavācasikakhiḍḍaṃ. <bold>Rati</bold>nti dibbakāmaguṇaratiṃ. <bold>Kiñcī</bold>ti appamattakampi. <bold>Vibhūsaṭṭhānā</bold>ti maṃsavibhūsā chavivibhūsāti dve vibhūsā. Tattha ajjhoharaṇīyāhāro maṃsavibhūsā nāma, mālāgandhādīni chavivibhūsā nāma, yena akusalacittena dhārīyati, taṃ tassa ṭhānaṃ, tato virato methunasevanato ca yo paṭivirato. <bold>Taṃ ve naraṃ samaṇamāhu loke</bold>ti ahaṃ ajja devaccharāyo pahāya idhāgantvā samaṇadhammaṃ karomi, tasmā mameva sīlaṃ mahantanti. Evaṃ sakkopi attano sīlameva vaṇṇeti.</paragraph>
    <paragraph line="2228">Taṃ sutvā dhanañcayarājā ‘‘ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ antepuraṃ cajitvā uyyāne samaṇadhammaṃ karomi, tasmā mameva sīlaṃ mahanta’’nti vatvā imaṃ gāthamāha –</paragraph>
    <gatha1 line="2229">‘‘Pariggahaṃ <pageBreak edition="Pali Text Society" number="6.0259" /><pageBreak edition="Myanmar" number="7.0155" /> lobhadhammañca sabbaṃ, yo ve pariññāya pariccajeti;</gatha1>
    <gathalast line="2230">Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke’’ti. (jā. 1.10.27);</gathalast>
    <paragraph line="2231">Tattha <bold>pariggaha</bold>nti nānappakāraṃ vatthukāmaṃ. <bold>Lobhadhamma</bold>nti tasmiṃ uppajjanataṇhaṃ. <bold>Pariññāyā</bold>ti ñātapariññā, tīraṇapariññā, pahānapariññāti imāhi tīhi pariññāhi parijānitvā. Tattha khandhādīnaṃ dukkhādisabhāvajānanaṃ ñātapariññā, tesu aguṇaṃ upadhāretvā tīraṇaṃ tīraṇapariññā, tesu dosaṃ disvā chandarāgassāpakaḍḍhanaṃ pahānapariññā. Yo imāhi tīhi pariññāhi jānitvā vatthukāmakilesakāme pariccajati, chaḍḍetvā gacchati. <bold>Danta</bold>nti nibbisevanaṃ. <bold>Ṭhitatta</bold>nti micchāvitakkābhāvena ṭhitasabhāvaṃ. <bold>Amama</bold>nti ahanti mamāyanataṇhārahitaṃ. <bold>Nirāsa</bold>nti puttadārādīsu nicchandarāgaṃ. <bold>Taṃ ve nara</bold>nti taṃ evarūpaṃ puggalaṃ ‘‘samaṇa’’nti vadanti.</paragraph>
    <paragraph line="2232">Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu ‘‘atthi pana, mahārāja, koci tumhākaṃ santike paṇḍito, yo no imaṃ kaṅkhaṃ vinodeyyā’’ti <pageBreak edition="Vipassana Research Institut" number="7.0150" />. ‘‘Āma, mahārājāno mama atthadhammānusāsako mahāpañño asamadhuro vidhurapaṇḍito nāma atthi, so no imaṃ kaṅkhaṃ vinodessati, tassa santikaṃ gacchāmā’’ti. Atha te sabbe ‘‘sādhū’’ti sampaṭicchiṃsu. Atha sabbepi uyyānā nikkhamitvā dhammasabhaṃ gantvā pallaṅkaṃ alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ nisinnā ‘‘paṇḍita, amhākaṃ kaṅkhā uppannā, taṃ no vinodehī’’ti vatvā imaṃ gāthamāhaṃsu –</paragraph>
    <gatha1 line="2233">‘‘Pucchāma kattāramanomapaññaṃ, kathāsu no viggaho atthi jāto;</gatha1>
    <gathalast line="2234">Chindajja kaṅkhaṃ vicikicchitāni, tadajja kaṅkhaṃ vitaremu sabbe’’ti. (jā. 1.10.28);</gathalast>
    <paragraph line="2235">Tattha <bold>kattāra</bold>nti kattabbayuttakakārakaṃ. <bold>Viggaho atthi jāto</bold>ti eko sīlaviggaho sīlavivādo uppanno atthi. <bold>Chindajjā</bold>ti amhākaṃ taṃ <pageBreak edition="Myanmar" number="7.0156" /> kaṅkhaṃ tāni ca vicikicchitāni vajirena sineruṃ paharanto viya ajja chinda. <bold>Vitaremū</bold>ti vitareyyāma.</paragraph>
    <paragraph line="2236">Paṇḍito <pageBreak edition="Pali Text Society" number="6.0260" /> tesaṃ kathaṃ sutvā ‘‘mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī’’ti vatvā imaṃ gāthamāha –</paragraph>
    <gatha1 line="2237">‘‘Ye paṇḍitā atthadasā bhavanti, bhāsanti te yoniso tattha kāle;</gatha1>
    <gathalast line="2238">Kathaṃ nu kathānaṃ abhāsitānaṃ, atthaṃ nayeyyuṃ kusalā janindā’’ti. (jā. 1.10.29);</gathalast>
    <paragraph line="2239">Tattha <bold>atthadasā</bold>ti atthadassanasamatthā. <bold>Tattha kāle</bold>ti tasmiṃ viggahe ārocite yuttappayuttakāle te paṇḍitā tamatthaṃ ācikkhantā yoniso bhāsanti. <bold>Atthaṃ nayeyyuṃ kusalā</bold>ti kusalā chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ. <bold>Janindā</bold>ti rājāno ālapati. Tasmā idaṃ tāva me vadetha.</paragraph>
    <gatha1 line="2240">‘‘Kathaṃ have bhāsati nāgarājā, garuḷo pana venateyyo kimāha;</gatha1>
    <gathalast line="2241">Gandhabbarājā pana kiṃ vadeti, kathaṃ pana kurūnaṃ rājaseṭṭho’’ti. (jā. 1.10.30);</gathalast>
    <paragraph line="2242">Tattha <pageBreak edition="Vipassana Research Institut" number="7.0151" /><bold>gandhabbarājā</bold>ti sakkaṃ sandhāyāha.</paragraph>
    <paragraph line="2243">Athassa te imaṃ gāthamāhaṃsu –</paragraph>
    <gatha1 line="2244">‘‘Khantiṃ have bhāsati nāgarājā, appāhāraṃ garuḷo venateyyo;</gatha1>
    <gathalast line="2245">Gandhabbarājā rativippahānaṃ, akiñcanaṃ kurūnaṃ rājaseṭṭho’’ti. (jā. 1.10.31);</gathalast>
    <paragraph line="2246">Tassattho – paṇḍita, nāgarājā tāva kopaneyyepi puggale akuppanasaṅkhātaṃ adhivāsanakhantiṃ vaṇṇeti, garuḷo appāhāratāsaṅkhātaṃ āhārahetu <pageBreak edition="Myanmar" number="7.0157" /> pāpassa akaraṇaṃ, sakko pañcakāmaguṇaratīnaṃ vippahānaṃ, kururājā nippalibodhabhāvaṃ vaṇṇetīti.</paragraph>
    <paragraph line="2247">Atha tesaṃ kathaṃ sutvā mahāsatto imaṃ gāthamāha –</paragraph>
    <gatha1 line="2248">‘‘Sabbāni etāni subhāsitāni, na hettha dubbhāsitamatthi kiñci;</gatha1>
    <gatha2 line="2249">Yasmiñca etāni patiṭṭhitāni, arāva <pageBreak edition="Pali Text Society" number="6.0261" /> nābhyā susamohitāni;</gatha2>
    <gathalast line="2250">Catubbhi dhammehi samaṅgibhūtaṃ, taṃ ve naraṃ samaṇamāhu loke’’ti. (jā. 1.10.32);</gathalast>
    <paragraph line="2251">Tattha <bold>etānī</bold>ti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni arā viya patiṭṭhitāni, catūhipetehi dhammehi samannāgataṃ puggalaṃ paṇḍitā ‘‘samaṇa’’nti āhu loketi.</paragraph>
    <paragraph line="2252">Evaṃ mahāsatto catunnampi sīlaṃ ekasamameva akāsi. Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –</paragraph>
    <gatha1 line="2253">‘‘Tuvañhi seṭṭho tvamanuttarosi, tvaṃ dhammagū dhammavidū sumedho;</gatha1>
    <gatha2 line="2254">Paññāya pañhaṃ samadhiggahetvā, acchecchi dhīro vicikicchitāni;</gatha2>
    <paragraph line="2255">Acchecchi kaṅkhaṃ vicikicchitāni, cundo yathā nāgadantaṃ kharenā’’ti. (jā. 1.10.33).</paragraph>
    <paragraph line="2256">Tattha <pageBreak edition="Vipassana Research Institut" number="7.0152" /><bold>tvamanuttarosī</bold>ti tvaṃ anuttaro asi, natthi tayā uttaritaro nāma. <bold>Dhammagū</bold>ti dhammassa gopako ceva dhammaññū ca. <bold>Dhammavidū</bold>ti pākaṭadhammo. <bold>Sumedho</bold>ti sundarapañño <bold>paññāyā</bold>ti attano paññāya amhākaṃ pañhaṃ suṭṭhu adhigaṇhitvā ‘‘idamettha kāraṇa’’nti yathābhūtaṃ ñatvā. <bold>Acchecchī</bold>ti tvaṃ dhīro amhākaṃ vicikicchitāni chindi, evaṃ chindanto ca ‘‘chindajja kaṅkhaṃ vicikicchitānī’’ti idaṃ amhākaṃ āyācanaṃ sampādento acchecchi kaṅkhaṃ vicikicchitāni <pageBreak edition="Myanmar" number="7.0158" />. <bold>Cundo yathā nāgadantaṃ kharenā</bold>ti yathā dantakāro kakacena hatthidantaṃ chindeyya, evaṃ chindīti attho.</paragraph>
    <paragraph line="2257">Evaṃ te cattāropi rājāno tassa pañhabyākaraṇena tuṭṭhamānasā ahesuṃ. Atha naṃ sakko dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā gavasahassādīhi pūjesi. Tenevāha –</paragraph>
    <gatha1 line="2258">‘‘Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;</gatha1>
    <gathalast line="2259">Pañhassa veyyākaraṇena tuṭṭho, dadāmi te dhammapūjāya dhīra.</gathalast>
    <gatha1 line="2260">‘‘Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;</gatha1>
    <gathalast line="2261">Pañhassa veyyākaraṇena tuṭṭho, dadāmi te dhammapūjāya dhīra.</gathalast>
    <gatha1 line="2262">‘‘Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;</gatha1>
    <gathalast line="2263">Pañhassa veyyākaraṇena tuṭṭho, dadāmi te dhammapūjāya dhīra.</gathalast>
    <gatha1 line="2264">‘‘Gavaṃ sahassaṃ usabhañca nāgaṃ, ājaññayutte ca rathe dasa ime;</gatha1>
    <gathalast line="2265">Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.10.34-37);</gathalast>
    <paragraph line="2266">Evaṃ sakkādayo <pageBreak edition="Pali Text Society" number="6.0262" /> mahāsattaṃ pūjetvā sakaṭṭhānameva agamiṃsu.</paragraph>
    <centered line="2267">Catuposathakaṇḍaṃ niṭṭhitaṃ.</centered>
    <centered line="2268">Dohaḷakaṇḍaṃ</centered>
    <paragraph line="2269">Tesu <pageBreak edition="Vipassana Research Institut" number="7.0153" /><pageBreak edition="Myanmar" number="7.0159" /> nāgarājassa bhariyā vimalādevī nāma. Sā tassa gīvāya piḷandhanamaṇiṃ apassantī pucchi ‘‘deva, kahaṃ pana te maṇī’’ti? ‘‘Bhadde, candabrāhmaṇaputtassa vidhurapaṇḍitassa dhammakathaṃ sutvā pasannacitto ahaṃ tena maṇinā taṃ pūjesiṃ. Na kevalañca ahameva, sakkopi taṃ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi pūjesī’’ti. ‘‘Dhammakathiko so, devā’’ti. ‘‘Bhadde, kiṃ vadesi, jambudīpatale buddhuppādo viya pavattati, sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā viya attano attano rajjāni gantuṃ na icchanti, evarūpo so madhuradhammakathiko’’ti tassa guṇaṃ vaṇṇesi. Sā vidhurapaṇḍitassa guṇakathaṃ sutvā tassa dhammakathaṃ sotukāmā hutvā cintesi ‘‘sacāhaṃ vakkhāmi ‘deva, tassa dhammakathaṃ sotukāmā, idha naṃ ānehī’ti, na metaṃ ānessati. Yaṃnūnāhaṃ ‘tassa me hadaye dohaḷo uppanno’ti gilānālayaṃ kareyya’’nti. Sā tathā katvā siragabbhaṃ pavisitvā attano paricārikānaṃ saññaṃ datvā sirisayane nipajji. Nāgarājā upaṭṭhānavelāya taṃ apassanto ‘‘kahaṃ vimalā’’ti paricārikāyo pucchitvā ‘‘gilānā, devā’’ti vutte uṭṭhāyāsanā tassā santikaṃ gantvā sayanapasse nisīditvā sarīraṃ parimajjanto paṭhamaṃ gāthamāha –</paragraph>
    <hangnum line="2270" number="1346"></hangnum>
    <gatha1 line="2271"> ‘‘Paṇḍu kisiyāsi dubbalā, vaṇṇarūpaṃ na tavedisaṃ pure;</gatha1>
    <gathalast line="2272">Vimale akkhāhi pucchitā, kīdisī tuyhaṃ sarīravedanā’’ti.</gathalast>
    <paragraph line="2273">Tattha <bold>paṇḍū</bold>ti paṇḍupalāsavaṇṇā. <bold>Kisiyā</bold>ti kisā. <bold>Dubbalā</bold>ti appathāmā. <bold>Vaṇṇarūpaṃ na tavedisaṃ pure</bold>ti tava vaṇṇasaṅkhātaṃ rūpaṃ pure edisaṃ na hoti, niddosaṃ anavajjaṃ, taṃ idāni parivattitvā amanuññasabhāvaṃ jātaṃ. <bold>Vimale</bold>ti taṃ ālapati.</paragraph>
    <paragraph line="2274">Athassa <pageBreak edition="Myanmar" number="7.0160" /> sā ācikkhantī dutiyaṃ gāthamāha –</paragraph>
    <hangnum line="2275" number="1347"></hangnum>
    <gatha1 line="2276"> ‘‘Dhammo <pageBreak edition="Pali Text Society" number="6.0263" /> manujesu mātīnaṃ, dohaḷo nāma janinda vuccati;</gatha1>
    <gathalast line="2277">Dhammāhaṭaṃ nāgakuñjara, vidhurassa hadayābhipatthaye’’ti.</gathalast>
    <paragraph line="2278">Tattha <pageBreak edition="Vipassana Research Institut" number="7.0154" /><bold>dhammo</bold>ti sabhāvo. <bold>Mātīna</bold>nti itthīnaṃ. <bold>Janindā</bold>ti nāgajanassa inda. <bold>Dhammāhaṭaṃ nāgakuñjara, vidhurassa hadayābhipatthaye</bold>ti nāgaseṭṭha, ahaṃ dhammena samena asāhasikakammena āhaṭaṃ vidhurassa hadayaṃ abhipatthayāmi, taṃ me labhamānāya jīvitaṃ atthi, alabhamānāya idheva maraṇanti tassa paññaṃ sandhāyevamāha –</paragraph>
    <paragraph line="2279">Taṃ sutvā nāgarājā tatiyaṃ gāthamāha –</paragraph>
    <hangnum line="2280" number="1348"></hangnum>
    <gatha1 line="2281"> ‘‘Candaṃ kho tvaṃ dohaḷāyasi, sūriyaṃ vā atha vāpi mālutaṃ;</gatha1>
    <gathalast line="2282">Dullabhañhi vidhurassa dassanaṃ, ko vidhuramidha mānayissatī’’ti.</gathalast>
    <paragraph line="2283">Tattha <bold>dullabhañhi vidhurassa dassana</bold>nti asamadhurassa vidhurassa dassanameva dullabhaṃ. Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti, passitumpi naṃ koci na labhati, taṃ ko idha ānayissatīti vadati.</paragraph>
    <paragraph line="2284">Sā tassa vacanaṃ sutvā ‘‘alabhamānāya me idheva maraṇa’’nti parivattitvā piṭṭhiṃ datvā sāḷakakaṇṇena mukhaṃ pidahitvā nipajji. Nāgarājā anattamano sirigabbhaṃ pavisitvā sayanapiṭṭhe nisinno ‘‘vimalā vidhurapaṇḍitassa hadayamaṃsaṃ āharāpetī’’ti saññī hutvā ‘‘paṇḍitassa hadayaṃ alabhantiyā vimalāya jīvitaṃ natthi, kathaṃ nu kho tassa hadayamaṃsaṃ labhissāmī’’ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā, sā tassa indriyavikāraṃ disvā ‘‘tāta, ativiya domanassappattosi, kiṃ nu kho kāraṇa’’nti pucchantī imaṃ gāthamāha –</paragraph>
    <hangnum line="2285" number="1349"></hangnum>
    <gatha1 line="2286"> ‘‘Kiṃ <pageBreak edition="Myanmar" number="7.0161" /> nu tāta tuvaṃ pajjhāyasi, padumaṃ hatthagataṃva te mukhaṃ;</gatha1>
    <gathalast line="2287">Kiṃ nu dummanarūposi <pageBreak edition="Pali Text Society" number="6.0264" /> issara, mā tvaṃ soci amittatāpanā’’ti.</gathalast>
    <paragraph line="2288">Tattha <bold>pajjhāyasī</bold>ti punappunaṃ cintesi. <bold>Hatthagata</bold>nti hatthena parimadditaṃ padumaṃ viya te mukhaṃ jātaṃ. <bold>Issarā</bold>ti pañcayojanasatikassa mandiranāgabhavanassa, sāmīti.</paragraph>
    <paragraph line="2289">Dhītu vacanaṃ sutvā nāgarājā tamatthaṃ ārocento āha –</paragraph>
    <hangnum line="2290" number="1350"></hangnum>
    <gatha1 line="2291"> ‘‘Mātā <pageBreak edition="Vipassana Research Institut" number="7.0155" /> hi tava irandhati, vidhurassa hadayaṃ dhaniyati;</gatha1>
    <gathalast line="2292">Dullabhañhi vidhurassa dassanaṃ, ko vidhuramidha mānayissatī’’ti.</gathalast>
    <paragraph line="2293">Tattha <bold>dhaniyatī</bold>ti pattheti icchati.</paragraph>
    <paragraph line="2294">Atha naṃ nāgarājā ‘‘amma, mama santike vidhuraṃ ānetuṃ samattho natthi, tvaṃ mātu jīvitaṃ dehi, vidhuraṃ ānetuṃ samatthaṃ bhattāraṃ pariyesāhī’’ti uyyojento upaḍḍhagāthamāha –</paragraph>
    <hangnum line="2295" number="1351"></hangnum>
    <gatha1 line="2296"> ‘‘Tassa bhattupariyesanaṃ cara, yo vidhuramidha mānayissatī’’ti.</gatha1>
    <paragraph line="2297">Tattha <bold>carā</bold>ti vicara.</paragraph>
    <paragraph line="2298">Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –</paragraph>
    <gathalast line="2299">‘‘Pituno ca sā sutvāna vākyaṃ, rattiṃ nikkhamma avassutiṃ carī’’ti.</gathalast>
    <paragraph line="2300">Tattha <bold>avassuti</bold>nti bhikkhave, sā nāgamāṇavikā pitu vacanaṃ sutvā pitaraṃ assāsetvā mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ dvidhā katvā nāgabhavanato nikkhamma <pageBreak edition="Myanmar" number="7.0162" /> himavantappadese samuddatīre ṭhitaṃ saṭṭhiyojanubbedhaṃ ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.</paragraph>
    <paragraph line="2301">Carantī <pageBreak edition="Pali Text Society" number="6.0265" /> ca yāni himavante vaṇṇagandhasampannāni pupphāni, tāni āharitvā sakalapabbataṃ maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā madhuragītaṃ gāyantī sattamaṃ gāthamāha –</paragraph>
    <hangnum line="2302" number="1352"></hangnum>
    <gatha1 line="2303"> ‘‘Ke gandhabbe rakkhase ca nāge, ke kimpurise cāpi mānuse;</gatha1>
    <gathalast line="2304">Ke paṇḍite sabbakāmadade, dīgharattaṃ bhattā me bhavissatī’’ti.</gathalast>
    <paragraph line="2305">Tattha <pageBreak edition="Vipassana Research Institut" number="7.0156" /><bold>ke gandhabbe rakkhase ca nāge</bold>ti ko gandhabbo vā rakkhaso vā nāgo vā. <bold>Ke paṇḍite sabbakāmadade</bold>ti ko etesu gandhabbādīsu paṇḍito sabbakāmaṃ dātuṃ samattho, so vidhurassa hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.</paragraph>
    <paragraph line="2306">Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya gītasaddaṃ assosi. Anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṃ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe nisinnova ‘‘bhadde, ahaṃ mama paññāya dhammena samena vidhurassa hadayaṃ ānetuṃ samatthomhi, tvaṃ mā cintayī’’ti taṃ assāsento aṭṭhamaṃ gāthamāha –</paragraph>
    <hangnum line="2307" number="1353"></hangnum>
    <gatha1 line="2308"> ‘‘Assāsa hessāmi te pati, bhattā te hessāmi anindalocane;</gatha1>
    <gathalast line="2309">Paññā hi mamaṃ tathāvidhā, assāsa hessasi bhariyā mamā’’ti.</gathalast>
    <paragraph line="2310">Tattha <pageBreak edition="Myanmar" number="7.0163" /><bold>anindalocane</bold>ti aninditabbalocane. <bold>Tathāvidhā</bold>ti vidhurassa hadayamaṃsaṃ āharaṇasamatthā.</paragraph>
    <paragraph line="2311">Atha naṃ irandhatī ‘‘tena hi ehi, gacchāma me pitu santika’’nti ānesi. Tamatthaṃ pakāsento satthā āha –</paragraph>
    <hangnum line="2312" number="1354"></hangnum>
    <gatha1 line="2313"> ‘‘Avacāsi puṇṇakaṃ irandhatī, pubbapathānugatena cetasā;</gatha1>
    <gathalast line="2314">Ehi <pageBreak edition="Pali Text Society" number="6.0266" /> gacchāma pitu mamantike, esova te etamatthaṃ pavakkhatī’’ti.</gathalast>
    <paragraph line="2315">Tattha <bold>pubbapathānugatenā</bold>ti anantare attabhāve bhūtapubbasāmike tasmiṃ pubbapatheneva anugatena. <bold>Ehi gacchāmā</bold>ti bhikkhave, so yakkhasenāpati evaṃ vatvā ‘‘imaṃ assapiṭṭhiṃ āropetvā nessāmī’’ti pabbatamatthakā otaritvā tassā gahaṇatthaṃ hatthaṃ pasāresi. Sā attano hatthaṃ gaṇhituṃ adatvā tena pasāritahatthaṃ sayaṃ gahetvā ‘‘sāmi, nāhaṃ anāthā, mayhaṃ pitā varuṇo nāma nāgarājā, mātā vimalā nāma devī, ehi mama pitu santikaṃ gacchāma, eso eva te yathā amhākaṃ maṅgalakiriyāya bhavitabbaṃ, evaṃ etamatthaṃ pavakkhatī’’ti avacāsi.</paragraph>
    <paragraph line="2316">Evaṃ <pageBreak edition="Vipassana Research Institut" number="7.0157" /> vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –</paragraph>
    <hangnum line="2317" number="1355"></hangnum>
    <gatha1 line="2318"> ‘‘Alaṅkatā suvasanā, mālinī candanussadā;</gatha1>
    <gathalast line="2319">Yakkhaṃ hatthe gahetvāna, pitusantikupāgamī’’ti.</gathalast>
    <paragraph line="2320">Tattha <bold>pitusantikupāgamī</bold>ti attano pituno nāgarañño santikaṃ upāgami.</paragraph>
    <paragraph line="2321">Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –</paragraph>
    <hangnum line="2322" number="1356"></hangnum>
    <gatha1 line="2323"> ‘‘Nāgavara vaco suṇohi me, patirūpaṃ paṭipajja suṅkiyaṃ;</gatha1>
    <gathalast line="2324">Patthemi ahaṃ irandhatiṃ, tāya samaṅgiṃ karohi maṃ tuvaṃ.</gathalast>
    <hangnum line="2325" number="1357"></hangnum>
    <gatha1 line="2326"> ‘‘Sataṃ <pageBreak edition="Myanmar" number="7.0164" /> hatthī sataṃ assā, sataṃ assatarīrathā;</gatha1>
    <gatha2 line="2327">Sataṃ valabhiyo puṇṇā, nānāratnassa kevalā;</gatha2>
    <gathalast line="2328">Te nāga paṭipajjassu, dhītaraṃ dehirandhati’’nti.</gathalast>
    <paragraph line="2329">Tattha <bold>suṅkiya</bold>nti attano kulapadesānurūpaṃ dhitu suṅkaṃ dhanaṃ paṭipajja gaṇha. <bold>Samaṅgiṃ karohī</bold>ti maṃ tāya saddhiṃ samaṅgibhūtaṃ karohi. <bold>Valabhiyo</bold>ti bhaṇḍasakaṭiyo. <bold>Nānāratnassa kevalā</bold>ti nānāratanassa sakalaparipuṇṇā.</paragraph>
    <paragraph line="2330">Atha naṃ nāgarājā āha –</paragraph>
    <hangnum line="2331" number="1358"></hangnum>
    <gatha1 line="2332"> ‘‘Yāva āmantaye ñātī, mitte ca suhadajjane;</gatha1>
    <gathalast line="2333">Anāmanta kataṃ kammaṃ, taṃ pacchā anutappatī’’ti.</gathalast>
    <paragraph line="2334">Tattha <bold>yāva āmantaye ñātī</bold>ti bho yakkhasenāpati, ahaṃ tuyhaṃ dhītaraṃ demi, no na demi, thokaṃ pana āgamehi, yāva ñātakepi jānāpemi. <bold>Taṃ pacchā anutappatī</bold>ti itthiyo hi gatagataṭṭhāne abhiramantipi anabhiramantipi, anabhiratikāle ñātakādayo amhehi <pageBreak edition="Pali Text Society" number="6.0267" /> saddhiṃ anāmantetvā <pageBreak edition="Vipassana Research Institut" number="7.0158" /> kataṃ kammaṃ nāma evarūpaṃ hotīti ussukkaṃ na karonti, evaṃ taṃ kammaṃ pacchā anutāpaṃ āvahatīti.</paragraph>
    <paragraph line="2335">Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –</paragraph>
    <hangnum line="2336" number="1359"></hangnum>
    <gatha1 line="2337"> ‘‘Tato so varuṇo nāgo, pavisitvā nivesanaṃ;</gatha1>
    <gathalast line="2338">Bhariyaṃ āmantayitvāna, idaṃ vacanamabravi.</gathalast>
    <hangnum line="2339" number="1360"></hangnum>
    <gatha1 line="2340"> ‘‘‘Ayaṃ so puṇṇako yakkho, yācatī maṃ irandhatiṃ;</gatha1>
    <gathalast line="2341">Bahunā vittalābhena, tassa dema piyaṃ mama’’’nti.</gathalast>
    <paragraph line="2342">Tattha <bold>pavisitvā</bold>ti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā nipannā, taṃ nivesanaṃ pavisitvā. <bold>Piyaṃ mama</bold>nti mama piyaṃ dhītaraṃ tassa bahunā vittalābhena demāti pucchati.</paragraph>
    <paragraph line="2343">Vimalā <pageBreak edition="Myanmar" number="7.0165" /> āha –</paragraph>
    <hangnum line="2344" number="1361"></hangnum>
    <gatha1 line="2345"> ‘‘Na dhanena na vittena, labbhā amhaṃ irandhatī;</gatha1>
    <gatha2 line="2346">Sace ca kho hadayaṃ paṇḍitassa, dhammena laddhā idha māhareyya;</gatha2>
    <gathalast line="2347">Etena vittena kumāri labbhā, nāññaṃ dhanaṃ uttari patthayāmā’’ti.</gathalast>
    <paragraph line="2348">Tattha <bold>amhaṃ irandhatī</bold>ti amhākaṃ dhītā irandhatī. <bold>Etena vittenā</bold>ti etena tuṭṭhikāraṇena.</paragraph>
    <paragraph line="2349">So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –</paragraph>
    <hangnum line="2350" number="1362"></hangnum>
    <gatha1 line="2351"> ‘‘Tato so varuṇo nāgo, nikkhamitvā nivesanā;</gatha1>
    <gathalast line="2352">Puṇṇakāmantayitvāna, idaṃ vacanamabravi.</gathalast>
    <hangnum line="2353" number="1363"></hangnum>
    <gatha1 line="2354"> ‘‘‘Na <pageBreak edition="Vipassana Research Institut" number="7.0159" /> dhanena na vittena, labbhā amhaṃ irandhatī;</gatha1>
    <gatha2 line="2355">Sace tuvaṃ hadayaṃ paṇḍitasa, dhammena laddhā idha māharesi;</gatha2>
    <gathalast line="2356">Etena vittena kumāri labbhā, nāññaṃ dhanaṃ uttari patthayāmā’’’ti.</gathalast>
    <paragraph line="2357">Tattha <bold>puṇṇakāmantayitvānā</bold>ti puṇṇakaṃ āmantayitvā.</paragraph>
    <paragraph line="2358">Puṇṇako āha –</paragraph>
    <hangnum line="2359" number="1364"></hangnum>
    <gatha1 line="2360"> ‘‘Yaṃ paṇḍitotyeke vadanti loke, tameva bāloti punāhu aññe;</gatha1>
    <gathalast line="2361">Akkhāhi me vippavadanti ettha, kaṃ paṇḍitaṃ nāga tuvaṃ vadesī’’ti.</gathalast>
    <paragraph line="2362">Tattha <bold>yaṃ</bold><pageBreak edition="Pali Text Society" number="6.0268" /><bold>paṇḍitotyeke</bold>ti so kira ‘‘hadayaṃ paṇḍitassā’’ti sutvā cintesi ‘‘yaṃ eke paṇḍitoti vadanti, tameva aññe bāloti kathenti. Kiñcāpi me irandhatiyā vidhuroti akkhātaṃ, tathāpi tathato jānituṃ pucchissāmi na’’nti. Tasmā evamāha.</paragraph>
    <paragraph line="2363">Nāgarājā <pageBreak edition="Myanmar" number="7.0166" /> āha –</paragraph>
    <hangnum line="2364" number="1365"></hangnum>
    <gatha1 line="2365"> ‘‘Korabyarājassa dhanañcayassa, yadi te suto vidhuro nāma kattā;</gatha1>
    <gathalast line="2366">Ānehi taṃ paṇḍitaṃ dhammaladdhā, irandhatī padacarā te hotū’’ti.</gathalast>
    <paragraph line="2367">Tattha <bold>dhammaladdhā</bold>ti dhammena labhitvā. <bold>Padacarā</bold>ti pādaparicārikā.</paragraph>
    <paragraph line="2368">Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi. Tamatthaṃ pakāsento satthā āha –</paragraph>
    <hangnum line="2369" number="1366"></hangnum>
    <gatha1 line="2370"> ‘‘Idañca sutvā varuṇassa vākyaṃ, uṭṭhāya yakkho paramappatīto;</gatha1>
    <gathalast line="2371">Tattheva santo purisaṃ asaṃsi, ānehi ājaññamidheva yutta’’nti.</gathalast>
    <paragraph line="2372">Tattha <bold>purisaṃ asaṃsī</bold>ti attano upaṭṭhākaṃ āṇāpesi. <bold>Ājañña</bold>nti kāraṇākāraṇajānanakasindhavaṃ. <bold>Yutta</bold>nti kappitaṃ.</paragraph>
    <hangnum line="2373" number="1367"></hangnum>
    <gatha1 line="2374"> ‘‘Jātarūpamayā <pageBreak edition="Vipassana Research Institut" number="7.0160" /> kaṇṇā, kācamhicamayā khurā;</gatha1>
    <gathalast line="2375">Jambonadassa pākassa, suvaṇṇassa uracchado’’ti.</gathalast>
    <paragraph line="2376">Tattha <bold>jātarūpamayā kaṇṇā</bold>ti tameva sindhavaṃ vaṇṇento āha. Tassa hi manomayassa sindhavassa jātarūpamayā kaṇṇā, kācamhicamayā khurā, tassa khurā rattamaṇimayāti attho. <bold>Jambonadassa pākassā</bold>ti jambonadassa pakkassa rattasuvaṇṇassa uracchado.</paragraph>
    <paragraph line="2377">So puriso tāvadeva taṃ sindhavaṃ ānesi. Puṇṇako taṃ abhiruyha ākāsena vessavaṇassa santikaṃ gantvā nāgabhavanaṃ vaṇṇetvā taṃ pavattiṃ ārocesi. Tassatthassa pakāsanatthaṃ idaṃ vuttaṃ –</paragraph>
    <hangnum line="2378" number="1368"></hangnum>
    <gatha1 line="2379"> ‘‘Devavāhavahaṃ yānaṃ, assamāruyha puṇṇako;</gatha1>
    <gathalast line="2380">Alaṅkato kappitakesamassu, pakkāmi vehāyasamantalikkhe.</gathalast>
    <hangnum line="2381" number="1369"></hangnum>
    <gatha1 line="2382"> ‘‘So <pageBreak edition="Myanmar" number="7.0167" /> puṇṇako kāmarāgena giddho, irandhatiṃ nāgakaññaṃ jigīsaṃ;</gatha1>
    <gathalast line="2383">Gantvāna <pageBreak edition="Pali Text Society" number="6.0269" /> taṃ bhūtapatiṃ yasassiṃ, iccabravī vessavaṇaṃ kuveraṃ.</gathalast>
    <hangnum line="2384" number="1370"></hangnum>
    <gatha1 line="2385"> ‘‘Bhogavatī nāma mandire, vāsā hiraññavatīti vuccati;</gatha1>
    <gathalast line="2386">Nagare nimmite kañcanamaye, maṇḍalassa uragassa niṭṭhitaṃ.</gathalast>
    <hangnum line="2387" number="1371"></hangnum>
    <gatha1 line="2388"> ‘‘Aṭṭālakā oṭṭhagīviyo, lohitaṅkassa masāragallino;</gatha1>
    <gathalast line="2389">Pāsādettha silāmayā, sovaṇṇaratanehi chāditā.</gathalast>
    <hangnum line="2390" number="1372"></hangnum>
    <gatha1 line="2391"> ‘‘Ambā tilakā ca jambuyo, sattapaṇṇā mucalindaketakā;</gatha1>
    <gathalast line="2392">Piyaṅgu uddālakā sahā, uparibhaddakā sinduvārakā.</gathalast>
    <hangnum line="2393" number="1373"></hangnum>
    <gatha1 line="2394"> ‘‘Campeyyakā nāgamallikā, bhaginīmālā atha mettha koliyā;</gatha1>
    <gathalast line="2395">Ete dumā pariṇāmitā, sobhayanti uragassa mandiraṃ.</gathalast>
    <hangnum line="2396" number="1374"></hangnum>
    <gatha1 line="2397"> ‘‘Khajjurettha <pageBreak edition="Vipassana Research Institut" number="7.0161" /> silāmayā, sovaṇṇadhuvapupphitā bahū;</gatha1>
    <gathalast line="2398">Yattha vasatopapātiko, nāgarājā varuṇo mahiddhiko.</gathalast>
    <hangnum line="2399" number="1375"></hangnum>
    <gatha1 line="2400"> ‘‘Tassa komārikā bhariyā, vimalā kañcanavelliviggahā;</gatha1>
    <gathalast line="2401">Kālā taruṇāva uggatā, pucimandatthanī cārudassanā.</gathalast>
    <hangnum line="2402" number="1376"></hangnum>
    <gatha1 line="2403"> ‘‘Lākhārasarattasucchavī <pageBreak edition="Myanmar" number="7.0168" />, kaṇikārāva nivātapupphitā;</gatha1>
    <gathalast line="2404">Tidivokacarāva accharā, vijjuvabbhaghanā vinissaṭā.</gathalast>
    <hangnum line="2405" number="1377"></hangnum>
    <gatha1 line="2406"> ‘‘Sā <pageBreak edition="Pali Text Society" number="6.0270" /> dohaḷinī suvimhitā, vidhurassa hadayaṃ dhaniyati;</gatha1>
    <gathalast line="2407">Taṃ tesaṃ demi issara, tena te denti irandhatiṃ mama’’nti.</gathalast>
    <paragraph line="2408">Tattha <bold>devavāhavahaṃ yāna</bold>nti vahitabboti vāho, devasaṅkhātaṃ vāhaṃ vahatīti devavāhavahaṃ. Yanti etenāti yānaṃ. <bold>Kappitakesamassū</bold>ti maṇḍanavasena susaṃvihitakesamassu. Devānaṃ pana kesamassukaraṇakammaṃ nāma natthi, vicittakathikena pana kathitaṃ. <bold>Jigīsa</bold>nti patthayanto. <bold>Vessavaṇa</bold>nti visāṇāya rājadhāniyā issararājānaṃ. <bold>Kuvera</bold>nti evaṃnāmakaṃ. <bold>Bhogavatī nāmā</bold>ti sampannabhogatāya evaṃladdhanāmaṃ. <bold>Mandire</bold>ti mandiraṃ, bhavananti attho. <bold>Vāsā hiraññavatī</bold>ti nāgarājassa vasanaṭṭhānattā vāsāti ca, kañcanavatiyā suvaṇṇapākārena parikkhittattā hiraññavatīti ca vuccati. <bold>Nagare nimmite</bold>ti nagaraṃ nimmitaṃ. <bold>Kañcanamaye</bold>ti suvaṇṇamayaṃ. <bold>Maṇḍalassā</bold>ti bhogamaṇḍalena samannāgatassa. <bold>Niṭṭhita</bold>nti karaṇapariniṭṭhitaṃ. <bold>Oṭṭhagīviyo</bold>ti oṭṭhagīvāsaṇṭhānena katā rattamaṇimasāragallamayā aṭṭālakā. <bold>Pāsādetthā</bold>ti ettha nāgabhavane pāsādā. <bold>Silāmayā</bold>ti maṇimayā. <bold>Sovaṇṇaratanehī</bold>ti suvaṇṇasaṅkhātehi ratanehi, suvaṇṇiṭṭhakāhi chāditāti attho. <bold>Sahā</bold>ti sahakārā. <bold>Uparibhaddakā</bold>ti uddālakajātikāyeva rukkhā. <bold>Campeyyakā nāgamallikā</bold>ti campakā ca nāgā ca mallikā ca. <bold>Bhaginīmālā atha mettha koliyā</bold>ti bhaginīmālā ceva atha ettha nāgabhavane koliyā nāma rukkhā ca. <bold>Ete dumā pariṇāmitā</bold>ti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā ākulasamākulā. <bold>Khajjuretthā</bold>ti khajjurirukkhā ettha. <bold>Silāmayā</bold>ti indanīlamaṇimayā. <bold>Sovaṇṇadhuvapupphitā</bold>ti te pana suvaṇṇapupphehi niccapupphitā. <bold>Yattha vasatopapātiko</bold>ti yattha nāgabhavane opapātiko nāgarājā vasati. <bold>Kañcanavelliviggahā</bold>ti <pageBreak edition="Myanmar" number="7.0169" /> suvaṇṇarāsisassirikasarīrā. <bold>Kālā taruṇāva uggatā</bold>ti vilāsayuttatāya mandavāteritā kālavallipallavā viya uggatā. <bold>Pucimandatthanī</bold>ti nimbaphalasaṇṭhānacūcukā <pageBreak edition="Vipassana Research Institut" number="7.0162" />. <bold>Lākhārasarattasucchavī</bold>ti hatthapādatalachaviṃ sandhāya vuttaṃ. <bold>Tidivokacarā</bold>ti tidasabhavanacarā. <bold>Vijjuvabbhaghanā</bold>ti abbhaghanavalāhakantarato nissaṭā vijjulatā viya. <bold>Taṃ tesaṃ demī</bold>ti taṃ tassa hadayaṃ ahaṃ tesaṃ demi, evaṃ jānassu. <bold>Issarā</bold>ti mātulaṃ ālapati.</paragraph>
    <paragraph line="2409">Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā kathesi. Vessavaṇo pana tassa kathaṃ na suṇāti. Kiṃkāraṇā? Dvinnaṃ devaputtānaṃ vimānaaḍḍaṃ paricchindatīti. Puṇṇako attano vacanassa assutabhāvaṃ ñatvā jinakadevaputtassa <pageBreak edition="Pali Text Society" number="6.0271" /> santike aṭṭhāsi. Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ ‘‘gaccha tvaṃ, tava vimāne vasāhī’’ti āha. Puṇṇako ‘‘gaccha tva’’nti vuttakkhaṇeyeva ‘‘mayhaṃ mātulena mama pesitabhāvaṃ jānāthā’’ti katipayadevaputte sakkhiṃ katvā heṭṭhā vuttanayeneva sindhavaṃ āharāpetvā abhiruyha pakkāmi. Tamatthaṃ pakāsento satthā āha –</paragraph>
    <hangnum line="2410" number="1378"></hangnum>
    <gatha1 line="2411"> ‘‘So puṇṇako bhūtapatiṃ yasassiṃ, āmantaya vessavaṇaṃ kuveraṃ;</gatha1>
    <gathalast line="2412">Tattheva santo purisaṃ asaṃsi, ānehi ājaññamidheva yuttaṃ.</gathalast>
    <hangnum line="2413" number="1379"></hangnum>
    <gatha1 line="2414"> ‘‘Jātarūpamayā kaṇṇā, kācamhicamayā khurā;</gatha1>
    <gathalast line="2415">Jambonadassa pākassa, suvaṇṇassa uracchado.</gathalast>
    <hangnum line="2416" number="1380"></hangnum>
    <gatha1 line="2417"> ‘‘Devavāhavahaṃ yānaṃ, assamāruyha puṇṇako;</gatha1>
    <gathalast line="2418">Alaṅkato kappitakesamassu, pakkāmi vehāyasamantalikkhe’’ti.</gathalast>
    <paragraph line="2419">Tattha <bold>āmantayā</bold>ti āmantayitvā.</paragraph>
    <paragraph line="2420">So ākāsena gacchantoyeva cintesi ‘‘vidhurapaṇḍito mahāparivāro, na sakkā taṃ gaṇhituṃ, dhanañcayakorabyo pana jūtavittako, taṃ jūtena <pageBreak edition="Myanmar" number="7.0170" /> jinitvā vidhuraṃ gaṇhissāmi, ghare panassa bahūni ratanāni, appagghena lakkhena jūtaṃ na kīḷissati, mahaggharatanaṃ harituṃ vaṭṭati, aññaṃ ratanaṃ rājā na gaṇhissati, rājagahassa sāmantā vepullapabbatabbhantare cakkavattirañño paribhogamaṇiratanaṃ atthi mahānubhāvaṃ, taṃ gahetvā tena rājānaṃ palobhetvā jinissāmī’’ti. So tathā akāsi. Tamatthaṃ pakāsento satthā āha –</paragraph>
    <hangnum line="2421" number="1381"></hangnum>
    <gatha1 line="2422"> ‘‘So <pageBreak edition="Vipassana Research Institut" number="7.0163" /> aggamā rājagahaṃ surammaṃ, aṅgassa rañño nagaraṃ durāyutaṃ;</gatha1>
    <gathalast line="2423">Pahūtabhakkhaṃ bahuannapānaṃ, masakkasāraṃ viya vāsavassa.</gathalast>
    <hangnum line="2424" number="1382"></hangnum>
    <gatha1 line="2425"> ‘‘Mayūrakoñcāgaṇasampaghuṭṭhaṃ <pageBreak edition="Pali Text Society" number="6.0272" />, dijābhighuṭṭhaṃ dijasaṅghasevitaṃ;</gatha1>
    <gathalast line="2426">Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.</gathalast>
    <hangnum line="2427" number="1383"></hangnum>
    <gatha1 line="2428"> ‘‘So puṇṇako vepulamābhirūhi, siluccayaṃ kimpurisānuciṇṇaṃ;</gatha1>
    <gathalast line="2429">Anvesamāno maṇiratanaṃ uḷāraṃ, tamaddasā pabbatakūṭamajjhe’’ti.</gathalast>
    <paragraph line="2430">Tattha <bold>aṅgassa rañño</bold>ti tadā aṅgassa raññova magadharajjaṃ ahosi. Tena vuttaṃ – ‘‘aṅgassa rañño nagara’’nti. <bold>Durāyuta</bold>nti paccatthikehi durāyuttaṃ. <bold>Masakkasāraṃ viya vāsavassā</bold>ti masakkasārasaṅkhāte sinerupabbatamatthake māpitattā ‘‘masakkasāra’’nti laddhanāmaṃ vāsavassa bhavanaṃ viya. <bold>Dijābhighuṭṭha</bold>nti aññehi ca pakkhīhi abhisaṅghuṭṭhaṃ ninnāditaṃ. <bold>Nānāsakuntābhiruda</bold>nti madhurassarena gāyantehi viya nānāvidhehi sakuṇehi abhirudaṃ, abhigītanti attho. <bold>Suvaṅgaṇa</bold>nti sundaraaṅgaṇaṃ manuññatalaṃ. <bold>Himavaṃva pabbata</bold>nti himavantapabbataṃ viya. <bold>Vepulamābhirūhī</bold>ti bhikkhave, so puṇṇako evarūpaṃ vepullapabbataṃ abhiruhi. <bold>Pabbatakūṭamajjhe</bold>ti pabbatakūṭaantare taṃ maṇiṃ addasa.</paragraph>
    <hangnum line="2431" number="1384"></hangnum>
    <gatha1 line="2432"> ‘‘Disvā <pageBreak edition="Myanmar" number="7.0171" /> maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;</gatha1>
    <gathalast line="2433">Daddallamānaṃ yasasā yasassinaṃ, obhāsatī vijjurivantalikkhe.</gathalast>
    <hangnum line="2434" number="1385"></hangnum>
    <gatha1 line="2435"> ‘‘Tamaggahī veḷuriyaṃ mahagghaṃ, manoharaṃ nāma mahānubhāvaṃ;</gatha1>
    <gathalast line="2436">Ājaññamāruyha manomavaṇṇo, pakkāmi vehāyasamantalikkhe’’ti.</gathalast>
    <paragraph line="2437">Tattha <bold>manohara</bold>nti manasābhipatthitassa dhanassa āharaṇasamatthaṃ. <bold>Daddallamāna</bold>nti ujjalamānaṃ. <bold>Yasasā</bold>ti parivāramaṇigaṇena. <bold>Obhāsatī</bold>ti taṃ maṇiratanaṃ ākāse vijjuriva obhāsati. <bold>Tamaggahī</bold>ti taṃ maṇiratanaṃ aggahesi. Taṃ pana maṇiratanaṃ kumbhiro nāma yakkho kumbhaṇḍasahassaparivāro rakkhati. So pana tena kujjhitvā olokitamatteneva bhītatasito palāyitvā cakkavāḷapabbataṃ patvā kampamāno olokento aṭṭhāsi. Iti taṃ palāpetvā puṇṇako maṇiratanaṃ aggahesi. <bold>Manoharaṃ nāmā</bold>ti manasā cintitaṃ dhanaṃ āharituṃ sakkotīti evaṃladdhanāmaṃ.</paragraph>
    <paragraph line="2438">Iti <pageBreak edition="Vipassana Research Institut" number="7.0164" /> so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –</paragraph>
    <hangnum line="2439" number="1386"></hangnum>
    <gatha1 line="2440"> ‘‘So aggamā nagaramindapatthaṃ, oruyhupāgacchi sabhaṃ kurūnaṃ;</gatha1>
    <gathalast line="2441">Samāgate <pageBreak edition="Pali Text Society" number="6.0273" /> ekasataṃ samagge, avhettha yakkho avikampamāno.</gathalast>
    <hangnum line="2442" number="1387"></hangnum>
    <gatha1 line="2443"> ‘‘Ko nīdha raññaṃ varamābhijeti, kamābhijeyyāma varaddhanena;</gatha1>
    <gathalast line="2444">Kamanuttaraṃ ratanavaraṃ jināma, ko vāpi no jeti varaddhanenā’’ti.</gathalast>
    <paragraph line="2445">Tattha <pageBreak edition="Myanmar" number="7.0172" /><bold>oruyhupāgacchi sabhaṃ kurūna</bold>nti bhikkhave, so puṇṇako assapiṭṭhito oruyha assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato. <bold>Ekasata</bold>nti ekasatarājāno achambhīto hutvā ‘‘ko nīdhā’’tiādīni vadanto jūtena avhettha. <bold>Ko nīdhā</bold>ti ko nu imasmiṃ rājasamāgame. <bold>Rañña</bold>nti rājūnaṃ antare. <bold>Varamābhijetī</bold>ti amhākaṃ santakaṃ seṭṭharatanaṃ abhijeti, ‘‘ahaṃ jināmī’’ti vattuṃ ussahati. <bold>Kamābhijeyyāmā</bold>ti kaṃ vā mayaṃ jineyyāma. <bold>Varaddhanenā</bold>ti uttamadhanena. <bold>Kamanuttara</bold>nti jinanto ca kataraṃ rājānaṃ anuttaraṃ ratanavaraṃ jināma. <bold>Ko vāpi no jetī</bold>ti atha vā ko nāma rājā amhe varadhanena jeti. Iti so catūhi padehi korabyameva ghaṭṭeti.</paragraph>
    <paragraph line="2446">Atha rājā ‘‘mayā ito pubbe evaṃ sūro hutvā kathento nāma na diṭṭhapubbo, ko nu kho eso’’ti cintetvā pucchanto gāthamāha –</paragraph>
    <hangnum line="2447" number="1388"></hangnum>
    <gatha1 line="2448"> ‘‘Kuhiṃ nu raṭṭhe tava jātibhūmi, na korabyasseva vaco tavedaṃ;</gatha1>
    <gathalast line="2449">Abhītosi no vaṇṇanibhāya sabbe, akkhāhi me nāmañca bandhave cā’’ti.</gathalast>
    <paragraph line="2450">Tattha <bold>na korabyassevā</bold>ti kururaṭṭhavāsikasseva tava vacanaṃ na hoti.</paragraph>
    <paragraph line="2451">Taṃ sutvā itaro ‘‘ayaṃ rājā mama nāmaṃ pucchati, puṇṇako ca nāma dāso hoti. Sacāhaṃ ‘puṇṇakosmī’ti vakkhāmi, ‘esa dāso, tasmā maṃ pagabbhatāya evaṃ vadetī’ti avamaññissati, anantarātīte attabhāve nāmamassa kathessāmī’’ti cintetvā gāthamāha –</paragraph>
    <hangnum line="2452" number="1389"></hangnum>
    <gatha1 line="2453"> ‘‘Kaccāyano <pageBreak edition="Vipassana Research Institut" number="7.0165" /> māṇavakosmi rāja, anūnanāmo iti mavhayanti;</gatha1>
    <gathalast line="2454">Aṅgesu <pageBreak edition="Pali Text Society" number="6.0274" /> me ñātayo bandhavā ca, akkhena devasmi idhānupatto’’ti.</gathalast>
    <paragraph line="2455">Tattha <bold>anūnanāmo</bold>ti na ūnanāmo. Iminā attano puṇṇakanāmameva paṭicchannaṃ katvā katheti. <bold>Iti mavhayantī</bold>ti iti maṃ avhayanti pakkosanti <pageBreak edition="Myanmar" number="7.0173" />. <bold>Aṅgesū</bold>ti aṅgaraṭṭhe kālacampānagare vasanti. <bold>Akkhena devasmī</bold>ti deva, jūtakīḷanatthena idha anuppattosmi.</paragraph>
    <paragraph line="2456">Atha rājā ‘‘māṇava, tvaṃ jūtena jito kiṃ dassasi, kiṃ te atthī’’ti pucchanto gāthamāha –</paragraph>
    <hangnum line="2457" number="1390"></hangnum>
    <gatha1 line="2458"> ‘‘Kiṃ māṇavassa ratanāni atthi, ye taṃ jinanto hare akkhadhutto;</gatha1>
    <gathalast line="2459">Bahūni rañño ratanāni atthi, te tvaṃ daliddo kathamavhayesī’’ti.</gathalast>
    <paragraph line="2460">Tassattho – kittakāni bhoto māṇavassa ratanāni atthi, ye taṃ jinanto akkhadhutto ‘‘āharā’’ti vatvā hareyya. Rañño pana nivesane bahūni ratanāni atthi, te rājāno evaṃ bahudhane tvaṃ daliddo samāno kathaṃ jūtena avhayasīti.</paragraph>
    <paragraph line="2461">Tato puṇṇako gāthamāha –</paragraph>
    <hangnum line="2462" number="1391"></hangnum>
    <gatha1 line="2463"> ‘‘Manoharo nāma maṇī mamāyaṃ, manoharaṃ maṇiratanaṃ uḷāraṃ;</gatha1>
    <gathalast line="2464">Imañca ājaññamamittatāpanaṃ, etaṃ me jinitvā hare akkhadhutto’’ti.</gathalast>
    <paragraph line="2465">Pāḷipotthakesu pana ‘‘maṇi mama vijjati lohitaṅko’’ti likhitaṃ. So pana maṇi veḷuriyo, tasmā idameva sameti.</paragraph>
    <paragraph line="2466">Tattha <bold>ājañña</bold>nti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.</paragraph>
    <paragraph line="2467">Taṃ sutvā rājā gāthamāha –</paragraph>
    <hangnum line="2468" number="1392"></hangnum>
    <gatha1 line="2469"> ‘‘Eko <pageBreak edition="Vipassana Research Institut" number="7.0166" /> maṇī māṇava kiṃ karissati, ājāniyeko pana kiṃ karissati;</gatha1>
    <gathalast line="2470">Bahūni rañño maṇiratanāni atthi, ājāniyā vātajavā anappakā’’ti.</gathalast>
    <centered line="2471">Dohaḷakaṇḍaṃ niṭṭhitaṃ.</centered>
    <centered line="2472">Maṇikaṇḍaṃ</centered>
    <paragraph line="2473">So <pageBreak edition="Pali Text Society" number="6.0275" /><pageBreak edition="Myanmar" number="7.0174" /> rañño kathaṃ sutvā ‘‘mahārāja, kiṃ nāma etaṃ vadetha, eko asso assasahassaṃ lakkhaṃ hoti, eko maṇi maṇisahassaṃ lakkhaṃ hoti. Na hi sabbe assā ekasadisā, imassa tāva javaṃ passathā’’ti vatvā assaṃ abhiruhitvā pākāramatthakena pesesi. Sattayojanikaṃ nagaraṃ assehi gīvāya gīvaṃ paharantehi parikkhittaṃ viya ahosi. Athānukkamena assopi na paññāyi, yakkhopi na paññāyi, udare baddharattapaṭova paññāyi. So assato oruyha ‘‘diṭṭho, mahārāja, assassa vego’’ti vatvā ‘‘āma, diṭṭho’’ti vutte ‘‘idāni puna passa, mahārājā’’ti vatvā assaṃ antonagare uyyāne pokkharaṇiyā udakapiṭṭhe pesesi, khuraggāni atementova pakkhandi. Atha naṃ padumapattesu vicarāpetvā pāṇiṃ paharitvā hatthaṃ pasāresi, asso āgantvā pāṇitale patiṭṭhāsi. Tato ‘‘vaṭṭate evarūpaṃ assaratanaṃ narindā’’ti vatvā ‘‘vaṭṭatī’’ti vutte ‘‘mahārāja, assaratanaṃ tāva tiṭṭhatu, maṇiratanassa mahānubhāvaṃ passā’’ti vatvā tassānubhāvaṃ pakāsento āha –</paragraph>
    <hangnum line="2474" number="1393"></hangnum>
    <gatha1 line="2475"> ‘‘Idañca me maṇiratanaṃ, passa tvaṃ dvipaduttama;</gatha1>
    <gathalast line="2476">Itthīnaṃ viggahā cettha, purisānañca viggahā.</gathalast>
    <hangnum line="2477" number="1394"></hangnum>
    <gatha1 line="2478"> ‘‘Migānaṃ viggahā cettha, sakuṇānañca viggahā;</gatha1>
    <gathalast line="2479">Nāgarājā supaṇṇā ca, maṇimhi passa nimmita’’nti.</gathalast>
    <paragraph line="2480">Tattha <bold>itthīna</bold>nti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti, tāni dassento evamāha. <bold>Nimmita</bold>nti idaṃ evarūpaṃ accherakaṃ maṇimhi nimmitaṃ passa.</paragraph>
    <paragraph line="2481">‘‘Aparampi passāhī’’ti vatvā gāthā āha –</paragraph>
    <hangnum line="2482" number="1395"></hangnum>
    <gatha1 line="2483"> ‘‘Hatthānīkaṃ <pageBreak edition="Vipassana Research Institut" number="7.0167" /> rathānīkaṃ, asse pattī ca vammine;</gatha1>
    <gathalast line="2484">Caturaṅginimaṃ senaṃ, maṇimhi passa nimmitaṃ.</gathalast>
    <hangnum line="2485" number="1396"></hangnum>
    <gatha1 line="2486"> ‘‘Hatthārohe <pageBreak edition="Myanmar" number="7.0175" /> anīkaṭṭhe, rathike pattikārake;</gatha1>
    <gathalast line="2487">Balaggāni viyūḷhāni, maṇimhi passa nimmita’’nti.</gathalast>
    <paragraph line="2488">Tattha <bold>balaggānī</bold>ti balāneva. <bold>Viyūḷhānī</bold>ti byūhavasena ṭhitāni.</paragraph>
    <hangnum line="2489" number="1397"></hangnum>
    <gatha1 line="2490"> ‘‘Puraṃ <pageBreak edition="Pali Text Society" number="6.0276" /> uddhāpasampannaṃ, bahupākāratoraṇaṃ;</gatha1>
    <gathalast line="2491">Siṅghāṭake subhūmiyo, maṇimhi passa nimmitaṃ.</gathalast>
    <hangnum line="2492" number="1398"></hangnum>
    <gatha1 line="2493"> ‘‘Esikā parikhāyo ca, palikhaṃ aggaḷāni ca;</gatha1>
    <gathalast line="2494">Aṭṭālake ca dvāre ca, maṇimhi passa nimmita’’nti.</gathalast>
    <paragraph line="2495">Tattha <bold>pura</bold>nti nagaraṃ. <bold>Uddhāpasampanna</bold>nti pākāravatthunā sampannaṃ. <bold>Bahupākāratoraṇa</bold>nti uccapākāratoraṇanagaradvārena sampannaṃ. <bold>Siṅghāṭake</bold>ti vīthicatukkāni. <bold>Subhūmiyo</bold>ti nagarūpacāre vicittā ramaṇīyabhūmiyo. <bold>Esikā</bold>ti nagaradvāresu uṭṭhāpite esikatthambhe. <bold>Palikha</bold>nti palighaṃ, ayameva vā pāṭho. <bold>Aggaḷānī</bold>ti nagaradvārakavāṭāni. <bold>Dvāre cā</bold>ti gopurāni ca.</paragraph>
    <hangnum line="2496" number="1399"></hangnum>
    <gatha1 line="2497"> ‘‘Passa toraṇamaggesu, nānādijagaṇā bahū;</gatha1>
    <gathalast line="2498">Haṃsā koñcā mayūrā ca, cakkavākā ca kukkuhā.</gathalast>
    <hangnum line="2499" number="1400"></hangnum>
    <gatha1 line="2500"> ‘‘Kuṇālakā bahū citrā, sikhaṇḍī jīvajīvakā;</gatha1>
    <gathalast line="2501">Nānādijagaṇākiṇṇaṃ, maṇimhi passa nimmita’’nti.</gathalast>
    <paragraph line="2502">Tattha <bold>toraṇamaggesū</bold>ti etasmiṃ nagare toraṇaggesu. <bold>Kuṇālakā</bold>ti kāḷakokilā. <bold>Citrā</bold>ti citrapattakokilā.</paragraph>
    <hangnum line="2503" number="1401"></hangnum>
    <gatha1 line="2504"> ‘‘Passa nagaraṃ supākāraṃ, abbhutaṃ lomahaṃsanaṃ;</gatha1>
    <gathalast line="2505">Samussitadhajaṃ rammaṃ, soṇṇavālukasanthataṃ.</gathalast>
    <hangnum line="2506" number="1402"></hangnum>
    <gatha1 line="2507"> ‘‘Passettha <pageBreak edition="Vipassana Research Institut" number="7.0168" /> paṇṇasālāyo, vibhattā bhāgaso mitā;</gatha1>
    <gathalast line="2508">Nivesane nivese ca, sandhibyūhe pathaddhiyo’’ti.</gathalast>
    <paragraph line="2509">Tattha <bold>supākāra</bold>nti kañcanapākāraparikkhittaṃ. <bold>Paṇṇasālāyo</bold>ti nānābhaṇḍapuṇṇe āpaṇe. <bold>Nivesane nivese cā</bold>ti gehāni ceva gehavatthūni ca. <bold>Sandhibyūhe</bold>ti gharasandhiyo ca anibbiddharacchā ca. <bold>Pathaddhiyo</bold>ti nibbiddhavīthiyo.</paragraph>
    <hangnum line="2510" number="1403"></hangnum>
    <gatha1 line="2511"> ‘‘Pānāgāre <pageBreak edition="Myanmar" number="7.0176" /> ca soṇḍe ca, sūnā odaniyā gharā;</gatha1>
    <gathalast line="2512">Vesī ca gaṇikāyo ca, maṇimhi passa nimmitaṃ.</gathalast>
    <hangnum line="2513" number="1404"></hangnum>
    <gatha1 line="2514"> ‘‘Mālākāre ca rajake, gandhike atha dussike;</gatha1>
    <gathalast line="2515">Suvaṇṇakāre maṇikāre, maṇimhi passa nimmitaṃ.</gathalast>
    <hangnum line="2516" number="1405"></hangnum>
    <gatha1 line="2517"> ‘‘Āḷārike ca sūde ca, naṭanāṭakagāyino;</gatha1>
    <gathalast line="2518">Pāṇissare kumbhathūnike, maṇimhi passa nimmita’’nti.</gathalast>
    <paragraph line="2519">Tattha <bold>soṇḍe cā</bold>ti attano anurūpehi kaṇṭhakaṇṇapilandhanehi samannāgate āpānabhūmiṃ <pageBreak edition="Pali Text Society" number="6.0277" /> sajjetvā nisinne surāsoṇḍe ca. <bold>Āḷārike</bold>ti pūvapāke. <bold>Sūde</bold>ti bhattakārake. <bold>Pāṇissare</bold>ti pāṇippahārena gāyante. <bold>Kumbhathūnike</bold>ti ghaṭadaddarivādake.</paragraph>
    <hangnum line="2520" number="1406"></hangnum>
    <gatha1 line="2521"> ‘‘Passa bherī mudiṅgā ca, saṅkhā paṇavadindimā;</gatha1>
    <gathalast line="2522">Sabbañca tāḷāvacaraṃ, maṇimhi passa nimmitaṃ.</gathalast>
    <hangnum line="2523" number="1407"></hangnum>
    <gatha1 line="2524"> ‘‘Sammatālañca vīṇañca, naccagītaṃ suvāditaṃ;</gatha1>
    <gathalast line="2525">Tūriyatāḷitasaṅghuṭṭhaṃ, maṇimhi passa nimmitaṃ.</gathalast>
    <hangnum line="2526" number="1408"></hangnum>
    <gatha1 line="2527"> ‘‘Laṅghikā muṭṭhikā cettha, māyākārā ca sobhiyā;</gatha1>
    <gathalast line="2528">Vetālike ca jalle ca, maṇimhi passa nimmita’’nti.</gathalast>
    <paragraph line="2529">Tattha <bold>sammatālañcā</bold>ti khadirādisammañceva kaṃsatālañca. <bold>Tūriyatāḷitasaṅghuṭṭha</bold>nti nānātūriyānaṃ <pageBreak edition="Vipassana Research Institut" number="7.0169" /> tāḷitehi saṅghuṭṭhaṃ. <bold>Muṭṭhikā</bold>ti muṭṭhikamallā. <bold>Sobhiyā</bold>ti nagarasobhanā itthī ca sampannarūpā purisā ca. <bold>Vetālike</bold>ti vetālauṭṭhāpake. <bold>Jalle</bold>ti massūni karonte nhāpite.</paragraph>
    <hangnum line="2530" number="1409"></hangnum>
    <gatha1 line="2531"> ‘‘Samajjā cettha vattanti, ākiṇṇā naranāribhi;</gatha1>
    <gathalast line="2532">Mañcātimañce bhūmiyo, maṇimhi passa nimmita’’nti.</gathalast>
    <paragraph line="2533">Tattha <bold>mañcātimañce</bold>ti mañcānaṃ upari baddhamañce. <bold>Bhūmiyo</bold>ti ramaṇīyā samajjabhūmiyo.</paragraph>
    <hangnum line="2534" number="1410"></hangnum>
    <gatha1 line="2535"> ‘‘Passa <pageBreak edition="Myanmar" number="7.0177" /> malle samajjasmiṃ, phoṭente diguṇaṃ bhujaṃ;</gatha1>
    <gathalast line="2536">Nihate nihatamāne ca, maṇimhi passa nimmita’’nti.</gathalast>
    <paragraph line="2537">Tattha <bold>samajjasmi</bold>nti mallaraṅge. <bold>Nihate</bold>ti nihanitvā jinitvā ṭhite. <bold>Nihatamāne</bold>ti parājite.</paragraph>
    <hangnum line="2538" number="1411"></hangnum>
    <gatha1 line="2539"> ‘‘Passa pabbatapādesu, nānāmigagaṇā bahū;</gatha1>
    <gathalast line="2540">Sīhā byagghā varāhā ca, acchakokataracchayo.</gathalast>
    <hangnum line="2541" number="1412"></hangnum>
    <gatha1 line="2542"> ‘‘Palāsādā gavajā ca, mahiṃsā rohitā rurū;</gatha1>
    <gathalast line="2543">Eṇeyyā ca varāhā ca, gaṇino nīkasūkarā.</gathalast>
    <hangnum line="2544" number="1413"></hangnum>
    <gatha1 line="2545"> ‘‘Kadalimigā bahū citrā, biḷārā sasakaṇṭakā;</gatha1>
    <gathalast line="2546">Nānāmigagaṇākiṇṇaṃ, maṇimhi passa nimmita’’nti.</gathalast>
    <paragraph line="2547">Tattha <bold>palāsādā</bold>ti khaggamigā. ‘‘Palatā’’tipi pāṭho. <bold>Gavajā</bold>ti gavayā. <bold>Varāhā</bold>ti ekā migajātikā. Tathā gaṇino ceva nīkasūkarā ca.<bold> Bahū citrā</bold>ti nānappakārā citrā migā.<bold> Biḷārā</bold>ti araññabiḷārā. <bold>Sasakaṇṭakā</bold>ti sasā ca kaṇṭakā ca.</paragraph>
    <hangnum line="2548" number="1414"></hangnum>
    <gatha1 line="2549"> ‘‘Najjāyo <pageBreak edition="Pali Text Society" number="6.0278" /> suppatitthāyo, soṇṇavālukasanthatā;</gatha1>
    <gathalast line="2550">Acchā savanti ambūni, macchagumbanisevitā.</gathalast>
    <hangnum line="2551" number="1415"></hangnum>
    <gatha1 line="2552"> ‘‘Kumbhīlā <pageBreak edition="Vipassana Research Institut" number="7.0170" /> makarā cettha, susumārā ca kacchapā;</gatha1>
    <gathalast line="2553">Pāṭhīnā pāvusā macchā, balajā muñcarohitā’’ti.</gathalast>
    <paragraph line="2554">Tattha <bold>najjāyo</bold>ti nadiyo. <bold>Soṇṇavālukasanthatā</bold>ti suvaṇṇavālukāya santhatatalā. <bold>Kumbhīlā</bold>ti ime evarūpā jalacarā antonadiyaṃ vicaranti, tepi maṇimhi passāhīti.</paragraph>
    <hangnum line="2555" number="1416"></hangnum>
    <gatha1 line="2556"> ‘‘Nānādijagaṇākiṇṇā, nānādumagaṇāyutā;</gatha1>
    <gathalast line="2557">Veḷuriyakarodāyo, maṇimhi passa nimmita’’nti.</gathalast>
    <paragraph line="2558">Tattha <pageBreak edition="Myanmar" number="7.0178" /><bold>veḷuriyakarodāyo</bold>ti veḷuriyapāsāṇe paharitvā saddaṃ karontiyo evarūpā najjāyoti.</paragraph>
    <hangnum line="2559" number="1417"></hangnum>
    <gatha1 line="2560"> ‘‘Passettha pokkharaṇiyo, suvibhattā catuddisā;</gatha1>
    <gathalast line="2561">Nānādijagaṇākiṇṇā, puthulomanisevitā.</gathalast>
    <hangnum line="2562" number="1418"></hangnum>
    <gatha1 line="2563"> ‘‘Samantodakasampannaṃ, mahiṃ sāgarakuṇḍalaṃ;</gatha1>
    <gathalast line="2564">Upetaṃ vanarājehi, maṇimhi passa nimmita’’nti.</gathalast>
    <paragraph line="2565">Tattha <bold>puthulomanisevitā</bold>ti mahāmacchehi nisevitā. <bold>Vanarājehī</bold>ti vanarājīhi, ayameva vā pāṭho.</paragraph>
    <hangnum line="2566" number="1419"></hangnum>
    <gatha1 line="2567"> ‘‘Purato videhe passa, goyāniye ca pacchato;</gatha1>
    <gathalast line="2568">Kuruyo jambudīpañca, maṇimhi passa nimmitaṃ.</gathalast>
    <hangnum line="2569" number="1420"></hangnum>
    <gatha1 line="2570"> ‘‘Passa candaṃ sūriyañca, obhāsante catuddisā;</gatha1>
    <gathalast line="2571">Sineruṃ anupariyante, maṇimhi passa nimmitaṃ.</gathalast>
    <hangnum line="2572" number="1421"></hangnum>
    <gatha1 line="2573"> ‘‘Sineruṃ himavantañca, sāgarañca mahītalaṃ;</gatha1>
    <gathalast line="2574">Cattāro ca mahārāje, maṇimhi passa nimmitaṃ.</gathalast>
    <hangnum line="2575" number="1422"></hangnum>
    <gatha1 line="2576"> ‘‘Ārāme <pageBreak edition="Vipassana Research Institut" number="7.0171" /> vanagumbe ca, pāṭiye ca siluccaye;</gatha1>
    <gathalast line="2577">Ramme kimpurisākiṇṇe, maṇimhi passa nimmitaṃ.</gathalast>
    <hangnum line="2578" number="1423"></hangnum>
    <gatha1 line="2579"> ‘‘Phārusakaṃ cittalataṃ, missakaṃ nandanaṃ vanaṃ;</gatha1>
    <gathalast line="2580">Vejayantañca pāsādaṃ, maṇimhi passa nimmitaṃ.</gathalast>
    <hangnum line="2581" number="1424"></hangnum>
    <gatha1 line="2582"> ‘‘Sudhammaṃ tāvatiṃsañca, pārichattañca pupphitaṃ;</gatha1>
    <gathalast line="2583">Erāvaṇaṃ nāgarājaṃ, maṇimhi passa nimmitaṃ.</gathalast>
    <hangnum line="2584" number="1425"></hangnum>
    <gatha1 line="2585"> ‘‘Passettha devakaññāyo, nabhā vijjurivuggatā;</gatha1>
    <gathalast line="2586">Nandane vicarantiyo, maṇimhi passa nimmitaṃ.</gathalast>
    <hangnum line="2587" number="1426"></hangnum>
    <gatha1 line="2588"> ‘‘Passettha <pageBreak edition="Pali Text Society" number="6.0279" /><pageBreak edition="Myanmar" number="7.0179" /> devakaññāyo, devaputtapalobhinī;</gatha1>
    <gathalast line="2589">Devaputte ramamāne, maṇimhi passa nimmita’’nti.</gathalast>
    <paragraph line="2590">Tattha <bold>videhe</bold>ti pubbavidehadīpaṃ. <bold>Goyāniye</bold>ti aparagoyānadīpaṃ. <bold>Kuruyo</bold>ti uttarakuru ca dakkhiṇato jambudīpañca. <bold>Anupariyante</bold>ti ete candimasūriye sineruṃ anupariyāyante. <bold>Pāṭiye</bold>ti pattharitvā ṭhapite viya piṭṭhipāsāṇe.</paragraph>
    <hangnum line="2591" number="1427"></hangnum>
    <gatha1 line="2592"> ‘‘Parosahassapāsāde, veḷuriyaphalasanthate;</gatha1>
    <gathalast line="2593">Pajjalante ca vaṇṇena, maṇimhi passa nimmitaṃ.</gathalast>
    <hangnum line="2594" number="1428"></hangnum>
    <gatha1 line="2595"> ‘‘Tāvatiṃse ca yāme ca, tusite cāpi nimmite;</gatha1>
    <gathalast line="2596">Paranimmitavasavattino, maṇimhi passa nimmitaṃ.</gathalast>
    <hangnum line="2597" number="1429"></hangnum>
    <gatha1 line="2598"> ‘‘Passettha pokkharaṇiyo, vippasannodikā sucī;</gatha1>
    <gathalast line="2599">Mandālakehi sañchannā, padumuppalakehi cā’’ti.</gathalast>
    <paragraph line="2600">Tattha <bold>parosahassa</bold>nti tāvatiṃsabhavane atirekasahassapāsāde.</paragraph>
    <hangnum line="2601" number="1430"></hangnum>
    <gatha1 line="2602"> ‘‘Dasettha <pageBreak edition="Vipassana Research Institut" number="7.0172" /> rājiyo setā, dasa nīlā manoramā;</gatha1>
    <gathalast line="2603">Cha piṅgalā pannarasa, haliddā ca catuddasa.</gathalast>
    <hangnum line="2604" number="1431"></hangnum>
    <gatha1 line="2605"> ‘‘Vīsati tattha sovaṇṇā, vīsati rajatāmayā;</gatha1>
    <gathalast line="2606">Indagopakavaṇṇābhā, tāva dissanti tiṃsati.</gathalast>
    <hangnum line="2607" number="1432"></hangnum>
    <gatha1 line="2608"> ‘‘Dasettha kāḷiyo chacca, mañjeṭṭhā pannavīsati;</gatha1>
    <gathalast line="2609">Missā bandhukapupphehi, nīluppalavicittikā.</gathalast>
    <hangnum line="2610" number="1433"></hangnum>
    <gatha1 line="2611"> ‘‘Evaṃ sabbaṅgasampannaṃ, accimantaṃ pabhassaraṃ;</gatha1>
    <gathalast line="2612">Odhisuṅkaṃ mahārāja, passa tvaṃ dvipaduttamā’’ti.</gathalast>
    <paragraph line="2613">Tattha <bold>dasettha rājiyo setā</bold>ti etasmiṃ maṇikkhandhe dasa setarājiyo. <bold>Cha piṅgalā pannarasā</bold>ti cha ca pannarasa cāti ekavīsati piṅgalarājiyo <pageBreak edition="Myanmar" number="7.0180" />. <bold>Haliddā</bold>ti haliddavaṇṇā catuddasa. <bold>Tiṃsatī</bold>ti indagopakavaṇṇābhā tiṃsa rājiyo. <bold>Dasa chaccā</bold>ti dasa ca cha ca soḷasa kāḷarājiyo. <bold>Pannavīsatī</bold>ti pañcavīsati mañjeṭṭhavaṇṇā pabhassarā. <bold>Missā bandhukapupphehī</bold>ti kāḷamañjeṭṭhavaṇṇarājiyo etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo nīluppalehi vicittikā. <bold>Odhisuṅka</bold>nti suṅkakoṭṭhāsaṃ. Yo maṃ jūte jinissati, tassimaṃ suṅkakoṭṭhāsaṃ passāti vadati. Aṭṭhakathāyaṃ pana ‘‘hotu suṅkaṃ, mahārājā’’tipi pāṭho. Tassattho – dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja, suṅkaṃ hotu. Yo maṃ jūte jinissati, tassidaṃ bhavissatīti.</paragraph>
    <centered line="2614">Maṇikaṇḍaṃ niṭṭhitaṃ.</centered>
    <centered line="2615">Akkhakaṇḍaṃ</centered>
    <paragraph line="2616">Evaṃ <pageBreak edition="Pali Text Society" number="6.0280" /> vatvā puṇṇako ‘‘mahārāja, ahaṃ tāva jūte parājito imaṃ maṇiratanaṃ dassāmi, tvaṃ pana kiṃ dassasī’’ti āha. ‘‘Tāta, mama sarīrañca deviñca setacchattañca ṭhapetvā sesaṃ mama santakaṃ suṅkaṃ hotū’’ti. ‘‘Tena hi, deva, mā cirāyi, ahaṃ dūrāgato, khippaṃ jūtamaṇḍalaṃ sajjāpehī’’ti. Rājā amacce āṇāpesi. Te khippaṃ jūtamaṇḍalaṃ sajjetvā <pageBreak edition="Vipassana Research Institut" number="7.0173" /> rañño varapotthakattharaṇaṃ santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā rañño kālaṃ ārocayiṃsu. Tato puṇṇako rājānaṃ gāthāya ajjhabhāsi –</paragraph>
    <hangnum line="2617" number="1434"></hangnum>
    <gatha1 line="2618"> ‘‘Upāgataṃ rāja mupehi lakkhaṃ, netādisaṃ maṇiratanaṃ tavatthi;</gatha1>
    <gathalast line="2619">Dhammena jissāma asāhasena, jito ca no khippamavākarohī’’ti.</gathalast>
    <paragraph line="2620">Tassattho – mahārāja, jūtasālāya kammaṃ upāgataṃ niṭṭhitaṃ, etādisaṃ maṇiratanaṃ tava natthi, mā papañcaṃ karohi, upehi lakkhaṃ akkhehi kīḷanaṭṭhānaṃ <pageBreak edition="Myanmar" number="7.0181" /> upagaccha. Kīḷantā ca mayaṃ dhammena jissāma, dhammeneva no asāhasena jayo hotu. Sace pana tvaṃ jito bhavissasi, atha no khippamavākarohi, papañcaṃ akatvāva jito dhanaṃ dadeyyāsīti vuttaṃ hoti.</paragraph>
    <paragraph line="2621">Atha naṃ rājā ‘‘māṇava, tvaṃ maṃ ‘rājā’ti mā bhāyi, dhammeneva no asāhasena jayaparājayo bhavissatī’’ti āha. Taṃ sutvā puṇṇako ‘‘amhākaṃ dhammeneva jayaparājayabhāvaṃ jānāthā’’ti tepi rājāno sakkhiṃ karonto gāthamāha –</paragraph>
    <hangnum line="2622" number="1435"></hangnum>
    <gatha1 line="2623"> ‘‘Pañcāla paccuggata sūrasena, macchā ca maddā saha kekakebhi;</gatha1>
    <gathalast line="2624">Passantu note asaṭhena yuddhaṃ, na no sabhāyaṃ na karonti kiñcī’’ti.</gathalast>
    <paragraph line="2625">Tattha <bold>paccuggatā</bold>ti uggatattā paññātattā pākaṭattā pañcālarājānamevālapati. <bold>Macchā cā</bold>ti tvañca, samma maccharāja. <bold>Maddā</bold>ti maddarāja. <bold>Saha kekakebhī</bold>ti kekakebhināmena janapadena saha vattamānakekakebhirāja, tvañca. Atha vā <pageBreak edition="Pali Text Society" number="6.0281" /> sahasaddaṃ ‘‘kekakebhī’’ti padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo. <bold>Passantu note</bold>ti amhākaṃ dvinnaṃ ete rājāno asaṭhena akkhayuddhaṃ passantu. <bold>Na no sabhāyaṃ na karonti kiñcī</bold>ti ettha <bold>no</bold>ti nipātamattaṃ, sabhāyaṃ kiñci sakkhiṃ na na karonti, khattiyepi brāhmaṇepi karontiyeva, tasmā sace kiñci akāraṇaṃ uppajjati, ‘‘na no sutaṃ, na no diṭṭha’’nti vattuṃ na labhissatha, appamattā hothāti.</paragraph>
    <paragraph line="2626">Evaṃ yakkhasenāpati rājāno sakkhiṃ akāsi. Rājāpi ekasatarājaparivuto puṇṇakaṃ gahetvā <pageBreak edition="Vipassana Research Institut" number="7.0174" /> jūtasālaṃ pāvisi. Sabbepi patirūpāsanesu nisīdiṃsu, rajataphalake suvaṇṇapāsake ṭhapayiṃsu. Puṇṇako turitaturito āha ‘‘mahārāja, pāsakesu āyā nāma mālikaṃ sāvaṭṭaṃ bahulaṃ santibhadrādayo catuvīsati, tesu tumhe attano ruccanakaṃ āyaṃ gaṇhathā’’ti. Rājā ‘‘sādhū’’ti bahulaṃ gaṇhi. Puṇṇako <pageBreak edition="Myanmar" number="7.0182" /> sāvaṭṭaṃ gaṇhi. Atha naṃ rājā āha ‘‘tena hi tāva māṇava, pāsake pātehī’’ti. ‘‘Mahārāja, paṭhamaṃ mama vāro na pāpuṇāti, tumhe pātethā’’ti vutte rājā ‘‘sādhū’’ti sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena rājā jūte jināti. Sā tassa avidūre ṭhitā ahosi. Rājā devadhītaraṃ anussaritvā jūtagītaṃ gāyanto imā gāthā āha –</paragraph>
    <gatha1 line="2627">‘‘Sabbā nadī vaṅkagatī, sabbe kaṭṭhamayā vanā;</gatha1>
    <gathalast line="2628">Sabbitthiyo kare pāpaṃ, labhamāne nivātake. (jā. 2.21.308);</gathalast>
    <gatha1 line="2629">‘‘Atha passatu maṃ amma, vijayaṃ me padissatu;</gatha1>
    <gathalast line="2630">Anukampāhi me amma, mahantaṃ jayamessatu.</gathalast>
    <gatha1 line="2631">‘‘Devate tvajja rakkha devi, passa mā maṃ vibhāveyya;</gatha1>
    <gathalast line="2632">Anukampakā patiṭṭhā ca, passa bhadrāni rakkhituṃ.</gathalast>
    <gatha1 line="2633">‘‘Jambonadamayaṃ pāsaṃ, caturaṃsamaṭṭhaṅguli;</gatha1>
    <gathalast line="2634">Vibhāti parisamajjhe, sabbakāmadado bhava.</gathalast>
    <gatha1 line="2635">‘‘Devate me jayaṃ dehi, passa maṃ appabhāginaṃ;</gatha1>
    <gathalast line="2636">Mātānukampako poso, sadā bhadrāni passati.</gathalast>
    <gatha1 line="2637">‘‘Aṭṭhakaṃ mālikaṃ vuttaṃ, sāvaṭṭañca chakaṃ mataṃ;</gatha1>
    <gatha2 line="2638">Catukkaṃ bahulaṃ ñeyyaṃ, dvibindusantibhadrakaṃ;</gatha2>
    <gathalast line="2639">Catuvīsati āyā ca, munindena pakāsitā’’ti.</gathalast>
    <paragraph line="2640">Rājā evaṃ jūtagītaṃ gāyitvā pāsake hatthena parivattetvā ākāse khipi. Puṇṇakassa ānubhāvena pāsakā rañño parājayāya bhassanti. Rājā jūtasippamhi atikusalatāya pāsake attano <pageBreak edition="Vipassana Research Institut" number="7.0175" /> parājayāya <pageBreak edition="Pali Text Society" number="6.0282" /> bhassante ñatvā ākāseyeva saṅkaḍḍhanto gahetvā puna ākāse khipi. Dutiyampi attano parājayāya bhassante ñatvā tatheva aggahesi. Tato puṇṇako cintesi ‘‘ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā gaṇhāti, kiṃ nu kho kāraṇa’’nti. So olokento tassa ārakkhadevatāya ānubhāvaṃ ñatvā akkhīni ummīletvā kuddho viya naṃ olokesi. Sā bhītatasitā <pageBreak edition="Myanmar" number="7.0183" /> palāyitvā cakkavāḷapabbatamatthakaṃ patvā kampamānā oloketvā aṭṭhāsi. Rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi. Te rañño parājayāya patiṃsu. Athassa parājitabhāvaṃ ñatvā puṇṇako apphoṭetvā mahantena saddena ‘‘jitaṃ me’’ti tikkhattuṃ sīhanādaṃ nadi. So saddo sakalajambudīpaṃ phari. Tamatthaṃ pakāsento satthā āha –</paragraph>
    <hangnum line="2641" number="1436"></hangnum>
    <gatha1 line="2642"> ‘‘Te pāvisuṃ akkhamadena mattā, rājā kurūnaṃ puṇṇako cāpi yakkho;</gatha1>
    <gathalast line="2643">Rājā kaliṃ viccinamaggahesi, kaṭaṃ aggahī puṇṇako nāma yakkho.</gathalast>
    <hangnum line="2644" number="1437"></hangnum>
    <gatha1 line="2645"> ‘‘Te tattha jūte ubhaye samāgate, raññaṃ sakāse sakhīnañca majjhe;</gatha1>
    <gathalast line="2646">Ajesi yakkho naravīraseṭṭhaṃ, tatthappanādo tumulo babhūvā’’ti.</gathalast>
    <paragraph line="2647">Tattha <bold>pāvisu</bold>nti jūtasālaṃ pavisiṃsu. <bold>Viccina</bold>nti rājā catuvīsatiyā āyesu vicinanto kaliṃ parājayaggāhaṃ aggahesi. <bold>Kaṭaṃ aggahī</bold>ti puṇṇako nāma yakkho jayaggāhaṃ gaṇhi. <bold>Te tattha jūte ubhaye samāgate</bold>ti te tattha jūte samāgatā ubho jūtaṃ kīḷiṃsūti attho. <bold>Rañña</bold>nti atha tesaṃ ekasatarājūnaṃ sakāse avasesānañca sakhīnaṃ majjhe so yakkho naravīraseṭṭhaṃ rājānaṃ ajesi. <bold>Tatthappanādo tumulo babhūvā</bold>ti tasmiṃ jūtamaṇḍale ‘‘rañño parājitabhāvaṃ jānātha, jitaṃ me, jitaṃ me’’ti mahanto saddo ahosi.</paragraph>
    <paragraph line="2648">Rājā parājito anattamano ahosi. Atha naṃ samassāsento puṇṇako gāthamāha –</paragraph>
    <hangnum line="2649" number="1438"></hangnum>
    <gatha1 line="2650"> ‘‘Jayo <pageBreak edition="Pali Text Society" number="6.0283" /><pageBreak edition="Myanmar" number="7.0184" /> mahārāja parājayo ca, āyūhataṃ aññatarassa hoti;</gatha1>
    <gathalast line="2651">Janinda jīnosi varaddhanena, jito ca me khippamavākarohī’’ti.</gathalast>
    <paragraph line="2652">Tattha <bold>āyūhata</bold>nti dvinnaṃ vāyāmamānānaṃ aññatarassa eva hoti, tasmā ‘‘parājitomhī’’ti <pageBreak edition="Vipassana Research Institut" number="7.0176" /> mā cintayi. <bold>Jīnosī</bold>ti parihīnosi. <bold>Varaddhanenā</bold>ti paramadhanena. <bold>Khippamavākarohī</bold>ti khippaṃ me jayaṃ dhanaṃ dehīti.</paragraph>
    <paragraph line="2653">Atha naṃ rājā ‘‘gaṇha, tātā’’ti vadanto gāthamāha –</paragraph>
    <hangnum line="2654" number="1439"></hangnum>
    <gatha1 line="2655"> ‘‘Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;</gatha1>
    <gathalast line="2656">Gaṇhāhi kaccāna varaṃ dhanānaṃ, ādāya yenicchasi tena gacchā’’ti.</gathalast>
    <paragraph line="2657">Puṇṇako āha –</paragraph>
    <hangnum line="2658" number="1440"></hangnum>
    <gatha1 line="2659"> ‘‘Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;</gatha1>
    <gathalast line="2660">Tesaṃ varo vidhuro nāma kattā, so me jito taṃ me avākarohī’’ti.</gathalast>
    <paragraph line="2661">Tattha <bold>so me jito taṃ me</bold>ti mayā hi tava vijite uttamaṃ ratanaṃ jitaṃ, so ca sabbaratanānaṃ varo vidhuro, tasmā, deva, so mayā jito nāma hoti, taṃ me dehīti.</paragraph>
    <paragraph line="2662">Rājā āha –</paragraph>
    <hangnum line="2663" number="1441"></hangnum>
    <gatha1 line="2664"> ‘‘Attā ca me so saraṇaṃ gatī ca, dīpo ca leṇo ca parāyaṇo ca;</gatha1>
    <gathalast line="2665">Asantuleyyo mama so dhanena, pāṇena me sādiso esa kattā’’ti.</gathalast>
    <paragraph line="2666">Tattha <bold>attā ca me so</bold>ti so mayhaṃ attā ca, mayā ca ‘‘attānaṃ ṭhapetvā sesaṃ dassāmī’’ti vuttaṃ, tasmā taṃ mā gaṇhi. Na kevalañca attāva <pageBreak edition="Myanmar" number="7.0185" />, atha kho me so saraṇañca gati ca dīpo ca leṇo ca parāyaṇo ca. <bold>Asantuleyyo mama so dhanenā</bold>ti sattavidhena ratanena saddhiṃ na tuletabboti.</paragraph>
    <paragraph line="2667">Puṇṇako āha –</paragraph>
    <hangnum line="2668" number="1442"></hangnum>
    <gatha1 line="2669"> ‘‘Ciraṃ vivādo mama tuyhañcassa, kāmañca pucchāma tameva gantvā;</gatha1>
    <gathalast line="2670">Esova <pageBreak edition="Pali Text Society" number="6.0284" /> no vivaratu etamatthaṃ, yaṃ vakkhatī hotu kathā ubhinna’’nti.</gathalast>
    <paragraph line="2671">Tattha <pageBreak edition="Vipassana Research Institut" number="7.0177" /><bold>vivaratu etamattha</bold>nti ‘‘so tava attā vā na vā’’ti etamatthaṃ esova pakāsetu. <bold>Hotu kathā ubhinna</bold>nti yaṃ so vakkhati, sāyeva no ubhinnaṃ kathā hotu, taṃ pamāṇaṃ hotūti attho.</paragraph>
    <paragraph line="2672">Rājā āha –</paragraph>
    <hangnum line="2673" number="1443"></hangnum>
    <gatha1 line="2674"> ‘‘Addhā hi saccaṃ bhaṇasi, na ca māṇava sāhasaṃ;</gatha1>
    <gathalast line="2675">Tameva gantvā pucchāma, tena tussāmubho janā’’ti.</gathalast>
    <paragraph line="2676">Tattha <bold>na ca māṇava sāhasa</bold>nti mayhaṃ pasayha sāhasikavacanaṃ na ca bhaṇasi.</paragraph>
    <paragraph line="2677">Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ agamāsi. Paṇḍitopi āsanā oruyha rājānaṃ vanditvā ekamantaṃ aṭṭhāsi. Atha puṇṇako mahāsattaṃ āmantetvā ‘‘paṇḍita, ‘tvaṃ dhamme ṭhito jīvitahetupi musāvādaṃ na bhaṇasī’ti kittisaddo te sakalaloke phuṭo, ahaṃ pana te ajja dhamme ṭhitabhāvaṃ jānissāmī’’ti vatvā gāthamāha –</paragraph>
    <hangnum line="2678" number="1444"></hangnum>
    <gatha1 line="2679"> ‘‘Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;</gatha1>
    <gathalast line="2680">Dāsosi rañño uda vāsi ñāti, vidhuroti saṅkhā katamāsi loke’’ti.</gathalast>
    <paragraph line="2681">Tattha <bold>saccaṃ nu devā vidahū kurūnaṃ, dhamme ṭhitaṃ vidhuraṃ nāmamacca</bold>nti ‘‘kurūnaṃ raṭṭhe vidhuro nāma amacco dhamme ṭhito jīvitahetupi musāvādaṃ na <pageBreak edition="Myanmar" number="7.0186" /> bhaṇatī’’ti evaṃ devā vidahū vidahanti kathenti pakāsenti, evaṃ vidahamānā te devā saccaṃ nu vidahanti, udāhu abhūtavādāyeveteti. <bold>Vidhuroti saṅkhā katamāsi loke</bold>ti yā esā tava ‘‘vidhuro’’ti loke saṅkhā paññatti, sā katamā āsi, tvaṃ pakāsehi, kiṃ nu rañño dāso nīcatarajātiko, udāhu samo vā uttaritaro vā ñātīti idaṃ tāva me ācikkha, dāsosi rañño, uda vāsi ñātīti.</paragraph>
    <paragraph line="2682">Atha mahāsatto ‘‘ayaṃ maṃ evaṃ pucchati, ahaṃ kho panetaṃ ‘rañño ñātī’tipi ‘rañño uttaritaro’tipi ‘rañño na kiñci homī’tipi saññāpetuṃ sakkomi, evaṃ santepi imasmiṃ loke <pageBreak edition="Vipassana Research Institut" number="7.0178" /> saccasamo avassayo <pageBreak edition="Pali Text Society" number="6.0285" /> nāma natthi, saccameva kathetuṃ vaṭṭatī’’ti cintetvā ‘‘māṇava, nevāhaṃ rañño ñāti, na uttaritaro, catunnaṃ pana dāsānaṃ aññataro’’ti dassetuṃ gāthādvayamāha –</paragraph>
    <hangnum line="2683" number="1445"></hangnum>
    <gatha1 line="2684"> ‘‘Āmāyadāsāpi bhavanti heke, dhanena kītāpi bhavanti dāsā;</gatha1>
    <gathalast line="2685">Sayampi heke upayanti dāsā, bhayā paṇunnāpi bhavanti dāsā.</gathalast>
    <hangnum line="2686" number="1446"></hangnum>
    <gatha1 line="2687"> ‘‘Ete narānaṃ caturova dāsā, addhā hi yonito ahampi jāto;</gatha1>
    <gatha2 line="2688">Bhavo ca rañño abhavo ca rañño, dāsāhaṃ devassa parampi gantvā;</gatha2>
    <gathalast line="2689">Dhammena maṃ māṇava tuyha dajjā’’ti.</gathalast>
    <paragraph line="2690">Tattha <bold>āmāyadāsā</bold>ti dāsiyā kucchimhi jātadāsā. <bold>Sayampi heke upayanti dāsā</bold>ti ye keci upaṭṭhākajātikā, sabbe te sayaṃ dāsabhāvaṃ upagatā dāsā nāma. <bold>Bhayā paṇunnā</bold>ti rājabhayena vā corabhayena vā attano vasanaṭṭhānato paṇunnā karamarā hutvā paravisayaṃ gatāpi dāsāyeva nāma. <bold>Addhā hi yonito ahampi jāto</bold>ti māṇava, ekaṃseneva ahampi catūsu dāsayonīsu ekato sayaṃ dāsayonito nibbattadāso. <bold>Bhavo ca rañño abhavo ca rañño</bold>ti rañño <pageBreak edition="Myanmar" number="7.0187" /> vuḍḍhi vā hotu avuḍḍhi vā, na sakkā mayā musā bhāsituṃ. <bold>Parampī</bold>ti dūraṃ gantvāpi ahaṃ devassa dāsoyeva. <bold>Dajjā</bold>ti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.</paragraph>
    <paragraph line="2691">Taṃ sutvā puṇṇako haṭṭhatuṭṭho puna apphoṭetvā gāthamāha –</paragraph>
    <hangnum line="2692" number="1447"></hangnum>
    <gatha1 line="2693"> ‘‘Ayaṃ dutīyo vijayo mamajja, puṭṭho hi kattā vivarettha pañhaṃ;</gatha1>
    <gathalast line="2694">Adhammarūpo vata rājaseṭṭho, subhāsitaṃ nānujānāsi mayha’’nti.</gathalast>
    <paragraph line="2695">Tattha <bold>rājaseṭṭho</bold>ti ayaṃ rājaseṭṭho adhammarūpo vata. <bold>Subhāsita</bold>nti vidhurapaṇḍitena sukathitaṃ suvinicchitaṃ. <bold>Nānujānāsi mayha</bold>nti idānetaṃ vidhurapaṇḍitaṃ mayhaṃ kasmā nānujānāsi, kimatthaṃ na desīti vadati.</paragraph>
    <paragraph line="2696">Taṃ sutvā rājā anattamano hutvā ‘‘paṇḍito mādisaṃ yasadāyakaṃ anoloketvā idāni diṭṭhaṃ <pageBreak edition="Vipassana Research Institut" number="7.0179" /> māṇavakaṃ oloketī’’ti mahāsattassa kujjhitvā ‘‘māṇava, sace so dāso me bhaveyya, taṃ gahetvā gacchā’’ti vatvā gāthamāha –</paragraph>
    <hangnum line="2697" number="1448"></hangnum>
    <gatha1 line="2698"> ‘‘Evaṃ <pageBreak edition="Pali Text Society" number="6.0286" /> ce no so vivarettha pañhaṃ, dāsohamasmi na ca khosmi ñāti;</gatha1>
    <gathalast line="2699">Gaṇhāhi kaccāna varaṃ dhanānaṃ, ādāya yenicchasi tena gacchā’’ti.</gathalast>
    <paragraph line="2700">Tattha <bold>evaṃ ce no so vivarettha pañha</bold>nti sace so amhākaṃ pañhaṃ ‘‘dāsohamasmi, na ca khosmi ñātī’’ti evaṃ vivari ettha parisamaṇḍale, atha kiṃ acchasi, sakalaloke dhanānaṃ varaṃ etaṃ gaṇha, gahetvā ca pana yena icchasi, tena gacchāti.</paragraph>
    <centered line="2701">Akkhakaṇḍaṃ niṭṭhitaṃ.</centered>
    <centered line="2702">Gharāvāsapañhā</centered>
    <paragraph line="2703">Evañca <pageBreak edition="Myanmar" number="7.0188" /> pana vatvā rājā cintesi ‘‘paṇḍitaṃ gahetvā māṇavo yathāruci gamissati, tassa gatakālato paṭṭhāya mayhaṃ madhuradhammakathā dullabhā bhavissati, yaṃnūnāhaṃ imaṃ attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya’’nti. Atha naṃ rājā evamāha ‘‘paṇḍita, tumhākaṃ gatakāle mama madhuradhammakathā dullabhā bhavissati, alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ kathethā’’ti. So ‘‘sādhū’’ti sampaṭicchitvā alaṅkatadhammāsane nisīditvā raññā pañhaṃ puṭṭho vissajjesi. Tatrāyaṃ pañho –</paragraph>
    <hangnum line="2704" number="1449"></hangnum>
    <gatha1 line="2705"> ‘‘Vidhura vasamānassa, gahaṭṭhassa sakaṃ gharaṃ;</gatha1>
    <gathalast line="2706">Khemā vutti kathaṃ assa, kathaṃ nu assa saṅgaho.</gathalast>
    <hangnum line="2707" number="1450"></hangnum>
    <gatha1 line="2708"> ‘‘Abyābajjhaṃ kathaṃ assa, saccavādī ca māṇavo;</gatha1>
    <gathalast line="2709">Asmā lokā paraṃ lokaṃ, kathaṃ pecca na socatī’’ti.</gathalast>
    <paragraph line="2710">Tattha <bold>khemā vutti kathaṃ assā</bold>ti kathaṃ gharāvāsaṃ vasantassa gahaṭṭhassa khemā nibbhayā vutti bhaveyya. <bold>Kathaṃ nu assa saṅgaho</bold>ti catubbidho saṅgahavatthusaṅkhāto saṅgaho tassa kathaṃ bhaveyya <pageBreak edition="Vipassana Research Institut" number="7.0180" />. <bold>Abyābajjha</bold>nti niddukkhatā. <bold>Saccavādī cā</bold>ti kathaṃ nu māṇavo saccavādī nāma bhaveyya. <bold>Peccā</bold>ti paralokaṃ gantvā.</paragraph>
    <paragraph line="2711">Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –</paragraph>
    <hangnum line="2712" number="1451"></hangnum>
    <gatha1 line="2713"> ‘‘Taṃ tattha gatimā dhitimā, matimā atthadassimā;</gatha1>
    <gathalast line="2714">Saṅkhātā sabbadhammānaṃ, vidhuro etadabravi.</gathalast>
    <hangnum line="2715" number="1452"></hangnum>
    <gatha1 line="2716"> ‘‘Na sādhāraṇadārassa, na bhuñje sādumekako;</gatha1>
    <gathalast line="2717">Na seve lokāyatikaṃ, netaṃ paññāya vaḍḍhanaṃ.</gathalast>
    <hangnum line="2718" number="1453"></hangnum>
    <gatha1 line="2719"> ‘‘Sīlavā vattasampanno, appamatto vicakkhaṇo;</gatha1>
    <gathalast line="2720">Nivātavutti atthaddho, surato sakhilo mudu.</gathalast>
    <hangnum line="2721" number="1454"></hangnum>
    <gatha1 line="2722"> ‘‘Saṅgahetā <pageBreak edition="Pali Text Society" number="6.0287" /><pageBreak edition="Myanmar" number="7.0189" /> ca mittānaṃ, saṃvibhāgī vidhānavā;</gatha1>
    <gathalast line="2723">Tappeyya annapānena, sadā samaṇabrāhmaṇe.</gathalast>
    <hangnum line="2724" number="1455"></hangnum>
    <gatha1 line="2725"> ‘‘Dhammakāmo sutādhāro, bhaveyya paripucchako;</gatha1>
    <gathalast line="2726">Sakkaccaṃ payirupāseyya, sīlavante bahussute.</gathalast>
    <hangnum line="2727" number="1456"></hangnum>
    <gatha1 line="2728"> ‘‘Gharamāvasamānassa, gahaṭṭhassa sakaṃ gharaṃ;</gatha1>
    <gathalast line="2729">Khemā vutti siyā evaṃ, evaṃ nu assa saṅgaho.</gathalast>
    <hangnum line="2730" number="1457"></hangnum>
    <gatha1 line="2731"> ‘‘Abyābajjhaṃ siyā evaṃ, saccavādī ca māṇavo;</gatha1>
    <gathalast line="2732">Asmā lokā paraṃ lokaṃ, evaṃ pecca na socatī’’ti.</gathalast>
    <paragraph line="2733">Tattha <bold>taṃ tatthā</bold>ti bhikkhave, taṃ rājānaṃ tattha dhammasabhāyaṃ ñāṇagatiyā <bold>gatimā,</bold> abbocchinnavīriyena <bold>dhitimā,</bold> bhūrisamāya vipulāya paññāya <bold>matimā,</bold> saṇhasukhumatthadassinā ñāṇena <bold>atthadassimā,</bold> paricchinditvā jānanañāṇasaṅkhātāya paññāya sabbadhammānaṃ <bold>saṅkhātā,</bold> vidhurapaṇḍito etaṃ ‘‘na sādhāraṇadārassā’’tiādivacanaṃ abravi. Tattha yo paresaṃ dāresu aparajjhati <pageBreak edition="Vipassana Research Institut" number="7.0181" />, so sādhāraṇadāro nāma, tādiso na assa bhaveyya. <bold>Na bhuñje sādumekako</bold>ti sādurasaṃ paṇītabhojanaṃ aññesaṃ adatvā ekakova na bhuñjeyya. <bold>Lokāyatika</bold>nti anatthanissitaṃ saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya. <bold>Netaṃ paññāya vaḍḍhana</bold>nti na hi etaṃ lokāyatikaṃ paññāya vaḍḍhanaṃ. <bold>Sīlavā</bold>ti akhaṇḍehi pañcahi sīlehi samannāgato. <bold>Vattasampanno</bold>ti gharāvāsavattena vā rājavattena vā samannāgato. <bold>Appamatto</bold>ti kusaladhammesu appamatto. <bold>Nivātavuttī</bold>ti atimānaṃ akatvā nīcavutti ovādānusāsanipaṭicchako. <bold>Atthaddho</bold>ti thaddhamacchariyavirahito. <bold>Surato</bold>ti soraccena samannāgato. <bold>Sakhilo</bold>ti pemanīyavacano. <bold>Mudū</bold>ti kāyavācācittehi apharuso.</paragraph>
    <paragraph line="2734"><bold>Saṅgahetā ca mittāna</bold>nti kalyāṇamittānaṃ saṅgahakaro. Dānādīsu yo yena saṅgahaṃ icchati, tassa teneva saṅgāhako. <bold>Saṃvibhāgī</bold>ti dhammikasamaṇabrāhmaṇānañceva kapaṇaddhikavaṇibbakayācakādīnañca saṃvibhāgakaro. <bold>Vidhānavā</bold>ti ‘‘imasmiṃ kāle kasituṃ vaṭṭati, imasmiṃ kāle vapituṃ vaṭṭatī’’ti evaṃ sabbakiccesu vidhānasampanno. <bold>Tappeyyā</bold>ti gahitagahitabhājanāni <pageBreak edition="Myanmar" number="7.0190" /> pūretvā dadamāno tappeyya. <bold>Dhammakāmo</bold>ti paveṇidhammampi sucaritadhammampi kāmayamāno patthayamāno. <bold>Sutādhāro</bold>ti sutassa ādhārabhūto. <bold>Paripucchako</bold>ti dhammikasamaṇabrāhmaṇe upasaṅkamitvā ‘‘kiṃ, bhante, kusala’’ntiādivacanehi paripucchanasīlo. <bold>Sakkacca</bold>nti gāravena. <bold>Evaṃ nu assa saṅgaho</bold>ti saṅgahopissa evaṃ kato nāma bhaveyya. <bold>Saccavādī</bold>ti evaṃ paṭipannoyeva sabhāvavādī nāma siyā.</paragraph>
    <paragraph line="2735">Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi. Rājāpissa mahāsakkāraṃ katvā ekasatarājūhi parivuto attano nivesanameva gato.</paragraph>
    <centered line="2736">Gharāvāsapañhā niṭṭhitā.</centered>
    <centered line="2737">Lakkhaṇakaṇḍaṃ</centered>
    <paragraph line="2738">Mahāsatto <pageBreak edition="Pali Text Society" number="6.0288" /> pana paṭinivatto. Atha naṃ puṇṇako āha –</paragraph>
    <hangnum line="2739" number="1458"></hangnum>
    <gatha1 line="2740"> ‘‘Ehi dāni gamissāma, dinno no issarena me;</gatha1>
    <gathalast line="2741">Mamevatthaṃ paṭipajja, esa dhammo sanantano’’ti.</gathalast>
    <paragraph line="2742">Tattha <pageBreak edition="Vipassana Research Institut" number="7.0182" /><bold>dinno no</bold>ti ettha <bold>no</bold>ti nipātamattaṃ, tvaṃ issarena mayhaṃ dinnoti attho. <bold>Sanantano</bold>ti mama atthaṃ paṭipajjantena hi tayā attano sāmikassa attho paṭipanno hoti. Yañcetaṃ sāmikassa atthakaraṇaṃ nāma, esa dhammo sanantano porāṇakapaṇḍitānaṃ sabhāvoti.</paragraph>
    <paragraph line="2743">Vidhurapaṇḍito āha –</paragraph>
    <hangnum line="2744" number="1459"></hangnum>
    <gatha1 line="2745"> ‘‘Jānāmi māṇava tayāhamasmi, dinnohamasmi tava issarena;</gatha1>
    <gathalast line="2746">Tīhañca taṃ vāsayemu agāre, yenaddhunā anusāsemu putte’’ti.</gathalast>
    <paragraph line="2747">Tattha <bold>tayāhamasmī</bold>ti tayā laddhohamasmīti jānāmi, labhantena ca na aññathā laddho. <bold>Dinnohamasmi tava issarenā</bold>ti mama issarena raññā <pageBreak edition="Myanmar" number="7.0191" /> ahaṃ tava dinno. <bold>Tīhaṃ cā</bold>ti māṇava, ahaṃ tava bahūpakāro, rājānaṃ anoloketvā saccameva kathesiṃ, tenāhaṃ tayā laddho, tvaṃ me mahantaguṇabhāvaṃ jānāhi, mayaṃ tīṇipi divasāni attano agāre vāsemu, tasmā yenaddhunā yattakena kālena mayaṃ puttādāre anusāsemu, taṃ kālaṃ adhivāsehīti.</paragraph>
    <paragraph line="2748">Taṃ sutvā puṇṇako ‘‘saccaṃ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā’’ti cintetvā gāthamāha –</paragraph>
    <hangnum line="2749" number="1460"></hangnum>
    <gatha1 line="2750"> ‘‘Taṃ me tathā hotu vasemu tīhaṃ, kurutaṃ bhavajja gharesu kiccaṃ;</gatha1>
    <gathalast line="2751">Anusāsataṃ puttadāre bhavajja, yathā tayī pecca sukhī bhaveyyā’’ti.</gathalast>
    <paragraph line="2752">Tattha <bold>taṃ me</bold>ti yaṃ tvaṃ vadesi, sabbaṃ taṃ mama tathā hotu. <bold>Bhavajjā</bold>ti bhavaṃ ajja paṭṭhāya tīhaṃ anusāsatu. <bold>Tayī peccā</bold>ti yathā tayi gate pacchā tava puttadāro sukhī bhaveyya, evaṃ anusāsatu.</paragraph>
    <paragraph line="2753">Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ <pageBreak edition="Pali Text Society" number="6.0289" /> pakāsento satthā āha –</paragraph>
    <hangnum line="2754" number="1461"></hangnum>
    <gatha1 line="2755"> ‘‘Sādhūti vatvāna pahūtakāmo, pakkāmi yakkho vidhurena saddhiṃ;</gatha1>
    <gathalast line="2756">Taṃ kuñjarājaññahayānuciṇṇaṃ, pāvekkhi antepuramariyaseṭṭho’’ti.</gathalast>
    <paragraph line="2757">Tattha <pageBreak edition="Vipassana Research Institut" number="7.0183" /><bold>pahūtakāmo</bold>ti mahābhogo. <bold>Kuñjarājaññahayānuciṇṇa</bold>nti kuñjarehi ca ājaññahayehi ca anuciṇṇaṃ paripuṇṇaṃ. <bold>Ariyaseṭṭho</bold>ti ācāraariyesu uttamo puṇṇako yakkho paṇḍitassa antepuraṃ pāvisi.</paragraph>
    <paragraph line="2758">Mahāsattassa pana tiṇṇaṃ utūnaṃ atthāya tayo pāsādā ahesuṃ. Tesu eko koñco nāma, eko mayūro nāma, eko piyaketo nāma. Te sandhāya ayaṃ gāthā vuttā –</paragraph>
    <hangnum line="2759" number="1462"></hangnum>
    <gatha1 line="2760"> ‘‘Koñcaṃ <pageBreak edition="Myanmar" number="7.0192" /> mayūrañca piyañca ketaṃ, upāgamī tattha surammarūpaṃ;</gatha1>
    <gathalast line="2761">Pahūtabhakkhaṃ bahuannapānaṃ, masakkasāraṃ viya vāsavassā’’ti.</gathalast>
    <paragraph line="2762">Tattha <bold>tatthā</bold>ti tesu tīsu pāsādesu yattha tasmiṃ samaye attanā vasati, taṃ surammarūpaṃ pāsādaṃ puṇṇakaṃ ādāya upāgami.</paragraph>
    <paragraph line="2763">So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo viya pañcasatā itthiyo ‘‘imā te pādaparicārikā hontu, anukkaṇṭhanto idha vasāhī’’ti tassa niyyādetvā attano vasanaṭṭhānaṃ gato. Tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṃ. Tamatthaṃ pakāsento satthā āha –</paragraph>
    <hangnum line="2764" number="1463"></hangnum>
    <gatha1 line="2765"> ‘‘Tattha naccanti gāyanti, avhayanti varāvaraṃ;</gatha1>
    <gathalast line="2766">Accharā viya devesu, nāriyo samalaṅkatā’’ti.</gathalast>
    <paragraph line="2767">Tattha <bold>avhayanti varāvara</bold>nti varato varaṃ naccañca gītañca karontiyo pakkosanti.</paragraph>
    <hangnum line="2768" number="1464"></hangnum>
    <gatha1 line="2769"> ‘‘Samaṅgikatvā pamadāhi yakkhaṃ, annena pānena ca dhammapālo;</gatha1>
    <gathalast line="2770">Atthatthamevānuvicintayanto <pageBreak edition="Pali Text Society" number="6.0290" />, pāvekkhi bhariyāya tadā sakāse’’ti.</gathalast>
    <paragraph line="2771">Tattha <bold>pamadāhī</bold>ti pamadāhi ceva annapānehi ca samaṅgikatvā. <bold>Dhammapālo</bold>ti dhammassa pālako gopako. <bold>Atthatthamevā</bold>ti atthabhūtameva atthaṃ. <bold>Bhariyāyā</bold>ti sabbajeṭṭhikāya bhariyāya.</paragraph>
    <hangnum line="2772" number="1465"></hangnum>
    <gatha1 line="2773"> ‘‘Taṃ <pageBreak edition="Vipassana Research Institut" number="7.0184" /><pageBreak edition="Myanmar" number="7.0193" /> candanagandharasānulittaṃ, suvaṇṇajambonadanikkhasādisaṃ;</gatha1>
    <gathalast line="2774">Bhariyaṃvacā ‘ehi suṇohi bhoti, puttāni āmantaya tambanette’’’ti.</gathalast>
    <paragraph line="2775">Tattha <bold>bhariyaṃvacā</bold>ti jeṭṭhabhariyaṃ avaca. <bold>Āmantayā</bold>ti pakkosa.</paragraph>
    <hangnum line="2776" number="1466"></hangnum>
    <gatha1 line="2777"> ‘‘Sutvāna vākyaṃ patino anujjā, suṇisaṃ vaca tambanakhiṃ sunettaṃ;</gatha1>
    <gathalast line="2778">‘Āmantaya vammadharāni cete, puttāni indīvarapupphasāme’’’ti.</gathalast>
    <paragraph line="2779">Tattha <bold>anujjā</bold>ti evaṃnāmikā. <bold>Suṇisaṃvaca tambanakhiṃ sunetta</bold>nti sā tassa vacanaṃ sutvā assumukhī rodamānā ‘‘sayaṃ gantvā putte pakkosituṃ ayuttaṃ, suṇisaṃ pesessāmī’’ti tassā nivāsaṭṭhānaṃ gantvā tambanakhiṃ sunettaṃ suṇisaṃ avaca. <bold>Vammadharānī</bold>ti vammadhare sūre, samattheti attho, ābharaṇabhaṇḍameva vā idha ‘‘vamma’’nti adhippetaṃ, tasmā ābharaṇadharetipi attho. <bold>Cete</bold>ti taṃ nāmenālapati, <bold>puttānī</bold>ti mama putte ca dhītaro ca. <bold>Indīvarapupphasāme</bold>ti taṃ ālapati.</paragraph>
    <paragraph line="2780">Sā ‘‘sādhū’’ti sampaṭicchitvā pāsādā oruyha anuvicaritvā ‘‘pitā vo ovādaṃ dātukāmo pakkosati, idaṃ kira vo tassa pacchimadassana’’nti sabbamevassa suhadajanañca puttadhītaro ca sannipātesi. Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto pitu santikaṃ agamāsi. Paṇḍito te disvāva sakabhāvena saṇṭhātuṃ asakkonto assupuṇṇehi nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā puttasahassassa ovādaṃ adāsi. Tamatthaṃ <pageBreak edition="Pali Text Society" number="6.0291" /> pakāsento satthā āha –</paragraph>
    <hangnum line="2781" number="1467"></hangnum>
    <gatha1 line="2782"> ‘‘Te āgate muddhani dhammapālo, cumbitvā putte avikampamāno;</gatha1>
    <gathalast line="2783">Āmantayitvāna avoca vākyaṃ, dinnāhaṃ raññā idha māṇavassa.</gathalast>
    <hangnum line="2784" number="1468"></hangnum>
    <gatha1 line="2785"> ‘‘Tassajjahaṃ <pageBreak edition="Myanmar" number="7.0194" /> attasukhī vidheyyo, ādāya yenicchati tena gacchati;</gatha1>
    <gathalast line="2786">Ahañca vo sāsitumāgatosmi, kathaṃ ahaṃ aparittāya gacche.</gathalast>
    <hangnum line="2787" number="1469"></hangnum>
    <gatha1 line="2788"> ‘‘Sace <pageBreak edition="Vipassana Research Institut" number="7.0185" /> vo rājā kururaṭṭhavāsī, janasandho puccheyya pahūtakāmo;</gatha1>
    <gathalast line="2789">Kimābhijānātha pure purāṇaṃ, kiṃ vo pitā puratthā.</gathalast>
    <hangnum line="2790" number="1470"></hangnum>
    <gatha1 line="2791"> ‘‘Samāsanā hotha mayāva sabbe, konīdha rañño abbhatiko manusso;</gatha1>
    <gatha2 line="2792">Tamañjaliṃ kariya vadetha evaṃ, mā hevaṃ deva na hi esa dhammo;</gatha2>
    <gathalast line="2793">Viyaggharājassa nihīnajacco, samāsano deva kathaṃ bhaveyyā’’ti.</gathalast>
    <paragraph line="2794">Tattha <bold>dhammapālo</bold>ti mahāsatto. <bold>Dinnāha</bold>nti ahaṃ jayadhanena khaṇḍetvā raññā dinno. <bold>Tassajjahaṃ attasukhī vidheyyo</bold>ti ajja paṭṭhāya tīhamattaṃ ahaṃ iminā attano sukhena attasukhī, tato paraṃ pana tassa māṇavassāhaṃ vidheyyo homi. So hi ito catutthe divase ekaṃsena maṃ ādāya yatthicchati, tattha gacchati. <bold>Aparittāyā</bold>ti tumhākaṃ parittaṃ akatvā kathaṃ gaccheyyanti anusāsituṃ āgatosmi. <bold>Janasandho</bold>ti mittabandhanena mittajanassa sandhānakaro. <bold>Pure purāṇa</bold>nti ito pubbe tumhe kiṃ purāṇakāraṇaṃ abhijānātha. <bold>Anusāse</bold>ti anusāsi. Evaṃ tumhe raññā puṭṭhā ‘‘amhākaṃ pitā imañcimañca ovādaṃ adāsī’’ti katheyyātha. <bold>Samāsanā hothā</bold>ti sace vo rājā mayā dinnassa ovādassa kathitakāle ‘‘etha tumhe, ajja mayā saddhiṃ samāsanā hotha, idha rājakule tumhehi añño ko nu rañño abbhatiko manusso’’ti attano āsane nisīdāpeyya, atha tumhe añjaliṃ katvā taṃ rājānaṃ evaṃ vadeyyātha ‘‘deva, evaṃ mā avaca. Na hi amhākaṃ esapaveṇidhammo. <bold>Viyaggharājassa</bold> kesarasīhassa nihīnajacco jarasiṅgālo <pageBreak edition="Myanmar" number="7.0195" />, deva, kathaṃ samāsano bhaveyya. Yathā siṅgālo sīhassa samāsano na hoti, tatheva mayaṃ tumhāka’’nti.</paragraph>
    <paragraph line="2795">Imaṃ <pageBreak edition="Pali Text Society" number="6.0292" /> panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu. Tesaṃ mahāsatto saññāpesi.</paragraph>
    <centered line="2796">Lakkhaṇakaṇḍaṃ niṭṭhitaṃ.</centered>
    <centered line="2797">Rājavasatikaṇḍa</centered>
    <paragraph line="2798">Atha ne paṇḍito puttadhītaro ca ñātayo ca upasaṅkamitvā tuṇhībhūte disvā ‘‘tātā, mā cintayittha, sabbe saṅkhārā aniccā, yaso nāma vipattipariyosāno, apica tumhākaṃ rājavasatiṃ <pageBreak edition="Vipassana Research Institut" number="7.0186" /> nāma yasapaṭilābhakāraṇaṃ kathessāmi, taṃ ekaggacittā suṇāthā’’ti buddhalīlāya rājavasatiṃ nāma paṭṭhapesi. Tamatthaṃ pakāsento satthā āha –</paragraph>
    <hangnum line="2799" number="1471"></hangnum>
    <gatha1 line="2800"> ‘‘So ca putte amacce ca, ñātayo suhadajjane;</gatha1>
    <gathalast line="2801">Alīnamanasaṅkappo, vidhuro etadabravi.</gathalast>
    <hangnum line="2802" number="1472"></hangnum>
    <gatha1 line="2803"> ‘‘Ethayyo rājavasatiṃ, nisīditvā suṇātha me;</gatha1>
    <gathalast line="2804">Yathā rājakulaṃ patto, yasaṃ poso nigacchatī’’ti.</gathalast>
    <paragraph line="2805">Tattha <bold>suhadajjane</bold>ti suhadayajane. <bold>Ethayyo</bold>ti etha, ayyo. Piyasamudācārena putte ālapati. <bold>Rājavasati</bold>nti mayā vuccamānaṃ rājapāricariyaṃ suṇātha. <bold>Yathā</bold>ti yena kāraṇena rājakulaṃ patto upasaṅkamanto rañño santike caranto poso yasaṃ nigacchati labhati, taṃ kāraṇaṃ suṇāthāti attho.</paragraph>
    <hangnum line="2806" number="1473"></hangnum>
    <gatha1 line="2807"> ‘‘Na hi rājakulaṃ patto, aññāto labhate yasaṃ;</gatha1>
    <gathalast line="2808">Nāsūro nāpi dummedho, nappamatto kudācanaṃ.</gathalast>
    <hangnum line="2809" number="1474"></hangnum>
    <gatha1 line="2810"> ‘‘Yadāssa sīlaṃ paññañca, soceyyaṃ cādhigacchati;</gatha1>
    <gathalast line="2811">Atha vissasate tyamhi, guyhañcassa na rakkhatī’’ti.</gathalast>
    <paragraph line="2812">Tattha <pageBreak edition="Myanmar" number="7.0196" /><bold>aññāto</bold>ti apākaṭaguṇo aviditakammāvadāno. <bold>Nāsūro</bold>ti na asūro bhīrukajātiko. <bold>Yadāssa sīla</bold>nti yadā assa sevakassa rājā sīlañca paññañca soceyyañca adhigacchati, ācārasampattiñca ñāṇabalañca sucibhāvañca jānāti. <bold>Atha vissasate tyamhī</bold>ti atha rājā tamhi vissasate vissāsaṃ karoti, attano guyhañcassa na rakkhati na gūhati.</paragraph>
    <hangnum line="2813" number="1475"></hangnum>
    <gatha1 line="2814"> ‘‘Tulā yathā paggahitā, samadaṇḍā sudhāritā;</gatha1>
    <gathalast line="2815">Ajjhiṭṭho na vikampeyya, sa rājavasatiṃ vase.</gathalast>
    <hangnum line="2816" number="1476"></hangnum>
    <gatha1 line="2817"> ‘‘Tulā <pageBreak edition="Vipassana Research Institut" number="7.0187" /> yathā paggahitā, samadaṇḍā sudhāritā;</gatha1>
    <gathalast line="2818">Sabbāni abhisambhonto, sa rājavasatiṃ vase’’ti.</gathalast>
    <paragraph line="2819">Tattha <bold>tulā</bold><pageBreak edition="Pali Text Society" number="6.0293" /><bold>yathā</bold>ti yathā esā vuttappakārā tulā na onamati na unnamati, evameva rājasevako kismiñcideva kamme raññā ‘‘idaṃ nāma karohī’’ti ajjhiṭṭho āṇatto chandādiagativasena na vikampeyya, sabbakiccesu paggahitatulā viya samo bhaveyya. <bold>Sa rājavasati</bold>nti so evarūpo sevako rājakule vāsaṃ vaseyya, rājānaṃ paricareyya, evaṃ paricaranto pana yasaṃ labheyyāti attho. <bold>Sabbāni abhisambhonto</bold>ti sabbāni rājakiccāni karonto.</paragraph>
    <hangnum line="2820" number="1477"></hangnum>
    <gatha1 line="2821"> ‘‘Divā vā yadi vā rattiṃ, rājakiccesu paṇḍito;</gatha1>
    <gathalast line="2822">Ajjhiṭṭho na vikampeyya, sa rājavasatiṃ vase.</gathalast>
    <hangnum line="2823" number="1478"></hangnum>
    <gatha1 line="2824"> ‘‘Divā vā yadi vā rattiṃ, rājakiccesu paṇḍito;</gatha1>
    <gathalast line="2825">Sabbāni abhisambhonto, sa rājavasatiṃ vase.</gathalast>
    <hangnum line="2826" number="1479"></hangnum>
    <gatha1 line="2827"> ‘‘Yo cassa sukato maggo, rañño suppaṭiyādito;</gatha1>
    <gathalast line="2828">Na tena vutto gaccheyya, sa rājavasatiṃ vase’’ti.</gathalast>
    <paragraph line="2829">Tattha <bold>na vikampeyyā</bold>ti avikampamāno tāni kiccāni kareyya. <bold>Yo cassā</bold>ti yo ca rañño gamanamaggo sukato assa <bold>suppaṭiyādito</bold> sumaṇḍito, ‘‘iminā maggena gacchā’’ti vuttopi tena na gaccheyya.</paragraph>
    <hangnum line="2830" number="1480"></hangnum>
    <gatha1 line="2831"> ‘‘Na <pageBreak edition="Myanmar" number="7.0197" /> rañño sadisaṃ bhuñje, kāmabhoge kudācanaṃ;</gatha1>
    <gathalast line="2832">Sabbattha pacchato gacche, sa rājavasatiṃ vase.</gathalast>
    <hangnum line="2833" number="1481"></hangnum>
    <gatha1 line="2834"> ‘‘Na rañño sadisaṃ vatthaṃ, na mālaṃ na vilepanaṃ;</gatha1>
    <gatha2 line="2835">Ākappaṃ sarakuttiṃ vā, na rañño sadisamācare;</gatha2>
    <gathalast line="2836">Aññaṃ kareyya ākappaṃ, sa rājavasatiṃ vase’’ti.</gathalast>
    <paragraph line="2837">Tattha <pageBreak edition="Vipassana Research Institut" number="7.0188" /><bold>na rañño</bold>ti rañño kāmabhogena samaṃ kāmabhogaṃ na bhuñjeyya. Tādisassa hi rājā kujjhati. <bold>Sabbatthā</bold>ti sabbesu rūpādīsu kāmaguṇesu rañño pacchatova gaccheyya, hīnatarameva seveyyāti attho. <bold>Aññaṃ kareyyā</bold>ti rañño ākappato sarakuttito ca aññameva ākappaṃ kareyya.</paragraph>
    <hangnum line="2838" number="1482"></hangnum>
    <gatha1 line="2839"> ‘‘Kīḷe rājā amaccehi, bhariyāhi parivārito;</gatha1>
    <gathalast line="2840">Nāmacco rājabhariyāsu, bhāvaṃ kubbetha paṇḍito.</gathalast>
    <hangnum line="2841" number="1483"></hangnum>
    <gatha1 line="2842"> ‘‘Anuddhato acapalo, nipako saṃvutindriyo;</gatha1>
    <gathalast line="2843">Manopaṇidhisampanno, sa rājavasatiṃ vase’’ti.</gathalast>
    <paragraph line="2844">Tattha <bold>bhāva</bold>nti vissāsavasena adhippāyaṃ. <bold>Acapalo</bold>ti amaṇḍanasīlo. <bold>Nipako</bold>ti paripakkañāṇo. <bold>Saṃvutindriyo</bold>ti pihitachaḷindriyo rañño vā aṅgapaccaṅgāni orodhe vāssa na olokeyya. <bold>Manopaṇidhisampanno</bold>ti acapalena suṭṭhu ṭhapitena cittena samannāgato.</paragraph>
    <hangnum line="2845" number="1484"></hangnum>
    <gatha1 line="2846"> ‘‘Nāssa <pageBreak edition="Pali Text Society" number="6.0294" /> bhariyāhi kīḷeyya, na manteyya rahogato;</gatha1>
    <gathalast line="2847">Nāssa kosā dhanaṃ gaṇhe, sa rājavasatiṃ vase.</gathalast>
    <hangnum line="2848" number="1485"></hangnum>
    <gatha1 line="2849"> ‘‘Na niddaṃ bahu maññeyya, na madāya suraṃ pive;</gatha1>
    <gathalast line="2850">Nāssa dāye mige haññe, sa rājavasatiṃ vase.</gathalast>
    <hangnum line="2851" number="1486"></hangnum>
    <gatha1 line="2852"> ‘‘Nāssa pīṭhaṃ na pallaṅkaṃ, na kocchaṃ na nāvaṃ rathaṃ;</gatha1>
    <gathalast line="2853">Sammatomhīti ārūhe, sa rājavasatiṃ vase.</gathalast>
    <hangnum line="2854" number="1487"></hangnum>
    <gatha1 line="2855"> ‘‘Nātidūre bhaje rañño, naccāsanne vicakkhaṇo;</gatha1>
    <gathalast line="2856">Sammukhañcassa tiṭṭheyya, sandissanto sabhattuno.</gathalast>
    <hangnum line="2857" number="1488"></hangnum>
    <gatha1 line="2858"> ‘‘Na <pageBreak edition="Myanmar" number="7.0198" /> ve rājā sakhā hoti, na rājā hoti methuno;</gatha1>
    <gathalast line="2859">Khippaṃ kujjhanti rājāno, sūkenakkhīva ghaṭṭitaṃ.</gathalast>
    <hangnum line="2860" number="1489"></hangnum>
    <gatha1 line="2861"> ‘‘Na <pageBreak edition="Vipassana Research Institut" number="7.0189" /> pūjito maññamāno, medhāvī paṇḍito naro;</gatha1>
    <gathalast line="2862">Pharusaṃ patimanteyya, rājānaṃ parisaṃgata’’nti.</gathalast>
    <paragraph line="2863">Tattha <bold>na manteyyā</bold>ti tassa rañño bhariyāhi saddhiṃ neva kīḷeyya, na raho manteyya. <bold>Kosā dhana</bold>nti rañño kosā dhanaṃ thenetvā na gaṇheyya. <bold>Na madāyā</bold>ti tātā, rājasevako nāma madatthāya suraṃ na piveyya. <bold>Nāssa dāye mige</bold>ti assa rañño dinnābhaye mige na haññeyya. <bold>Koccha</bold>nti bhaddapīṭhaṃ. <bold>Sammatomhī</bold>ti ahaṃ sammato hutvā evaṃ karomīti na āruheyya. <bold>Sammukhañcassa tiṭṭheyyā</bold>ti assa rañño purato khuddakamahantakathāsavanaṭṭhāne tiṭṭheyya. <bold>Sandissanto sabhattuno</bold>ti yo rājasevako tassa bhattuno dassanaṭṭhāne tiṭṭheyya. <bold>Sūkenā</bold>ti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā kujjhati nāma, evaṃ kujjhanti, na tesu vissāso kātabbo. <bold>Pūjito maññamāno</bold>ti ahaṃ rājapūjitomhīti maññamāno. <bold>Pharusaṃ patimanteyyā</bold>ti yena so kujjhati, tathārūpaṃ na manteyya.</paragraph>
    <hangnum line="2864" number="1490"></hangnum>
    <gatha1 line="2865"> ‘‘Laddhadvāro labhe dvāraṃ, neva rājūsu vissase;</gatha1>
    <gathalast line="2866">Aggīva saṃyato tiṭṭhe, sa rājavasatiṃ vase.</gathalast>
    <hangnum line="2867" number="1491"></hangnum>
    <gatha1 line="2868"> ‘‘Puttaṃ vā bhātaraṃ vā saṃ, sampaggaṇhāti khattiyo;</gatha1>
    <gatha2 line="2869">Gāmehi nigamehi vā, raṭṭhehi janapadehi vā;</gatha2>
    <gathalast line="2870">Tuṇhībhūto upekkheyya, na bhaṇe chekapāpaka’’nti.</gathalast>
    <paragraph line="2871">Tattha <bold>laddhadvāro</bold><pageBreak edition="Pali Text Society" number="6.0295" /><bold>labhe dvāra</bold>nti ahaṃ nippaṭihāro laddhadvāroti appaṭihāretvā na paviseyya, punapi dvāraṃ labheyya, paṭihāretvāva paviseyyāti attho. <bold>Saṃyato</bold>ti appamatto hutvā. <bold>Bhātaraṃ vā sa</bold>nti sakaṃ bhātaraṃ vā. <bold>Sampaggaṇhātī</bold>ti ‘‘asukagāmaṃ vā asukanigamaṃ vā assa demā’’ti yadā sevakehi saddhiṃ katheti. <bold>Na bhaṇe chekapāpaka</bold>nti tadā guṇaṃ vā aguṇaṃ vā na bhaṇeyya.</paragraph>
    <hangnum line="2872" number="1492"></hangnum>
    <gatha1 line="2873"> ‘‘Hatthārohe <pageBreak edition="Myanmar" number="7.0199" /> anīkaṭṭhe, rathike pattikārake;</gatha1>
    <gatha2 line="2874">Tesaṃ kammāvadānena, rājā vaḍḍheti vetanaṃ;</gatha2>
    <gathalast line="2875">Na tesaṃ antarā gacche, sa rājavasatiṃ vase.</gathalast>
    <hangnum line="2876" number="1493"></hangnum>
    <gatha1 line="2877"> ‘‘Cāpovūnudaro <pageBreak edition="Vipassana Research Institut" number="7.0190" /> dhīro, vaṃsovāpi pakampaye;</gatha1>
    <gathalast line="2878">Paṭilomaṃ na vatteyya, sa rājavasatiṃ vase.</gathalast>
    <hangnum line="2879" number="1494"></hangnum>
    <gatha1 line="2880"> ‘‘Cāpovūnudaro assa, macchovassa ajivhavā;</gatha1>
    <gathalast line="2881">Appāsī nipako sūro, sa rājavasatiṃ vase’’ti.</gathalast>
    <paragraph line="2882">Tattha <bold>na tesaṃ antarā gacche</bold>ti tesaṃ lābhassa antarā na gacche, antarāyaṃ na kareyya. <bold>Vaṃsovāpī</bold>ti yathā vaṃsagumbato uggatavaṃso vātena pahaṭakāle pakampati, evaṃ raññā kathitakāle pakampeyya. <bold>Cāpovūnudaro</bold>ti yathā cāpo mahodaro na hoti, evaṃ mahodaro na siyā. <bold>Ajivhavā</bold>ti yathā maccho ajivhatāya na katheti, tathā sevako mandakathatāya ajivhavā bhaveyya. <bold>Appāsī</bold>ti bhojanamattaññū.</paragraph>
    <hangnum line="2883" number="1495"></hangnum>
    <gatha1 line="2884"> ‘‘Na bāḷhaṃ itthiṃ gaccheyya, sampassaṃ tejasaṅkhayaṃ;</gatha1>
    <gathalast line="2885">Kāsaṃ sāsaṃ daraṃ bālyaṃ, khīṇamedho nigacchati.</gathalast>
    <hangnum line="2886" number="1496"></hangnum>
    <gatha1 line="2887"> ‘‘Nātivelaṃ pabhāseyya, na tuṇhī sabbadā siyā;</gatha1>
    <gathalast line="2888">Avikiṇṇaṃ mitaṃ vācaṃ, patte kāle udīraye.</gathalast>
    <hangnum line="2889" number="1497"></hangnum>
    <gatha1 line="2890"> ‘‘Akkodhano asaṅghaṭṭo, sacco saṇho apesuṇo;</gatha1>
    <gathalast line="2891">Samphaṃ giraṃ na bhāseyya, sa rājavasatiṃ vase.</gathalast>
    <hangnum line="2892" number="1498"></hangnum>
    <gatha1 line="2893"> ‘‘Mātāpettibharo assa, kule jeṭṭhāpacāyiko;</gatha1>
    <gathalast line="2894">Saṇho sakhilasambhāso, sa rājavasatiṃ vase’’ti.</gathalast>
    <paragraph line="2895">Tattha <bold>na bāḷha</bold>nti punappunaṃ kilesavasena na gaccheyya. <bold>Tejasaṅkhaya</bold>nti evaṃ gacchanto hi puriso tejasaṅkhayaṃ gacchati pāpuṇāti, taṃ sampassanto bāḷhaṃ na gaccheyya. <bold>Dara</bold>nti kāyadarathaṃ. <bold>Bālya</bold>nti dubbalabhāvaṃ. <bold>Khīṇamedho</bold>ti punappunaṃ kilesarativasena khīṇapañño puriso ete kāsādayo nigacchati. <bold>Nātivela</bold>nti tātā rājūnaṃ santike pamāṇātikkantaṃ na bhāseyya <pageBreak edition="Myanmar" number="7.0200" />. <bold>Patte kāle</bold>ti attano vacanakāle sampatte. <bold>Asaṅghaṭṭo</bold>ti paraṃ asaṅghaṭṭento. <bold>Sampha</bold>nti niratthakaṃ. <bold>Gira</bold>nti vacanaṃ.</paragraph>
    <hangnum line="2896" number="1499"></hangnum>
    <gatha1 line="2897"> ‘‘Vinīto <pageBreak edition="Vipassana Research Institut" number="7.0191" /><pageBreak edition="Pali Text Society" number="6.0296" /> sippavā danto, katatto niyato mudu;</gatha1>
    <gathalast line="2898">Appamatto suci dakkho, sa rājavasatiṃ vase.</gathalast>
    <hangnum line="2899" number="1500"></hangnum>
    <gatha1 line="2900"> ‘‘Nivātavutti vuddhesu, sappatisso sagāravo;</gatha1>
    <gathalast line="2901">Surato sukhasaṃvāso, sa rājavasatiṃ vase.</gathalast>
    <hangnum line="2902" number="1501"></hangnum>
    <gatha1 line="2903"> ‘‘Ārakā parivajjeyya, sahituṃ pahitaṃ janaṃ;</gatha1>
    <gathalast line="2904">Bhattāraññevudikkheyya, na ca aññassa rājino’’ti.</gathalast>
    <paragraph line="2905">Tattha <bold>vinīto</bold>ti ācārasampanno. <bold>Sippavā</bold>ti attano kule sikkhitabbasippena samannāgato. <bold>Danto</bold>ti chasu dvāresu nibbisevano. <bold>Katatto</bold>ti sampāditatto. <bold>Niyato</bold>ti yasādīni nissāya acalasabhāvo. <bold>Mudū</bold>ti anatimānī. <bold>Appamatto</bold>ti kattabbakiccesu pamādarahito. <bold>Dakkho</bold>ti upaṭṭhāne cheko. <bold>Nivātavuttī</bold>ti nīcavutti. <bold>Sukhasaṃvāso</bold>ti garusaṃvāsasīlo. <bold>Sahituṃ patita</bold>nti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā pesitaṃ. Tathārūpena hi saddhiṃ kathentopi rañño sammukhāva katheyya. <bold>Bhattāraññevudikkheyyā</bold>ti attano sāmikameva olokeyya. <bold>Na ca aññassa rājino</bold>ti aññassa rañño santako na bhaveyya.</paragraph>
    <hangnum line="2906" number="1502"></hangnum>
    <gatha1 line="2907"> ‘‘Samaṇe brāhmaṇe cāpi, sīlavante bahussute;</gatha1>
    <gathalast line="2908">Sakkaccaṃ payirupāseyya, sa rājavasatiṃ vase.</gathalast>
    <hangnum line="2909" number="1503"></hangnum>
    <gatha1 line="2910"> ‘‘Samaṇe brāhmaṇe cāpi, sīlavante bahussute;</gatha1>
    <gathalast line="2911">Sakkaccaṃ anuvāseyya, sa rājavasatiṃ vase.</gathalast>
    <hangnum line="2912" number="1504"></hangnum>
    <gatha1 line="2913"> ‘‘Samaṇe brāhmaṇe cāpi, sīlavante bahussute;</gatha1>
    <gathalast line="2914">Tappeyya annapānena, sa rājavasatiṃ vase.</gathalast>
    <hangnum line="2915" number="1505"></hangnum>
    <gatha1 line="2916"> ‘‘Samaṇe brāhmaṇe cāpi, sīlavante bahussute;</gatha1>
    <gathalast line="2917">Āsajja paññe sevetha, ākaṅkhaṃ vuddhimattano’’ti.</gathalast>
    <paragraph line="2918">Tattha <pageBreak edition="Vipassana Research Institut" number="7.0192" /><pageBreak edition="Myanmar" number="7.0201" /><bold>sakkaccaṃ payirupāseyyā</bold>ti gāravena punappunaṃ upasaṅkameyya. <bold>Anuvāseyyā</bold>ti uposathavāsaṃ vasanto anuvatteyya. <bold>Tappeyyā</bold>ti yāvadatthaṃ dānena tappeyya. <bold>Āsajjā</bold>ti upasaṅkamitvā. <bold>Paññe</bold>ti paṇḍite, āsajjapaññe vā, asajjamānapaññeti attho.</paragraph>
    <hangnum line="2919" number="1506"></hangnum>
    <gatha1 line="2920"> ‘‘Dinnapubbaṃ na hāpeyya, dānaṃ samaṇabrāhmaṇe;</gatha1>
    <gathalast line="2921">Na ca kiñci nivāreyya, dānakāle vaṇibbake.</gathalast>
    <hangnum line="2922" number="1507"></hangnum>
    <gatha1 line="2923"> ‘‘Paññavā buddhisampanno, vidhānavidhikovido;</gatha1>
    <gathalast line="2924">Kālaññū samayaññū ca, sa rājavasatiṃ vase.</gathalast>
    <hangnum line="2925" number="1508"></hangnum>
    <gatha1 line="2926"> ‘‘Uṭṭhātā <pageBreak edition="Pali Text Society" number="6.0297" /> kammadheyyesu, appamatto vicakkhaṇo;</gatha1>
    <gathalast line="2927">Susaṃvihitakammanto, sa rājavasatiṃ vase’’ti.</gathalast>
    <paragraph line="2928">Tattha <bold>dinnapubba</bold>nti pakatipaṭiyattaṃ dānavattaṃ. <bold>Samaṇabrāhmaṇe</bold>ti samaṇe vā brāhmaṇe vā. <bold>Vaṇibbake</bold>ti dānakāle vaṇibbake āgate disvā kiñci na nivāreyya. <bold>Paññavā</bold>ti vicāraṇapaññāya yutto. <bold>Buddhisampanno</bold>ti avekallabuddhisampanno. <bold>Vidhānavidhikovido</bold>ti nānappakāresu dāsakammakaraporisādīnaṃ saṃvidahanakoṭṭhāsesu cheko. <bold>Kālaññū</bold>ti ‘‘ayaṃ dānaṃ dātuṃ, ayaṃ sīlaṃ rakkhituṃ, ayaṃ uposathakammaṃ kātuṃ kālo’’ti jāneyya. <bold>Samayaññū</bold>ti ‘‘ayaṃ kasanasamayo, ayaṃ vapanasamayo, ayaṃ vohārasamayo, ayaṃ upaṭṭhānasamayo’’ti jāneyya. <bold>Kammadheyyesū</bold>ti attano kattabbakammesu.</paragraph>
    <hangnum line="2929" number="1509"></hangnum>
    <gatha1 line="2930"> ‘‘Khalaṃ sālaṃ pasuṃ khettaṃ, gantā cassa abhikkhaṇaṃ;</gatha1>
    <gathalast line="2931">Mitaṃ dhaññaṃ nidhāpeyya, mitaṃva pācaye ghare.</gathalast>
    <hangnum line="2932" number="1510"></hangnum>
    <gatha1 line="2933"> ‘‘Puttaṃ vā bhātaraṃ vā saṃ, sīlesu asamāhitaṃ;</gatha1>
    <gatha2 line="2934">Anaṅgavā hi te bālā, yathā petā tatheva te;</gatha2>
    <gathalast line="2935">Coḷañca nesaṃ piṇḍañca, āsīnānaṃ padāpaye.</gathalast>
    <hangnum line="2936" number="1511"></hangnum>
    <gatha1 line="2937"> ‘‘Dāse kammakare pesse, sīlesu susamāhite;</gatha1>
    <gathalast line="2938">Dakkhe uṭṭhānasampanne, ādhipaccamhi ṭhāpaye’’ti.</gathalast>
    <paragraph line="2939">Tattha <pageBreak edition="Vipassana Research Institut" number="7.0193" /><pageBreak edition="Myanmar" number="7.0202" /><bold>pasuṃ khetta</bold>nti gokulañceva sassaṭṭhānañca. <bold>Gantā</bold>ti gamanasīlo. <bold>Mita</bold>nti minitvā ettakanti ñatvā koṭṭhesu nidhāpeyya. <bold>Ghare</bold>ti gharepi parijanaṃ gaṇetvā mitameva pacāpeyya. <bold>Sīlesu asamāhita</bold>nti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti attho. <bold>Anaṅgavā hi te bālā</bold>ti ‘‘aṅgametaṃ manussānaṃ, bhātā loke pavuccatī’’ti (jā. 1.4.58) kiñcāpi jeṭṭhakaniṭṭhabhātaro aṅgasamānatāya ‘‘aṅga’’nti vuttā, ime pana dussīlā, tasmā aṅgasamānā na honti. Yathā pana susāne chaḍḍitā petā matā, tatheva te. Tasmā tādisā ādhipaccaṭṭhāne na ṭhapetabbā. Kuṭumbañhi te vināsenti, vinaṭṭhakuṭumbassa ca daliddassa rājavasati nāma na sampajjati. <bold>Āsīnāna</bold>nti āgantvā nisinnānaṃ puttabhātānaṃ matasattānaṃ matakabhattaṃ viya dento ghāsacchādanamattameva padāpeyya. <bold>Uṭṭhānasampanne</bold>ti uṭṭhānavīriyena samannāgate.</paragraph>
    <hangnum line="2940" number="1512"></hangnum>
    <gatha1 line="2941"> ‘‘Sīlavā ca alolo ca, anurakkho ca rājino;</gatha1>
    <gathalast line="2942">Āvī raho hito tassa, sa rājavasatiṃ vase.</gathalast>
    <hangnum line="2943" number="1513"></hangnum>
    <gatha1 line="2944"> ‘‘Chandaññū rājino cassa, cittaṭṭho assa rājino;</gatha1>
    <gathalast line="2945">Asaṅkusakavuttiṃssa, sa rājavasatiṃ vase.</gathalast>
    <hangnum line="2946" number="1514"></hangnum>
    <gatha1 line="2947"> ‘‘Ucchādaye <pageBreak edition="Pali Text Society" number="6.0298" /> ca nhāpaye, dhove pāde adhosiraṃ;</gatha1>
    <gathalast line="2948">Āhatopi na kuppeyya, sa rājavasatiṃ vase’’ti.</gathalast>
    <paragraph line="2949">Tattha <bold>alolo</bold>ti aluddho. <bold>Cittaṭṭho</bold>ti citte ṭhito, rājacittavasikoti attho. <bold>Asaṅkusakavuttissā</bold>ti appaṭilomavutti assa. <bold>Adhosira</bold>nti pāde dhovantopi adhosiraṃ katvā heṭṭhāmukhova dhoveyya, na rañño mukhaṃ ullokeyyāti attho.</paragraph>
    <hangnum line="2950" number="1515"></hangnum>
    <gatha1 line="2951"> ‘‘Kumbhampañjaliṃ kariyā, cāṭañcāpi padakkhiṇaṃ;</gatha1>
    <gathalast line="2952">Kimeva sabbakāmānaṃ, dātāraṃ dhīramuttamaṃ.</gathalast>
    <hangnum line="2953" number="1516"></hangnum>
    <gatha1 line="2954"> ‘‘Yo deti sayanaṃ vatthaṃ, yānaṃ āvasathaṃ gharaṃ;</gatha1>
    <gathalast line="2955">Pajjunnoriva bhūtāni, bhogehi abhivassati.</gathalast>
    <hangnum line="2956" number="1517"></hangnum>
    <gatha1 line="2957"> ‘‘Esayyo <pageBreak edition="Vipassana Research Institut" number="7.0194" /><pageBreak edition="Myanmar" number="7.0203" /> rājavasati, vattamāno yathā naro;</gatha1>
    <gathalast line="2958">Ārādhayati rājānaṃ, pūjaṃ labhati bhattusū’’ti.</gathalast>
    <paragraph line="2959">Tattha <bold>kumbhampañjaliṃ kariyā, cāṭañcāpi padakkhiṇa</bold>nti vuddhiṃ paccāsīsanto puriso udakapūritaṃ kumbhaṃ disvā tassa añjaliṃ kareyya, cāṭañca sakuṇaṃ padakkhiṇaṃ kareyya. Añjaliṃ vā padakkhiṇaṃ vā karontassa te kiñci dātuṃ na sakkonti. <bold>Kimevā</bold>ti yo pana sabbakāmānaṃ dātā dhīro ca, taṃ rājānaṃ kiṃkāraṇā na namasseyya. Rājāyeva hi namassitabbo ca ārādhetabbo ca. <bold>Pajjunnorivā</bold>ti megho viya. <bold>Esayyo rājavasatī</bold>ti ayyo yā ayaṃ mayā kathitā, esā rājavasati nāma rājasevakānaṃ anusāsanī. <bold>Yathā</bold>ti yāya rājavasatiyā vattamāno naro rājānaṃ ārādheti, rājūnañca santikā pūjaṃ labhati, sā esāti.</paragraph>
    <gathalast line="2960">Evaṃ asamadhuro vidhurapaṇḍito buddhalīlāya rājavasatiṃ kathesi;</gathalast>
    <centered line="2961">Rājavasatikaṇḍaṃ niṭṭhitaṃ.</centered>
    <centered line="2962">Antarapeyyālaṃ</centered>
    <paragraph line="2963">Evaṃ puttadārañātimittasuhajjādayo anusāsantasseva tassa tayo divasā jātā. So divasassa pāripūriṃ ñatvā pātova nhatvā nānaggarasabhojanaṃ bhuñjitvā ‘‘rājānaṃ apaloketvā māṇavena saddhiṃ gamissāmī’’ti ñātigaṇaparivuto rājanivesanaṃ gantvā rājānaṃ vanditvā ekamantaṃ ṭhito vattabbayuttakaṃ vacanaṃ avoca. Tamatthaṃ pakāsento satthā āha –</paragraph>
    <hangnum line="2964" number="1518"></hangnum>
    <gatha1 line="2965"> ‘‘Evaṃ samanusāsitvā, ñātisaṅghaṃ vicakkhaṇo;</gatha1>
    <gathalast line="2966">Parikiṇṇo suhadehi, rājānamupasaṅkami.</gathalast>
    <hangnum line="2967" number="1519"></hangnum>
    <gatha1 line="2968"> ‘‘Vanditvā <pageBreak edition="Pali Text Society" number="6.0299" /> sirasā pāde, katvā ca naṃ padakkhiṇaṃ;</gatha1>
    <gathalast line="2969">Vidhuro avaca rājānaṃ, paggahetvāna añjaliṃ.</gathalast>
    <hangnum line="2970" number="1520"></hangnum>
    <gatha1 line="2971"> ‘‘Ayaṃ <pageBreak edition="Vipassana Research Institut" number="7.0195" /><pageBreak edition="Myanmar" number="7.0204" /> maṃ māṇavo neti, kattukāmo yathāmati;</gatha1>
    <gathalast line="2972">Ñātīnatthaṃ pavakkhāmi, taṃ suṇohi arindama.</gathalast>
    <hangnum line="2973" number="1521"></hangnum>
    <gatha1 line="2974"> ‘‘Putte ca me udikkhesi, yañca maññaṃ ghare dhanaṃ;</gatha1>
    <gathalast line="2975">Yathā pecca na hāyetha, ñātisaṅgho mayī gate.</gathalast>
    <hangnum line="2976" number="1522"></hangnum>
    <gatha1 line="2977"> ‘‘Yatheva khalatī bhūmyā, bhūmyāyeva patiṭṭhati;</gatha1>
    <gathalast line="2978">Evetaṃ khalitaṃ mayhaṃ, etaṃ passāmi accaya’’nti.</gathalast>
    <paragraph line="2979">Tattha <bold>suhadehī</bold>ti suhadayehi ñātimittādīhi. <bold>Yañca mañña</bold>nti yañca me aññaṃ tayā ceva aññehi ca rājūhi dinnaṃ ghare aparimāṇaṃ dhanaṃ, taṃ sabbaṃ tvameva olokeyyāsi. <bold>Peccā</bold>ti pacchākāle. <bold>Khalatī</bold>ti pakkhalati. <bold>Eveta</bold>nti evaṃ etaṃ. Ahañhi bhūmiyaṃ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi. <bold>Etaṃ passāmī</bold>ti yo esa ‘‘kiṃ te rājā hotī’’ti māṇavena puṭṭhassa mama tumhe anoloketvā saccaṃ apekkhitvā ‘‘dāsohamasmī’’ti vadantassa accayo, etaṃ accayaṃ passāmi, añño pana me doso natthi, taṃ me accayaṃ tumhe khamatha, etaṃ hadaye katvā pacchā mama puttadāresu mā aparajjhitthāti.</paragraph>
    <paragraph line="2980">Taṃ sutvā rājā ‘‘paṇḍita, tava gamanaṃ mayhaṃ na ruccati, māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī’’ti dīpento gāthamāha –</paragraph>
    <hangnum line="2981" number="1523"></hangnum>
    <gatha1 line="2982"> ‘‘Sakkā na gantuṃ iti mayha hoti, chetvā vadhitvā idha kātiyānaṃ;</gatha1>
    <gathalast line="2983">Idheva hohī iti mayha ruccati, mā tvaṃ agā uttamabhūripaññā’’ti.</gathalast>
    <paragraph line="2984">Tattha <bold>chetvā</bold>ti idheva rājagehe taṃ pothetvā māretvā paṭicchādessāmīti.</paragraph>
    <paragraph line="2985">Taṃ sutvā mahāsatto ‘‘deva, tumhākaṃ ajjhāsayo evarūpo hoti, so tumhesu ayutto’’ti vatvā āha –</paragraph>
    <hangnum line="2986" number="1524"></hangnum>
    <gatha1 line="2987"> ‘‘Mā <pageBreak edition="Myanmar" number="7.0205" /> hevadhammesu manaṃ paṇīdahi, atthe ca dhamme ca yutto bhavassu;</gatha1>
    <gathalast line="2988">Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.</gathalast>
    <hangnum line="2989" number="1525"></hangnum>
    <gatha1 line="2990"> ‘‘Nevesa <pageBreak edition="Vipassana Research Institut" number="7.0196" /><pageBreak edition="Pali Text Society" number="6.0300" /> dhammo na puneta kiccaṃ, ayiro hi dāsassa janinda issaro;</gatha1>
    <gathalast line="2991">Ghātetuṃ jhāpetuṃ athopi hantuṃ, na ca mayha kodhatthi vajāmi cāha’’nti.</gathalast>
    <paragraph line="2992">Tattha <bold>mā hevadhammesu manaṃ paṇīdahī</bold>ti adhammesu anatthesu ayuttesu tava cittaṃ mā heva paṇidahīti attho. <bold>Pacchā</bold>ti yaṃ kammaṃ katvāpi ajarāmaro na hoti, atha kho pacchā nirayameva upapajjeyya. <bold>Dhiratthu kamma</bold>nti taṃ kammaṃ garahitaṃ atthu assa bhaveyya. <bold>Nevesā</bold>ti neva esa. <bold>Ayiro</bold>ti sāmiko. <bold>Ghātetu</bold>nti etāni ghātādīni kātuṃ ayiro dāsassa issaro, sabbānetāni kātuṃ labhati, mayhaṃ māṇave appamattakopi kodho natthi, dinnakālato paṭṭhāya tava cittaṃ sandhāretuṃ vaṭṭati, vajāmi ahaṃ narindāti āha –</paragraph>
    <paragraph line="2993">Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā nikkhami. Sakalanagaravāsinopi ‘‘paṇḍito kira māṇavena saddhiṃ gamissati, etha, passissāma na’’nti mantayitvā rājaṅgaṇeyeva naṃ passiṃsu. Atha ne mahāsatto assāsetvā ‘‘tumhe mā cintayittha, sabbe saṅkhārā aniccā, sarīraṃ addhuvaṃ, yaso nāma vipattipariyosāno, apica tumhe dānādīsu puññesu appamattā hothā’’ti tesaṃ ovādaṃ datvā nivattāpetvā attano gehābhimukho pāyāsi. Tasmiṃ khaṇe dhammapālakumāro bhātikagaṇaparivuto ‘‘pitu paccuggamanaṃ karissāmī’’ti nikkhanto nivesanadvāreyeva pitu sammukho ahosi. Mahāsatto taṃ disvā sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi. Tamatthaṃ pakāsento satthā āha –</paragraph>
    <hangnum line="2994" number="1526"></hangnum>
    <gatha1 line="2995"> ‘‘Jeṭṭhaputtaṃ <pageBreak edition="Myanmar" number="7.0206" /> upaguyha, vineyya hadaye daraṃ;</gatha1>
    <gathalast line="2996">Assupuṇṇehi nettehi, pāvisī so mahāghara’’nti.</gathalast>
    <paragraph line="2997">Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni ca santi, tehi ceva avasesadāsidāsakammakarañātimittasuhajjādīhi ca sakalanivesanaṃ yugantavātābhighātapatitehi sālehi sālavanaṃ viya nirantaraṃ ahosi. Tamatthaṃ pakāsento satthā āha –</paragraph>
    <hangnum line="2998" number="1527"></hangnum>
    <gatha1 line="2999"> ‘‘Sālāva <pageBreak edition="Vipassana Research Institut" number="7.0197" /> sammapatitā, mālutena pamadditā;</gatha1>
    <gathalast line="3000">Senti puttā ca dārā ca, vidhurassa nivesane.</gathalast>
    <hangnum line="3001" number="1528"></hangnum>
    <gatha1 line="3002"> ‘‘Itthisahassaṃ <pageBreak edition="Pali Text Society" number="6.0301" /> bhariyānaṃ, dāsisattasatāni ca;</gatha1>
    <gathalast line="3003">Bāhā paggayha pakkanduṃ, vidhurassa nivesane.</gathalast>
    <hangnum line="3004" number="1529"></hangnum>
    <gatha1 line="3005"> ‘‘Orodhā ca kumārā ca, vesiyānā ca brāhmaṇā;</gatha1>
    <gathalast line="3006">Bāhā paggayha pakkanduṃ, vidhurassa nivesane.</gathalast>
    <hangnum line="3007" number="1530"></hangnum>
    <gatha1 line="3008"> ‘‘Hatthārohā anīkaṭṭhā, rathikā pattikārakā;</gatha1>
    <gathalast line="3009">Bāhā paggayha pakkanduṃ, vidhurassa nivesane.</gathalast>
    <hangnum line="3010" number="1531"></hangnum>
    <gatha1 line="3011"> ‘‘Samāgatā jānapadā, negamā ca samāgatā;</gatha1>
    <gathalast line="3012">Bāhā paggayha pakkanduṃ, vidhurassa nivesane.</gathalast>
    <hangnum line="3013" number="1532"></hangnum>
    <gatha1 line="3014"> ‘‘Itthisahassaṃ bhariyānaṃ, dāsisattasatāni ca;</gatha1>
    <gathalast line="3015">Bāhā paggayha pakkantuṃ, kasmā no vijahissasi.</gathalast>
    <hangnum line="3016" number="1533"></hangnum>
    <gatha1 line="3017"> ‘‘Orodhā ca kumārā ca, vesiyānā ca brāhmaṇā;</gatha1>
    <gathalast line="3018">Bāhā paggayha pakkanduṃ, kasmā no vijahissasi.</gathalast>
    <hangnum line="3019" number="1534"></hangnum>
    <gatha1 line="3020"> ‘‘Hatthārohā anīkaṭṭhā, rathikā pattikārakā;</gatha1>
    <gathalast line="3021">Bāhā paggayha pakkanduṃ, kasmā no vijahissasi.</gathalast>
    <hangnum line="3022" number="1535"></hangnum>
    <gatha1 line="3023"> ‘‘Samāgatā jānapadā, negamā ca samāgatā;</gatha1>
    <gathalast line="3024">Bāhā paggayha pakkanduṃ, kasmā no vijahissasī’’ti.</gathalast>
    <paragraph line="3025">Tattha <pageBreak edition="Myanmar" number="7.0207" /><bold>sentī</bold>ti mahātale chinnapādā viya patitā āvattantā parivattantā sayanti. <bold>Itthisahassaṃ bhariyāna</bold>nti bhariyānameva itthīnaṃ sahassaṃ. <bold>Kasmā no vijahissasī</bold>ti kena kāraṇena amhe vijahissasīti parideviṃsu.</paragraph>
    <paragraph line="3026">Mahāsatto <pageBreak edition="Vipassana Research Institut" number="7.0198" /> sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano niṭṭhitakiccataṃ ārocesi. Tamatthaṃ pakāsento satthā āha –</paragraph>
    <hangnum line="3027" number="1536"></hangnum>
    <gatha1 line="3028"> ‘‘Katvā gharesu kiccāni, anusāsitvā sakaṃ janaṃ;</gatha1>
    <gathalast line="3029">Mittāmacce ca bhacce ca, puttadāre ca bandhave.</gathalast>
    <hangnum line="3030" number="1537"></hangnum>
    <gatha1 line="3031"> ‘‘Kammantaṃ saṃvidhetvāna, ācikkhitvā ghare dhanaṃ;</gatha1>
    <gathalast line="3032">Nidhiñca iṇadānañca, puṇṇakaṃ etadabravi.</gathalast>
    <hangnum line="3033" number="1538"></hangnum>
    <gatha1 line="3034"> ‘‘Avasī tuvaṃ mayha tīhaṃ agāre, katāni kiccāni gharesu mayhaṃ;</gatha1>
    <gathalast line="3035">Anusāsitā puttadārā mayā ca, karoma kaccāna yathāmatiṃ te’’ti.</gathalast>
    <paragraph line="3036">Tattha <bold>kammantaṃ saṃvidhetvānā</bold>ti ‘‘evañca kātuṃ vaṭṭatī’’ti ghare kattabbayuttakaṃ kammaṃ saṃvidahitvā. <bold>Nidhi</bold>nti nidahitvā ṭhapitadhanaṃ. <bold>Iṇadāna</bold>nti iṇavasena saṃyojitadhanaṃ. <bold>Yathāmatiṃ te</bold>ti idāni tava ajjhāsayānurūpaṃ karomāti vadati.</paragraph>
    <paragraph line="3037">Puṇṇako <pageBreak edition="Pali Text Society" number="6.0302" /> āha –</paragraph>
    <hangnum line="3038" number="1539"></hangnum>
    <gatha1 line="3039"> ‘‘Sace hi katte anusāsitā te, puttā ca dārā anujīvino ca;</gatha1>
    <gathalast line="3040">Handehi dānī taramānarūpo, dīgho hi addhāpi ayaṃ puratthā.</gathalast>
    <hangnum line="3041" number="1540"></hangnum>
    <gatha1 line="3042"> ‘‘Achambhitova gaṇhāhi, ājāneyyassa vāladhiṃ;</gatha1>
    <gathalast line="3043">Idaṃ pacchimakaṃ tuyhaṃ, jīvalokassa dassana’’nti.</gathalast>
    <paragraph line="3044">Tattha <pageBreak edition="Myanmar" number="7.0208" /><bold>katte</bold>ti somanassappatto yakkho mahāsattaṃ ālapati. <bold>Dīgho hi addhāpī</bold>ti gantabbamaggopi dīgho. <bold>‘‘Achambhitovā’’</bold>ti idaṃ so heṭṭhāpāsādaṃ anotaritvā tatova gantukāmo hutvā avaca.</paragraph>
    <paragraph line="3045">Atha naṃ mahāsatto āha –</paragraph>
    <hangnum line="3046" number="1541"></hangnum>
    <gatha1 line="3047"> ‘‘Sohaṃ <pageBreak edition="Vipassana Research Institut" number="7.0199" /> kissa nu bhāyissaṃ, yassa me natthi dukkaṭaṃ;</gatha1>
    <gathalast line="3048">Kāyena vācā manasā, yena gaccheyya duggati’’nti.</gathalast>
    <paragraph line="3049">Tattha <bold>sohaṃ kissa nu bhāyissa</bold>nti idaṃ mahāsatto ‘‘achambhitova gaṇhāhī’’ti vuttattā evamāha.</paragraph>
    <paragraph line="3050">Evaṃ mahāsatto sīhanādaṃ naditvā achambhito kesarasīho viya nibbhayo hutvā ‘‘ayaṃ sāṭako mama aruciyā mā muccatū’’ti adhiṭṭhānapāramiṃ purecārikaṃ katvā daḷhaṃ nivāsetvā assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa ūrūsu paliveṭhetvā ‘‘māṇava, gahito me vāladhi, yathāruci yāhī’’ti āha. Tasmiṃ khaṇe puṇṇako manomayasindhavassa saññaṃ adāsi. So paṇḍitaṃ ādāya ākāse pakkhandi. Tamatthaṃ pakāsento satthā āha –</paragraph>
    <hangnum line="3051" number="1542"></hangnum>
    <gatha1 line="3052"> ‘‘So assarājā vidhuraṃ vahanto, pakkāmi vehāyasamantalikkhe;</gatha1>
    <gathalast line="3053">Sākhāsu selesu asajjamāno, kāḷāgiriṃ khippamupāgamāsī’’ti.</gathalast>
    <paragraph line="3054">Tattha <bold>sākhāsu selesu asajjamāno</bold>ti puṇṇako kira cintesi ‘‘dūraṃ agantvāva imaṃ himavantappadese rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare <pageBreak edition="Pali Text Society" number="6.0303" /> chaḍḍetvā nāgabhavanameva gamissāmī’’ti. So rukkhe ca pabbate ca apariharitvā tesaṃ majjheneva assaṃ pesesi. Mahāsattassānubhāvena rukkhāpi pabbatāpi sarīrato ubhosu passesu ratanamattaṃ paṭikkamanti. So ‘‘mato vā, no vā’’ti parivattitvā mahāsattassa mukhaṃ olokento kañcanādāsamiva vippasannaṃ disvā ‘‘ayaṃ evaṃ na maratī’’ti punapi sakalahimavantappadese rukkhe ca pabbate ca tikkhattuṃ pothento pesesi <pageBreak edition="Myanmar" number="7.0209" />. Evaṃ pothentopi tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi. Atha puṇṇako ‘‘ayaṃ neva marati, idāni vātakkhandhe cuṇṇavicuṇṇaṃ karissāmī’’ti kodhābhibhūto sattamaṃ vātakkhandhaṃ pakkhandi. Bodhisattassānubhāvena vātakkhandho dvidhā hutvā bodhisattassa okāsaṃ akāsi. Tato verambhavātehi paharāpesi, verambhavātāpi satasahassaasanisaddo viya hutvā bodhisattassa okāsaṃ adaṃsu. So puṇṇako tassa antarāyābhāvaṃ passanto taṃ ādāya kāḷapabbataṃ agamāsi. Tena vuttaṃ –</paragraph>
    <gatha1 line="3055">‘‘So <pageBreak edition="Vipassana Research Institut" number="7.0200" /> assarājā vidhuraṃ vahanto, pakkāmi vehāyasamantalikkhe;</gatha1>
    <gathalast line="3056">Sākhāsu selesu asajjamāno, kāḷāgiriṃ khippamupāgamāsī’’ti.</gathalast>
    <paragraph line="3057">Tattha <bold>asajjamāno</bold>ti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.</paragraph>
    <paragraph line="3058">Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ gantvā tattha mahāsattaṃ adisvā chinnapādā viya patitvā aparāparaṃ parivattamānā mahāsaddena parideviṃsu. Tamatthaṃ pakāsento satthā āha –</paragraph>
    <hangnum line="3059" number="1543"></hangnum>
    <gatha1 line="3060"> ‘‘Itthisahassaṃ bhariyānaṃ, dāsisattasatāni ca;</gatha1>
    <gatha2 line="3061">Bāhā paggayha pakkanduṃ, ‘yakkho brāhmaṇavaṇṇena;</gatha2>
    <gathalast line="3062">Vidhuraṃ ādāya gacchati’.</gathalast>
    <gatha1 line="3063">‘‘Orodhā ca kumārā ca, vesiyānā ca brāhmaṇā;</gatha1>
    <gatha2 line="3064">Bāhā paggayha pakkanduṃ, ‘yakkho brāhmaṇavaṇṇena;</gatha2>
    <gathalast line="3065">Vidhuraṃ ādāya gacchati’.</gathalast>
    <gatha1 line="3066">‘‘Hatthārohā anīkaṭṭhā, rathikā pattikārakā;</gatha1>
    <gatha2 line="3067">Bāhā paggayha pakkanduṃ, ‘yakkho brāhmaṇavaṇṇena;</gatha2>
    <gathalast line="3068">Vidhuraṃ ādāya gacchati’.</gathalast>
    <hangnum line="3069" number="1544"></hangnum>
    <gatha1 line="3070"> ‘‘Samāgatā <pageBreak edition="Myanmar" number="7.0210" /> jānapadā, negamā ca samāgatā;</gatha1>
    <gatha2 line="3071">Bāhā paggayha pakkanduṃ, ‘yakkho brāhmaṇavaṇṇena;</gatha2>
    <gathalast line="3072">Vidhuraṃ ādāya gacchati’.</gathalast>
    <hangnum line="3073" number="1545"></hangnum>
    <gatha1 line="3074"> ‘‘Itthisahassaṃ bhariyānaṃ, dāsisattasatāni ca;</gatha1>
    <gathalast line="3075">Bāhā paggayha pakkanduṃ, ‘paṇḍito so kuhiṃ gato’.</gathalast>
    <gatha1 line="3076">‘‘Orodhā <pageBreak edition="Vipassana Research Institut" number="7.0201" /> ca kumārā ca, vesiyānā ca brāhmaṇā;</gatha1>
    <gathalast line="3077">Bāhā paggayha pakkanduṃ, ‘paṇḍito so kuhiṃ gato’.</gathalast>
    <gatha1 line="3078">‘‘Hatthārohā anīkaṭṭhā, rathikā pattikārakā;</gatha1>
    <gathalast line="3079">Bāhā paggayha pakkanduṃ, ‘paṇḍito so kuhiṃ gato’.</gathalast>
    <hangnum line="3080" number="1546"></hangnum>
    <gatha1 line="3081"> Samāgatā jānapadā, negamā ca samāgatā;</gatha1>
    <gathalast line="3082">Bāhā paggayha pakkanduṃ, ‘paṇḍito so kuhiṃ gato’’’ti.</gathalast>
    <paragraph line="3083">Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ agamaṃsu. Rājā mahantaṃ paridevasaddaṃ sutvā sīhapañjaraṃ vivaritvā ‘‘tumhe kasmā paridevathā’’ti pucchi. Athassa te ‘‘deva, so kira māṇavo na brāhmaṇo, yakkho pana brāhmaṇavaṇṇena āgantvā paṇḍitaṃ ādāya gato, tena vinā <pageBreak edition="Pali Text Society" number="6.0304" /> amhākaṃ jīvitaṃ natthi. Sace so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā sabbe mayaṃ aggiṃ ujjāletvā pavisissāmā’’ti imamatthaṃ ārocentā imaṃ gāthamāhaṃsu –</paragraph>
    <hangnum line="3084" number="1547"></hangnum>
    <gatha1 line="3085"> ‘‘Sace so sattarattena, nāgacchissati paṇḍito;</gatha1>
    <gathalast line="3086">Sabbe aggiṃ pavekkhāma, natthattho jīvitena no’’ti.</gathalast>
    <paragraph line="3087">Sammāsambuddhassa parinibbutakālepi ‘‘mayaṃ aggiṃ pavisitvā marissāmā’’ti vattāro nāma nāhesuṃ. Aho subhāsitaṃ mahāsatte nāgarehīti. Rājā tesaṃ kathaṃ sutvā ‘‘tumhe mā cintayittha, mā <pageBreak edition="Myanmar" number="7.0211" /> socittha, mā paridevittha, madhurakatho paṇḍito māṇavaṃ dhammakathāya palobhetvā attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatī’’ti assāsento gāthamāha –</paragraph>
    <hangnum line="3088" number="1548"></hangnum>
    <gatha1 line="3089"> ‘‘Paṇḍito ca viyatto ca, vibhāvī ca vicakkhaṇo;</gatha1>
    <gathalast line="3090">Khippaṃ mociya attānaṃ, mā bhāyitthāgamissatī’’ti.</gathalast>
    <paragraph line="3091">Tattha <bold>viyatto</bold>ti veyyattiyā vicāraṇapaññāya samannāgato. <bold>Vibhāvī</bold>ti atthānatthaṃ kāraṇākāraṇaṃ vibhāvetvā dassetvā kathetuṃ samattho. <bold>Vicakkhaṇo</bold>ti taṅkhaṇeyeva ṭhānuppattikāya kāraṇacintanapaññāya <pageBreak edition="Vipassana Research Institut" number="7.0202" /> yutto. <bold>Mā bhāyitthā</bold>ti mā bhāyatha, attānaṃ mocetvā khippaṃ āgamissatīti assāseti.</paragraph>
    <paragraph line="3092">Nāgarāpi ‘‘paṇḍito kira rañño kathetvā gato bhavissatī’’ti assāsaṃ paṭilabhitvā attano gehāni pakkamiṃsu.</paragraph>
    <centered line="3093">Antarapeyyālo niṭṭhito.</centered>
    <centered line="3094">Sādhunaradhammakaṇḍaṃ</centered>
    <paragraph line="3095">Puṇṇakopi mahāsattaṃ kāḷāgirimatthake ṭhapetvā ‘‘imasmiṃ jīvamāne mayhaṃ vuḍḍhi nāma natthi, imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ gahetvā devalokaṃ gamissāmī’’ti cintesi. Tamatthaṃ pakāsento satthā āha –</paragraph>
    <hangnum line="3096" number="1549"></hangnum>
    <gatha1 line="3097"> ‘‘So tattha gantvāna vicintayanto, uccāvacā cetanakā bhavanti;</gatha1>
    <gathalast line="3098">Nayimassa jīvena mamatthi kiñci, hantvānimaṃ hadayamānayissa’’nti.</gathalast>
    <paragraph line="3099">Tattha <bold>so</bold>ti so puṇṇako. <bold>Tattha gantvānā</bold>ti gantvā tattha kāḷāgirimatthake ṭhito. <bold>Uccāvacā cetanakā bhavantī</bold>ti khaṇe khaṇe uppajjamānā <pageBreak edition="Myanmar" number="7.0212" /> cetanā uccāpi avacāpi uppajjanti. Ṭhānaṃ kho panetaṃ vijjati, yaṃ mametassa jīvitadānacetanāpi uppajjeyyāti. Imassa <pageBreak edition="Pali Text Society" number="6.0305" /> pana jīvitena tahiṃ nāgabhavane mama appamattakampi kiñci kiccaṃ natthi, idhevimaṃ māretvā assa hadayaṃ ānayissāmīti sanniṭṭhānamakāsīti attho.</paragraph>
    <paragraph line="3100">Tato puna cintesi ‘‘yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ pāpeyya’’nti. So bheravayakkharūpaṃ nimminitvā mahāsattaṃ tajjento āgantvā taṃ pātetvā dāṭhānaṃ antare katvā khāditukāmo viya ahosi, mahāsattassa lomahaṃsanamattampi nāhosi. Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi. Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā assasanto passasanto ‘‘susū’’ti saddaṃ karonto āgantvā mahāsattassa sakalasarīraṃ veṭhetvā matthake phaṇaṃ katvā aṭṭhāsi, tassa sārajjamattampi nāhosi. Atha ‘‘naṃ pabbatamatthake ṭhapetvā pātetvā <pageBreak edition="Vipassana Research Institut" number="7.0203" /> cuṇṇavicuṇṇaṃ karissāmī’’ti mahāvātaṃ samuṭṭhāpesi. So tassa kesaggamattampi cāletuṃ nāsakkhi. Atha naṃ tattheva pabbatamatthake ṭhapetvā hatthī viya khajjūrirukkhaṃ pabbataṃ aparāparaṃ cālesi, tathāpi naṃ ṭhitaṭṭhānato kesaggamattampi cāletuṃ nāsakkhi.</paragraph>
    <paragraph line="3101">Tato ‘‘saddasantāsenassa hadayaphālanaṃ katvā māressāmī’’ti antopabbataṃ pavisitvā pathaviñca nabhañca ekaninnādaṃ karonto mahānādaṃ nadi, evampissa sārajjamattampi nāhosi. Jānāti hi mahāsatto ‘‘yakkhasīhahatthināgarājavesehi āgatopi mahāvātavuṭṭhiṃ samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi māṇavoyeva, na añño’’ti. Tato puṇṇako cintesi ‘‘nāhaṃ imaṃ bāhirupakkamena māretuṃ sakkomi, sahattheneva naṃ māressāmī’’ti. Tato yakkho mahāsattaṃ pabbatamuddhani ṭhapetvā pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento vagganto antopabbatena uggantvā mahāsattaṃ pāde daḷhaṃ <pageBreak edition="Myanmar" number="7.0213" /> gahetvā parivattetvā adhosiraṃ katvā anālambe ākāse vissajjesi. Tena vuttaṃ –</paragraph>
    <hangnum line="3102" number="1550"></hangnum>
    <gatha1 line="3103"> ‘‘So <pageBreak edition="Pali Text Society" number="6.0306" /> tattha gantvā pabbatantarasmiṃ, anto pavisitvāna paduṭṭhacitto;</gatha1>
    <gathalast line="3104">Asaṃvutasmiṃ jagatippadese, adhosiraṃ dhārayi kātiyāno’’ti.</gathalast>
    <paragraph line="3105">Tattha <bold>so tattha gantvā</bold>ti so puṇṇako pabbatamatthakā pabbatapādaṃ gantvā tattha pabbatantare ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute bhūmipadese dhāresīti. Na āditova dhāresi, tattha pana taṃ khipitvā pannarasayojanamattaṃ bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu gahetvā adhosirameva ukkhipitvā mukhaṃ olokento ‘‘na maratī’’ti ñatvā dutiyampi khipitvā tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva disvā cintesi ‘‘sace idāni saṭṭhiyojanamattaṃ bhassitvā na marissati, pādesu naṃ gahetvā pabbatamuddhani pothetvā māressāmī’’ti atha naṃ tatiyampi khipitvā saṭṭhiyojanamattaṃ bhaṭṭhakāle hatthaṃ vaḍḍhetvā pādesu gahetvā ukkhipi. Tato mahāsatto cintesi ‘‘ayaṃ maṃ paṭhamaṃ pannarasayojanaṭṭhānaṃ khipi, dutiyampi tiṃsayojanaṃ, tatiyampi saṭṭhiyojanaṃ, idāni puna maṃ na khipissati, ukkhipantoyeva pabbatamuddhani paharitvā māressati, yāva maṃ ukkhipitvā pabbatamuddhani na potheti, tāva naṃ adhosiro hutvā olambantova māraṇakāraṇaṃ pucchissāmī’’ti. Evaṃ cintetvā <pageBreak edition="Vipassana Research Institut" number="7.0204" /> ca pana so achambhito asantasanto tathā akāsi. Tena vuttaṃ ‘‘dhārayi kātiyāno’’ti, tikkhattuṃ khipitvā dhārayīti attho.</paragraph>
    <hangnum line="3106" number="1551"></hangnum>
    <gatha1 line="3107"> ‘‘So lambamāno narake papāte, mahabbhaye lomahaṃse vidugge;</gatha1>
    <gathalast line="3108">Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.</gathalast>
    <hangnum line="3109" number="1552"></hangnum>
    <gatha1 line="3110"> ‘‘Ariyāvakāsosi <pageBreak edition="Myanmar" number="7.0214" /> anariyarūpo, asaññato saññatasannikāso;</gatha1>
    <gathalast line="3111">Accāhitaṃ kammaṃ karosi ludraṃ, bhāve ca te kusalaṃ natthi kiñci.</gathalast>
    <hangnum line="3112" number="1553"></hangnum>
    <gatha1 line="3113"> ‘‘Yaṃ maṃ papātasmiṃ papātumicchasi, ko nu tavattho maraṇena mayhaṃ;</gatha1>
    <gathalast line="3114">Amānusasseva tavajja vaṇṇo, ācikkha me tvaṃ katamāsi devatāti.</gathalast>
    <paragraph line="3115">Tattha <bold>so lambamāno</bold>ti so kurūnaṃ kattuseṭṭho tatiyavāre lambamāno. <bold>Ariyāvakāso</bold>ti rūpena ariyasadiso devavaṇṇo hutvā carasi. <bold>Asaññato</bold>ti kāyādīhi asaññato <pageBreak edition="Pali Text Society" number="6.0307" /> dussīlo. <bold>Accāhita</bold>nti hitātikkantaṃ, atiahitaṃ vā. <bold>Bhāve ca te</bold>ti tava citte appamattakampi kusalaṃ natthi. <bold>Amānusasseva tavajja vaṇṇo</bold>ti ajja tava idaṃ kāraṇaṃ amānusasseva. <bold>Katamāsi devatā</bold>ti yakkhānaṃ antare katarayakkho nāma tvaṃ.</paragraph>
    <paragraph line="3116">Puṇṇako āha –</paragraph>
    <hangnum line="3117" number="1554"></hangnum>
    <gatha1 line="3118"> ‘‘Yadi te suto puṇṇako nāma yakkho, rañño kuverassa hi so sajibbo;</gatha1>
    <gathalast line="3119">Bhūmindharo varuṇo nāma nāgo, brahā sucī vaṇṇabalūpapanno.</gathalast>
    <hangnum line="3120" number="1555"></hangnum>
    <gatha1 line="3121"> ‘‘Tassānujaṃ dhītaraṃ kāmayāmi, irandhatī nāma sā nāgakaññā;</gatha1>
    <gathalast line="3122">Tassā sumajjhāya piyāya hetu, patārayiṃ tuyha vadhāya dhīrā’’ti.</gathalast>
    <paragraph line="3123">Tattha <bold>sajibbo</bold>ti sajīvo amacco. <bold>Brahā</bold>ti ārohapariṇāhasampanno uṭṭhāpitakañcanarūpasadiso. <bold>Vaṇṇabalūpapanno</bold>ti sarīravaṇṇena ca kāyabalena ca upagato. <bold>Tassānuja</bold>nti tassa anujātaṃ dhītaraṃ. <bold>Patārayi</bold>nti cittaṃ pavattesiṃ, sanniṭṭhānamakāsinti attho.</paragraph>
    <paragraph line="3124">Taṃ <pageBreak edition="Vipassana Research Institut" number="7.0205" /><pageBreak edition="Myanmar" number="7.0215" /> sutvā mahāsatto ‘‘ayaṃ loko duggahitena nassati, nāgamāṇavikaṃ patthentassa mama maraṇena kiṃ payojanaṃ, tathato kāraṇaṃ jānissāmī’’ti cintetvā gāthamāha –</paragraph>
    <hangnum line="3125" number="1556"></hangnum>
    <gatha1 line="3126"> ‘‘Mā heva tvaṃ yakkha ahosi mūḷho, naṭṭhā bahū duggahītena loke;</gatha1>
    <gathalast line="3127">Kiṃ te sumajjhāya piyāya kiccaṃ, maraṇena me iṅgha suṇomi sabba’’nti.</gathalast>
    <paragraph line="3128">Taṃ sutvā tassa ācikkhanto puṇṇako āha –</paragraph>
    <hangnum line="3129" number="1557"></hangnum>
    <gatha1 line="3130"> ‘‘Mahānubhāvassa mahoragassa, dhītukāmo ñātibhatohamasmi;</gatha1>
    <gathalast line="3131">Taṃ yācamānaṃ sasuro avoca, yathā mamaññiṃsu sukāmanītaṃ.</gathalast>
    <hangnum line="3132" number="1558"></hangnum>
    <gatha1 line="3133"> ‘‘Dajjemu kho te sutanuṃ sunettaṃ, sucimhitaṃ candanalittagattaṃ;</gatha1>
    <gatha2 line="3134">Sace tuvaṃ hadayaṃ paṇḍitassa, dhammena laddhā idha māharesi;</gatha2>
    <gathalast line="3135">Etena <pageBreak edition="Pali Text Society" number="6.0308" /> vittena kumāri labbhā, naññaṃ dhanaṃ uttari patthayāma.</gathalast>
    <hangnum line="3136" number="1559"></hangnum>
    <gatha1 line="3137"> ‘‘Evaṃ na mūḷhosmi suṇohi katte, na cāpi me duggahitatthi kiñci;</gatha1>
    <gathalast line="3138">Hadayena te dhammaladdhena nāgā, irandhatiṃ nāgakaññaṃ dadanti.</gathalast>
    <hangnum line="3139" number="1560"></hangnum>
    <gatha1 line="3140"> ‘‘Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;</gatha1>
    <gathalast line="3141">Idheva taṃ narake pātayitvā, hantvāna taṃ hadayamānayissa’’nti.</gathalast>
    <paragraph line="3142">Tattha <bold>dhītukāmo</bold>ti dhītaraṃ kāmemi patthemi, dhītu atthāya vicarāmi. <bold>Ñātibhatohamasmī</bold>ti tasmā tassa ñātibhatako nāma ahaṃ amhi. <bold>Ta</bold>nti <pageBreak edition="Myanmar" number="7.0216" /> taṃ nāgakaññaṃ. <bold>Yācamāna</bold>nti yācantaṃ maṃ. <bold>Yathā ma</bold>nti yasmā maṃ. <bold>Aññiṃsū</bold>ti jāniṃsu. <bold>Sukāmanīta</bold>nti suṭṭhu esa kāmena nītoti sukāmanīto, taṃ sukāmanītaṃ. Tasmā sasuro <bold>‘dajjemu kho te’’</bold>tiādimavoca. Tattha <bold>dajjemū</bold>ti dadeyyāma. <bold>Sutanu</bold>nti sundarasarīraṃ. <bold>Idha māharesī</bold>ti idha nāgabhavane dhammena laddhā āhareyyāsīti.</paragraph>
    <paragraph line="3143">Tassa taṃ kathaṃ sutvā mahāsatto cintesi ‘‘vimalāya mama hadayena kiccaṃ natthi, varuṇanāgarājena mama dhammakathaṃ sutvā maṇinā maṃ pūjetvā tattha gatena mama dhammakathikabhāvo vaṇṇito <pageBreak edition="Vipassana Research Institut" number="7.0206" /> bhavissati, tato vimalāya mama dhammakathāya dohaḷo uppanno bhavissati, varuṇena duggahitaṃ gahetvā puṇṇako āṇatto bhavissati, svāyaṃ attanā duggahitena maṃ māretuṃ evarūpaṃ dukkhaṃ pāpesi, mama paṇḍitabhāvo ṭhānuppattikāraṇacintanasamatthatā imasmiṃ maṃ mārente kiṃ karissati, handāhaṃ saññāpessāmi na’’nti. Cintetvā ca pana ‘‘māṇava, sādhunaradhammaṃ nāma jānāmi, yāvāhaṃ na marāmi, tāva maṃ pabbatamuddhani nisīdāpetvā sādhunaradhammaṃ nāma suṇohi, pacchā yaṃ icchasi, taṃ kareyyāsī’’ti vatvā sādhunaradhammaṃ vaṇṇetvā attano jīvitaṃ āharāpento so adhosiro olambantova gāthamāha –</paragraph>
    <hangnum line="3144" number="1561"></hangnum>
    <gatha1 line="3145"> ‘‘Khippaṃ mamaṃ uddhara kātiyāna, hadayena me yadi te atthi kiccaṃ;</gatha1>
    <gathalast line="3146">Ye <pageBreak edition="Pali Text Society" number="6.0309" /> kecime sādhunarassa dhammā, sabbeva te pātukaromi ajjā’’ti.</gathalast>
    <paragraph line="3147">Taṃ sutvā puṇṇako ‘‘ayaṃ paṇḍitena devamanussānaṃ akathitapubbo dhammo bhavissati, khippameva naṃ uddharitvā sādhunaradhammaṃ suṇissāmī’’ti cintetvā mahāsattaṃ ukkhipitvā pabbatamuddhani nisīdāpesi. Tamatthaṃ pakāsento satthā āha –</paragraph>
    <hangnum line="3148" number="1562"></hangnum>
    <gatha1 line="3149"> ‘‘So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;</gatha1>
    <gathalast line="3150">Assatthamāsīnaṃ samekkhiyāna, paripucchi kattāramanomapaññaṃ.</gathalast>
    <hangnum line="3151" number="1563"></hangnum>
    <gatha1 line="3152"> ‘‘Samuddhaṭo <pageBreak edition="Myanmar" number="7.0217" /> mesi tuvaṃ papātā, hadayena te ajja mamatthi kiccaṃ;</gatha1>
    <gathalast line="3153">Ye kecime sādhunarassa dhammā, sabbeva me pātukarohi ajjā’’ti.</gathalast>
    <paragraph line="3154">Tattha <bold>assatthamāsīna</bold>nti laddhassāsaṃ hutvā nisinnaṃ. <bold>Samekkhiyānā</bold>ti disvā. <bold>Sādhunarassa dhammā</bold>ti narassa sādhudhammā, sundaradhammāti attho.</paragraph>
    <paragraph line="3155">Taṃ sutvā mahāsatto āha –</paragraph>
    <hangnum line="3156" number="1564"></hangnum>
    <gatha1 line="3157"> ‘‘Samuddhaṭo tyasmi ahaṃ papātā, hadayena me yadi te atthi kiccaṃ;</gatha1>
    <gathalast line="3158">Ye kecime sādhunarassa dhammā, sabbeva te pātukaromi ajjā’’ti.</gathalast>
    <paragraph line="3159">Tattha <bold>tyasmī</bold>ti tayā asmi.</paragraph>
    <paragraph line="3160">Atha <pageBreak edition="Vipassana Research Institut" number="7.0207" /> naṃ mahāsatto ‘‘kiliṭṭhagattomhi, nhāyāmi tāvā’’ti āha. Yakkhopi ‘‘sādhū’’ti nhānodakaṃ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṃ adāsi. Atha mahāsatto bhuttabhojano kāḷāgirimatthakaṃ alaṅkārāpetvā āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha –</paragraph>
    <hangnum line="3161" number="1565"></hangnum>
    <gatha1 line="3162"> ‘‘Yātānuyāyī ca bhavāhi māṇava, allañca pāṇiṃ parivajjayassu;</gatha1>
    <gathalast line="3163">Mā <pageBreak edition="Pali Text Society" number="6.0310" /> cassu mittesu kadāci dubbhī, mā ca vasaṃ asatīnaṃ nigacche’’ti.</gathalast>
    <paragraph line="3164">Tattha <bold>allañca pāṇiṃ parivajjayassū</bold>ti allaṃ tintaṃ pāṇiṃ mā dahi mā jhāpehi.</paragraph>
    <paragraph line="3165">Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –</paragraph>
    <hangnum line="3166" number="1566"></hangnum>
    <gatha1 line="3167"> ‘‘Kathaṃ <pageBreak edition="Myanmar" number="7.0218" /> nu yātaṃ anuyāyi hoti, allañca pāṇiṃ dahate kathaṃ so;</gatha1>
    <gathalast line="3168">Asatī ca kā ko pana mittadubbho, akkhāhi me pucchito etamattha’’nti.</gathalast>
    <paragraph line="3169">Mahāsattopissa kathesi –</paragraph>
    <hangnum line="3170" number="1567"></hangnum>
    <gatha1 line="3171"> ‘‘Asanthutaṃ nopi ca diṭṭhapubbaṃ, yo āsanenāpi nimantayeyya;</gatha1>
    <gathalast line="3172">Tasseva atthaṃ puriso kareyya, yātānuyāyīti tamāhu paṇḍitā.</gathalast>
    <hangnum line="3173" number="1568"></hangnum>
    <gatha1 line="3174"> ‘‘Yassekarattampi ghare vaseyya, yatthannapānaṃ puriso labheyya;</gatha1>
    <gathalast line="3175">Na tassa pāpaṃ manasāpi cintaye, adubbhapāṇiṃ dahate mittadubbho.</gathalast>
    <hangnum line="3176" number="1569"></hangnum>
    <gatha1 line="3177"> ‘‘Yassa rukkhassa chāyāya, nisīdeyya sayeyya vā;</gatha1>
    <gathalast line="3178">Na tassa sākhaṃ bhañjeyya, mittadubbho hi pāpako.</gathalast>
    <hangnum line="3179" number="1570"></hangnum>
    <gatha1 line="3180"> ‘‘Puṇṇampi cemaṃ pathaviṃ dhanena, dajjitthiyā puriso sammatāya;</gatha1>
    <gathalast line="3181">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</gathalast>
    <hangnum line="3182" number="1571"></hangnum>
    <gatha1 line="3183"> ‘‘Evaṃ <pageBreak edition="Vipassana Research Institut" number="7.0208" /> kho yātaṃ anuyāyi hoti,</gatha1>
    <gatha2 line="3184">Allañca pāṇiṃ dahate punevaṃ;</gatha2>
    <gatha3 line="3185">Asatī ca sā so pana mittadubbho,</gatha3>
    <gathalast line="3186">So dhammiko hohi jahassu adhamma’’nti.</gathalast>
    <paragraph line="3187">Tattha <pageBreak edition="Pali Text Society" number="6.0311" /><bold>asanthuta</bold>nti ekāhadvīhampi ekato avutthapubbaṃ. <bold>Yo āsanenāpī</bold>ti yo evarūpaṃ puggalaṃ āsanamattenapi nimantayeyya, pageva annapānādīhi. <bold>Tassevā</bold>ti tassa pubbakārissa atthaṃ puriso karoteva. <bold>Yātānuyāyī</bold>ti pubbakāritāya yātassa puggalassa anuyāyī <pageBreak edition="Myanmar" number="7.0219" />. Paṭhamaṃ karonto hi yāyī nāma, pacchā karonto anuyāyī nāmāti evaṃ paṇḍitā kathenti. Ayaṃ devarāja, paṭhamo sādhunaradhammo. <bold>Adubbhapāṇi</bold>nti adubbhakaṃ attano bhuñjanahatthameva dahanto hi mittadubbhī nāma hoti. Iti allahatthassa ajjhāpanaṃ nāma ayaṃ dutiyo sādhunaradhammo. <bold>Na tassā</bold>ti tassa sākhaṃ vā pattaṃ vā na bhañjeyya. Kiṃkāraṇā? Mittadubbho hi pāpako. Iti paribhuttacchāyassa acetanassa rukkhassapi pāpaṃ karonto mittadubbhī nāma hoti, kimaṅgaṃ pana manussabhūtassāti. Evaṃ mittesu adubbhanaṃ nāma ayaṃ tatiyo sādhunaradhammo. <bold>Dajjitthiyā</bold>ti dadeyya itthiyā. <bold>Sammatāyā</bold>ti ‘‘ahameva tassā piyo, na añño, maññeva sā icchatī’’ti evaṃ suṭṭhu matāya. <bold>Laddhā khaṇa</bold>nti aticārassa okāsaṃ labhitvā. <bold>Asatīna</bold>nti asaddhammasamannāgatānaṃ itthīnaṃ. Iti mātugāmaṃ nissāya pāpassa akaraṇaṃ nāma ayaṃ catuttho sādhunaradhammo. <bold>So dhammiko hohī</bold>ti devarāja, so tvaṃ imehi catūhi sādhunaradhammehi yutto hohīti.</paragraph>
    <paragraph line="3188">Evaṃ mahāsatto yakkhassa cattāro sādhunaradhamme buddhalīlāya kathesi.</paragraph>
    <centered line="3189">Sādhunaradhammakaṇḍaṃ niṭṭhitaṃ.</centered>
    <centered line="3190">Kāḷāgirikaṇḍaṃ</centered>
    <paragraph line="3191">Te dhamme suṇantoyeva puṇṇako sallakkhesi ‘‘catūsupi ṭhānesu paṇḍito attano jīvitameva yācati, ayaṃ kho mayhaṃ pubbe asanthutasseva sakkāramakāsi, ahamassa nivesane tīhaṃ mahantaṃ yasaṃ anubhavanto vasiṃ, ahañcimaṃ pāpakammaṃ karonto mātugāmaṃ nissāya karomi, sabbathāpi ahameva mittadubbhī. Sace paṇḍitaṃ aparajjhāmi, na sādhunaradhamme vattissāmi <pageBreak edition="Vipassana Research Institut" number="7.0209" /> nāma, tasmā kiṃ me nāgamāṇavikāya, indapatthanagaravāsīnaṃ assumukhāni hāsento imaṃ vegena tattha netvā dhammasabhāyaṃ otāressāmī’’ti cintetvā gāthamāha –</paragraph>
    <hangnum line="3192" number="1572"></hangnum>
    <gatha1 line="3193"> ‘‘Avasiṃ <pageBreak edition="Myanmar" number="7.0220" /> ahaṃ tuyha tīhaṃ agāre, annena pānena upaṭṭhitosmi;</gatha1>
    <gathalast line="3194">Mitto mamāsī visajjāmahaṃ taṃ, kāmaṃ gharaṃ uttamapañña gaccha.</gathalast>
    <hangnum line="3195" number="1573"></hangnum>
    <gatha1 line="3196"> Api <pageBreak edition="Pali Text Society" number="6.0312" /> hāyatu nāgakulā attho, alampi me nāgakaññāya hotu;</gatha1>
    <gathalast line="3197">So tvaṃ sakeneva subhāsitena, muttosi me ajja vadhāya paññā’’ti.</gathalast>
    <paragraph line="3198">Tattha <bold>upaṭṭhitosmī</bold>ti tayā upaṭṭhitosmi. <bold>Visajjāmahaṃ ta</bold>nti vissajjemi ahaṃ taṃ. <bold>Kāma</bold>nti ekaṃsena. <bold>Vadhāyā</bold>ti vadhato. <bold>Paññā</bold>ti paññavanta.</paragraph>
    <paragraph line="3199">Atha naṃ mahāsatto ‘‘māṇava, tvaṃ tāva maṃ attano gharaṃ mā pesehi, nāgabhavanameva maṃ nehī’’ti vadanto gāthamāha –</paragraph>
    <hangnum line="3200" number="1574"></hangnum>
    <gatha1 line="3201"> ‘‘Handa tuvaṃ yakkha mamampi nehi, sasuraṃ te atthaṃ mayi carassu;</gatha1>
    <gathalast line="3202">Mayañca nāgādhipatiṃ vimānaṃ, dakkhemu nāgassa adiṭṭhapubba’’nti.</gathalast>
    <paragraph line="3203">Tattha <bold>handā</bold>ti vavassaggatthe nipāto. <bold>Sasuraṃ te atthaṃ mayi carassū</bold>ti tava sasurassa santakaṃ atthaṃ mayi cara mā nāsehi. <bold>Nāgādhipatiṃ vimāna</bold>nti ahampi nāgādhipatiñca vimānañcassa adiṭṭhapubbaṃ passeyyaṃ.</paragraph>
    <paragraph line="3204">Taṃ sutvā puṇṇako āha –</paragraph>
    <hangnum line="3205" number="1575"></hangnum>
    <gatha1 line="3206"> ‘‘Yaṃ ve narassa ahitāya assa, na taṃ pañño arahati dassanāya;</gatha1>
    <gathalast line="3207">Atha kena vaṇṇena amittagāmaṃ, tuvamicchasi uttamapañña gantu’’nti.</gathalast>
    <paragraph line="3208">Tattha <bold>amittagāma</bold>nti amittassa vasanaṭṭhānaṃ, amittasamāgamanti attho.</paragraph>
    <paragraph line="3209">Atha <pageBreak edition="Myanmar" number="7.0221" /> naṃ mahāsatto āha –</paragraph>
    <hangnum line="3210" number="1576"></hangnum>
    <gatha1 line="3211"> ‘‘Addhā <pageBreak edition="Vipassana Research Institut" number="7.0210" /> pajānāmi ahampi etaṃ, na taṃ pañño arahati dassanāya;</gatha1>
    <gathalast line="3212">Pāpañca me natthi kataṃ kuhiñci, tasmā na saṅke maraṇāgamāyā’’ti.</gathalast>
    <paragraph line="3213">Tattha <bold>maraṇāgamāyā</bold>ti maraṇassa āgamāya.</paragraph>
    <paragraph line="3214">Apica <pageBreak edition="Pali Text Society" number="6.0313" />, devarāja, tādiso yakkho kakkhaḷo mayā dhammakathāya palobhetvā mudukato, idāneva maṃ ‘‘alaṃ me nāgamāṇavikāya, attano gharaṃ yāhī’’ti vadesi, nāgarājassa mudukaraṇaṃ mama bhāro, nehiyeva maṃ tatthāti. Tassa taṃ vacanaṃ sutvā puṇṇako ‘‘sādhū’’ti sampaṭicchitvā tuṭṭhacitto āha –</paragraph>
    <hangnum line="3215" number="1577"></hangnum>
    <gatha1 line="3216"> ‘‘Handa ca ṭhānaṃ atulānubhāvaṃ, mayā saha dakkhasi ehi katte;</gatha1>
    <gathalast line="3217">Yatthacchati naccagītehi nāgo, rājā yathā vessavaṇo naḷiññaṃ.</gathalast>
    <hangnum line="3218" number="1578"></hangnum>
    <gatha1 line="3219"> ‘‘Naṃ nāgakaññā caritaṃ gaṇena, nikīḷitaṃ niccamaho ca rattiṃ;</gatha1>
    <gathalast line="3220">Pahūtamālyaṃ bahupupphachannaṃ, obhāsatī vijjurivantalikkhe.</gathalast>
    <hangnum line="3221" number="1579"></hangnum>
    <gatha1 line="3222"> ‘‘Annena pānena upetarūpaṃ, naccehi gītehi ca vāditehi;</gatha1>
    <gathalast line="3223">Paripūraṃ kaññāhi alaṅkatāhi, upasobhati vatthapilandhanenā’’ti.</gathalast>
    <paragraph line="3224">Tattha <bold>handa cā</bold>ti nipātamattameva. <bold>Ṭhāna</bold>nti nāgarājassa vasanaṭṭhānaṃ. <bold>Naḷiñña</bold>nti naḷiniyaṃ nāma rājadhāniyaṃ. <bold>Caritaṃ gaṇenā</bold>ti taṃ nāgakaññānaṃ gaṇena caritaṃ. <bold>Nikīḷita</bold>nti niccaṃ aho ca rattiñca nāgakaññāhi kīḷitānukīḷitaṃ.</paragraph>
    <paragraph line="3225">Evañca <pageBreak edition="Myanmar" number="7.0222" /> pana vatvā puṇṇako mahāsattaṃ assapiṭṭhaṃ āropetvā tattha nesi. Tamatthaṃ pakāsento satthā āha –</paragraph>
    <hangnum line="3226" number="1580"></hangnum>
    <gatha1 line="3227"> ‘‘So puṇṇako kurūnaṃ kattuseṭṭhaṃ, nisīdayī pacchato āsanasmiṃ;</gatha1>
    <gathalast line="3228">Ādāya kattāramanomapaññaṃ, upānayī bhavanaṃ nāgarañño.</gathalast>
    <hangnum line="3229" number="1581"></hangnum>
    <gatha1 line="3230"> ‘‘Patvāna <pageBreak edition="Vipassana Research Institut" number="7.0211" /> ṭhānaṃ atulānubhāvaṃ, aṭṭhāsi kattā pacchato puṇṇakassa;</gatha1>
    <gathalast line="3231">Sāmaggipekkhamāno nāgarājā, pubbeva jāmātaramajjhabhāsathā’’ti.</gathalast>
    <paragraph line="3232">Tattha <bold>so</bold><pageBreak edition="Pali Text Society" number="6.0314" /><bold>puṇṇako</bold>ti bhikkhave, so evaṃ nāgabhavanaṃ vaṇṇetvā paṇḍitaṃ attano ājaññaṃ āropetvā nāgabhavanaṃ nesi. <bold>Ṭhāna</bold>nti nāgarājassa vasanaṭṭhānaṃ. <bold>Pacchato puṇṇakassā</bold>ti puṇṇakassa kira etadahosi ‘‘sace nāgarājā paṇḍitaṃ disvā muducitto bhavissati, iccetaṃ kusalaṃ. No ce, tassa taṃ apassantasseva sindhavaṃ āropetvā ādāya gamissāmī’’ti. Atha naṃ pacchato ṭhapesi. Tena vuttaṃ ‘‘pacchato puṇṇakassā’’ti. <bold>Sāmaggipekkhamāno</bold>ti sāmaggiṃ apekkhamāno. ‘‘Sāmaṃ apekkhī’’tipi pāṭho, attano jāmātaraṃ passitvā paṭhamataraṃ sayameva ajjhabhāsathāti attho.</paragraph>
    <paragraph line="3233">Nāgarājā āha –</paragraph>
    <hangnum line="3234" number="1582"></hangnum>
    <gatha1 line="3235"> ‘‘Yannu tuvaṃ agamā maccalokaṃ, anvesamāno hadayaṃ paṇḍitassa;</gatha1>
    <gathalast line="3236">Kacci samiddhena idhānupatto, ādāya kattāramanomapañña’’nti.</gathalast>
    <paragraph line="3237">Tattha <bold>kacci samiddhenā</bold>ti kacci te manorathena samiddhena nipphannena idhāgatosīti pucchati.</paragraph>
    <paragraph line="3238">Puṇṇako <pageBreak edition="Myanmar" number="7.0223" /> āha –</paragraph>
    <hangnum line="3239" number="1583"></hangnum>
    <gatha1 line="3240"> ‘‘Ayañhi so āgato yaṃ tvamicchasi, dhammena laddho mama dhammapālo;</gatha1>
    <gathalast line="3241">Taṃ passatha sammukhā bhāsamānaṃ, sukho have sappurisehi saṅgamo’’ti.</gathalast>
    <paragraph line="3242">Tattha <bold>yaṃ tvamicchasī</bold>ti yaṃ tvaṃ icchasi. ‘‘Yantu micchasī’’tipi pāṭho. <bold>Sammukhā bhāsamāna</bold>nti taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva passatha, sappurisehi ekaṭṭhāne samāgamo hi nāma sukho hotīti.</paragraph>
    <centered line="3243">Kāḷāgirikaṇḍaṃ niṭṭhitaṃ.</centered>
    <paragraph line="3244">Tato <pageBreak edition="Vipassana Research Institut" number="7.0212" /> nāgarājā mahāsattaṃ disvā gāthamāha –</paragraph>
    <hangnum line="3245" number="1584"></hangnum>
    <gatha1 line="3246"> ‘‘Adiṭṭhapubbaṃ disvāna, macco maccubhayaṭṭito;</gatha1>
    <gathalast line="3247">Byamhito nābhivādesi, nayidaṃ paññavatāmivā’’ti.</gathalast>
    <paragraph line="3248">Tattha <bold>byamhito</bold>ti bhīto. Idaṃ vuttaṃ hoti – paṇḍita, tvaṃ adiṭṭhapubbaṃ nāgabhavanaṃ disvā maraṇabhayena aṭṭito bhīto hutvā yaṃ maṃ nābhivādesi, idaṃ kāraṇaṃ paññavantānaṃ na hotīti.</paragraph>
    <paragraph line="3249">Evaṃ vandanaṃ paccāsīsantaṃ nāgarājānaṃ mahāsatto ‘‘na tvaṃ mayā vanditabbo’’ti avatvāva attano ñāṇavantatāya upāyakosallena ‘‘ahaṃ vajjhappattabhāvena naṃ taṃ vandāmī’’ti vadanto gāthādvayamāha –</paragraph>
    <hangnum line="3250" number="1585"></hangnum>
    <gatha1 line="3251"> ‘‘Na <pageBreak edition="Pali Text Society" number="6.0315" /> camhi byamhito nāga, na ca maccubhayaṭṭito;</gatha1>
    <gathalast line="3252">Na vajjho abhivādeyya, vajjhaṃ vā nābhivādaye.</gathalast>
    <hangnum line="3253" number="1586"></hangnum>
    <gatha1 line="3254"> ‘‘Kathaṃ no abhivādeyya, abhivādāpayetha ve;</gatha1>
    <gathalast line="3255">Yaṃ naro hantumiccheyya, taṃ kammaṃ nupapajjatī’’ti.</gathalast>
    <paragraph line="3256">Tassattho – nevāhaṃ, nāgarāja, adiṭṭhapubbaṃ nāgabhavanaṃ disvā bhīto, na maraṇabhayaṭṭito. Mādisassa hi maraṇabhayaṃ nāma natthi, vajjho pana abhivādetuṃ, vajjhaṃ vā avajjhopi abhivādāpetuṃ na labhati. Yañhi naro <pageBreak edition="Myanmar" number="7.0224" /> hantumiccheyya, so taṃ kathaṃ nu abhivādeyya, kathaṃ vā tena attānaṃ abhivādāpayetha ve. Tassa hi taṃ kammaṃ na upapajjati. Tvañca kira maṃ mārāpetuṃ imaṃ āṇāpesi, kathāhaṃ taṃ vandādhīti.</paragraph>
    <paragraph line="3257">Taṃ sutvā nāgarājā mahāsattassa thutiṃ karonto dve gāthā abhāsi –</paragraph>
    <hangnum line="3258" number="1587"></hangnum>
    <gatha1 line="3259"> ‘‘Evametaṃ yathā brūsi, saccaṃ bhāsasi paṇḍita;</gatha1>
    <gathalast line="3260">Na vajjho abhivādeyya, vajjhaṃ vā nābhivādaye.</gathalast>
    <hangnum line="3261" number="1588"></hangnum>
    <gatha1 line="3262"> Kathaṃ <pageBreak edition="Vipassana Research Institut" number="7.0213" /> no abhivādeyya, abhivādāpayetha ve;</gatha1>
    <gathalast line="3263">Yaṃ naro hantumiccheyya, taṃ kammaṃ nupapajjatī’’ti.</gathalast>
    <paragraph line="3264">Idāni mahāsatto nāgarājena saddhiṃ paṭisanthāraṃ karonto āha –</paragraph>
    <hangnum line="3265" number="1589"></hangnum>
    <gatha1 line="3266"> ‘‘Asassataṃ sassataṃ nu tavayidaṃ, iddhī jutī balavīriyūpapatti;</gatha1>
    <gathalast line="3267">Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.</gathalast>
    <hangnum line="3268" number="1590"></hangnum>
    <gatha1 line="3269"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</gatha1>
    <gathalast line="3270">Akkhāhi me nāgarājetamatthaṃ, yatheva te laddhamidaṃ vimāna’’nti.</gathalast>
    <paragraph line="3271">Tattha <bold>tavayida</bold>nti idaṃ tava yasajātaṃ, vimānaṃ vā asassataṃ sassatasadisaṃ, ‘‘mā kho yasaṃ nissāya pāpamakāsī’’ti iminā padena attano jīvitaṃ yācati. <bold>Iddhī</bold>ti nāgaiddhi ca nāgajuti ca kāyabalañca cetasikavīriyañca nāgabhavane upapatti ca <pageBreak edition="Pali Text Society" number="6.0316" /> yañca te idaṃ vimānaṃ, pucchāmi taṃ nāgarāja, etamatthaṃ, kathaṃ nu te idaṃ sabbaṃ laddhanti. <bold>Adhiccaladdha</bold>nti kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ, udāhu utupariṇāmajaṃ te idaṃ, udāhu sayaṃ sahattheneva kataṃ, udāhu devehi te dinnaṃ, yatheva te idaṃ laddhaṃ, etaṃ me atthaṃ akkhāhīti.</paragraph>
    <paragraph line="3272">Taṃ <pageBreak edition="Myanmar" number="7.0225" /> sutvā nāgarājā āha –</paragraph>
    <hangnum line="3273" number="1591"></hangnum>
    <gatha1 line="3274"> ‘‘Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;</gatha1>
    <gathalast line="3275">Sakehi kammehi apāpakehi, puññehi me laddhamidaṃ vimāna’’nti.</gathalast>
    <paragraph line="3276">Tattha <bold>apāpakehī</bold>ti alāmakehi.</paragraph>
    <paragraph line="3277">Tato mahāsatto āha –</paragraph>
    <hangnum line="3278" number="1592"></hangnum>
    <gatha1 line="3279"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</gatha1>
    <gathalast line="3280">Iddhī jutī balavīriyūpapatti, idañca te nāga mahāvimāna’’nti.</gathalast>
    <paragraph line="3281">Tattha <pageBreak edition="Vipassana Research Institut" number="7.0214" /><bold>kiṃ te vata</bold>nti nāgarāja, purimabhave tava kiṃ vataṃ ahosi, ko pana brahmacariyavāso, katarassa sucaritassevesa iddhiādiko vipākoti.</paragraph>
    <paragraph line="3282">Taṃ sutvā nāgarājā āha –</paragraph>
    <hangnum line="3283" number="1593"></hangnum>
    <gatha1 line="3284"> ‘‘Ahañca bhariyā ca manussaloke, saddhā ubho dānapatī ahumhā;</gatha1>
    <gathalast line="3285">Opānabhūtaṃ me gharaṃ tadāsi, santappitā samaṇabrāhmaṇā ca.</gathalast>
    <hangnum line="3286" number="1594"></hangnum>
    <gatha1 line="3287"> ‘‘Mālañca gandhañca vilepanañca, padīpiyaṃ seyyamupassayañca;</gatha1>
    <gathalast line="3288">Acchādanaṃ sāyanamannapānaṃ, sakkacca dānāni adamha tattha.</gathalast>
    <hangnum line="3289" number="1595"></hangnum>
    <gatha1 line="3290"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</gatha1>
    <gathalast line="3291">Iddhī jutī balavīriyūpapatti, idañca me dhīra mahāvimāna’’nti.</gathalast>
    <paragraph line="3292">Tattha <pageBreak edition="Pali Text Society" number="6.0317" /><pageBreak edition="Myanmar" number="7.0226" /><bold>manussaloke</bold>ti aṅgaraṭṭhe kālacampānagare. <bold>Taṃ me vata</bold>nti taṃ sakkaccaṃ dinnadānameva mayhaṃ vattasamādānañca brahmacariyañca ahosi, tasseva sucaritassa ayaṃ iddhādiko vipākoti.</paragraph>
    <paragraph line="3293">Mahāsatto āha –</paragraph>
    <hangnum line="3294" number="1596"></hangnum>
    <gatha1 line="3295"> ‘‘Evaṃ ce te laddhamidaṃ vimānaṃ, jānāsi puññānaṃ phalūpapattiṃ;</gatha1>
    <gathalast line="3296">Tasmā hi dhammaṃ cara appamatto, yathā vimānaṃ puna māvasesī’’ti.</gathalast>
    <paragraph line="3297">Tattha <bold>jānāsī</bold>ti sace tayā dānānubhāvena taṃ laddhaṃ, evaṃ sante jānāsi nāma puññānaṃ phalañca puññaphalena nibbattaṃ upapattiñca. <bold>Tasmā hī</bold>ti yasmā puññehi tayā idaṃ laddhaṃ, tasmā. <bold>Puna māvasesī</bold>ti punapi yathā imaṃ nāgabhavanaṃ ajjhāvasasi, evaṃ dhammaṃ cara.</paragraph>
    <paragraph line="3298">Taṃ sutvā nāgarājā āha –</paragraph>
    <hangnum line="3299" number="1597"></hangnum>
    <gatha1 line="3300"> ‘‘Nayidha <pageBreak edition="Vipassana Research Institut" number="7.0215" /> santi samaṇabrāhmaṇā ca, yesannapānāni dademu katte;</gatha1>
    <gathalast line="3301">Akkhāhi me pucchito etamatthaṃ, yathā vimānaṃ puna māvasemā’’ti.</gathalast>
    <paragraph line="3302">Mahāsatto āha –</paragraph>
    <hangnum line="3303" number="1598"></hangnum>
    <gatha1 line="3304"> ‘‘Bhogī hi te santi idhūpapannā, puttā ca dārā anujīvino ca;</gatha1>
    <gathalast line="3305">Tesu tuvaṃ vacasā kammunā ca, asampaduṭṭho ca bhavāhi niccaṃ.</gathalast>
    <hangnum line="3306" number="1599"></hangnum>
    <gatha1 line="3307"> ‘‘Evaṃ tuvaṃ nāga asampadosaṃ, anupālaya vacasā kammunā ca;</gatha1>
    <gathalast line="3308">Ṭhatvā idha yāvatāyukaṃ vimāne, uddhaṃ ito gacchasi devaloka’’nti.</gathalast>
    <paragraph line="3309">Tattha <pageBreak edition="Myanmar" number="7.0227" /><bold>bhogī</bold>ti bhogino, nāgāti attho. <bold>Tesū</bold>ti tesu puttadārādīsu bhogīsu vācāya kammena ca niccaṃ asampaduṭṭho bhava. <bold>Anupālayā</bold>ti evaṃ puttādīsu ceva sesasattesu ca mettacittasaṅkhātaṃ asampadosaṃ anurakkha. <bold>Uddhaṃ ito</bold>ti ito nāgabhavanato cuto uparidevalokaṃ gamissati. Mettacittañhi dānato atirekataraṃ puññanti.</paragraph>
    <paragraph line="3310">Tato nāgarājā <pageBreak edition="Pali Text Society" number="6.0318" /> mahāsattassa dhammakathaṃ sutvā ‘‘na sakkā paṇḍitena bahi papañcaṃ kātuṃ, vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ hāsento paṇḍitaṃ pesetuṃ vaṭṭatī’’ti cintetvā gāthamāha –</paragraph>
    <hangnum line="3311" number="1600"></hangnum>
    <gatha1 line="3312"> ‘‘Addhā hi so socati rājaseṭṭho, tayā vinā yassa tuvaṃ sajibbo;</gatha1>
    <gathalast line="3313">Dukkhūpanītopi tayā samecca, vindeyya poso sukhamāturopī’’ti.</gathalast>
    <paragraph line="3314">Tattha <bold>sajibbo</bold>ti sajīvo amacco. <bold>Sameccā</bold>ti tayā saha samāgantvā. <bold>Āturopī</bold>ti bāḷhagilānopi samāno.</paragraph>
    <paragraph line="3315">Taṃ sutvā mahāsatto nāgarājassa thutiṃ karonto itaraṃ gāthamāha –</paragraph>
    <hangnum line="3316" number="1601"></hangnum>
    <gatha1 line="3317"> ‘‘Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;</gatha1>
    <gathalast line="3318">Etādisiyāsu hi āpadāsu, paññāyate mādisānaṃ viseso’’ti.</gathalast>
    <paragraph line="3319">Tattha <pageBreak edition="Vipassana Research Institut" number="7.0216" /><bold>addhā sata</bold>nti ekaṃsena santānaṃ paṇḍitānaṃ dhammaṃ bhāsasi. <bold>Atthapada</bold>nti hitakoṭṭhāsaṃ. <bold>Etādisiyāsū</bold>ti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.</paragraph>
    <paragraph line="3320">Taṃ sutvā nāgarājā atirekataraṃ tuṭṭho tameva pucchanto gāthamāha –</paragraph>
    <hangnum line="3321" number="1602"></hangnum>
    <gatha1 line="3322"> ‘‘Akkhāhi <pageBreak edition="Myanmar" number="7.0228" /> no tāyaṃ mudhā nu laddho, akkhehi no tāyaṃ ajesi jūte;</gatha1>
    <gathalast line="3323">Dhammena laddho iti tāyamāha, kathaṃ nu tvaṃ hatthamimassa māgato’’ti.</gathalast>
    <paragraph line="3324">Tattha <bold>akkhāhi no</bold>ti ācikkha amhākaṃ. <bold>Tāya</bold>nti taṃ ayaṃ. <bold>Mudhā nu laddho</bold>ti kiṃ nu kho mudhā amūlakeneva labhi, udāhu jūte ajesi. <bold>Iti tāyamāhā</bold>ti ayaṃ puṇṇako ‘‘dhammena me paṇḍito laddho’’ti vadati. <bold>Kathaṃ nu tvaṃ hatthamimassa māgato</bold>ti tvaṃ kathaṃ imassa hatthaṃ āgatosi.</paragraph>
    <paragraph line="3325">Mahāsatto āha –</paragraph>
    <hangnum line="3326" number="1603"></hangnum>
    <gatha1 line="3327"> ‘‘Yo missaro tattha ahosi rājā, tamāyamakkhehi ajesi jūte;</gatha1>
    <gathalast line="3328">So <pageBreak edition="Pali Text Society" number="6.0319" /> maṃ jito rājā imassadāsi, dhammena laddhosmi asāhasenā’’ti.</gathalast>
    <paragraph line="3329">Tattha <bold>yo missaro</bold>ti yo maṃ issaro. <bold>Imassadāsī</bold>ti imassa puṇṇakassa adāsi.</paragraph>
    <paragraph line="3330">Taṃ sutvā nāgarājā tuṭṭho ahosi. Tamatthaṃ pakāsento satthā āha –</paragraph>
    <hangnum line="3331" number="1604"></hangnum>
    <gatha1 line="3332"> ‘‘Mahorago attamano udaggo, sutvāna dhīrassa subhāsitāni;</gatha1>
    <gathalast line="3333">Hatthe gahetvāna anomapaññaṃ, pāvekkhi bhariyāya tadā sakāse.</gathalast>
    <hangnum line="3334" number="1605"></hangnum>
    <gatha1 line="3335"> ‘‘Yena tvaṃ vimale paṇḍu, yena bhattaṃ na ruccati;</gatha1>
    <gathalast line="3336">Na ca metādiso vaṇṇo, ayameso tamonudo.</gathalast>
    <hangnum line="3337" number="1606"></hangnum>
    <gatha1 line="3338"> ‘‘Yassa <pageBreak edition="Vipassana Research Institut" number="7.0217" /> te hadayenattho, āgatāyaṃ pabhaṅkaro;</gatha1>
    <gathalast line="3339">Tassa vākyaṃ nisāmehi, dullabhaṃ dassanaṃ punā’’ti.</gathalast>
    <paragraph line="3340">Tattha <pageBreak edition="Myanmar" number="7.0229" /><bold>pāvekkhī</bold>ti paviṭṭho. <bold>Yenā</bold>ti bhadde vimale, yena kāraṇena tvaṃ paṇḍu ceva, na ca te bhattaṃ ruccati. <bold>Na ca metādiso vaṇṇo</bold>ti pathavitale vā devaloke vā na ca tādiso vaṇṇo aññassa kassaci atthi, yādiso etassa guṇavaṇṇo patthaṭo. <bold>Ayameso tamonudo</bold>ti yaṃ nissāya tava dohaḷo uppanno, ayameva so sabbalokassa tamonudo. <bold>Punā</bold>ti puna etassa dassanaṃ nāma dullabhanti vadati.</paragraph>
    <paragraph line="3341">Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –</paragraph>
    <hangnum line="3342" number="1607"></hangnum>
    <gatha1 line="3343"> ‘‘Disvāna taṃ vimalā bhūripaññaṃ, dasaṅgulī añjaliṃ paggahetvā;</gatha1>
    <gathalast line="3344">Haṭṭhena bhāvena patītarūpā, iccabravi kurūnaṃ kattuseṭṭha’’nti.</gathalast>
    <paragraph line="3345">Tattha <bold>haṭṭhena bhāvenā</bold>ti pahaṭṭhena cittena. <bold>Patītarūpā</bold>ti somanassajātā.</paragraph>
    <paragraph line="3346">Ito paraṃ vimalāya ca mahāsattassa ca vacanappaṭivacanagāthā –</paragraph>
    <hangnum line="3347" number="1608"></hangnum>
    <gatha1 line="3348"> ‘‘Adiṭṭhapubbaṃ disvāna, macco maccubhayaṭṭito;</gatha1>
    <gathalast line="3349">Byamhito nābhivādesi, nayidaṃ paññavatāmiva.</gathalast>
    <hangnum line="3350" number="1609"></hangnum>
    <gatha1 line="3351"> ‘‘Na camhi byamhito nāgi, na ca maccubhayaṭṭito;</gatha1>
    <gathalast line="3352">Na vajjho abhivādeyya, vajjhaṃ vā nābhivādaye.</gathalast>
    <hangnum line="3353" number="1610"></hangnum>
    <gatha1 line="3354"> ‘‘Kathaṃ no abhivādeyya, abhivādāpayetha ve;</gatha1>
    <gathalast line="3355">Yaṃ naro hantumiccheyya, taṃ kammaṃ nupapajjati.</gathalast>
    <hangnum line="3356" number="1611"></hangnum>
    <gatha1 line="3357"> ‘‘Evametaṃ yathā brūsi, saccaṃ bhāsasi paṇḍita;</gatha1>
    <gathalast line="3358">Na vajjho abhivādeyya, vajjhaṃ vā nābhivādaye.</gathalast>
    <hangnum line="3359" number="1612"></hangnum>
    <gatha1 line="3360"> ‘‘Kathaṃ <pageBreak edition="Vipassana Research Institut" number="7.0218" /><pageBreak edition="Pali Text Society" number="6.0320" /> no abhivādeyya, abhivādāpayetha ve;</gatha1>
    <gathalast line="3361">Yaṃ naro hantumiccheyya, taṃ kammaṃ nupapajjati.</gathalast>
    <hangnum line="3362" number="1613"></hangnum>
    <gatha1 line="3363"> ‘‘Asassataṃ sassataṃ nu tavayidaṃ, iddhī jutī balavīriyūpapatti;</gatha1>
    <gathalast line="3364">Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.</gathalast>
    <hangnum line="3365" number="1614"></hangnum>
    <gatha1 line="3366"> ‘‘Adhiccaladdhaṃ <pageBreak edition="Myanmar" number="7.0230" /> pariṇāmajaṃ te, sayaṃkataṃ udāhu devehi dinnaṃ;</gatha1>
    <gathalast line="3367">Akkhāhi me nāgakaññetamatthaṃ, yatheva te laddhamidaṃ vimānaṃ.</gathalast>
    <hangnum line="3368" number="1615"></hangnum>
    <gatha1 line="3369"> ‘‘Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;</gatha1>
    <gathalast line="3370">Sakehi kammehi apāpakehi, puññehi me laddhamidaṃ vimānaṃ.</gathalast>
    <hangnum line="3371" number="1616"></hangnum>
    <gatha1 line="3372"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</gatha1>
    <gathalast line="3373">Iddhī jutī balavīriyūpapatti, idañca te nāgi mahāvimānaṃ.</gathalast>
    <hangnum line="3374" number="1617"></hangnum>
    <gatha1 line="3375"> ‘‘Ahañca kho sāmiko cāpi mayhaṃ, saddhā ubho dānapatī ahumhā;</gatha1>
    <gathalast line="3376">Opānabhūtaṃ me gharaṃ tadāsi, santappitā samaṇabrāhmaṇā ca.</gathalast>
    <hangnum line="3377" number="1618"></hangnum>
    <gatha1 line="3378"> ‘‘Mālañca gandhañca vilepanañca, padīpiyaṃ seyyamupassayañca;</gatha1>
    <gathalast line="3379">Acchādanaṃ sāyanamannapānaṃ, sakkacca dānāni adamha tattha.</gathalast>
    <hangnum line="3380" number="1619"></hangnum>
    <gatha1 line="3381"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</gatha1>
    <gathalast line="3382">Iddhī jutī balavīriyūpapatti, idañca me dhīra mahāvimānaṃ.</gathalast>
    <hangnum line="3383" number="1620"></hangnum>
    <gatha1 line="3384"> ‘‘Evaṃ <pageBreak edition="Pali Text Society" number="6.0321" /> ce te laddhamidaṃ vimānaṃ, jānāsi puññānaṃ phalūpapattiṃ;</gatha1>
    <gathalast line="3385">Tasmā hi dhammaṃ cara appamattā, yathā vimānaṃ puna māvasesi.</gathalast>
    <hangnum line="3386" number="1621"></hangnum>
    <gatha1 line="3387"> ‘‘Nayidha <pageBreak edition="Myanmar" number="7.0231" /> santi samaṇabrāhmaṇā ca, yesannapānāni dademu katte;</gatha1>
    <gathalast line="3388">Akkhāhi me pucchito etamatthaṃ, yathā vimānaṃ puna māvasema.</gathalast>
    <hangnum line="3389" number="1622"></hangnum>
    <gatha1 line="3390"> ‘‘Bhogī <pageBreak edition="Vipassana Research Institut" number="7.0219" /> hi te santi idhūpapannā, puttā ca dārā anujīvino ca;</gatha1>
    <gathalast line="3391">Tesu tuvaṃ vacasā kammunā ca, asampaduṭṭhā ca bhavāhi niccaṃ.</gathalast>
    <hangnum line="3392" number="1623"></hangnum>
    <gatha1 line="3393"> ‘‘Evaṃ tuvaṃ nāgi asampadosaṃ, anupālaya vacasā kammunā ca;</gatha1>
    <gathalast line="3394">Ṭhatvā idha yāvatāyukaṃ vimāne, uddhaṃ ito gacchasi devalokaṃ.</gathalast>
    <hangnum line="3395" number="1624"></hangnum>
    <gatha1 line="3396"> ‘‘Addhā hi so socati rājaseṭṭho, tayā vinā yassa tuvaṃ sajibbo;</gatha1>
    <gathalast line="3397">Dukkhūpanītopi tayā samecca, vindeyya poso sukhamāturopi.</gathalast>
    <hangnum line="3398" number="1625"></hangnum>
    <gatha1 line="3399"> ‘‘Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;</gatha1>
    <gathalast line="3400">Etādisiyāsu hi āpadāsu, paññāyate mādisānaṃ viseso.</gathalast>
    <hangnum line="3401" number="1626"></hangnum>
    <gatha1 line="3402"> ‘‘Akkhāhi no tāyaṃ mudhā nu laddho, akkhehi no tāyaṃ ajesi jūte;</gatha1>
    <gathalast line="3403">Dhammena laddho iti tāyamāha, kathaṃ nu tvaṃ hatthamimassa māgato.</gathalast>
    <hangnum line="3404" number="1627"></hangnum>
    <gatha1 line="3405"> ‘‘Yo missaro tattha ahosi rājā, tamāyamakkhehi ajesi jūte;</gatha1>
    <gathalast line="3406">So <pageBreak edition="Pali Text Society" number="6.0322" /> maṃ jito rājā imassadāsi, dhammena laddhosmi asāhasenā’’ti.</gathalast>
    <paragraph line="3407">Imāsaṃ gāthānaṃ attho heṭṭhā vuttanayeneva veditabbo.</paragraph>
    <paragraph line="3408">Mahāsattassa <pageBreak edition="Myanmar" number="7.0232" /> vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṃ bhojesi. Mahāsatto bhuttabhojano alaṅkatāsanaṃ paññāpetvā alaṅkatadhammāsane nisīditvā buddhalīlāya dhammaṃ desesi. Tamatthaṃ pakāsento satthā āha –</paragraph>
    <hangnum line="3409" number="1628"></hangnum>
    <gatha1 line="3410"> ‘‘Yatheva varuṇo nāgo, pañhaṃ pucchittha paṇḍitaṃ;</gatha1>
    <gathalast line="3411">Tatheva nāgakaññāpi, pañhaṃ pucchittha paṇḍitaṃ.</gathalast>
    <hangnum line="3412" number="1629"></hangnum>
    <gatha1 line="3413"> ‘‘Yatheva varuṇaṃ nāgaṃ, dhīro tosesi pucchito;</gatha1>
    <gathalast line="3414">Tatheva nāgakaññampi, dhīro tosesi pucchito.</gathalast>
    <hangnum line="3415" number="1630"></hangnum>
    <gatha1 line="3416"> ‘‘Ubhopi <pageBreak edition="Vipassana Research Institut" number="7.0220" /> te attamane viditvā, mahoragaṃ nāgakaññañca dhīro;</gatha1>
    <gathalast line="3417">Achambhī abhīto alomahaṭṭho, iccabravi varuṇaṃ nāgarājānaṃ.</gathalast>
    <hangnum line="3418" number="1631"></hangnum>
    <gatha1 line="3419"> ‘‘Mā rodhayi nāga āyāhamasmi, yena tavattho idaṃ sarīraṃ;</gatha1>
    <gathalast line="3420">Hadayena maṃsena karohi kiccaṃ, sayaṃ karissāmi yathāmati te’’ti.</gathalast>
    <paragraph line="3421">Tattha <bold>achambhī</bold>ti nikkampo. <bold>Alomahaṭṭho</bold>ti bhayena ahaṭṭhalomo. <bold>Iccabravī</bold>ti vīmaṃsanavasena iti abravi. <bold>Mā rodhayī</bold>ti ‘‘mittadubbhikammaṃ karomī’’ti mā bhāyi, ‘‘kathaṃ nu kho imaṃ idāni māressāmī’’ti vā mā cintayi. <bold>Nāgā</bold>ti varuṇaṃ ālapati. <bold>Āyāhamasmī</bold>ti āyo ahaṃ asmi, ayameva vā pāṭho. <bold>Sayaṃ karissāmī</bold>ti sace tvaṃ ‘‘imassa santike idāni dhammo me suto’’ti maṃ māretuṃ na visahasi, ahameva yathā tava ajjhāsayo, tathā sayaṃ karissāmīti.</paragraph>
    <paragraph line="3422">Nāgarājā <pageBreak edition="Myanmar" number="7.0233" /> āha –</paragraph>
    <hangnum line="3423" number="1632"></hangnum>
    <gatha1 line="3424"> ‘‘Paññā have hadayaṃ paṇḍitānaṃ, te tyamha paññāya mayaṃ sutuṭṭhā;</gatha1>
    <gathalast line="3425">Anūnanāmo labhatajja dāraṃ, ajjeva taṃ kuruyo pāpayātū’’ti.</gathalast>
    <paragraph line="3426">Tattha <bold>te tyamhā</bold>ti te mayaṃ tava paññāya sutuṭṭhā. <bold>Anūnanāmo</bold>ti sampuṇṇanāmo puṇṇako yakkhasenāpati. <bold>Labhatajja dāra</bold>nti labhatu ajja dāraṃ, dadāmi assa dhītaraṃ irandhatiṃ. <bold>Pāpayātū</bold>ti ajjeva taṃ kururaṭṭhaṃ puṇṇako pāpetu.</paragraph>
    <paragraph line="3427">Evañca <pageBreak edition="Pali Text Society" number="6.0323" /> pana vatvā varuṇo nāgarājā irandhatiṃ puṇṇakassa adāsi. So taṃ labhitvā tuṭṭhacitto mahāsattena saddhiṃ sallapi. Tamatthaṃ pakāsento satthā āha –</paragraph>
    <hangnum line="3428" number="1633"></hangnum>
    <gatha1 line="3429"> ‘‘Sa puṇṇako attamano udaggo, irandhatiṃ nāgakaññaṃ labhitvā;</gatha1>
    <gathalast line="3430">Haṭṭhena bhāvena patītarūpo, iccabravi kurūnaṃ kattuseṭṭhaṃ.</gathalast>
    <hangnum line="3431" number="1634"></hangnum>
    <gatha1 line="3432"> ‘‘Bhariyāya maṃ tvaṃ akari samaṅgiṃ, ahañca te vidhura karomi kiccaṃ;</gatha1>
    <gathalast line="3433">Idañca te maṇiratanaṃ dadāmi, ajjeva taṃ kuruyo pāpayāmī’’ti.</gathalast>
    <paragraph line="3434">Tattha <pageBreak edition="Vipassana Research Institut" number="7.0221" /><bold>maṇiratana</bold>nti paṇḍita, ahaṃ tava guṇesu pasanno arahāmi tava anucchavikaṃ kiccaṃ kātuṃ, tasmā imañca te cakkavattiparibhogaṃ maṇiratanaṃ demi, ajjeva taṃ indapatthaṃ pāpemīti.</paragraph>
    <paragraph line="3435">Atha mahāsatto tassa thutiṃ karonto itaraṃ gāthamāha –</paragraph>
    <hangnum line="3436" number="1635"></hangnum>
    <gatha1 line="3437"> ‘‘Ajeyyamesā tava hotu metti, bhariyāya kaccāna piyāya saddhiṃ;</gatha1>
    <gathalast line="3438">Ānandi vitto sumano patīto, datvā maṇiṃ mañca nayindapattha’’nti.</gathalast>
    <paragraph line="3439">Tattha <pageBreak edition="Myanmar" number="7.0234" /><bold>ajeyyamesā</bold>ti esā tava bhariyāya saddhiṃ piyasaṃvāsametti ajeyyā hotu. ‘‘Ānandi vitto’’tiādīhi pītisamaṅgibhāvamevassa vadati. <bold>Nayindapattha</bold>nti naya indapatthaṃ.</paragraph>
    <paragraph line="3440">Taṃ sutvā puṇṇako tathā akāsi. Tena vuttaṃ –</paragraph>
    <hangnum line="3441" number="1636"></hangnum>
    <gatha1 line="3442"> ‘‘Sa puṇṇako kurūnaṃ kattuseṭṭhaṃ, nisīdayī purato āsanasmiṃ;</gatha1>
    <gathalast line="3443">Ādāya kattāramanomapaññaṃ, upānayī nagaraṃ indapatthaṃ.</gathalast>
    <hangnum line="3444" number="1637"></hangnum>
    <gatha1 line="3445"> ‘‘Mano manussassa yathāpi gacche, tatopissa khippataraṃ ahosi;</gatha1>
    <gathalast line="3446">Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.</gathalast>
    <hangnum line="3447" number="1638"></hangnum>
    <gatha1 line="3448"> ‘‘Etindapatthaṃ <pageBreak edition="Pali Text Society" number="6.0324" /> nagaraṃ padissati, rammāni ca ambavanāni bhāgaso;</gatha1>
    <gathalast line="3449">Ahañca bhariyāya samaṅgibhūto, tuvañca pattosi sakaṃ niketa’’nti.</gathalast>
    <paragraph line="3450">Tattha <bold>yathāpi gacche</bold>ti mano nāma kiñcāpi na gacchati, dūre ārammaṇaṃ gaṇhanto pana gatoti vuccati, tasmā manassa ārammaṇaggahaṇatopi khippataraṃ tassa manomayasindhavassa gamanaṃ ahosīti evamettha attho daṭṭhabbo. <bold>Etindapattha</bold>nti assapiṭṭhe nisinnoyevassa dassento evamāha. <bold>Sakaṃ niketa</bold>nti tvañca attano nivesanaṃ sampattoti āha.</paragraph>
    <paragraph line="3451">Tasmiṃ pana divase paccūsakāle rājā supinaṃ addasa. Evarūpo supino ahosi – rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho <pageBreak edition="Vipassana Research Institut" number="7.0222" /> ṭhito. Mahājano tassa sakkāraṃ katvā añjaliṃ paggayha namassamāno <pageBreak edition="Myanmar" number="7.0235" /> aṭṭhāsi. Atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya gantvā puna taṃ āharitvā pakatiṭṭhāneyeva ṭhapetvā pakkāmīti. Rājā taṃ supinaṃ pariggaṇhanto ‘‘mahārukkho viya na añño koci, vidhurapaṇḍito. Mahājanassa paridevantasseva taṃ samūlaṃ chinditvā ādāya gatapuriso viya na añño koci, paṇḍitaṃ gahetvā gatamāṇavo. Puna taṃ āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya dvāre ṭhapetvā pakkamissati. Addhā ajja mayaṃ paṇḍitaṃ passissāmā’’ti sanniṭṭhānaṃ katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape dhammāsanaṃ paññāpetvā ekasatarājaamaccagaṇanagaravāsijānapadaparivuto ‘‘ajja tumhe paṇḍitaṃ passissatha, mā socitthā’’ti mahājanaṃ assāsetvā paṇḍitassa āgamanaṃ olokento dhammasabhāyaṃ nisīdi. Amaccādayopi nisīdiṃsu. Tasmiṃ khaṇe puṇṇakopi paṇḍitaṃ otāretvā dhammasabhāya dvāre parisamajjheyeva ṭhapetvā irandhatiṃ ādāya devanagarameva gato. Tamatthaṃ <pageBreak edition="Pali Text Society" number="6.0325" /> pakāsento satthā āha –</paragraph>
    <hangnum line="3452" number="1639"></hangnum>
    <gatha1 line="3453"> ‘‘Na puṇṇako kurūnaṃ kattuseṭṭhaṃ, oropiya dhammasabhāya majjhe;</gatha1>
    <gathalast line="3454">Ājaññamāruyha anomavaṇṇo, pakkāmi vehāyasamantalikkhe.</gathalast>
    <hangnum line="3455" number="1640"></hangnum>
    <gatha1 line="3456"> ‘‘Taṃ disvā rājā paramappatīto, uṭṭhāya bāhāhi palissajitvā;</gatha1>
    <gathalast line="3457">Avikampayaṃ dhammasabhāya majjhe, nisīdayī pamukhamāsanasmi’’nti.</gathalast>
    <paragraph line="3458">Tattha <bold>anomavaṇṇo</bold>ti ahīnavaṇṇo uttamavaṇṇo. <bold>Avikampaya</bold>nti bhikkhave, so rājā paṇḍitaṃ palissajitvā mahājanamajjhe avikampanto anolīyantoyeva hatthe gahetvā attano abhimukhaṃ katvā alaṅkatadhammāsane nisīdāpesi.</paragraph>
    <paragraph line="3459">Atha <pageBreak edition="Myanmar" number="7.0236" /> rājā tena saddhiṃ sammoditvā madhurapaṭisanthāraṃ karonto gāthamāha –</paragraph>
    <hangnum line="3460" number="1641"></hangnum>
    <gatha1 line="3461"> ‘‘Tvaṃ no vinetāsi rathaṃva naddhaṃ, nandanti taṃ kuruyo dassanena;</gatha1>
    <gathalast line="3462">Akkhāhi me pucchito etamatthaṃ, kathaṃ pamokkho ahu māṇavassā’’ti.</gathalast>
    <paragraph line="3463">Tattha <pageBreak edition="Vipassana Research Institut" number="7.0223" /><bold>naddha</bold>nti yathā naddhaṃ rathaṃ sārathi vineti, evaṃ tvaṃ amhākaṃ kāraṇena nayena hitakiriyāsu vinetā. <bold>Nandanti ta</bold>nti taṃ disvāva ime kururaṭṭhavāsino tava dassanena nandanti. <bold>Māṇavassā</bold>ti māṇavassa santikā kathaṃ tava pamokkho ahosi? Yo vā taṃ muñcantassa māṇavassa pamokkho, so kena kāraṇena ahosīti attho.</paragraph>
    <paragraph line="3464">Mahāsatto āha –</paragraph>
    <hangnum line="3465" number="1642"></hangnum>
    <gatha1 line="3466"> ‘‘Yaṃ māṇavotyābhivadī janinda, na so manusso naravīraseṭṭha;</gatha1>
    <gathalast line="3467">Yadi te suto puṇṇako nāma yakkho, rañño kuverassa hi so sajibbo.</gathalast>
    <hangnum line="3468" number="1643"></hangnum>
    <gatha1 line="3469"> ‘‘Bhūmindharo varuṇo nāma nāgo, brahā sucī vaṇṇabalūpapanno;</gatha1>
    <gathalast line="3470">Tassānujaṃ dhītaraṃ kāmayāno, irandhatī nāma sā nāgakaññā.</gathalast>
    <hangnum line="3471" number="1644"></hangnum>
    <gatha1 line="3472"> ‘‘Tassā <pageBreak edition="Pali Text Society" number="6.0326" /> sumajjhāya piyāya hetu, patārayittha maraṇāya mayhaṃ;</gatha1>
    <gathalast line="3473">So ceva bhariyāya samaṅgibhūto, ahañca anuññāto maṇi ca laddho’’ti.</gathalast>
    <paragraph line="3474">Tattha <bold>yaṃ māṇavotyābhivadī</bold>ti janinda yaṃ tvaṃ ‘‘māṇavo’’ti abhivadasi. <bold>Bhūmindharo</bold>ti bhūmindharanāgabhavanavāsī. <bold>Sā nāgakaññā</bold>ti yaṃ nāgakaññaṃ so patthayamāno mama maraṇāya patārayi cittaṃ pavattesi, sā nāgakaññā <pageBreak edition="Myanmar" number="7.0237" /> irandhatī nāma. <bold>Piyāya hetū</bold>ti mahārāja, so hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ gato vimalāya nāma deviyā taṃ maṇiṃ adisvā ‘‘deva, kuhiṃ maṇī’’ti pucchito mama dhammakathikabhāvaṃ vaṇṇesi. Sā mayhaṃ dhammakathaṃ sotukāmā hutvā mama hadaye dohaḷaṃ uppādesi. Nāgarājā duggahitena pana dhītaraṃ irandhatiṃ āha – ‘‘mātā, te vidhurassa hadayamaṃse dohaḷinī, tassa hadayamaṃsaṃ āharituṃ samatthaṃ sāmikaṃ pariyesāhī’’ti. Sā pariyesantī vessavaṇassa bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ nesi. Atha naṃ so ‘‘vidhurapaṇḍitassa hadayamaṃsaṃ āharituṃ sakkonto irandhatiṃ labhissasī’’ti āha. Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ jūtaṃ kīḷitvā maṃ jinitvā labhi. Ahañca mama nivesane tīhaṃ vasāpetvā mahantaṃ sakkāraṃ akāsiṃ. Sopi maṃ assavāladhiṃ gāhāpetvā himavante rukkhesu ca pabbatesu ca pothetvā māretuṃ asakkonto sattame vātakkhandhe verambhavātamukhe ca pakkhanditvā anupubbena saṭṭhiyojanubbedhe <pageBreak edition="Vipassana Research Institut" number="7.0224" /> kāḷāgirimatthake ṭhapetvā sīhavesādivasena idañcidañca rūpaṃ katvāpi māretuṃ asakkonto mayā attano māraṇakāraṇaṃ puṭṭho ācikkhi. Athassāhaṃ sādhunaradhamme kathesiṃ. Taṃ sutvā pasannacitto maṃ idha ānetukāmo ahosi.</paragraph>
    <paragraph line="3475">Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ. Tato nāgarājā ca vimalā ca sabbanāgaparisā ca pasīdiṃsu. Nāgarājā tattha mayā chāhaṃ vutthakāle irandhatiṃ puṇṇakassa <pageBreak edition="Pali Text Society" number="6.0327" /> adāsi. So taṃ labhitvā pasannacitto hutvā maṃ maṇiratanena pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe otāretvā irandhatiṃ ādāya attano nagarameva gato. Evaṃ, mahārāja, so puṇṇako tassā sumajjhāya piyāya hetu patārayittha maraṇāya mayhaṃ. Athevaṃ maṃ nissāya so ceva bhariyāya samaṅgibhūto, mama dhammakathaṃ sutvā pasannena nāgarājena ahañca anuññāto, tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha, deva, imaṃ maṇinti rañño ratanaṃ adāsi.</paragraph>
    <paragraph line="3476">Tato <pageBreak edition="Myanmar" number="7.0238" /> rājā paccūsakāle attanā diṭṭhasupinaṃ nagaravāsīnaṃ kathetukāmo ‘‘bhonto, nagaravāsino ajja mayā diṭṭhasupinaṃ suṇāthā’’ti vatvā āha –</paragraph>
    <hangnum line="3477" number="1645"></hangnum>
    <gatha1 line="3478"> ‘‘Rukkho hi mayhaṃ padvāre sujāto, paññākkhandho sīlamayassa sākhā;</gatha1>
    <gathalast line="3479">Atthe ca dhamme ca ṭhito nipāko, gavapphalo hatthigavāssachanno.</gathalast>
    <hangnum line="3480" number="1646"></hangnum>
    <gatha1 line="3481"> ‘‘Naccagītatūriyābhinādite, ucchijja senaṃ puriso ahāsi;</gatha1>
    <gathalast line="3482">So no ayaṃ āgato sanniketaṃ, rukkhassimassāpacitiṃ karotha.</gathalast>
    <hangnum line="3483" number="1647"></hangnum>
    <gatha1 line="3484"> ‘‘Ye keci vittā mama paccayena, sabbeva te pātukarontu ajja;</gatha1>
    <gathalast line="3485">Tibbāni katvāna upāyanāni, rukkhassimassāpacitiṃ karotha.</gathalast>
    <hangnum line="3486" number="1648"></hangnum>
    <gatha1 line="3487"> ‘‘Ye keci baddhā mama atthi raṭṭhe, sabbeva te bandhanā mocayantu;</gatha1>
    <gathalast line="3488">Yathevayaṃ bandhanasmā pamutto, evamete muñcare bandhanasmā.</gathalast>
    <hangnum line="3489" number="1649"></hangnum>
    <gatha1 line="3490"> ‘‘Unnaṅgalā <pageBreak edition="Vipassana Research Institut" number="7.0225" /><pageBreak edition="Pali Text Society" number="6.0328" /> māsamimaṃ karontu, maṃsodanaṃ brāhmaṇā bhakkhayantu;</gatha1>
    <gathalast line="3491">Amajjapā majjarahā pivantu, puṇṇāhi thālāhi palissutāhi.</gathalast>
    <hangnum line="3492" number="1650"></hangnum>
    <gatha1 line="3493"> ‘‘Mahāpathaṃ nicca samavhayantu, tibbañca rakkhaṃ vidahantu raṭṭhe;</gatha1>
    <gathalast line="3494">Yathāññamaññaṃ na viheṭhayeyyuṃ, rukkhassimassāpacitiṃ karothā’’ti.</gathalast>
    <paragraph line="3495">Tattha <pageBreak edition="Myanmar" number="7.0239" /><bold>sīlamayassa sākhā</bold>ti etassa rukkhassa sīlamayā sākhā. <bold>Atthe ca dhammecā</bold>ti vaddhiyañca sabhāve ca. <bold>Ṭhito nipāko</bold>ti so paññāmayarukkho patiṭṭhito. <bold>Gavapphalo</bold>ti pañcavidhagorasaphalo. <bold>Hatthigavāssachanno</bold>ti alaṅkatahatthigavāssehi sañchanno. <bold>Naccagītatūriyābhinādite</bold>ti atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite. <bold>Ucchijja senaṃ puriso ahāsī</bold>ti eko kaṇhapuriso āgantvā taṃ rukkhaṃ ucchijja parivāretvā ṭhitaṃ senaṃ palāpetvā ahāsi gahetvā gato. Puna so rukkho āgantvā amhākaṃ nivesanadvārayeva ṭhito. So no ayaṃ rukkhasadiso paṇḍito sanniketaṃ āgato. Idāni sabbeva tumhe rukkhassa imassa apacitiṃ karotha, mahāsakkāraṃ pavattetha.</paragraph>
    <paragraph line="3496"><bold>Mama paccayenā</bold>ti ambho, amaccā ye keci maṃ nissāya laddhena yasena <bold>vittā</bold> tuṭṭhacittā, te sabbe attano vittaṃ pātukarontu. <bold>Tibbānī</bold>ti bahalāni mahantāni. <bold>Upāyanānī</bold>ti paṇṇākāre. <bold>Ye kecī</bold>ti antamaso kīḷanatthāya baddhe migapakkhino upādāya. <bold>Muñcare</bold>ti muñcantu. <bold>Unnaṅgalā māsamimaṃ karontū</bold>ti imaṃ māsaṃ kasananaṅgalāni ussāpetvā ekamante ṭhapetvā nagare bheriṃ carāpetvā sabbeva manussā mahāchaṇaṃ karontu. <bold>Bhakkhayantū</bold>ti bhuñjantu. <bold>Amajjapā</bold>ti ettha <bold>a</bold>-kāro nipātamattaṃ, majjapā purisā majjarahā attano attano āpānaṭṭhānesu nisinnā pivantūti attho. <bold>Puṇṇāhi thālāhī</bold>ti puṇṇehi thālehi. <bold>Palissutāhī</bold>ti atipuṇṇattā paggharamānehi. <bold>Mahāpathaṃ nicca samavhayantū</bold>ti antonagare alaṅkatamahāpathaṃ rājamaggaṃ nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho. <bold>Tibba</bold>nti gāḷhaṃ. <bold>Yathā</bold>ti yathā rakkhassa susaṃvihitattā unnaṅgalā hutvā rukkhassimassa apacitiṃ karontā aññamaññaṃ na viheṭhayeyyuṃ, evaṃ rakkhaṃ saṃvidahantūti attho.</paragraph>
    <paragraph line="3497">Evaṃ raññā vutte –</paragraph>
    <hangnum line="3498" number="1651"></hangnum>
    <gatha1 line="3499"> ‘‘Orodhā <pageBreak edition="Vipassana Research Institut" number="7.0226" /> ca kumārā ca, vesiyānā ca brāhmaṇā;</gatha1>
    <gathalast line="3500">Bahuṃ annañca pānañca, paṇḍitassābhihārayuṃ.</gathalast>
    <hangnum line="3501" number="1652"></hangnum>
    <gatha1 line="3502"> ‘‘Hatthārohā <pageBreak edition="Myanmar" number="7.0240" /> anīkaṭṭhā, rathikā pattikārakā;</gatha1>
    <gathalast line="3503">Bahuṃ annañca pānañca, paṇḍitassābhihārayuṃ.</gathalast>
    <hangnum line="3504" number="1653"></hangnum>
    <gatha1 line="3505"> ‘‘Samāgatā <pageBreak edition="Pali Text Society" number="6.0329" /> jānapadā, negamā ca samāgatā;</gatha1>
    <gathalast line="3506">Bahuṃ annañca pānañca, paṇḍitassābhihārayuṃ.</gathalast>
    <hangnum line="3507" number="1654"></hangnum>
    <gatha1 line="3508"> ‘‘Bahujano pasannosi, disvā paṇḍitamāgate;</gatha1>
    <gathalast line="3509">Paṇḍitamhi anuppatte, celukkhepo pavattathā’’ti.</gathalast>
    <paragraph line="3510">Tattha <bold>abhihārayu</bold>nti evaṃ raññā āṇattā mahāchaṇaṃ paṭiyādetvā sabbe satte bandhanā mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca pānañca paṇḍitassa pesesuṃ. <bold>Paṇḍitamāgate</bold>ti paṇḍite āgate taṃ paṇḍitaṃ disvā bahujano pasanno ahosi.</paragraph>
    <paragraph line="3511">Chaṇo māsena osānaṃ agamāsi. Tato mahāsatto buddhakiccaṃ sādhento viya mahājanassa dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne saggaparāyaṇo ahosi. Rājānaṃ ādiṃ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṃ pūrayiṃsu.</paragraph>
    <paragraph line="3512">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato paññāsampanno upāyakusaloyevā’’ti vatvā jātakaṃ samodhānesi – ‘‘tadā paṇḍitassa mātāpitaro mahārājakulāni ahesuṃ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā sāriputto, supaṇṇarājā moggallāno, sakko anuruddho, dhanañcayakorabyarājā ānando, puṇṇako channo, parisā buddhaparisā, vidhurapaṇḍito pana ahameva sammāsambuddho ahosi’’nti.</paragraph>
    <centered line="3513">Vidhurajātakavaṇṇanā navamā.</centered>
    <hangnum line="3514"></hangnum>
    <paragraph line="3515"> [547] 10. Vessantarajātakavaṇṇanā</paragraph>
    <centered line="3516">Dasavarakathāvaṇṇanā</centered>
    <paragraph line="3517"><bold>Phussatī</bold><pageBreak edition="Vipassana Research Institut" number="7.0227" /><pageBreak edition="Pali Text Society" number="6.0479" /><pageBreak edition="Myanmar" number="7.0241" /><bold>varavaṇṇābhe</bold>ti idaṃ satthā kapilavatthuṃ upanissāya nigrodhārāme viharanto pokkharavassaṃ ārabbha kathesi. Yadā hi satthā pavattitavaradhammacakko anukkamena rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto paṭhamagamanena kapilavatthuṃ agamāsi, tadā sakyarājāno ‘‘mayaṃ amhākaṃ ñātiseṭṭhaṃ passissāmā’’ti sannipatitvā bhagavato vasanaṭṭhānaṃ vīmaṃsamānā ‘‘nigrodhasakkassārāmo ramaṇīyo’’ti sallakkhetvā tattha sabbaṃ paṭijagganavidhiṃ katvā gandhapupphādihatthā paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu, tato rājakumāre ca rājakumārikāyo ca. Tesaṃ antarā sāmaṃ gandhapupphacuṇṇādīhi satthāraṃ pūjetvā bhagavantaṃ gahetvā nigrodhārāmameva agamiṃsu. Tattha bhagavā vīsatisahassakhīṇāsavaparivuto paññattavarabuddhāsane nisīdi. Tadā hi sākiyā mānajātikā mānatthaddhā. Te ‘‘ayaṃ siddhatthakumāro amhehi daharataro, amhākaṃ kaniṭṭho bhāgineyyo putto nattā’’ti cintetvā daharadahare rājakumāre ca rājakumārikāyo ca āhaṃsu ‘‘tumhe bhagavantaṃ vandatha, mayaṃ tumhākaṃ piṭṭhito nisīdissāmā’’ti.</paragraph>
    <paragraph line="3518">Tesu evaṃ avanditvā nisinnesu bhagavā tesaṃ ajjhāsayaṃ oloketvā ‘‘na maṃ ñātayo vandanti, handa idāneva vandāpessāmī’’ti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi. Rājā suddhodano taṃ acchariyaṃ disvā āha ‘‘bhante, tumhākaṃ jātadivase kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite disvā ahaṃ tumhākaṃ pāde vandiṃ, ayaṃ me paṭhamavandanā. Punapi vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ <pageBreak edition="Myanmar" number="7.0242" /> disvāpi ahaṃ tumhākaṃ pāde vandiṃ, ayaṃ me dutiyavandanā. Idāni imaṃ adiṭṭhapubbaṃ pāṭihāriyaṃ <pageBreak edition="Vipassana Research Institut" number="7.0228" /> disvāpi tumhākaṃ pāde vandāmi, ayaṃ me tatiyavandanā’’ti. Raññā pana vandite avanditvā ṭhātuṃ samattho nāma ekasākiyopi nāhosi, sabbe vandiṃsuyeva.</paragraph>
    <paragraph line="3519">Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne ca bhagavati sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho uṭṭhahitvā pokkharavassaṃ vassi, tambavaṇṇaṃ udakaṃ heṭṭhā viravantaṃ gacchati. Ye temetukāmā, te tementi. Atemetukāmassa <pageBreak edition="Pali Text Society" number="6.0480" /> sarīre ekabindumattampi na patati. Taṃ disvā sabbe acchariyabbhutacittajātā ahesuṃ. ‘‘Aho acchariyaṃ aho abbhutaṃ aho buddhānaṃ mahānubhāvatā, yesaṃ ñātisamāgame evarūpaṃ pokkharavassaṃ vassī’’ti bhikkhū kathaṃ samuṭṭhāpesuṃ. Taṃ sutvā satthā ‘‘na, bhikkhave, idāneva, pubbepi mama ñātisamāgame mahāmegho pokkharavassaṃ vassiyevā’’ti vatvā tehi yācito atītaṃ āhari.</paragraph>
    <paragraph line="3520">Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ paṭilabhi. So tassa vayappattassa maddarājadhītaraṃ phussatiṃ nāma rājakaññaṃ ānetvā rajjaṃ niyyādetvā phussatiṃ aggamahesiṃ akāsi. Tassā ayaṃ pubbayogo – ito ekanavutikappe vipassī nāma satthā loke udapādi. Tasmiṃ bandhumatinagaraṃ nissāya kheme migadāye viharante eko rājā rañño bandhumassa anagghena candanasārena saddhiṃ satasahassagghanikaṃ suvaṇṇamālaṃ pesesi. Rañño pana dve dhītaro ahesuṃ. So taṃ paṇṇākāraṃ tāsaṃ dātukāmo hutvā candanasāraṃ jeṭṭhikāya adāsi, suvaṇṇamālaṃ kaniṭṭhāya adāsi. Tā ubhopi ‘‘na mayaṃ imaṃ attano sarīre piḷandhissāma, satthārameva pūjessāmā’’ti cintetvā rājānaṃ āhaṃsu ‘‘tāta, candanasārena ca suvaṇṇamālāya ca dasabalaṃ pūjessāmā’’ti. Taṃ sutvā rājā ‘‘sādhū’’ti sampaṭicchi. Jeṭṭhikā sukhumacandanacuṇṇaṃ kāretvā suvaṇṇasamuggaṃ pūretvā gaṇhāpesi. Kaniṭṭhabhaginī pana suvaṇṇamālaṃ uracchadamālaṃ kārāpetvā <pageBreak edition="Myanmar" number="7.0243" /> suvaṇṇasamuggena gaṇhāpesi. Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā ‘‘bhante, anāgate tumhādisassa buddhassa mātā bhaveyya’’nti patthanaṃ akāsi. Kaniṭṭhabhaginīpi tathāgatassa suvaṇṇavaṇaṃ sarīraṃ suvaṇṇamālāya katena uracchadena pūjetvā ‘‘bhante, yāva arahattappatti, tāva idaṃ pasādhanaṃ mama sarīrā mā vigataṃ hotū’’ti patthanaṃ akāsi. Satthāpi tāsaṃ anumodanaṃ akāsi.</paragraph>
    <paragraph line="3521">Tā ubhopi yāvatāyukaṃ <pageBreak edition="Pali Text Society" number="6.0481" /> ṭhatvā devaloke nibbattiṃsu. Tāsu jeṭṭhabhaginī devalokato manussalokaṃ <pageBreak edition="Vipassana Research Institut" number="7.0229" />, manussalokato devalokaṃ saṃsarantī ekanavutikappāvasāne amhākaṃ buddhuppādakāle buddhamātā mahāmāyādevī nāma ahosi. Kaniṭṭhabhaginīpi tatheva saṃsarantī kassapadasabalassa kāle kikissa rañño dhītā hutvā nibbatti. Sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ pattadivaseyeva arahattaṃ patvā pabbajitvā parinibbāyi. Kikirājāpi aññā satta dhītaro labhi. Tāsaṃ nāmāni –</paragraph>
    <gatha1 line="3522">‘‘Samaṇī samaṇaguttā ca, bhikkhunī bhikkhadāyikā;</gatha1>
    <gathalast line="3523">Dhammā ceva sudhammā ca, saṅghadāsī ca sattamī’’ti.</gathalast>
    <paragraph line="3524">Tā imasmiṃ buddhuppāde –</paragraph>
    <gatha1 line="3525">‘‘Khemā uppalavaṇṇā ca, paṭācārā ca gotamī;</gatha1>
    <gathalast line="3526">Dhammadinnā mahāmāyā, visākhā cāpi sattamī’’ti.</gathalast>
    <paragraph line="3527">Tāsu <pageBreak edition="Myanmar" number="7.0244" /> phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu ca saṃsarantī aparabhāge sakkassa devarañño aggamahesī hutvā nibbatti. Athassā yāvatāyukaṃ ṭhatvā pañcasu pubbanimittesu uppannesu sakko devarājā tassā parikkhīṇāyukataṃ ñatvā mahantena yasena taṃ ādāya nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse nisīditvā etadavoca ‘‘bhadde phussati, te dasa vare dammi, te gaṇhassū’’ti vadanto imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –</paragraph>
    <hangnum line="3528" number="1655"></hangnum>
    <gatha1 line="3529"> ‘‘Phussatī varavaṇṇābhe, varassu dasadhā vare;</gatha1>
    <gathalast line="3530">Pathabyā cārupubbaṅgi, yaṃ tuyhaṃ manaso piya’’nti.</gathalast>
    <paragraph line="3531">Evamesā <pageBreak edition="Pali Text Society" number="6.0482" /> mahāvessantaradhammadesanā devaloke patiṭṭhāpitā nāma hoti.</paragraph>
    <paragraph line="3532">Tattha <pageBreak edition="Vipassana Research Institut" number="7.0230" /><bold>phussatī</bold>ti taṃ nāmenālapati. <bold>Varavaṇṇābhe</bold>ti varāya vaṇṇābhāya samannāgate. <bold>Dasadhā</bold>ti dasavidhe. <bold>Pathabyā</bold>ti pathaviyaṃ gahetabbe katvā <bold>varassu</bold> gaṇhassūti vadati. <bold>Cārupubbaṅgī</bold>ti cārunā pubbaṅgena varalakkhaṇena samannāgate. <bold>Yaṃ tuyhaṃ manaso piya</bold>nti yaṃ yaṃ tava manasā piyaṃ, taṃ taṃ dasahi koṭṭhāsehi gaṇhāhīti vadati.</paragraph>
    <paragraph line="3533">Sā attano cavanadhammataṃ ajānantī pamattā hutvā dutiyagāthamāha –</paragraph>
    <hangnum line="3534" number="1656"></hangnum>
    <gatha1 line="3535"> ‘‘Devarāja namo tyatthu, kiṃ pāpaṃ pakataṃ mayā;</gatha1>
    <gathalast line="3536">Rammā cāvesi maṃ ṭhānā, vātova dharaṇīruha’’nti.</gathalast>
    <paragraph line="3537">Tattha <bold>namo tyatthū</bold>ti namo te atthu. <bold>Kiṃ pāpa</bold>nti kiṃ mayā tava santike pāpaṃ pakatanti pucchati. <bold>Dharaṇīruha</bold>nti rukkhaṃ.</paragraph>
    <paragraph line="3538">Athassā pamattabhāvaṃ ñatvā sakko dve gāthā abhāsi –</paragraph>
    <hangnum line="3539" number="1657"></hangnum>
    <gatha1 line="3540"> ‘‘Na ceva te kataṃ pāpaṃ, na ca me tvamasi appiyā;</gatha1>
    <gathalast line="3541">Puññañca te parikkhīṇaṃ, yena tevaṃ vadāmahaṃ.</gathalast>
    <hangnum line="3542" number="1658"></hangnum>
    <gatha1 line="3543"> ‘‘Santike <pageBreak edition="Myanmar" number="7.0245" /> maraṇaṃ tuyhaṃ, vinābhāvo bhavissati;</gatha1>
    <gathalast line="3544">Paṭiggaṇhāhi me ete, vare dasa pavecchato’’ti.</gathalast>
    <paragraph line="3545">Tattha <bold>yena teva</bold>nti yena te evaṃ vadāmi. <bold>Tuyhaṃ vinābhāvo</bold>ti tava amhehi saddhiṃ viyogo bhavissati. <bold>Pavecchato</bold>ti dadamānassa.</paragraph>
    <paragraph line="3546">Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –</paragraph>
    <hangnum line="3547" number="1659"></hangnum>
    <gatha1 line="3548"> ‘‘Varaṃ ce me ado sakka, sabbabhūtānamissara;</gatha1>
    <gathalast line="3549">Sivirājassa bhaddante, tattha assaṃ nivesane.</gathalast>
    <hangnum line="3550" number="1660"></hangnum>
    <gatha1 line="3551"> ‘‘Nīlanettā <pageBreak edition="Vipassana Research Institut" number="7.0231" /> nīlabhamu, nīlakkhī ca yathā migī;</gatha1>
    <gathalast line="3552">Phussatī nāma nāmena, tatthapassaṃ purindana.</gathalast>
    <hangnum line="3553" number="1661"></hangnum>
    <gatha1 line="3554"> ‘‘Puttaṃ labhetha varadaṃ, yācayogaṃ amacchariṃ;</gatha1>
    <gathalast line="3555">Pūjitaṃ paṭirājūhi, kittimantaṃ yasassinaṃ.</gathalast>
    <hangnum line="3556" number="1662"></hangnum>
    <gatha1 line="3557"> ‘‘Gabbhaṃ me dhārayantiyā, majjhimaṅgaṃ anunnataṃ;</gatha1>
    <gathalast line="3558">Kucchi anunnato assa, cāpaṃva likhitaṃ samaṃ.</gathalast>
    <hangnum line="3559" number="1663"></hangnum>
    <gatha1 line="3560"> ‘‘Thanā <pageBreak edition="Pali Text Society" number="6.0483" /> me nappapateyyuṃ, palitā na santu vāsava;</gatha1>
    <gathalast line="3561">Kāye rajo na limpetha, vajjhañcāpi pamocaye.</gathalast>
    <hangnum line="3562" number="1664"></hangnum>
    <gatha1 line="3563"> ‘‘Mayūrakoñcābhirude, nārivaragaṇāyute;</gatha1>
    <gathalast line="3564">Khujjacelāpakākiṇṇe, sūtamāgadhavaṇṇite.</gathalast>
    <hangnum line="3565" number="1665"></hangnum>
    <gatha1 line="3566"> ‘‘Citraggaḷerughusite, surāmaṃsapabodhane;</gatha1>
    <gathalast line="3567">Sivirājassa bhaddante, tatthassaṃ mahesī piyā’’ti.</gathalast>
    <paragraph line="3568">Tattha <bold>sivirājassā</bold>ti sā sakalajambudīpatalaṃ olokentī attano anucchavikaṃ sivirañño nivesanaṃ disvā tattha aggamahesibhāvaṃ patthentī evamāha. <bold>Yathā migī</bold>ti ekavassikā hi migapotikā nīlanettā hoti, tenevamāha. <bold>Tatthapassa</bold>nti tatthapi imināva nāmena <pageBreak edition="Myanmar" number="7.0246" /> assaṃ. <bold>Labhethā</bold>ti labheyyaṃ. <bold>Varada</bold>nti alaṅkatasīsaakkhiyugalahadayamaṃsarudhirasetacchattaputtadāresu yācitayācitassa varabhaṇḍassa dāyakaṃ. <bold>Kucchī</bold>ti ‘‘majjhimaṅga’’nti vuttaṃ sarūpato dasseti. <bold>Likhita</bold>nti yathā chekena dhanukārena sammā likhitaṃ dhanu anunnatamajjhaṃ tulāvaṭṭaṃ samaṃ hoti, evarūpo me kucchi bhaveyya.</paragraph>
    <paragraph line="3569"><bold>Nappapateyyu</bold>nti patitvā lambā na bhaveyyuṃ. <bold>Palitā na santu vāsavā</bold>ti vāsava devaseṭṭha, palitānipi me sirasmiṃ na santu mā paññāyiṃsu. ‘‘Palitāni siroruhā’’tipi pāṭho. <bold>Vajjhañcāpī</bold>ti kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ. Iminā attano issariyabhāvaṃ dīpeti. <bold>Bhūtamāgadhavaṇṇite</bold>ti bhojanakālādīsu thutivasena <pageBreak edition="Vipassana Research Institut" number="7.0232" /> kālaṃ ārocentehi sūtehi ceva māgadhakehi ca vaṇṇite. <bold>Citraggaḷerughusite</bold>ti pañcaṅgikatūriyasaddasadisaṃ manoramaṃ ravaṃ ravantehi sattaratanavicittehi dvārakavāṭehi ugghosite. <bold>Surāmaṃsapabodhane</bold>ti ‘‘pivatha, khādathā’’ti surāmaṃsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi.</paragraph>
    <paragraph line="3570">Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā tatiyo, phussatīti nāmaṃ catuttho, puttapaṭilābho pañcamo, anunnatakucchitā chaṭṭho, alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.</paragraph>
    <paragraph line="3571">Sakko āha –</paragraph>
    <hangnum line="3572" number="1666"></hangnum>
    <gatha1 line="3573"> ‘‘Ye te dasa varā dinnā, mayā sabbaṅgasobhane;</gatha1>
    <gathalast line="3574">Sivirājassa vijite, sabbe te lacchasī vare’’ti.</gathalast>
    <paragraph line="3575">Athassā sakko devarājā phussatiyā dasa vare adāsi, datvā ca pana ‘‘bhadde phussati, tava sabbe te samijjhantū’’ti vatvā anumodi. Tamatthaṃ pakāsento satthā āha –</paragraph>
    <hangnum line="3576" number="1667"></hangnum>
    <gatha1 line="3577"> ‘‘Idaṃ <pageBreak edition="Pali Text Society" number="6.0484" /><pageBreak edition="Myanmar" number="7.0247" /> vatvāna maghavā, devarājā sujampati;</gatha1>
    <gathalast line="3578">Phussatiyā varaṃ datvā, anumodittha vāsavo’’ti.</gathalast>
    <paragraph line="3579">Tattha <bold>anumoditthā</bold>ti ‘‘sabbe te lacchasi vare’’ti evaṃ vare datvā pamuddito tuṭṭhamānaso ahosīti attho.</paragraph>
    <centered line="3580">Dasavarakathā niṭṭhitā.</centered>
    <centered line="3581">Himavantavaṇṇanā</centered>
    <paragraph line="3582">Iti sā vare gahetvā tato cutā maddarañño aggamahesiyā kucchimhi nibbatti. Jāyamānā ca candanacuṇṇaparikiṇṇena viya sarīrena jātā. Tenassā nāmaggahaṇadivase ‘‘phussatī’’tveva <pageBreak edition="Vipassana Research Institut" number="7.0233" /> nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā ahosi. Atha naṃ sivimahārājā puttassa sañjayakumārassa atthāya ānetvā tassa chattaṃ ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi. Tena vuttaṃ –</paragraph>
    <gatha1 line="3583">‘‘Tato cutā sā phussatī, chattiye upapajjatha;</gatha1>
    <gathalast line="3584">Jetuttaramhi nagare, sañjayena samāgamī’’ti.</gathalast>
    <paragraph line="3585">Sā sañjayassa piyā manāpā ahosi. Atha naṃ sakko āvajjamāno ‘‘mayā phussatiyā dinnavaresu nava varā samiddhā’’ti disvā ‘‘eko pana puttavaro na tāva samijjhati, tampissā samijjhāpessāmī’’ti cintesi. Tadā mahāsatto tāvatiṃsadevaloke vasati, āyu cassa parikkhīṇaṃ ahosi. Taṃ ñatvā sakko tassa santikaṃ gantvā ‘‘mārisa, tayā manussalokaṃ gantuṃ vaṭṭati, tattha sivirañño aggamahesiyā kucchimhi paṭisandhiṃ gaṇhituṃ vaṭṭatī’’ti vatvā tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato. Mahāsattopi tato cavitvā tatthupapanno, sesadevaputtāpi saṭṭhisahassānaṃ amaccānaṃ gehesu nibbattiṃsu. Mahāsatte kucchigate phussatī dohaḷinī hutvā catūsu nagaradvāresu nagaramajjhe <pageBreak edition="Myanmar" number="7.0248" /> rājanivesanadvāre cāti chasu ṭhānesu cha dānasālāyo kārāpetvā devasikaṃ cha satasahassāni vissajjetvā mahādānaṃ dātukāmā ahosi.</paragraph>
    <paragraph line="3586">Rājā tassā dohaḷaṃ sutvā nemittake brāhmaṇe pakkosāpetvā pucchi. Nemittakā – ‘‘mahārāja, deviyā kucchimhi dānābhirato satto uppanno, dānena tittiṃ na gamissatī’’ti vadiṃsu. Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi. Bodhisattassa <pageBreak edition="Pali Text Society" number="6.0485" /> paṭisandhiggahaṇakālato paṭṭhāya rañño āyassa pamāṇaṃ nāma nāhosi. Tassa puññānubhāvena sakalajambudīparājāno paṇṇākāraṃ pahiṇiṃsu. Devī mahantena parivārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi. Tassā vessānaṃ vīthiyā vemajjhaṃ sampattakāle kammajavātā caliṃsu. Atha amaccā rañño ārocesuṃ. Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi. Sā tattha puttaṃ vijāyi. Tena vuttaṃ –</paragraph>
    <gatha1 line="3587">‘‘Dasa <pageBreak edition="Vipassana Research Institut" number="7.0234" /> māse dhārayitvāna, karontī puraṃ padakkhiṇaṃ;</gatha1>
    <gathalast line="3588">Vessānaṃ vīthiyā majjhe, janesi phussatī mama’’nti. (cariyā. 1.76);</gathalast>
    <paragraph line="3589">Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva ca mātu hatthaṃ pasāretvā ‘‘amma, dānaṃ dassāmi, atthi kiñci te dhana’’nti āha. Athassa mātā ‘‘tāta, yathāajjhāsayena dānaṃ dehī’’ti pasāritahatthe sahassatthavikaṃ ṭhapesi. Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva mātarā saddhiṃ kathesi. Athassa nāmaggahaṇadivase vessavīthiyaṃ jātattā ‘‘vessantaro’’ti nāmaṃ kariṃsu.</paragraph>
    <paragraph line="3590">Tena vuttaṃ –</paragraph>
    <gatha1 line="3591">‘‘Na mayhaṃ mattikaṃ nāmaṃ, napi pettikasambhavaṃ;</gatha1>
    <gathalast line="3592">Jātomhi vessavīthiyaṃ, tasmā vessantaro ahu’’nti. (cariyā. 1.77);</gathalast>
    <paragraph line="3593">Jātadivaseyeva <pageBreak edition="Myanmar" number="7.0249" /> panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ ānetvā maṅgalahatthiṭṭhāne ṭhapetvā pakkāmi. Tassa mahāsattaṃ paccayaṃ katvā uppannattā ‘‘paccayo’’tveva nāmaṃ kariṃsu. Taṃ divasameva amaccagehesu saṭṭhisahassakumārakā jāyiṃsu. Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi. Tena saddhiṃ jātānañca saṭṭhidārakasahassānaṃ ekekā dhātiyo upaṭṭhāpesi. So saṭṭhisahassehi dārakehi saddhiṃ mahantena parivārena vaḍḍhati. Athassa rājā satasahassagghanakaṃ kumārapiḷandhanaṃ kārāpesi. So catuppañcavassikakāle taṃ <pageBreak edition="Pali Text Society" number="6.0486" /> omuñcitvā dhātīnaṃ datvā puna tāhi dīyamānampi na gaṇhi. Tā rañño ārocayiṃsu. Rājā taṃ sutvā ‘‘mama puttena dinnaṃ brahmadeyyameva hotū’’ti aparampi kāresi. Kumāro tampi adāsiyeva. Iti dārakakāleyeva dhātīnaṃ nava vāre piḷandhanaṃ adāsi.</paragraph>
    <paragraph line="3594">Aṭṭhavassikakāle pana pāsādavaragato sirisayanapiṭṭhe nisinnova cintesi ‘‘ahaṃ bāhirakadānameva demi, taṃ maṃ na paritoseti, ajjhattikadānaṃ dātukāmomhi, sace maṃ koci sīsaṃ yāceyya, sīsaṃ chinditvā tassa dadeyyaṃ. Sacepi maṃ koci hadayaṃ yāceyya, uraṃ bhinditvā hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace <pageBreak edition="Vipassana Research Institut" number="7.0235" /> sarīramaṃsaṃ yāceyya, sakalasarīrato maṃsaṃ chinditvā dadeyyaṃ. Sacepi maṃ koci rudhiraṃ yāceyya, rudhiraṃ gahetvā dadeyyaṃ. Atha vāpi koci ‘dāso me hohī’ti vadeyya, attānamassa sāvetvā dāsaṃ katvā dadeyya’’nti. Tassevaṃ sabhāvaṃ cintentassa catunahutādhikadviyojanasatasahassabahalā ayaṃ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṃ vassi, akālavijjulatā nicchariṃsu, sāgaro saṅkhubhi. Sakko devarājā apphoṭesi, mahābrahmā sādhukāramadāsi. Pathavitalato paṭṭhāya yāva brahmalokā ekakolāhalaṃ ahosi.</paragraph>
    <paragraph line="3595">Vuttampi <pageBreak edition="Myanmar" number="7.0250" /> cetaṃ –</paragraph>
    <gatha1 line="3596">‘‘Yadāhaṃ dārako homi, jātiyā aṭṭhavassiko;</gatha1>
    <gathalast line="3597">Tadā nisajja pāsāde, dānaṃ dātuṃ vicintayiṃ.</gathalast>
    <gatha1 line="3598">‘‘Hadayaṃ dadeyyaṃ cakkhuṃ, maṃsampi rudhirampi ca;</gatha1>
    <gathalast line="3599">Dadeyyaṃ kāyaṃ sāvetvā, yadi koci yācaye mamaṃ.</gathalast>
    <gatha1 line="3600">‘‘Sabhāvaṃ cintayantassa, akampitamasaṇṭhitaṃ;</gatha1>
    <gathalast line="3601">Akampi tattha pathavī, sineruvanavaṭaṃsakā’’ti. (cariyā. 1.78-80);</gathalast>
    <paragraph line="3602">Bodhisatto soḷasavassikakāleyeva sabbasippesu nipphattiṃ pāpuṇi. Athassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato paṭṭhāya devasikaṃ cha satasahassāni vissajjento mahādānaṃ pavattesi. Aparabhāge maddidevī puttaṃ <pageBreak edition="Pali Text Society" number="6.0487" /> vijāyi. Taṃ kañcanajālena sampaṭicchiṃsu, tenassa ‘‘jālīkumāro’’tveva nāmaṃ kariṃsu. Tassa padasā gamanakāle dhītaraṃ vijāyi. Taṃ kaṇhājinena sampaṭicchiṃsu, tenassā ‘‘kaṇhājinā’’tveva nāmaṃ kariṃsu. Mahāsatto māsassa chakkhattuṃ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe dubbuṭṭhikā ahosi, sassāni na sampajjiṃsu, manussānaṃ mahantaṃ chātabhayaṃ pavatti. Manussā jīvituṃ asakkontācorakammaṃ karonti. Dubbhikkhapīḷitā jānapadā rājaṅgaṇe sannipatitvā rājānaṃ upakkosiṃsu <pageBreak edition="Vipassana Research Institut" number="7.0236" />. Taṃ sutvā raññā ‘‘kiṃ, tātā’’ti vutte tamatthaṃ ārocayiṃsu. Rājā ‘‘sādhu, tātā, devaṃ vassāpessāmī’’ti te uyyojetvā samādinnasīlo uposathavāsaṃ vasantopi devaṃ vassāpetuṃ nāsakkhi. So nāgare sannipātetvā ‘‘ahaṃ samādinnasīlo sattāhaṃ uposathavāsaṃ vasantopi devaṃ vassāpetuṃ nāsakkhiṃ, kiṃ nu kho kātabba’’nti pucchi. Sace, deva, devaṃ vassāpetuṃ na sakkosi, esa jetuttaranagare sañjayassa rañño putto vessantaro nāma dānābhirato. Tassaṃ kira sabbaseto maṅgalahatthī atthi, tassa gatagataṭṭhāne <pageBreak edition="Myanmar" number="7.0251" /> devo vassi. Brāhmaṇe pesetvā taṃ hatthiṃ yācāpetuṃ vaṭṭati, āṇāpethāti.</paragraph>
    <paragraph line="3603">So ‘‘sādhū’’ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṃ paribbayaṃ datvā ‘‘gacchatha, tumhe vessantaraṃ hatthiṃ yācitvā ānethā’’ti pesesi. Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ yācitukāmā hutvā rañño dānaggaṃ āgamanakāle pācīnadvāraṃ agamaṃsu. Rājāpi ‘‘dānaggaṃ olokessāmī’’ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato pācīnadvāraṃ agamāsi. Brāhmaṇā tatthokāsaṃ alabhitvā dakkhiṇadvāraṃ gantvā unnatapadese ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā ‘‘jayatu bhavaṃ vessantaro’’ti tikkhattuṃ āhaṃsu. Mahāsatto te brāhmaṇe disvā hatthiṃ tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –</paragraph>
    <hangnum line="3604" number="1668"></hangnum>
    <gatha1 line="3605"> ‘‘Parūḷhakacchanakhalomā <pageBreak edition="Pali Text Society" number="6.0488" />, paṅkadantā rajassirā;</gatha1>
    <gathalast line="3606">Paggayha dakkhiṇaṃ bāhuṃ, kiṃ maṃ yācanti brāhmaṇā’’ti.</gathalast>
    <paragraph line="3607">Brāhmaṇā āhaṃsu –</paragraph>
    <hangnum line="3608" number="1669"></hangnum>
    <gatha1 line="3609"> ‘‘Ratanaṃ deva yācāma, sivīnaṃ raṭṭhavaḍḍhana;</gatha1>
    <gathalast line="3610">Dadāhi pavaraṃ nāgaṃ, īsādantaṃ urūḷhava’’nti.</gathalast>
    <paragraph line="3611">Tattha <bold>urūḷhava</bold>nti ubbāhanasamatthaṃ.</paragraph>
    <paragraph line="3612">Taṃ sutvā mahāsatto ‘‘ahaṃ sīsaṃ ādiṃ katvā ajjhattikadānaṃ dātukāmomhi, ime pana <pageBreak edition="Vipassana Research Institut" number="7.0237" /> maṃ bāhirakadānameva yācanti, pūressāmi tesaṃ manoratha’’nti cintetvā hatthikkhandhavaragato tatiyaṃ gāthamāha –</paragraph>
    <hangnum line="3613" number="1670"></hangnum>
    <gatha1 line="3614"> ‘‘Dadāmi na vikampāmi, yaṃ maṃ yācanti brāhmaṇā;</gatha1>
    <gathalast line="3615">Pabhinnaṃ kuñjaraṃ dantiṃ, opavayhaṃ gajuttama’’nti.</gathalast>
    <paragraph line="3616">Paṭijānitvā <pageBreak edition="Myanmar" number="7.0252" /> ca pana –</paragraph>
    <hangnum line="3617" number="1671"></hangnum>
    <gatha1 line="3618"> ‘‘Hatthikkhandhato oruyha, rājā cāgādhimānaso;</gatha1>
    <gathalast line="3619">Brāhmaṇānaṃ adā dānaṃ, sivīnaṃ raṭṭhavaḍḍhano’’ti.</gathalast>
    <paragraph line="3620">Tattha <bold>opavayha</bold>nti rājavāhanaṃ. <bold>Cāgādhimānaso</bold>ti cāgena adhikamānaso rājā. <bold>Brāhmaṇānaṃ adā dāna</bold>nti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā ‘‘ito ethā’’ti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā udakaṃ pātetvā alaṅkatavāraṇaṃ brāhmaṇānaṃ adāsi.</paragraph>
    <paragraph line="3621">Tassa catūsu pādesu alaṅkāro cattāri satasahassāni agghati, ubhosu passesu alaṅkāro dve satasahassāni, heṭṭhā udare kambalaṃ satasahassaṃ, piṭṭhiyaṃ muttajālaṃ maṇijālaṃ kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni, piṭṭhiyaṃ attharaṇakambalaṃ satasahassaṃ, kumbhālaṅkāro satasahassaṃ, tayo vaṭaṃsakā tīṇi satasahassāni, kaṇṇacūḷālaṅkāro dve satasahassāni, dvinnaṃ dantānaṃ alaṅkāro dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghaṃ bhaṇḍaṃ kāyāruḷhapasādhanaṃ dvāvīsati satasahassāni <pageBreak edition="Pali Text Society" number="6.0489" />. Evaṃ tāva ettakaṃ dhanaṃ catuvīsatisatasahassāni agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti hatthinā saddhiṃ satta anagghānīti sabbāni tāni brāhmaṇānaṃ adāsi. Tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi. Saha dānenevassa heṭṭhā vuttanayeneva bhūmikampādayo ahesuṃ. Tamatthaṃ pakāsento satthā āha –</paragraph>
    <hangnum line="3622" number="1672"></hangnum>
    <gatha1 line="3623"> ‘‘Tadāsi <pageBreak edition="Vipassana Research Institut" number="7.0238" /><pageBreak edition="Myanmar" number="7.0253" /> yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="3624">Hatthināge padinnamhi, medanī sampakampatha.</gathalast>
    <hangnum line="3625" number="1673"></hangnum>
    <gatha1 line="3626"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="3627">Hatthināge padinnamhi, khubhittha nagaraṃ tadā.</gathalast>
    <hangnum line="3628" number="1674"></hangnum>
    <gatha1 line="3629"> ‘‘Samākulaṃ puraṃ āsi, ghoso ca vipulo mahā;</gatha1>
    <gathalast line="3630">Hatthināge padinnamhi, sivīnaṃ raṭṭhavaḍḍhane’’ti.</gathalast>
    <paragraph line="3631">Tattha <bold>tadāsī</bold>ti tadā āsi. <bold>Hatthināge</bold>ti hatthisaṅkhāte nāge. <bold>Khubhittha nagaraṃ tadā</bold>ti tadā jetuttaranagaraṃ saṅkhubhitaṃ ahosi.</paragraph>
    <paragraph line="3632">Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā nagaramajjhena pāyiṃsu. Mahājano te disvā ‘‘ambho brāhmaṇā, amhākaṃ hatthiṃ āruḷhā kuto vo hatthī laddhā’’ti āha. Brāhmaṇā ‘‘vessantaramahārājena no hatthī dinno, ke tumhe’’ti mahājanaṃ hatthavikārādīhi ghaṭṭentā nagaramajjhena gantvā uttaradvārena nikkhamiṃsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṃ upakkosamakaṃsu. Tena vuttaṃ –</paragraph>
    <gatha1 line="3633">‘‘Samākulaṃ puraṃ āsi, ghoso ca vipulo mahā;</gatha1>
    <gathalast line="3634">Hatthināge padinnamhi, sivīnaṃ raṭṭhavaḍḍhane.</gathalast>
    <gatha1 line="3635">‘‘Athettha vattati saddo, tumulo bheravo mahā;</gatha1>
    <gathalast line="3636">Hatthināge padinnamhi, khubhittha nagaraṃ tadā.</gathalast>
    <gatha1 line="3637">‘‘Athettha vattati saddo, tumulo bheravo mahā;</gatha1>
    <gathalast line="3638">Hatthināge padinnamhi, sivīnaṃ raṭṭhavaḍḍhane’’ti.</gathalast>
    <paragraph line="3639">Tattha <bold>ghoso</bold>ti upakkosanasaddo patthaṭattā <bold>vipulo,</bold> uddhaṃ gatattā <bold>mahā. Sivīnaṃ raṭṭhavaḍḍhane</bold>ti siviraṭṭhassa vuddhikare.</paragraph>
    <paragraph line="3640">Athassa <pageBreak edition="Vipassana Research Institut" number="7.0239" /><pageBreak edition="Pali Text Society" number="6.0490" /> dānena saṅkhubhitacittā hutvā nagaravāsino rañño ārocesuṃ. Tena vuttaṃ –</paragraph>
    <hangnum line="3641" number="1675"></hangnum>
    <gatha1 line="3642"> ‘‘Uggā <pageBreak edition="Myanmar" number="7.0254" /> ca rājaputtā ca, vesiyānā ca brāhmaṇā;</gatha1>
    <gathalast line="3643">Hatthārohā anīkaṭṭhā, rathikā pattikārakā.</gathalast>
    <hangnum line="3644" number="1676"></hangnum>
    <gatha1 line="3645"> ‘‘Kevalo cāpi nigamo, sivayo ca samāgatā;</gatha1>
    <gathalast line="3646">Disvā nāgaṃ nīyamānaṃ, te rañño paṭivedayuṃ.</gathalast>
    <hangnum line="3647" number="1677"></hangnum>
    <gatha1 line="3648"> ‘‘Vidhamaṃ deva te raṭṭhaṃ, putto vessantaro tava;</gatha1>
    <gathalast line="3649">Kathaṃ no hatthinaṃ dajjā, nāgaṃ raṭṭhassa pūjitaṃ.</gathalast>
    <hangnum line="3650" number="1678"></hangnum>
    <gatha1 line="3651"> ‘‘Kathaṃ no kuñjaraṃ dajjā, īsādantaṃ urūḷhavaṃ;</gatha1>
    <gathalast line="3652">Khettaññuṃ sabbayuddhānaṃ, sabbasetaṃ gajuttamaṃ.</gathalast>
    <hangnum line="3653" number="1679"></hangnum>
    <gatha1 line="3654"> ‘‘Paṇḍukambalasañchannaṃ, pabhinnaṃ sattumaddanaṃ;</gatha1>
    <gathalast line="3655">Dantiṃ savālabījaniṃ, setaṃ kelāsasādisaṃ.</gathalast>
    <hangnum line="3656" number="1680"></hangnum>
    <gatha1 line="3657"> ‘‘Sasetacchattaṃ saupādheyyaṃ, sāthabbanaṃ sahatthipaṃ;</gatha1>
    <gathalast line="3658">Aggayānaṃ rājavāhiṃ, brāhmaṇānaṃ adā gaja’’nti.</gathalast>
    <paragraph line="3659">Tattha <bold>uggā</bold>ti uggatā paññātā. <bold>Nigamo</bold>ti negamakuṭumbikajano. <bold>Vidhamaṃ deva te raṭṭha</bold>nti deva, tava raṭṭhaṃ vidhamaṃ. <bold>Kathaṃ no hatthinaṃ dajjā</bold>ti kena kāraṇena amhākaṃ hatthinaṃ abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya. <bold>Khettaññuṃ sabbayuddhāna</bold>nti sabbayuddhānaṃ khettabhūmisīsajānanasamatthaṃ. <bold>Danti</bold>nti manoramadantayuttaṃ. <bold>Savālabījani</bold>nti sahavālabījaniṃ. <bold>Saupādheyya</bold>nti saattharaṇaṃ. <bold>Sāthabbana</bold>nti sahatthivejjaṃ. <bold>Sahatthipa</bold>nti hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.</paragraph>
    <paragraph line="3660">Evañca pana vatvā punapi āhaṃsu –</paragraph>
    <hangnum line="3661" number="1681"></hangnum>
    <gatha1 line="3662"> ‘‘Annaṃ <pageBreak edition="Vipassana Research Institut" number="7.0240" /> pānañca yo dajjā, vatthasenāsanāni ca;</gatha1>
    <gathalast line="3663">Etaṃ kho dānaṃ patirūpaṃ, etaṃ kho brāhmaṇārahaṃ.</gathalast>
    <hangnum line="3664" number="1682"></hangnum>
    <gatha1 line="3665"> ‘‘Ayaṃ te vaṃsarājā no, sivīnaṃ raṭṭhavaḍḍhano;</gatha1>
    <gathalast line="3666">Kathaṃ vessantaro putto, gajaṃ bhājeti sañjaya.</gathalast>
    <hangnum line="3667" number="1683"></hangnum>
    <gatha1 line="3668"> ‘‘Sace <pageBreak edition="Myanmar" number="7.0255" /> tvaṃ na karissasi, sivīnaṃ vacanaṃ idaṃ;</gatha1>
    <gathalast line="3669">Maññe taṃ saha puttena, sivī hatthe karissare’’ti.</gathalast>
    <paragraph line="3670">Tattha <bold>vaṃsarājā</bold>ti paveṇiyā āgato mahārājā. <bold>Bhājetī</bold>ti deti. <bold>Sivī hatthe karissare</bold>ti siviraṭṭhavāsino saha puttena taṃ attano hatthe karissantīti.</paragraph>
    <paragraph line="3671">Taṃ <pageBreak edition="Pali Text Society" number="6.0491" /> sutvā rājā ‘‘ete vessantaraṃ mārāpetuṃ icchantī’’ti saññāya āha –</paragraph>
    <hangnum line="3672" number="1684"></hangnum>
    <gatha1 line="3673"> ‘‘Kāmaṃ janapado māsi, raṭṭhañcāpi vinassatu;</gatha1>
    <gatha2 line="3674">Nāhaṃ sivīnaṃ vacanā, rājaputtaṃ adūsakaṃ;</gatha2>
    <gathalast line="3675">Pabbājeyyaṃ sakā raṭṭhā, putto hi mama oraso.</gathalast>
    <hangnum line="3676" number="1685"></hangnum>
    <gatha1 line="3677"> ‘‘Kāmaṃ janapado māsi, raṭṭhañcāpi vinassatu;</gatha1>
    <gatha2 line="3678">Nāhaṃ sivīnaṃ vacanā, rājaputtaṃ adūsakaṃ;</gatha2>
    <gathalast line="3679">Pabbājeyyaṃ sakā raṭṭhā, putto hi mama atrajo.</gathalast>
    <hangnum line="3680" number="1686"></hangnum>
    <gatha1 line="3681"> ‘‘Na cāhaṃ tasmiṃ dubbheyyaṃ, ariyasīlavato hi so;</gatha1>
    <gatha2 line="3682">Asilokopi me assa, pāpañca pasave bahuṃ;</gatha2>
    <gathalast line="3683">Kathaṃ vessantaraṃ puttaṃ, satthena ghātayāmase’’ti.</gathalast>
    <paragraph line="3684">Tattha <bold>māsī</bold>ti mā āsi, mā hotūti attho. <bold>Ariyasīlavato</bold>ti ariyena sīlavatena ariyāya ca ācārasampattiyā samannāgato. <bold>Ghātayāmase</bold>ti ghātayissāma.</paragraph>
    <paragraph line="3685">Taṃ sutvā sivayo avocuṃ –</paragraph>
    <hangnum line="3686" number="1687"></hangnum>
    <gatha1 line="3687"> ‘‘Mā <pageBreak edition="Vipassana Research Institut" number="7.0241" /> naṃ daṇḍena satthena, na hi so bandhanāraho;</gatha1>
    <gathalast line="3688">Pabbājehi ca naṃ raṭṭhā, vaṅke vasatu pabbate’’ti.</gathalast>
    <paragraph line="3689">Tattha <bold>mā naṃ daṇḍena satthenā</bold>ti deva, tumhe taṃ daṇḍena vā satthena vā mā ghātayittha. <bold>Na hi so bandhanāraho</bold>ti so bandhanārahopi na hotiyeva.</paragraph>
    <paragraph line="3690">Rājā <pageBreak edition="Myanmar" number="7.0256" /> āha –</paragraph>
    <hangnum line="3691" number="1688"></hangnum>
    <gatha1 line="3692"> ‘‘Eso ce sivīnaṃ chando, chandaṃ na panudāmase;</gatha1>
    <gathalast line="3693">Imaṃ so vasatu rattiṃ, kāme ca paribhuñjatu.</gathalast>
    <hangnum line="3694" number="1689"></hangnum>
    <gatha1 line="3695"> ‘‘Tato ratyā vivasāne, sūriyassuggamanaṃ pati;</gatha1>
    <gathalast line="3696">Samaggā sivayo hutvā, raṭṭhā pabbājayantu na’’nti.</gathalast>
    <paragraph line="3697">Tattha <bold>vasatū</bold>ti puttadārassa ovādaṃ dadamāno vasatu, ekarattiñcassa okāsaṃ dethāti vadati.</paragraph>
    <paragraph line="3698">Te ‘‘ekarattimattaṃ vasatū’’ti rañño vacanaṃ sampaṭicchiṃsu. Atha rājā ne uyyojetvā puttassa sāsanaṃ pesento kattāraṃ āmantetvā tassa santikaṃ pesesi. So ‘‘sādhū’’ti sampaṭicchitvā vessantarassa nivesanaṃ gantvā taṃ pavattiṃ ārocesi. Tamatthaṃ <pageBreak edition="Pali Text Society" number="6.0492" /> pakāsento satthā āha –</paragraph>
    <hangnum line="3699" number="1690"></hangnum>
    <gatha1 line="3700"> ‘‘Uṭṭhehi katte taramāno, gantvā vessantaraṃ vada;</gatha1>
    <gathalast line="3701">‘Sivayo deva te kuddhā, negamā ca samāgatā.</gathalast>
    <hangnum line="3702" number="1691"></hangnum>
    <gatha1 line="3703"> ‘‘Uggā ca rājaputtā ca, vesiyānā ca brāhmaṇā;</gatha1>
    <gatha2 line="3704">Hatthārohā anīkaṭṭhā, rathikā pattikārakā;</gatha2>
    <gathalast line="3705">Kevalo cāpi nigamo, sivayo ca samāgatā.</gathalast>
    <hangnum line="3706" number="1692"></hangnum>
    <gatha1 line="3707"> ‘‘Asmā <pageBreak edition="Vipassana Research Institut" number="7.0242" /> ratyā vivasāne, sūriyassuggamanaṃ pati;</gatha1>
    <gathalast line="3708">Samaggā sivayo hutvā, raṭṭhā pabbājayanti taṃ’.</gathalast>
    <hangnum line="3709" number="1693"></hangnum>
    <gatha1 line="3710"> ‘‘Sa kattā taramānova, sivirājena pesito;</gatha1>
    <gathalast line="3711">Āmuttahatthābharaṇo, suvattho candanabhūsito.</gathalast>
    <hangnum line="3712" number="1694"></hangnum>
    <gatha1 line="3713"> ‘‘Sīsaṃ nhāto udake so, āmuttamaṇikuṇḍalo;</gatha1>
    <gathalast line="3714">Upāgami puraṃ rammaṃ, vessantaranivesanaṃ.</gathalast>
    <hangnum line="3715" number="1695"></hangnum>
    <gatha1 line="3716"> ‘‘Tatthaddasa kumāraṃ so, ramamānaṃ sake pure;</gatha1>
    <gathalast line="3717">Parikiṇṇaṃ amaccehi, tidasānaṃva vāsavaṃ.</gathalast>
    <hangnum line="3718" number="1696"></hangnum>
    <gatha1 line="3719"> ‘‘So <pageBreak edition="Myanmar" number="7.0257" /> tattha gantvā taramāno, kattā vessantaraṃbravi;</gatha1>
    <gathalast line="3720">‘Dukkhaṃ te vedayissāmi, mā me kujjhi rathesabha’.</gathalast>
    <hangnum line="3721" number="1697"></hangnum>
    <gatha1 line="3722"> ‘‘Vanditvā rodamāno so, kattā rājānamabravi;</gatha1>
    <gathalast line="3723">Bhattā mesi mahārāja, sabbakāmarasāharo.</gathalast>
    <hangnum line="3724" number="1698"></hangnum>
    <gatha1 line="3725"> ‘‘Dukkhaṃ te vedayissāmi, tattha assāsayantu maṃ;</gatha1>
    <gathalast line="3726">Sivayo deva te kuddhā, negamā ca samāgatā.</gathalast>
    <hangnum line="3727" number="1699"></hangnum>
    <gatha1 line="3728"> ‘‘Uggā ca rājaputtā ca, vesiyānā ca brāhmaṇā;</gatha1>
    <gatha2 line="3729">Hatthārohā anīkaṭṭhā, rathikā pattikārakā;</gatha2>
    <gathalast line="3730">Kevalo cāpi nigamo, sivayo ca samāgatā.</gathalast>
    <hangnum line="3731" number="1700"></hangnum>
    <gatha1 line="3732"> ‘‘Asmā ratyā vivasāne, sūriyassuggamanaṃ pati;</gatha1>
    <gathalast line="3733">Samaggā sivayo hutvā, raṭṭhā pabbājayanti ta’’nti.</gathalast>
    <paragraph line="3734">Tattha <bold>kumāra</bold>nti mātāpitūnaṃ atthitāya ‘‘kumāro’’tveva saṅkhaṃ gataṃ rājānaṃ. <bold>Ramamāna</bold>nti attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ. <bold>Parikiṇṇaṃ amaccehī</bold>ti attanā <pageBreak edition="Vipassana Research Institut" number="7.0243" /> sahajātehi saṭṭhisahassehi amaccehi parivutaṃ samussitasetacchatte rājāsane nisinnaṃ. <bold>Vedayissāmī</bold>ti kathayissāmi. <bold>Tattha assāsayantu ma</bold>nti tasmiṃ dukkhassāsanārocane kathetuṃ avisahavasena kilantaṃ maṃ, deva, te pādā assāsayantu, vissattho kathehīti maṃ vadathāti adhippāyenevamāha.</paragraph>
    <paragraph line="3735">Mahāsatto āha –</paragraph>
    <hangnum line="3736" number="1701"></hangnum>
    <gatha1 line="3737"> ‘‘Kismiṃ me sivayo kuddhā, nāhaṃ passāmi dukkaṭaṃ;</gatha1>
    <gathalast line="3738">Taṃ me katte viyācikkha, kasmā pabbājayanti ma’’nti.</gathalast>
    <paragraph line="3739">Tattha <pageBreak edition="Pali Text Society" number="6.0493" /><bold>kismi</bold>nti katarasmiṃ kāraṇe. <bold>Viyācikkhā</bold>ti vitthārato kathehi.</paragraph>
    <paragraph line="3740">Kattā <pageBreak edition="Myanmar" number="7.0258" /> āha –</paragraph>
    <hangnum line="3741" number="1702"></hangnum>
    <gatha1 line="3742"> ‘‘Uggā ca rājaputtā ca, vesiyānā ca brāhmaṇā;</gatha1>
    <gatha2 line="3743">Hatthārohā anīkaṭṭhā, rathikā pattikārakā;</gatha2>
    <gathalast line="3744">Nāgadānena khiyyanti, tasmā pabbājayanti ta’’nti.</gathalast>
    <paragraph line="3745">Tattha <bold>khiyyantī</bold>ti kujjhanti.</paragraph>
    <paragraph line="3746">Taṃ sutvā mahāsatto somanassappatto hutvā āha –</paragraph>
    <hangnum line="3747" number="1703"></hangnum>
    <gatha1 line="3748"> ‘‘Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;</gatha1>
    <gathalast line="3749">Hiraññaṃ vā suvaṇṇaṃ vā, muttā veḷuriyā maṇi.</gathalast>
    <hangnum line="3750" number="1704"></hangnum>
    <gatha1 line="3751"> ‘‘Dakkhiṇaṃ vāpahaṃ bāhuṃ, disvā yācakamāgate;</gatha1>
    <gathalast line="3752">Dadeyyaṃ na vikampeyyaṃ, dāne me ramate mano.</gathalast>
    <hangnum line="3753" number="1705"></hangnum>
    <gatha1 line="3754"> ‘‘Kāmaṃ maṃ sivayo sabbe, pabbājentu hanantu vā;</gatha1>
    <gathalast line="3755">Neva dānā viramissaṃ, kāmaṃ chindantu sattadhā’’ti.</gathalast>
    <paragraph line="3756">Tattha <bold>yācakamāgate</bold>ti yācake āgate taṃ yācakaṃ disvā. <bold>Neva dānā viramissa</bold>nti neva dānā viramissāmi.</paragraph>
    <paragraph line="3757">Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –</paragraph>
    <hangnum line="3758" number="1706"></hangnum>
    <gatha1 line="3759"> ‘‘Evaṃ taṃ sivayo āhu, negamā ca samāgatā;</gatha1>
    <gatha2 line="3760">Kontimārāya tīrena, girimārañjaraṃ pati;</gatha2>
    <gathalast line="3761">Yena pabbājitā yanti, tena gacchatu subbato’’ti.</gathalast>
    <paragraph line="3762">Tattha <pageBreak edition="Vipassana Research Institut" number="7.0244" /><bold>kontimārāyā</bold>ti kontimārāya nāma nadiyā tīrena. <bold>Girimārañjaraṃ patī</bold>ti ārañjaraṃ nāma giriṃ abhimukho hutvā. <bold>Yenā</bold>ti yena maggena raṭṭhā pabbājitā rājāno gacchanti, tena subbato vessantaropi gacchatūti evaṃ sivayo kathentīti āha. Idaṃ kira so devatādhiggahito hutvā kathesi.</paragraph>
    <paragraph line="3763">Taṃ sutvā bodhisatto ‘‘sādhu dosakārakānaṃ gatamaggena gamissāmi, maṃ kho pana nāgarā na aññena dosena pabbājenti, mayā hatthissa <pageBreak edition="Myanmar" number="7.0259" /> dinnattā pabbājenti. Evaṃ santepi ahaṃ sattasatakaṃ mahādānaṃ dassāmi, nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase gamissāmī’’ti vatvā āha –</paragraph>
    <hangnum line="3764" number="1707"></hangnum>
    <gatha1 line="3765"> ‘‘Sohaṃ <pageBreak edition="Pali Text Society" number="6.0494" /> tena gamissāmi, yena gacchanti dūsakā;</gatha1>
    <gathalast line="3766">Rattindivaṃ me khamatha, yāva dānaṃ dadāmaha’’nti.</gathalast>
    <paragraph line="3767">Taṃ sutvā kattā ‘‘sādhu, deva, nāgarānaṃ vakkhāmī’’ti vatvā pakkāmi. Mahāsatto taṃ uyyojetvā mahāsenaguttaṃ pakkosāpetvā ‘tāta, ahaṃ sve sattasatakaṃ nāma mahādānaṃ dassāmi, satta hatthisatāni, satta assasatāni, satta rathasatāni, satta itthisatāni, satta dhenusatāni, satta dāsasatāni, satta dāsisatāni ca paṭiyādehi, nānappakārāni ca annapānādīni antamaso surampi sabbaṃ dātabbayuttakaṃ upaṭṭhapehī’’ti sattasatakaṃ mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe nisīditvā tāya saddhiṃ kathaṃ pavattesi. Tamatthaṃ pakāsento satthā āha –</paragraph>
    <hangnum line="3768" number="1708"></hangnum>
    <gatha1 line="3769"> ‘‘Āmantayittha <pageBreak edition="Vipassana Research Institut" number="7.0245" /> rājānaṃ, maddiṃ sabbaṅgasobhanaṃ;</gatha1>
    <gathalast line="3770">Yaṃ te kiñci mayā dinnaṃ, dhanaṃ dhaññañca vijjati.</gathalast>
    <hangnum line="3771" number="1709"></hangnum>
    <gatha1 line="3772"> ‘‘Hiraññaṃ vā suvaṇṇaṃ vā, muttā veḷuriyā bahū;</gatha1>
    <gathalast line="3773">Sabbaṃ taṃ nidaheyyāsi, yañca te pettikaṃ dhana’’nti.</gathalast>
    <paragraph line="3774">Tattha <bold>nidaheyyāsī</bold>ti nidhiṃ katvā ṭhapeyyāsi. <bold>Pettika</bold>nti pitito āgataṃ.</paragraph>
    <hangnum line="3775" number="1710"></hangnum>
    <gatha1 line="3776"> ‘‘Tamabravi rājaputtī, maddī sabbaṅgasobhanā;</gatha1>
    <gathalast line="3777">Kuhiṃ deva nidahāmi, taṃ me akkhāhi pucchito’’ti.</gathalast>
    <paragraph line="3778">Tattha <bold>tamabravī</bold>ti ‘‘mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ, idāneva vadati, kuhiṃ nu kho nidhetabbaṃ, pucchissāmi na’’nti cintetvā taṃ abravi.</paragraph>
    <paragraph line="3779">Vessantaro <pageBreak edition="Myanmar" number="7.0260" /> āha –</paragraph>
    <hangnum line="3780" number="1711"></hangnum>
    <gatha1 line="3781"> ‘‘Sīlavantesu dajjāsi, dānaṃ maddi yathārahaṃ;</gatha1>
    <gathalast line="3782">Na hi dānā paraṃ atthi, patiṭṭhā sabbapāṇina’’nti.</gathalast>
    <paragraph line="3783">Tattha <bold>dajjāsī</bold>ti bhadde, maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi. <bold>Na hi dānā para</bold>nti dānato uttaritaraṃ patiṭṭhā nāma na hi atthi.</paragraph>
    <paragraph line="3784">Sā <pageBreak edition="Pali Text Society" number="6.0495" /> ‘‘sādhū’’ti tassa vacanaṃ sampaṭicchi. Atha naṃ uttaripi ovadanto āha –</paragraph>
    <hangnum line="3785" number="1712"></hangnum>
    <gatha1 line="3786"> ‘‘Puttesu maddi dayesi, sassuyā sasuramhi ca;</gatha1>
    <gathalast line="3787">Yo ca taṃ bhattā maññeyya, sakkaccaṃ taṃ upaṭṭhahe.</gathalast>
    <hangnum line="3788" number="1713"></hangnum>
    <gatha1 line="3789"> ‘‘No ce taṃ bhattā maññeyya, mayā vippavasena te;</gatha1>
    <gathalast line="3790">Aññaṃ bhattāraṃ pariyesa, mā kisittho mayā vinā’’ti.</gathalast>
    <paragraph line="3791">Tattha <pageBreak edition="Vipassana Research Institut" number="7.0246" /><bold>dayesī</bold>ti dayaṃ mettaṃ kareyyāsi. <bold>Yo ca taṃ bhattā maññeyyā</bold>ti bhadde, yo ca mayi gate ‘‘ahaṃ te bhattā bhavissāmī’’ti taṃ maññissati, tampi sakkaccaṃ upaṭṭhaheyyāsi. <bold>Mayā vippavasena te</bold>ti mayā saddhiṃ tava vippavāsena sace koci ‘‘ahaṃ te bhattā bhavissāmī’’ti taṃ na maññeyya, atha sayameva aññaṃ bhattāraṃ pariyesa. <bold>Mā kisittho mayā vinā</bold>ti mayā vinā hutvā mā kisā bhavi, mā kilamīti attho.</paragraph>
    <paragraph line="3792">Atha naṃ maddī ‘‘kiṃ nu kho esa evarūpaṃ vacanaṃ maṃ bhaṇatī’’ti cintetvā ‘‘kasmā, deva, imaṃ ayuttaṃ kathaṃ kathesī’’ti pucchi. Mahāsatto ‘‘bhadde, mayā hatthissa dinnattā sivayo kuddhā maṃ raṭṭhā pabbājenti, sve ahaṃ sattasatakaṃ mahādānaṃ datvā tatiyadivase nagarā nikkhamissāmī’’ti vatvā āha –</paragraph>
    <hangnum line="3793" number="1714"></hangnum>
    <gatha1 line="3794"> ‘‘Ahañhi vanaṃ gacchāmi, ghoraṃ vāḷamigāyutaṃ;</gatha1>
    <gathalast line="3795">Saṃsayo jīvitaṃ mayhaṃ, ekakassa brahāvane’’ti.</gathalast>
    <paragraph line="3796">Tattha <bold>saṃsayo</bold>ti anekapaccatthike ekakassa sukhumālassa mama vane vasato kuto jīvitaṃ, nicchayena marissāmīti adhippāyenevaṃ āha.</paragraph>
    <hangnum line="3797" number="1715"></hangnum>
    <gatha1 line="3798"> ‘‘Tamabravi <pageBreak edition="Myanmar" number="7.0261" /> rājaputtī, maddī sabbaṅgasobhanā;</gatha1>
    <gathalast line="3799">Abhumme kathaṃ nu bhaṇasi, pāpakaṃ vata bhāsasi.</gathalast>
    <hangnum line="3800" number="1716"></hangnum>
    <gatha1 line="3801"> ‘‘Nesa dhammo mahārāja, yaṃ tvaṃ gaccheyya ekako;</gatha1>
    <gathalast line="3802">Ahampi tena gacchāmi, yena gacchasi khattiya.</gathalast>
    <hangnum line="3803" number="1717"></hangnum>
    <gatha1 line="3804"> ‘‘Maraṇaṃ vā tayā saddhiṃ, jīvitaṃ vā tayā vinā;</gatha1>
    <gathalast line="3805">Tadeva maraṇaṃ seyyo, yaṃ ce jīve tayā vinā.</gathalast>
    <hangnum line="3806" number="1718"></hangnum>
    <gatha1 line="3807"> ‘‘Aggiṃ ujjālayitvāna, ekajālasamāhitaṃ;</gatha1>
    <gathalast line="3808">Tattha me maraṇaṃ seyyo, yaṃ ce jīve tayā vinā.</gathalast>
    <hangnum line="3809" number="1719"></hangnum>
    <gatha1 line="3810"> ‘‘Yathā <pageBreak edition="Vipassana Research Institut" number="7.0247" /><pageBreak edition="Pali Text Society" number="6.0496" /> āraññakaṃ nāgaṃ, dantiṃ anveti hatthinī;</gatha1>
    <gathalast line="3811">Jessantaṃ giriduggesu, samesu visamesu ca.</gathalast>
    <hangnum line="3812" number="1720"></hangnum>
    <gatha1 line="3813"> ‘‘Evaṃ taṃ anugacchāmi, putte ādāya pacchato;</gatha1>
    <gathalast line="3814">Subharā te bhavissāmi, na te hessāmi dubbharā’’ti.</gathalast>
    <paragraph line="3815">Tattha <bold>abhumme</bold>ti abhūtaṃ vata me katheyyāsi. <bold>Nesa dhammo</bold>ti na eso sabhāvo, netaṃ kāraṇaṃ. <bold>Tadevā</bold>ti tayā saddhiṃ yaṃ maraṇaṃ atthi, tadeva maraṇaṃ seyyo. <bold>Tatthā</bold>ti tasmiṃ ekajālabhūte dārucitake. <bold>Jessanta</bold>nti vicarantaṃ.</paragraph>
    <paragraph line="3816">Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –</paragraph>
    <hangnum line="3817" number="1721"></hangnum>
    <gatha1 line="3818"> ‘‘Ime kumāre passanto, mañjuke piyabhāṇine;</gatha1>
    <gathalast line="3819">Āsīne vanagumbasmiṃ, na rajjassa sarissasi.</gathalast>
    <hangnum line="3820" number="1722"></hangnum>
    <gatha1 line="3821"> ‘‘Ime kumāre passanto, mañjuke piyabhāṇine;</gatha1>
    <gathalast line="3822">Kīḷante vanagumbasmiṃ, na rajjassa sarissasi.</gathalast>
    <hangnum line="3823" number="1723"></hangnum>
    <gatha1 line="3824"> ‘‘Ime kumāre passanto, mañjuke piyabhāṇine;</gatha1>
    <gathalast line="3825">Assame ramaṇīyamhi, na rajjassa sarissasi.</gathalast>
    <hangnum line="3826" number="1724"></hangnum>
    <gatha1 line="3827"> ‘‘Ime kumāre passanto, mañjuke piyabhāṇine;</gatha1>
    <gathalast line="3828">Kīḷante assame ramme, na rajjassa sarissasi.</gathalast>
    <hangnum line="3829" number="1725"></hangnum>
    <gatha1 line="3830"> ‘‘Ime <pageBreak edition="Myanmar" number="7.0262" /> kumāre passanto, māladhārī alaṅkate;</gatha1>
    <gathalast line="3831">Assame ramaṇīyamhi, na rajjassa sarissasi.</gathalast>
    <hangnum line="3832" number="1726"></hangnum>
    <gatha1 line="3833"> ‘‘Ime kumāre passanto, māladhārī alaṅkate;</gatha1>
    <gathalast line="3834">Kīḷante assame ramme, na rajjassa sarissasi.</gathalast>
    <hangnum line="3835" number="1727"></hangnum>
    <gatha1 line="3836"> ‘‘Yadā <pageBreak edition="Vipassana Research Institut" number="7.0248" /> dakkhisi naccante, kumāre māladhārine;</gatha1>
    <gathalast line="3837">Assame ramaṇīyamhi, na rajjassa sarissasi.</gathalast>
    <hangnum line="3838" number="1728"></hangnum>
    <gatha1 line="3839"> ‘‘Yadā dakkhisi naccante, kumāre māladhārine;</gatha1>
    <gathalast line="3840">Kīḷante assame ramme, na rajjassa sarissasi.</gathalast>
    <hangnum line="3841" number="1729"></hangnum>
    <gatha1 line="3842"> ‘‘Yadā dakkhisi mātaṅgaṃ, kuñjaraṃ saṭṭhihāyanaṃ;</gatha1>
    <gathalast line="3843">Ekaṃ araññe carantaṃ, na rajjassa sarissasi.</gathalast>
    <hangnum line="3844" number="1730"></hangnum>
    <gatha1 line="3845"> ‘‘Yadā dakkhisi mātaṅgaṃ, kuñjaraṃ saṭṭhihāyanaṃ;</gatha1>
    <gathalast line="3846">Sāyaṃ pāto vicarantaṃ, na rajjassa sarissasi.</gathalast>
    <hangnum line="3847" number="1731"></hangnum>
    <gatha1 line="3848"> ‘‘Yadā <pageBreak edition="Pali Text Society" number="6.0497" /> kareṇusaṅghassa, yūthassa purato vajaṃ;</gatha1>
    <gatha2 line="3849">Koñcaṃ kāhati mātaṅgo, kuñjaro saṭṭhihāyano;</gatha2>
    <gathalast line="3850">Tassa taṃ nadato sutvā, na rajjassa sarissasi.</gathalast>
    <hangnum line="3851" number="1732"></hangnum>
    <gatha1 line="3852"> ‘‘Dubhato vanavikāse, yadā dakkhisi kāmado;</gatha1>
    <gathalast line="3853">Vane vāḷamigākiṇṇe, na rajjassa sarissasi.</gathalast>
    <hangnum line="3854" number="1733"></hangnum>
    <gatha1 line="3855"> ‘‘Migaṃ disvāna sāyanhaṃ, pañcamālinamāgataṃ;</gatha1>
    <gathalast line="3856">Kimpurise ca naccante, na rajjassa sarissasi.</gathalast>
    <hangnum line="3857" number="1734"></hangnum>
    <gatha1 line="3858"> ‘‘Yadā sossasi nigghosaṃ, sandamānāya sindhuyā;</gatha1>
    <gathalast line="3859">Gītaṃ kimpurisānañca, na rajjassa sarissasi.</gathalast>
    <hangnum line="3860" number="1735"></hangnum>
    <gatha1 line="3861"> ‘‘Yadā sossasi nigghosaṃ, girigabbharacārino;</gatha1>
    <gathalast line="3862">Vassamānassulūkassa, na rajjassa sarissasi.</gathalast>
    <hangnum line="3863" number="1736"></hangnum>
    <gatha1 line="3864"> ‘‘Yadā <pageBreak edition="Vipassana Research Institut" number="7.0249" /> sīhassa byagghassa, khaggassa gavayassa ca;</gatha1>
    <gathalast line="3865">Vane sossasi vāḷānaṃ, na rajjassa sarissasi.</gathalast>
    <hangnum line="3866" number="1737"></hangnum>
    <gatha1 line="3867"> ‘‘Yadā <pageBreak edition="Myanmar" number="7.0263" /> morīhi parikiṇṇaṃ, barihīnaṃ matthakāsinaṃ;</gatha1>
    <gathalast line="3868">Moraṃ dakkhisi naccantaṃ, na rajjassa sarissasi.</gathalast>
    <hangnum line="3869" number="1738"></hangnum>
    <gatha1 line="3870"> ‘‘Yadā morīhi parikiṇṇaṃ, aṇḍajaṃ citrapakkhinaṃ;</gatha1>
    <gathalast line="3871">Moraṃ dakkhisi naccantaṃ, na rajjassa sarissasi.</gathalast>
    <hangnum line="3872" number="1739"></hangnum>
    <gatha1 line="3873"> ‘‘Yadā morīhi parikiṇṇaṃ, nīlagīvaṃ sikhaṇḍinaṃ;</gatha1>
    <gathalast line="3874">Moraṃ dakkhisi naccantaṃ, na rajjassa sarissasi.</gathalast>
    <hangnum line="3875" number="1740"></hangnum>
    <gatha1 line="3876"> ‘‘Yadā dakkhisi hemante, pupphite dharaṇīruhe;</gatha1>
    <gathalast line="3877">Surabhiṃ sampavāyante, na rajjassa sarissasi.</gathalast>
    <hangnum line="3878" number="1741"></hangnum>
    <gatha1 line="3879"> ‘‘Yadā hemantike māse, haritaṃ dakkhisi medaniṃ;</gatha1>
    <gathalast line="3880">Indagopakasañchannaṃ, na rajjassa sarissasi.</gathalast>
    <hangnum line="3881" number="1742"></hangnum>
    <gatha1 line="3882"> ‘‘Yadā dakkhisi hemante, pupphite dharaṇīruhe;</gatha1>
    <gatha2 line="3883">Kuṭajaṃ bimbajālañca, pupphitaṃ loddapaddhakaṃ;</gatha2>
    <gathalast line="3884">Suratiṃ sampavāyante, na rajjassa sarissasi.</gathalast>
    <hangnum line="3885" number="1743"></hangnum>
    <gatha1 line="3886"> ‘‘Yadā hemantike māse, vanaṃ dakkhisi pupphitaṃ;</gatha1>
    <gathalast line="3887">Opupphāni ca paddhāni, na rajjassa sarissasī’’ti.</gathalast>
    <paragraph line="3888">Tattha <pageBreak edition="Pali Text Society" number="6.0498" /><bold>mañjuke</bold>ti madhurakathe. <bold>Kareṇusaṅghassā</bold>ti hatthinighaṭāya. <bold>Yūthassā</bold>ti hatthiyūthassa purato vajanto gacchanto. <bold>Dubhato</bold>ti ubhayapassesu. <bold>Vanavikāse</bold>ti vanaghaṭāyo. <bold>Kāmado</bold>ti mayhaṃ sabbakāmado. <bold>Sindhuyā</bold>ti nadiyā. <bold>Vassamānassulūkassā</bold>ti ulūkasakuṇassa vassamānassa. <bold>Vāḷāna</bold>nti vāḷamigānaṃ. Tesañhi sāyanhasamaye so saddo pañcaṅgikatūriyasaddo viya bhavissati, tasmā tesaṃ saddaṃ sutvā rajjassa na sarissasīti vadati, <bold>barihīna</bold>nti kalāpasañchannaṃ <pageBreak edition="Vipassana Research Institut" number="7.0250" />. <bold>Matthakāsina</bold>nti niccaṃ pabbatamatthake nisinnaṃ. ‘‘Mattakāsina’’ntipi pāṭho, kāmamadamattaṃ hutvā āsīnanti attho. <bold>Bimbajāla</bold>nti rattaṅkurarukkhaṃ. <bold>Opupphānī</bold>ti olambakapupphāni patitapupphāni.</paragraph>
    <paragraph line="3889">Evaṃ maddī himavantavāsinī viya ettakāhi gāthāhi himavantaṃ vaṇṇesīti.</paragraph>
    <centered line="3890">Hīmavantavaṇṇanā niṭṭhitā.</centered>
    <centered line="3891">Dānakaṇḍavaṇṇanā</centered>
    <paragraph line="3892">Phussatīpi <pageBreak edition="Myanmar" number="7.0264" /> kho devī ‘‘puttassa me kaṭukasāsanaṃ gataṃ, kiṃ nu kho karoti, gantvā jānissāmī’’ti paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ paridevi. Tamatthaṃ pakāsento satthā āha –</paragraph>
    <hangnum line="3893" number="1744"></hangnum>
    <gatha1 line="3894"> ‘‘Tesaṃ lālappitaṃ sutvā, puttassa suṇisāya ca;</gatha1>
    <gathalast line="3895">Kalunaṃ paridevesi, rājaputtī yasassinī.</gathalast>
    <hangnum line="3896" number="1745"></hangnum>
    <gatha1 line="3897"> ‘‘Seyyo visaṃ me khāyitaṃ, papātā papateyyahaṃ;</gatha1>
    <gatha2 line="3898">Rajjuyā bajjha miyyāhaṃ, kasmā vessantaraṃ puttaṃ;</gatha2>
    <gathalast line="3899">Pabbājenti adūsakaṃ.</gathalast>
    <hangnum line="3900" number="1746"></hangnum>
    <gatha1 line="3901"> ‘‘Ajjhāyakaṃ dānapatiṃ, yācayogaṃ amacchariṃ;</gatha1>
    <gatha2 line="3902">Pūjitaṃ paṭirājūhi, kittimantaṃ yasassinaṃ;</gatha2>
    <gathalast line="3903">Kasmā vessantaraṃ puttaṃ, pabbājenti adūsakaṃ.</gathalast>
    <hangnum line="3904" number="1747"></hangnum>
    <gatha1 line="3905"> ‘‘Mātāpettibharaṃ jantuṃ, kule jeṭṭhāpacāyikaṃ;</gatha1>
    <gathalast line="3906">Kasmā vessantaraṃ puttaṃ, pabbājenti adūsakaṃ.</gathalast>
    <hangnum line="3907" number="1748"></hangnum>
    <gatha1 line="3908"> ‘‘Rañño <pageBreak edition="Vipassana Research Institut" number="7.0251" /> hitaṃ devihitaṃ, ñātīnaṃ sakhinaṃ hitaṃ;</gatha1>
    <gatha2 line="3909">Hitaṃ sabbassa raṭṭhassa, kasmā vessantaraṃ puttaṃ;</gatha2>
    <gathalast line="3910">Pabbājenti adūsaka’’nti.</gathalast>
    <paragraph line="3911">Tattha <bold>rājaputtī</bold>ti phussatī maddarājadhītā. <bold>Papateyyaha</bold>nti papateyyaṃ ahaṃ. <bold>Rajjuyā bajjha miyyāha</bold>nti rajjuyā gīvaṃ bandhitvā mareyyaṃ ahaṃ. <bold>Kasmā</bold>ti evaṃ amatāyameva mayi kena kāraṇena mama puttaṃ adūsakaṃ raṭṭhā pabbājenti. <bold>Ajjhāyaka</bold>nti tiṇṇaṃ vedānaṃ pāraṅgataṃ, nānāsippesu ca nipphattiṃ pattaṃ.</paragraph>
    <paragraph line="3912">Iti <pageBreak edition="Pali Text Society" number="6.0499" /> sā kalunaṃ paridevitvā puttañca suṇisañca assāsetvā rañño santikaṃ gantvā āha –</paragraph>
    <hangnum line="3913" number="1749"></hangnum>
    <gatha1 line="3914"> ‘‘Madhūniva palātāni, ambāva patitā chamā;</gatha1>
    <gathalast line="3915">Evaṃ hessati te raṭṭhaṃ, pabbājenti adūsakaṃ.</gathalast>
    <hangnum line="3916" number="1750"></hangnum>
    <gatha1 line="3917"> ‘‘Haṃso <pageBreak edition="Myanmar" number="7.0265" /> nikhīṇapattova, pallalasmiṃ anūdake;</gatha1>
    <gathalast line="3918">Apaviddho amaccehi, eko rājā vihiyyasi.</gathalast>
    <hangnum line="3919" number="1751"></hangnum>
    <gatha1 line="3920"> ‘‘Taṃ taṃ brūmi mahārāja, attho te mā upaccagā;</gatha1>
    <gathalast line="3921">Mā naṃ sivīnaṃ vacanā, pabbājesi adūsaka’’nti.</gathalast>
    <paragraph line="3922">Tattha <bold>palātānī</bold>ti palātamakkhikāni madhūni viya. <bold>Ambāva patitā chamā</bold>ti bhūmiyaṃ patitaambapakkāni viya. Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti. <bold>Nikhīṇapattovā</bold>ti paggharitapatto viya. <bold>Apaviddho amaccehī</bold>ti mama puttena sahajātehi saṭṭhisahassehi amaccehi chaḍḍito hutvā. <bold>Vihiyyasī</bold>ti kilamissasi. <bold>Sivīnaṃ vacanā</bold>ti sivīnaṃ vacanena mā naṃ adūsakaṃ mama puttaṃ pabbājesīti.</paragraph>
    <paragraph line="3923">Taṃ sutvā rājā āha –</paragraph>
    <hangnum line="3924" number="1752"></hangnum>
    <gatha1 line="3925"> ‘‘Dhammassāpacitiṃ <pageBreak edition="Vipassana Research Institut" number="7.0252" /> kummi, sivīnaṃ vinayaṃ dhajaṃ;</gatha1>
    <gathalast line="3926">Pabbājemi sakaṃ puttaṃ, pāṇā piyataro hi me’’ti.</gathalast>
    <paragraph line="3927">Tassattho – bhadde, ahaṃ sivīnaṃ dhajaṃ vessantaraṃ kumāraṃ vinayanto pabbājento siviraṭṭhe porāṇakarājūnaṃ paveṇidhammassa apacitiṃ kummi karomi, tasmā sacepi me pāṇā piyataro so, tathāpi naṃ pabbājemīti.</paragraph>
    <paragraph line="3928">Taṃ sutvā sā paridevamānā āha –</paragraph>
    <hangnum line="3929" number="1753"></hangnum>
    <gatha1 line="3930"> ‘‘Yassa pubbe dhajaggāni, kaṇikārāva pupphitā;</gatha1>
    <gathalast line="3931">Yāyantamanuyāyanti, svajjekova gamissati.</gathalast>
    <hangnum line="3932" number="1754"></hangnum>
    <gatha1 line="3933"> ‘‘Yassa pubbe dhajaggāni, kaṇikāravanāniva;</gatha1>
    <gathalast line="3934">Yāyantamanuyāyanti, svajjekova gamissati.</gathalast>
    <hangnum line="3935" number="1755"></hangnum>
    <gatha1 line="3936"> ‘‘Yassa pubbe anīkāni, kaṇikārāva pupphitā;</gatha1>
    <gathalast line="3937">Yāyantamanuyāyanti, svajjekova gamissati.</gathalast>
    <hangnum line="3938" number="1756"></hangnum>
    <gatha1 line="3939"> ‘‘Yassa pubbe anīkāni, kaṇikāravanāniva;</gatha1>
    <gathalast line="3940">Yāyantamanuyāyanti, svajjekova gamissati.</gathalast>
    <hangnum line="3941" number="1757"></hangnum>
    <gatha1 line="3942"> ‘‘Indagopakavaṇṇābhā <pageBreak edition="Pali Text Society" number="6.0500" /><pageBreak edition="Myanmar" number="7.0266" />, gandhārā paṇḍukambalā;</gatha1>
    <gathalast line="3943">Yāyantamanuyāyanti, svajjekova gamissati.</gathalast>
    <hangnum line="3944" number="1758"></hangnum>
    <gatha1 line="3945"> ‘‘Yo pubbe hatthinā yāti, sivikāya rathena ca;</gatha1>
    <gathalast line="3946">Svajja vessantaro rājā, kathaṃ gacchati pattiko.</gathalast>
    <hangnum line="3947" number="1759"></hangnum>
    <gatha1 line="3948"> ‘‘Kathaṃ candanalittaṅgo, naccagītappabodhano;</gatha1>
    <gathalast line="3949">Khurājinaṃ pharasuñca, khārikājañca hāhiti.</gathalast>
    <hangnum line="3950" number="1760"></hangnum>
    <gatha1 line="3951"> ‘‘Kasmā <pageBreak edition="Vipassana Research Institut" number="7.0253" /> nābhiharissanti, kāsāvā ajināni ca;</gatha1>
    <gathalast line="3952">Pavisantaṃ brahāraññaṃ, kasmā cīraṃ na bajjhare.</gathalast>
    <hangnum line="3953" number="1761"></hangnum>
    <gatha1 line="3954"> ‘‘Kathaṃ nu cīraṃ dhārenti, rājapabbajitā janā;</gatha1>
    <gathalast line="3955">Kathaṃ kusamayaṃ cīraṃ, maddī paridahissati.</gathalast>
    <hangnum line="3956" number="1762"></hangnum>
    <gatha1 line="3957"> ‘‘Kāsiyāni ca dhāretvā, khomakoṭumbarāni ca;</gatha1>
    <gathalast line="3958">Kusacīrāni dhārentī, kathaṃ maddī karissati.</gathalast>
    <hangnum line="3959" number="1763"></hangnum>
    <gatha1 line="3960"> ‘‘Vayhāhi pariyāyitvā, sivikāya rathena ca;</gatha1>
    <gathalast line="3961">Sā kathajja anujjhaṅgī, pathaṃ gacchati pattikā.</gathalast>
    <hangnum line="3962" number="1764"></hangnum>
    <gatha1 line="3963"> ‘‘Yassā mudutalā hatthā, caraṇā ca sukhedhitā;</gatha1>
    <gathalast line="3964">Sā kathajja anujjhaṅgī, pathaṃ gacchati pattikā.</gathalast>
    <hangnum line="3965" number="1765"></hangnum>
    <gatha1 line="3966"> ‘‘Yassā mudutalā pādā, caraṇā ca sukhedhitā;</gatha1>
    <gatha2 line="3967">Pādukāhi suvaṇṇāhi, pīḷamānāva gacchati;</gatha2>
    <gathalast line="3968">Sā kathajja anujjhaṅgī, pathaṃ gacchati pattikā.</gathalast>
    <hangnum line="3969" number="1766"></hangnum>
    <gatha1 line="3970"> ‘‘Yāssu itthisahassānaṃ, purato gacchati mālinī;</gatha1>
    <gathalast line="3971">Sā kathajja anujjhaṅgī, vanaṃ gacchati ekikā.</gathalast>
    <hangnum line="3972" number="1767"></hangnum>
    <gatha1 line="3973"> ‘‘Yāssu sivāya sutvāna, muhuṃ uttasate pure;</gatha1>
    <gathalast line="3974">Sā kathajja anujjhaṅgī, vanaṃ gacchati bhīrukā.</gathalast>
    <hangnum line="3975" number="1768"></hangnum>
    <gatha1 line="3976"> ‘‘Yāssu <pageBreak edition="Myanmar" number="7.0267" /> indasagottassa, ulūkassa pavassato;</gatha1>
    <gatha2 line="3977">Sutvāna nadato bhītā, vāruṇīva pavedhati;</gatha2>
    <gathalast line="3978">Sā kathajja anujjhaṅgī, vanaṃ gacchati bhīrukā.</gathalast>
    <hangnum line="3979" number="1769"></hangnum>
    <gatha1 line="3980"> ‘‘Sakuṇī <pageBreak edition="Vipassana Research Institut" number="7.0254" /> hataputtāva, suññaṃ disvā kulāvakaṃ;</gatha1>
    <gathalast line="3981">Ciraṃ dukkhena jhāyissaṃ, suññaṃ āgammimaṃ puraṃ.</gathalast>
    <hangnum line="3982" number="1770"></hangnum>
    <gatha1 line="3983"> ‘‘Sakuṇī <pageBreak edition="Pali Text Society" number="6.0501" /> hataputtāva, suññaṃ disvā kulāvakaṃ;</gatha1>
    <gathalast line="3984">Kisā paṇḍu bhavissāmi, piye putte apassatī.</gathalast>
    <hangnum line="3985" number="1771"></hangnum>
    <gatha1 line="3986"> ‘‘Sakuṇī hataputtāva, suññaṃ disvā kulāvakaṃ;</gatha1>
    <gathalast line="3987">Tena tena padhāvissaṃ, piye putte apassatī.</gathalast>
    <hangnum line="3988" number="1772"></hangnum>
    <gatha1 line="3989"> ‘‘Kurarī hatachāpāva, suññaṃ disvā kulāvakaṃ;</gatha1>
    <gathalast line="3990">Ciraṃ dukkhena jhāyissaṃ, suññaṃ āgammimaṃ puraṃ.</gathalast>
    <hangnum line="3991" number="1773"></hangnum>
    <gatha1 line="3992"> ‘‘Kurarī hatachāpāva, suññaṃ disvā kulāvakaṃ;</gatha1>
    <gathalast line="3993">Kisā paṇḍu bhavissāmi, piye putte apassatī.</gathalast>
    <hangnum line="3994" number="1774"></hangnum>
    <gatha1 line="3995"> ‘‘Kurarī hatachāpāva, suññaṃ disvā kulāvakaṃ;</gatha1>
    <gathalast line="3996">Tena tena padhāvissaṃ, piye putte apassatī.</gathalast>
    <hangnum line="3997" number="1775"></hangnum>
    <gatha1 line="3998"> ‘‘Sā nūna cakkavākīva, pallalasmiṃ anūdake;</gatha1>
    <gathalast line="3999">Ciraṃ dukkhena jhāyissaṃ, suññaṃ āgammimaṃ puraṃ.</gathalast>
    <hangnum line="4000" number="1776"></hangnum>
    <gatha1 line="4001"> ‘‘Sā nūna cakkavākīva, pallalasmiṃ anūdake;</gatha1>
    <gathalast line="4002">Kisā paṇḍu bhavissāmi, piye putte apassatī.</gathalast>
    <hangnum line="4003" number="1777"></hangnum>
    <gatha1 line="4004"> ‘‘Sā nūna cakkavākīva, pallalasmiṃ anūdake;</gatha1>
    <gathalast line="4005">Tena tena padhāvissaṃ, piye putte apassatī.</gathalast>
    <hangnum line="4006" number="1778"></hangnum>
    <gatha1 line="4007"> ‘‘Evaṃ me vilapantiyā, rājā puttaṃ adūsakaṃ;</gatha1>
    <gathalast line="4008">Pabbājesi vanaṃ raṭṭhā, maññe hissāmi jīvita’’nti.</gathalast>
    <paragraph line="4009">Tattha <pageBreak edition="Vipassana Research Institut" number="7.0255" /><bold>kaṇikārāvā</bold>ti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya. <bold>Yāyantamanuyāyantī</bold>ti uyyānavanakīḷādīnaṃ atthāya <pageBreak edition="Myanmar" number="7.0268" /> gacchantaṃ vessantaraṃ anugacchanti. <bold>Svajjekovā</bold>ti so ajja ekova hutvā gamissati. <bold>Anīkānī</bold>ti hatthānīkādīni. <bold>Gandhārā paṇḍukambalā</bold>ti gandhāraraṭṭhe uppannā satasahassagghanakā senāya pārutā rattakambalā. <bold>Hāhitī</bold>ti khandhe katvā harissati. <bold>Pavisanta</bold>nti pavisantassa. <bold>Kasmā cīraṃ na bajjhare</bold>ti kasmā bandhituṃ jānantā vākacīraṃ na bandhanti. <bold>Rājapabbajitā</bold>ti rājāno hutvā pabbajitā. <bold>Khomakoṭumbarānī</bold>ti khomaraṭṭhe koṭumbararaṭṭhe uppannāni sāṭakāni.</paragraph>
    <paragraph line="4010"><bold>Sā kathajjā</bold>ti sā kathaṃ ajja. <bold>Anujjhaṅgī</bold>ti agarahitaaṅgī. <bold>Pīḷamānāva gacchatī</bold>ti kampitvā kampitvā tiṭṭhantī viya gacchati. <bold>Yāssu itthisahassāna</bold>ntiādīsu <bold>assū</bold>ti nipāto, yāti attho. ‘‘Yā sā’’tipi pāṭho. <bold>Sivāyā</bold>ti siṅgāliyā. <bold>Pure</bold>ti pubbe nagare vasantī. <bold>Indasagottassā</bold>ti kosiyagottassa. <bold>Vāruṇīvā</bold>ti devatāpaviṭṭhā yakkhadāsī viya. <bold>Dukkhenā</bold>ti puttaviyogasokadukkhena. <bold>Āgammi maṃ pura</bold>nti imaṃ mama putte gate <pageBreak edition="Pali Text Society" number="6.0502" /> puttanivesanaṃ āgantvā. <bold>Piye putte</bold>ti vessantarañceva maddiñca sandhāyāha. <bold>Hatachāpā</bold>ti hatapotakā. <bold>Pabbājesi vanaṃ raṭṭhā</bold>ti yadi naṃ raṭṭhā pabbājesīti.</paragraph>
    <paragraph line="4011">Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu. Tāsaṃ pakkanditasaddaṃ sutvā mahāsattassapi nivesane tatheva pakkandiṃsu. Iti dvīsu rājakulesu keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā parideviṃsu. Tamatthaṃ pakāsento satthā āha –</paragraph>
    <hangnum line="4012" number="1779"></hangnum>
    <gatha1 line="4013"> ‘‘Tassā lālappitaṃ sutvā, sabbā antepure bahū;</gatha1>
    <gathalast line="4014">Bāhā paggayha pakkanduṃ, sivikaññā samāgatā.</gathalast>
    <hangnum line="4015" number="1780"></hangnum>
    <gatha1 line="4016"> ‘‘Sālāva sampamathitā, mālutena pamadditā;</gatha1>
    <gathalast line="4017">Senti puttā ca dārā ca, vessantaranivesane.</gathalast>
    <hangnum line="4018" number="1781"></hangnum>
    <gatha1 line="4019"> ‘‘Orodhā ca kumārā ca, vesiyānā ca brāhmaṇā;</gatha1>
    <gathalast line="4020">Bāhā paggayha pakkanduṃ, vessantaranivesane.</gathalast>
    <hangnum line="4021" number="1782"></hangnum>
    <gatha1 line="4022"> ‘‘Hatthārohā <pageBreak edition="Vipassana Research Institut" number="7.0256" /><pageBreak edition="Myanmar" number="7.0269" /> anīkaṭṭhā, rathikā pattikārakā;</gatha1>
    <gathalast line="4023">Bāhā paggayha pakkanduṃ, vessantaranivesane.</gathalast>
    <hangnum line="4024" number="1783"></hangnum>
    <gatha1 line="4025"> ‘‘Tato ratyā vivasāne, sūriyassuggamanaṃ pati;</gatha1>
    <gathalast line="4026">Atha vessantaro rājā, dānaṃ dātuṃ upāgami.</gathalast>
    <hangnum line="4027" number="1784"></hangnum>
    <gatha1 line="4028"> ‘‘Vatthāni vatthakāmānaṃ, soṇḍānaṃ detha vāruṇiṃ;</gatha1>
    <gathalast line="4029">Bhojanaṃ bhojanatthīnaṃ, sammadeva pavecchatha.</gathalast>
    <hangnum line="4030" number="1785"></hangnum>
    <gatha1 line="4031"> ‘‘Mā ca kañci vanibbake, heṭṭhayittha idhāgate;</gatha1>
    <gathalast line="4032">Tappetha annapānena, gacchantu paṭipūjitā.</gathalast>
    <hangnum line="4033" number="1786"></hangnum>
    <gatha1 line="4034"> ‘‘Athettha vattatī saddo, tumulo bheravo mahā;</gatha1>
    <gathalast line="4035">Dānena taṃ nīharanti, puna dānaṃ adā tuvaṃ.</gathalast>
    <hangnum line="4036" number="1787"></hangnum>
    <gatha1 line="4037"> ‘‘Te su mattā kilantāva, sampatanti vanibbakā;</gatha1>
    <gathalast line="4038">Nikkhamante mahārāje, sivīnaṃ raṭṭhavaḍḍhane.</gathalast>
    <hangnum line="4039" number="1788"></hangnum>
    <gatha1 line="4040"> ‘‘Acchecchuṃ vata bho rukkhaṃ, nānāphaladharaṃ dumaṃ;</gatha1>
    <gathalast line="4041">Yathā vessantaraṃ raṭṭhā, pabbājenti adūsakaṃ.</gathalast>
    <hangnum line="4042" number="1789"></hangnum>
    <gatha1 line="4043"> ‘‘Acchecchuṃ vata bho rukkhaṃ, sabbakāmadadaṃ dumaṃ;</gatha1>
    <gathalast line="4044">Yathā vessantaraṃ raṭṭhā, pabbājenti adūsakaṃ.</gathalast>
    <hangnum line="4045" number="1790"></hangnum>
    <gatha1 line="4046"> ‘‘Acchecchuṃ vata bho rukkhaṃ, sabbakāmarasāharaṃ;</gatha1>
    <gathalast line="4047">Yathā vessantaraṃ raṭṭhā, pabbājenti adūsakaṃ.</gathalast>
    <hangnum line="4048" number="1791"></hangnum>
    <gatha1 line="4049"> ‘‘Ye vuḍḍhā ye ca daharā, ye ca majjhimaporisā;</gatha1>
    <gatha2 line="4050">Bāhā paggayha pakkanduṃ, nikkhamante mahārāje;</gatha2>
    <gathalast line="4051">Sivīnaṃ raṭṭhavaḍḍhane.</gathalast>
    <hangnum line="4052" number="1792"></hangnum>
    <gatha1 line="4053"> ‘‘Atiyakkhā <pageBreak edition="Vipassana Research Institut" number="7.0257" /> vassavarā, itthāgārā ca rājino;</gatha1>
    <gatha2 line="4054">Bāhā paggayha pakkanduṃ, nikkhamante mahārāje;</gatha2>
    <gathalast line="4055">Sivīnaṃ raṭṭhavaḍḍhane.</gathalast>
    <hangnum line="4056" number="1793"></hangnum>
    <gatha1 line="4057"> ‘‘Thiyopi <pageBreak edition="Myanmar" number="7.0270" /> tattha pakkanduṃ, yā tamhi nagare ahu;</gatha1>
    <gathalast line="4058">Nikkhamante mahārāje, sivīnaṃ raṭṭhavaḍḍhane.</gathalast>
    <hangnum line="4059" number="1794"></hangnum>
    <gatha1 line="4060"> ‘‘Ye brāhmaṇā ye ca samaṇā, aññe vāpi vanibbakā;</gatha1>
    <gathalast line="4061">Bāhā paggayha pakkanduṃ, ‘adhammo kira bho’ iti.</gathalast>
    <hangnum line="4062" number="1795"></hangnum>
    <gatha1 line="4063"> ‘‘Yathā vessantaro rājā, yajamāno sake pure;</gatha1>
    <gathalast line="4064">Sivīnaṃ vacanatthena, samhā raṭṭhā nirajjati.</gathalast>
    <hangnum line="4065" number="1796"></hangnum>
    <gatha1 line="4066"> ‘‘Satta <pageBreak edition="Pali Text Society" number="6.0503" /> hatthisate datvā, sabbālaṅkārabhūsite;</gatha1>
    <gathalast line="4067">Suvaṇṇakacche mātaṅge, hemakappanavāsase;</gathalast>
    <hangnum line="4068" number="1797"></hangnum>
    <gatha1 line="4069"> ‘‘Ārūḷhe gāmaṇīyehi, tomaraṅkusapāṇibhi;</gatha1>
    <gathalast line="4070">Esa vessantaro rājā, samhā raṭṭhā nirajjati.</gathalast>
    <hangnum line="4071" number="1798"></hangnum>
    <gatha1 line="4072"> ‘‘Satta assasate datvā, sabbālaṅkārabhūsite;</gatha1>
    <gathalast line="4073">Ājānīyeva jātiyā, sindhave sīghavāhane.</gathalast>
    <hangnum line="4074" number="1799"></hangnum>
    <gatha1 line="4075"> ‘‘Ārūḷhe gāmaṇīyehi, illiyācāpadhāribhi;</gatha1>
    <gathalast line="4076">Esa vessantaro rājā, samhā raṭṭhā nirajjati.</gathalast>
    <hangnum line="4077" number="1800"></hangnum>
    <gatha1 line="4078"> ‘‘Satta rathasate datvā, sannaddhe ussitaddhaje;</gatha1>
    <gathalast line="4079">Dīpe athopi veyagghe, sabbālaṅkārabhūsite.</gathalast>
    <hangnum line="4080" number="1801"></hangnum>
    <gatha1 line="4081"> ‘‘Ārūḷhe gāmaṇīyehi, cāpahatthehi vammibhi;</gatha1>
    <gathalast line="4082">Esa vessantaro rājā, samhā raṭṭhā nirajjati.</gathalast>
    <hangnum line="4083" number="1802"></hangnum>
    <gatha1 line="4084"> ‘‘Satta <pageBreak edition="Vipassana Research Institut" number="7.0258" /> itthisate datvā, ekamekā rathe ṭhitā;</gatha1>
    <gathalast line="4085">Sannaddhā nikkharajjūhi, suvaṇṇehi alaṅkatā.</gathalast>
    <hangnum line="4086" number="1803"></hangnum>
    <gatha1 line="4087"> ‘‘Pītālaṅkārā pītavasanā, pītābharaṇabhūsitā;</gatha1>
    <gatha2 line="4088">Āḷārapamhā hasulā, susaññā tanumajjhimā;</gatha2>
    <gathalast line="4089">Esa vessantarā rājā, samhā raṭṭhā nirajjati.</gathalast>
    <hangnum line="4090" number="1804"></hangnum>
    <gatha1 line="4091"> ‘‘Satta dhenusate datvā, sabbā kaṃsupadhāraṇā;</gatha1>
    <gathalast line="4092">Esa vessantaro rājā, samhā raṭṭhā nirajjati.</gathalast>
    <hangnum line="4093" number="1805"></hangnum>
    <gatha1 line="4094"> ‘‘Satta <pageBreak edition="Myanmar" number="7.0271" /> dāsisate datvā, satta dāsasatāni ca;</gatha1>
    <gathalast line="4095">Esa vessantaro rājā, samhā raṭṭhā nirajjati.</gathalast>
    <hangnum line="4096" number="1806"></hangnum>
    <gatha1 line="4097"> ‘‘Hatthī assarathe datvā, nāriyo ca alaṅkatā;</gatha1>
    <gathalast line="4098">Esa vessantaro rājā, samhā raṭṭhā nirajjati.</gathalast>
    <hangnum line="4099" number="1807"></hangnum>
    <gatha1 line="4100"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="4101">Mahādāne padinnamhi, medanī sampakampatha.</gathalast>
    <hangnum line="4102" number="1808"></hangnum>
    <gatha1 line="4103"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="4104">Yaṃ pañjalikato rājā, samhā raṭṭhā nirajjatī’’ti.</gathalast>
    <paragraph line="4105">Tattha <bold>sivikaññā</bold>ti bhikkhave, phussatiyā paridevitasaddaṃ sutvā sabbāpi sañjayassa sivirañño itthiyo samāgatā hutvā pakkanduṃ parideviṃsu. <bold>Vessantaranivesane</bold>ti tattha itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu rājakulesu keci sakabhāvena saṇṭhātuṃ asakkontā vātavegena sampamathitā sālā viya patitvā parivattantā parideviṃsu. <bold>Tato ratyā vivasāne</bold>ti bhikkhave, tato tassā rattiyā accayena sūriye uggate dānaveyyāvatikā ‘‘dānaṃ paṭiyādita’’nti rañño ārocayiṃsu. Atha vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā mahājanaparivuto sattasatakaṃ mahādānaṃ dātuṃ dānaggaṃ upāgami.</paragraph>
    <paragraph line="4106"><bold>Dethā</bold>ti <pageBreak edition="Vipassana Research Institut" number="7.0259" /> tattha gantvā saṭṭhisahassaamacce āṇāpento evamāha. <bold>Vāruṇi</bold>nti ‘‘majjadānaṃ nāma nipphala’’nti jānāti, evaṃ santepi ‘‘surāsoṇḍā dānaggaṃ patvā ‘vessantarassa dānagge suraṃ na labhimhā’ti vattuṃ mā labhantū’’ti dāpesi. <bold>Vanibbake</bold>ti vanibbakajanesu kañci ekampi mā viheṭhayittha. <bold>Paṭipūjitā</bold>ti mayā pūjitā hutvā yathā maṃ thomayamānā gacchanti <pageBreak edition="Pali Text Society" number="6.0504" />, tathā tumhe karothāti vadati.</paragraph>
    <paragraph line="4107">Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni ca, tathārūpānaññeva assānaṃ sattasatāni ca, sīhacammādīhi parikkhittānaṃ nānāratanavicitrānaṃ suvaṇṇadhajānaṃ rathānaṃ sattasatāni, sabbālaṅkārappaṭimaṇḍitānaṃ uttamarūpadharānaṃ khattiyakaññādīnaṃ itthīnaṃ sattasatāni, suvinītānaṃ susikkhitānaṃ dāsānaṃ sattasatāni, tathā <pageBreak edition="Myanmar" number="7.0272" /> dāsīnaṃ sattasatāni, varausabhajeṭṭhakānaṃ kuṇḍopadohinīnaṃ dhenūnaṃ sattasatāni, aparimāṇāni pānabhojanānīti sattasatakaṃ mahādānaṃ adāsi. Tasmiṃ evaṃ dānaṃ dadamāne jetuttaranagaravāsino khattiyabrāhmaṇavessasuddādayo ‘‘sāmi, vessantara siviraṭṭhavāsino taṃ ‘dānaṃ detī’ti pabbājenti, tvaṃ puna dānameva desī’’ti parideviṃsu. Tena vuttaṃ –</paragraph>
    <hangnum line="4108" number="1809"></hangnum>
    <gatha1 line="4109"> ‘‘Athettha vattatī saddo, tumulo bheravo mahā;</gatha1>
    <gathalast line="4110">Dānena taṃ nīharanti, puna dānaṃ adā tuva’’nti.</gathalast>
    <paragraph line="4111">Dānapaṭiggāhakā pana dānaṃ gahetvā ‘‘idāni kira vessantaro rājā amhe anāthe katvā araññaṃ pavisissati, ito paṭṭhāya kassa santikaṃ gamissāmā’’ti chinnapādā viya patantā āvattantā parivattantā mahāsaddena parideviṃsu. Tamatthaṃ pakāsento satthā āha –</paragraph>
    <hangnum line="4112" number="1810"></hangnum>
    <gatha1 line="4113"> ‘‘Te su mattā kilantāva, sampatanti vanibbakā;</gatha1>
    <gathalast line="4114">Nikkhamante mahārāje, sivīnaṃ raṭṭhavaḍḍhane’’ti.</gathalast>
    <paragraph line="4115">Tattha <bold>te su mattā</bold>ti <bold>su</bold>-kāro nipātamatto, te vanibbakāti attho. <bold>Mattā kilantāvā</bold>ti mattā viya kilantā viya ca hutvā. <bold>Sampatantī</bold>ti parivattitvā bhūmiyaṃ patanti. <bold>Acchecchuṃ vatā</bold>ti chindiṃsu, <bold>vatā</bold>ti nipātamattaṃ. <bold>Yathā</bold>ti yena kāraṇena. <bold>Atiyakkhā</bold>ti bhūtavijjā ikkhaṇikāpi. <bold>Vassavarā</bold>ti uddhaṭabījā orodhapālakā. <bold>Vacanatthenā</bold>ti vacanakāraṇena. <bold>Samhā raṭṭhā nirajjatī</bold>ti attano raṭṭhā niggacchati. <bold>Gāmaṇīyehī</bold>ti hatthācariyehi. <bold>Ājānīyevā</bold>ti jātisampanne <pageBreak edition="Vipassana Research Institut" number="7.0260" />. <bold>Gāmaṇīyehī</bold>ti assācariyehi. <bold>Illiyācāpadhāribhī</bold>ti illiyañca cāpañca dhārentehi. <bold>Dīpe athopi veyyagghe</bold>ti dīpicammabyagghacammaparikkhitte. <bold>Ekamekā rathe ṭhitā</bold>ti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi parivutaṃ katvā adāsi.</paragraph>
    <paragraph line="4116"><bold>Nikkharajjūhī</bold>ti suvaṇṇasuttamayehi pāmaṅgehi. <bold>Āḷārapamhā</bold>ti visālakkhigaṇḍā. <bold>Hasulā</bold>ti mhitapubbaṅgamakathā. <bold>Susaññā</bold>ti sussoṇiyo. <bold>Tanumajjhimā</bold>ti <pageBreak edition="Myanmar" number="7.0273" /> karatalamiva tanumajjhimabhāgā. Tadā pana devatāyo jambudīpatale rājūnaṃ ‘‘vessantaro rājā mahādānaṃ detī’’ti ārocayiṃsu, tasmā te khattiyā devatānubhāvenāgantvā tā gaṇhitvā pakkamiṃsu. <bold>Kaṃsupadhāraṇā</bold>ti idha <bold>kaṃsa</bold>nti rajatassa nāmaṃ, rajatamayena khīrapaṭicchanabhājanena saddhiññeva adāsīti attho. <bold>Padinnamhī</bold>ti dīyamāne. <bold>Sampakampathā</bold>ti dānatejena kampittha. <bold>Yaṃ pañjalikato</bold>ti yaṃ so vessantaro rājā mahādānaṃ datvā añjaliṃ paggayha attano dānaṃ namassamāno ‘‘sabbaññutaññāṇassa me idaṃ paccayo hotū’’ti pañjalikato ahosi, tadāpi bhīsanakameva ahosi, tasmiṃ khaṇe pathavī kampitthāti attho. <bold>Nirajjatī</bold>ti evaṃ katvā niggacchatiyeva, na koci naṃ nivāretīti attho.</paragraph>
    <paragraph line="4117">Apica <pageBreak edition="Pali Text Society" number="6.0505" /> kho tassa dānaṃ dadantasseva sāyaṃ ahosi. So attano nivesanameva gantvā ‘‘mātāpitaro vanditvā sve gamissāmī’’ti cintetvā alaṅkatarathena mātāpitūnaṃ vasanaṭṭhānaṃ gato. Maddīdevīpi ‘‘ahaṃ sāminā saddhiṃ gantvā mātāpitaro anujānāpessāmī’’ti teneva saddhiṃ gatā. Mahāsatto pitaraṃ vanditvā attano gamanabhāvaṃ kathesi. Tamatthaṃ pakāsento satthā āha –</paragraph>
    <hangnum line="4118" number="1811"></hangnum>
    <gatha1 line="4119"> ‘‘Āmantayittha rājānaṃ, sañjayaṃ dhamminaṃ varaṃ;</gatha1>
    <gathalast line="4120">Avaruddhasi maṃ deva, vaṅkaṃ gacchāmi pabbataṃ.</gathalast>
    <hangnum line="4121" number="1812"></hangnum>
    <gatha1 line="4122"> ‘‘Ye hi keci mahārāja, bhūtā ye ca bhavissare;</gatha1>
    <gathalast line="4123">Atittāyeva kāmehi, gacchanti yamasādhanaṃ.</gathalast>
    <hangnum line="4124" number="1813"></hangnum>
    <gatha1 line="4125"> ‘‘Svāhaṃ sake abhissasiṃ, yajamāno sake pure;</gatha1>
    <gathalast line="4126">Sivīnaṃ vacanatthena, samhā raṭṭhā nirajjahaṃ.</gathalast>
    <hangnum line="4127" number="1814"></hangnum>
    <gatha1 line="4128"> ‘‘Aghaṃ <pageBreak edition="Vipassana Research Institut" number="7.0261" /> taṃ paṭisevissaṃ, vane vāḷamigākiṇṇe;</gatha1>
    <gatha2 line="4129">Khaggadīpinisevite, ahaṃ puññāni karomi;</gatha2>
    <gathalast line="4130">Tumhe paṅkamhi sīdathā’’ti.</gathalast>
    <paragraph line="4131">Tattha <bold>dhamminaṃ vara</bold>nti dhammikarājūnaṃ antare uttamaṃ. <bold>Avaruddhasī</bold>ti raṭṭhā nīharasi. <bold>Bhūtā</bold>ti atītā. <bold>Bhavissare</bold>ti ye ca anāgate bhavissanti <pageBreak edition="Myanmar" number="7.0274" />, paccuppanne ca nibbattā. <bold>Yamasādhana</bold>nti yamarañño āṇāpavattiṭṭhānaṃ. <bold>Svāhaṃ sake abhissasi</bold>nti so ahaṃ attano nagaravāsinoyeva pīḷesiṃ. Kiṃ karonto? <bold>Yajamāno sake pure</bold>ti. Pāḷiyaṃ pana ‘‘so aha’’nti likhitaṃ. <bold>Nirajjaha</bold>nti nikkhanto ahaṃ. <bold>Aghaṃ ta</bold>nti yaṃ araññe vasantena paṭisevitabbaṃ dukkhaṃ, taṃ paṭisevissāmi. <bold>Paṅkamhī</bold>ti tumhe pana kāmapaṅkamhi sīdathāti vadati.</paragraph>
    <paragraph line="4132">Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –</paragraph>
    <hangnum line="4133" number="1815"></hangnum>
    <gatha1 line="4134"> ‘‘Anujānāhi maṃ amma, pabbajjā mama ruccati;</gatha1>
    <gatha2 line="4135">Svāhaṃ sake abhissasiṃ, yajamāno sake pure;</gatha2>
    <gathalast line="4136">Sivīnaṃ vacanatthena, samhā raṭṭhā nirajjahaṃ.</gathalast>
    <hangnum line="4137" number="1816"></hangnum>
    <gatha1 line="4138"> ‘‘Aghaṃ <pageBreak edition="Pali Text Society" number="6.0506" /> taṃ paṭisevissaṃ, vane vāḷamigākiṇṇe;</gatha1>
    <gatha2 line="4139">Khaggadīpinisevite, ahaṃ puññāni karomi;</gatha2>
    <gathalast line="4140">Tumhe paṅkamhi sīdathā’’ti.</gathalast>
    <paragraph line="4141">Taṃ sutvā phussatī āha –</paragraph>
    <hangnum line="4142" number="1817"></hangnum>
    <gatha1 line="4143"> ‘‘Anujānāmi taṃ putta, pabbajjā te samijjhatu;</gatha1>
    <gatha2 line="4144">Ayañca maddī kalyāṇī, susaññā tanumajjhimā;</gatha2>
    <paragraph line="4145">Acchataṃ saha puttehi, kiṃ araññe karissatī’’ti.</paragraph>
    <paragraph line="4146">Tattha <bold>samijjhatū</bold>ti jhānena samiddhā hotu. <bold>Acchata</bold>nti acchatu, idheva hotūti vadati.</paragraph>
    <paragraph line="4147">Vessantaro <pageBreak edition="Vipassana Research Institut" number="7.0262" /> āha –</paragraph>
    <hangnum line="4148" number="1818"></hangnum>
    <gatha1 line="4149"> ‘‘Nāhaṃ akāmā dāsimpi, araññaṃ netumussahe;</gatha1>
    <gathalast line="4150">Sace icchati anvetu, sace nicchati acchatū’’ti.</gathalast>
    <paragraph line="4151">Tattha <bold>akāmā</bold>ti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.</paragraph>
    <paragraph line="4152">Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –</paragraph>
    <hangnum line="4153" number="1819"></hangnum>
    <gatha1 line="4154"> ‘‘Tato <pageBreak edition="Myanmar" number="7.0275" /> suṇhaṃ mahārājā, yācituṃ paṭipajjatha;</gatha1>
    <gathalast line="4155">Mā candanasamācāre, rajojallaṃ adhārayi.</gathalast>
    <hangnum line="4156" number="1820"></hangnum>
    <gatha1 line="4157"> ‘‘Mā kāsiyāni dhāretvā, kusacīraṃ adhārayi;</gatha1>
    <gathalast line="4158">Dukkho vāso araññasmiṃ, mā hi tvaṃ lakkhaṇe gamī’’ti.</gathalast>
    <paragraph line="4159">Tattha <bold>paṭipajjathā</bold>ti bhikkhave, puttassa kathaṃ sutvā rājā suṇhaṃ yācituṃ paṭipajji. <bold>Candanasamācāre</bold>ti lohitacandanena parikiṇṇasarīre. <bold>Mā hi tvaṃ lakkhaṇe gamī</bold>ti subhalakkhaṇena samannāgate mā tvaṃ araññaṃ gamīti.</paragraph>
    <hangnum line="4160" number="1821"></hangnum>
    <gatha1 line="4161"> ‘‘Tamabravi rājaputtī, maddī sabbaṅgasobhanā;</gatha1>
    <gathalast line="4162">Nāhaṃ taṃ sukhamiccheyyaṃ, yaṃ me vessantaraṃ vinā’’ti.</gathalast>
    <paragraph line="4163">Tattha <bold>tamabravī</bold>ti taṃ sasuraṃ abravi.</paragraph>
    <hangnum line="4164" number="1822"></hangnum>
    <gatha1 line="4165"> ‘‘Tamabravi mahārājā, sivīnaṃ raṭṭhavaḍḍhano;</gatha1>
    <gathalast line="4166">Iṅgha maddi nisāmehi, vane ye honti dussahā.</gathalast>
    <hangnum line="4167" number="1823"></hangnum>
    <gatha1 line="4168"> ‘‘Bahū <pageBreak edition="Vipassana Research Institut" number="7.0263" /> kīṭā paṭaṅgā ca, makasā madhumakkhikā;</gatha1>
    <gathalast line="4169">Tepi taṃ tattha hiṃ seyyuṃ, taṃ te dukkhataraṃ siyā.</gathalast>
    <hangnum line="4170" number="1824"></hangnum>
    <gatha1 line="4171"> ‘‘Apare <pageBreak edition="Pali Text Society" number="6.0507" /> passa santāpe, nadīnupanisevite;</gatha1>
    <gathalast line="4172">Sappā ajagarā nāma, avisā te mahabbalā.</gathalast>
    <hangnum line="4173" number="1825"></hangnum>
    <gatha1 line="4174"> ‘‘Te manussaṃ migaṃ vāpi, api māsannamāgataṃ;</gatha1>
    <gathalast line="4175">Parikkhipitvā bhogehi, vasamānenti attano.</gathalast>
    <hangnum line="4176" number="1826"></hangnum>
    <gatha1 line="4177"> ‘‘Aññepi kaṇhajaṭino, acchā nāma aghammigā;</gatha1>
    <gathalast line="4178">Na tehi puriso diṭṭho, rukkhamāruyha muccati.</gathalast>
    <hangnum line="4179" number="1827"></hangnum>
    <gatha1 line="4180"> ‘‘Saṅghaṭṭayantā siṅgāni, tikkhaggātippahārino;</gatha1>
    <gathalast line="4181">Mahiṃsā vicarantettha, nadiṃ sotumbaraṃ pati.</gathalast>
    <hangnum line="4182" number="1828"></hangnum>
    <gatha1 line="4183"> ‘‘Disvā migānaṃ yūthānaṃ, gavaṃ sañcarataṃ vane;</gatha1>
    <gathalast line="4184">Dhenuva vacchagiddhāva, kathaṃ maddi karissasi.</gathalast>
    <hangnum line="4185" number="1829"></hangnum>
    <gatha1 line="4186"> ‘‘Disvā <pageBreak edition="Myanmar" number="7.0276" /> sampatite ghore, dumaggesu plavaṅgame;</gatha1>
    <gathalast line="4187">Akhettaññāya te maddi, bhavissate mahabbhayaṃ.</gathalast>
    <hangnum line="4188" number="1830"></hangnum>
    <gatha1 line="4189"> ‘‘Yā tvaṃ sivāya sutvāna, muhuṃ uttasayī pure;</gatha1>
    <gathalast line="4190">Sā tvaṃ vaṅkamanuppattā, kathaṃ maddi karissasi.</gathalast>
    <hangnum line="4191" number="1831"></hangnum>
    <gatha1 line="4192"> ‘‘Ṭhite majjhanhike kāle, sannisinnesu pakkhisu;</gatha1>
    <gathalast line="4193">Saṇateva brahāraññaṃ, tattha kiṃ gantumicchasī’’ti.</gathalast>
    <paragraph line="4194">Tattha <bold>tamabravī</bold>ti taṃ suṇhaṃ abravi. <bold>Apare passa santāpe</bold>ti aññepi santāpe bhayajanake pekkha. <bold>Nadīnupanisevite</bold>ti nadīnaṃ upanisevite āsannaṭṭhāne, nadīkūle vasanteti attho. <bold>Avisā</bold>ti nibbisā. <bold>Api māsanna</bold>nti āsannaṃ attano sarīrasamphassaṃ āgatanti attho. <bold>Aghammigā</bold>ti <pageBreak edition="Vipassana Research Institut" number="7.0264" /> aghakarā migā, dukkhāvahā migāti attho. <bold>Nadiṃ sotumbaraṃ patī</bold>ti sotumbarāya nāma nadiyā tīre. <bold>Yūthāna</bold>nti yūthāni, ayameva vā pāṭho. <bold>Dhenuva vacchagiddhāvā</bold>ti tava dārake apassantī vacchagiddhā dhenu viya kathaṃ karissasi. <bold>Va</bold>-kāro panettha nipātamattova. <bold>Sampatite</bold>ti sampatante. <bold>Ghore</bold>ti bhīsanake virūpe. <bold>Plavaṅgame</bold>ti makkaṭe. <bold>Akhettaññāyā</bold>ti araññabhūmiakusalatāya. <bold>Bhavissate</bold>ti bhavissati. <bold>Sivāya sutvānā</bold>ti siṅgāliyā saddaṃ sutvā. <bold>Muhu</bold>nti punappunaṃ. <bold>Uttasayī</bold>ti uttasasi. <bold>Saṇatevā</bold>ti nadati viya saṇantaṃ viya bhavissati.</paragraph>
    <hangnum line="4195" number="1832"></hangnum>
    <gatha1 line="4196"> ‘‘Tamabravi rājaputtī, maddī sabbaṅgasobhanā;</gatha1>
    <gatha2 line="4197">Yāni etāni akkhāsi, vane paṭibhayāni me;</gatha2>
    <gathalast line="4198">Sabbāni abhisambhossaṃ, gacchaññeva rathesabha.</gathalast>
    <hangnum line="4199" number="1833"></hangnum>
    <gatha1 line="4200"> ‘‘Kāsaṃ <pageBreak edition="Pali Text Society" number="6.0508" /> kusaṃ poṭakilaṃ, usiraṃ muñcapabbajaṃ;</gatha1>
    <gathalast line="4201">Urasā panudahissāmi, nassa hessāmi dunnayā.</gathalast>
    <hangnum line="4202" number="1834"></hangnum>
    <gatha1 line="4203"> ‘‘Bahūhi vata cariyāhi, kumārī vindate patiṃ;</gatha1>
    <gathalast line="4204">Udarassuparodhena, gohanuveṭhanena ca.</gathalast>
    <hangnum line="4205" number="1835"></hangnum>
    <gatha1 line="4206"> ‘‘Aggissa <pageBreak edition="Myanmar" number="7.0277" /> pāricariyāya, udakummujjanena ca;</gatha1>
    <gathalast line="4207">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4208" number="1836"></hangnum>
    <gatha1 line="4209"> ‘‘Apissā hoti appatto, ucchiṭṭhamapi bhuñjituṃ;</gatha1>
    <gatha2 line="4210">Yo naṃ hatthe gahetvāna, akāmaṃ parikaḍḍhati;</gatha2>
    <gathalast line="4211">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4212" number="1837"></hangnum>
    <gatha1 line="4213"> ‘‘Kesaggahaṇamukkhepā, bhūmyā ca parisumbhanā;</gatha1>
    <gatha2 line="4214">Datvā ca no pakkamati, bahuṃ dukkhaṃ anappakaṃ;</gatha2>
    <gathalast line="4215">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4216" number="1838"></hangnum>
    <gatha1 line="4217"> ‘‘Sukkacchavī <pageBreak edition="Vipassana Research Institut" number="7.0265" /> vedhaverā, datvā subhagamānino;</gatha1>
    <gatha2 line="4218">Akāmaṃ parikaḍḍhanti, ulūkaññeva vāyasā;</gatha2>
    <gathalast line="4219">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4220" number="1839"></hangnum>
    <gatha1 line="4221"> ‘‘Api ñātikule phīte, kaṃsapajjotane vasaṃ;</gatha1>
    <gatha2 line="4222">Nevātivākyaṃ na labhe, bhātūhi sakhinīhipi;</gatha2>
    <gathalast line="4223">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4224" number="1840"></hangnum>
    <gatha1 line="4225"> ‘‘Naggā nadī anudakā, naggaṃ raṭṭhaṃ arājakaṃ;</gatha1>
    <gatha2 line="4226">Itthīpi vidhavā naggā, yassāpi dasa bhātaro;</gatha2>
    <gathalast line="4227">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4228" number="1841"></hangnum>
    <gatha1 line="4229"> ‘‘Dhajo rathassa paññāṇaṃ, dhūmo paññāṇamaggino;</gatha1>
    <gatha2 line="4230">Rājā raṭṭhassa paññāṇaṃ, bhattā paññāṇamitthiyā;</gatha2>
    <gathalast line="4231">Vedhabyaṃ kaṭukaṃ loke, gacchaññeva rathesabha.</gathalast>
    <hangnum line="4232" number="1842"></hangnum>
    <gatha1 line="4233"> ‘‘Yā daliddī daliddassa, aḍḍhā aḍḍhassa kittimā;</gatha1>
    <gathalast line="4234">Taṃ ve devā pasaṃsanti, dukkarañhi karoti sā.</gathalast>
    <hangnum line="4235" number="1843"></hangnum>
    <gatha1 line="4236"> ‘‘Sāmikaṃ anubandhissaṃ, sadā kāsāyavāsinī;</gatha1>
    <gathalast line="4237">Pathabyāpi abhijjantyā, vedhabyaṃ kaṭukitthiyā.</gathalast>
    <hangnum line="4238" number="1844"></hangnum>
    <gatha1 line="4239"> ‘‘Api sāgarapariyantaṃ, bahuvittadharaṃ mahiṃ;</gatha1>
    <gathalast line="4240">Nānāratanaparipūraṃ, nicche vessantaraṃ vinā.</gathalast>
    <hangnum line="4241" number="1845"></hangnum>
    <gatha1 line="4242"> ‘‘Kathaṃ <pageBreak edition="Myanmar" number="7.0278" /> nu tāsaṃ hadayaṃ, sukharā vata itthiyo;</gatha1>
    <gathalast line="4243">Yā sāmike dukkhitamhi, sukhamicchanti attano.</gathalast>
    <hangnum line="4244" number="1846"></hangnum>
    <gatha1 line="4245"> ‘‘Nikkhamante mahārāje, sivīnaṃ raṭṭhavaḍḍhane;</gatha1>
    <gathalast line="4246">Tamahaṃ anubandhissaṃ, sabbakāmadado hi me’’ti.</gathalast>
    <paragraph line="4247">Tattha <pageBreak edition="Vipassana Research Institut" number="7.0266" /><bold>tamabravī</bold>ti bhikkhave, maddī rañño vacanaṃ sutvā taṃ rājānaṃ abravi. <bold>Abhisambhossa</bold>nti sahissāmi adhivāsessāmi. <bold>Poṭakila</bold>nti poṭakilatiṇaṃ. <bold>Panudahissāmī</bold>ti dvedhā katvā vessantarassa purato gamissāmi. <bold>Udarassuparodhenā</bold>ti upavāsena khudādhivāsena. <bold>Gohanuveṭhanena cā</bold>ti visālakaṭiyo onatapassā ca itthiyo sāmikaṃ labhantīti <pageBreak edition="Pali Text Society" number="6.0509" /> katvā gohanunā kaṭiphalakaṃ koṭṭāpetvā veṭhanena ca passāni onāmetvā kumārikā patiṃ labhati. <bold>Kaṭuka</bold>nti asātaṃ. <bold>Gacchaññevā</bold>ti gamissāmiyeva.</paragraph>
    <paragraph line="4248"><bold>Apissā hoti appatto</bold>ti tassā vidhavāya ucchiṭṭhakampi bhuñjituṃ ananucchavikova. <bold>Yo na</bold>nti yo nīcajacco taṃ vidhavaṃ anicchamānaññeva hatthe gahetvā kaḍḍhati. <bold>Kesaggahaṇamukkhepā, bhūmyā ca parisumbhanā</bold>ti asāmikaṃ itthiṃ hatthapādehi kesaggahaṇaṃ, ukkhepā, bhūmiyaṃ pātananti etāni avamaññanāni katvā atikkamanti. <bold>Datvā cā</bold>ti asāmikāya itthiyā evarūpaṃ bahuṃ anappakaṃ dukkhaṃ parapuriso datvā ca <bold>no pakkamati</bold> nirāsaṅko olokentova tiṭṭhati.</paragraph>
    <paragraph line="4249"><bold>Sukkacchavī</bold>ti nhānīyacuṇṇena uṭṭhāpitacchavivaṇṇā. <bold>Vedhaverā</bold>ti vidhavitthikāmā purisā. <bold>Datvā</bold>ti kiñcideva appamattakaṃ dhanaṃ datvā. <bold>Subhagamānino</bold>ti mayaṃ subhagāti maññamānā. <bold>Akāma</bold>nti taṃ vidhavaṃ asāmikaṃ akāmaṃ. <bold>Ulūkaññeva vāyasā</bold>ti kākā viyaulūkaṃ parikaḍḍhanti. <bold>Kaṃsapajjotane</bold>ti suvaṇṇabhājanābhāya pajjotante. <bold>Vasa</bold>nti evarūpepi ñātikule vasamānā. <bold>Nevātivākyaṃ na labhe</bold>ti ‘‘ayaṃ itthī nissāmikā, yāvajīvaṃ amhākaññeva bhāro jāto’’tiādīni vacanāni vadantehi bhātūhipi sakhinīhipi ativākyaṃ garahavacanaṃ neva na labhati. <bold>Paññāṇa</bold>nti pākaṭabhāvakāraṇaṃ.</paragraph>
    <paragraph line="4250"><bold>Yā</bold><pageBreak edition="Myanmar" number="7.0279" /><bold>daliddī daliddassā</bold>ti deva, kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti, tassa aḍḍhakāle teneva saddhiṃ aḍḍhā sukhappattā hoti, taṃ ve devā pasaṃsanti. Abhijjantyāti abhijjantiyā. Sacepi hi itthiyā sakalapathavī na bhijjati, tāya sakalāya pathaviyā sāva issarā hoti, tathāpi vedhabyaṃ kaṭukamevāti attho. Sukharā vata itthiyoti suṭṭhu kharā vata itthiyo.</paragraph>
    <hangnum line="4251" number="1847"></hangnum>
    <gatha1 line="4252"> ‘‘Tamabravi <pageBreak edition="Vipassana Research Institut" number="7.0267" /> mahārājā, maddiṃ sabbaṅgasobhanaṃ;</gatha1>
    <gatha2 line="4253">Ime te daharā puttā, jālī kaṇhājinā cubho;</gatha2>
    <gathalast line="4254">Nikkhippa lakkhaṇe gaccha, mayaṃ te posayāmase’’ti.</gathalast>
    <paragraph line="4255">Tattha <bold>jālī kaṇhājinā cubho</bold>ti jālī ca kaṇhājinā cāti ubho. <bold>Nikkhippā</bold>ti ime nikkhipitvā gacchāhīti.</paragraph>
    <hangnum line="4256" number="1848"></hangnum>
    <gatha1 line="4257"> ‘‘Tamabravi rājaputtī, maddī sabbaṅgasobhanā;</gatha1>
    <gatha2 line="4258">Piyā me puttakā deva, jālī kaṇhājinā cubho;</gatha2>
    <gathalast line="4259">Tyamhaṃ tattha ramessanti, araññe jīvasokina’’nti.</gathalast>
    <paragraph line="4260">Tattha <bold>tyamha</bold>nti te dārakā amhākaṃ tattha araññe. <bold>Jīvasokina</bold>nti avigatasokānaṃ hadayaṃ ramayissantīti attho.</paragraph>
    <hangnum line="4261" number="1849"></hangnum>
    <gatha1 line="4262"> ‘‘Tamabravi <pageBreak edition="Pali Text Society" number="6.0510" /> mahārājā, sivīnaṃ raṭṭhavaḍḍhano;</gatha1>
    <gatha2 line="4263">Sālīnaṃ odanaṃ bhutvā, suciṃ maṃsūpasecanaṃ;</gatha2>
    <gathalast line="4264">Rukkhaphalāni bhuñjantā, kathaṃ kāhanti dārakā.</gathalast>
    <hangnum line="4265" number="1850"></hangnum>
    <gatha1 line="4266"> ‘‘Bhutvā satapale kaṃse, sovaṇṇe satarājike;</gatha1>
    <gathalast line="4267">Rukkhapattesu bhuñjantā, kathaṃ kāhanti dārakā.</gathalast>
    <hangnum line="4268" number="1851"></hangnum>
    <gatha1 line="4269"> ‘‘Kāsiyāni ca dhāretvā, khomakoṭumbarāni ca;</gatha1>
    <gathalast line="4270">Kusacīrāni dhārentā, kathaṃ kāhanti dārakā.</gathalast>
    <hangnum line="4271" number="1852"></hangnum>
    <gatha1 line="4272"> ‘‘Vayhāhi pariyāyitvā, sivikāya rathena ca;</gatha1>
    <gathalast line="4273">Pattikā paridhāvantā, kathaṃ kāhanti dārakā.</gathalast>
    <hangnum line="4274" number="1853"></hangnum>
    <gatha1 line="4275"> ‘‘Kūṭāgāre <pageBreak edition="Myanmar" number="7.0280" /> sayitvāna, nivāte phusitaggaḷe;</gatha1>
    <gathalast line="4276">Sayantā rukkhamūlasmiṃ, kathaṃ kāhanti dārakā.</gathalast>
    <hangnum line="4277" number="1854"></hangnum>
    <gatha1 line="4278"> ‘‘Pallaṅkesu <pageBreak edition="Vipassana Research Institut" number="7.0268" /> sayitvāna, gonake cittasanthate;</gatha1>
    <gathalast line="4279">Sayantā tiṇasanthāre, kathaṃ kāhanti dārakā.</gathalast>
    <hangnum line="4280" number="1855"></hangnum>
    <gatha1 line="4281"> ‘‘Gandhakena vilimpitvā, agarucandanena ca;</gatha1>
    <gathalast line="4282">Rajojallāni dhārentā, kathaṃ kāhanti dārakā.</gathalast>
    <hangnum line="4283" number="1856"></hangnum>
    <gatha1 line="4284"> ‘‘Cāmaramorahatthehi, bījitaṅgā sukhedhitā;</gatha1>
    <gathalast line="4285">Phuṭṭhā ḍaṃsehi makasehi, kathaṃ kāhanti dārakā’’ti.</gathalast>
    <paragraph line="4286">Tattha <bold>palasate kaṃse</bold>ti palasatena katāya kañcanapātiyā. <bold>Gonake cittasanthate</bold>ti mahāpiṭṭhiyaṃ kāḷakojave ceva vicittake santhare ca. <bold>Cāmaramorahatthehī</bold>ti cāmarehi ceva morahatthehi ca bījitaṅgā.</paragraph>
    <paragraph line="4287">Evaṃ tesaṃ sallapantānaññeva ratti vibhāyi, sūriyo uggañchi. Mahāsattassa catusindhavayuttaṃ alaṅkatarathaṃ ānetvā rājadvāre ṭhapayiṃsu. Maddīpi sassusasure vanditvā sesitthiyo apaloketvā dve putte ādāya vessantarato paṭhamataraṃ gantvā rathe aṭṭhāsi. Tamatthaṃ pakāsento satthā āha –</paragraph>
    <hangnum line="4288" number="1857"></hangnum>
    <gatha1 line="4289"> ‘‘Tamabravi rājaputtī, maddī sabbaṅgasobhanā;</gatha1>
    <gatha2 line="4290">Mā deva paridevesi, mā ca tvaṃ vimano ahu;</gatha2>
    <gathalast line="4291">Yathā mayaṃ bhavissāma, tathā hessanti dārakā.</gathalast>
    <hangnum line="4292" number="1858"></hangnum>
    <gatha1 line="4293"> ‘‘Idaṃ vatvāna pakkāmi, maddī sabbaṅgasobhanā;</gatha1>
    <gathalast line="4294">Sivimaggena anvesi, putte ādāya lakkhaṇā’’ti.</gathalast>
    <paragraph line="4295">Tattha <bold>sivimaggenā</bold>ti sivirañño gantabbamaggena. <bold>Anvesī</bold>ti taṃ agamāsi, pāsādā otaritvā rathaṃ abhiruhīti attho.</paragraph>
    <hangnum line="4296" number="1859"></hangnum>
    <gatha1 line="4297"> ‘‘Tato <pageBreak edition="Pali Text Society" number="6.0511" /> vessantaro rājā, dānaṃ datvāna khattiyo;</gatha1>
    <gathalast line="4298">Pitu mātu ca vanditvā, katvā ca naṃ padakkhiṇaṃ.</gathalast>
    <hangnum line="4299" number="1860"></hangnum>
    <gatha1 line="4300"> ‘‘Catuvāhiṃ <pageBreak edition="Vipassana Research Institut" number="7.0269" /><pageBreak edition="Myanmar" number="7.0281" /> rathaṃ yuttaṃ, sīghamāruyha sandanaṃ;</gatha1>
    <gathalast line="4301">Ādāya puttadārañca, vaṅkaṃ pāyāsi pabbata’’nti.</gathalast>
    <paragraph line="4302">Tattha <bold>tato</bold>ti bhikkhave, tassā maddiyā rathaṃ abhiruhitvā ṭhitakāle. <bold>Datvā</bold>ti hiyyo dānaṃ datvā. <bold>Katvā ca naṃ padakkhiṇa</bold>nti padakkhiṇañca katvā. <bold>Na</bold>nti nipātamattaṃ.</paragraph>
    <hangnum line="4303" number="1861"></hangnum>
    <gatha1 line="4304"> ‘‘Tato vessantaro rājā, yenāsi bahuko jano;</gatha1>
    <gathalast line="4305">Āmanta kho taṃ gacchāma, arogā hontu ñātayo’’ti.</gathalast>
    <paragraph line="4306">Tassattho – bhikkhave, tato vessantaro rājā yattha ‘‘vessantaraṃ rājānaṃ passissāmā’’ti bahuko jano ṭhito āsi, tattha rathaṃ pesetvā mahājanaṃ āpucchanto ‘‘āmanta kho taṃ gacchāma, arogā hontu ñātayo’’ti āha. Tattha <bold>ta</bold>nti nipātamattaṃ. Bhikkhave, tato vessantaro rājā ñātake āha – ‘‘tumhe āmantetvā mayaṃ gacchāma, tumhe sukhitā hotha nidukkhā’’ti.</paragraph>
    <paragraph line="4307">Evaṃ mahāsatto mahājanaṃ āmantetvā ‘‘appamattā hotha, dānādīni puññāni karothā’’ti tesaṃ ovaditvā pakkāmi. Gacchante pana bodhisatte mātā ‘‘putto me dānavittako dānaṃ detū’’ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā avasesaṃ sabbaṃ adāsi. So nagarā nikkhamitvā ca nivattitvā oloketukāmo ahosi. Athassa manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāraṇena pathavīkampo ahosi. Tena vuttaṃ –</paragraph>
    <gatha2 line="4308">‘‘Nikkhamitvāna nagarā, nivattitvā vilokite;</gatha2>
    <gathalast line="4309">Tadāpi pathavī kampi, sineruvanavaṭaṃsakā’’ti. (cariyā. 1.93);</gathalast>
    <paragraph line="4310">Sayaṃ <pageBreak edition="Myanmar" number="7.0282" /> pana oloketvā maddimpi olokāpetuṃ gāthamāha –</paragraph>
    <hangnum line="4311" number="1862"></hangnum>
    <gatha1 line="4312"> ‘‘Iṅgha <pageBreak edition="Vipassana Research Institut" number="7.0270" /> maddi nisāmehi, rammarūpaṃva dissati;</gatha1>
    <gathalast line="4313">Āvāsaṃ siviseṭṭhassa, pettikaṃ bhavanaṃ mamā’’ti.</gathalast>
    <paragraph line="4314">Tattha <bold>nisāmehī</bold>ti olokehi.</paragraph>
    <paragraph line="4315">Atha <pageBreak edition="Pali Text Society" number="6.0512" /> mahāsatto sahajāte saṭṭhisahassaamacce ca sesajanañca nivattāpetvā rathaṃ pājento maddiṃ āha – ‘‘bhadde, sace pacchato yācakā āgacchanti, upadhāreyyāsī’’ti. Sāpi olokentī nisīdi. Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ āgantvā ‘‘kuhiṃ vessantaro rājā’’ti pucchitvā ‘‘dānaṃ datvā gato’’ti vutte ‘‘kiñci gahetvā gato’’ti pucchitvā ‘‘rathena gato’’ti sutvā ‘‘asse naṃ yācissāmā’’ti anubandhiṃsu. Atha maddī te āgacchante disvā ‘‘yācakā āgacchanti, devā’’ti ārocesi. Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Tamatthaṃ pakāsento satthā āha –</paragraph>
    <hangnum line="4316" number="1863"></hangnum>
    <gatha1 line="4317"> ‘‘Taṃ brāhmaṇā anvagamuṃ, te naṃ asse ayācisuṃ;</gatha1>
    <gathalast line="4318">Yācito paṭipādesi, catunnaṃ caturo haye’’ti.</gathalast>
    <paragraph line="4319">Assesu pana dinnesu rathadhuraṃ ākāseyeva aṭṭhāsi. Atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā imaṃ gāthamāha –</paragraph>
    <hangnum line="4320" number="1864"></hangnum>
    <gatha1 line="4321"> ‘‘Iṅgha maddi nisāmehi, cittarūpaṃva dissati;</gatha1>
    <gathalast line="4322">Migarohiccavaṇṇena, dakkhiṇassā vahanti ma’’nti.</gathalast>
    <paragraph line="4323">Tattha <bold>dakkhiṇassā</bold>ti susikkhitā assā viya maṃ vahanti.</paragraph>
    <paragraph line="4324">Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ otāretvā tassa rathaṃ adāsi. Rathe pana dinne devaputtā antaradhāyiṃsu. Rathassa dinnabhāvaṃ pakāsento satthā āha –</paragraph>
    <hangnum line="4325" number="1865"></hangnum>
    <gatha1 line="4326"> ‘‘Athettha <pageBreak edition="Vipassana Research Institut" number="7.0271" /><pageBreak edition="Myanmar" number="7.0283" /> pañcamo āgā, so taṃ rathamayācatha;</gatha1>
    <gathalast line="4327">Tassa taṃ yācitodāsi, na cassupahato mano.</gathalast>
    <hangnum line="4328" number="1866"></hangnum>
    <gatha1 line="4329"> ‘‘Tato vessantaro rājā, oropetvā sakaṃ janaṃ;</gatha1>
    <gathalast line="4330">Assāsayi assarathaṃ, brāhmaṇassa dhanesino’’ti.</gathalast>
    <paragraph line="4331">Tattha <bold>athetthā</bold>ti atha tasmiṃ vane. <bold>Na cassupahato mano</bold>ti na cassa mano olīno. <bold>Assāsayī</bold>ti paritosento niyyādesi.</paragraph>
    <paragraph line="4332">Tato <pageBreak edition="Pali Text Society" number="6.0513" /> paṭṭhāya pana te sabbepi pattikāva ahesuṃ. Atha mahāsatto maddiṃ avoca –</paragraph>
    <hangnum line="4333" number="1867"></hangnum>
    <gatha1 line="4334"> ‘‘Tvaṃ maddi kaṇhaṃ gaṇhāhi, lahu esā kaniṭṭhikā;</gatha1>
    <gathalast line="4335">Ahaṃ jāliṃ gahessāmi, garuko bhātiko hi so’’ti.</gathalast>
    <paragraph line="4336">Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –</paragraph>
    <hangnum line="4337" number="1868"></hangnum>
    <gatha1 line="4338"> ‘‘Rājā kumāramādāya, rājaputtī ca dārikaṃ;</gatha1>
    <gathalast line="4339">Sammodamānā pakkāmuṃ, aññamaññaṃ piyaṃvadā’’ti.</gathalast>
    <centered line="4340">Dānakaṇḍavaṇṇanā niṭṭhitā.</centered>
    <centered line="4341">Vanapavesanakaṇḍavaṇṇanā</centered>
    <paragraph line="4342">Te paṭipathaṃ āgacchante manusse disvā ‘‘kuhiṃ vaṅkapabbato’’ti pucchanti. Manussā ‘‘dūre’’ti vadanti. Tena vuttaṃ –</paragraph>
    <hangnum line="4343" number="1869"></hangnum>
    <gatha1 line="4344"> ‘‘Yadi keci manujā enti, anumagge paṭipathe;</gatha1>
    <gathalast line="4345">Maggaṃ te paṭipucchāma, ‘kuhiṃ vaṅkatapabbato’.</gathalast>
    <hangnum line="4346" number="1870"></hangnum>
    <gatha1 line="4347"> ‘‘Te <pageBreak edition="Vipassana Research Institut" number="7.0272" /> tattha amhe passitvā, kalunaṃ paridevayuṃ;</gatha1>
    <gathalast line="4348">Dukkhaṃ te paṭivedenti, dūre vaṅkatapabbato’’ti.</gathalast>
    <paragraph line="4349">Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena phaladhārino rukkhā onamitvā hatthasamphassaṃ <pageBreak edition="Myanmar" number="7.0284" /> āgacchanti. Tato supakkaphalāphalāni uccinitvā tesaṃ deti. Taṃ disvā maddī acchariyaṃ pavedesi. Tena vuttaṃ –</paragraph>
    <hangnum line="4350" number="1871"></hangnum>
    <gatha1 line="4351"> ‘‘Yadi passanti pavane, dārakā phaline dume;</gatha1>
    <gathalast line="4352">Tesaṃ phalānaṃ hetumhi, uparodanti dārakā.</gathalast>
    <hangnum line="4353" number="1872"></hangnum>
    <gatha1 line="4354"> ‘‘Rodante dārake disvā, ubbiddhā vipulā dumā;</gatha1>
    <gathalast line="4355">Sayamevonamitvāna, upagacchanti dārake.</gathalast>
    <hangnum line="4356" number="1873"></hangnum>
    <gatha1 line="4357"> ‘‘Idaṃ accherakaṃ disvā, abbhutaṃ lomahaṃsanaṃ;</gatha1>
    <gathalast line="4358">Sādhukāraṃ pavattesi, maddī sabbaṅgasobhanā.</gathalast>
    <hangnum line="4359" number="1874"></hangnum>
    <gatha1 line="4360"> ‘‘Accheraṃ vata lokasmiṃ, abbhutaṃ lomahaṃsanaṃ;</gatha1>
    <gathalast line="4361">Vessantarassa tejena, sayamevonatā dumā’’ti.</gathalast>
    <paragraph line="4362">Jetuttaranagarato <pageBreak edition="Pali Text Society" number="6.0514" /> suvaṇṇagiritālo nāma pabbato pañca yojanāni, tato kontimārā nāma nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo nāma pañca yojanāni, tato mātulanagaraṃ dasa yojanāni. Iti taṃ maggaṃ jetuttaranagarato tiṃsayojanaṃ hoti. Devatā taṃ maggaṃ saṃkhipiṃsu. Te ekadivaseneva mātulanagaraṃ pāpuṇiṃsu. Tena vuttaṃ –</paragraph>
    <hangnum line="4363" number="1875"></hangnum>
    <gatha1 line="4364"> ‘‘Saṅkhipiṃsu pathaṃ yakkhā, anukampāya dārake;</gatha1>
    <gathalast line="4365">Nikkhantadivaseneva, cetaraṭṭhaṃ upāgamu’’nti.</gathalast>
    <paragraph line="4366">Upagacchantā <pageBreak edition="Vipassana Research Institut" number="7.0273" /> ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā. Tamatthaṃ pakāsento satthā āha –</paragraph>
    <hangnum line="4367" number="1876"></hangnum>
    <gatha1 line="4368"> ‘‘Te gantvā dīghamaddhānaṃ, cetaraṭṭhaṃ upāgamuṃ;</gatha1>
    <gathalast line="4369">Iddhaṃ phītaṃ janapadaṃ, bahumaṃsasurodana’’nti.</gathalast>
    <paragraph line="4370">Tadā mātulanagare saṭṭhi khattiyasahassāni vasanti. Mahāsatto antonagaraṃ apavisitvā nagaradvāreyeva sālāyaṃ nisīdi. Athassa maddī <pageBreak edition="Myanmar" number="7.0285" /> bodhisattassa pādesu rajaṃ puñchitvā pāde sambāhitvā ‘‘vessantarassa āgatabhāvaṃ jānāpessāmī’’ti sālāto nikkhamitvā tassa cakkhupathe sālādvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Tamatthaṃ pakāsento satthā āha –</paragraph>
    <hangnum line="4371" number="1877"></hangnum>
    <gatha1 line="4372"> ‘‘Cetiyo parivāriṃsu, disvā lakkhaṇamāgataṃ;</gatha1>
    <gathalast line="4373">Sukhumālī vata ayyā, pattikā paridhāvati.</gathalast>
    <hangnum line="4374" number="1878"></hangnum>
    <gatha1 line="4375"> ‘‘Vayhāhi pariyāyitvā, sivikāya rathena ca;</gatha1>
    <gathalast line="4376">Sājja maddī araññasmiṃ, pattikā paridhāvatī’’ti.</gathalast>
    <paragraph line="4377">Tattha <bold>lakkhaṇamāgata</bold>nti lakkhaṇasampannaṃ maddiṃ āgataṃ. <bold>Paridhāvatī</bold>ti evaṃ sukhumālī hutvā pattikāva vicarati. <bold>Pariyāyitvā</bold>ti jetuttaranagare vicaritvā. <bold>Sivikāyā</bold>ti suvaṇṇasivikāya.</paragraph>
    <paragraph line="4378">Mahājano <pageBreak edition="Pali Text Society" number="6.0515" /> maddiñca vessantarañca dve putte cassa anāthāgamanena āgate disvā gantvā rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgamaṃsu. Tamatthaṃ pakāsento satthā āha –</paragraph>
    <hangnum line="4379" number="1879"></hangnum>
    <gatha1 line="4380"> ‘‘Taṃ disvā cetapāmokkhā, rodamānā upāgamuṃ;</gatha1>
    <gatha2 line="4381">Kacci nu deva kusalaṃ, kacci deva anāmayaṃ;</gatha2>
    <gathalast line="4382">Kacci pitā arogo te, sivīnañca anāmayaṃ.</gathalast>
    <hangnum line="4383" number="1880"></hangnum>
    <gatha1 line="4384"> ‘‘Ko <pageBreak edition="Vipassana Research Institut" number="7.0274" /> te balaṃ mahārāja, ko nu te rathamaṇḍalaṃ;</gatha1>
    <gatha2 line="4385">Anassako arathako, dīghamaddhānamāgato;</gatha2>
    <gathalast line="4386">Kaccāmittehi pakato, anuppattosimaṃ disa’’nti.</gathalast>
    <paragraph line="4387">Tattha <bold>disvā</bold>ti dūratova passitvā. <bold>Cetapāmokkhā</bold>ti cetarājāno. <bold>Upāgamu</bold>nti upasaṅkamiṃsu. <bold>Kusala</bold>nti ārogyaṃ. <bold>Anāmaya</bold>nti niddukkhabhāvaṃ. <bold>Ko te bala</bold>nti kuhiṃ tava balakāyo. <bold>Rathamaṇḍala</bold>nti yenāsi rathena āgato, so kuhinti pucchanti. <bold>Anassako</bold>ti assavirahito. <bold>Arathako</bold>ti ayānako. <bold>Dīghamaddhānamāgato</bold>ti dīghamaggaṃ āgato. <bold>Pakato</bold>ti abhibhūto.</paragraph>
    <paragraph line="4388">Atha <pageBreak edition="Myanmar" number="7.0286" /> nesaṃ mahāsatto attano āgatakāraṇaṃ kathento āha –</paragraph>
    <hangnum line="4389" number="1881"></hangnum>
    <gatha1 line="4390"> ‘‘Kusalañceva me sammā, atho sammā anāmayaṃ;</gatha1>
    <gathalast line="4391">Atho pitā arogo me, sivīnañca anāmayaṃ.</gathalast>
    <hangnum line="4392" number="1882"></hangnum>
    <gatha1 line="4393"> ‘‘Ahañhi kuñjaraṃ dajjaṃ, īsādantaṃ urūḷhavaṃ;</gatha1>
    <gathalast line="4394">Khettaññuṃ sabbayuddhānaṃ, sabbasetaṃ gajuttamaṃ.</gathalast>
    <hangnum line="4395" number="1883"></hangnum>
    <gatha1 line="4396"> ‘‘Paṇḍukambalasañchannaṃ, pabhinnaṃ sattumaddanaṃ;</gatha1>
    <gathalast line="4397">Dantiṃ savālabījaniṃ, setaṃ kelāsasādisaṃ.</gathalast>
    <hangnum line="4398" number="1884"></hangnum>
    <gatha1 line="4399"> ‘‘Sasetacchattaṃ saupādheyyaṃ, sāthabbanaṃ sahatthipaṃ;</gatha1>
    <gathalast line="4400">Aggayānaṃ rājavāhiṃ, brāhmaṇānaṃ adāsahaṃ.</gathalast>
    <hangnum line="4401" number="1885"></hangnum>
    <gatha1 line="4402"> ‘‘Tasmiṃ me sivayo kuddhā, pitā cupahatomano;</gatha1>
    <gatha2 line="4403">Avaruddhasi maṃ rājā, vaṅkaṃ gacchāmi pabbataṃ;</gatha2>
    <gathalast line="4404">Okāsaṃ sammā jānātha, vane yattha vasāmase’’ti.</gathalast>
    <paragraph line="4405">Tattha <bold>tasmiṃ me</bold>ti tasmiṃ kāraṇe mayhaṃ sivayo kuddhā. <bold>Upahatomano</bold>ti upahatacitto kuddhova <pageBreak edition="Vipassana Research Institut" number="7.0275" /> maṃ raṭṭhā pabbājesi. <bold>Yatthā</bold>ti yasmiṃ vane mayaṃ vaseyyāma, tattha vasanokāsaṃ jānāthāti.</paragraph>
    <paragraph line="4406">Te rājāno āhaṃsu –</paragraph>
    <hangnum line="4407" number="1886"></hangnum>
    <gatha1 line="4408"> ‘‘Svāgataṃ <pageBreak edition="Pali Text Society" number="6.0516" /> te mahārāja, atho te adurāgataṃ;</gatha1>
    <gathalast line="4409">Issarosi anuppatto, yaṃ idhatthi pavedaya.</gathalast>
    <hangnum line="4410" number="1887"></hangnum>
    <gatha1 line="4411"> ‘‘Sākaṃ bhisaṃ madhuṃ maṃsaṃ, suddhaṃ sālīnamodanaṃ;</gatha1>
    <gathalast line="4412">Paribhuñja mahārāja, pāhuno nosi āgato’’ti.</gathalast>
    <paragraph line="4413">Tattha <bold>pavedayā</bold>ti kathehi, sabbaṃ paṭiyādetvā dassāma. <bold>Bhisa</bold>nti bhisamūlaṃ, yaṃkiñci kandajātaṃ vā.</paragraph>
    <paragraph line="4414">Vessantaro āha –</paragraph>
    <hangnum line="4415" number="1888"></hangnum>
    <gatha1 line="4416"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</gatha1>
    <gatha2 line="4417">Avaruddhasi maṃ rājā, vaṅkaṃ gacchāmi pabbataṃ;</gatha2>
    <gathalast line="4418">Okāsaṃ sammā jānātha, vane yattha vasāmase’’ti.</gathalast>
    <paragraph line="4419">Tattha <pageBreak edition="Myanmar" number="7.0287" /><bold>paṭiggahita</bold>nti sabbametaṃ tumhehi dinnaṃ mayā ca paṭiggahitameva hotu, sabbassa tumhehi mayhaṃ agghiyaṃ nivedanaṃ kataṃ. Rājā pana maṃ avaruddhasi raṭṭhā pabbājesi, tasmā vaṅkameva gamissāmi, tasmiṃ me araññe vasanaṭṭhānaṃ jānāthāti.</paragraph>
    <paragraph line="4420">Te rājāno āhaṃsu –</paragraph>
    <hangnum line="4421" number="1889"></hangnum>
    <gatha1 line="4422"> ‘‘Idheva tāva acchassu, cetaraṭṭhe rathesabha;</gatha1>
    <gathalast line="4423">Yāva cetā gamissanti, rañño santika yācituṃ.</gathalast>
    <hangnum line="4424" number="1890"></hangnum>
    <gatha1 line="4425"> ‘‘Nijjhāpetuṃ <pageBreak edition="Vipassana Research Institut" number="7.0276" /> mahārājaṃ, sivīnaṃ raṭṭhavaḍḍhanaṃ;</gatha1>
    <gatha2 line="4426">Taṃ taṃ cetā purakkhatvā, patītā laddhapaccayā;</gatha2>
    <gathalast line="4427">Parivāretvāna gacchanti, evaṃ jānāhi khattiyā’’ti.</gathalast>
    <paragraph line="4428">Tattha <bold>rañño santika yācitu</bold>nti rañño santikaṃ yācanatthāya gamissanti. <bold>Nijjhāpetu</bold>nti tumhākaṃ niddosabhāvaṃ jānāpetuṃ. <bold>Laddhapaccayā</bold>ti laddhapatiṭṭhā. <bold>Gacchantī</bold>ti gamissanti.</paragraph>
    <paragraph line="4429">Mahāsatto āha –</paragraph>
    <hangnum line="4430" number="1891"></hangnum>
    <gatha1 line="4431"> ‘‘Mā vo ruccittha gamanaṃ, rañño santika yācituṃ;</gatha1>
    <gathalast line="4432">Nijjhāpetuṃ mahārājaṃ, rājāpi tattha nissaro.</gathalast>
    <hangnum line="4433" number="1892"></hangnum>
    <gatha1 line="4434"> ‘‘Accuggatā hi sivayo, balaggā negamā ca ye;</gatha1>
    <gathalast line="4435">Te vidhaṃsetumicchanti, rājānaṃ mama kāraṇā’’ti.</gathalast>
    <paragraph line="4436">Tattha <bold>tatthā</bold>ti tasmiṃ mama niddosabhāvaṃ nijjhāpane rājāpi anissaro. <bold>Accuggatā</bold>ti atikuddhā. <bold>Balaggā</bold>ti balakāyā. <bold>Vidhaṃsetu</bold>nti rajjato nīharituṃ. <bold>Rājāna</bold>nti rājānampi.</paragraph>
    <paragraph line="4437">Te <pageBreak edition="Pali Text Society" number="6.0517" /> rājāno āhaṃsu –</paragraph>
    <hangnum line="4438" number="1893"></hangnum>
    <gatha1 line="4439"> ‘‘Sace esā pavattettha, raṭṭhasmiṃ raṭṭhavaḍḍhana;</gatha1>
    <gathalast line="4440">Idheva rajjaṃ kārehi, cetehi parivārito.</gathalast>
    <hangnum line="4441" number="1894"></hangnum>
    <gatha1 line="4442"> ‘‘Iddhaṃ phītañcidaṃ raṭṭhaṃ, iddho janapado mahā;</gatha1>
    <gathalast line="4443">Matiṃ karohi tvaṃ deva, rajjassa manusāsitu’’nti.</gathalast>
    <paragraph line="4444">Tattha <pageBreak edition="Myanmar" number="7.0288" /><bold>sace esā pavattetthā</bold>ti sace etasmiṃ raṭṭhe esā pavatti. <bold>Rajjassa manusāsitu</bold>nti rajjaṃ samanusāsituṃ, ayameva vā pāṭho.</paragraph>
    <paragraph line="4445">Vessantaro āha –</paragraph>
    <hangnum line="4446" number="1895"></hangnum>
    <gatha1 line="4447"> ‘‘Na <pageBreak edition="Vipassana Research Institut" number="7.0277" /> me chando mati atthi, rajjassa anusāsituṃ;</gatha1>
    <gathalast line="4448">Pabbājitassa raṭṭhasmā, cetaputtā suṇātha me.</gathalast>
    <hangnum line="4449" number="1896"></hangnum>
    <gatha1 line="4450"> ‘‘Atuṭṭhā sivayo āsuṃ, balaggā negamā ca ye;</gatha1>
    <gathalast line="4451">Pabbājitassa raṭṭhasmā, cetā rajjebhisecayuṃ.</gathalast>
    <hangnum line="4452" number="1897"></hangnum>
    <gatha1 line="4453"> ‘‘Asammodiyampi vo assa, accantaṃ mama kāraṇā;</gatha1>
    <gathalast line="4454">Sivīhi bhaṇḍanaṃ cāpi, viggaho me na ruccati.</gathalast>
    <hangnum line="4455" number="1898"></hangnum>
    <gatha1 line="4456"> ‘‘Athassa bhaṇḍanaṃ ghoraṃ, sampahāro anappako;</gatha1>
    <gathalast line="4457">Ekassa kāraṇā mayhaṃ, hiṃseyya bahuko jano.</gathalast>
    <hangnum line="4458" number="1899"></hangnum>
    <gatha1 line="4459"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</gatha1>
    <gatha2 line="4460">Avaruddhasi maṃ rājā, vaṅkaṃ gacchāmi pabbataṃ;</gatha2>
    <gathalast line="4461">Okāsaṃ sammā jānātha, vane yattha vasāmase’’ti.</gathalast>
    <paragraph line="4462">Tattha <bold>cetā rajjebhisecayu</bold>nti cetaraṭṭhavāsino kira vessantaraṃ rajje abhisiñciṃsūti tumhākampi te atuṭṭhā āsuṃ. <bold>Asammodiya</bold>nti asāmaggiyaṃ. <bold>Assā</bold>ti bhaveyya. <bold>Athassā</bold>ti atha mayhaṃ ekassa kāraṇā tumhākaṃ bhaṇḍanaṃ bhavissatīti.</paragraph>
    <paragraph line="4463">Evaṃ mahāsatto anekapariyāyena yācitopi rajjaṃ na icchi. Athassa te cetarājāno mahantaṃ sakkāraṃ kariṃsu. So nagaraṃ pavisituṃ na icchi. Atha naṃ sālameva alaṅkaritvā sāṇiyā parikkhepaṃ katvā mahāsayanaṃ paññāpetvā sabbe ārakkhaṃ kariṃsu. So ekarattiṃ tehi saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā tehi parivuto nikkhami. Saṭṭhisahassā khattiyā tena saddhiṃ pannarasayojanamaggaṃ gantvā <pageBreak edition="Pali Text Society" number="6.0518" /> vanadvāre ṭhatvā purato pannarasayojanamaggaṃ ācikkhantā āhaṃsu –</paragraph>
    <hangnum line="4464" number="1900"></hangnum>
    <gatha1 line="4465"> ‘‘Taggha <pageBreak edition="Myanmar" number="7.0289" /> te mayamakkhāma, yathāpi kusalā tathā;</gatha1>
    <gathalast line="4466">Rājisī yattha sammanti, āhutaggī samāhitā.</gathalast>
    <hangnum line="4467" number="1901"></hangnum>
    <gatha1 line="4468"> ‘‘Esa <pageBreak edition="Vipassana Research Institut" number="7.0278" /> selo mahārāja, pabbato gandhamādano;</gatha1>
    <gathalast line="4469">Yattha tvaṃ saha puttehi, saha bhariyāya cacchasi.</gathalast>
    <hangnum line="4470" number="1902"></hangnum>
    <gatha1 line="4471"> ‘‘Taṃ cetā anusāsiṃsu, assunettā rudaṃmukhā;</gatha1>
    <gathalast line="4472">Ito gaccha mahārāja, ujuṃ yenuttarāmukho.</gathalast>
    <hangnum line="4473" number="1903"></hangnum>
    <gatha1 line="4474"> ‘‘Atha dakkhisi bhaddante, vepullaṃ nāma pabbataṃ;</gatha1>
    <gathalast line="4475">Nānādumagaṇākiṇṇaṃ, sītacchāyaṃ manoramaṃ.</gathalast>
    <hangnum line="4476" number="1904"></hangnum>
    <gatha1 line="4477"> ‘‘Tamatikkamma bhaddante, atha dakkhisi āpagaṃ;</gatha1>
    <gathalast line="4478">Nadiṃ ketumatiṃ nāma, gambhīraṃ girigabbharaṃ.</gathalast>
    <hangnum line="4479" number="1905"></hangnum>
    <gatha1 line="4480"> ‘‘Puthulomamacchākiṇṇaṃ, supatitthaṃ mahodakaṃ;</gatha1>
    <gathalast line="4481">Tattha nhatvā pivitvā ca, assāsetvā saputtake.</gathalast>
    <hangnum line="4482" number="1906"></hangnum>
    <gatha1 line="4483"> ‘‘Atha dakkhisi bhaddante, nigrodhaṃ madhupipphalaṃ;</gatha1>
    <gathalast line="4484">Rammake sikhare jātaṃ, sītacchāyaṃ manoramaṃ.</gathalast>
    <hangnum line="4485" number="1907"></hangnum>
    <gatha1 line="4486"> ‘‘Atha dakkhisi bhaddante, nāḷikaṃ nāma pabbataṃ;</gatha1>
    <gathalast line="4487">Nānādijagaṇākiṇṇaṃ, selaṃ kimpurisāyutaṃ.</gathalast>
    <hangnum line="4488" number="1908"></hangnum>
    <gatha1 line="4489"> ‘‘Tassa uttarapubbena, mucalindo nāma so saro;</gatha1>
    <gathalast line="4490">Puṇḍarīkehi sañchanno, setasogandhikehi ca.</gathalast>
    <hangnum line="4491" number="1909"></hangnum>
    <gatha1 line="4492"> ‘‘So vanaṃ meghasaṅkāsaṃ, dhuvaṃ haritasaddalaṃ;</gatha1>
    <gatha2 line="4493">Sīhovāmisapekkhīva, vanasaṇḍaṃ vigāhaya;</gatha2>
    <gathalast line="4494">Puppharukkhehi sañchannaṃ, phalarukkhehi cūbhayaṃ.</gathalast>
    <hangnum line="4495" number="1910"></hangnum>
    <gatha1 line="4496"> ‘‘Tattha bindussarā vaggū, nānāvaṇṇā bahū dijā;</gatha1>
    <gathalast line="4497">Kūjantamupakūjanti, utusaṃpupphite dume.</gathalast>
    <hangnum line="4498" number="1911"></hangnum>
    <gatha1 line="4499"> ‘‘Gantvā <pageBreak edition="Vipassana Research Institut" number="7.0279" /> girividuggānaṃ, nadīnaṃ pabhavāni ca;</gatha1>
    <gathalast line="4500">So dakkhisi pokkharaṇiṃ, karañjakakudhāyutaṃ.</gathalast>
    <hangnum line="4501" number="1912"></hangnum>
    <gatha1 line="4502"> ‘‘Puthulomamacchākiṇṇaṃ <pageBreak edition="Myanmar" number="7.0290" />, supatitthaṃ mahodakaṃ;</gatha1>
    <gathalast line="4503">Samañca caturaṃsañca, sāduṃ appaṭigandhiyaṃ.</gathalast>
    <hangnum line="4504" number="1913"></hangnum>
    <gatha1 line="4505"> ‘‘Tassā uttarapubbena, paṇṇasālaṃ amāpaya;</gatha1>
    <gathalast line="4506">Paṇṇasālaṃ amāpetvā, uñchācariyāya īhathā’’ti.</gathalast>
    <paragraph line="4507">Tattha <bold>rājisī</bold>ti rājāno hutvā pabbajitā. <bold>Samāhitā</bold>ti ekaggacittā. <bold>Esā</bold>ti dakkhiṇahatthaṃ ukkhipitvā iminā pabbatapādena gacchathāti ācikkhantā vadanti. <bold>Acchasī</bold>ti <pageBreak edition="Pali Text Society" number="6.0519" /> vasissasi. <bold>Āpaga</bold>nti udakavāhanadiāvaṭṭaṃ. <bold>Girigabbhara</bold>nti girīnaṃ kucchito pavattaṃ. <bold>Madhupipphala</bold>nti madhuraphalaṃ. <bold>Rammake</bold>ti ramaṇīye. <bold>Kimpurisāyuta</bold>nti kimpurisehi āyutaṃ parikiṇṇaṃ. <bold>Setasogandhīkehi cā</bold>ti nānappakārehi setuppalehi ceva sogandhikehi ca sañchanno. <bold>Sīhovāmisapekkhīvā</bold>ti āmisaṃ pekkhanto sīho viya.</paragraph>
    <paragraph line="4508"><bold>Bindussarā</bold>ti sampiṇḍitassarā. <bold>Vaggū</bold>ti madhurassarā. <bold>Kūjantamupakūjantī</bold>ti paṭhamaṃ kūjamānaṃ pakkhiṃ pacchā upakūjanti. <bold>Utusaṃpupphite dume</bold>ti utusamaye pupphite dume nilīyitvā kūjantaṃ upakūjanti. <bold>So dakkhisī</bold>ti so tvaṃ passissasīti attho. <bold>Karañjakakudhāyuta</bold>nti karañjarukkhehi ca kakudharukkhehi ca samparikiṇṇaṃ. <bold>Appaṭigandhiya</bold>nti paṭikūlagandhavirahitaṃ madhurodakaparikiṇṇaṃnānappakārapadumuppalādīhi sañchannaṃ. <bold>Paṇṇasālaṃ amāpayā</bold>ti paṇṇasālaṃ māpeyyāsi. <bold>Amāpetvā</bold>ti māpetvā. <bold>Uñchācariyāya īhathā</bold>ti atha tumhe, deva, uñchācariyāya yāpentā appamattā īhatha, āraddhavīriyā hutvā vihareyyāthāti attho.</paragraph>
    <paragraph line="4509">Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa antarāyabhayassa vinodanatthaṃ ‘‘mā kocideva paccāmitto okāsaṃ labheyyā’’ti cintetvā ekaṃ byattaṃ susikkhitaṃ cetaputtaṃ āmantetvā ‘‘tvaṃ gacchante ca āgacchante ca pariggaṇhāhī’’ti vanadvāre ārakkhaṇatthāya ṭhapetvā sakanagaraṃ gamiṃsu. Vessantaropi saputtadāro gandhamādanapabbataṃ patvā, taṃ divasaṃ tattha vasitvā tato uttarābhimukho vepullapabbatapādena gantvā, ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā <pageBreak edition="Myanmar" number="7.0291" /> tattha <pageBreak edition="Vipassana Research Institut" number="7.0280" /> nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā sarassa tīrena pubbuttarakaṇṇaṃ patvā, ekapadikamaggena vanaghaṭaṃ pavisitvā taṃ atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.</paragraph>
    <paragraph line="4510">Tasmiṃ khaṇe sakko āvajjento ‘‘mahāsatto himavantaṃ paviṭṭho’’ti ñatvā ‘‘tassa vasanaṭṭhānaṃ laddhuṃ vaṭṭatī’’ti cintetvā vissakammaṃ <pageBreak edition="Pali Text Society" number="6.0520" /> pakkosāpetvā ‘‘gaccha, tāta, tvaṃ vaṅkapabbatakujhacchimhi ramaṇīye ṭhāne assamapadaṃ māpetvā ehī’’ti pesesi. So ‘‘sādhu, devā’’ti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā ‘‘ye keci pabbajitukāmā, te ime gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.</paragraph>
    <paragraph line="4511">Mahāsatto ekapadikamaggaṃ disvā ‘‘pabbajitānaṃ vasanaṭṭhānaṃ bhavissatī’’ti maddiñca putte ca assamapadadvāre ṭhapetvā assamapadaṃ pavisitvā akkharāni oloketvā ‘‘sakkenamhi diṭṭho’’ti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto ‘‘aho sukhaṃ, aho sukhaṃ, pabbajjā me adhigatā’’ti udānaṃ udānetvā caṅkamaṃ āruyha aparāparaṃ caṅkamitvā paccekabuddhasadisena upasamena puttadārānaṃ santikaṃ agamāsi. Maddīpi mahāsattassa pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake kariṃsu. Cattāro khattiyā vaṅkapabbatakucchimhi vasiṃsu. Atha maddī mahāsattaṃ varaṃ yāci ‘‘deva, tumhe phalāphalatthāya vanaṃ agantvā putte gahetvā idheva hotha, ahaṃ phalāphalaṃ āharissāmī’’ti. Tato paṭṭhāya sā araññato phalāphalāni āharitvā tayo jane paṭijaggati.</paragraph>
    <paragraph line="4512">Bodhisattopi <pageBreak edition="Myanmar" number="7.0292" /> taṃ varaṃ yāci ‘‘bhadde, maddi mayaṃ ito paṭṭhāya pabbajitā nāma, itthī ca nāma brahmacariyassa malaṃ, ito paṭṭhāya akāle mama santikaṃ mā āgacchāhī’’ti. Sā ‘‘sādhū’’ti sampaṭicchi. Mahāsattassa mettānubhāvena samantā tiyojane sabbe tiracchānāpi aññamaññaṃ <pageBreak edition="Vipassana Research Institut" number="7.0281" /> mettacittaṃ paṭilabhiṃsu. Maddīdevīpi pātova uṭṭhāya pānīyaparibhojanīyaṃ upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte pitu santike ṭhapetvā pacchikhaṇittiaṅkusahatthā araññaṃ <pageBreak edition="Pali Text Society" number="6.0521" /> pavisitvā vanamūlaphalāphalāni ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā nhatvā putte nhāpesi. Atha cattāropi janā paṇṇasālādvāre nisīditvā phalāphalaṃ paribhuñjanti. Tato maddī putte gahetvā attano paṇṇasālaṃ pāvisi. Iminā niyāmena te pabbatakucchimhi satta māse vasiṃsūti.</paragraph>
    <centered line="4513">Vanapavesanakaṇḍavaṇṇanā niṭṭhitā.</centered>
    <subhead line="4514">Jūjakapabbavaṇṇanā</subhead>
    <paragraph line="4515">Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato. Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā kahāpaṇe dātuṃ asakkontā amittatāpanaṃ nāma dhītaraṃ tassa adaṃsu. So taṃ ādāya kāliṅgaraṭṭhe dunniviṭṭhabrāhmaṇagāmaṃ gantvā vasi. Amittatāpanā sammā brāhmaṇaṃ paricarati. Atha aññe taruṇabrāhmaṇā tassā ācārasampattiṃ disvā ‘‘ayaṃ mahallakabrāhmaṇaṃ sammā paṭijaggati, tumhe pana amhesu kiṃ pamajjathā’’ti attano attano bhariyāyo tajjenti. Tā ‘‘imaṃ amittatāpanaṃ imamhā gāmā palāpessāmā’’ti nadītitthādīsu sannipatitvā taṃ paribhāsiṃsu. Tamatthaṃ pakāsento satthā āha –</paragraph>
    <hangnum line="4516" number="1914"></hangnum>
    <gatha1 line="4517"> ‘‘Ahu vāsī kaliṅgesu, jūjako nāma brāhmaṇo;</gatha1>
    <gathalast line="4518">Tassāsi daharā bhariyā, nāmenāmittatāpanā.</gathalast>
    <hangnum line="4519" number="1915"></hangnum>
    <gatha1 line="4520"> ‘‘Tā <pageBreak edition="Myanmar" number="7.0293" /> naṃ tattha gatāvocuṃ, nadiṃ udakahāriyā;</gatha1>
    <gathalast line="4521">Thiyo naṃ paribhāsiṃsu, samāgantvā kutūhalā.</gathalast>
    <hangnum line="4522" number="1916"></hangnum>
    <gatha1 line="4523"> ‘‘Amittā nūna te mātā, amitto nūna te pitā;</gatha1>
    <gathalast line="4524">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4525" number="1917"></hangnum>
    <gatha1 line="4526"> ‘‘Ahitaṃ <pageBreak edition="Vipassana Research Institut" number="7.0282" /> vata te ñātī, mantayiṃsu rahogatā;</gatha1>
    <gathalast line="4527">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4528" number="1918"></hangnum>
    <gatha1 line="4529"> ‘‘Amittā vata te ñātī, mantayiṃsu rahogatā;</gatha1>
    <gathalast line="4530">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4531" number="1919"></hangnum>
    <gatha1 line="4532"> ‘‘Dukkaṭaṃ vata te ñātī, mantayiṃsu rahogatā;</gatha1>
    <gathalast line="4533">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4534" number="1920"></hangnum>
    <gatha1 line="4535"> ‘‘Pāpakaṃ vata te ñātī, mantayiṃsu rahogatā;</gatha1>
    <gathalast line="4536">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4537" number="1921"></hangnum>
    <gatha1 line="4538"> ‘‘Amanāpaṃ vata te ñātī, mantayiṃsu rahogatā;</gatha1>
    <gathalast line="4539">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4540" number="1922"></hangnum>
    <gatha1 line="4541"> ‘‘Amanāpavāsaṃ <pageBreak edition="Pali Text Society" number="6.0522" /> vasi, jiṇṇena patinā saha;</gatha1>
    <gathalast line="4542">Yā tvaṃ vasasi jiṇṇassa, mataṃ te jīvitā varaṃ.</gathalast>
    <hangnum line="4543" number="1923"></hangnum>
    <gatha1 line="4544"> ‘‘Na hi nūna tuyhaṃ kalyāṇi, pitā mātā ca sobhane;</gatha1>
    <gatha2 line="4545">Aññaṃ bhattāraṃ vindiṃsu, ye taṃ jiṇṇassa pādaṃsu;</gatha2>
    <gathalast line="4546">Evaṃ dahariyaṃ satiṃ.</gathalast>
    <hangnum line="4547" number="1924"></hangnum>
    <gatha1 line="4548"> ‘‘Duyiṭṭhaṃ te navamiyaṃ, akataṃ aggihuttakaṃ;</gatha1>
    <gathalast line="4549">Ye taṃ jiṇṇassa pādaṃsu, evaṃ dahariyaṃ satiṃ.</gathalast>
    <hangnum line="4550" number="1925"></hangnum>
    <gatha1 line="4551"> ‘‘Samaṇe brāhmaṇe nūna, brahmacariyaparāyaṇe;</gatha1>
    <gatha2 line="4552">Sā tvaṃ loke abhisapi, sīlavante bahussute;</gatha2>
    <gathalast line="4553">Yā tvaṃ vasasi jiṇṇassa, evaṃ dahariyā satī.</gathalast>
    <hangnum line="4554" number="1926"></hangnum>
    <gatha1 line="4555"> ‘‘Na <pageBreak edition="Vipassana Research Institut" number="7.0283" /><pageBreak edition="Myanmar" number="7.0294" /> dukkhaṃ ahinā daṭṭhaṃ, na dukkhaṃ sattiyā hataṃ;</gatha1>
    <gathalast line="4556">Tañca dukkhañca tibbañca, yaṃ passe jiṇṇakaṃ patiṃ.</gathalast>
    <hangnum line="4557" number="1927"></hangnum>
    <gatha1 line="4558"> ‘‘Natthi khiḍḍā natthi rati, jiṇṇena patinā saha;</gatha1>
    <gathalast line="4559">Natthi ālāpasallāpo, jagghitampi na sobhati.</gathalast>
    <hangnum line="4560" number="1928"></hangnum>
    <gatha1 line="4561"> ‘‘Yadā ca daharo daharā, mantayanti rahogatā;</gatha1>
    <gathalast line="4562">Sabbesaṃ sokā nassanti, ye keci hadayassitā.</gathalast>
    <hangnum line="4563" number="1929"></hangnum>
    <gatha1 line="4564"> ‘‘Daharā tvaṃ rūpavatī, purisānaṃbhipatthitā;</gatha1>
    <gathalast line="4565">Gaccha ñātikule accha, kiṃ jiṇṇo ramayissatī’’ti.</gathalast>
    <paragraph line="4566">Tattha <bold>ahū</bold>ti ahosi. <bold>Vāsī kaliṅgesū</bold>ti kāliṅgaraṭṭhesu dunniviṭṭhabrāhmaṇagāmavāsī. <bold>Tā naṃ tattha gatāvocu</bold>nti tattha gāme tā itthiyo nadītitthe udakahārikā hutvā gatā naṃ avocuṃ. <bold>Thiyo naṃ paribhāsiṃsū</bold>ti itthiyo na aññaṃ kiñci avocuṃ, atha kho naṃ paribhāsiṃsu. <bold>Kutūhalā</bold>ti kotūhalajātā viya hutvā. <bold>Samāgantvā</bold>ti samantā parikkhipitvā. <bold>Dahariyaṃ sati</bold>nti dahariṃ taruṇiṃ sobhaggappattaṃ samānaṃ. <bold>Jiṇṇassā</bold>ti jarājiṇṇassa gehe. <bold>Duyiṭṭhaṃ te navamiya</bold>nti tava navamiyaṃ yāgaṃ duyiṭṭhaṃ bhavissati, so te yāgapiṇḍo paṭhamaṃ mahallakakākena gahito bhavissati. ‘‘Duyiṭṭhā te navamiyā’’tipi pāṭho, navamiyā tayā duyiṭṭhā bhavissatīti attho. <bold>Akataṃ aggihuttaka</bold>nti aggijuhanampi tayā akataṃ bhavissati. <bold>Abhisapī</bold>ti samaṇabrāhmaṇe samitapāpe vā bāhitapāpe vā akkosi. Tassa te pāpassa idaṃ phalanti adhippāyeneva āhaṃsu. <bold>Jagghitampi na sobhatī</bold>ti khaṇḍadante vivaritvā hasantassa mahallakassa hasitampi na sobhati. <bold>Sabbesaṃ sokā nassantī</bold>ti sabbe etesaṃ sokā vinassanti. <bold>Kiṃ jiṇṇo</bold>ti ayaṃ jiṇṇo taṃ pañcahi kāmaguṇehi kathaṃ ramayissatīti.</paragraph>
    <paragraph line="4567">Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā ‘‘kiṃ bhoti rodasī’’ti brāhmaṇena puṭṭhā tassa ārocentī imaṃ gāthamāha –</paragraph>
    <hangnum line="4568" number="1930"></hangnum>
    <gatha1 line="4569"> ‘‘Na <pageBreak edition="Pali Text Society" number="6.0523" /><pageBreak edition="Myanmar" number="7.0295" /> te brāhmaṇa gacchāmi, nadiṃ udakahāriyā;</gatha1>
    <gathalast line="4570">Thiyo maṃ paribhāsanti, tayā jiṇṇena brāhmaṇā’’ti.</gathalast>
    <paragraph line="4571">Tassattho <pageBreak edition="Vipassana Research Institut" number="7.0284" /> – brāhmaṇa, tayā jiṇṇena maṃ itthiyo paribhāsanti, tasmā ito paṭṭhāya tava udakahārikā hutvā nadiṃ na gacchāmīti.</paragraph>
    <paragraph line="4572">Jūjako āha –</paragraph>
    <hangnum line="4573" number="1931"></hangnum>
    <gatha1 line="4574"> ‘‘Mā me tvaṃ akarā kammaṃ, mā me udakamāhari;</gatha1>
    <gathalast line="4575">Ahaṃ udakamāhissaṃ, mā bhoti kupitā ahū’’ti.</gathalast>
    <paragraph line="4576">Tattha <bold>udakamāhissa</bold>nti bhoti ahaṃ udakaṃ āharissāmi.</paragraph>
    <paragraph line="4577">Brāhmaṇī āha –</paragraph>
    <hangnum line="4578" number="1932"></hangnum>
    <gatha1 line="4579"> ‘‘Nāhaṃ tamhi kule jātā, yaṃ tvaṃ udakamāhare;</gatha1>
    <gathalast line="4580">Evaṃ brāhmaṇa jānāhi, na te vacchāmahaṃ ghare.</gathalast>
    <hangnum line="4581" number="1933"></hangnum>
    <gatha1 line="4582"> ‘‘Sace me dāsaṃ dāsiṃ vā, nānayissasi brāhmaṇa;</gatha1>
    <gathalast line="4583">Evaṃ brāhmaṇa jānāhi, na te vacchāmi santike’’ti.</gathalast>
    <paragraph line="4584">Tattha <bold>nāha</bold>nti brāhmaṇa, yamhi kule sāmiko kammaṃ karoti, nāhaṃ tattha jātā. <bold>Yaṃ tva</bold>nti tasmā yaṃ udakaṃ tvaṃ āharissasi, na mayhaṃ tena attho.</paragraph>
    <paragraph line="4585">Jūjako āha –</paragraph>
    <hangnum line="4586" number="1934"></hangnum>
    <gatha1 line="4587"> ‘‘Natthi me sippaṭhānaṃ vā, dhanaṃ dhaññañca brāhmaṇi;</gatha1>
    <gatha2 line="4588">Kutohaṃ dāsaṃ dāsiṃ vā, ānayissāmi bhotiyā;</gatha2>
    <gathalast line="4589">Ahaṃ bhotiṃ upaṭṭhissaṃ, mā bhoti kupitā ahū’’ti.</gathalast>
    <paragraph line="4590">Brāhmaṇī āha –</paragraph>
    <hangnum line="4591" number="1935"></hangnum>
    <gatha1 line="4592"> ‘‘Ehi te ahamakkhissaṃ, yathā me vacanaṃ sutaṃ;</gatha1>
    <gathalast line="4593">Esa vessantaro rājā, vaṅke vasati pabbate.</gathalast>
    <hangnum line="4594" number="1936"></hangnum>
    <gatha1 line="4595"> ‘‘Taṃ tvaṃ gantvāna yācassu, dāsaṃ dāsiñca brāhmaṇa;</gatha1>
    <gathalast line="4596">So te dassati yācito, dāsaṃ dāsiñca khattiyo’’ti.</gathalast>
    <paragraph line="4597">Tattha <pageBreak edition="Vipassana Research Institut" number="7.0285" /><pageBreak edition="Myanmar" number="7.0296" /><bold>ehi te ahamakkhissa</bold>nti ahaṃ te ācikkhissāmi. Idaṃ sā devatādhiggahitā hutvā āha.</paragraph>
    <paragraph line="4598">Jūjako āha –</paragraph>
    <hangnum line="4599" number="1937"></hangnum>
    <gatha1 line="4600"> ‘‘Jiṇṇohamasmi dubbalo, dīgho caddhā suduggamo;</gatha1>
    <gatha2 line="4601">Mā bhoti paridevesi, mā ca tvaṃ vimanā ahu;</gatha2>
    <gathalast line="4602">Ahaṃ bhotiṃ upaṭṭhissaṃ, mā bhoti kupitā ahū’’ti.</gathalast>
    <paragraph line="4603">Tattha <bold>jiṇṇohamasmī</bold>ti bhadde, ahaṃ jiṇṇo amhi, kathaṃ gamissāmīti.</paragraph>
    <paragraph line="4604">Brāhmaṇī <pageBreak edition="Pali Text Society" number="6.0524" /> āha –</paragraph>
    <hangnum line="4605" number="1938"></hangnum>
    <gatha1 line="4606"> ‘‘Yathā agantvā saṅgāmaṃ, ayuddhova parājito;</gatha1>
    <gathalast line="4607">Evameva tuvaṃ brahme, agantvāva parājito.</gathalast>
    <hangnum line="4608" number="1939"></hangnum>
    <gatha1 line="4609"> ‘‘Sace me dāsaṃ dāsiṃ vā, nānayissasi brāhmaṇa;</gatha1>
    <gatha2 line="4610">Evaṃ brāhmaṇa jānāhi, na te vacchāmahaṃ ghare;</gatha2>
    <gathalast line="4611">Amanāpaṃ te karissāmi, taṃ te dukkhaṃ bhavissati.</gathalast>
    <hangnum line="4612" number="1940"></hangnum>
    <gatha1 line="4613"> ‘‘Nakkhatte utupubbesu, yadā maṃ dakkhisilaṅkataṃ;</gatha1>
    <gathalast line="4614">Aññehi saddhiṃ ramamānaṃ, taṃ te dukkhaṃ bhavissati.</gathalast>
    <hangnum line="4615" number="1941"></hangnum>
    <gatha1 line="4616"> ‘‘Adassanena mayhaṃ te, jiṇṇassa paridevato;</gatha1>
    <gathalast line="4617">Bhiyyo vaṅkā ca palitā, bahū hessanti brāhmaṇā’’ti.</gathalast>
    <paragraph line="4618">Tattha <bold>amanāpaṃ te</bold>ti vessantarassa santikaṃ gantvā dāsaṃ vā dāsiṃ vā anāharantassa tava aruccanakaṃ kammaṃ karissāmi. <bold>Nakkhatte utupubbesū</bold>ti nakkhattayogavasena vā channaṃ utūnaṃ tassa tassa pubbavasena vā pavattesu chaṇesu.</paragraph>
    <paragraph line="4619">Taṃ sutvā brāhmaṇo bhīto ahosi. Tamatthaṃ pakāsento satthā āha –</paragraph>
    <hangnum line="4620" number="1942"></hangnum>
    <gatha1 line="4621"> ‘‘Tato <pageBreak edition="Vipassana Research Institut" number="7.0286" /> so brāhmaṇo bhīto, brāhmaṇiyā vasānugo;</gatha1>
    <gathalast line="4622">Aṭṭito kāmarāgena, brāhmaṇiṃ etadabravi.</gathalast>
    <hangnum line="4623" number="1943"></hangnum>
    <gatha1 line="4624"> ‘‘Pātheyyaṃ <pageBreak edition="Myanmar" number="7.0297" /> me karohi tvaṃ, saṃkulyā saguḷāni ca;</gatha1>
    <gathalast line="4625">Madhupiṇḍikā ca sukatāyo, sattubhattañca brāhmaṇi.</gathalast>
    <hangnum line="4626" number="1944"></hangnum>
    <gatha1 line="4627"> ‘‘Ānayissaṃ methunake, ubho dāsakumārake;</gatha1>
    <gathalast line="4628">Te taṃ paricarissanti, rattindivamatanditā’’ti.</gathalast>
    <paragraph line="4629">Tattha <bold>aṭṭito</bold>ti upadduto pīḷito. <bold>Saguḷāni cā</bold>ti saguḷapūve ca. <bold>Sattubhatta</bold>nti baddhasattuabaddhasattuñceva puṭabhattañca. <bold>Methunake</bold>ti jātigottakulapadesehi sadise. <bold>Dāsakumārake</bold>ti tava dāsatthāya kumārake.</paragraph>
    <paragraph line="4630">Sā khippaṃ pātheyyaṃ paṭiyādetvā brāhmaṇassa ārocesi. So gehe dubbalaṭṭhānaṃ thiraṃ katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni pūretvā tattheva tāpasavesaṃ gahetvā ‘‘bhadde, ito paṭṭhāya vikāle mā nikkhami, yāva mamāgamanā appamattā hohī’’ti ovaditvā upāhanaṃ āruyha pātheyyapasibbakaṃ aṃse laggetvā amittatāpanaṃ padakkhiṇaṃ katvā assupuṇṇehi nettehi roditvā pakkāmi. Tamatthaṃ <pageBreak edition="Pali Text Society" number="6.0525" /> pakāsento satthā āha –</paragraph>
    <hangnum line="4631" number="1945"></hangnum>
    <gatha1 line="4632"> ‘‘Idaṃ vatvā brahmabandhu, paṭimuñci upāhanā;</gatha1>
    <gathalast line="4633">Tato so mantayitvāna, bhariyaṃ katvā padakkhiṇaṃ.</gathalast>
    <hangnum line="4634" number="1946"></hangnum>
    <gatha1 line="4635"> ‘‘Pakkāmi so ruṇṇamukho, brāhmaṇo sahitabbato;</gatha1>
    <gathalast line="4636">Sivīnaṃ nagaraṃ phītaṃ, dāsapariyesanaṃ cara’’nti.</gathalast>
    <paragraph line="4637">Tattha <bold>ruṇṇamukho</bold>ti rudaṃmukho. <bold>Sahitabbato</bold>ti samādinnavato, gahitatāpasavesoti attho. <bold>Cara</bold>nti dāsapariyesanaṃ caranto sivīnaṃ nagaraṃ ārabbha pakkāmi.</paragraph>
    <paragraph line="4638">So <pageBreak edition="Vipassana Research Institut" number="7.0287" /> taṃ nagaraṃ gantvā sannipatitaṃ janaṃ ‘‘vessantaro kuhi’’nti pucchati. Tamatthaṃ pakāsento satthā āha –</paragraph>
    <hangnum line="4639" number="1947"></hangnum>
    <gatha1 line="4640"> ‘‘So tattha gantvā avaca, ye tatthāsuṃ samāgatā;</gatha1>
    <gathalast line="4641">Kuhiṃ vessantaro rājā, kattha passemu khattiyaṃ.</gathalast>
    <hangnum line="4642" number="1948"></hangnum>
    <gatha1 line="4643"> ‘‘Te <pageBreak edition="Myanmar" number="7.0298" /> janā taṃ avaciṃsu, ye tatthāsuṃ samāgatā;</gatha1>
    <gatha2 line="4644">Tumhehi brahme pakato, atidānena khattiyo;</gatha2>
    <gathalast line="4645">Pabbājito sakā raṭṭhā, vaṅke vasati pabbate.</gathalast>
    <hangnum line="4646" number="1949"></hangnum>
    <gatha1 line="4647"> ‘‘Tumhehi brahme pakato, atidānena khattiyo;</gatha1>
    <gathalast line="4648">Ādāya puttadārañca, vaṅke vasati pabbate’’ti.</gathalast>
    <paragraph line="4649">Tattha <bold>pakato</bold>ti upadduto pīḷito attano nagare vasituṃ alabhitvā idāni vaṅkapabbate vasati.</paragraph>
    <paragraph line="4650">Evaṃ ‘‘tumhe amhākaṃ rājānaṃ nāsetvā punapi āgatā idha tiṭṭhathā’’ti te leḍḍudaṇḍādihatthā brāhmaṇaṃ anubandhiṃsu. So devatādhiggahito hutvā vaṅkapabbatamaggameva gaṇhi. Tamatthaṃ pakāsento satthā āha –</paragraph>
    <hangnum line="4651" number="1950"></hangnum>
    <gatha1 line="4652"> ‘‘So codito brāhmaṇiyā, brāhmaṇo kāmagiddhimā;</gatha1>
    <gatha2 line="4653">Aghaṃ taṃ paṭisevittha, vane vāḷamigākiṇṇe;</gatha2>
    <gathalast line="4654">Khaggadīpinisevite.</gathalast>
    <hangnum line="4655" number="1951"></hangnum>
    <gatha1 line="4656"> ‘‘Ādāya beḷuvaṃ daṇḍaṃ, aggihuttaṃ kamaṇḍaluṃ;</gatha1>
    <gathalast line="4657">So pāvisi brahāraññaṃ, yattha assosi kāmadaṃ.</gathalast>
    <hangnum line="4658" number="1952"></hangnum>
    <gatha1 line="4659"> ‘‘Taṃ paviṭṭhaṃ brahāraññaṃ, kokā naṃ parivārayuṃ;</gatha1>
    <gathalast line="4660">Vikkandi so vippanaṭṭho, dūre panthā apakkami.</gathalast>
    <hangnum line="4661" number="1953"></hangnum>
    <gatha1 line="4662"> ‘‘Tato <pageBreak edition="Vipassana Research Institut" number="7.0288" /> so brāhmaṇo gantvā, bhogaluddho asaññato;</gatha1>
    <gathalast line="4663">Vaṅkassorohaṇe naṭṭhe, imā gāthā abhāsathā’’ti.</gathalast>
    <paragraph line="4664">Tattha <pageBreak edition="Pali Text Society" number="6.0526" /><bold>aghaṃ ta</bold>nti taṃ mahājanena anubandhanadukkhañceva vanapariyogāhanadukkhañca. <bold>Aggihutta</bold>nti aggijuhanakaṭacchuṃ. <bold>Kokā naṃ parivārayu</bold>nti so hi araññaṃ pavisitvā vaṅkapabbatagāmimaggaṃ ajānanto maggamūḷho hutvā araññe vicari. Atha naṃ ārakkhaṇatthāya nisinnassa cetaputtassa sunakhā parivārayiṃsūti attho. <bold>Vikkandi so</bold>ti so ekarukkhaṃ āruyha mahantena ravena kandi. <bold>Vippanaṭṭho</bold>ti vinaṭṭhamaggo. <bold>Dūre panthā</bold>ti vaṅkapabbatagāmipanthato dūre pakkāmi. <bold>Bhogaluddho</bold>ti bhogaratto. <bold>Asaññato</bold>ti dussīlo. <bold>Vaṅkassorohaṇe naṭṭhe</bold>ti vaṅkapabbatassa gamanamagge vinaṭṭhe.</paragraph>
    <paragraph line="4665">So <pageBreak edition="Myanmar" number="7.0299" /> sunakhehi parivārito rukkhe nisinnova imā gāthā abhāsatha –</paragraph>
    <hangnum line="4666" number="1954"></hangnum>
    <gatha1 line="4667"> ‘‘Ko rājaputtaṃ nisabhaṃ, jayantamaparājitaṃ;</gatha1>
    <gathalast line="4668">Bhaye khemassa dātāraṃ, ko me vessantaraṃ vidū.</gathalast>
    <hangnum line="4669" number="1955"></hangnum>
    <gatha1 line="4670"> ‘‘Yo yācataṃ patiṭṭhāsi, bhūtānaṃ dharaṇīriva;</gatha1>
    <gathalast line="4671">Dharaṇūpamaṃ mahārājaṃ, ko me vessantaraṃ vidū.</gathalast>
    <hangnum line="4672" number="1956"></hangnum>
    <gatha1 line="4673"> ‘‘Yo yācataṃ gatī āsi, savantīnaṃva sāgaro;</gatha1>
    <gathalast line="4674">Sāgarūpamaṃ mahārājaṃ, ko me vessantaraṃ vidū.</gathalast>
    <hangnum line="4675" number="1957"></hangnum>
    <gatha1 line="4676"> ‘‘Kalyāṇatitthaṃ sucimaṃ, sītūdakaṃ manoramaṃ;</gatha1>
    <gatha2 line="4677">Puṇḍarīkehi sañchannaṃ, yuttaṃ kiñjakkhareṇunā;</gatha2>
    <gathalast line="4678">Rahadūpamaṃ mahārājaṃ, ko me vessantaraṃ vidū.</gathalast>
    <hangnum line="4679" number="1958"></hangnum>
    <gatha1 line="4680"> ‘‘Assatthaṃva pathe jātaṃ, sītacchāyaṃ manoramaṃ;</gatha1>
    <gatha2 line="4681">Santānaṃ visametāraṃ, kilantānaṃ paṭiggahaṃ;</gatha2>
    <gathalast line="4682">Tathūpamaṃ mahārājaṃ, ko me vessantaraṃ vidū.</gathalast>
    <hangnum line="4683" number="1959"></hangnum>
    <gatha1 line="4684"> ‘‘Nigrodhaṃva <pageBreak edition="Vipassana Research Institut" number="7.0289" /> pathe jātaṃ, sītacchāyaṃ manoramaṃ;</gatha1>
    <gatha2 line="4685">Santānaṃ visametāraṃ, kilantānaṃ paṭiggahaṃ;</gatha2>
    <gathalast line="4686">Tathūpamaṃ mahārājaṃ, ko me vessantaraṃ vidū.</gathalast>
    <hangnum line="4687" number="1960"></hangnum>
    <gatha1 line="4688"> ‘‘Ambaṃ iva pathe jātaṃ, sītacchāyaṃ manoramaṃ;</gatha1>
    <gatha2 line="4689">Santānaṃ visametāraṃ, kilantānaṃ paṭiggahaṃ;</gatha2>
    <gathalast line="4690">Tathūpamaṃ mahārājaṃ, ko me vessantaraṃ vidū.</gathalast>
    <hangnum line="4691" number="1961"></hangnum>
    <gatha1 line="4692"> ‘‘Sālaṃ iva pathe jātaṃ, sītacchāyaṃ manoramaṃ;</gatha1>
    <gatha2 line="4693">Santānaṃ visametāraṃ, kilantānaṃ paṭiggahaṃ;</gatha2>
    <gathalast line="4694">Tathūpamaṃ mahārājaṃ, ko me vessantaraṃ vidū.</gathalast>
    <hangnum line="4695" number="1962"></hangnum>
    <gatha1 line="4696"> ‘‘Dumaṃ iva pathe jātaṃ, sītacchāyaṃ manoramaṃ;</gatha1>
    <gatha2 line="4697">Santānaṃ visametāraṃ, kilantānaṃ paṭiggahaṃ;</gatha2>
    <gathalast line="4698">Tathūpamaṃ mahārājaṃ, ko me vessantaraṃ vidū.</gathalast>
    <hangnum line="4699" number="1963"></hangnum>
    <gatha1 line="4700"> ‘‘Evañca <pageBreak edition="Myanmar" number="7.0300" /> me vilapato, paviṭṭhassa brahāvane;</gatha1>
    <gathalast line="4701">Ahaṃ jānanti yo vajjā, nandiṃ so janaye mama.</gathalast>
    <hangnum line="4702" number="1964"></hangnum>
    <gatha1 line="4703"> ‘‘Evañca me vilapato, paviṭṭhassa brahāvane;</gatha1>
    <gatha2 line="4704">Ahaṃ jānanti yo vajjā, tāya so ekavācāya;</gatha2>
    <gathalast line="4705">Pasave puññaṃ anappaka’’nti.</gathalast>
    <paragraph line="4706">Tattha <pageBreak edition="Pali Text Society" number="6.0527" /><bold>jayanta</bold>nti maccheracittaṃ vijayantaṃ. <bold>Ko me vessantaraṃ vidū</bold>ti ko mayhaṃ vessantaraṃ ācikkheyyāti vadati. <bold>Patiṭṭhāsī</bold>ti patiṭṭhā āsi. <bold>Santāna</bold>nti parissantānaṃ. <bold>Kilantāna</bold>nti maggakilantānaṃ. <bold>Paṭiggaha</bold>nti paṭiggāhakaṃ patiṭṭhābhūtaṃ. <bold>Ahaṃ jānanti yo vajjā</bold>ti ahaṃ vessantarassa vasanaṭṭhānaṃ jānāmīti yo vadeyyāti attho.</paragraph>
    <paragraph line="4707">Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā araññe vicaranto ‘‘ayaṃ brāhmaṇo vessantarassa vasanaṭṭhānatthāya paridevati, na kho panesa dhammatāya <pageBreak edition="Vipassana Research Institut" number="7.0290" /> āgato, maddiṃ vā dārake vā yācissati, idheva naṃ māressāmī’’ti tassa santikaṃ gantvā ‘‘brāhmaṇa, na te jīvitaṃ dassāmī’’ti dhanuṃ āropetvā ākaḍḍhitvā tajjesi. Tamatthaṃ pakāsento satthā āha –</paragraph>
    <hangnum line="4708" number="1965"></hangnum>
    <gatha1 line="4709"> ‘‘Tassa ceto paṭissosi, araññe luddako caraṃ;</gatha1>
    <gatha2 line="4710">Tumhehi brahme pakato, atidānena khattiyo;</gatha2>
    <gathalast line="4711">Pabbājito sakā raṭṭhā, vaṅke vasati pabbate.</gathalast>
    <hangnum line="4712" number="1966"></hangnum>
    <gatha1 line="4713"> ‘‘Tumhehi brahme pakato, atidānena khattiyo;</gatha1>
    <gathalast line="4714">Ādāya puttadārañca, vaṅke vasati pabbate.</gathalast>
    <hangnum line="4715" number="1967"></hangnum>
    <gatha1 line="4716"> ‘‘Akiccakārī dummedho, raṭṭhā pavanamāgato;</gatha1>
    <gathalast line="4717">Rājaputtaṃ gavesanto, bako macchamivodake.</gathalast>
    <hangnum line="4718" number="1968"></hangnum>
    <gatha1 line="4719"> ‘‘Tassa tyāhaṃ na dassāmi, jīvitaṃ idha brāhmaṇa;</gatha1>
    <gathalast line="4720">Ayañhi te mayā nunno, saro pissati lohitaṃ.</gathalast>
    <hangnum line="4721" number="1969"></hangnum>
    <gatha1 line="4722"> ‘‘Siro te vajjhayitvāna, hadayaṃ chetvā sabandhanaṃ;</gatha1>
    <gathalast line="4723">Panthasakuṇaṃ yajissāmi, tuyhaṃ maṃsena brāhmaṇa.</gathalast>
    <hangnum line="4724" number="1970"></hangnum>
    <gatha1 line="4725"> ‘‘Tuyhaṃ <pageBreak edition="Myanmar" number="7.0301" /> maṃsena medena, matthakena ca brāhmaṇa;</gatha1>
    <gathalast line="4726">Āhutiṃ paggahessāmi, chetvāna hadayaṃ tava.</gathalast>
    <hangnum line="4727" number="1971"></hangnum>
    <gatha1 line="4728"> ‘‘Taṃ me suyiṭṭhaṃ suhutaṃ, tuyhaṃ maṃsena brāhmaṇa;</gatha1>
    <gathalast line="4729">Na ca tvaṃ rājaputtassa, bhariyaṃ putte ca nessasī’’ti.</gathalast>
    <paragraph line="4730">Tattha <bold>akiccakārī</bold>ti tvaṃ akiccakārako. <bold>Dummedho</bold>ti nippañño. <bold>Raṭṭhā pavanamāgato</bold>ti raṭṭhato mahāraññaṃ āgato. <bold>Saro pissatī</bold>ti ayaṃ saro tava lohitaṃ pivissati. <bold>Vajjhayitvānā</bold>ti taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ <pageBreak edition="Vipassana Research Institut" number="7.0291" /> chinditvā panthadevatāya panthasakuṇaṃ nāma yajissāmi. <bold>Na ca tva</bold>nti evaṃ sante na tvaṃ rājaputtassa bhariyaṃ vā putte vā nessasīti.</paragraph>
    <paragraph line="4731">So <pageBreak edition="Pali Text Society" number="6.0528" /> tassa vacanaṃ sutvā maraṇabhayatajjito musāvādaṃ kathento āha –</paragraph>
    <hangnum line="4732" number="1972"></hangnum>
    <gatha1 line="4733"> ‘‘Avajjho brāhmaṇo dūto, cetaputta suṇohi me;</gatha1>
    <gathalast line="4734">Tasmā hi dūtaṃ na hanti, esa dhammo sanantano.</gathalast>
    <hangnum line="4735" number="1973"></hangnum>
    <gatha1 line="4736"> ‘‘Nijjhattā sivayo sabbe, pitā naṃ daṭṭhumicchati;</gatha1>
    <gathalast line="4737">Mātā ca dubbalā tassa, acirā cakkhūni jīyare.</gathalast>
    <hangnum line="4738" number="1974"></hangnum>
    <gatha1 line="4739"> ‘‘Tesāhaṃ pahito dūto, cetaputta suṇohi me;</gatha1>
    <gathalast line="4740">Rājaputtaṃ nayissāmi, yadi jānāsi saṃsa me’’ti.</gathalast>
    <paragraph line="4741">Tattha <bold>nijjhattā</bold>ti saññattā. <bold>Acirā cakkhūni jīyare</bold>ti niccarodanena na cirasseva cakkhūni jīyissanti.</paragraph>
    <paragraph line="4742">Tadā cetaputto ‘‘vessantaraṃ kira ānetuṃ āgato’’ti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha –</paragraph>
    <hangnum line="4743" number="1975"></hangnum>
    <gatha1 line="4744"> ‘‘Piyassa <pageBreak edition="Myanmar" number="7.0302" /> me piyo dūto, puṇṇapattaṃ dadāmi te;</gatha1>
    <gatha2 line="4745">Imañca madhuno tumbaṃ, migasatthiñca brāhmaṇa;</gatha2>
    <gathalast line="4746">Tañca te desamakkhissaṃ, yattha sammati kāmado’’ti.</gathalast>
    <paragraph line="4747">Tattha <bold>piyassa me</bold>ti mama piyassa vessantarassa tvaṃ piyo dūto. <bold>Puṇṇapatta</bold>nti tava ajjhāsayapūraṇaṃ puṇṇapattaṃ dadāmīti.</paragraph>
    <centered line="4748">Jūjakapabbavaṇṇanā niṭṭhitā.</centered>
    <subhead line="4749">Cūḷavanavaṇṇanā</subhead>
    <paragraph line="4750">Evaṃ <pageBreak edition="Vipassana Research Institut" number="7.0292" /> cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –</paragraph>
    <hangnum line="4751" number="1976"></hangnum>
    <gatha1 line="4752"> ‘‘Esa selo mahābrahme, pabbato gandhamādano;</gatha1>
    <gathalast line="4753">Yattha vessantaro rājā, saha puttehi sammati.</gathalast>
    <hangnum line="4754" number="1977"></hangnum>
    <gatha1 line="4755"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="4756">Cammavāsī chamā seti, jātavedaṃ namassati.</gathalast>
    <hangnum line="4757" number="1978"></hangnum>
    <gatha1 line="4758"> ‘‘Ete nīlā padissanti, nānāphaladharā dumā;</gatha1>
    <gathalast line="4759">Uggatā abbhakūṭāva, nīlā añjanapabbatā.</gathalast>
    <hangnum line="4760" number="1979"></hangnum>
    <gatha1 line="4761"> ‘‘Dhavassakaṇṇā khadirā, sālā phandanamāluvā;</gatha1>
    <gathalast line="4762">Sampavedhanti vātena, sakiṃ pītāva māṇavā.</gathalast>
    <hangnum line="4763" number="1980"></hangnum>
    <gatha1 line="4764"> ‘‘Upari dumapariyāyesu, saṅgītiyova suyyare;</gatha1>
    <gathalast line="4765">Najjuhā kokilasaṅghā, sampatanti dumā dumaṃ.</gathalast>
    <hangnum line="4766" number="1981"></hangnum>
    <gatha1 line="4767"> ‘‘Avhayanteva <pageBreak edition="Pali Text Society" number="6.0529" /> gacchantaṃ, sākhāpattasamīritā;</gatha1>
    <gatha2 line="4768">Ramayanteva āgantaṃ, modayanti nivāsinaṃ;</gatha2>
    <gathalast line="4769">Yattha vessantaro rājā, saha puttehi sammati.</gathalast>
    <hangnum line="4770" number="1982"></hangnum>
    <gatha1 line="4771"> ‘‘Dhārento <pageBreak edition="Myanmar" number="7.0303" /> brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="4772">Cammavāsī chamā seti, jātavedaṃ namassatī’’ti.</gathalast>
    <paragraph line="4773">Tattha <bold>gandhamādano</bold>ti esa gandhamādanapabbato, etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati, taṃ passissasīti attho. <bold>Brāhmaṇavaṇṇa</bold>nti seṭṭhapabbajitavesaṃ. <bold>Āsadañca masaṃ jaṭa</bold>nti ākaḍḍhitvā phalānaṃ gahaṇatthaṃ aṅkusañca <pageBreak edition="Vipassana Research Institut" number="7.0293" /> aggijuhanakaṭacchuñca jaṭāmaṇḍalañca dhārento. <bold>Cammavāsī</bold>ti ajinacammadharo. <bold>Chamā setī</bold>ti pathaviyaṃ paṇṇasanthare sayati. <bold>Dhavassakaṇṇā khadirā</bold>ti dhavā ca assakaṇṇā ca khadirā ca. <bold>Sakiṃ pītāva māṇavā</bold>ti ekavārameva pītā surāsoṇḍā viya. <bold>Upari dumapariyāyesū</bold>ti rukkhasākhāsu. <bold>Saṅgītiyova suyyare</bold>ti nānāsakuṇānaṃ vassantānaṃ saddā dibbasaṅgītiyo viya suyyare. <bold>Najjuhā</bold>ti najjuhasakuṇā. <bold>Sampatantī</bold>ti vikūjantā vicaranti. <bold>Sākhāpattasamīritā</bold>ti sākhānaṃ pattehi saṅghaṭṭitā hutvā vikūjantā sakuṇā, vātena samīritā pattasākhāyeva vā. <bold>Āganta</bold>nti āgacchantaṃ janaṃ. <bold>Yatthā</bold>ti yasmiṃ assame vessantaro vasati, tattha gantvā imaṃ assamapadasampattiṃ passissasīti.</paragraph>
    <paragraph line="4774">Tato uttaripi assamapadaṃ vaṇṇento āha –</paragraph>
    <hangnum line="4775" number="1983"></hangnum>
    <gatha1 line="4776"> ‘‘Ambā kapitthā panasā, sālā jambū vibhītakā;</gatha1>
    <gathalast line="4777">Harītakī āmalakā, assatthā badarāni ca.</gathalast>
    <hangnum line="4778" number="1984"></hangnum>
    <gatha1 line="4779"> ‘‘Cārutimbarukkhā cettha, nigrodhā ca kapitthanā;</gatha1>
    <gathalast line="4780">Madhumadhukā thevanti, nīce pakkā cudumbarā.</gathalast>
    <hangnum line="4781" number="1985"></hangnum>
    <gatha1 line="4782"> ‘‘Pārevatā bhaveyyā ca, muddikā ca madhutthikā;</gatha1>
    <gathalast line="4783">Madhuṃ anelakaṃ tattha, sakamādāya bhuñjare.</gathalast>
    <hangnum line="4784" number="1986"></hangnum>
    <gatha1 line="4785"> ‘‘Aññettha pupphitā ambā, aññe tiṭṭhanti dovilā;</gatha1>
    <gathalast line="4786">Aññe āmā ca pakkā ca, bhekavaṇṇā tadūbhayaṃ.</gathalast>
    <hangnum line="4787" number="1987"></hangnum>
    <gatha1 line="4788"> ‘‘Athettha heṭṭhā puriso, ambapakkāni gaṇhati;</gatha1>
    <gathalast line="4789">Āmāni ceva pakkāni, vaṇṇagandharasuttame.</gathalast>
    <hangnum line="4790" number="1988"></hangnum>
    <gatha1 line="4791"> ‘‘Ateva <pageBreak edition="Myanmar" number="7.0304" /> me acchariyaṃ, hīṅkāro paṭibhāti maṃ;</gatha1>
    <gathalast line="4792">Devānamiva āvāso, sobhati nandanūpamo.</gathalast>
    <hangnum line="4793" number="1989"></hangnum>
    <gatha1 line="4794"> ‘‘Vibhedikā <pageBreak edition="Vipassana Research Institut" number="7.0294" /> nāḷikerā, khajjurīnaṃ brahāvane;</gatha1>
    <gatha2 line="4795">Mālāva ganthitā ṭhanti, dhajaggāneva dissare;</gatha2>
    <gathalast line="4796">Nānāvaṇṇehi pupphehi, nabhaṃ tārācitāmiva.</gathalast>
    <hangnum line="4797" number="1990"></hangnum>
    <gatha1 line="4798"> ‘‘Kuṭajī <pageBreak edition="Pali Text Society" number="6.0530" /> kuṭṭhatagarā, pāṭaliyo ca pupphitā;</gatha1>
    <gathalast line="4799">Punnāgā giripunnāgā, koviḷārā ca pupphitā.</gathalast>
    <hangnum line="4800" number="1991"></hangnum>
    <gatha1 line="4801"> ‘‘Uddālakā somarukkhā, agaruphalliyā bahū;</gatha1>
    <gathalast line="4802">Puttajīvā ca kakudhā, asanā cettha pupphitā.</gathalast>
    <hangnum line="4803" number="1992"></hangnum>
    <gatha1 line="4804"> ‘‘Kuṭajā salaḷā nīpā, kosambā labujā dhavā;</gatha1>
    <gathalast line="4805">Sālā ca pupphitā tattha, palālakhalasannibhā.</gathalast>
    <hangnum line="4806" number="1993"></hangnum>
    <gatha1 line="4807"> ‘‘Tassāvidūre pokkharaṇī, bhūmibhāge manorame;</gatha1>
    <gathalast line="4808">Padumuppalasañchannā, devānamiva nandane.</gathalast>
    <hangnum line="4809" number="1994"></hangnum>
    <gatha1 line="4810"> ‘‘Athettha puppharasamattā, kokilā mañjubhāṇikā;</gatha1>
    <gathalast line="4811">Abhinādenti pavanaṃ, utusampupphite dume.</gathalast>
    <hangnum line="4812" number="1995"></hangnum>
    <gatha1 line="4813"> ‘‘Bhassanti makarandehi, pokkhare pokkhare madhū;</gatha1>
    <gatha2 line="4814">Athettha vātā vāyanti, dakkhiṇā atha pacchimā;</gatha2>
    <gathalast line="4815">Padumakiñjakkhareṇūhi, okiṇṇo hoti assamo.</gathalast>
    <hangnum line="4816" number="1996"></hangnum>
    <gatha1 line="4817"> ‘‘Thūlā siṅghāṭakā cettha, saṃsādiyā pasādiyā;</gatha1>
    <gatha2 line="4818">Macchakacchapabyāviddhā, bahū cettha mupayānakā;</gatha2>
    <gathalast line="4819">Madhuṃ bhisehi savati, khīrasappi muḷālibhi.</gathalast>
    <hangnum line="4820" number="1997"></hangnum>
    <gatha1 line="4821"> ‘‘Surabhī taṃ vanaṃ vāti, nānāgandhasamoditaṃ;</gatha1>
    <gatha2 line="4822">Sammaddateva gandhena, pupphasākhāhi taṃ vanaṃ;</gatha2>
    <gathalast line="4823">Bhamarā pupphagandhena, samantā mabhināditā.</gathalast>
    <hangnum line="4824" number="1998"></hangnum>
    <gatha1 line="4825"> ‘‘Athettha <pageBreak edition="Vipassana Research Institut" number="7.0295" /> sakuṇā santi, nānāvaṇṇā bahū dijā;</gatha1>
    <gathalast line="4826">Modanti saha bhariyāhi, aññamaññaṃ pakūjino.</gathalast>
    <hangnum line="4827" number="1999"></hangnum>
    <gatha1 line="4828"> ‘‘Nandikā <pageBreak edition="Myanmar" number="7.0305" /> jīvaputtā ca, jīvaputtā piyā ca no;</gatha1>
    <gathalast line="4829">Piyā puttā piyā nandā, dijā pokkharaṇīgharā.</gathalast>
    <hangnum line="4830" number="2000"></hangnum>
    <gatha1 line="4831"> ‘‘Mālāva ganthitā ṭhanti, dhajaggāneva dissare;</gatha1>
    <gatha2 line="4832">Nānāvaṇṇehi pupphehi, kusaleheva suganthitā;</gatha2>
    <gathalast line="4833">Yattha vessantaro rājā, saha puttehi sammati.</gathalast>
    <hangnum line="4834" number="2001"></hangnum>
    <gatha1 line="4835"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="4836">Cammavāsī chamā seti, jātavedaṃ namassatī’’ti.</gathalast>
    <paragraph line="4837">Tattha <bold>cārutimbarukkhā</bold>ti suvaṇṇatimbarukkhā. <bold>Madhumadhukā</bold>ti madhurasā madhukā. <bold>Thevantī</bold>ti virocanti. <bold>Pārevatā</bold>ti pārevatapādasadisā rukkhā. <bold>Bhaveyyā</bold>ti dīghaphalā kadaliyo. <bold>Madhutthikā</bold>ti madhuttheve paggharantiyo, madhuratāya vā madhutthevasadisā. <bold>Sakamādāyā</bold>ti taṃ sayameva gahetvā paribhuñjanti. <bold>Dovilā</bold>ti patitapupphapattā sañjāyamānaphalā. <bold>Bhekavaṇṇā tadūbhaya</bold>nti te ubhopi āmā ca pakkā ca maṇḍūkapiṭṭhivaṇṇāyeva. <bold>Athettha heṭṭhā puriso</bold>ti atha ettha assame tesaṃ ambānaṃ heṭṭhā ṭhitakova puriso ambaphalāni gaṇhāti, ārohaṇakiccaṃ <pageBreak edition="Pali Text Society" number="6.0531" /> natthi. <bold>Vaṇṇagandharasuttame</bold>ti etehi vaṇṇādīhi uttamāni.</paragraph>
    <paragraph line="4838"><bold>Ateva me acchariya</bold>nti ativiya me acchariyaṃ. <bold>Hiṅkāro</bold>ti hinti karaṇaṃ. <bold>Vibhedikā</bold>ti tālā. <bold>Mālāva ganthitā</bold>ti supupphitarukkhānaṃ upari ganthitā mālā viya pupphāni tiṭṭhanti. <bold>Dhajaggāneva dissare</bold>ti tāni rukkhāni alaṅkatadhajaggāni viya dissanti. <bold>Kuṭajī kuṭṭhatagarā</bold>ti kuṭaji nāmekā rukkhajāti kuṭṭhagacchā ca tagaragacchā ca. <bold>Giripunnāgā</bold>ti mahāpunnāgā. <bold>Koviḷārā</bold>ti koviḷārarukkhā nāma. <bold>Uddālakā</bold>ti uddālarukkhā. <bold>Somarukkhā</bold>ti pītapupphavaṇṇā rājarukkhā. <bold>Phalliyā</bold>ti phalliyarukkhā nāma. <bold>Puttajīvā</bold>ti mahānigrodhā. <bold>Labujā</bold>ti labujarukkhā nāma. <bold>Palālakhalasannibhā</bold>ti tesaṃ heṭṭhā paggharitapupphapuñjā palālakhalasannibhāti vadati.</paragraph>
    <paragraph line="4839"><bold>Pokkharaṇī</bold>ti <pageBreak edition="Vipassana Research Institut" number="7.0296" /> caturassapokkharaṇī. <bold>Nandane</bold>ti nandanavane nandāpokkharaṇī viya. <bold>Puppharasamattā</bold>ti puppharasena mattā calitā. <bold>Makarandehī</bold>ti kiñjakkhehi. <bold>Pokkhare</bold><pageBreak edition="Myanmar" number="7.0306" /><bold>pokkhare</bold>ti paduminipaṇṇe paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. <bold>Dakkhiṇā atha pacchimā</bold>ti ettāvatā sabbā disā vidisāpi vātā dassitā honti. <bold>Thūlā</bold><bold>siṅghāṭakā</bold>ti mahantā siṅghāṭakā ca. <bold>Saṃsādiyā</bold>ti sayaṃ jātasālī, sukasālītipi vuccanti. <bold>Pasādiyā</bold>ti teyeva bhūmiyaṃ patitā. <bold>Byāviddhā</bold>ti pasanne udake byāviddhā paṭipāṭiyā gacchantā dissanti. <bold>Mupayānakā</bold>ti kakkaṭakā. <bold>Madha</bold>unti bhisakoṭiyā bhinnāya paggharaṇaraso madhusadiso hoti. <bold>Khīrasappi muḷālibhī</bold>ti muḷālehi paggharaṇaraso khīramissakanavanītasappi viya hoti.</paragraph>
    <paragraph line="4840"><bold>Sammaddatevā</bold>ti sampattajanaṃ madayati viya. <bold>Samantā mabhināditā</bold>ti samantā abhinadantā vicaranti. <bold>‘‘Nandikā’’</bold>tiādīni tesaṃ nāmāni. Tesu hi paṭhamā ‘‘sāmi vessantara, imasmiṃ vane vasanto nandā’’ti vadanti. Dutiyā ‘‘tvañca sukhena jīva, puttā ca te’’ti vadanti. Tatiyā ‘‘tvañca jīva, piyā puttā ca te’’ti vadanti. Catutthā ‘‘tvañca nanda, piyā puttā ca te’’ti vadanti. Tena tesaṃ etāneva nāmāni ahesuṃ. <bold>Pokkharaṇīgharā</bold>ti pokkharaṇivāsino.</paragraph>
    <paragraph line="4841">Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –</paragraph>
    <hangnum line="4842" number="2002"></hangnum>
    <gatha1 line="4843"> ‘‘Idañca me sattubhattaṃ, madhunā paṭisaṃyutaṃ;</gatha1>
    <gathalast line="4844">Madhupiṇḍikā ca sukatāyo, sattubhattaṃ dadāmi te’’ti.</gathalast>
    <paragraph line="4845">Tattha <bold>sattubhatta</bold>nti pakkamadhusannibhaṃ sattusaṅkhātaṃ bhattaṃ. Idaṃ vuttaṃ hoti – idaṃ mama atthi, taṃ te dammi, gaṇhāhi nanti.</paragraph>
    <paragraph line="4846">Taṃ sutvā cetaputto āha –</paragraph>
    <hangnum line="4847" number="2003"></hangnum>
    <gatha1 line="4848"> ‘‘Tuyheva sambalaṃ hotu, nāhaṃ icchāmi sambalaṃ;</gatha1>
    <gathalast line="4849">Itopi brahme gaṇhāhi, gaccha brahme yathāsukhaṃ.</gathalast>
    <hangnum line="4850" number="2004"></hangnum>
    <gatha1 line="4851"> ‘‘Ayaṃ <pageBreak edition="Vipassana Research Institut" number="7.0297" /><pageBreak edition="Pali Text Society" number="6.0532" /><pageBreak edition="Myanmar" number="7.0307" /> ekapadī eti, ujuṃ gacchati assamaṃ;</gatha1>
    <gatha2 line="4852">Isīpi accuto tattha, paṅkadanto rajassiro;</gatha2>
    <gathalast line="4853">Dhārento brāhmaṇavaṇṇaṃ, āsadañca masaṃ jaṭaṃ.</gathalast>
    <hangnum line="4854" number="2005"></hangnum>
    <gatha1 line="4855"> ‘‘Cammavāsī chamā seti, jātavedaṃ namassati;</gatha1>
    <gathalast line="4856">Taṃ tvaṃ gantvāna pucchassu, so te maggaṃ pavakkhatī’’ti.</gathalast>
    <paragraph line="4857">Tattha <bold>sambala</bold>nti pātheyyaṃ. <bold>Etī</bold>ti yo ekapadikamaggo amhākaṃ abhimukho eti, esa assamaṃ ujuṃ gacchati. <bold>Accuto</bold>ti evaṃnāmako isi tattha vasati.</paragraph>
    <hangnum line="4858" number="2006"></hangnum>
    <gatha1 line="4859"> ‘‘Idaṃ sutvā brahmabandhu, cetaṃ katvā padakkhiṇaṃ;</gatha1>
    <gathalast line="4860">Udaggacitto pakkāmi, yenāsi accuto isī’’ti.</gathalast>
    <paragraph line="4861">Tattha <bold>yenāsī</bold>ti yasmiṃ ṭhāne accuto isi ahosi, tattha gatoti.</paragraph>
    <centered line="4862">Cūḷavanavaṇṇanā niṭṭhitā.</centered>
    <subhead line="4863">Mahāvanavaṇṇanā</subhead>
    <hangnum line="4864" number="2007"></hangnum>
    <gatha1 line="4865"> ‘‘Gacchanto so bhāradvājo, addassa accutaṃ isiṃ;</gatha1>
    <gathalast line="4866">Disvāna taṃ bhāradvājo, sammodi isinā saha.</gathalast>
    <hangnum line="4867" number="2008"></hangnum>
    <gatha1 line="4868"> ‘‘Kacci nu bhoto kusalaṃ, kacci bhoto anāmayaṃ;</gatha1>
    <gathalast line="4869">Kacci uñchena yāpesi, kacci mūlaphalā bahū.</gathalast>
    <hangnum line="4870" number="2009"></hangnum>
    <gatha1 line="4871"> ‘‘Kacci ḍaṃsā makasā ca, appameva sarīsapā;</gatha1>
    <gathalast line="4872">Vane vāḷamigākiṇṇe, kacci hiṃsā na vijjatī’’ti.</gathalast>
    <paragraph line="4873">Tattha <bold>bhāradvājo</bold>ti jūjako. <bold>Appamevā</bold>ti appāyeva. <bold>Hiṃsā</bold>ti tesaṃ vasena tumhākaṃ vihiṃsā.</paragraph>
    <paragraph line="4874">Tāpaso <pageBreak edition="Vipassana Research Institut" number="7.0298" /> āha –</paragraph>
    <hangnum line="4875" number="2010"></hangnum>
    <gatha1 line="4876"> ‘‘Kusalañceva me brahme, atho brahme anāmayaṃ;</gatha1>
    <gathalast line="4877">Atho uñchena yāpemi, atho mūlaphalā bahū.</gathalast>
    <hangnum line="4878" number="2011"></hangnum>
    <gatha1 line="4879"> ‘‘Atho <pageBreak edition="Myanmar" number="7.0308" /> ḍaṃsā makasā ca, appameva sarīsapā;</gatha1>
    <gathalast line="4880">Vane vāḷamigākiṇṇe, hiṃsā mayhaṃ na vijjati.</gathalast>
    <hangnum line="4881" number="2012"></hangnum>
    <gatha1 line="4882"> ‘‘Bahūni vassapūgāni, assame vasato mama;</gatha1>
    <gathalast line="4883">Nābhijānāmi uppannaṃ, ābādhaṃ amanoramaṃ.</gathalast>
    <hangnum line="4884" number="2013"></hangnum>
    <gatha1 line="4885"> ‘‘Svāgataṃ te mahābrahme, atho te adurāgataṃ;</gatha1>
    <gathalast line="4886">Anto pavisa bhaddante, pāde pakkhālayassu te.</gathalast>
    <hangnum line="4887" number="2014"></hangnum>
    <gatha1 line="4888"> ‘‘Tindukāni piyālāni, madhuke kāsumāriyo;</gatha1>
    <gathalast line="4889">Phalāni khuddakappāni, bhuñja brahme varaṃ varaṃ.</gathalast>
    <hangnum line="4890" number="2015"></hangnum>
    <gatha1 line="4891"> ‘‘Idampi pānīyaṃ sītaṃ, ābhataṃ girigabbharā;</gatha1>
    <gathalast line="4892">Tato piva mahābrahme, sace tvaṃ abhikaṅkhasī’’ti.</gathalast>
    <paragraph line="4893">Jūjako āha –</paragraph>
    <hangnum line="4894" number="2016"></hangnum>
    <gatha1 line="4895"> ‘‘Paṭiggahitaṃ <pageBreak edition="Pali Text Society" number="6.0533" /> yaṃ dinnaṃ, sabbassa agghiyaṃ kataṃ;</gatha1>
    <gatha2 line="4896">Sañjayassa sakaṃ puttaṃ, sivīhi vippavāsitaṃ;</gatha2>
    <gathalast line="4897">Tamahaṃ dassanamāgato, yadi jānāsi saṃsa me’’ti.</gathalast>
    <paragraph line="4898">Tattha <bold>tamahaṃ dassanamāgato</bold>ti taṃ ahaṃ dassanāya āgato. Tāpaso āha –</paragraph>
    <hangnum line="4899" number="2017"></hangnum>
    <gatha1 line="4900"> ‘‘Na <pageBreak edition="Vipassana Research Institut" number="7.0299" /> bhavaṃ eti puññatthaṃ, sivirājassa dassanaṃ;</gatha1>
    <gatha2 line="4901">Maññe bhavaṃ patthayati, rañño bhariyaṃ patibbataṃ;</gatha2>
    <gathalast line="4902">Maññe kaṇhājinaṃ dāsiṃ, jāliṃ dāsañca icchasi.</gathalast>
    <hangnum line="4903" number="2018"></hangnum>
    <gatha1 line="4904"> ‘‘Atha vā tayo mātāputte, araññā netumāgato;</gatha1>
    <gathalast line="4905">Na tassa bhogā vijjanti, dhanaṃ dhaññañca brāhmaṇā’’ti.</gathalast>
    <paragraph line="4906">Tattha <bold>na tassa bhogā</bold>ti bho brāhmaṇa, tassa vessantarassa araññe viharantassa neva bhogā vijjanti, dhanadhaññañca na vijjati, duggato hutvā vasati, tassa santikaṃ gantvā kiṃ karissasīti?</paragraph>
    <paragraph line="4907">Taṃ sutvā jūjako āha –</paragraph>
    <hangnum line="4908" number="2019"></hangnum>
    <gatha1 line="4909"> ‘‘Akuddharūpohaṃ bhoto, nāhaṃ yācitumāgato;</gatha1>
    <gathalast line="4910">Sādhu dassanamariyānaṃ, sannivāso sadā sukho.</gathalast>
    <hangnum line="4911" number="2020"></hangnum>
    <gatha1 line="4912"> ‘‘Adiṭṭhapubbo <pageBreak edition="Myanmar" number="7.0309" /> sivirājā, sivīhi vippavāsito;</gatha1>
    <gathalast line="4913">Tamahaṃ dassanamāgato, yadi jānāsi saṃsa me’’ti.</gathalast>
    <paragraph line="4914">Tassattho – ahaṃ, bho tāpasa, akuddharūpo, alaṃ ettāvatā, ahaṃ pana na kiñci vessantaraṃ yācitumāgato, ariyānaṃ pana dassanaṃ sādhu, sannivāso ca tehi saddhiṃ sukho. Ahaṃ tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo, tenāhaṃ taṃ dassanatthāya āgato. Yadi tassa vasanaṭṭhānaṃ jānāsi, saṃsa meti.</paragraph>
    <paragraph line="4915">So tassa vacanaṃ sutvā saddahitvā ‘‘hotu sve saṃsissāmi te, ajja tāva idheva vasāhī’’ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –</paragraph>
    <hangnum line="4916" number="2021"></hangnum>
    <gatha1 line="4917"> ‘‘Esa selo mahābrahme, pabbato gandhamādano;</gatha1>
    <gathalast line="4918">Yattha vessantaro rājā, saha puttehi sammati.</gathalast>
    <hangnum line="4919" number="2022"></hangnum>
    <gatha1 line="4920"> ‘‘Dhārento <pageBreak edition="Vipassana Research Institut" number="7.0300" /> brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="4921">Cammavāsī chamā seti, jātavedaṃ namassati.</gathalast>
    <hangnum line="4922" number="2023"></hangnum>
    <gatha1 line="4923"> ‘‘Ete nīlā padissanti, nānāphaladharā dumā;</gatha1>
    <gathalast line="4924">Uggatā abbhakūṭāva, nīlā añjanapabbatā.</gathalast>
    <hangnum line="4925" number="2024"></hangnum>
    <gatha1 line="4926"> ‘‘Dhavassakaṇṇā <pageBreak edition="Pali Text Society" number="6.0534" /> khadirā, sālā phandanamāluvā;</gatha1>
    <gathalast line="4927">Sampavedhanti vātena, sakiṃ pītāva māṇavā.</gathalast>
    <hangnum line="4928" number="2025"></hangnum>
    <gatha1 line="4929"> ‘‘Upari dumapariyāyesu, saṃgītiyova suyyare;</gatha1>
    <gathalast line="4930">Najjuhā kokilasaṅghā, sampatanti dumā dumaṃ.</gathalast>
    <hangnum line="4931" number="2026"></hangnum>
    <gatha1 line="4932"> ‘‘Avhayanteva gacchantaṃ, sākhāpattasamīritā;</gatha1>
    <gatha2 line="4933">Ramayanteva āgantaṃ, modayanti nivāsinaṃ;</gatha2>
    <gathalast line="4934">Yattha vessantaro rājā, saha puttehi sammati.</gathalast>
    <hangnum line="4935" number="2027"></hangnum>
    <gatha1 line="4936"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="4937">Cammavāsī chamā seti, jātavedaṃ namassati.</gathalast>
    <hangnum line="4938" number="2028"></hangnum>
    <gatha1 line="4939"> ‘‘Karerimālā <pageBreak edition="Myanmar" number="7.0310" /> vitatā, bhūmibhāge manorame;</gatha1>
    <gathalast line="4940">Saddalāharitā bhūmi, na tatthuddhaṃsate rajo.</gathalast>
    <hangnum line="4941" number="2029"></hangnum>
    <gatha1 line="4942"> ‘‘Mayūragīvasaṅkāsā, tūlaphassasamūpamā;</gatha1>
    <gathalast line="4943">Tiṇāni nātivattanti, samantā caturaṅgulā.</gathalast>
    <hangnum line="4944" number="2030"></hangnum>
    <gatha1 line="4945"> ‘‘Ambā jambū kapitthā ca, nīce pakkā cudumbarā;</gatha1>
    <gathalast line="4946">Paribhogehi rukkhehi, vanaṃ taṃ rativaḍḍhanaṃ.</gathalast>
    <hangnum line="4947" number="2031"></hangnum>
    <gatha1 line="4948"> ‘‘Veḷuriyavaṇṇasannibhaṃ, macchagumbanisevitaṃ;</gatha1>
    <gathalast line="4949">Suciṃ sugandhaṃ salilaṃ, āpo tatthapi sandati.</gathalast>
    <hangnum line="4950" number="2032"></hangnum>
    <gatha1 line="4951"> ‘‘Tassāvidūre <pageBreak edition="Vipassana Research Institut" number="7.0301" /> pokkharaṇī, bhūmibhāge manorame;</gatha1>
    <gathalast line="4952">Padumuppalasañchannā, devānamiva nandane.</gathalast>
    <hangnum line="4953" number="2033"></hangnum>
    <gatha1 line="4954"> ‘‘Tīṇi uppalajātāni, tasmiṃ sarasi brāhmaṇa;</gatha1>
    <gathalast line="4955">Vicittaṃ nīlānekāni, setā lohitakāni cā’’ti.</gathalast>
    <paragraph line="4956">Tassattho heṭṭhā vuttasadisoyeva. <bold>Karerimālā vitatā</bold>ti kareripupphehi vitatā. <bold>Saddalāharitā</bold>ti dhuvasaddalena haritā. <bold>Na tatthuddhaṃsate rajo</bold>ti tasmiṃ vane appamattakopi rajo na uddhaṃsate. <bold>Tūlaphassasamūpamā</bold>ti mudusamphassatāya tūlaphassasadisā. <bold>Tiṇāni nātivattantī</bold>ti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti, tato pana uttari na vaḍḍhanti. <bold>Ambā jambū kapitthā cā</bold>ti ambā ca jambū ca kapitthā ca. <bold>Paribhogehī</bold>ti nānāvidhehi pupphūpagaphalūpagehi paribhogarukkhehi. <bold>Sandatī</bold>ti tasmiṃ vanasaṇḍe vaṅkapabbate kunnadīhi otarantaṃ udakaṃ sandati, pavattatīti attho. <bold>Vicittaṃ nīlānekāni, setā lohitakāni cā</bold>ti ekāni nīlāni, ekāni setāni, ekāni lohitakānīti imehi tīhi uppalajātehi taṃ saraṃ vicittaṃ. Susajjitapupphacaṅkoṭakaṃ viya sobhatīti dasseti.</paragraph>
    <paragraph line="4957">Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –</paragraph>
    <hangnum line="4958" number="2034"></hangnum>
    <gatha1 line="4959"> ‘‘Khomāva <pageBreak edition="Myanmar" number="7.0311" /> tattha padumā, setasogandhikehi ca;</gatha1>
    <gathalast line="4960">Kalambakehi sañchanno, mucalindo nāma so saro.</gathalast>
    <hangnum line="4961" number="2035"></hangnum>
    <gatha1 line="4962"> ‘‘Athettha padumā phullā, apariyantāva dissare;</gatha1>
    <gathalast line="4963">Gimhā hemantikā phullā, jaṇṇutagghā upattharā.</gathalast>
    <hangnum line="4964" number="2036"></hangnum>
    <gatha1 line="4965"> ‘‘Surabhī sampavāyanti, vicittapupphasanthatā;</gatha1>
    <gathalast line="4966">Bhamarā pupphagandhena, samantā mabhināditā’’ti.</gathalast>
    <paragraph line="4967">Tattha <pageBreak edition="Pali Text Society" number="6.0535" /><bold>khomāvā</bold>ti khomamayā viya paṇḍarā. <bold>Setasogandhikehi cā</bold>ti setuppalehi ca sogandhikehi ca kalambakehi ca so saro sañchanno. <bold>Apariyantāva dissare</bold>ti aparimāṇā viya dissanti. <bold>Gimhā hemantikā</bold>ti gimhe ca hemantike ca pupphitapadumā. <bold>Jaṇṇutagghā upattharā</bold>ti jaṇṇupamāṇe <pageBreak edition="Vipassana Research Institut" number="7.0302" /> udake upattharā phullā honti, santhatā viya khāyanti. <bold>Vicittapupphasanthatā</bold>ti vicittā hutvā pupphehi santhatā sadā surabhī sampavāyanti.</paragraph>
    <hangnum line="4968" number="2037"></hangnum>
    <gatha1 line="4969"> ‘‘Athettha udakantasmiṃ, rukkhā tiṭṭhanti brāhmaṇa;</gatha1>
    <gathalast line="4970">Kadambā pāṭalī phullā, koviḷārā ca pupphitā.</gathalast>
    <hangnum line="4971" number="2038"></hangnum>
    <gatha1 line="4972"> ‘‘Aṅkolā kacchikārā ca, pārijaññā ca pupphitā;</gatha1>
    <gathalast line="4973">Vāraṇā vayanā rukkhā, mucalindamubhato saraṃ.</gathalast>
    <hangnum line="4974" number="2039"></hangnum>
    <gatha1 line="4975"> ‘‘Sirīsā setapārisā, sādhu vāyanti paddhakā;</gatha1>
    <gathalast line="4976">Nigguṇḍī sirīnigguṇḍī, asanā cettha pupphitā.</gathalast>
    <hangnum line="4977" number="2040"></hangnum>
    <gatha1 line="4978"> ‘‘Paṅgurā bahulā selā, sobhañjanā ca pupphitā;</gatha1>
    <gathalast line="4979">Ketakā kaṇikārā ca, kaṇaverā ca pupphitā.</gathalast>
    <hangnum line="4980" number="2041"></hangnum>
    <gatha1 line="4981"> ‘‘Ajjunā ajjukaṇṇā ca, mahānāmā ca pupphitā;</gatha1>
    <gathalast line="4982">Supupphitaggā tiṭṭhanti, pajjalanteva kiṃsukā.</gathalast>
    <hangnum line="4983" number="2042"></hangnum>
    <gatha1 line="4984"> ‘‘Setapaṇṇī sattapaṇṇā, kadaliyo kusumbharā;</gatha1>
    <gathalast line="4985">Dhanutakkārī pupphehi, sīsapāvaraṇāni ca.</gathalast>
    <hangnum line="4986" number="2043"></hangnum>
    <gatha1 line="4987"> ‘‘Acchivā <pageBreak edition="Myanmar" number="7.0312" /> sallavā rukkhā, sallakiyo ca pupphitā;</gatha1>
    <gathalast line="4988">Setageru ca tagarā, maṃsikuṭṭhā kulāvarā.</gathalast>
    <hangnum line="4989" number="2044"></hangnum>
    <gatha1 line="4990"> ‘‘Daharā rukkhā ca vuddhā ca, akuṭilā cettha pupphitā;</gatha1>
    <gathalast line="4991">Assamaṃ ubhato ṭhanti, agyāgāraṃ samantato’’ti.</gathalast>
    <paragraph line="4992">Tattha <bold>tiṭṭhantī</bold>ti saraṃ parikkhipitvā tiṭṭhanti. <bold>Kadambā</bold>ti kadambarukkhā. <bold>Kacchikārā cā</bold>ti evaṃnāmakā rukkhā. <bold>Pārijaññā</bold>ti rattamālā. <bold>Vāraṇā vayanā</bold>ti vāraṇarukkhā ca vayanarukkhā ca. <bold>Mucalindamubhato sara</bold>nti mucalindassa sarassa ubhayapassesu. <bold>Setapārisā</bold>ti setagaccharukkhā <pageBreak edition="Vipassana Research Institut" number="7.0303" />. Te kira setakkhandhā mahāpaṇṇā kaṇikārasadisapupphā honti. <bold>Nigguṇḍī sirīnigguṇḍī</bold>ti pakatinigguṇḍī ceva kāḷanigguṇḍī ca. <bold>Paṅgurā</bold>ti paṅgurarukkhā. <bold>Kusumbharā</bold>ti ekagacchā. <bold>Dhanutakkārī pupphehī</bold>ti dhanūnañca takkārīnañca pupphehi sobhitā. <bold>Sīsapāvaraṇāni cā</bold>ti sīsapehi ca varaṇehi ca sobhitā. <bold>Acchivā</bold>tiādayopi rukkhāyeva. <bold>Setageru ca tagarā</bold>ti setageru ca tagarā ca. <bold>Maṃsikuṭṭhā kulāvarā</bold>ti maṃsigacchā ca kuṭṭhagacchā ca kulāvarā ca. <bold>Akuṭilā</bold>ti ujukā. <bold>Agyāgāraṃ samantato</bold>ti agyāgāraṃ parikkhipitvā ṭhitāti attho.</paragraph>
    <hangnum line="4993" number="2045"></hangnum>
    <gatha1 line="4994"> ‘‘Athettha <pageBreak edition="Pali Text Society" number="6.0536" /> udakantasmiṃ, bahujāto phaṇijjako;</gatha1>
    <gathalast line="4995">Muggatiyo karatiyo, sevālasīsakā bahū.</gathalast>
    <hangnum line="4996" number="2046"></hangnum>
    <gatha1 line="4997"> ‘‘Uddāpavattaṃ ulluḷitaṃ, makkhikā hiṅgujālikā;</gatha1>
    <gathalast line="4998">Dāsimakañjako cettha, bahū nīcekalambakā.</gathalast>
    <hangnum line="4999" number="2047"></hangnum>
    <gatha1 line="5000"> ‘‘Elamphurakasañchannā, rukkhā tiṭṭhanti brāhmaṇa;</gatha1>
    <gathalast line="5001">Sattāhaṃ dhāriyamānānaṃ, gandho tesaṃ na chijjati.</gathalast>
    <hangnum line="5002" number="2048"></hangnum>
    <gatha1 line="5003"> ‘‘Ubhato saraṃ mucalindaṃ, pupphā tiṭṭhanti sobhanā;</gatha1>
    <gathalast line="5004">Indīvarehi sañchannaṃ, vanaṃ taṃ upasobhati.</gathalast>
    <hangnum line="5005" number="2049"></hangnum>
    <gatha1 line="5006"> ‘‘Aḍḍhamāsaṃ <pageBreak edition="Myanmar" number="7.0313" /> dhāriyamānānaṃ, gandho tesaṃ na chijjati;</gatha1>
    <gatha2 line="5007">Nīlapupphī setavārī, pupphitā girikaṇṇikā;</gatha2>
    <gathalast line="5008">Kalerukkhehi sañchannaṃ, vanaṃ taṃ tulasīhi ca.</gathalast>
    <hangnum line="5009" number="2050"></hangnum>
    <gatha1 line="5010"> ‘‘Sammaddateva gandhena, pupphasākhāhi taṃ vanaṃ;</gatha1>
    <gathalast line="5011">Bhamarā pupphagandhena, samantā mabhināditā.</gathalast>
    <hangnum line="5012" number="2051"></hangnum>
    <gatha1 line="5013"> ‘‘Tīṇi kakkārujātāni, tasmiṃ sarasi brāhmaṇa;</gatha1>
    <gathalast line="5014">Kumbhamattāni cekāni, murajamattāni tā ubho’’ti.</gathalast>
    <paragraph line="5015">Tattha <bold>phaṇijjako</bold>ti bhūtanako. <bold>Muggatiyo</bold>ti ekā muggajāti. <bold>Karatiyo</bold>ti rājamāso. <bold>Sevālasīsakā</bold>ti <pageBreak edition="Vipassana Research Institut" number="7.0304" /> imepi gacchāyeva, api ca <bold>sīsakā</bold>ti rattacandanaṃ vuttaṃ. <bold>Uddāpavattaṃ ulluḷita</bold>nti taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati. <bold>Makkhikā hiṅgujālikā</bold>ti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho. <bold>Dāsimakañjako cetthā</bold>ti imāni dve rukkhajātiyo ca ettha. <bold>Nīcekalambakā</bold>ti nīcakalambakā. <bold>Elamphurakasañchannā</bold>ti evaṃnāmikāya valliyā sañchannā. <bold>Tesa</bold>nti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ sattāhaṃ gandho na chijjati. Evaṃ gandhasampannāni pupphāni, rajatapaṭṭasadisavālukapuṇṇā bhūmibhāgā. <bold>Gandho tesa</bold>nti tesaṃ indīvarapupphādīnaṃ gandho aḍḍhamāsaṃ na chijjati. <bold>Nīlapupphī</bold>tiādikā pupphavalliyo. <bold>Tulasīhi cā</bold>ti tulasigacchehi ca. <bold>Kakkārujātānī</bold>ti valliphalāni. Tattha ekissā valliyā phalāni mahāghaṭamattāni, dvinnaṃ mudiṅgamattāni. Tena vuttaṃ ‘‘murajamattāni tā ubho’’ti.</paragraph>
    <hangnum line="5016" number="2052"></hangnum>
    <gatha1 line="5017"> ‘‘Athettha sāsapo bahuko, nādiyo haritāyuto;</gatha1>
    <gathalast line="5018">Asī tālāva tiṭṭhanti, chejjā indīvarā bahū.</gathalast>
    <hangnum line="5019" number="2053"></hangnum>
    <gatha1 line="5020"> ‘‘Apphoṭā sūriyavallī ca, kāḷīyā madhugandhiyā;</gatha1>
    <gathalast line="5021">Asokā mudayantī ca, vallibho khuddapupphiyo.</gathalast>
    <hangnum line="5022" number="2054"></hangnum>
    <gatha1 line="5023"> ‘‘Koraṇḍakā anojā ca, pupphitā nāgamallikā;</gatha1>
    <gathalast line="5024">Rukkhamāruyha tiṭṭhanti, phullā kiṃsukavalliyo.</gathalast>
    <hangnum line="5025" number="2055"></hangnum>
    <gatha1 line="5026"> ‘‘Kaṭeruhā <pageBreak edition="Pali Text Society" number="6.0537" /><pageBreak edition="Myanmar" number="7.0314" /> ca vāsantī, yūthikā madhugandhiyā;</gatha1>
    <gathalast line="5027">Niliyā sumanā bhaṇḍī, sobhati padumuttaro.</gathalast>
    <hangnum line="5028" number="2056"></hangnum>
    <gatha1 line="5029"> ‘‘Pāṭalī samuddakappāsī, kaṇikārā ca pupphitā;</gatha1>
    <gathalast line="5030">Hemajālāva dissanti, ruciraggi sikhūpamā.</gathalast>
    <hangnum line="5031" number="2057"></hangnum>
    <gatha1 line="5032"> ‘‘Yāni tāni ca pupphāni, thalajānudakāni ca;</gatha1>
    <gathalast line="5033">Sabbāni tattha dissanti, evaṃ rammo mahodadhī’’ti.</gathalast>
    <paragraph line="5034">Tattha <pageBreak edition="Vipassana Research Institut" number="7.0305" /><bold>sāsapo</bold>ti siddhatthako. <bold>Bahuko</bold>ti bahu. <bold>Nādiyo haritāyuto</bold>ti haritena āyuto nādiyo. Imā dvepi lasuṇajātiyo, sopi lasuṇo tattha bahukoti attho. <bold>Asī tālāva tiṭṭhantī</bold>ti <bold>asī</bold>ti evaṃnāmakā rukkhā siniddhāya bhūmiyā ṭhitā tālā viya tiṭṭhanti. <bold>Chejjā indīvarā bahū</bold>ti udakapariyante bahū suvaṇṇaindīvarā muṭṭhinā chinditabbā hutvā ṭhitā. <bold>Apphoṭā</bold>ti apphoṭavalliyo. <bold>Vallibho khuddapupphiyo</bold>ti vallibho ca khuddapupphiyo ca. <bold>Nāgamallikā</bold>ti vallināgā ca mallikā ca. <bold>Kiṃsukavalliyo</bold>ti sugandhapattā vallijātī. <bold>Kaṭeruhā ca vāsantī</bold>ti ime ca dve pupphagacchā. <bold>Madhugandhiyā</bold>ti madhusamānagandhā. <bold>Niliyā sumanā bhaṇḍī</bold>ti nīlavallisumanā ca pakatisumanā ca bhaṇḍī ca. <bold>Padumuttaro</bold>ti evaṃnāmako rukkho. <bold>Kaṇikārā</bold>ti vallikaṇikārā rukkhakaṇikārā. <bold>Hemajālāvā</bold>ti pasāritahemajālā viya dissanti. <bold>Mahodadhī</bold>ti mahato udakakkhandhassa ādhārabhūto mucalindasaroti.</paragraph>
    <hangnum line="5035" number="2058"></hangnum>
    <gatha1 line="5036"> ‘‘Athassā pokkharaṇiyā, bahukā vārigocarā;</gatha1>
    <gathalast line="5037">Rohitā naḷapī siṅgū, kumbhilā makarā susū.</gathalast>
    <hangnum line="5038" number="2059"></hangnum>
    <gatha1 line="5039"> ‘‘Madhu ca madhulaṭṭhi ca, tālisā ca piyaṅgukā;</gatha1>
    <gathalast line="5040">Kuṭandajā bhaddamuttā, setapupphā ca lolupā.</gathalast>
    <hangnum line="5041" number="2060"></hangnum>
    <gatha1 line="5042"> ‘‘Surabhī ca rukkhā tagarā, bahukā tuṅgavaṇṭakā;</gatha1>
    <gathalast line="5043">Paddhakā naradā kuṭṭhā, jhāmakā ca hareṇukā.</gathalast>
    <hangnum line="5044" number="2061"></hangnum>
    <gatha1 line="5045"> ‘‘Haliddakā <pageBreak edition="Myanmar" number="7.0315" /> gandhasilā, hiriverā ca guggulā;</gatha1>
    <gathalast line="5046">Vibhedikā corakā kuṭṭhā, kappūrā ca kaliṅgukā’’ti.</gathalast>
    <paragraph line="5047">Tattha <bold>athassā pokkharaṇiyā</bold>ti idha pokkharaṇisadisatāya sarameva pokkharaṇīti vadati. <bold>Rohitā</bold>tiādīni tesaṃ vārigocarānaṃ nāmāni. <bold>Madhu cā</bold>ti nimmakkhikamadhu ca. <bold>Madhulaṭṭhi cā</bold>ti laṭṭhimadhukañca. <bold>Tālisā cā</bold>tiādikā sabbā gandhajātiyo.</paragraph>
    <hangnum line="5048" number="2062"></hangnum>
    <gatha1 line="5049"> ‘‘Athettha sīhabyagghā ca, purisālū ca hatthiyo;</gatha1>
    <gathalast line="5050">Eṇeyyā pasadā ceva, rohiccā sarabhā migā.</gathalast>
    <hangnum line="5051" number="2063"></hangnum>
    <gatha1 line="5052"> ‘‘Koṭṭhasuṇā <pageBreak edition="Vipassana Research Institut" number="7.0306" /> suṇopi ca, tuliyā naḷasannibhā;</gatha1>
    <gathalast line="5053">Cāmarī calanī laṅghī, jhāpitā makkaṭā picu.</gathalast>
    <hangnum line="5054" number="2064"></hangnum>
    <gatha1 line="5055"> ‘‘Kakkaṭā <pageBreak edition="Pali Text Society" number="6.0538" /> kaṭamāyā ca, ikkā goṇasirā bahū;</gatha1>
    <gathalast line="5056">Khaggā varāhā nakulā, kāḷakettha bahūtaso.</gathalast>
    <hangnum line="5057" number="2065"></hangnum>
    <gatha1 line="5058"> ‘‘Mahiṃsā soṇasiṅgālā, pampakā ca samantato;</gatha1>
    <gathalast line="5059">Ākucchā pacalākā ca, citrakā cāpi dīpiyo.</gathalast>
    <hangnum line="5060" number="2066"></hangnum>
    <gatha1 line="5061"> ‘‘Pelakā ca vighāsādā, sīhā gogaṇisādakā;</gatha1>
    <gathalast line="5062">Aṭṭhapādā ca morā ca, bhassarā ca kukutthakā.</gathalast>
    <hangnum line="5063" number="2067"></hangnum>
    <gatha1 line="5064"> ‘‘Caṅkorā kukkuṭā nāgā, aññamaññaṃ pakūjino;</gatha1>
    <gathalast line="5065">Bakā balākā najjuhā, dindibhā kuñjavājitā.</gathalast>
    <hangnum line="5066" number="2068"></hangnum>
    <gatha1 line="5067"> ‘‘Byagghinasā lohapiṭṭhā, pampakā jīvajīvakā;</gatha1>
    <gathalast line="5068">Kapiñjarā tittirāyo, kulā ca paṭikutthakā.</gathalast>
    <hangnum line="5069" number="2069"></hangnum>
    <gatha1 line="5070"> ‘‘Mandālakā celakeṭu, bhaṇḍutittiranāmakā;</gatha1>
    <gathalast line="5071">Celāvakā piṅgalāyo, goṭakā aṅgahetukā.</gathalast>
    <hangnum line="5072" number="2070"></hangnum>
    <gatha1 line="5073"> ‘‘Karaviyā ca saggā ca, uhuṅkārā ca kukkuhā;</gatha1>
    <gathalast line="5074">Nānādijagaṇākiṇṇaṃ, nānāsaranikūjita’’nti.</gathalast>
    <paragraph line="5075">Tattha <bold>purisālū</bold>ti vaḷavāmukhayakkhiniyo. <bold>Rohiccā sarabhā migā</bold>ti rohitā ceva sarabhā migā ca. <bold>Koṭṭhasukā</bold>ti siṅgālasunakhā. ‘‘Kotthusuṇā’’tipi <pageBreak edition="Myanmar" number="7.0316" /> pāṭho. <bold>Suṇopi cā</bold>ti esāpekā khuddakamigajāti. <bold>Tuliyā</bold>ti pakkhibiḷārā. <bold>Naḷasannibhā</bold>ti naḷapupphavaṇṇā rukkhasunakhā. <bold>Cāmarī calanī laṅghī</bold>ti cāmarīmigā ca calanīmigā ca laṅghīmigā ca. <bold>Jhāpitā makkaṭā</bold>ti dve makkaṭajātiyova. <bold>Picū</bold>ti sarapariyante gocaraggāhī eko makkaṭo. <bold>Kakkaṭā kaṭamāyā cā</bold>ti dve mahāmigā. <bold>Ikkā</bold>ti acchā. <bold>Goṇasirā</bold>ti araññagoṇā. <bold>Kāḷakettha bahūtaso</bold>ti kāḷamigā <pageBreak edition="Vipassana Research Institut" number="7.0307" /> nāmettha bahūtaso. <bold>Soṇasiṅgālā</bold>ti rukkhasunakhā ca siṅgālā ca. <bold>Pampakā</bold>ti assamapadaṃ parikkhipitvā ṭhitā mahāveḷupampakā. <bold>Ākucchā</bold>ti godhā. <bold>Pacalākā cā</bold>ti gajakumbhamigā. <bold>Citrakā cāpi dīpiyo</bold>ti citrakamigā ca dīpimigā ca.</paragraph>
    <paragraph line="5076"><bold>Pelakā cā</bold>ti sasā. <bold>Vighāsādā</bold>ti ete gijjhā sakuṇā. <bold>Sīhā</bold>ti kesarasīhā. <bold>Gogaṇisādakā</bold>ti gogaṇe gahetvā khādanasīlā duṭṭhamigā. <bold>Aṭṭhapādā</bold>ti sarabhā migā. <bold>Bhassarā</bold>ti setahaṃsā. <bold>Kukutthakā</bold>ti kukutthakasakuṇā. <bold>Caṅkorā</bold>ti caṅkorasakuṇā. <bold>Kukkuṭā</bold>ti vanakukkuṭā. <bold>Dindibhā kuñjavājitā</bold>ti ime tayopi sakuṇāyeva. <bold>Byagghinasā</bold>ti senā. <bold>Lohapiṭṭhā</bold>ti lohitavaṇṇasakuṇā. <bold>Pampakā</bold>ti pampaṭakā. <bold>Kapiñjarā tittirāyo</bold>ti kapiñjarā ca tittirā ca. <bold>Kulā ca paṭikutthakā</bold>ti imepi dve sakuṇā. <bold>Mandālakā celakeṭū</bold>ti mandālakā ceva celakeṭu ca. <bold>Bhaṇḍutittiranāmakā</bold>ti bhaṇḍū ca tittirā ca nāmakā ca. <bold>Celāvakā</bold><pageBreak edition="Pali Text Society" number="6.0539" /><bold>piṅgalāyo</bold>ti dve sakuṇajātiyo ca, tathā <bold>goṭakā aṅgahetukā. Saggā</bold>ti cātakasakuṇā. <bold>Uhuṅkārā</bold>ti ulūkā.</paragraph>
    <hangnum line="5077" number="2071"></hangnum>
    <gatha1 line="5078"> ‘‘Athettha sakuṇā santi, nīlakā mañjubhāṇakā;</gatha1>
    <gathalast line="5079">Modanti saha bhariyāhi, aññamaññaṃ pakūjino.</gathalast>
    <hangnum line="5080" number="2072"></hangnum>
    <gatha1 line="5081"> ‘‘Athettha sakuṇā santi, dijā mañjussarā sitā;</gatha1>
    <gathalast line="5082">Setacchikūṭā bhadrakkhā, aṇḍajā citrapekhuṇā.</gathalast>
    <hangnum line="5083" number="2073"></hangnum>
    <gatha1 line="5084"> ‘‘Athettha <pageBreak edition="Myanmar" number="7.0317" /> sakuṇā santi, dijā mañjussarā sitā;</gatha1>
    <gathalast line="5085">Sikhaṇḍī nīlagīvāhi, aññamaññaṃ pakūjino.</gathalast>
    <hangnum line="5086" number="2074"></hangnum>
    <gatha1 line="5087"> ‘‘Kukutthakā kuḷīrakā, koṭṭhā pokkharasātakā;</gatha1>
    <gathalast line="5088">Kālāmeyyā balīyakkhā, kadambā suvasāḷikā.</gathalast>
    <hangnum line="5089" number="2075"></hangnum>
    <gatha1 line="5090"> ‘‘Haliddā lohitā setā, athettha nalakā bahū;</gatha1>
    <gathalast line="5091">Vāraṇā bhiṅgarājā ca, kadambā suvakokilā.</gathalast>
    <hangnum line="5092" number="2076"></hangnum>
    <gatha1 line="5093"> ‘‘Ukkusā <pageBreak edition="Vipassana Research Institut" number="7.0308" /> kurarā haṃsā, āṭā parivadentikā;</gatha1>
    <gathalast line="5094">Pākahaṃsā atibalā, najjuhā jīvajīvakā.</gathalast>
    <hangnum line="5095" number="2077"></hangnum>
    <gatha1 line="5096"> ‘‘Pārevatā ravihaṃsā, cakkavākā nadīcarā;</gatha1>
    <gathalast line="5097">Vāraṇābhirudā rammā, ubho kālūpakūjino.</gathalast>
    <hangnum line="5098" number="2078"></hangnum>
    <gatha1 line="5099"> ‘‘Athettha sakuṇā santi, nānāvaṇṇā bahū dijā;</gatha1>
    <gathalast line="5100">Modanti saha bhariyāhi, aññamaññaṃ pakūjino.</gathalast>
    <hangnum line="5101" number="2079"></hangnum>
    <gatha1 line="5102"> ‘‘Athettha sakuṇā santi, nānāvaṇṇā bahū dijā;</gatha1>
    <gathalast line="5103">Sabbe mañjū nikūjanti, mucalindamubhato saraṃ.</gathalast>
    <hangnum line="5104" number="2080"></hangnum>
    <gatha1 line="5105"> ‘‘Athettha sakuṇā santi, karaviyā nāma te dijā;</gatha1>
    <gathalast line="5106">Modanti saha bhariyāhi, aññamaññaṃ pakūjino.</gathalast>
    <hangnum line="5107" number="2081"></hangnum>
    <gatha1 line="5108"> ‘‘Athettha sakuṇā santi, karaviyā nāma te dijā;</gatha1>
    <gathalast line="5109">Sabbe mañjū nikūjanti, mucalindamubhato saraṃ.</gathalast>
    <hangnum line="5110" number="2082"></hangnum>
    <gatha1 line="5111"> ‘‘Eṇeyyapasadākiṇṇaṃ, nāgasaṃsevitaṃ vanaṃ;</gatha1>
    <gathalast line="5112">Nānālatāhi sañchannaṃ, kadalīmigasevitaṃ.</gathalast>
    <hangnum line="5113" number="2083"></hangnum>
    <gatha1 line="5114"> ‘‘Athettha sāsapo bahuko, nīvāro varako bahu;</gatha1>
    <gathalast line="5115">Sāli akaṭṭhapāko ca, ucchu tattha anappako.</gathalast>
    <hangnum line="5116" number="2084"></hangnum>
    <gatha1 line="5117"> ‘‘Ayaṃ ekapadī eti, ujuṃ gacchati assamaṃ;</gatha1>
    <gatha2 line="5118">Khudaṃ pipāsaṃ aratiṃ, tattha patto na vindati;</gatha2>
    <gathalast line="5119">Yattha vessantaro rājā, saha puttehi sammati.</gathalast>
    <hangnum line="5120" number="2085"></hangnum>
    <gatha1 line="5121"> ‘‘Dhārento <pageBreak edition="Myanmar" number="7.0318" /> brāhmaṇavaṇṇaṃ, āsadañca masaṃ jaṭaṃ;</gatha1>
    <gathalast line="5122">Cammavāsī chamā seti, jātavedaṃ namassatī’’ti.</gathalast>
    <paragraph line="5123">Tattha <pageBreak edition="Vipassana Research Institut" number="7.0309" /><pageBreak edition="Pali Text Society" number="6.0540" /><bold>nīlakā</bold>ti citrarājipattā. <bold>Mañjūssarā sitā</bold>ti nibaddhamadhurassarā. <bold>Setacchikūṭā bhadrakkhā</bold>ti ubhayapassesu setehi akkhikūṭehi samannāgatā sundarakkhā. <bold>Citrapekhuṇā</bold>ti vicitrapattā. <bold>Kuḷīrakā</bold>ti kakkaṭakā. <bold>Koṭṭhā</bold>tiādayo sakuṇāva. <bold>Vāraṇā</bold>ti hatthiliṅgasakuṇā. <bold>Kadambā</bold>ti mahākadambā gahitā. <bold>Suvakokilā</bold>ti kokilehi saddhiṃ vicaraṇasuvakā ceva kokilā ca. <bold>Ukkusā</bold>ti kāḷakurarā. <bold>Kurarā</bold>ti setakurarā. <bold>Haṃsā</bold>ti sakuṇahaṃsā. <bold>Āṭā</bold>ti dabbisaṇṭhānamukhasakuṇā. <bold>Parivadentikā</bold>ti ekā sakuṇajāti. <bold>Vāraṇābhirudā rammā</bold>ti rammābhirudā vāraṇā. <bold>Ubho kālūpakūjino</bold>ti sāyaṃ pāto pabbatapādaṃ ekaninnādaṃ karontā nikūjanti. <bold>Eṇeyyapasadākiṇṇa</bold>nti eṇeyyamigehi ca pasadamigehi ca ākiṇṇaṃ. <bold>Tattha patto na vindatī</bold>ti brāhmaṇa, vessantarassa assamapadaṃ patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.</paragraph>
    <hangnum line="5124" number="2086"></hangnum>
    <gatha1 line="5125"> ‘‘Idaṃ sutvā brahmabandhu, isiṃ katvā padakkhiṇaṃ;</gatha1>
    <gathalast line="5126">Udaggacitto pakkāmi, yattha vessantaro ahū’’ti.</gathalast>
    <paragraph line="5127">Tattha <bold>yattha vessantaro ahū</bold>ti yasmiṃ ṭhāne vessantaro ahosi, taṃ ṭhānaṃ gatoti.</paragraph>
    <centered line="5128">Mahāvanavaṇṇanā niṭṭhitā.</centered>
    <subhead line="5129">Dārakapabbavaṇṇanā</subhead>
    <paragraph line="5130">Jūjakopi accutatāpasena kathitamaggena gacchanto caturassapokkharaṇiṃ patvā cintesi ‘‘ajja atisāyanho, idāni maddī araññato āgamissati. Mātugāmo hi nāma dānassa antarāyakaro hoti, sve tassā araññaṃ gatakāle assamaṃ gantvā vessantaraṃ upasaṅkamitvā dārake yācitvā tāya anāgatāya te <pageBreak edition="Myanmar" number="7.0319" /> gahetvā pakkamissāmī’’ti. Athassa avidūre ekaṃ sānupabbataṃ āruyha ekasmiṃ phāsukaṭṭhāne nipajji. Taṃ pana rattiṃ paccūsakāle maddī supinaṃ addasa. Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṃ piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti. Sā pabujjhitvā bhītatasitā ‘‘pāpako supino me diṭṭho, supinapāṭhako pana vessantarena <pageBreak edition="Vipassana Research Institut" number="7.0310" /> sadiso nāma natthi, pucchissāmi na’’nti cintetvā <pageBreak edition="Pali Text Society" number="6.0541" /> paṇṇasālaṃ gantvā mahāsattassa paṇṇasāladvāraṃ ākoṭesi. Mahāsatto ‘‘ko eso’’ti āha. ‘‘Ahaṃ deva, maddī’’ti. ‘‘Bhadde, amhākaṃ katikavattaṃ bhinditvā kasmā akāle āgatāsī’’ti. ‘‘Deva, nāhaṃ kilesavasena āgacchāmi, apica kho pana me pāpako supino diṭṭho’’ti. ‘‘Tena hi kathehi, maddī’’ti. Sā attanā diṭṭhaniyāmeneva kathesi.</paragraph>
    <paragraph line="5131">Mahāsattopi supinaṃ pariggaṇhitvā ‘‘mayhaṃ dānapāramī pūrissati, sve maṃ yācako āgantvā putte yācissati, maddiṃ assāsetvā uyyojessāmī’’ti cintetvā ‘‘maddi, tava dussayanadubbhojanehi cittaṃ āluḷitaṃ bhavissati, mā bhāyī’’ti saṃmohetvā assāsetvā uyyojesi. Sā vibhātāya rattiyā sabbaṃ kattabbakiccaṃ katvā dve putte āliṅgitvā sīse cumbitvā ‘‘tātā, ajja me dussupino diṭṭho, appamattā bhaveyyāthā’’ti ovaditvā ‘‘deva, tumhe dvīsu kumāresu appamattā hothā’’ti mahāsattaṃ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṃ pāvisi. Tadā jūjakopi ‘‘idāni maddī araññaṃ gatā bhavissatī’’ti sānupabbatā oruyha ekapadikamaggena assamābhimukho pāyāsi. Mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno ‘‘idāni yācako āgamissatī’’ti pipāsito viya surāsoṇḍo tassāgamanamaggaṃ olokentova nisīdi. Puttāpissa pādamūle kīḷanti. So maggaṃ olokento brāhmaṇaṃ āgacchantaṃ disvā satta māse nikkhittaṃ dānadhuraṃ ukkhipanto viya ‘ehi, tvaṃ bho brāhmaṇā’’ti somanassajāto jālikumāraṃ āmantento imaṃ gāthamāha –</paragraph>
    <hangnum line="5132" number="2087"></hangnum>
    <gatha1 line="5133"> ‘‘Uṭṭhehi <pageBreak edition="Myanmar" number="7.0320" /> jāli patiṭṭha, porāṇaṃ viya dissati;</gatha1>
    <gathalast line="5134">Brāhmaṇaṃ viya passāmi, nandiyo mābhikīrare’’ti.</gathalast>
    <paragraph line="5135">Tattha <bold>porāṇaṃ viya dissatī</bold>ti pubbe jetuttaranagare nānādisāhi yācakānaṃ āgamanaṃ viya ajja yācakānaṃ āgamanaṃ dissati. <bold>Nandiyo mābhikīrare</bold>ti etassa brāhmaṇassa diṭṭhakālato paṭṭhāya maṃ somanassāni abhikīranti, ghammābhitattassa purisassa sīse sītūdakaghaṭasahassehi abhisecanakālo viya jātoti.</paragraph>
    <paragraph line="5136">Taṃ sutvā kumāro āha –</paragraph>
    <hangnum line="5137" number="2088"></hangnum>
    <gatha1 line="5138"> ‘‘Ahampi <pageBreak edition="Vipassana Research Institut" number="7.0311" /><pageBreak edition="Pali Text Society" number="6.0542" /> tāta passāmi, yo so brahmāva dissati;</gatha1>
    <gathalast line="5139">Addhiko viya āyāti, atithī no bhavissatī’’ti.</gathalast>
    <paragraph line="5140">Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā parikkhāraggahaṇaṃ āpucchi. Brāhmaṇo taṃ olokento ‘‘ayaṃ vessantarassa putto jālikumāro nāma bhavissati, ādito paṭṭhāyeva pharusavacanaṃ kathessāmī’’ti cintetvā ‘‘apehi apehī’’ti accharaṃ pahari. Kumāro apagantvā ‘‘ayaṃ brāhmaṇo atipharuso, kiṃ nu kho’’ti tassa sarīraṃ olokento aṭṭhārasa purisadose passi. Brāhmaṇopi bodhisattaṃ upasaṅkamitvā paṭisanthāraṃ karonto āha –</paragraph>
    <hangnum line="5141" number="2089"></hangnum>
    <gatha1 line="5142"> ‘‘Kacci nu bhoto kusalaṃ, kacci bhoto anāmayaṃ;</gatha1>
    <gathalast line="5143">Kacci uñchena yāpetha, kacci mūlaphalā bahū.</gathalast>
    <hangnum line="5144" number="2090"></hangnum>
    <gatha1 line="5145"> ‘‘Kacci ḍaṃsā makasā ca, appameva sarīsapā;</gatha1>
    <gathalast line="5146">Vane vāḷamigākiṇṇe, kacci hiṃsā na vijjatī’’ti.</gathalast>
    <paragraph line="5147">Bodhisattopi tena saddhiṃ paṭisanthāraṃ karonto āha –</paragraph>
    <hangnum line="5148" number="2091"></hangnum>
    <gatha1 line="5149"> ‘‘Kusalañceva no brahme, atho brahme anāmayaṃ;</gatha1>
    <gathalast line="5150">Atho uñchena yāpema, atho mūlaphalā bahū.</gathalast>
    <hangnum line="5151" number="2092"></hangnum>
    <gatha1 line="5152"> ‘‘Atho ḍaṃsā makasā ca, appameva sarīsavā;</gatha1>
    <gathalast line="5153">Vane vāḷamigākiṇṇe, hiṃsā amhaṃ na vijjati.</gathalast>
    <hangnum line="5154" number="2093"></hangnum>
    <gatha1 line="5155"> ‘‘Satta <pageBreak edition="Myanmar" number="7.0321" /> no māse vasataṃ, araññe jīvasokinaṃ;</gatha1>
    <gatha2 line="5156">Imampi paṭhamaṃ passāma, brāhmaṇaṃ devavaṇṇinaṃ;</gatha2>
    <gathalast line="5157">Ādāya veḷuvaṃ daṇḍaṃ, aggihuttaṃ kamaṇḍaluṃ.</gathalast>
    <hangnum line="5158" number="2094"></hangnum>
    <gatha1 line="5159"> ‘‘Svāgataṃ te mahābrahme, atho te adurāgataṃ;</gatha1>
    <gathalast line="5160">Anto pavisa bhaddante, pāde pakkhālayassu te.</gathalast>
    <hangnum line="5161" number="2095"></hangnum>
    <gatha1 line="5162"> ‘‘Tiṇḍukāni <pageBreak edition="Vipassana Research Institut" number="7.0312" /> piyālāni, madhuke kāsumāriyo;</gatha1>
    <gathalast line="5163">Phalāni khuddakappāni, bhuñja brahme varaṃ varaṃ.</gathalast>
    <hangnum line="5164" number="2096"></hangnum>
    <gatha1 line="5165"> ‘‘Idampi pānīyaṃ sītaṃ, ābhataṃ girigabbharā;</gatha1>
    <gathalast line="5166">Tato piva mahābrahme, sace tvaṃ abhikaṅkhasī’’ti.</gathalast>
    <paragraph line="5167">Evañca pana vatvā mahāsatto ‘‘ayaṃ brāhmaṇo na akāraṇena imaṃ brahāraññaṃ āgato, āgamanakāraṇaṃ papañcaṃ akatvā pucchissāmi na’’nti cintetvā imaṃ gāthamāha –</paragraph>
    <hangnum line="5168" number="2097"></hangnum>
    <gatha1 line="5169"> ‘‘Atha <pageBreak edition="Pali Text Society" number="6.0543" /> tvaṃ kena vaṇṇena, kena vā pana hetunā;</gatha1>
    <gathalast line="5170">Anuppatto brahāraññaṃ, taṃ me akkhāhi pucchito’’ti.</gathalast>
    <paragraph line="5171">Tattha <bold>vaṇṇenā</bold>ti kāraṇena. <bold>Hetunā</bold>ti paccayena.</paragraph>
    <paragraph line="5172">Jūjako āha –</paragraph>
    <hangnum line="5173" number="2098"></hangnum>
    <gatha1 line="5174"> ‘‘Yathā vārivaho pūro, sabbakālaṃ na khīyati;</gatha1>
    <gathalast line="5175">Evaṃ taṃ yācitāgacchiṃ, putte me dehi yācito’’ti.</gathalast>
    <paragraph line="5176">Tattha <bold>vārivaho</bold>ti pañcasu mahānadīsu udakavāho. <bold>Na khīyatī</bold>ti pipāsitehi āgantvā hatthehipi bhājanehipi ussiñcitvā piviyamāno na khīyati. <bold>Evaṃ taṃ yācitāgacchi</bold>nti tvampi saddhāya pūritattā evarūpoyevāti maññamāno ahaṃ taṃ yācituṃ āgacchiṃ. <bold>Putte me dehi yācito</bold>ti mayā yācito tava putte mayhaṃ dāsatthāya dehīti.</paragraph>
    <paragraph line="5177">Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –</paragraph>
    <hangnum line="5178" number="2099"></hangnum>
    <gatha1 line="5179"> ‘‘Dadāmi <pageBreak edition="Myanmar" number="7.0322" /> na vikampāmi, issaro naya brāhmaṇa;</gatha1>
    <gathalast line="5180">Pāto gatā rājaputtī, sāyaṃ uñchāto ehiti.</gathalast>
    <hangnum line="5181" number="2100"></hangnum>
    <gatha1 line="5182"> ‘‘Ekarattiṃ <pageBreak edition="Vipassana Research Institut" number="7.0313" /> vasitvāna, pāto gacchasi brāhmaṇa;</gatha1>
    <gathalast line="5183">Tassā nhāte upaghāte, atha ne māladhārine.</gathalast>
    <hangnum line="5184" number="2101"></hangnum>
    <gatha1 line="5185"> ‘‘Ekarattiṃ vasitvāna, pāto gacchasi brāhmaṇa;</gatha1>
    <gatha2 line="5186">Nānāpupphehi sañchanne, nānāgandhehi bhūsite;</gatha2>
    <gathalast line="5187">Nānāmūlaphalākiṇṇe, gaccha svādāya brāhmaṇā’’ti.</gathalast>
    <paragraph line="5188">Tattha <bold>issaro</bold>ti tvaṃ mama puttānaṃ issaro sāmiko hutvā ete naya, apica kho panekaṃ kāraṇaṃ atthi. Etesaṃ mātā rājaputtī phalāphalatthāya pāto gatā sāyaṃ araññato āgamissati, tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova dārake gahetvā gamissasi. <bold>Tassā nhāte</bold>ti tāya nhāpite. <bold>Upaghāte</bold>ti sīsamhi upasiṅghite. <bold>Atha ne māladhārine</bold>ti atha ne vicitrāya mālāya alaṅkate taṃ mālaṃ vahamāne. Pāḷipotthakesu pana ‘‘atha ne māladhārino’’ti likhitaṃ, tassattho na vicārito. <bold>Nānāmūlaphalākiṇṇe</bold>ti magge pātheyyatthāya dinnehi nānāmūlaphalāphalehi ākiṇṇe.</paragraph>
    <paragraph line="5189">Jūjako āha –</paragraph>
    <hangnum line="5190" number="2102"></hangnum>
    <gatha1 line="5191"> ‘‘Na <pageBreak edition="Pali Text Society" number="6.0544" /> vāsamabhirocāmi, gamanaṃ mayha ruccati;</gatha1>
    <gathalast line="5192">Antarāyopi me assa, gacchaññeva rathesabha.</gathalast>
    <hangnum line="5193" number="2103"></hangnum>
    <gatha1 line="5194"> ‘‘Na hetā yācayogī naṃ, antarāyassa kāriyā;</gatha1>
    <gathalast line="5195">Itthiyo mantaṃ jānanti, sabbaṃ gaṇhanti vāmato.</gathalast>
    <hangnum line="5196" number="2104"></hangnum>
    <gatha1 line="5197"> ‘‘Saddhāya dānaṃ dadato, māsaṃ adakkhi mātaraṃ;</gatha1>
    <gathalast line="5198">Antarāyampi sā kayirā, gacchaññeva rathesabha.</gathalast>
    <hangnum line="5199" number="2105"></hangnum>
    <gatha1 line="5200"> ‘‘Āmantayassu te putte, mā te mātaramaddasuṃ;</gatha1>
    <gathalast line="5201">Saddhāya dānaṃ dadato, evaṃ puññaṃ pavaḍḍhati.</gathalast>
    <hangnum line="5202" number="2106"></hangnum>
    <gatha1 line="5203"> ‘‘Āmantayassu <pageBreak edition="Vipassana Research Institut" number="7.0314" /><pageBreak edition="Myanmar" number="7.0323" /> te putte, mā te mātaramaddasuṃ;</gatha1>
    <gathalast line="5204">Mādisassa dhanaṃ datvā, rāja saggaṃ gamissasī’’ti.</gathalast>
    <paragraph line="5205">Tattha <bold>na hetā yācayogī na</bold>nti ettha <bold>na</bold>nti nipātamattaṃ. Idaṃ vuttaṃ hoti – mahārāja, etā itthiyo ca nāma na hi yācayogī, na yācanāya anucchavikā honti, kevalaṃ antarāyassa kāriyā dāyakānaṃ puññantarāyaṃ, yācakānañca lābhantarāyaṃ karontīti. <bold>Itthiyo manta</bold>nti itthī māyaṃ nāma jānanti. <bold>Vāmato</bold>ti sabbaṃ vāmato gaṇhanti, na dakkhiṇato. <bold>Saddhāya dānaṃ dadato</bold>ti kammañca phalañca saddahitvā dānaṃ dadato. <bold>Māsa</bold>nti mā etesaṃ mātaraṃ adakkhi. <bold>Kayirā</bold>ti kareyya. <bold>Āmantayassū</bold>ti jānāpehi, mayā saddhiṃ pesehīti vadati. <bold>Dadato</bold>ti dadantassa.</paragraph>
    <paragraph line="5206">Vessantaro āha –</paragraph>
    <hangnum line="5207" number="2107"></hangnum>
    <gatha1 line="5208"> ‘‘Sace tvaṃ nicchase daṭṭhuṃ, mama bhariyaṃ patibbataṃ;</gatha1>
    <gathalast line="5209">Ayyakassapi dassehi, jāliṃ kaṇhājinaṃ cubho.</gathalast>
    <hangnum line="5210" number="2108"></hangnum>
    <gatha1 line="5211"> ‘‘Ime kumāre disvāna, mañjuke piyabhāṇine;</gatha1>
    <gathalast line="5212">Patīto sumano vitto, bahuṃ dassati te dhana’’nti.</gathalast>
    <paragraph line="5213">Tattha <bold>ayyakassā</bold>ti mayhaṃ pituno sañjayamahārājassa dvinnaṃ kumārānaṃ ayyakassa. <bold>Dassati te dhana</bold>nti so rājā tuyhaṃ bahuṃ dhanaṃ dassati.</paragraph>
    <paragraph line="5214">Jūjako āha –</paragraph>
    <hangnum line="5215" number="2109"></hangnum>
    <gatha1 line="5216"> ‘‘Acchedanassa bhāyāmi, rājaputta suṇohi me;</gatha1>
    <gatha2 line="5217">Rājadaṇḍāya maṃ dajjā, vikkiṇeyya haneyya vā;</gatha2>
    <gathalast line="5218">Jino dhanañca dāse ca, gārayhassa brahmabandhuyā’’ti.</gathalast>
    <paragraph line="5219">Tattha <bold>acchedanassā</bold>ti acchinditvā gahaṇassa bhāyāmi. <bold>Rājadaṇḍāya maṃ dajjā</bold>ti ‘‘ayaṃ brāhmaṇo <pageBreak edition="Vipassana Research Institut" number="7.0315" /> dārakacoro, daṇḍamassa dethā’’ti evaṃ daṇḍatthāya maṃ amaccānaṃ <pageBreak edition="Pali Text Society" number="6.0545" /> dadeyya. <bold>Gārayhassa brahmabandhuyā</bold>ti kevalaṃ brāhmaṇiyāva garahitabbo bhavissāmīti.</paragraph>
    <paragraph line="5220">Vessantaro <pageBreak edition="Myanmar" number="7.0324" /> āha –</paragraph>
    <hangnum line="5221" number="2110"></hangnum>
    <gatha1 line="5222"> ‘‘Ime kumāre disvāna, mañjuke piyabhāṇine;</gatha1>
    <gatha2 line="5223">Dhamme ṭhito mahārājā, sivīnaṃ raṭṭhavaḍḍhano;</gatha2>
    <gathalast line="5224">Laddhā pītisomanassaṃ, bahuṃ dassati te dhana’’nti.</gathalast>
    <paragraph line="5225">Jūjako āha –</paragraph>
    <hangnum line="5226" number="2111"></hangnum>
    <gatha1 line="5227"> ‘‘Nāhaṃ tampi karissāmi, yaṃ maṃ tvaṃ anusāsasi;</gatha1>
    <gathalast line="5228">Dārakeva ahaṃ nessaṃ, brāhmaṇyā paricārake’’ti.</gathalast>
    <paragraph line="5229">Tattha <bold>dārakevā</bold>ti alaṃ mayhaṃ aññena dhanena, ahaṃ ime dārakeva attano brāhmaṇiyā paricārake nessāmīti.</paragraph>
    <paragraph line="5230">Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena paṭicchannā hutvā aṭṭhaṃsu. Tamatthaṃ pakāsento satthā āha –</paragraph>
    <hangnum line="5231" number="2112"></hangnum>
    <gatha1 line="5232"> ‘‘Tato kumārā byathitā, sutvā luddassa bhāsitaṃ;</gatha1>
    <gathalast line="5233">Tena tena padhāviṃsu, jālī kaṇhājinā cubho’’ti.</gathalast>
    <paragraph line="5234">Jūjakopi kumāre adisvā bodhisattaṃ apasādesi ‘‘bho vessantara, idāneva tvaṃ mayhaṃ dārake datvā mayā ‘nāhaṃ jetuttaranagaraṃ gamissāmi, dārake mama brāhmaṇiyā paricārake nessāmī’ti vutte iṅghitasaññaṃ datvā putte palāpetvā ajānanto viya nisinno, natthi maññe lokasmiṃ tayā sadiso musāvādī’’ti. Taṃ sutvā mahāsatto pakampitacitto hutvā ‘‘dārakā palātā <pageBreak edition="Vipassana Research Institut" number="7.0316" /> bhavissantī’’ti cintetvā ‘‘bho brāhmaṇa, mā cintayi, ānessāmi te kumāre’’ti uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā <pageBreak edition="Pali Text Society" number="6.0546" /> padavalañjānusārena pokkharaṇitīraṃ gantvā udake otiṇṇapadaṃ disvā ‘‘kumārā udakaṃ oruyha ṭhitā bhavissantī’’ti ñatvā ‘‘tāta, jālī’’ti pakkosanto imaṃ gāthādvayamāha –</paragraph>
    <hangnum line="5235" number="2113"></hangnum>
    <gatha1 line="5236"> ‘‘Ehi <pageBreak edition="Myanmar" number="7.0325" /> tāta piyaputta, pūretha mama pāramiṃ;</gatha1>
    <gathalast line="5237">Hadayaṃ mebhisiñcetha, karotha vacanaṃ mama.</gathalast>
    <hangnum line="5238" number="2114"></hangnum>
    <gatha1 line="5239"> ‘‘Yānā nāvā ca me hotha, acalā bhavasāgare;</gatha1>
    <gathalast line="5240">Jātipāraṃ tarissāmi, santāressaṃ sadevaka’’nti.</gathalast>
    <paragraph line="5241">Kumāro pitu vacanaṃ sutvā ‘‘brāhmaṇo maṃ yathāruci karotu, pitarā saddhiṃ dve kathā na kathessāmī’’ti sīsaṃ nīharitvā pokkharapattāni viyūhitvā udakā uttaritvā mahāsattassa dakkhiṇapāde nipatitvā gopphakasandhiṃ daḷhaṃ gahetvā parodi. Atha naṃ mahāsatto āha ‘‘tāta, bhaginī te kuhi’’nti. ‘‘Tāta, ime sattā nāma bhaye uppanne attānameva rakkhantī’’ti. Atha mahāsatto ‘‘puttehi me katikā katā bhavissatī’’ti ñatvā ‘‘ehi amma kaṇhe’’ti pakkosanto gāthādvayamāha –</paragraph>
    <hangnum line="5242" number="2115"></hangnum>
    <gatha1 line="5243"> ‘‘Ehi amma piyadhīti, pūretha mama pāramiṃ;</gatha1>
    <gathalast line="5244">Hadayaṃ mebhisiñcetha, karotha vacanaṃ mama.</gathalast>
    <hangnum line="5245" number="2116"></hangnum>
    <gatha1 line="5246"> ‘‘Yānā nāvā ca me hotha, acalā bhavasāgare;</gatha1>
    <gathalast line="5247">Jātipāraṃ tarissāmi, uddharissaṃ sadevaka’’nti.</gathalast>
    <paragraph line="5248">Sāpi ‘‘pitarā saddhiṃ dve kathā na kathessāmī’’ti tatheva udakā uttaritvā mahāsattassa vāmapāde nipatitvā gopphakasandhiṃ daḷhaṃ gahetvā parodi. Tesaṃ assūni mahāsattassa phullapadumavaṇṇe pādapiṭṭhe patanti. Tassa assūni tesaṃ suvaṇṇaphalakasadisāya piṭṭhiyā patanti. Atha mahāsatto kumāre uṭṭhāpetvā assāsetvā ‘‘tāta, jāli kiṃ tvaṃ mama dānavittakabhāvaṃ na jānāsi, ajjhāsayaṃ me, tāta, matthakaṃ pāpehī’’ti vatvā goṇe agghāpento viya tattheva ṭhito kumāre agghāpesi. So kira puttaṃ āmantetvā āha ‘‘tāta, jāli <pageBreak edition="Vipassana Research Institut" number="7.0317" /> tvaṃ bhujisso hotukāmo brāhmaṇassa nikkhasahassaṃ <pageBreak edition="Pali Text Society" number="6.0547" /> datvā bhujisso bhaveyyāsi, bhaginī kho pana te uttamarūpadharā, koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā jātisambhedaṃ kareyya, aññatraraññā sabbasatadāyako nāma natthi, tasmā bhaginī te bhujissā hotukāmā <pageBreak edition="Myanmar" number="7.0326" /> brāhmaṇassa dāsasataṃ dāsīsataṃ hatthisataṃ assasataṃ usabhasataṃ nikkhasatanti evaṃ sabbasatāni datvā bhujissā hotū’’ti evaṃ kumāre agghāpetvā samassāsetvā assamapadaṃ gantvā kamaṇḍalunā udakaṃ gahetvā ‘‘ehi vata, bho brāhmaṇā’’ti āmantetvā sabbaññutaññāṇassa paccayo hotūti patthanaṃ katvā udakaṃ pātetvā ‘‘ambho brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva piyatara’’nti pathaviṃ unnādento brāhmaṇassa piyaputtadānaṃ adāsi. Tamatthaṃ pakāsento satthā āha –</paragraph>
    <hangnum line="5249" number="2117"></hangnum>
    <gatha1 line="5250"> ‘‘Tato kumāre ādāya, jāliṃ kaṇhājinaṃ cubho;</gatha1>
    <gathalast line="5251">Brāhmaṇassa adā dānaṃ, sivīnaṃ raṭṭhavaḍḍhano.</gathalast>
    <hangnum line="5252" number="2118"></hangnum>
    <gatha1 line="5253"> ‘‘Tato kumāre ādāya, jāliṃ kaṇhājinaṃ cubho;</gatha1>
    <gathalast line="5254">Brāhmaṇassa adā vitto, puttake dānamuttamaṃ.</gathalast>
    <hangnum line="5255" number="2119"></hangnum>
    <gatha1 line="5256"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="5257">Yaṃ kumāre padinnamhi, medanī sampakampatha.</gathalast>
    <hangnum line="5258" number="2120"></hangnum>
    <gatha1 line="5259"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gatha2 line="5260">Yaṃ pañjalikato rājā, kumāre sukhavacchite;</gatha2>
    <gathalast line="5261">Brāhmaṇassa adā dānaṃ, sivīnaṃ raṭṭhavaḍḍhano’’ti.</gathalast>
    <paragraph line="5262">Tattha <bold>vitto</bold>ti pītisomanassajāto hutvā. <bold>Tadāsi yaṃ bhiṃsanaka</bold>nti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi. Yāva brahmalokā ekakolāhalaṃ ahosi. Pathavisaddena devo gajjanto khaṇikavassaṃ vassi, akālavijjulatā nicchariṃsu. Himavantavāsino sīhādayo sakalahimavantaṃ ekaninnādaṃ kariṃsūti evarūpaṃ bhiṃsanakaṃ ahosi. Pāḷiyaṃ pana ‘‘medanī sampakampathā’’ti ettakameva vuttaṃ <pageBreak edition="Vipassana Research Institut" number="7.0318" />. <bold>Ya</bold>nti yadā. <bold>Sukhavacchite</bold>ti sukhavasite sukhasaṃvaḍḍhite. <bold>Adā dāna</bold>nti ambho brāhmaṇa, puttehi me sataguṇena sahassaguṇena <pageBreak edition="Myanmar" number="7.0327" /> satasahassaguṇena sabbaññutaññāṇameva piyataranti tassatthāya adāsi.</paragraph>
    <paragraph line="5263">Mahāsatto <pageBreak edition="Pali Text Society" number="6.0548" /> dānaṃ datvā ‘‘sudinnaṃ vata me dāna’’nti pītiṃ uppādetvā kumāre olokentova aṭṭhāsi. Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno pāyāsi. Tamatthaṃ pakāsento satthā āha –</paragraph>
    <hangnum line="5264" number="2121"></hangnum>
    <gatha1 line="5265"> ‘‘Tato so brāhmaṇo luddo, lataṃ dantehi chindiya;</gatha1>
    <gathalast line="5266">Latāya hatthe bandhitvā, latāya anumajjatha.</gathalast>
    <hangnum line="5267" number="2122"></hangnum>
    <gatha1 line="5268"> ‘‘Tato so rajjumādāya, daṇḍañcādāya brāhmaṇo;</gatha1>
    <gathalast line="5269">Ākoṭayanto te neti, sivirājassa pekkhato’’ti.</gathalast>
    <paragraph line="5270">Tattha <bold>sivirājassā</bold>ti vessantarassa.</paragraph>
    <paragraph line="5271">Tesaṃ pahaṭapahaṭaṭṭhāne chavi chijjati, lohitaṃ paggharati. Paharaṇakāle aññamaññassa piṭṭhiṃ dadanti. Athekasmiṃ visamaṭṭhāne brāhmaṇo pakkhalitvā pati. Kumārānaṃ muduhatthehi baddhavalli gaḷitvā gatā. Te rodamānā palāyitvā mahāsattassa santikaṃ āgamaṃsu. Tamatthaṃ pakāsento satthā āha –</paragraph>
    <hangnum line="5272" number="2123"></hangnum>
    <gatha1 line="5273"> ‘‘Tato kumārā pakkāmuṃ, brāhmaṇassa pamuñciya;</gatha1>
    <gathalast line="5274">Assupuṇṇehi nettehi, pitaraṃ so udikkhati.</gathalast>
    <hangnum line="5275" number="2124"></hangnum>
    <gatha1 line="5276"> ‘‘Vedhamassatthapattaṃva, pitu pādāni vandati;</gatha1>
    <gathalast line="5277">Pitu pādāni vanditvā, idaṃ vacanamabravi.</gathalast>
    <hangnum line="5278" number="2125"></hangnum>
    <gatha1 line="5279"> ‘‘Ammā ca tāta nikkhantā, tvañca no tāta dassasi;</gatha1>
    <gathalast line="5280">Yāva ammampi passemu, atha no tāta dassasi.</gathalast>
    <hangnum line="5281" number="2126"></hangnum>
    <gatha1 line="5282"> ‘‘Ammā <pageBreak edition="Vipassana Research Institut" number="7.0319" /> ca tāta nikkhantā, tvañca no tāta dassasi;</gatha1>
    <gatha2 line="5283">Mā no tvaṃ tāta adadā, yāva ammāpi etu no;</gatha2>
    <gathalast line="5284">Tadāyaṃ brāhmaṇo kāmaṃ, vikkiṇātu hanātu vā.</gathalast>
    <hangnum line="5285" number="2127"></hangnum>
    <gatha1 line="5286"> ‘‘Balaṅkapādo <pageBreak edition="Myanmar" number="7.0328" /> andhanakho, atho ovaddhapiṇḍiko;</gatha1>
    <gathalast line="5287">Dīghuttaroṭṭho capalo, kaḷāro bhagganāsako.</gathalast>
    <hangnum line="5288" number="2128"></hangnum>
    <gatha1 line="5289"> ‘‘Kumbhodaro bhaggapiṭṭhi, atho visamacakkhuko;</gatha1>
    <gathalast line="5290">Lohamassu haritakeso, valīnaṃ tilakāhato.</gathalast>
    <hangnum line="5291" number="2129"></hangnum>
    <gatha1 line="5292"> ‘‘Piṅgalo ca vinato ca, vikaṭo ca brahā kharo;</gatha1>
    <gathalast line="5293">Ajināni ca sannaddho, amanusso bhayānako.</gathalast>
    <hangnum line="5294" number="2130"></hangnum>
    <gatha1 line="5295"> ‘‘Manusso <pageBreak edition="Pali Text Society" number="6.0549" /> udāhu yakkho, maṃsalohitabhojano;</gatha1>
    <gathalast line="5296">Gāmā araññamāgamma, dhanaṃ taṃ tāta yācati.</gathalast>
    <hangnum line="5297" number="2131"></hangnum>
    <gatha1 line="5298"> ‘‘Nīyamāne pisācena, kiṃ nu tāta udikkhasi;</gatha1>
    <gathalast line="5299">Asmā nūna te hadayaṃ, āyasaṃ daḷhabandhanaṃ.</gathalast>
    <hangnum line="5300" number="2132"></hangnum>
    <gatha1 line="5301"> ‘‘Yo no baddhe na jānāsi, brāhmaṇena dhanesinā;</gatha1>
    <gathalast line="5302">Accāyikena luddena, yo no gāvova sumbhati.</gathalast>
    <hangnum line="5303" number="2133"></hangnum>
    <gatha1 line="5304"> ‘‘Idheva acchataṃ kaṇhā, na sā jānāti kismiñci;</gatha1>
    <gathalast line="5305">Migīva khirasammattā, yūthā hīnā pakandatī’’ti.</gathalast>
    <paragraph line="5306">Tattha <bold>udikkhatī</bold>ti so pitu santikaṃ gantvā kampamāno oloketi. <bold>Vedha</bold>nti vedhamāno. <bold>Tvañca no tāta, dassasī</bold>ti tvañca amhe tāya anāgatāya eva brāhmaṇassa dadāsi, evaṃ mā kari, adhivāsehi tvaṃ tāva. Yāva ammaṃ passemu, atha no tāya diṭṭhakāle tvaṃ puna dassasi. <bold>Vikkiṇātu hanātu vā</bold>ti tāta, ammāya āgatakāle esa amhe vikkiṇātu vā hanatu <pageBreak edition="Vipassana Research Institut" number="7.0320" /> vā. Yaṃ icchati, taṃ karotu. Apica kho panesa kakkhaḷo pharuso, aṭṭhārasahi purisadosehi samannāgatoti aṭṭhārasa purisadose kathesi.</paragraph>
    <paragraph line="5307">Tattha <bold>balaṅkapādo</bold>ti patthaṭapādo. <bold>Andhanakho</bold>ti pūtinakho. <bold>Ovaddhapiṇḍiko</bold>ti heṭṭhāgalitapiṇḍikamaṃso. <bold>Dīghuttaroṭṭho</bold>ti mukhaṃ pidahitvā ṭhitena dīghena uttaroṭṭhena samannāgato. <bold>Capalo</bold>ti paggharitalālo. <bold>Kaḷāro</bold>ti sūkaradāṭhāhi viya nikkhantadantehi samannāgato <pageBreak edition="Myanmar" number="7.0329" />. <bold>Bhagganāsako</bold>ti bhaggāya visamāya nāsāya samannāgato. <bold>Lohamassū</bold>ti tambalohavaṇṇamassu. <bold>Haritakeso</bold>ti suvaṇṇavaṇṇavirūḷhakeso. <bold>Valīna</bold>nti sarīracammamassa valiggahitaṃ. <bold>Tilakāhato</bold>ti kāḷatilakehi parikiṇṇo. <bold>Piṅgalo</bold>ti nibbiddhapiṅgalo biḷārakkhisadisehi akkhīhi samannāgato. <bold>Vinato</bold>ti kaṭiyaṃ piṭṭhiyaṃ khandheti tīsu ṭhānesu vaṅko. <bold>Vikaṭo</bold>ti vikaṭapādo. ‘‘Abaddhasandhī’’tipi vuttaṃ, ‘‘kaṭakaṭā’’ti viravantehi aṭṭhisandhīhi samannāgato. <bold>Brahā</bold>ti dīgho. <bold>Amanusso</bold>ti na manusso, manussavesena vicarantopi yakkho esa. <bold>Bhayānako</bold>ti ativiya bhiṃsanako.</paragraph>
    <paragraph line="5308"><bold>Manusso udāhu yakkho</bold>ti tāta, sace koci imaṃ brāhmaṇaṃ disvā evaṃ puccheyya ‘‘manussoyaṃ brāhmaṇo, udāhu yakkho’’ti. ‘‘Na manusso, atha kho maṃsalohitabhojano yakkho’’ti vattuṃ yuttaṃ. <bold>Dhanaṃ taṃ tāta yācatī</bold>ti tāta, esa amhākaṃ maṃsaṃ khāditukāmo tumhe puttadhanaṃ yācati. <bold>Udikkhasī</bold>ti ajjhupekkhasi. <bold>Asmā nūna te hadaya</bold>nti tāta, mātāpitūnaṃ hadayaṃ nāma puttesu mudukaṃ hoti, puttānaṃ dukkhaṃ na sahati, tvaṃ ajānanto viya acchasi, tava pana hadayaṃ pāsāṇo viya maññe, atha vā <bold>āyasaṃ daḷhabandhanaṃ. </bold> Tena amhākaṃ evarūpe dukkhe uppanne na rujati.</paragraph>
    <paragraph line="5309"><bold>Na jānāsī</bold>ti ajānanto viya acchasi. <bold>Accāyikena luddenā</bold>ti ativiya luddena pamāṇātikkantena. <bold>Yo no</bold>ti brāhmaṇena no amhe kaniṭṭhabhātike baddhe bandhite yo tvaṃ na jānāsi. <bold>Sumbhatī</bold>ti potheti. <bold>Idheva acchata</bold>nti <pageBreak edition="Pali Text Society" number="6.0550" /> tāta, ayaṃ kaṇhājinā kiñci dukkhaṃ na jānāti. Yathā nāma khīrasammattā migapotikā yūthā parihīnā mātaraṃ apassantī khīratthāya kandati, evaṃ ammaṃ apassantī kanditvā sussitvā marissati, tasmā maṃyeva brāhmaṇassa dehi, ahaṃ gamissāmi, ayaṃ kaṇhājinā idheva hotūti.</paragraph>
    <paragraph line="5310">Evaṃ <pageBreak edition="Vipassana Research Institut" number="7.0321" /> vuttepi mahāsatto na kiñci katheti. Tato kumāro mātāpitaro ārabbha paridevanto āha –</paragraph>
    <hangnum line="5311" number="2134"></hangnum>
    <gatha1 line="5312"> ‘‘Na me idaṃ tathā dukkhaṃ, labbhā hi pumunā idaṃ;</gatha1>
    <gathalast line="5313">Yañca ammaṃ na passāmi, taṃ me dukkhataraṃ ito.</gathalast>
    <hangnum line="5314" number="2135"></hangnum>
    <gatha1 line="5315"> ‘‘Na <pageBreak edition="Myanmar" number="7.0330" /> me idaṃ tathā dukkhaṃ, labbhā hi pumunā idaṃ;</gatha1>
    <gathalast line="5316">Yañca tātaṃ na passāmi, taṃ me dukkhataraṃ ito.</gathalast>
    <hangnum line="5317" number="2136"></hangnum>
    <gatha1 line="5318"> ‘‘Sā nūna kapaṇā ammā, cirarattāya rucchati;</gatha1>
    <gathalast line="5319">Kaṇhājinaṃ apassantī, kumāriṃ cārudassaniṃ.</gathalast>
    <hangnum line="5320" number="2137"></hangnum>
    <gatha1 line="5321"> ‘‘So nūna kapaṇo tāto, cirarattāya rucchati;</gatha1>
    <gathalast line="5322">Kaṇhājinaṃ apassanto, kumāriṃ cārudassaniṃ.</gathalast>
    <hangnum line="5323" number="2138"></hangnum>
    <gatha1 line="5324"> ‘‘Sā nūna kapaṇā ammā, ciraṃ rucchati assame;</gatha1>
    <gathalast line="5325">Kaṇhājinaṃ apassantī, kumāriṃ cārudassaniṃ.</gathalast>
    <hangnum line="5326" number="2139"></hangnum>
    <gatha1 line="5327"> ‘‘So nūna kapaṇo tāto, ciraṃ rucchati assame;</gatha1>
    <gathalast line="5328">Kaṇhājinaṃ apassanto, kumāriṃ cārudassaniṃ.</gathalast>
    <hangnum line="5329" number="2140"></hangnum>
    <gatha1 line="5330"> ‘‘Sā nūna kapaṇā ammā, cirarattāya rucchati;</gatha1>
    <gathalast line="5331">Aḍḍharatte va ratte vā, nadīva avasucchati.</gathalast>
    <hangnum line="5332" number="2141"></hangnum>
    <gatha1 line="5333"> ‘‘So nūna kapaṇo tāto, cirarattāya rucchati;</gatha1>
    <gathalast line="5334">Aḍḍharatte va ratte vā, nadīva avasucchati.</gathalast>
    <hangnum line="5335" number="2142"></hangnum>
    <gatha1 line="5336"> ‘‘Ime te jambukā rukkhā, vedisā sinduvārakā;</gatha1>
    <gathalast line="5337">Vividhāni rukkhajātāni, tāni ajja jahāmase.</gathalast>
    <hangnum line="5338" number="2143"></hangnum>
    <gatha1 line="5339"> ‘‘Assatthā <pageBreak edition="Vipassana Research Institut" number="7.0322" /> panasā ceme, nigrodhā ca kapitthanā;</gatha1>
    <gathalast line="5340">Vividhāni phalajātāni, tāni ajja jahāmase.</gathalast>
    <hangnum line="5341" number="2144"></hangnum>
    <gatha1 line="5342"> ‘‘Ime tiṭṭhanti ārāmā, ayaṃ sītūdakā nadī;</gatha1>
    <gathalast line="5343">Yatthassu pubbe kīḷāma, tāni ajja jahāmase.</gathalast>
    <hangnum line="5344" number="2145"></hangnum>
    <gatha1 line="5345"> ‘‘Vividhāni pupphajātāni, asmiṃ uparipabbate;</gatha1>
    <gathalast line="5346">Yānassu pubbe dhārema, tāni ajja jahāmase.</gathalast>
    <hangnum line="5347" number="2146"></hangnum>
    <gatha1 line="5348"> ‘‘Vividhāni phalajātāni, asmiṃ uparipabbate;</gatha1>
    <gathalast line="5349">Yānassu pubbe bhuñjāma, tāni ajja jahāmase.</gathalast>
    <hangnum line="5350" number="2147"></hangnum>
    <gatha1 line="5351"> ‘‘Ime no hatthikā assā, balibaddā ca no ime;</gatha1>
    <gathalast line="5352">Yehissu pubbe kīḷāma, tāni ajja jahāmase’’ti.</gathalast>
    <paragraph line="5353">Tattha <pageBreak edition="Pali Text Society" number="6.0551" /><pageBreak edition="Myanmar" number="7.0331" /><bold>pumunā</bold>ti bhave vicarantena purisena. <bold>Labbhā</bold>ti labhitabbaṃ. <bold>Taṃ me dukkhataraṃ ito</bold>ti yaṃ me ammaṃ passituṃ alabhantassa dukkhaṃ, taṃ ito pothanadukkhato sataguṇena sahassaguṇena satasahassaguṇena dukkhataraṃ. <bold>Rucchatī</bold>ti rodissati. <bold>Aḍḍharatte va ratte vā</bold>ti aḍḍharatte vā sakalaratte vā amhe saritvā ciraṃ rodissati. <bold>Avasucchatī</bold>ti appodakā kunnadī avasussati. Yathā sā khippameva sussati, evaṃ aruṇe uggacchanteyeva sussitvā marissatīti adhippāyenevamāha. <bold>Vedisā</bold>ti olambanasākhā. <bold>Tānī</bold>ti yesaṃ no mūlapupphaphalāni gaṇhantehi ciraṃ kīḷitaṃ, tāni ajja ubhopi mayaṃ jahāma. <bold>Hatthikā</bold>ti tātena amhākaṃ kīḷanatthāya katā hatthikā.</paragraph>
    <paragraph line="5354">Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi. Tamatthaṃ pakāsento satthā āha –</paragraph>
    <hangnum line="5355" number="2148"></hangnum>
    <gatha1 line="5356"> ‘‘Nīyamānā kumārā te, pitaraṃ etadabravuṃ;</gatha1>
    <gathalast line="5357">Ammaṃ ārogyaṃ vajjāsi, tvañca tāta sukhī bhava.</gathalast>
    <hangnum line="5358" number="2149"></hangnum>
    <gatha1 line="5359"> ‘‘Ime <pageBreak edition="Vipassana Research Institut" number="7.0323" /> no hatthikā assā, balibaddā ca no ime;</gatha1>
    <gathalast line="5360">Tāni ammāya dajjesi, sokaṃ tehi vinessati.</gathalast>
    <hangnum line="5361" number="2150"></hangnum>
    <gatha1 line="5362"> ‘‘Ime no hatthikā assā, balibaddā ca no ime;</gatha1>
    <gathalast line="5363">Tāni ammā udikkhantī, sokaṃ paṭivinessatī’’ti.</gathalast>
    <paragraph line="5364">Tadā bodhisattassa putte ārabbha balavasoko uppajji, hadayamaṃsaṃ uṇhaṃ ahosi. So kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi. Tamatthaṃ pakāsento satthā āha –</paragraph>
    <hangnum line="5365" number="2151"></hangnum>
    <gatha1 line="5366"> ‘‘Tato vessantaro rājā, dānaṃ datvāna khattiyo;</gatha1>
    <gathalast line="5367">Paṇṇasālaṃ pavisitvā, kalunaṃ paridevayī’’ti.</gathalast>
    <paragraph line="5368">Tato parā mahāsattassa vilāpagāthā honti –</paragraph>
    <hangnum line="5369" number="2152"></hangnum>
    <gatha1 line="5370"> ‘‘Kaṃ nvajja chātā tasitā, uparucchanti dārakā;</gatha1>
    <gathalast line="5371">Sāyaṃ saṃvesanākāle, ko ne dassati bhojanaṃ.</gathalast>
    <hangnum line="5372" number="2153"></hangnum>
    <gatha1 line="5373"> ‘‘Kaṃ <pageBreak edition="Myanmar" number="7.0332" /> nvajja chātā tasitā, uparucchanti dārakā;</gatha1>
    <gathalast line="5374">Sāyaṃ saṃvesanākāle, ‘ammā chātamha detha no’.</gathalast>
    <hangnum line="5375" number="2154"></hangnum>
    <gatha1 line="5376"> ‘‘Kathaṃ <pageBreak edition="Pali Text Society" number="6.0552" /> nu pathaṃ gacchanti, pattikā anupāhanā;</gatha1>
    <gathalast line="5377">Santā sūnehi pādehi, ko ne hatthe gahessati.</gathalast>
    <hangnum line="5378" number="2155"></hangnum>
    <gatha1 line="5379"> ‘‘Kathaṃ nu so na lajjeyya, sammukhā paharaṃ mama;</gatha1>
    <gathalast line="5380">Adūsakānaṃ puttānaṃ, alajjī vata brāhmaṇo.</gathalast>
    <hangnum line="5381" number="2156"></hangnum>
    <gatha1 line="5382"> ‘‘Yopi me dāsidāsassa, añño vā pana pesiyo;</gatha1>
    <gathalast line="5383">Tassāpi suvihīnassa, ko lajjī paharissati.</gathalast>
    <hangnum line="5384" number="2157"></hangnum>
    <gatha1 line="5385"> ‘‘Vārijasseva <pageBreak edition="Vipassana Research Institut" number="7.0324" /> me sato, baddhassa kumināmukhe;</gatha1>
    <gathalast line="5386">Akkosati paharati, piye putte apassato’’ti.</gathalast>
    <paragraph line="5387">Tattha <bold>kaṃ nvajjā</bold>ti kaṃ nu ajja. <bold>Uparucchantī</bold>ti saṭṭhiyojanamaggaṃ gantvā uparodissanti. <bold>Saṃvesanākāle</bold>ti mahājanassa parivesanākāle. <bold>Kone dassatī</bold>ti ko nesaṃ bhojanaṃ dassati. <bold>Kathaṃ nu pathaṃ gacchantī</bold>ti kathaṃ nu saṭṭhiyojanamaggaṃ gamissanti. <bold>Pattikā</bold>ti hatthiyānādīhi virahitā. <bold>Anupāhanā</bold>ti upāhanamattenapi viyuttā sukhumālapādā. <bold>Gahessatī</bold>ti kilamathavinodanatthāya ko gaṇhissati. <bold>Dāsidāsassā</bold>ti dāsiyā dāso assa. <bold>Añño vā pana pesiyo</bold>ti tassapi dāso, tassapi dāsoti evaṃ dāsapatidāsaparamparāya ‘‘yo mayhaṃ catuttho pesiyo pesanakārako assa, tassa evaṃ suvihīnassapi ayaṃ vessantarassa dāsapatidāso’’ti ñatvā. <bold>Ko lajjī</bold>ti ko lajjāsampanno pahareyya, yuttaṃ nu kho tassa nillajjassa mama putte paharitunti. <bold>Vārijassevā</bold>ti kumināmukhe baddhassa macchasseva sato mama. <bold>Apassato</bold>ti <bold>a</bold>-kāro nipātamatto, passantasseva piyaputte akkosati ceva paharati ca, aho vata dāruṇoti.</paragraph>
    <paragraph line="5388">Athassa kumāresu sinehena evaṃ parivitakko udapādi ‘‘ayaṃ brāhmaṇo mama putte ativiya viheṭheti, sokaṃ sandhāretuṃ na sakkomi, brāhmaṇaṃ anubandhitvā jīvitakkhayaṃ pāpetvā ānessāmi te kumāre’’ti <pageBreak edition="Myanmar" number="7.0333" />. Tato ‘‘aṭṭhānametaṃ kumārānaṃ pīḷanaṃ atidukkhanti dānaṃ datvā pacchānutappaṃ nāma sataṃ dhammo na hotī’’ti cintesi. Tadatthajotanā imā dve parivitakkagāthā nāma honti –</paragraph>
    <hangnum line="5389" number="2158"></hangnum>
    <gatha1 line="5390"> ‘‘Adu cāpaṃ gahetvāna, khaggaṃ bandhiya vāmato;</gatha1>
    <gathalast line="5391">Ānessāmi sake putte, puttānañhi vadho dukho.</gathalast>
    <hangnum line="5392" number="2159"></hangnum>
    <gatha1 line="5393"> ‘‘Aṭṭhānametaṃ dukkharūpaṃ, yaṃ kumārā vihaññare;</gatha1>
    <gathalast line="5394">Satañca dhammamaññāya, ko datvā anutappatī’’ti.</gathalast>
    <paragraph line="5395">Tattha <bold>sata</bold>nti pubbabodhisattānaṃ paveṇidhammaṃ.</paragraph>
    <paragraph line="5396">So kira tasmiṃ khaṇe bodhisattānaṃ paveṇiṃ anussari. Tato ‘‘sabbabodhisattānaṃ dhanapariccāgaṃ <pageBreak edition="Vipassana Research Institut" number="7.0325" />, aṅgapariccāgaṃ <pageBreak edition="Pali Text Society" number="6.0553" />, puttapariccāgaṃ, bhariyapariccāgaṃ, jīvitapariccāganti ime pañca mahāpariccāge apariccajitvā buddhabhūtapubbo nāma natthi. Ahampi tesaṃ abbhantaro homi, mayāpi piyaputtadhītaro adatvā na sakkā buddhena bhavitu’’nti cintetvā ‘‘kiṃ tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi, yena brāhmaṇaṃ anubandhitvā jīvitakkhayaṃ pāpessāmīti saññaṃ uppādesi, dānaṃ datvā pacchānutappo nāma tava nānurūpo’’ti evaṃ attānaṃ paribhāsitvā ‘‘sacepi eso kumāre māressati, dinnakālato paṭṭhāya mama na kiñci hotī’’ti daḷhasamādānaṃ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe kumāre pothetvā neti. Tato kumāro vilapanto āha –</paragraph>
    <hangnum line="5397" number="2160"></hangnum>
    <gatha1 line="5398"> ‘‘Saccaṃ kirevamāhaṃsu, narā ekacciyā idha;</gatha1>
    <gathalast line="5399">Yassa natthi sakā mātā, yathā natthi tatheva so.</gathalast>
    <hangnum line="5400" number="2161"></hangnum>
    <gatha1 line="5401"> ‘‘Ehi kaṇhe marissāma, natthattho jīvitena no;</gatha1>
    <gatha2 line="5402">Dinnamhāti janindena, brāhmaṇassa dhanesino;</gatha2>
    <gathalast line="5403">Accāyikassa luddassa, yo no gāvova sumbhati.</gathalast>
    <hangnum line="5404" number="2162"></hangnum>
    <gatha1 line="5405"> ‘‘Ime te jambukā rukkhā, vedisā sinduvārakā;</gatha1>
    <gathalast line="5406">Vividhāni rukkhajātāni, tāni kaṇhe jahāmase.</gathalast>
    <hangnum line="5407" number="2163"></hangnum>
    <gatha1 line="5408"> ‘‘Assatthā <pageBreak edition="Myanmar" number="7.0334" /> panasā ceme, nigrodhā ca kapitthanā;</gatha1>
    <gathalast line="5409">Vividhāni phalajātāni, tāni kaṇhe jahāmase.</gathalast>
    <hangnum line="5410" number="2164"></hangnum>
    <gatha1 line="5411"> ‘‘Ime tiṭṭhanti ārāmā, ayaṃ sītūdakā nadī;</gatha1>
    <gathalast line="5412">Yatthassu pubbe kīḷāma, tāni kaṇhe jahāmase.</gathalast>
    <hangnum line="5413" number="2165"></hangnum>
    <gatha1 line="5414"> ‘‘Vividhāni pupphajātāni, asmiṃ uparipabbate;</gatha1>
    <gathalast line="5415">Yānassu pubbe dhārema, tāni kaṇhe jahāmase.</gathalast>
    <hangnum line="5416" number="2166"></hangnum>
    <gatha1 line="5417"> ‘‘Vividhāni <pageBreak edition="Vipassana Research Institut" number="7.0326" /> phalajātāni, asmiṃ uparipabbate;</gatha1>
    <gathalast line="5418">Yānassu pubbe bhuñjāma, tāni kaṇhe jahāmase.</gathalast>
    <hangnum line="5419" number="2167"></hangnum>
    <gatha1 line="5420"> ‘‘Ime no hatthikā assā, balibaddā ca no ime;</gatha1>
    <gathalast line="5421">Yehissu pubbe kīḷāma, tāni kaṇhe jahāmase’’ti.</gathalast>
    <paragraph line="5422">Tattha <bold>yassā</bold>ti yassa santike sakā mātā natthi. Pitā atthi, yathā natthiyeva.</paragraph>
    <paragraph line="5423">Puna brāhmaṇo ekasmiṃ visamaṭṭhāne pakkhalitvā pati. Tesaṃ hatthato bandhanavalli muccitvā gatā. Te pahaṭakukkuṭā viya kampantā palāyitvā ekavegeneva pitu santikaṃ āgamiṃsu. Tamatthaṃ pakāsento satthā āha –</paragraph>
    <hangnum line="5424" number="2168"></hangnum>
    <gatha1 line="5425"> ‘‘Nīyamānā kumārā te, brāhmaṇassa pamuñciya;</gatha1>
    <gathalast line="5426">Tena tena padhāviṃsu, jālī kaṇhājinā cubho’’ti.</gathalast>
    <paragraph line="5427">Tattha <pageBreak edition="Pali Text Society" number="6.0554" /><bold>tena tenā</bold>ti tena muttakhaṇena yena disābhāgena tesaṃ pitā atthi, tena padhāviṃsu, padhāvitvā pitu santikaññeva āgamiṃsūti attho.</paragraph>
    <paragraph line="5428">Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ‘‘ativiya palāyituṃ chekā tumhe’’ti hatthe bandhitvā puna nesi. Tamatthaṃ pakāsento satthā āha –</paragraph>
    <hangnum line="5429" number="2169"></hangnum>
    <gatha1 line="5430"> ‘‘Tato <pageBreak edition="Myanmar" number="7.0335" /> so rajjumādāya, daṇḍañcādāya brāhmaṇo;</gatha1>
    <gathalast line="5431">Ākoṭayanto te neti, sivirājassa pekkhato’’ti.</gathalast>
    <paragraph line="5432">Evaṃ nīyamānesu kaṇhājinā nivattitvā olokentī pitarā saddhiṃ sallapi. Tamatthaṃ pakāsento satthā āha –</paragraph>
    <hangnum line="5433" number="2170"></hangnum>
    <gatha1 line="5434"> ‘‘Taṃ taṃ kaṇhājināvoca, ayaṃ maṃ tāta brāhmaṇo;</gatha1>
    <gathalast line="5435">Laṭṭhiyā paṭikoṭeti, ghare jātaṃva dāsiyaṃ.</gathalast>
    <hangnum line="5436" number="2171"></hangnum>
    <gatha1 line="5437"> ‘‘Na <pageBreak edition="Vipassana Research Institut" number="7.0327" /> cāyaṃ brāhmaṇo tāta, dhammikā honti brāhmaṇā;</gatha1>
    <gatha2 line="5438">Yakkho brāhmaṇavaṇṇena, khādituṃ tāta neti no;</gatha2>
    <gathalast line="5439">Nīyamāne pisācena, kiṃ nu tāta udikkhasī’’ti.</gathalast>
    <paragraph line="5440">Tattha <bold>ta</bold>nti taṃ passamānaṃ nisinnaṃ pitaraṃ sivirājānaṃ. <bold>Dāsiya</bold>nti dāsikaṃ. <bold>Khāditu</bold>nti khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ paggharantehi khādissāmīti neti, tvañca khādituṃ vā pacituṃ vā nīyamāne kiṃ amhe udikkhasi, sabbadā sukhito hohīti paridevi.</paragraph>
    <paragraph line="5441">Daharakumārikāya vilapantiyā kampamānāya gacchantiyā mahāsattassa balavasoko uppajji, hadayavatthu uṇhaṃ ahosi. Nāsikāya appahontiyā mukhena uṇhe assāsapassāse vissajjesi. Assūni lohitabindūni hutvā nettehi nikkhamiṃsu. So ‘‘idaṃ evarūpaṃ dukkhaṃ sinehadosena jātaṃ, na aññena kāraṇena. Sinehaṃ akatvā majjhatteneva bhavitabba’’nti tathārūpaṃ sokaṃ attano ñāṇabalena vinodetvā pakatinisinnākāreneva nisīdi. Giridvāraṃ asampattāyeva kumārikā vilapantī agamāsi.</paragraph>
    <hangnum line="5442" number="2172"></hangnum>
    <gatha1 line="5443"> ‘‘Ime no pādakā dukkhā, dīgho caddhā suduggamo;</gatha1>
    <gathalast line="5444">Nīce colambate sūriyo, brāhmaṇo ca dhāreti no.</gathalast>
    <hangnum line="5445" number="2173"></hangnum>
    <gatha1 line="5446"> ‘‘Okandāmase <pageBreak edition="Pali Text Society" number="6.0555" /> bhūtāni, pabbatāni vanāni ca;</gatha1>
    <gathalast line="5447">Sarassa sirasā vandāma, supatitthe ca āpake.</gathalast>
    <hangnum line="5448" number="2174"></hangnum>
    <gatha1 line="5449"> ‘‘Tiṇalatāni osadhyo, pabbatāni vanāni ca;</gatha1>
    <gathalast line="5450">Ammaṃ ārogyaṃ vajjātha, ayaṃ no neti brāhmaṇo.</gathalast>
    <hangnum line="5451" number="2175"></hangnum>
    <gatha1 line="5452"> ‘‘Vajjantu <pageBreak edition="Myanmar" number="7.0336" /> bhonto ammañca, maddiṃ asmāka mātaraṃ;</gatha1>
    <gathalast line="5453">Sace anupatitukāmāsi, khippaṃ anupatiyāsi no.</gathalast>
    <hangnum line="5454" number="2176"></hangnum>
    <gatha1 line="5455"> ‘‘Ayaṃ ekapadī eti, ujuṃ gacchati assamaṃ;</gatha1>
    <gathalast line="5456">Tamevānupateyyāsi, api passesi ne lahuṃ.</gathalast>
    <hangnum line="5457" number="2177"></hangnum>
    <gatha1 line="5458"> ‘‘Aho <pageBreak edition="Vipassana Research Institut" number="7.0328" /> vata re jaṭinī, vanamūlaphalahārike;</gatha1>
    <gathalast line="5459">Suññaṃ disvāna assamaṃ, taṃ te dukkhaṃ bhavissati.</gathalast>
    <hangnum line="5460" number="2178"></hangnum>
    <gatha1 line="5461"> ‘‘Ativelaṃ nu ammāya, uñchā laddho anappako;</gatha1>
    <gathalast line="5462">Yā no baddhe na jānāsi, brāhmaṇena dhanesinā.</gathalast>
    <hangnum line="5463" number="2179"></hangnum>
    <gatha1 line="5464"> ‘‘Accāyikena luddena, yo no gāvova sumbhati;</gatha1>
    <gathalast line="5465">Apajja ammaṃ passemu, sāyaṃ uñchāto āgataṃ.</gathalast>
    <hangnum line="5466" number="2180"></hangnum>
    <gatha1 line="5467"> ‘‘Dajjā ammā brāhmaṇassa, phalaṃ khuddena missitaṃ;</gatha1>
    <gathalast line="5468">Tadāyaṃ asito dhāto, na bāḷhaṃ dhārayeyya no.</gathalast>
    <hangnum line="5469" number="2181"></hangnum>
    <gatha1 line="5470"> ‘‘Sūnā ca vata no pādā, bāḷhaṃ dhāreti brāhmaṇo;</gatha1>
    <gathalast line="5471">Iti tattha vilapiṃsu, kumārā mātugiddhino’’ti.</gathalast>
    <paragraph line="5472">Tattha <bold>pādakā</bold>ti khuddakapādā. <bold>Okandāmase</bold>ti avakandāma, apacitiṃ nīcavuttiṃ dassentā jānāpema. <bold>Sarassā</bold>ti imassa padumasarassa pariggāhakāneva nāgakulāni sirasā vandāma. <bold>Supatitthe ca āpake</bold>ti supatitthāya nadiyā adhivatthā devatāpi vandāma. <bold>Tiṇalatānī</bold>ti tiṇāni ca olambakalatāyo ca. <bold>Osadhyo</bold>ti osadhiyo. Sabbattha adhivatthā devatā sandhāyevamāha. <bold>Anupatitukāmāsī</bold>ti sacepi sā amhākaṃ padānupadaṃ āgantukāmāsi. <bold>Api passesi ne lahu</bold>nti api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti. <bold>Jaṭinī</bold>ti baddhajaṭaṃ ārabbha mātaraṃ parammukhālapanena ālapantī āha. <bold>Ativela</bold>nti pamāṇātikkantaṃ katvā. <bold>Uñchā</bold>ti uñchācariyāya <pageBreak edition="Myanmar" number="7.0337" />. <bold>Phala</bold>nti vanamūlaphalāphalaṃ. <bold>Khuddena missita</bold>nti khuddakamadhunā missitaṃ. <bold>Asito</bold>ti asitāsano paribhuttaphalo. <bold>Dhāto</bold>ti suhito. <bold>Na bāḷhaṃ dhārayeyya no</bold>ti na no bāḷhaṃ vegena nayeyya. <bold>Mātugiddhino</bold>ti mātari giddhena samannāgatā balavasinehā evaṃ vilaviṃsūti.</paragraph>
    <centered line="5473">Dārakapabbavaṇṇanā niṭṭhitā.</centered>
    <subhead line="5474">Maddīpabbavaṇṇanā</subhead>
    <paragraph line="5475">Yaṃ <pageBreak edition="Vipassana Research Institut" number="7.0329" /><pageBreak edition="Pali Text Society" number="6.0556" /> pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā ekakolāhalaṃ jātaṃ, tenapi bhijjamānahadayā viya himavantavāsino devā tesaṃ brāhmaṇena niyamānānaṃ taṃ vilāpaṃ sutvā mantayiṃsu ‘‘sace maddī kālasseva assamaṃ āgamissati, tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena padānupadaṃ dhāvitvā mahantaṃ dukkhaṃ anubhaveyyā’’ti. Atha te tayo devaputte ‘‘tumhe sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva sūriyatthaṅgamanā maggaṃ adatvā yathā candālokena assamaṃ pavisissati, evamassā sīhādīnampi aviheṭhanatthāya ārakkhaṃ susaṃvihitaṃ kareyyāthā’’ti āṇāpesuṃ. Tamatthaṃ pakāsento satthā āha –</paragraph>
    <hangnum line="5476" number="2182"></hangnum>
    <gatha1 line="5477"> ‘‘Tesaṃ lālappitaṃ sutvā, tayo vāḷā vane migā;</gatha1>
    <gathalast line="5478">Sīho byaggho ca dīpi ca, idaṃ vacanamabravuṃ.</gathalast>
    <hangnum line="5479" number="2183"></hangnum>
    <gatha1 line="5480"> ‘‘Mā heva no rājaputtī, sāyaṃ uñchāto āgamā;</gatha1>
    <gathalast line="5481">Mā hevamhāka nibbhoge, heṭhayittha vane migā.</gathalast>
    <hangnum line="5482" number="2184"></hangnum>
    <gatha1 line="5483"> ‘‘Sīho ce naṃ viheṭheyya, byaggho dīpi ca lakkhaṇaṃ;</gatha1>
    <gatha2 line="5484">Neva jālīkumārassa, kuto kaṇhājinā siyā;</gatha2>
    <gathalast line="5485">Ubhayeneva jīyetha, patiṃ putte ca lakkhaṇā’’ti.</gathalast>
    <paragraph line="5486">Tattha <pageBreak edition="Myanmar" number="7.0338" /><bold>idaṃ vacanamabravu</bold>nti ‘‘tumhe tayo janā sīho ca byaggho ca dīpi cāti evaṃ tayo vāḷā vane migā hothā’’ti idaṃ tā devatā tayo devaputte vacanamabravuṃ. <bold>Mā heva no</bold>ti maddī rājaputtī uñchāto sāyaṃ mā āgami, candālokena sāyaṃ āgacchatūti vadanti. <bold>Mā hevamhāka nibbhoge</bold>ti amhākaṃ nibbhoge vijite vanaghaṭāyaṃ mā naṃ kocipi vane vāḷamigo viheṭhesi. Na yathā viheṭheti, evamassā ārakkhaṃ gaṇhathāti vadanti. <bold>Sīho ce na</bold>nti sace hi taṃ anārakkhaṃ sīhādīsu koci viheṭheyya, athassā jīvitakkhayaṃ pattāya neva jālikumāro assa, kuto kaṇhājinā siyā. Evaṃ sā lakkhaṇasampannā <bold>ubhayeneva jīyetha patiṃ putte cā</bold>ti dvīhi koṭṭhāsehi jīyetheva, tasmā susaṃvihitamassā ārakkhaṃ karothāti.</paragraph>
    <paragraph line="5487">Atha <pageBreak edition="Vipassana Research Institut" number="7.0330" /> te tayo devaputtā ‘‘sādhū’’ti tāsaṃ devatānaṃ taṃ vacanaṃ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṃsu. Maddīpi kho ‘‘ajja mayā dussupino <pageBreak edition="Pali Text Society" number="6.0557" /> diṭṭho, kālasseva mūlaphalāphalaṃ gahetvā assamaṃ gamissāmī’’ti kampamānā mūlaphalāphalāni upadhāresi. Athassā hatthato khaṇitti pati, tathā aṃsato uggīvañca pati, dakkhiṇakkhica phandati, phalino rukkhā aphalā viya aphalā ca phalino viya khāyiṃsu, dasa disā na paññāyiṃsu. Sā ‘‘kiṃ nu kho idaṃ, pubbe abhūtapubbaṃ ajja me hoti, kiṃ bhavissati, mayhaṃ vā antarāyo bhavissati, mama puttānaṃ vā, udāhu vessantarassā’’ti cintetvā āha –</paragraph>
    <hangnum line="5488" number="2185"></hangnum>
    <gatha1 line="5489"> ‘‘Khaṇittikaṃ me patitaṃ, dakkhiṇakkhi ca phandati;</gatha1>
    <gathalast line="5490">Aphalā phalino rukkhā, sabbā muyhanti me disā’’ti.</gathalast>
    <paragraph line="5491">Evaṃ sā paridevantī pakkāmi.</paragraph>
    <hangnum line="5492" number="2186"></hangnum>
    <gatha1 line="5493"> ‘‘Tassā sāyanhakālasmiṃ, assamāgamanaṃ pati;</gatha1>
    <gathalast line="5494">Atthaṅgatamhi sūriye, vāḷā panthe upaṭṭhahuṃ.</gathalast>
    <hangnum line="5495" number="2187"></hangnum>
    <gatha1 line="5496"> ‘‘Nīce colambate sūriyo, dūre ca vata assamo;</gatha1>
    <gathalast line="5497">Yañca nesaṃ ito hassaṃ, taṃ te bhuñjeyyu bhojanaṃ.</gathalast>
    <hangnum line="5498" number="2188"></hangnum>
    <gatha1 line="5499"> ‘‘So <pageBreak edition="Myanmar" number="7.0339" /> nūna khattiyo eko, paṇṇasālāya acchati;</gatha1>
    <gathalast line="5500">Tosento dārake chāte, mamaṃ disvā anāyatiṃ.</gathalast>
    <hangnum line="5501" number="2189"></hangnum>
    <gatha1 line="5502"> ‘‘Te nūna puttakā mayhaṃ, kapaṇāya varākiyā;</gatha1>
    <gathalast line="5503">Sāyaṃ saṃvesanākāle, khīrapītāva acchare.</gathalast>
    <hangnum line="5504" number="2190"></hangnum>
    <gatha1 line="5505"> ‘‘Te nūna puttakā mayhaṃ, kapaṇāya varākiyā;</gatha1>
    <gathalast line="5506">Sāyaṃ saṃvesanākāle, vāripītāva acchare.</gathalast>
    <hangnum line="5507" number="2191"></hangnum>
    <gatha1 line="5508"> ‘‘Te <pageBreak edition="Vipassana Research Institut" number="7.0331" /> nūna puttakā mayhaṃ, kapaṇāya varākiyā;</gatha1>
    <paragraph line="5509">Paccuggatā maṃ tiṭṭhanti, vacchā bālāva mātaraṃ.</paragraph>
    <hangnum line="5510" number="2192"></hangnum>
    <gatha1 line="5511"> ‘‘Te nūna puttakā mayhaṃ, kapaṇāya varākiyā;</gatha1>
    <paragraph line="5512">Paccuggatā maṃ tiṭṭhanti, haṃsāvuparipallale.</paragraph>
    <hangnum line="5513" number="2193"></hangnum>
    <gatha1 line="5514"> ‘‘Te nūna puttakā mayhaṃ, kapaṇāya varākiyā;</gatha1>
    <paragraph line="5515">Paccuggatā maṃ tiṭṭhanti, assamassāvidūrato.</paragraph>
    <hangnum line="5516" number="2194"></hangnum>
    <gatha1 line="5517"> ‘‘Ekāyano ekapatho, sarā sobbhā ca passato;</gatha1>
    <gathalast line="5518">Aññaṃ maggaṃ na passāmi, yena gaccheyya assamaṃ.</gathalast>
    <hangnum line="5519" number="2195"></hangnum>
    <gatha1 line="5520"> ‘‘Migā namatthu rājāno, kānanasmiṃ mahabbalā;</gatha1>
    <gathalast line="5521">Dhammena bhātaro hotha, maggaṃ me detha yācitā.</gathalast>
    <hangnum line="5522" number="2196"></hangnum>
    <gatha1 line="5523"> ‘‘Avaruddhassāhaṃ bhariyā, rājaputtassa sirīmato;</gatha1>
    <gathalast line="5524">Taṃ cāhaṃ nātimaññāmi, rāmaṃ sītāvanubbatā.</gathalast>
    <hangnum line="5525" number="2197"></hangnum>
    <gatha1 line="5526"> ‘‘Tumhe ca putte passatha, sāyaṃ saṃvesanaṃ pati;</gatha1>
    <gathalast line="5527">Ahañca putte passeyyaṃ, jāliṃ kaṇhājinaṃ cubho.</gathalast>
    <hangnum line="5528" number="2198"></hangnum>
    <gatha1 line="5529"> ‘‘Bahuṃ cidaṃ mūlaphalaṃ, bhakkho cāyaṃ anappako;</gatha1>
    <gathalast line="5530">Tato upaḍḍhaṃ dassāmi, maggaṃ me detha yācitā.</gathalast>
    <hangnum line="5531" number="2199"></hangnum>
    <gatha1 line="5532"> ‘‘Rājaputtī <pageBreak edition="Pali Text Society" number="6.0558" /> ca no mātā, rājaputto ca no pitā;</gatha1>
    <gathalast line="5533">Dhammena bhātaro hotha, maggaṃ me detha yācitā’’ti.</gathalast>
    <paragraph line="5534">Tattha <pageBreak edition="Myanmar" number="7.0340" /><bold>tassā</bold>ti tassā mama. <bold>Assamāgamanaṃ patī</bold>ti assamaṃ paṭicca sandhāya āgacchantiyā. <bold>Upaṭṭhahu</bold>nti uṭṭhāya ṭhitā. Te kira paṭhamaṃ paṭipāṭiyā nipajjitvā tāya āgamanakāle uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu. <bold>Yañca tesa</bold>nti ahañca <pageBreak edition="Vipassana Research Institut" number="7.0332" /> yaṃ ito mūlaphalāphalaṃ tesaṃ harissaṃ, tameva vessantaro ca ubho puttakā cāti te tayopi janā bhuñjeyyuṃ, aññaṃ tesaṃ bhojanaṃ natthi. <bold>Anāyati</bold>nti anāgacchantiṃ maṃ ñatvā ekakova nūna dārake tosento nisinno. <bold>Saṃvesanākāle</bold>ti aññesu divasesu attano khādāpanapivāpanakāle <bold>khīrapītāvā</bold>ti yathā khīrapītā migapotakā khīratthāya kanditvā taṃ alabhitvā kandantāva niddaṃ okkamanti, evaṃ me puttakā phalāphalatthāya kanditvā taṃ alabhitvā kandantāva niddaṃ upagatā bhavissantīti vadati.</paragraph>
    <paragraph line="5535"><bold>Vāripītāvā</bold>ti yathā pipāsitā migapotakā pānīyatthāya kanditvā taṃ alabhitvā kandantāva niddaṃ okkamantīti imināva nayena attho veditabbo. <bold>Acchare</bold>ti acchanti. <bold>Paccuggatā maṃ tiṭṭhantī</bold>ti maṃ paccuggatā hutvā tiṭṭhanti. ‘‘Paccuggantunā’’tipi pāṭho, paccuggantvāti attho. <bold>Ekāyano</bold>ti ekasseva ayano ekapadikamaggo. <bold>Ekapatho</bold>ti so ca ekova, dutiyo natthi, okkamitvā gantuṃ na sakkā. Kasmā? Yasmā sarā sobbhā ca passato. <bold>Migā namatthū</bold>ti sā aññaṃ maggaṃ adisvā ‘‘ete yācitvā paṭikkamāpessāmī’’ti phalapacchiṃ sīsato otāretvā añjaliṃ paggayha namassamānā evamāha. <bold>Bhātaro</bold>ti ahampi manussarājaputtī, tumhīpi migarājaputtā, iti me dhammena bhātaro hotha.</paragraph>
    <paragraph line="5536"><bold>Avaruddhassā</bold>ti raṭṭhato pabbājitassa. <bold>Rāmaṃ sītāvanubbatā</bold>ti yathā dasaratharājaputtaṃ rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā hutvā appamattā upaṭṭhāsi, tathā ahampi vessantaraṃ upaṭṭhahāmi, nātimaññāmīti vadati. <bold>Tumhe cā</bold>ti tumhe ca mayhaṃ maggaṃ datvā sāyaṃ gocaraggahaṇakāle putte passatha, ahañca attano putte passeyyaṃ, detha me magganthi yācati.</paragraph>
    <paragraph line="5537">Atha <pageBreak edition="Myanmar" number="7.0341" /> te tayo devaputtā velaṃ oloketvā ‘‘idānissā maggaṃ dātuṃ velā’’ti ñatvā uṭṭhāya apagacchiṃsu. Tamatthaṃ pakāsento satthā āha –</paragraph>
    <hangnum line="5538" number="2200"></hangnum>
    <gatha1 line="5539"> ‘‘Tassā lālappamānāya, bahuṃ kāruññasañhitaṃ;</gatha1>
    <gathalast line="5540">Sutvā nelapatiṃ vācaṃ, vāḷā panthā apakkamu’’nti.</gathalast>
    <paragraph line="5541">Tattha <bold>nelapati</bold>nti na elapatiṃ elapātavirahitaṃ visaṭṭhaṃ madhuravācaṃ.</paragraph>
    <paragraph line="5542">Sāpi <pageBreak edition="Vipassana Research Institut" number="7.0333" /> vāḷesu apagatesu assamaṃ agamāsi. Tadā ca puṇṇamuposatho hoti. Sā caṅkamanakoṭiṃ patvā yesu yesu ṭhānesu pubbe putte passati, tesu tesu ṭhānesu apassantī āha –</paragraph>
    <hangnum line="5543" number="2201"></hangnum>
    <gatha1 line="5544"> ‘‘Imamhi <pageBreak edition="Pali Text Society" number="6.0559" /> naṃ padesamhi, puttakā paṃsukuṇṭhitā;</gatha1>
    <gathalast line="5545">Paccuggatā maṃ tiṭṭhanti, vacchā bālāva mātaraṃ.</gathalast>
    <hangnum line="5546" number="2202"></hangnum>
    <gatha1 line="5547"> ‘‘Imamhi naṃ padesamhi, puttakā paṃsukuṇṭhitā;</gatha1>
    <gathalast line="5548">Paccuggatā maṃ tiṭṭhanti, haṃsāvuparipallale.</gathalast>
    <hangnum line="5549" number="2203"></hangnum>
    <gatha1 line="5550"> ‘‘Imamhi naṃ padesamhi, puttakā paṃsukuṇṭhitā;</gatha1>
    <gathalast line="5551">Paccuggatā maṃ tiṭṭhanti, assamassāvidūrato.</gathalast>
    <hangnum line="5552" number="2204"></hangnum>
    <gatha1 line="5553"> ‘‘Dve migā viya ukkaṇṇā, samantā mabhidhāvino;</gatha1>
    <gatha2 line="5554">Ānandino pamuditā, vaggamānāva kampare;</gatha2>
    <gathalast line="5555">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5556" number="2205"></hangnum>
    <gatha1 line="5557"> ‘‘Chakalīva migī chāpaṃ, pakkhī muttāva pañjarā;</gatha1>
    <gatha2 line="5558">Ohāya putte nikkhamiṃ, sīhīvāmisagiddhinī;</gatha2>
    <gathalast line="5559">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5560" number="2206"></hangnum>
    <gatha1 line="5561"> ‘‘Idaṃ nesaṃ padakkantaṃ, nāgānamiva pabbate;</gatha1>
    <gatha2 line="5562">Citakā parikiṇṇāyo, assamassāvidūrato;</gatha2>
    <gathalast line="5563">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5564" number="2207"></hangnum>
    <gatha1 line="5565"> ‘‘Vālikāyapi <pageBreak edition="Myanmar" number="7.0342" /> okiṇṇā, puttakā paṃsukuṇṭhitā;</gatha1>
    <gathalast line="5566">Samantā abhidhāvanti, te na passāmi dārake.</gathalast>
    <hangnum line="5567" number="2208"></hangnum>
    <gatha1 line="5568"> ‘‘Ye maṃ pure paccuṭṭhenti, araññā dūramāyatiṃ;</gatha1>
    <gathalast line="5569">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5570" number="2209"></hangnum>
    <gatha1 line="5571"> ‘‘Chakaliṃva <pageBreak edition="Vipassana Research Institut" number="7.0334" /> migiṃ chāpā, paccuggantuna mātaraṃ;</gatha1>
    <gathalast line="5572">Dūre maṃ pavilokenti, te na passāmi dārake.</gathalast>
    <hangnum line="5573" number="2210"></hangnum>
    <gatha1 line="5574"> ‘‘Idaṃ nesaṃ kīḷanakaṃ, patitaṃ paṇḍubeluvaṃ;</gatha1>
    <gathalast line="5575">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5576" number="2211"></hangnum>
    <gatha1 line="5577"> ‘‘Thanā ca mayhime pūrā, uro ca sampadālati;</gatha1>
    <gathalast line="5578">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5579" number="2212"></hangnum>
    <gatha1 line="5580"> ‘‘Ucchaṅgeko vicināti, thanamekāvalambati;</gatha1>
    <gathalast line="5581">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5582" number="2213"></hangnum>
    <gatha1 line="5583"> ‘‘Yassu sāyanhasamayaṃ, puttakā paṃsukuṇṭhitā;</gatha1>
    <gathalast line="5584">Ucchaṅge me vivattanti, te na passāmi dārake.</gathalast>
    <hangnum line="5585" number="2214"></hangnum>
    <gatha1 line="5586"> ‘‘Ayaṃ so assamo pubbe, samajjo paṭibhāti maṃ;</gatha1>
    <gathalast line="5587">Tyajja putte apassantyā, bhamate viya assamo.</gathalast>
    <hangnum line="5588" number="2215"></hangnum>
    <gatha1 line="5589"> ‘‘Kimidaṃ <pageBreak edition="Pali Text Society" number="6.0560" /> appasaddova, assamo paṭibhāti maṃ;</gatha1>
    <gathalast line="5590">Kākolāpi na vassanti, matā me nūna dārakā.</gathalast>
    <hangnum line="5591" number="2216"></hangnum>
    <gatha1 line="5592"> ‘‘Kimidaṃ appasaddova, assamo paṭibhāti maṃ;</gatha1>
    <gathalast line="5593">Sakuṇāpi na vassanti, matā me nūna dārakā’’ti.</gathalast>
    <paragraph line="5594">Tattha <bold>na</bold>nti nipātamattaṃ. <bold>Paṃsukuṇṭhitā</bold>ti paṃsumakkhitā. <bold>Paccuggatā ma</bold>nti maṃ paccuggatā hutvā. ‘‘Paccuggantunā’’tipi pāṭho, paccuggantvāicceva attho. <bold>Ukkaṇṇā</bold>ti yathā migapotakā mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā abhidhāvino. <bold>Vaggamānāva</bold><pageBreak edition="Myanmar" number="7.0343" /><bold>kampare</bold>tivajjamānāyeva mātu hadayamaṃsaṃ kampenti viya evaṃ pubbe mama puttā. <bold>Tyajjā</bold>ti te ajja na passāmi. <bold>Chakalīva migī chāpa</bold>nti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano chāpaṃ ohāya <pageBreak edition="Vipassana Research Institut" number="7.0335" /> gocarāya pakkamanti, tathāhampi ohāya putte gocarāya nikkhaminti vadati. <bold>Idaṃ nesaṃ padakkanta</bold>nti vassāratte sānupabbate nāgānaṃ padavalañjaṃ viya idaṃ nesaṃ kīḷanaṭṭhāne ādhāvanaparidhāvanapadakkantaṃ paññāyati. <bold>Citakā</bold>ti sañcitanicitā kavālukapuñjā. <bold>Parikiṇṇāyo</bold>ti vippakiṇṇāyo. <bold>Samantā mabhidhāvantī</bold>ti aññesu divasesu samantā abhidhāvanti.</paragraph>
    <paragraph line="5595"><bold>Paccuṭṭhentī</bold>ti paccuggacchanti. <bold>Dūramāyati</bold>nti dūrato āgacchantiṃ. <bold>Chakaliṃva migiṃ chāpā</bold>ti attano mātaraṃ chakaliṃ viya migiṃ viya ca chāpā. <bold>Idaṃ nesaṃ kīḷanaka</bold>nti hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā patitaṃ. <bold>Mayhime</bold>ti mayhaṃ ime thanā ca khīrassa pūrā. <bold>Uro ca sampadālatī</bold>ti hadayañca phalati. <bold>Ucchaṅge me vivattantī</bold>ti mama ucchaṅge āvattanti vivattanti. <bold>Samajjo paṭibhāti ma</bold>nti samajjaṭṭhānaṃ viya mayhaṃ upaṭṭhāti. <bold>Tyajjā</bold>ti te ajja. <bold>Apassantyā</bold>ti apassantiyā mama. <bold>Bhamate viyā</bold>ti kulālacakkaṃ viya bhamati. <bold>Kākolā</bold>ti vanakākā. <bold>Matā nūnā</bold>ti addhā matā vā kenaci nītā vā bhavissanti. <bold>Sakuṇā</bold>ti avasesasakuṇā.</paragraph>
    <paragraph line="5596">Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –</paragraph>
    <hangnum line="5597" number="2217"></hangnum>
    <gatha1 line="5598"> ‘‘Kimidaṃ tuṇhibhūtosi, api ratteva me mano;</gatha1>
    <gathalast line="5599">Kākolāpi na vassanti, matā me nūna dārakā.</gathalast>
    <hangnum line="5600" number="2218"></hangnum>
    <gatha1 line="5601"> ‘‘Kimidaṃ tuṇhibhūtosi, api ratteva me mano;</gatha1>
    <gathalast line="5602">Sakuṇāpi na vassanti, matā me nūna dārakā.</gathalast>
    <hangnum line="5603" number="2219"></hangnum>
    <gatha1 line="5604"> ‘‘Kacci nu me ayyaputta, migā khādiṃsu dārake;</gatha1>
    <gathalast line="5605">Araññe iriṇe vivane, kena nītā me dārakā.</gathalast>
    <hangnum line="5606" number="2220"></hangnum>
    <gatha1 line="5607"> ‘‘Adu <pageBreak edition="Pali Text Society" number="6.0561" /><pageBreak edition="Myanmar" number="7.0344" /> te pahitā dūtā, adu suttā piyaṃvadā;</gatha1>
    <gathalast line="5608">Adu bahi no nikkhantā, khiḍḍāsu pasutā nu te.</gathalast>
    <hangnum line="5609" number="2221"></hangnum>
    <gatha1 line="5610"> ‘‘Nevāsaṃ <pageBreak edition="Vipassana Research Institut" number="7.0336" /> kesā dissanti, hatthapādā ca jālino;</gatha1>
    <gathalast line="5611">Sakuṇānañca opāto, kena nītā me dārakā’’ti.</gathalast>
    <paragraph line="5612">Tattha <bold>api ratteva me mano</bold>ti api balavapaccūse supinaṃ passantiyā viya me mano. <bold>Migā</bold>ti sīhādayo vāḷamigā. <bold>Iriṇe</bold>ti niroje. <bold>Vivane</bold>ti vivitte. <bold>Dūtā</bold>ti adu jetuttaranagare sivirañño santikaṃ tayā dūtā katvā pesitā. <bold>Suttā</bold>ti antopaṇṇasālaṃ pavisitvā sayitā. <bold>Adu bahi no</bold>ti adu te dārakā khiḍḍāpasutā hutvā bahi nikkhantāti pucchati. <bold>Nevāsaṃ kesā dissantī</bold>ti sāmi vessantara, neva tesaṃ kāḷañjanavaṇṇā kesā dissanti. <bold>Jālino</bold>ti kañcanajālavicittā hatthapādā. <bold>Sakuṇānañca opāto</bold>ti himavantapadese hatthiliṅgasakuṇā nāma atthi, te opatitvā ādāya ākāseneva gacchanti. Tena taṃ pucchāmi ‘‘kiṃ tehi sakuṇehi nītā, ito aññesampi kesañci tesaṃ sakuṇānaṃ viya opāto jāto, akkhāhi, kena nītā me dārakā’’ti?</paragraph>
    <paragraph line="5613">Evaṃ vuttepi mahāsatto na kiñci āha. Atha naṃ sā ‘‘deva, kasmā mayā saddhiṃ na kathesi, ko mama doso’’ti vatvā āha –</paragraph>
    <hangnum line="5614" number="2222"></hangnum>
    <gatha1 line="5615"> ‘‘Idaṃ tato dukkhataraṃ, sallaviddho yathā vaṇo;</gatha1>
    <gathalast line="5616">Tyajja putte na passāmi, jāliṃ kaṇhājinaṃ cubho.</gathalast>
    <hangnum line="5617" number="2223"></hangnum>
    <gatha1 line="5618"> ‘‘Idampi dutiyaṃ sallaṃ, kampeti hadayaṃ mama;</gatha1>
    <gathalast line="5619">Yañca putte na passāmi, tvañca maṃ nābhibhāsasi.</gathalast>
    <hangnum line="5620" number="2224"></hangnum>
    <gatha1 line="5621"> ‘‘Ajjeva me imaṃ rattiṃ, rājaputta na saṃsati;</gatha1>
    <gathalast line="5622">Maññe okkantasantaṃ maṃ, pāto dakkhisi no mata’’nti.</gathalast>
    <paragraph line="5623">Tattha <bold>idaṃ tato dukkhatara</bold>nti sāmi vessantara, yaṃ mama raṭṭhā pabbājitāya araññe vasantiyā putte ca apassantiyā dukkhaṃ, idaṃ tava mayā saddhiṃ akathanaṃ mayhaṃ tato dukkhataraṃ. Tvañhi maṃ aggidaḍḍhaṃ paṭidahanto viya <pageBreak edition="Myanmar" number="7.0345" /> papātā patitaṃ daṇḍena pothento viya sallena vaṇaṃ vijjhanto viya tuṇhībhāvena kilamesi. Idañhi me hadayaṃ sallaviddho yathā vaṇo tatheva kampati ceva rujati ca. ‘‘Sampaviddho’’tipi pāṭho, sampatividdhoti attho. <bold>Okkantasantaṃ</bold><pageBreak edition="Vipassana Research Institut" number="7.0337" /><bold>ma</bold>nti apagatajīvitaṃ maṃ. <bold>Dakkhisi no mata</bold>nti ettha <bold>no</bold>-kāro nipātamatto, mataṃ maṃ kālasseva tvaṃ passissasīti attho.</paragraph>
    <paragraph line="5624">Atha mahāsatto ‘‘kakkhaḷakathāya naṃ puttasokaṃ jahāpessāmī’’ti cintetvā imaṃ gāthamāha –</paragraph>
    <hangnum line="5625" number="2225"></hangnum>
    <gatha1 line="5626"> ‘‘Nūna <pageBreak edition="Pali Text Society" number="6.0562" /> maddī varārohā, rājaputtī yasassinī;</gatha1>
    <gathalast line="5627">Pāto gatāsi uñchāya, kimidaṃ sāyamāgatā’’ti.</gathalast>
    <paragraph line="5628">Tattha <bold>kimidaṃ sāyamāgatā</bold>ti ‘‘maddi, tvaṃ abhirūpā pāsādikā, himavante ca nāma bahū vanacarakā tāpasavijjādharādayo vicaranti. Ko jānāti, kiṃ bhavissati, kiñci tayā kataṃ, tvaṃ pātova gantvā kimidaṃ sāyamāgacchasi, daharakumārake ohāya araññagatitthiyo nāma sasāmikitthiyo evarūpā na honti, ‘kā nu kho me dārakānaṃ pavatti, kiṃ vā me sāmiko cintessatī’ti ettakampi te nāhosi. Tvaṃ pātova gantvā candālokena āgacchasi, mama duggatabhāvassevesa doso’’ti tajjetvā vañcetvā kathesi.</paragraph>
    <paragraph line="5629">Sā tassa kathaṃ sutvā āha –</paragraph>
    <hangnum line="5630" number="2226"></hangnum>
    <gatha1 line="5631"> ‘‘Nanu tvaṃ saddamassosi, ye saraṃ pātumāgatā;</gatha1>
    <gathalast line="5632">Sīhassapi nadantassa, byagghassa ca nikujjitaṃ.</gathalast>
    <hangnum line="5633" number="2227"></hangnum>
    <gatha1 line="5634"> ‘‘Ahu pubbanimittaṃ me, vicarantyā brahāvane;</gatha1>
    <gathalast line="5635">Khaṇitto me hatthā patito, uggīvañcāpi aṃsato.</gathalast>
    <hangnum line="5636" number="2228"></hangnum>
    <gatha1 line="5637"> ‘‘Tadāhaṃ byathitā bhītā, puthu katvāna añjaliṃ;</gatha1>
    <gathalast line="5638">Sabbadisā namassissaṃ, api sotthi ito siyā.</gathalast>
    <hangnum line="5639" number="2229"></hangnum>
    <gatha1 line="5640"> ‘‘Mā <pageBreak edition="Myanmar" number="7.0346" /> heva no rājaputto, hato sīhena dīpinā;</gatha1>
    <gathalast line="5641">Dārakā vā parāmaṭṭhā, acchakokataracchihi.</gathalast>
    <hangnum line="5642" number="2230"></hangnum>
    <gatha1 line="5643"> ‘‘Sīho <pageBreak edition="Vipassana Research Institut" number="7.0338" /> byaggho ca dīpi ca, tayo vāḷā vane migā;</gatha1>
    <gathalast line="5644">Te maṃ pariyāvaruṃ maggaṃ, tena sāyamhi āgatā’’ti.</gathalast>
    <paragraph line="5645">Tattha <bold>ye saraṃ pātumāgatā</bold>ti ye pānīyaṃ pātuṃ imaṃ saraṃ āgatā. <bold>Byagghassa cā</bold>ti byagghassa ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ kiṃ tvaṃ na assosīti pucchati. So pana mahāsattena puttānaṃ dinnavelāya saddo ahosi. <bold>Ahu pubbanimittaṃ me</bold>ti deva, imassa me dukkhassa anubhavanatthāya pubbanimittaṃ ahosi. <bold>Uggīva</bold>nti aṃsakūṭe pacchilagganakaṃ. <bold>Puthū</bold>ti visuṃ visuṃ. <bold>Sabbadisā namassissa</bold>nti sabbā dasa disā namassiṃ. <bold>Mā heva no</bold>ti amhākaṃ rājaputto sīhādīhi hato mā hotu, dārakāpi acchādīhi parāmaṭṭhā mā hontūti patthayantī namassissaṃ. <bold>Te maṃ pariyāvaruṃ magga</bold>nti sāmi vessantara, ahaṃ ‘‘imāni ca bhīsanakāni mahantāni, dussupino ca me diṭṭho, ajja sakālasseva gamissāmī’’ti kampamānā mūlaphalāphalāni upadhāresiṃ, atha me phalitarukkhāpi aphalā viya aphalā ca phalino viya dissanti, kicchena phalāphalāni gahetvā giridvāraṃ sampāpuṇiṃ. Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu. Tena sāyaṃ āgatāmhi, khamāhi me, sāmīti.</paragraph>
    <paragraph line="5646">Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi. Tato paṭṭhāya maddī nānappakārakaṃ vilapantī āha –</paragraph>
    <hangnum line="5647" number="2231"></hangnum>
    <gatha1 line="5648"> ‘‘Ahaṃ <pageBreak edition="Pali Text Society" number="6.0563" /> patiñca putte ca, āceramiva māṇavo;</gatha1>
    <gathalast line="5649">Anuṭṭhitā divārattiṃ, jaṭinī brahmacārinī.</gathalast>
    <hangnum line="5650" number="2232"></hangnum>
    <gatha1 line="5651"> ‘‘Ajināni paridahitvā, vanamūlaphalahāriyā;</gatha1>
    <gathalast line="5652">Vicarāmi divārattiṃ, tumhaṃ kāmā hi puttakā.</gathalast>
    <hangnum line="5653" number="2233"></hangnum>
    <gatha1 line="5654"> ‘‘Ahaṃ suvaṇṇahaliddiṃ, ābhataṃ paṇḍubeluvaṃ;</gatha1>
    <gathalast line="5655">Rukkhapakkāni cāhāsiṃ, ime vo putta kīḷanā.</gathalast>
    <hangnum line="5656" number="2234"></hangnum>
    <gatha1 line="5657"> ‘‘Imaṃ <pageBreak edition="Myanmar" number="7.0347" /> mūḷālivattakaṃ, sālukaṃ ciñcabhedakaṃ;</gatha1>
    <gathalast line="5658">Bhuñja khuddehi saṃyuttaṃ, saha puttehi khattiya.</gathalast>
    <hangnum line="5659" number="2235"></hangnum>
    <gatha1 line="5660"> ‘‘Padumaṃ <pageBreak edition="Vipassana Research Institut" number="7.0339" /> jālino dehi, kumudañca kumāriyā;</gatha1>
    <gathalast line="5661">Māline passa naccante, sivi puttāni avhaya.</gathalast>
    <hangnum line="5662" number="2236"></hangnum>
    <gatha1 line="5663"> ‘‘Tato kaṇhājināyapi, nisāmehi rathesabha;</gatha1>
    <gathalast line="5664">Mañjussarāya vagguyā, assamaṃ upayantiyā.</gathalast>
    <hangnum line="5665" number="2237"></hangnum>
    <gatha1 line="5666"> ‘‘Samānasukhadukkhamhā, raṭṭhā pabbājitā ubho;</gatha1>
    <gathalast line="5667">Api sivi putte passesi, jāliṃ kaṇhājinaṃ cubho.</gathalast>
    <hangnum line="5668" number="2238"></hangnum>
    <gatha1 line="5669"> ‘‘Samaṇe brāhmaṇe nūna, brahmacariyaparāyaṇe;</gatha1>
    <gatha2 line="5670">Ahaṃ loke abhissapiṃ, sīlavante bahussute;</gatha2>
    <gathalast line="5671">Tyajja putte na passāmi, jāliṃ kaṇhājinaṃ cubho’’ti.</gathalast>
    <paragraph line="5672">Tattha <bold>āceramiva māṇavo</bold>ti vattasampanno antevāsiko ācariyaṃ viya paṭijaggati. <bold>Anuṭṭhitā</bold>ti pāricariyānuṭṭhānena anuṭṭhitā appamattā hutvā paṭijaggāmi. <bold>Tumhaṃ kāmā</bold>ti tumhākaṃ kāmena tumhe patthayantī. <bold>Puttakā</bold>ti kumāre ālapantī paridevati. <bold>Suvaṇṇahaliddi</bold>nti puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā. <bold>Paṇḍubeluva</bold>nti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ. <bold>Rukkhapakkānī</bold>ti tumhākaṃ kīḷanatthāya aññānipi manāpāni rukkhaphalāni āhāsiṃ. <bold>Ime vo</bold>ti puttakā ime vo kīḷanāti vadati. <bold>Mūḷālivattaka</bold>nti mūḷālakuṇḍalakaṃ. <bold>Sāluka</bold>nti idaṃ uppalādisālukampi me bahu ābhataṃ. <bold>Ciñcabhedaka</bold>nti siṅghāṭakaṃ. <bold>Bhuñjā</bold>ti idaṃ sabbaṃ khuddamadhunā saṃyuttaṃ puttehi saddhiṃ bhuñjāhīti paridevati. <bold>Sivi puttāni avhayā</bold>ti sāmi sivirāja, paṇṇasālāya sayāpitaṭṭhānato sīghaṃ puttake pakkosāhi. <bold>Api sivi putte passesī</bold>ti sāmi sivirāja, api putte passasi, sace passasi, mama dassehi, kiṃ maṃ ativiya kilamesi. <bold>Abhissapi</bold>nti tumhākaṃ puttadhītaro mā passitthāti evaṃ nūna akkosinti.</paragraph>
    <paragraph line="5673">Evaṃ <pageBreak edition="Pali Text Society" number="6.0564" /><pageBreak edition="Myanmar" number="7.0348" /> vilapamānāyapi tāya saddhiṃ mahāsatto na kiñci kathesi. Sā tasmiṃ akathente kampamānā candālokena putte vicinantī yesu yesu jamburukkhādīsu pubbe kīḷiṃsu, tāni tāni patvā paridevantī āha –</paragraph>
    <hangnum line="5674" number="2239"></hangnum>
    <gatha1 line="5675"> ‘‘Ime <pageBreak edition="Vipassana Research Institut" number="7.0340" /> te jambukā rukkhā, vedisā sinduvārakā;</gatha1>
    <gathalast line="5676">Vividhāni rukkhajātāni, te kumārā na dissare.</gathalast>
    <hangnum line="5677" number="2240"></hangnum>
    <gatha1 line="5678"> ‘‘Assatthā panasā ceme, nigrodhā ca kapitthanā;</gatha1>
    <gathalast line="5679">Vividhāni phalajātāni, te kumārā na dissare.</gathalast>
    <hangnum line="5680" number="2241"></hangnum>
    <gatha1 line="5681"> ‘‘Ime tiṭṭhanti ārāmā, ayaṃ sītūdakā nadī;</gatha1>
    <gathalast line="5682">Yatthassu pubbe kīḷiṃsu, te kumārā na dissare.</gathalast>
    <hangnum line="5683" number="2242"></hangnum>
    <gatha1 line="5684"> ‘‘Vividhāni pupphajātāni, asmiṃ uparipabbate;</gatha1>
    <gathalast line="5685">Yānassu pubbe dhāriṃsu, te kumārā na dissare.</gathalast>
    <hangnum line="5686" number="2243"></hangnum>
    <gatha1 line="5687"> ‘‘Vividhāni phalajātāni, asmiṃ uparipabbate;</gatha1>
    <gathalast line="5688">Yānassu pubbe bhuñjiṃsu, te kumārā na dissare.</gathalast>
    <hangnum line="5689" number="2244"></hangnum>
    <gatha1 line="5690"> ‘‘Ime te hatthikā assā, balibaddā ca te ime;</gatha1>
    <gathalast line="5691">Yehissu pubbe kīḷiṃsu, te kumārā na dissare’’ti.</gathalast>
    <paragraph line="5692">Tattha <bold>ime te hatthikā</bold>ti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha.</paragraph>
    <paragraph line="5693">Athassā paridevanasaddena ceva padasaddena ca migapakkhino caliṃsu. Sā te disvā āha –</paragraph>
    <hangnum line="5694" number="2245"></hangnum>
    <gatha1 line="5695"> ‘‘Ime sāmā sasolūkā, bahukā kadalīmigā;</gatha1>
    <gathalast line="5696">Yehissu pubbe kīḷiṃsu, te kumārā na dissare.</gathalast>
    <hangnum line="5697" number="2246"></hangnum>
    <gatha1 line="5698"> ‘‘Ime haṃsā ca koñcā ca, mayūrā citrapekhuṇā;</gatha1>
    <gathalast line="5699">Yehissu pubbe kīḷiṃsu, te kumārā na dissare’’ti.</gathalast>
    <paragraph line="5700">Tattha <bold>sāmā</bold>ti khuddakā sāmā suvaṇṇamigā. <bold>Sasolūkā</bold>ti sasā ca ulūkā ca.</paragraph>
    <paragraph line="5701">Sā <pageBreak edition="Vipassana Research Institut" number="7.0341" /><pageBreak edition="Myanmar" number="7.0349" /> assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –</paragraph>
    <hangnum line="5702" number="2247"></hangnum>
    <gatha1 line="5703"> ‘‘Imā tā vanagumbāyo, pupphitā sabbakālikā;</gatha1>
    <gathalast line="5704">Yatthassu pubbe kīḷiṃsu, te kumārā na dissare.</gathalast>
    <hangnum line="5705" number="2248"></hangnum>
    <gatha1 line="5706"> ‘‘Imā tā pokkharaṇī rammā, cakkavākūpakūjitā;</gatha1>
    <gatha2 line="5707">Mandālakehi sañchannā, padumuppalakehi ca;</gatha2>
    <gathalast line="5708">Yatthassu pubbe kīḷiṃsu, te kumārā na dissare’’ti.</gathalast>
    <paragraph line="5709">Tattha <pageBreak edition="Pali Text Society" number="6.0565" /><bold>vanagumbāyo</bold>ti vanaghaṭāyo.</paragraph>
    <paragraph line="5710">Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –</paragraph>
    <hangnum line="5711" number="2249"></hangnum>
    <gatha1 line="5712"> ‘‘Na te kaṭṭhāni bhinnāni, na te udakamāhaṭaṃ;</gatha1>
    <gathalast line="5713">Aggipi te na hāpito, kiṃ nu mandova jhāyasi.</gathalast>
    <hangnum line="5714" number="2250"></hangnum>
    <gatha1 line="5715"> ‘‘Piyo piyena saṅgamma, samo me byapahaññati;</gatha1>
    <gathalast line="5716">Tyajja putte na passāmi, jāliṃ kaṇhājinaṃ cubho’’ti.</gathalast>
    <paragraph line="5717">Tattha <bold>na hāpito</bold>ti na jalito. Idaṃ vuttaṃ hoti – sāmi, tvaṃ pubbe kaṭṭhāni bhindasi, udakaṃ āharitvā ṭhapesi, aṅgārakapalle aggiṃ karosi, ajja tesu ekampi akatvā kiṃ nu mandova jhāyasi, tava kiriyā mayhaṃ na ruccatīti. <bold>Piyo piyenā</bold>ti vessantaro mayhaṃ piyo, ito me piyataro natthi, iminā me piyena saṅgamma samāgantvā pubbe samo me byapahaññati dukkhaṃ vigacchati, ajja pana me imaṃ passantiyāpi soko na vigacchati, kiṃ nu kho kāraṇanti. <bold>Tyajjā</bold>ti hotu, diṭṭhaṃ me kāraṇaṃ, te ajja putte na passāmi, tena me imaṃ passantiyāpi soko na vigacchatīti.</paragraph>
    <paragraph line="5718">Tāya evaṃ vuttepi mahāsatto tuṇhībhūtova nisīdi. Sā tasmiṃ akathente sokasamappitā <pageBreak edition="Vipassana Research Institut" number="7.0342" /> pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa santikaṃ paccāgantvā āha –</paragraph>
    <hangnum line="5719" number="2251"></hangnum>
    <gatha1 line="5720"> ‘‘Na <pageBreak edition="Myanmar" number="7.0350" /> kho no deva passāmi, yena te nīhatā matā;</gatha1>
    <gathalast line="5721">Kākolāpi na vassanti, matā me nūna dārakā.</gathalast>
    <hangnum line="5722" number="2252"></hangnum>
    <gatha1 line="5723"> ‘‘Na kho no deva passāmi, yena te nīhatā matā;</gatha1>
    <gathalast line="5724">Sakuṇāpi na vassanti, matā me nūna dārakā’’ti.</gathalast>
    <paragraph line="5725">Tattha <bold>na kho no</bold>ti deva, na kho amhākaṃ putte passāmi. <bold>Yena te nīhatā</bold>ti kenaci tesaṃ nīhatabhāvampi na jānāmīti adhippāyenevamāha.</paragraph>
    <paragraph line="5726">Evaṃ vuttepi mahāsatto na kiñci kathesiyeva. Sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari. Tāya ekarattiṃ vicaritaṭṭhānaṃ pariggayhamānaṃ pannarasayojanamattaṃ ahosi. Atha ratti vibhāsi, aruṇodayo jāto. Sā puna gantvā mahāsattassa santike ṭhitā paridevi. Tamatthaṃ pakāsento satthā āha –</paragraph>
    <hangnum line="5727" number="2253"></hangnum>
    <gatha1 line="5728"> ‘‘Sā tattha paridevitvā, pabbatāni vanāni ca;</gatha1>
    <gathalast line="5729">Punadevassamaṃ gantvā, rodi sāmikasantike.</gathalast>
    <hangnum line="5730" number="2254"></hangnum>
    <gatha1 line="5731"> ‘‘Na <pageBreak edition="Pali Text Society" number="6.0566" /> kho no deva passāmi, yena te nīhatā matā;</gatha1>
    <gathalast line="5732">Kākolāpi na vassanti, matā me nūna dārakā.</gathalast>
    <hangnum line="5733" number="2255"></hangnum>
    <gatha1 line="5734"> ‘‘Na kho no deva passāmi, yena te nīhatā matā;</gatha1>
    <gathalast line="5735">Sakuṇāpi na vassanti, matā me nūna dārakā.</gathalast>
    <hangnum line="5736" number="2256"></hangnum>
    <gatha1 line="5737"> ‘‘Nu kho no deva passāmi, yena te nīhatā matā;</gatha1>
    <gathalast line="5738">Vicarantī rukkhamūlesu, pabbatesu guhāsu ca.</gathalast>
    <hangnum line="5739" number="2257"></hangnum>
    <gatha1 line="5740"> ‘‘Iti <pageBreak edition="Vipassana Research Institut" number="7.0343" /> maddī varārohā, rājaputtī yasassinī;</gatha1>
    <gathalast line="5741">Bāhā paggayha kanditvā, tattheva patitā chamā’’ti.</gathalast>
    <paragraph line="5742">Tattha <bold>sāmikasantike</bold>ti bhikkhave, sā maddī tattha vaṅkapabbatakucchiyaṃ sānupabbatāni vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ atthāya rodi, ‘‘na kho no’’tiādīni vadantī <pageBreak edition="Myanmar" number="7.0351" /> paridevīti attho. <bold>Iti maddī varārohā</bold>ti bhikkhave, evaṃ sā uttamarūpadharā varārohā maddī rukkhamūlādīsu vicarantī dārake adisvā ‘‘nissaṃsayaṃ matā bhavissantī’’ti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.</paragraph>
    <paragraph line="5743">Atha mahāsatto ‘‘matā maddī’’ti saññāya kampamāno ‘‘aṭṭhāne padese matā maddī. Sace hissā jetuttaranagare kālakiriyā abhavissa, mahanto parivāro abhavissa, dve raṭṭhāni caleyyuṃ. Ahaṃ pana araññe ekakova, kiṃ nu kho karissāmī’’ti uppannabalavasokopi satiṃ paccupaṭṭhāpetvā ‘‘jānissāmi tāvā’’ti uṭṭhāya tassā hadaye hatthaṃ ṭhapetvā santāpapavattiṃ ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā ūrūsu ṭhapetvā udakena paripphositvā mukhañca hadayañca parimajjanto nisīdi. Maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ vanditvā ‘‘sāmi vessantara, dārakā te kuhiṃ gatā’’ti āha. ‘‘Devi, ekassa brāhmaṇassa dāsatthāya dinnā’’ti. Tamatthaṃ pakāsento satthā āha –</paragraph>
    <hangnum line="5744" number="2258"></hangnum>
    <gatha1 line="5745"> ‘‘Tamajjhapattaṃ rājaputtiṃ, udakenābhisiñcatha;</gatha1>
    <gathalast line="5746">Assatthaṃ naṃ viditvāna, atha naṃ etadabravī’’ti.</gathalast>
    <paragraph line="5747">Tattha <pageBreak edition="Pali Text Society" number="6.0567" /><bold>ajjhapatta</bold>nti attano santikaṃ pattaṃ, pādamūle patitvā visaññibhūtanti attho. <bold>Etadabravī</bold>ti etaṃ ‘‘ekassa me brāhmaṇassa dāsatthāya dinnā’’ti vacanaṃ abravi.</paragraph>
    <paragraph line="5748">Tato tāya ‘‘deva, putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī’’ti vutte mahāsatto āha –</paragraph>
    <hangnum line="5749" number="2259"></hangnum>
    <gatha1 line="5750"> ‘‘Ādiyeneva <pageBreak edition="Vipassana Research Institut" number="7.0344" /> te maddi, dukkhaṃ nakkhātumicchisaṃ;</gatha1>
    <gathalast line="5751">Daliddo yācako vuḍḍho, brāhmaṇo gharamāgato.</gathalast>
    <hangnum line="5752" number="2260"></hangnum>
    <gatha1 line="5753"> ‘‘Tassa <pageBreak edition="Myanmar" number="7.0352" /> dinnā mayā puttā, maddi mā bhāyi assasa;</gatha1>
    <gatha2 line="5754">Maṃ passa maddi mā putte, mā bāḷhaṃ paridevasi;</gatha2>
    <gathalast line="5755">Lacchāma putte jīvantā, arogā ca bhavāmase.</gathalast>
    <hangnum line="5756" number="2261"></hangnum>
    <gatha1 line="5757"> ‘‘Putte pasuñca dhaññañca, yañca aññaṃ ghare dhanaṃ;</gatha1>
    <gatha2 line="5758">Dajjā sappuriso dānaṃ, disvā yācakamāgataṃ;</gatha2>
    <gathalast line="5759">Anumodāhi me maddi, puttake dānamuttama’’nti.</gathalast>
    <paragraph line="5760">Tattha <bold>ādiyenevā</bold>ti ādikeneva. Idaṃ vuttaṃ hoti – sace te ahaṃ āditova tamatthaṃ ācikkhissaṃ, tato tava sokaṃ sandhāretuṃ asakkontiyā hadayaṃ phaleyya, tasmā ādikeneva te maddi dukkhaṃ na akkhātuṃ icchissanti. <bold>Gharamāgato</bold>ti imaṃ amhākaṃ vasanaṭṭhānaṃ āgato. <bold>Arogā ca bhavāmase</bold>ti yathā tathā mayaṃ arogā homa, jīvamānā avassaṃ putte brāhmaṇena nītepi passissāma. <bold>Yañca añña</bold>nti yañca aññaṃ ghare saviññāṇakaṃ dhanaṃ. <bold>Dajjā sappuriso dāna</bold>nti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.</paragraph>
    <paragraph line="5761">Maddī āha –</paragraph>
    <hangnum line="5762" number="2262"></hangnum>
    <gatha1 line="5763"> ‘‘Anumodāmi te deva, puttake dānamuttamaṃ;</gatha1>
    <gathalast line="5764">Datvā cittaṃ pasādehi, bhiyyo dānaṃ dado bhava.</gathalast>
    <hangnum line="5765" number="2263"></hangnum>
    <gatha1 line="5766"> ‘‘Yo tvaṃ maccherabhūtesu, manussesu janādhipa;</gatha1>
    <gathalast line="5767">Brāhmaṇassa adā dānaṃ, sivīnaṃ raṭṭhavaḍḍhano’’ti.</gathalast>
    <paragraph line="5768">Tattha <bold>anumodāmi te</bold>ti dasa māse kucchiyā dhāretvā divasassa dvattikkhattuṃ nhāpetvā pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ puttadānaṃ anumodantī evamāha. Iminā kāraṇena jānitabbaṃ ‘‘pitāva puttānaṃ sāmiko’’ti. <bold>Bhiyyo dānaṃ</bold><pageBreak edition="Vipassana Research Institut" number="7.0345" /><bold>dado bhavā</bold>ti mahārāja, uttaripi punappunaṃ dānaṃ dāyakova hohi, ‘‘sudinnaṃ me dāna’’nti cittaṃ pasādehi, yo tvaṃ maccherabhūtesu sattesu piyaputte adāsīti.</paragraph>
    <paragraph line="5769">Evaṃ <pageBreak edition="Myanmar" number="7.0353" /> vutte mahāsatto ‘‘maddi, kinnāmetaṃ kathesi, sace hi mayā putte datvā cittaṃ pasādetuṃ nābhavissa, imāni pana me acchariyāni na pavatteyyu’’nti vatvā sabbāni pathavininnādādīni <pageBreak edition="Pali Text Society" number="6.0568" /> kathesi. Tato maddī tāni acchariyāni kittetvā dānaṃ anumodantī āha –</paragraph>
    <hangnum line="5770" number="2264"></hangnum>
    <gatha1 line="5771"> ‘‘Ninnāditā te pathavī, saddo te tidivaṅgato;</gatha1>
    <gathalast line="5772">Samantā vijjutā āguṃ, girīnaṃva patissutā’’ti.</gathalast>
    <paragraph line="5773">Tattha <bold>vijjutā āgu</bold>nti akālavijjulatā himavantapadese samantā nicchariṃsu. <bold>Girīnaṃva patissutā</bold>ti girīnaṃ patissutasaddā viya viravā uṭṭhahiṃsu.</paragraph>
    <hangnum line="5774" number="2265"></hangnum>
    <gatha1 line="5775"> ‘‘Tassa te anumodanti, ubho nāradapabbatā;</gatha1>
    <gatha2 line="5776">Indo ca brahmā pajāpati, somo yamo vessavaṇo;</gatha2>
    <gathalast line="5777">Sabbe devānumodanti, tāvatiṃsā saindakā.</gathalast>
    <hangnum line="5778" number="2266"></hangnum>
    <gatha1 line="5779"> ‘‘Iti maddī varārohā, rājaputtī yasassinī;</gatha1>
    <gathalast line="5780">Vessantarassa anumodi, puttake dānamuttama’’nti.</gathalast>
    <paragraph line="5781">Tattha <bold>ubho nāradapabbatā</bold>ti imepi dve devanikāyā attano vimānadvāre ṭhitāva ‘‘sudinnaṃ te dāna’’nti anumodanti. <bold>Tāvatiṃsā saindakā</bold>ti indajeṭṭhakā tāvatiṃsāpi devā te dānaṃ anumodantīti.</paragraph>
    <paragraph line="5782">Evaṃ mahāsattena attano dāne vaṇṇite tamevatthaṃ parivattetvā ‘‘mahārāja vessantara, sudinnaṃ nāma te dāna’’nti maddīpi tatheva dānaṃ vaṇṇayitvā anumodamānā nisīdi. Tena satthā ‘‘iti maddī varārohā’’ti gāthamāha.</paragraph>
    <centered line="5783">Maddīpabbavaṇṇanā niṭṭhitā.</centered>
    <subhead line="5784">Sakkapabbavaṇṇanā</subhead>
    <paragraph line="5785">Evaṃ <pageBreak edition="Vipassana Research Institut" number="7.0346" /><pageBreak edition="Myanmar" number="7.0354" /> tesu aññamaññaṃ sammodanīyaṃ kathaṃ kathentesu sakko cintesi ‘‘ayaṃ vessantaro rājā hiyyo jūjakassa pathaviṃ unnādetvā dārake adāsi, idāni taṃ koci hīnapuriso upasaṅkamitvā sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya, tato esa anātho nippaccayo bhaveyya. Ahaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī’’ti. So sūriyuggamanavelāya tassa santikaṃ agamāsi. Tamatthaṃ pakāsento satthā āha –</paragraph>
    <hangnum line="5786" number="2267"></hangnum>
    <gatha1 line="5787"> ‘‘Tato ratyā vivasāne, sūriyassuggamanaṃ pati;</gatha1>
    <gathalast line="5788">Sakko brāhmaṇavaṇṇena, pāto tesaṃ adissathā’’ti.</gathalast>
    <paragraph line="5789">Tattha <pageBreak edition="Pali Text Society" number="6.0569" /><bold>pāto tesaṃ adissathā</bold>ti pātova nesaṃ dvinnampi janānaṃ paññāyamānarūpo purato aṭṭhāsi, ṭhatvā ca pana paṭisanthāraṃ karonto āha –</paragraph>
    <hangnum line="5790" number="2268"></hangnum>
    <gatha1 line="5791"> ‘‘Kacci nu bhoto kusalaṃ, kacci bhoto anāmayaṃ;</gatha1>
    <gathalast line="5792">Kacci uñchena yāpetha, kacci mūlaphalā bahū.</gathalast>
    <hangnum line="5793" number="2269"></hangnum>
    <gatha1 line="5794"> ‘‘Kacci ḍaṃsā makasā ca, appameva sarīsapā;</gatha1>
    <gathalast line="5795">Vane vāḷamigākiṇṇe, kacci hiṃsā na vijjatī’’ti.</gathalast>
    <paragraph line="5796">Mahāsatto āha –</paragraph>
    <hangnum line="5797" number="2270"></hangnum>
    <gatha1 line="5798"> ‘‘Kusalañceva no brahme, atho brahme anāmayaṃ;</gatha1>
    <gathalast line="5799">Atho uñchena yāpema, atho mūlaphalā bahū.</gathalast>
    <hangnum line="5800" number="2271"></hangnum>
    <gatha1 line="5801"> ‘‘Atho ḍaṃsā makasā ca, appameva sarīsapā;</gatha1>
    <gathalast line="5802">Vane vāḷamigākiṇṇe, hiṃsā mayhaṃ na vijjati.</gathalast>
    <hangnum line="5803" number="2272"></hangnum>
    <gatha1 line="5804"> ‘‘Satta <pageBreak edition="Vipassana Research Institut" number="7.0347" /> no māse vasataṃ, araññe jīvasokinaṃ;</gatha1>
    <gatha2 line="5805">Idaṃ dutiyaṃ passāma, brāhmaṇaṃ devavaṇṇinaṃ;</gatha2>
    <gathalast line="5806">Ādāya veḷuvaṃ daṇḍaṃ, dhārentaṃ ajinakkhipaṃ.</gathalast>
    <hangnum line="5807" number="2273"></hangnum>
    <gatha1 line="5808"> ‘‘Svāgataṃ <pageBreak edition="Myanmar" number="7.0355" /> te mahābrahme, atho te adurāgataṃ;</gatha1>
    <gathalast line="5809">Anto pavisa bhaddante, pāde pakkhālayassu te.</gathalast>
    <hangnum line="5810" number="2274"></hangnum>
    <gatha1 line="5811"> ‘‘Tindukāni piyālāni, madhuke kāsumāriyo;</gatha1>
    <gathalast line="5812">Phalāni khuddakappāni, bhuñja brahme varaṃ varaṃ.</gathalast>
    <hangnum line="5813" number="2275"></hangnum>
    <gatha1 line="5814"> ‘‘Idampi pānīyaṃ sītaṃ, ābhataṃ girigabbharā;</gatha1>
    <gathalast line="5815">Tato piva mahābrahme, sace tvaṃ abhikaṅkhasī’’ti.</gathalast>
    <paragraph line="5816">Evaṃ tena saddhiṃ paṭisanthāraṃ katvā mahāsatto –</paragraph>
    <hangnum line="5817" number="2276"></hangnum>
    <gatha1 line="5818"> ‘‘Atha tvaṃ kena vaṇṇena, kena vā pana hetunā;</gatha1>
    <gathalast line="5819">Anuppatto brahāraññaṃ, taṃ me akkhāhi pucchito’’ti. –</gathalast>
    <unindented line="5820">Āgamanakāraṇaṃ pucchi. Atha naṃ sakko ‘‘mahārāja, ahaṃ mahallako, idhāgacchanto tava bhariyaṃ maddiṃ yācituṃ āgato, taṃ me dehī’’ti vatvā imaṃ gāthamāha –</unindented>
    <hangnum line="5821" number="2277"></hangnum>
    <gatha1 line="5822"> ‘‘Yathā vārivaho pūro, sabbakālaṃ na khīyati;</gatha1>
    <gathalast line="5823">Evaṃ taṃ yācitāgacchiṃ, bhariyaṃ me dehi yācito’’ti.</gathalast>
    <paragraph line="5824">Evaṃ vutte mahāsatto ‘‘hiyyo me brāhmaṇassa dārakā dinnā, araññe ekako hutvā kathaṃ te maddiṃ dassāmī’’ti avatvā pasāritahatthe sahassatthavikaṃ ṭhapento viya asajjitvā abajjhitvā anolīnamānaso hutvā giriṃ unnādento imaṃ gāthamāha –</paragraph>
    <hangnum line="5825" number="2278"></hangnum>
    <gatha1 line="5826"> ‘‘Dadāmi <pageBreak edition="Pali Text Society" number="6.0570" /> na vikampāmi, yaṃ maṃ yācasi brāhmaṇa;</gatha1>
    <gathalast line="5827">Santaṃ nappaṭiguyhāmi, dāne me ramatī mano’’ti.</gathalast>
    <paragraph line="5828">Tattha <pageBreak edition="Vipassana Research Institut" number="7.0348" /><bold>santaṃ nappaṭiguyhāmī</bold>ti saṃvijjamānaṃ na guyhāmi.</paragraph>
    <paragraph line="5829">Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṃ. Tamatthaṃ pakāsento satthā āha –</paragraph>
    <hangnum line="5830" number="2279"></hangnum>
    <gatha1 line="5831"> ‘‘Maddiṃ <pageBreak edition="Myanmar" number="7.0356" /> hatthe gahetvāna, udakassa kamaṇḍaluṃ;</gatha1>
    <gathalast line="5832">Brāhmaṇassa adā dānaṃ, sivīnaṃ raṭṭhavaḍḍhano.</gathalast>
    <hangnum line="5833" number="2280"></hangnum>
    <gatha1 line="5834"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="5835">Maddiṃ pariccajantassa, medanī sampakampatha.</gathalast>
    <hangnum line="5836" number="2281"></hangnum>
    <gatha1 line="5837"> ‘‘Nevassa maddī bhākuṭi, na sandhīyati na rodati;</gatha1>
    <gathalast line="5838">Pekkhatevassa tuṇhī sā, eso jānāti yaṃ vara’’nti.</gathalast>
    <paragraph line="5839">Tattha <bold>adā dāna</bold>nti ‘‘ambho brāhmaṇa, maddito me sataguṇena sahassaguṇena satasahassaguṇena sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo hotū’’ti vatvā dānaṃ adāsi vuttampi cetaṃ –</paragraph>
    <gatha1 line="5840">‘‘Jāliṃ kaṇhājinaṃ dhītaṃ, maddiṃ deviṃ patibbataṃ;</gatha1>
    <gathalast line="5841">Cajamāno na cintesiṃ, bodhiyāyeva kāraṇā.</gathalast>
    <gatha1 line="5842">‘‘Na me dessā ubho puttā, maddī devī na dessiyā;</gatha1>
    <gathalast line="5843">Sabbaññutaṃ piyaṃ mayhaṃ, tasmā piye adāsaha’’nti. (cariyā. 1.118-119);</gathalast>
    <paragraph line="5844">Tattha <bold>sampakampathā</bold>ti pathavī udakapariyantaṃ katvā kampittha. <bold>Nevassa maddī bhākuṭī</bold>ti bhikkhave, tasmiṃ khaṇe maddī ‘‘maṃ mahallakassa brāhmaṇassa rājā detī’’ti kodhavasena bhākuṭipi nāhosi. <bold>Na sandhīyati na rodatī</bold>ti neva maṅku ahosi, na akkhīni pūretvā rodati, atha kho tuṇhī sā hutvā ‘‘mādisaṃ itthiratanaṃ dadamāno na nikkāraṇā dassati, eso <pageBreak edition="Vipassana Research Institut" number="7.0349" /> yaṃ varaṃ, taṃ jānātī’’ti phullapadumavaṇṇaṃ assa mukhaṃ <bold>pekkhateva,</bold> olokayamānāva ṭhitāti attho.</paragraph>
    <paragraph line="5845">Atha mahāsatto ‘‘kīdisā maddī’’ti tassā mukhaṃ olokesi. Sāpi ‘‘sāmi kiṃ maṃ olokesī’’ti vatvā sīhanādaṃ nadantī imaṃ gāthamāha –</paragraph>
    <hangnum line="5846" number="2282"></hangnum>
    <gatha1 line="5847"> ‘‘Komārī yassāhaṃ bhariyā, sāmiko mama issaro;</gatha1>
    <gathalast line="5848">Yassicche tassa maṃ dajjā, vikkiṇeyya haneyya vā’’ti.</gathalast>
    <paragraph line="5849">Tattha <pageBreak edition="Pali Text Society" number="6.0571" /><pageBreak edition="Myanmar" number="7.0357" /><bold>komārī yassāhaṃ bhariyā</bold>ti ahaṃ yassa tava daharikā bhariyā, so tvaññeva mama issaro sāmiko. <bold>Yassicche tassā</bold>ti issaro ca nāma dāsiṃ maṃ yassa dātuṃ iccheyya, tassa dadeyya. <bold>Vikkiṇeyya vā</bold>ti dhanena vā atthe sati vikkiṇeyya, maṃsena vā atthe sati haneyya, tasmā yaṃ vo ruccati, taṃ karotha, nāhaṃ kujjhāmīti.</paragraph>
    <paragraph line="5850">Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –</paragraph>
    <hangnum line="5851" number="2283"></hangnum>
    <gatha1 line="5852"> ‘‘Tesaṃ saṅkappamaññāya, devindo etadabravi;</gatha1>
    <gathalast line="5853">Sabbe jitā te paccūhā, ye dibbā ye ca mānusā.</gathalast>
    <hangnum line="5854" number="2284"></hangnum>
    <gatha1 line="5855"> ‘‘Ninnāditā te pathavī, saddo te tidivaṅgato;</gatha1>
    <gathalast line="5856">Samantā vijjutā āguṃ, girīnaṃva patissutā.</gathalast>
    <hangnum line="5857" number="2285"></hangnum>
    <gatha1 line="5858"> ‘‘Tassa te anumodanti, ubho nāradapabbatā;</gatha1>
    <gatha2 line="5859">Indo ca brahmā pajāpati, somo yamo vessavaṇo;</gatha2>
    <gathalast line="5860">Sabbe devānumodanti, dukkarañhi karoti so.</gathalast>
    <hangnum line="5861" number="2286"></hangnum>
    <gatha1 line="5862"> ‘‘Duddadaṃ dadamānānaṃ, dukkaraṃ kamma kubbataṃ;</gatha1>
    <gathalast line="5863">Asanto nānukubbanti, sataṃ dhammo durannayo.</gathalast>
    <hangnum line="5864" number="2287"></hangnum>
    <gatha1 line="5865"> ‘‘Tasmā <pageBreak edition="Vipassana Research Institut" number="7.0350" /> satañca asataṃ, nānā hoti ito gati;</gatha1>
    <gathalast line="5866">Asanto nirayaṃ yanti, santo saggaparāyaṇā.</gathalast>
    <hangnum line="5867" number="2288"></hangnum>
    <gatha1 line="5868"> ‘‘Yametaṃ kumāre adā, bhariyaṃ adā vane vasaṃ;</gatha1>
    <gathalast line="5869">Brahmayānamanokkamma, sagge te taṃ vipaccatū’’ti.</gathalast>
    <paragraph line="5870">Tattha <bold>paccūhā</bold>ti paccatthikā. <bold>Dibbā</bold>ti dibbasampattipaṭibāhakā. <bold>Mānusā</bold>ti manussasampattipaṭibāhakā. Ke pana teti? Macchariyadhammā. Te sabbe puttadāraṃ dentena mahāsattena jitā. Tenāha ‘‘sabbe jitā te paccūhā’’ti. <bold>Dukkarañhi karoti so</bold>ti so vessantaro rājā ekakova araññe vasanto bhariyaṃ brāhmaṇassa dento dukkaraṃ <pageBreak edition="Myanmar" number="7.0358" /> karotīti evaṃ sabbe devā anumodantīti vadati. <bold>‘‘Yameta’’</bold>nti gāthaṃ anumodanaṃ karonto āha. <bold>Vane vasa</bold>nti vane vasanto. <bold>Brahmayāna</bold>nti seṭṭhayānaṃ. Tividho hi sucaritadhammo evarūpo ca dānadhammo ariyamaggassa paccayo hotīti ‘‘brahmayāna’’nti vuccati. Tasmā yaṃ taṃ idaṃ ajja dānaṃ dadatopi nipphannaṃ brahmayānaṃ apāyabhūmiṃ anokkamitvā sagge te taṃ vipaccatu, vipākapariyosāne ca sabbaññutaññāṇadāyakaṃ hotūti.</paragraph>
    <paragraph line="5871">Evamassa sakko anumodanaṃ katvā ‘‘idāni mayā idha papañcaṃ akatvā imaṃ imasseva datvā gantuṃ vaṭṭatī’’ti cintetvā āha –</paragraph>
    <hangnum line="5872" number="2289"></hangnum>
    <gatha1 line="5873"> ‘‘Dadāmi <pageBreak edition="Pali Text Society" number="6.0572" /> bhoto bhariyaṃ, maddiṃ sabbaṅgasobhanaṃ;</gatha1>
    <gathalast line="5874">Tvañceva maddiyā channo, maddī ca patinā saha.</gathalast>
    <hangnum line="5875" number="2290"></hangnum>
    <gatha1 line="5876"> ‘‘Yathā payo ca saṅkho ca, ubho samānavaṇṇino;</gatha1>
    <gathalast line="5877">Evaṃ tuvañca maddī ca, samānamanacetasā.</gathalast>
    <hangnum line="5878" number="2291"></hangnum>
    <gatha1 line="5879"> ‘‘Avaruddhettha araññasmiṃ, ubho sammatha assame;</gatha1>
    <gatha2 line="5880">Khattiyā gottasampannā, sujātā mātupettito;</gatha2>
    <gathalast line="5881">Yathā puññāni kayirātha, dadantā aparāpara’’nti.</gathalast>
    <gathalast line="5882"></gathalast>
    <paragraph line="5883">Tattha <pageBreak edition="Vipassana Research Institut" number="7.0351" /><bold>channo</bold>ti anurūpo. <bold>Ubho samānavaṇṇino</bold>ti samānavaṇṇā ubhopi parisuddhāyeva. <bold>Samānamanacetasā</bold>ti ācārādīhi kammehi samānena manasaṅkhātena cetasā samannāgatā. <bold>Avaruddhetthā</bold>ti raṭṭhato pabbājitā hutvā ettha araññe vasatha. <bold>Yathā puññānī</bold>ti yathā jetuttaranagare vo bahūni puññāni katāni, hiyyo puttānaṃ ajja bhariyāya dānavasenapi katānīti ettakeneva paritosaṃ akatvā ito uttaripi aparāparaṃ dadantā yathānurūpāni puññāni kareyyāthāti.</paragraph>
    <paragraph line="5884">Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –</paragraph>
    <hangnum line="5885" number="2292"></hangnum>
    <gatha1 line="5886"> ‘‘Sakkohamasmi devindo, āgatosmi tavantike;</gatha1>
    <gathalast line="5887">Varaṃ varassu rājisi, vare aṭṭha dadāmi te’’ti.</gathalast>
    <paragraph line="5888">Kathentoyeva <pageBreak edition="Myanmar" number="7.0359" /> ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṃ gaṇhanto āha –</paragraph>
    <hangnum line="5889" number="2293"></hangnum>
    <gatha1 line="5890"> ‘‘Varaṃ ce me ado sakka, sabbabhūtānamissara;</gatha1>
    <gatha2 line="5891">Pitā maṃ anumodeyya, ito pattaṃ sakaṃ gharaṃ;</gatha2>
    <gathalast line="5892">Āsanena nimanteyya, paṭhametaṃ varaṃ vare.</gathalast>
    <hangnum line="5893" number="2294"></hangnum>
    <gatha1 line="5894"> ‘‘Purisassa vadhaṃ na roceyyaṃ, api kibbisakārakaṃ;</gatha1>
    <gathalast line="5895">Vajjhaṃ vadhamhā moceyyaṃ, dutiyetaṃ varaṃ vare.</gathalast>
    <hangnum line="5896" number="2295"></hangnum>
    <gatha1 line="5897"> ‘‘Ye vuḍḍhā ye ca daharā, ye ca majjhimaporisā;</gatha1>
    <gathalast line="5898">Mameva upajīveyyuṃ, tatiyetaṃ varaṃ vare.</gathalast>
    <hangnum line="5899" number="2296"></hangnum>
    <gatha1 line="5900"> ‘‘Paradāraṃ na gaccheyyaṃ, sadārapasuto siyaṃ;</gatha1>
    <gathalast line="5901">Thīnaṃ vasaṃ na gaccheyyaṃ, catutthetaṃ varaṃ vare.</gathalast>
    <hangnum line="5902" number="2297"></hangnum>
    <gatha1 line="5903"> ‘‘Putto <pageBreak edition="Vipassana Research Institut" number="7.0352" /> me sakka jāyetha, so ca dīghāyuko siyā;</gatha1>
    <gathalast line="5904">Dhammena jine pathaviṃ, pañcametaṃ varaṃ vare.</gathalast>
    <hangnum line="5905" number="2298"></hangnum>
    <gatha1 line="5906"> ‘‘Tato ratyā vivasāne, sūriyassuggamanaṃ pati;</gatha1>
    <gathalast line="5907">Dibbā bhakkhā pātubhaveyyuṃ, chaṭṭhametaṃ varaṃ vare.</gathalast>
    <hangnum line="5908" number="2299"></hangnum>
    <gatha1 line="5909"> ‘‘Dadato me na khīyetha, datvā nānutapeyyahaṃ;</gatha1>
    <gathalast line="5910">Dadaṃ cittaṃ pasādeyyaṃ, sattametaṃ varaṃ vare.</gathalast>
    <hangnum line="5911" number="2300"></hangnum>
    <gatha1 line="5912"> ‘‘Ito <pageBreak edition="Pali Text Society" number="6.0573" /> vimuccamānāhaṃ, saggagāmī visesagū;</gatha1>
    <gathalast line="5913">Anivatti tato assaṃ, aṭṭhametaṃ varaṃ vare’’ti.</gathalast>
    <paragraph line="5914">Tattha <bold>anumodeyyā</bold>ti sampaṭiccheyya na kujjheyya. <bold>Ito patta</bold>nti imamhā araññā sakaṃ gharaṃ anuppattaṃ. <bold>Āsanenā</bold>ti rājāsanena. Rajjaṃ me detūti vadati. <bold>Api kibbisakāraka</bold>nti rājā hutvā rājāparādhikampi vajjhaṃ vadhamhā moceyyaṃ, evarūpassapi me vadho nāma na ruccatu. <bold>Mameva upajīveyyu</bold>nti sabbete maññeva nissāya upajīveyyuṃ. <bold>Dhammena jine</bold>ti dhammena jinātu, dhammena rajjaṃ kāretūti attho. <bold>Visesagū</bold>ti visesagamano hutvā tusitapure nibbatto homīti vadati. <bold>Anivatti</bold><pageBreak edition="Myanmar" number="7.0360" /><bold>tato assa</bold>nti tusitabhavanato cavitvā manussattaṃ āgato punabhave anivatti assaṃ, sabbaññutaṃ sampāpuṇeyyanti vadati.</paragraph>
    <hangnum line="5915" number="2301"></hangnum>
    <gatha1 line="5916"> ‘‘Tassa taṃ vacanaṃ sutvā, devindo etadabravi;</gatha1>
    <gathalast line="5917">‘Aciraṃ vata te tato, pitā taṃ daṭṭhumessatī’’’ti.</gathalast>
    <paragraph line="5918">Tattha <bold>daṭṭhumessatī</bold>ti mahārāja, tava mātā ca pitā ca acireneva taṃ passitukāmo hutvā idhāgamissati, āgantvā ca pana setacchattaṃ datvā rajjaṃ niyyādetvā jetuttaranagarameva nessati, sabbe te manorathā matthakaṃ pāpuṇissanti, mā cintayi, appamatto hohi, mahārājāti.</paragraph>
    <paragraph line="5919">Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –</paragraph>
    <hangnum line="5920" number="2302"></hangnum>
    <gatha1 line="5921"> ‘‘Idaṃ <pageBreak edition="Vipassana Research Institut" number="7.0353" /> vatvāna maghavā, devarājā sujampati;</gatha1>
    <gathalast line="5922">Vessantare varaṃ datvā, saggakāyaṃ apakkamī’’ti.</gathalast>
    <paragraph line="5923">Tattha <bold>vessantare</bold>ti vessantarassa. <bold>Apakkamī</bold>ti gato anuppattoyevāti.</paragraph>
    <centered line="5924">Sakkapabbavaṇṇanā niṭṭhitā.</centered>
    <subhead line="5925">Mahārājapabbavaṇṇanā</subhead>
    <paragraph line="5926">Bodhisatto ca maddī ca sammodamānā sakkadattiye assame vasiṃsu. Jūjakopi kumāre gahetvā saṭṭhiyojanamaggaṃ paṭipajji. Devatā kumārānaṃ ārakkhamakaṃsu. Jūjakopi sūriye atthaṅgate kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ āruyha viṭapantare sayati. Tasmiṃ khaṇe eko devaputto vessantaravaṇṇena, ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ bhojetvā dibbasayane sayāpetvā <pageBreak edition="Myanmar" number="7.0361" /> aruṇuggamanakāle <pageBreak edition="Pali Text Society" number="6.0574" /> baddhākāreneva nipajjāpetvā antaradhāyi. Evaṃ te devatāsaṅgahena arogā hutvā gacchanti. Jūjakopi devatādhiggahito hutvā ‘‘kāliṅgaraṭṭhaṃ gacchāmī’’ti gacchanto aḍḍhamāsena jetuttaranagaraṃ patto. Taṃ divasaṃ paccūsakāle sañjayo mahārājā supinaṃ passi. Evarūpo supino ahosi – rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu piḷandhi. Tesaṃ reṇu bhassitvā rañño ure patati. So pabujjhitvā pātova brāhmaṇe pucchi. Te ‘‘cirapavutthā vo, deva, bandhavā āgamissantī’’ti byākariṃsu. So pātova sīsaṃ nhāyitvā nānaggarasabhojanaṃ bhuñjitvā alaṅkaritvā vinicchaye nisīdi. Devatā brāhmaṇaṃ dvīhi kumārehi saddhiṃ ānetvā rājaṅgaṇe ṭhapayiṃsu. Tasmiṃ khaṇe rājā maggaṃ olokento kumāre disvā āha –</paragraph>
    <hangnum line="5927" number="2303"></hangnum>
    <gatha1 line="5928"> ‘‘Kassetaṃ mukhamābhāti, hemaṃ-vuttattamagginā;</gatha1>
    <gathalast line="5929">Nikkhaṃva jātarūpassa, ukkāmukhapahaṃsitaṃ.</gathalast>
    <hangnum line="5930" number="2304"></hangnum>
    <gatha1 line="5931"> ‘‘Ubho <pageBreak edition="Vipassana Research Institut" number="7.0354" /> sadisapaccaṅgā, ubho sadisalakkhaṇā;</gatha1>
    <gathalast line="5932">Jālissa sadiso eko, ekā kaṇhājinā yathā.</gathalast>
    <hangnum line="5933" number="2305"></hangnum>
    <gatha1 line="5934"> ‘‘Sīhā bilāva nikkhantā, ubho sampatirūpakā;</gatha1>
    <gathalast line="5935">Jātarūpamayāyeva, ime dissanti dārakā’’ti.</gathalast>
    <paragraph line="5936">Tattha <bold>hemaṃvuttattamagginā</bold>ti hemaṃ iva uttattaṃ agginā. <bold>Sī</bold>hā bilāva nikkhantāti kañcanaguhato nikkhantā sīhā viya.</paragraph>
    <paragraph line="5937">Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi ‘‘gacchetaṃ brāhmaṇaṃ dārakehi saddhiṃ ānehī’’ti. So vegena gantvā brāhmaṇaṃ ānesi. Atha rājā brāhmaṇaṃ āha –</paragraph>
    <hangnum line="5938" number="2306"></hangnum>
    <gatha1 line="5939"> ‘‘Kuto nu bhavaṃ bhāradvāja, ime ānesi dārake;</gatha1>
    <gathalast line="5940">Ajja raṭṭhaṃ anuppatto, kuhiṃ gacchasi brāhmaṇā’’ti.</gathalast>
    <paragraph line="5941">Jūjako <pageBreak edition="Myanmar" number="7.0362" /> āha –</paragraph>
    <hangnum line="5942" number="2307"></hangnum>
    <gatha1 line="5943"> ‘‘Mayhaṃ te dārakā deva, dinnā vittena sañjaya;</gatha1>
    <gathalast line="5944">Ajja pannarasā ratti, yato laddhā me dārakā’’ti.</gathalast>
    <paragraph line="5945">Tattha <bold>vittenā</bold>ti tuṭṭhena pasannena. <bold>Ajja pannarasā rattī</bold>ti imesaṃ laddhadivasato paṭṭhāya ajja pannarasā rattīti vadati.</paragraph>
    <paragraph line="5946">Rājā <pageBreak edition="Pali Text Society" number="6.0575" /> āha –</paragraph>
    <hangnum line="5947" number="2308"></hangnum>
    <gatha1 line="5948"> ‘‘Kena vā vācapeyyena, sammāñāyena saddahe;</gatha1>
    <gathalast line="5949">Ko tetaṃ dānamadadā, puttake dānamuttama’’nti.</gathalast>
    <paragraph line="5950">Tattha <bold>kena vā vācapeyyenā</bold>ti brāhmaṇa, kena piyavacanena te tayā laddhā. <bold>Sammāñāyena saddahe</bold>ti <pageBreak edition="Vipassana Research Institut" number="7.0355" /> musāvādaṃ akatvā sammāñāyena kāraṇena amhe saddahāpeyyāsi. <bold>Puttake</bold>ti attano piyaputtake uttamaṃ dānaṃ katvā ko te etaṃ dānaṃ adadāti.</paragraph>
    <paragraph line="5951">Jūjako āha –</paragraph>
    <hangnum line="5952" number="2309"></hangnum>
    <gatha1 line="5953"> ‘‘Yo yācataṃ patiṭṭhāsi, bhūtānaṃ dharaṇīriva;</gatha1>
    <gathalast line="5954">So me vessantaro rājā, puttedāsi vane vasaṃ.</gathalast>
    <hangnum line="5955" number="2310"></hangnum>
    <gatha1 line="5956"> ‘‘Yo yācataṃ gatī āsi, savantīnaṃva sāgaro;</gatha1>
    <gathalast line="5957">So me vessantaro rājā, puttedāsi vane vasa’’nti.</gathalast>
    <paragraph line="5958">Tattha <bold>patiṭṭhāsī</bold>ti patiṭṭhā āsi.</paragraph>
    <paragraph line="5959">Taṃ sutvā amaccā vessantaraṃ garahamānā āhaṃsu –</paragraph>
    <hangnum line="5960" number="2311"></hangnum>
    <gatha1 line="5961"> ‘‘Dukkaṭaṃ vata bho raññā, saddhena gharamesinā;</gatha1>
    <gathalast line="5962">Kathaṃ nu puttake dajjā, araññe avaruddhako.</gathalast>
    <hangnum line="5963" number="2312"></hangnum>
    <gatha1 line="5964"> ‘‘Imaṃ bhonto nisāmetha, yāvantettha samāgatā;</gatha1>
    <gathalast line="5965">Kathaṃ vessantaro rājā, puttedāsi vane vasaṃ.</gathalast>
    <hangnum line="5966" number="2313"></hangnum>
    <gatha1 line="5967"> ‘‘Dāsiṃ dāsañca so dajjā, assaṃ cassatarīrathaṃ;</gatha1>
    <gathalast line="5968">Hatthiñca kuñjaraṃ dajjā, kathaṃ so dajja dārake’’ti.</gathalast>
    <paragraph line="5969">Tattha <pageBreak edition="Myanmar" number="7.0363" /><bold>saddhenā</bold>ti saddhāya sampannenapi satā gharaṃ āvasantena raññā idaṃ dukkaṭaṃ vata, ayuttaṃ vata kataṃ. <bold>Avaruddhako</bold>ti raṭṭhā pabbājito araññe vasanto. <bold>Imaṃ bhonto</bold>ti bhonto nagaravāsino yāvanto ettha samāgatā, sabbe imaṃ nisāmetha upadhāretha, kathaṃ nāmeso puttake dāse katvā adāsi, kena nāma evarūpaṃ katapubbanti adhippāyenevamāhaṃsu. <bold>Dajjā</bold>ti dāsādīsu yaṃ kiñci dhanaṃ detu. <bold>Kathaṃ so dajja dārake</bold>ti ime pana dārake kena kāraṇena adāsīti.</paragraph>
    <paragraph line="5970">Taṃ <pageBreak edition="Vipassana Research Institut" number="7.0356" /> sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –</paragraph>
    <hangnum line="5971" number="2314"></hangnum>
    <gatha1 line="5972"> ‘‘Yassa nassa ghare dāso, asso cassatarīratho;</gatha1>
    <gathalast line="5973">Hatthī ca kuñjaro nāgo, kiṃ so dajjā pitāmahā’’ti.</gathalast>
    <paragraph line="5974">Rājā āha –</paragraph>
    <hangnum line="5975" number="2315"></hangnum>
    <gatha1 line="5976"> ‘‘Dānamassa <pageBreak edition="Pali Text Society" number="6.0576" /> pasaṃsāma, na ca nindāma puttakā;</gatha1>
    <gathalast line="5977">Kathaṃ nu hadayaṃ āsi, tumhe datvā vanibbake’’ti.</gathalast>
    <paragraph line="5978">Tattha <bold>dānamassa pasaṃsāmā</bold>ti puttakā mayaṃ tava pitu dānaṃ pasaṃsāma na nindāma.</paragraph>
    <paragraph line="5979">Taṃ sutvā kumāro āha –</paragraph>
    <hangnum line="5980" number="2316"></hangnum>
    <gatha1 line="5981"> ‘‘Dukkhassa hadayaṃ āsi, atho uṇhampi passasi;</gatha1>
    <gathalast line="5982">Rohinīheva tambakkhī, pitā assūni vattayī’’ti.</gathalast>
    <paragraph line="5983">Tattha <bold>dukkhassa hadayaṃ āsī</bold>ti pitāmaha kaṇhājināya vuttaṃ etaṃ vacanaṃ sutvā tassa hadayaṃ dukkhaṃ āsi. <bold>Rohinīheva tambakkhī</bold>ti tambavaṇṇehi viya rattaakkhīhi mama pitā tasmiṃ khaṇe assūni pavattayi.</paragraph>
    <paragraph line="5984">Idānissā taṃ vacanaṃ dassento āha –</paragraph>
    <hangnum line="5985" number="2317"></hangnum>
    <gatha1 line="5986"> ‘‘Yaṃ taṃ kaṇhājināvoca, ayaṃ maṃ tāta brāhmaṇo;</gatha1>
    <gathalast line="5987">Laṭṭhiyā paṭikoṭeti, ghare jātaṃva dāsiyaṃ.</gathalast>
    <hangnum line="5988" number="2318"></hangnum>
    <gatha1 line="5989"> ‘‘Na <pageBreak edition="Myanmar" number="7.0364" /> cāyaṃ brāhmaṇo tāta, dhammikā honti brāhmaṇā;</gatha1>
    <gatha2 line="5990">Yakkho brāhmaṇavaṇṇena, khādituṃ tāta neti no;</gatha2>
    <gathalast line="5991">Nīyamāne pisācena, kiṃ nu tāta udikkhasī’’ti.</gathalast>
    <paragraph line="5992">Atha <pageBreak edition="Vipassana Research Institut" number="7.0357" /> ne kumāre brāhmaṇaṃ amuñcante disvā rājā gāthamāha –</paragraph>
    <hangnum line="5993" number="2319"></hangnum>
    <gatha1 line="5994"> ‘‘Rājaputtī ca vo mātā, rājaputto ca vo pitā;</gatha1>
    <gathalast line="5995">Pubbe me aṅkamāruyha, kiṃ nu tiṭṭhatha ārakā’’ti.</gathalast>
    <paragraph line="5996">Tattha <bold>pubbe me</bold>ti tumhe ito pubbe maṃ disvā vegenāgantvā mama aṅkamāruyha, idāni kiṃ nu ārakā tiṭṭhathāti?</paragraph>
    <paragraph line="5997">Kumāro āha –</paragraph>
    <hangnum line="5998" number="2320"></hangnum>
    <gatha1 line="5999"> ‘‘Rājaputtī ca no mātā, rājaputto ca no pitā;</gatha1>
    <gathalast line="6000">Dāsā mayaṃ brāhmaṇassa, tasmā tiṭṭhāma ārakā’’ti.</gathalast>
    <paragraph line="6001">Tattha <bold>dāsā maya</bold>nti idāni pana mayaṃ brāhmaṇassa dāsā bhavāma.</paragraph>
    <paragraph line="6002">Rājā āha –</paragraph>
    <hangnum line="6003" number="2321"></hangnum>
    <gatha1 line="6004"> ‘‘Mā sammevaṃ avacuttha, ḍayhate hadayaṃ mama;</gatha1>
    <gathalast line="6005">Citakāyaṃva me kāyo, āsane na sukhaṃ labhe.</gathalast>
    <hangnum line="6006" number="2322"></hangnum>
    <gatha1 line="6007"> ‘‘Mā sammevaṃ avacuttha, bhiyyo sokaṃ janetha maṃ;</gatha1>
    <gathalast line="6008">Nikkiṇissāmi dabbena, na vo dāsā bhavissatha.</gathalast>
    <hangnum line="6009" number="2323"></hangnum>
    <gatha1 line="6010"> ‘‘Kimagghiyañhi <pageBreak edition="Pali Text Society" number="6.0577" /> vo tāta, brāhmaṇassa pitā adā;</gatha1>
    <gathalast line="6011">Yathābhūtaṃ me akkhātha, paṭipādentu brāhmaṇa’’nti.</gathalast>
    <paragraph line="6012">Tattha <bold>sammā</bold>ti piyavacanaṃ. <bold>Citakāyaṃva me kāyo</bold>ti idāni mama kāyo aṅgāracitakāyaṃ āropito viya jāto. <bold>Janetha ma</bold>nti janetha me, ayameva vā pāṭho. <bold>Nikkiṇissāmi dabbenā</bold>ti dhanaṃ datvā mocessāmi. <bold>Kimagghiya</bold>nti kiṃ agghaṃ katvā. <bold>Paṭipādentū</bold>ti dhanaṃ paṭicchāpentu.</paragraph>
    <paragraph line="6013">Kumāro <pageBreak edition="Vipassana Research Institut" number="7.0358" /><pageBreak edition="Myanmar" number="7.0365" /> āha –</paragraph>
    <hangnum line="6014" number="2324"></hangnum>
    <gatha1 line="6015"> ‘‘Sahassagghañhi maṃ tāta, brāhmaṇassa pitā adā;</gatha1>
    <gathalast line="6016">Atha kaṇhājinaṃ kaññaṃ, hatthinā ca satena cā’’ti.</gathalast>
    <paragraph line="6017">Tattha <bold>sahassagghaṃ hī</bold>ti deva, maṃ pitā tadā nikkhasahassaṃ agghāpetvā adāsi. <bold>Atha kaṇhājina</bold>nti kaniṭṭhaṃ pana me kaṇhājinaṃ. <bold>Hatthinā ca satena cā</bold>ti hatthīnañca assānañca usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya sabbasatena agghāpesīti.</paragraph>
    <paragraph line="6018">Rājā kumārānaṃ nikkayaṃ dāpento āha –</paragraph>
    <hangnum line="6019" number="2325"></hangnum>
    <gatha1 line="6020"> ‘‘Uṭṭhehi katte taramāno, brāhmaṇassa avākara;</gatha1>
    <gatha2 line="6021">Dāsisataṃ dāsasataṃ, gavaṃ hatthusabhaṃ sataṃ;</gatha2>
    <gathalast line="6022">Jātarūpasahassañca, puttānaṃ dehi nikkaya’’nti.</gathalast>
    <paragraph line="6023">Tattha <bold>avākarā</bold>ti dehi.</paragraph>
    <hangnum line="6024" number="2326"></hangnum>
    <gatha1 line="6025"> ‘‘Tato kattā taramāno, brāhmaṇassa avākari;</gatha1>
    <gatha2 line="6026">Dāsisataṃ dāsasataṃ, gavaṃ hatthusabhaṃ sataṃ;</gatha2>
    <gathalast line="6027">Jātarūpasahassañca, puttānaṃdāsi nikkaya’’nti.</gathalast>
    <paragraph line="6028">Tattha <bold>avākarī</bold>ti adāsi. <bold>Nikkaya</bold>nti agghassa mūlaṃ.</paragraph>
    <paragraph line="6029">Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi, sattabhūmikañca pāsādaṃ, brāhmaṇassa parivāro mahā ahosi. So dhanaṃ paṭisāmetvā pāsādaṃ abhiruyha sādurasabhojanaṃ bhuñjitvā mahāsayane nipajji. Kumāre sīsaṃ nahāpetvā bhojetvā alaṅkaritvā ekaṃ ayyako, ekaṃ ayyikāti dvepi ucchaṅge upavesesuṃ. Tamatthaṃ pakāsento satthā āha –</paragraph>
    <hangnum line="6030" number="2327"></hangnum>
    <gatha1 line="6031"> ‘‘Nikkiṇitvā nahāpetvā, bhojayitvāna dārake;</gatha1>
    <gathalast line="6032">Samalaṅkaritvā bhaṇḍena, ucchaṅge upavesayuṃ.</gathalast>
    <hangnum line="6033" number="2328"></hangnum>
    <gatha1 line="6034"> ‘‘Sīsaṃ <pageBreak edition="Vipassana Research Institut" number="7.0359" /><pageBreak edition="Myanmar" number="7.0366" /> nhāte <pageBreak edition="Pali Text Society" number="6.0578" /> sucivatthe, sabbābharaṇabhūsite;</gatha1>
    <gathalast line="6035">Rājā aṅke karitvāna, ayyako paripucchatha.</gathalast>
    <hangnum line="6036" number="2329"></hangnum>
    <gatha1 line="6037"> ‘‘Kuṇḍale ghusite māle, sabbābharaṇabhūsite;</gatha1>
    <gathalast line="6038">Rājā aṅke karitvāna, idaṃ vacanamabravi.</gathalast>
    <hangnum line="6039" number="2330"></hangnum>
    <gatha1 line="6040"> ‘‘Kacci ubho arogā te, jāli mātāpitā tava;</gatha1>
    <gathalast line="6041">Kacci uñchena yāpenti, kacci mūlaphalā bahū.</gathalast>
    <hangnum line="6042" number="2331"></hangnum>
    <gatha1 line="6043"> ‘‘Kacci ḍaṃsā makasā ca, appameva sarīsapā;</gatha1>
    <gathalast line="6044">Vane vāḷamigākiṇṇe, kacci hiṃsā na vijjatī’’ti.</gathalast>
    <paragraph line="6045">Tattha <bold>kuṇḍale</bold>ti kuṇḍalāni pilandhāpetvā. <bold>Ghusite</bold>ti ugghosite manoramaṃ ravaṃ ravante. <bold>Māle</bold>ti pupphāni pilandhāpetvā. <bold>Aṅke karitvānā</bold>ti jālikumāraṃ aṅke nisīdāpetvā.</paragraph>
    <paragraph line="6046">Kumāro āha –</paragraph>
    <hangnum line="6047" number="2332"></hangnum>
    <gatha1 line="6048"> ‘‘Atho ubho arogā me, deva mātāpitā mama;</gatha1>
    <gathalast line="6049">Atho uñchena yāpenti, atho mūlaphalā bahū.</gathalast>
    <hangnum line="6050" number="2333"></hangnum>
    <gatha1 line="6051"> ‘‘Atho ḍaṃsā makasā ca, appameva sarīsapā;</gatha1>
    <gathalast line="6052">Vane vāḷamigākiṇṇe, hiṃsā nesaṃ na vijjati.</gathalast>
    <hangnum line="6053" number="2334"></hangnum>
    <gatha1 line="6054"> ‘‘Khaṇantālukalambāni, bilāni takkalāni ca;</gatha1>
    <gathalast line="6055">Kolaṃ bhallātakaṃ bellaṃ, sā no āhatva posati.</gathalast>
    <hangnum line="6056" number="2335"></hangnum>
    <gatha1 line="6057"> ‘‘Yañceva sā āharati, vanamūlaphalahāriyā;</gatha1>
    <gathalast line="6058">Taṃ no sabbe samāgantvā, rattiṃ bhuñjāma no divā.</gathalast>
    <hangnum line="6059" number="2336"></hangnum>
    <gatha1 line="6060"> ‘‘Ammāva <pageBreak edition="Vipassana Research Institut" number="7.0360" /> no kisā paṇḍu, āharantī dumapphalaṃ;</gatha1>
    <gathalast line="6061">Vātātapena sukhumālī, padumaṃ hatthagatāmiva.</gathalast>
    <hangnum line="6062" number="2337"></hangnum>
    <gatha1 line="6063"> ‘‘Ammāya patanū kesā, vicarantyā brahāvane;</gatha1>
    <gathalast line="6064">Vane vāḷamigākiṇṇe, khaggadīpinisevite.</gathalast>
    <hangnum line="6065" number="2338"></hangnum>
    <gatha1 line="6066"> ‘‘Kesesu <pageBreak edition="Myanmar" number="7.0367" /> jaṭaṃ bandhitvā, kacche jallamadhārayi;</gatha1>
    <gathalast line="6067">Cammavāsī chamā seti, jātavedaṃ namassatī’’ti.</gathalast>
    <paragraph line="6068">Tattha <bold>khaṇantālukalambānī</bold>ti khaṇantī ālūni ca kalambāni ca. Iminā mātāpitūnaṃ kicchajīvikaṃ vaṇṇeti. <bold>Taṃ no</bold>ti ettha <bold>no</bold>ti nipātamattaṃ. <bold>Padumaṃ hatthagatāmivā</bold>ti hatthena parimadditaṃ padumaṃ viya jātā. <bold>Patanū kesā</bold>ti deva, ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā. <bold>Jallamadhārayī</bold>ti ubhohi kacchehi jallaṃ dhāreti, kiliṭṭhavesena vicaratīti.</paragraph>
    <paragraph line="6069">So evaṃ mātu dukkhitabhāvaṃ kathetvā ayyakaṃ codento imaṃ gāthamāha –</paragraph>
    <hangnum line="6070" number="2339"></hangnum>
    <gatha1 line="6071"> ‘‘Puttā piyā manussānaṃ, lokasmiṃ udapajjisuṃ;</gatha1>
    <gathalast line="6072">Na hi nūnamhākaṃ ayyassa, putte sneho ajāyathā’’ti.</gathalast>
    <paragraph line="6073">Tattha <pageBreak edition="Pali Text Society" number="6.0579" /><bold>udapajjisu</bold>nti uppajjiṃsu.</paragraph>
    <paragraph line="6074">Tato rājā attano dosaṃ āvikaronto āha –</paragraph>
    <hangnum line="6075" number="2340"></hangnum>
    <gatha1 line="6076"> ‘‘Dukkaṭañca hi no putta, bhūnahaccaṃ kataṃ mayā;</gatha1>
    <gathalast line="6077">Yohaṃ sivīnaṃ vacanā, pabbājesimadūsakaṃ.</gathalast>
    <hangnum line="6078" number="2341"></hangnum>
    <gatha1 line="6079"> ‘‘Yaṃ me kiñci idha atthi, dhanaṃ dhaññañca vijjati;</gatha1>
    <gathalast line="6080">Etu vessantaro rājā, siviraṭṭhe pasāsatū’’ti.</gathalast>
    <paragraph line="6081">Tattha <pageBreak edition="Vipassana Research Institut" number="7.0361" /><bold>puttā</bold>ti putta jāli etaṃ amhākaṃ dukkaṭaṃ. <bold>Bhūnahacca</bold>nti vuḍḍhighātakammaṃ. <bold>Yaṃ me kiñcī</bold>ti tāta, yaṃ me kiñci idha atthi, sabbaṃ te pitu demi. <bold>Siviraṭṭhe pasāsatū</bold>ti imasmiṃ nagare so rājā hutvā pasāsatūti.</paragraph>
    <paragraph line="6082">Kumāro āha –</paragraph>
    <hangnum line="6083" number="2342"></hangnum>
    <gatha1 line="6084"> ‘‘Na deva mayhaṃ vacanā, ehiti sivisuttamo;</gatha1>
    <gathalast line="6085">Sayameva devo gantvā, siñca bhogehi atraja’’nti.</gathalast>
    <paragraph line="6086">Tattha <bold>sivisuttamo</bold>ti siviseṭṭho vessantaro. <bold>Siñcā</bold>ti mahāmegho viya vuṭṭhiyā bhogehi abhisiñca.</paragraph>
    <hangnum line="6087" number="2343"></hangnum>
    <gatha1 line="6088"> ‘‘Tato <pageBreak edition="Myanmar" number="7.0368" /> senāpatiṃ rājā, sañjayo ajjhabhāsatha;</gatha1>
    <gatha2 line="6089">Hatthī assā rathā pattī, senā sannāhayantu naṃ;</gatha2>
    <gathalast line="6090">Negamā ca maṃ anventu, brāhmaṇā ca purohitā.</gathalast>
    <hangnum line="6091" number="2344"></hangnum>
    <gatha1 line="6092"> ‘‘Tato saṭṭhisahassāni, yodhino cārudassanā;</gatha1>
    <gathalast line="6093">Khippamāyantu sannaddhā, nānāvaṇṇehilaṅkatā.</gathalast>
    <hangnum line="6094" number="2345"></hangnum>
    <gatha1 line="6095"> ‘‘Nīlavatthadharā neke, pītāneke nivāsitā;</gatha1>
    <gatha2 line="6096">Aññe lohitauṇhīsā, suddhāneke nivāsitā;</gatha2>
    <gathalast line="6097">Khippamāyantu sannaddhā, nānāvaṇṇehilaṅkatā.</gathalast>
    <hangnum line="6098" number="2346"></hangnum>
    <gatha1 line="6099"> ‘‘Himavā yathā gandhadharo, pabbato gandhamādano;</gatha1>
    <gathalast line="6100">Nānārukkhehi sañchanno, mahābhūtagaṇālayo.</gathalast>
    <hangnum line="6101" number="2347"></hangnum>
    <gatha1 line="6102"> ‘‘Osadhehi ca dibbehi, disā bhāti pavāti ca;</gatha1>
    <gathalast line="6103">Khippamāyantu sannaddhā, disā bhantu pavantu ca.</gathalast>
    <hangnum line="6104" number="2348"></hangnum>
    <gatha1 line="6105"> ‘‘Tato <pageBreak edition="Vipassana Research Institut" number="7.0362" /> nāgasahassāni, yojayantu catuddasa;</gatha1>
    <gathalast line="6106">Suvaṇṇakacchā mātaṅgā, hemakappanavāsasā.</gathalast>
    <hangnum line="6107" number="2349"></hangnum>
    <gatha1 line="6108"> ‘‘Ārūḷhā gāmaṇīyehi, tomaraṅkusapāṇibhi;</gatha1>
    <gathalast line="6109">Khippamāyantu sannaddhā, hatthikkhandhehi dassitā.</gathalast>
    <hangnum line="6110" number="2350"></hangnum>
    <gatha1 line="6111"> ‘‘Tato assasahassāni, yojayantu catuddasa;</gatha1>
    <gathalast line="6112">Ājānīyāva jātiyā, sindhavā sīghavāhanā.</gathalast>
    <hangnum line="6113" number="2351"></hangnum>
    <gatha1 line="6114"> ‘‘Ārūḷhā gāmaṇīyehi, illiyācāpadhāribhi;</gatha1>
    <gathalast line="6115">Khippamāyantu sannaddhā, assapiṭṭhehīlaṅkatā.</gathalast>
    <hangnum line="6116" number="2352"></hangnum>
    <gatha1 line="6117"> ‘‘Tato <pageBreak edition="Pali Text Society" number="6.0580" /> rathasahassāni, yojayantu catuddasa;</gatha1>
    <gathalast line="6118">Ayosukatanemiyo, suvaṇṇacitapakkhare.</gathalast>
    <hangnum line="6119" number="2353"></hangnum>
    <gatha1 line="6120"> ‘‘Āropentu dhaje tattha, cammāni kavacāni ca;</gatha1>
    <gatha2 line="6121">Vippālentu ca cāpāni, daḷhadhammā pahārino;</gatha2>
    <gathalast line="6122">Khippamāyantu sannaddhā, rathesu rathajīvino’’ti.</gathalast>
    <paragraph line="6123">Tattha <pageBreak edition="Myanmar" number="7.0369" /><bold>sannāhayantuna</bold>nti sannayhantu. <bold>Saṭṭhisahassānī</bold>ti mama puttena sahajātā saṭṭhisahassā amaccā. <bold>Nīlavatthadharā neke</bold>ti eke nīlavatthanivāsitā hutvā āyantu. <bold>Mahābhūtagaṇālayo</bold>ti bahuyakkhagaṇānaṃ ālayo. <bold>Disā bhantu pavantu cā</bold>ti vuttappakāro himavā viya ābharaṇavilepanādīhi obhāsentu ceva pavāyantu ca. <bold>Hatthikkhandhehī</bold>ti te hatthigāmaṇino hatthikkhandhehi khippamāyantu. <bold>Dassitā</bold>ti dassitavibhūsanā. <bold>Ayosukatanemiyo</bold>ti ayena suṭṭhu parikkhittanemiyo. <bold>Suvaṇṇacitapakkhare</bold>ti suvaṇṇena khacitapakkhare. Evarūpe cuddasa sahasse rathe yojayantūti vadati. <bold>Vippālentū</bold>ti āropentu.</paragraph>
    <paragraph line="6124">Evaṃ rājā senaṅgaṃ vicāretvā ‘‘puttassa me jetuttaranagarato yāva vaṅkapabbatā aṭṭhusabhavitthāraṃ āgamanamaggaṃ samatalaṃ katvā maggālaṅkāratthāya idañcidañca karothā’’ti āṇāpento āha –</paragraph>
    <hangnum line="6125" number="2354"></hangnum>
    <gatha1 line="6126"> ‘‘Lājā <pageBreak edition="Vipassana Research Institut" number="7.0363" /> olopiyā pupphā, mālāgandhavilepanā;</gatha1>
    <gathalast line="6127">Agghiyāni ca tiṭṭhantu, yena maggena ehiti.</gathalast>
    <hangnum line="6128" number="2355"></hangnum>
    <gatha1 line="6129"> ‘‘Gāme gāme sataṃ kumbhā, merayassa surāya ca;</gatha1>
    <gathalast line="6130">Maggamhi patitiṭṭhantu, yena maggena ehiti.</gathalast>
    <hangnum line="6131" number="2356"></hangnum>
    <gatha1 line="6132"> ‘‘Maṃsā pūvā saṅkuliyo, kummāsā macchasaṃyutā;</gatha1>
    <gathalast line="6133">Maggamhi patitiṭṭhantu, yena maggena ehiti.</gathalast>
    <hangnum line="6134" number="2357"></hangnum>
    <gatha1 line="6135"> ‘‘Sappi telaṃ dadhi khīraṃ, kaṅgubījā bahū surā;</gatha1>
    <gathalast line="6136">Maggamhi patitiṭṭhantu, yena maggena ehiti.</gathalast>
    <hangnum line="6137" number="2358"></hangnum>
    <gatha1 line="6138"> ‘‘Āḷārikā ca sūdā ca, naṭanaṭṭakagāyino;</gatha1>
    <gathalast line="6139">Pāṇissarā kumbhathūṇiyo, mandakā sokajjhāyikā.</gathalast>
    <hangnum line="6140" number="2359"></hangnum>
    <gatha1 line="6141"> ‘‘Āhaññantu sabbavīṇā, bheriyo dindimāni ca;</gatha1>
    <gathalast line="6142">Kharamukhāni dhamentu, nadantu ekapokkharā.</gathalast>
    <hangnum line="6143" number="2360"></hangnum>
    <gatha1 line="6144"> ‘‘Mudiṅgā paṇavā saṅkhā, godhā parivadentikā;</gatha1>
    <gathalast line="6145">Dindimāni ca haññantu, kutumpadindimāni cā’’ti.</gathalast>
    <paragraph line="6146">Tattha <pageBreak edition="Myanmar" number="7.0370" /><bold>lājā olopiyā pupphā</bold>ti lājehi saddhiṃ lājapañcamakāni pupphāni okirantānaṃ okiraṇapupphāni paṭiyādethāti āṇāpeti. <bold>Mālāgandhavilepanā</bold>ti maggavitāne olambakamālā <pageBreak edition="Pali Text Society" number="6.0581" /> ceva gandhavilepanāni ca. <bold>Agghiyāni cā</bold>ti pupphaagghiyāni ceva ratanaagghiyāni ca yena maggena mama putto ehiti, tattha tiṭṭhantu. <bold>Gāme gāme</bold>ti gāmadvāre gāmadvāre. <bold>Patitiṭṭhantū</bold>ti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu. <bold>Macchasaṃyutā</bold>ti macchehi saṃyuttā. <bold>Kaṅgubījā</bold>ti kaṅgupiṭṭhamayā. <bold>Mandakā</bold>ti mandakagāyino. <bold>Sokajjhāyikā</bold>ti māyākārā, aññepi vā ye keci uppannasokaharaṇasamatthā sokajjhāyikāti vuccanti, socante jane attano vaṃsaghosaparamparānaṃ nacce kate nissoke katvā sayāpakāti attho. <bold>Kharamukhānī</bold>ti sāmuddikamahāmukhasaṅkhā. <bold>Saṅkhā</bold>ti dakkhiṇāvaṭṭā muṭṭhisaṅkhā <pageBreak edition="Vipassana Research Institut" number="7.0364" />, nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.</paragraph>
    <paragraph line="6147">Evaṃ rājā maggālaṅkārāni vicāresi. Jūjakopi pamāṇātikkantaṃ bhuñjitvā jīrāpetuṃ asakkonto tattheva kālamakāsi. Rājā tassa sarīrakiccaṃ kārāpetvā ‘‘nagare koci brāhmaṇassa ñātako atthi, idaṃ gaṇhātū’’ti bheriṃ carāpesi. Na kañcissa ñātakaṃ passi, dhanaṃ puna raññoyeva ahosi. Atha sattame divase sabbā senā sannipati. Atha rājā mahantena parivārena jāliṃ magganāyakaṃ katvā nikkhami. Tamatthaṃ pakāsento satthā āha –</paragraph>
    <hangnum line="6148" number="2361"></hangnum>
    <gatha1 line="6149"> ‘‘Sā senā mahatī āsi, uyyuttā sivivāhinī;</gatha1>
    <gathalast line="6150">Jālinā magganāyena, vaṅkaṃ pāyāsi pabbataṃ.</gathalast>
    <hangnum line="6151" number="2362"></hangnum>
    <gatha1 line="6152"> ‘‘Koñcaṃ nadati mātaṅgo, kuñjaro saṭṭhihāyano;</gatha1>
    <gathalast line="6153">Kacchāya baddhamānāya, koñcaṃ nadati vāraṇo.</gathalast>
    <hangnum line="6154" number="2363"></hangnum>
    <gatha1 line="6155"> ‘‘Ājānīyā <pageBreak edition="Myanmar" number="7.0371" /> hasiyanti, nemighoso ajāyatha;</gatha1>
    <gathalast line="6156">Abbhaṃ rajo acchādesi, uyyuttā sivivāhinī.</gathalast>
    <hangnum line="6157" number="2364"></hangnum>
    <gatha1 line="6158"> ‘‘Sā senā mahatī āsi, uyyuttā hārahārinī;</gatha1>
    <gathalast line="6159">Jālinā magganāyena, vaṅkaṃ pāyāsi pabbataṃ.</gathalast>
    <hangnum line="6160" number="2365"></hangnum>
    <gatha1 line="6161"> ‘‘Te pāviṃsu brahāraññaṃ, bahusākhaṃ mahodakaṃ;</gatha1>
    <gathalast line="6162">Puppharukkhehi sañchannaṃ, phalarukkhehi cūbhayaṃ.</gathalast>
    <hangnum line="6163" number="2366"></hangnum>
    <gatha1 line="6164"> ‘‘Tattha bindussarā vaggū, nānāvaṇṇā bahū dijā;</gatha1>
    <gathalast line="6165">Kūjantamupakūjanti, utusampupphite dume.</gathalast>
    <hangnum line="6166" number="2367"></hangnum>
    <gatha1 line="6167"> ‘‘Te gantvā dīghamaddhānaṃ, ahorattānamaccaye;</gatha1>
    <gathalast line="6168">Padesaṃ taṃ upāgacchuṃ, yattha vessantaro ahū’’ti.</gathalast>
    <paragraph line="6169">Tattha <pageBreak edition="Vipassana Research Institut" number="7.0365" /><bold>mahatī</bold>ti dvādasaakkhobhaṇisaṅkhātā senā. <bold>Uyyuttā</bold>ti payātā. <bold>Koñcaṃ nadatī</bold>ti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa adaṃsu. So hatthī ‘‘sāmikaṃ vata passituṃ labhissāmī’’ti tuṭṭho koñcanādamakāsi. Taṃ sandhāyetaṃ vuttaṃ. <bold>Kacchāyā</bold>ti suvaṇṇakacchāya baddhamānāyapi tussitvā koñcaṃ nadati. <bold>Hasiyantī</bold>ti hasasaddamakaṃsu <pageBreak edition="Pali Text Society" number="6.0582" />. <bold>Hārahārinī</bold>ti haritabbaharaṇasamatthā. <bold>Pāviṃsū</bold>ti pavisiṃsu. <bold>Bahusākha</bold>nti bahurukkhasākhaṃ. <bold>Dīghamaddhāna</bold>nti saṭṭhiyojanamaggaṃ. <bold>Upāgacchu</bold>nti yattha vessantaro ahosi, taṃ padesaṃ upagatāti.</paragraph>
    <centered line="6170">Mahārājapabbavaṇṇanā niṭṭhitā.</centered>
    <subhead line="6171">Chakhattiyakammavaṇṇanā</subhead>
    <paragraph line="6172">Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi. Hatthiādīnaṃ saddo mahā ahosi. Atha mahāsatto taṃ saddaṃ sutvā ‘‘kiṃ nu kho me paccāmittā <pageBreak edition="Myanmar" number="7.0372" /> mama pitaraṃ ghātetvā mamatthāya āgatā’’ti maraṇabhayabhīto maddiṃ ādāya pabbataṃ āruyha senaṃ olokesi. Tamatthaṃ pakāsento satthā āha –</paragraph>
    <hangnum line="6173" number="2368"></hangnum>
    <gatha1 line="6174"> ‘‘Tesaṃ sutvāna nigghosaṃ, bhīto vessantaro ahu;</gatha1>
    <gathalast line="6175">Pabbataṃ abhiruhitvā, bhīto senaṃ udikkhati.</gathalast>
    <hangnum line="6176" number="2369"></hangnum>
    <gatha1 line="6177"> ‘‘Iṅgha maddi nisāmehi, nigghoso yādiso vane;</gatha1>
    <gathalast line="6178">Ājānīyā hasiyanti, dhajaggāni ca dissare.</gathalast>
    <hangnum line="6179" number="2370"></hangnum>
    <gatha1 line="6180"> ‘‘Ime nūna araññasmiṃ, migasaṅghāni luddakā;</gatha1>
    <gatha2 line="6181">Vāgurāhi parikkhippa, sobbhaṃ pātetvā tāvade;</gatha2>
    <gathalast line="6182">Vikkosamānā tibbāhi, hanti nesaṃ varaṃ varaṃ.</gathalast>
    <hangnum line="6183" number="2371"></hangnum>
    <gatha1 line="6184"> ‘‘Yathā mayaṃ adūsakā, araññe avaruddhakā;</gatha1>
    <gathalast line="6185">Amittahatthattaṃ gatā, passa dubbalaghātaka’’nti.</gathalast>
    <paragraph line="6186">Tattha <pageBreak edition="Vipassana Research Institut" number="7.0366" /><bold>iṅghā</bold>ti codanatthe nipāto. <bold>Nisāmehī</bold>ti sakasenā vā parasenā vāti olokehi upadhārehi. ‘‘Ime nūna araññasmi’’ntiādīnaṃ aḍḍhateyyagāthānaṃ evamatthasambandho veditabbo ‘‘maddi yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṃ migānaṃ varaṃ varaṃ thūlaṃ thūlaṃ hananti, ime ca nūna tatheva amhe asabbhāhi vācāhi vikkosamānā tibbāti sattīhi hanissanti, mayañca adūsakā araññe avaruddhakā raṭṭhā pabbājitā vane vasāma, evaṃ santepi amittānaṃ hatthattaṃ gatā, passa dubbalaghātaka’’nti. Evaṃ so maraṇabhayena paridevi.</paragraph>
    <paragraph line="6187">Sā tassa vacanaṃ sutvā senaṃ oloketvā ‘‘sakasenāya bhavitabba’’nti mahāsattaṃ assāsentī imaṃ gāthamāha –</paragraph>
    <hangnum line="6188" number="2372"></hangnum>
    <gatha1 line="6189"> ‘‘Amittā <pageBreak edition="Pali Text Society" number="6.0583" /> nappasāheyyuṃ, aggīva udakaṇṇave;</gatha1>
    <gathalast line="6190">Tadeva tvaṃ vicintehi, api sotthi ito siyā’’ti.</gathalast>
    <paragraph line="6191">Tattha <bold>aggīva udakaṇṇave</bold>ti yathā tiṇukkādīnaṃ vasena upanīto aggi aṇṇavasaṅkhātāni puthulagambhīrāni udakāni nappasahati, tāpetuṃ na sakkoti <pageBreak edition="Myanmar" number="7.0373" />, tathā taṃ amittā nappasaheyyuṃ nābhibhavissanti. <bold>Tadevā</bold>ti yaṃ sakkena tuyhaṃ varaṃ datvā ‘‘mahārāja, na cirasseva te pitā ehitī’’ti vuttaṃ, tadeva tvaṃ vicintehi, api nāma ito balakāyato amhākaṃ sotthi siyāti mahāsattaṃ assāsesi.</paragraph>
    <paragraph line="6192">Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṃ pakāsento satthā āha –</paragraph>
    <hangnum line="6193" number="2373"></hangnum>
    <gatha1 line="6194"> ‘‘Tato vessantaro rājā, orohitvāna pabbatā;</gatha1>
    <gathalast line="6195">Nisīdi paṇṇasālāyaṃ, daḷhaṃ katvāna mānasa’’nti.</gathalast>
    <paragraph line="6196">Tattha <bold>daḷhaṃ katvāna mānasa</bold>nti mayaṃ pabbajitā nāma, amhākaṃ ko kiṃ karissatīti thiraṃ hadayaṃ katvā nisīdi.</paragraph>
    <paragraph line="6197">Tasmiṃ <pageBreak edition="Vipassana Research Institut" number="7.0367" /> khaṇe sañjayo rājā deviṃ āmantetvā – ‘‘bhadde, phussati amhesu sabbesu ekato gatesu soko mahā bhavissati, paṭhamaṃ tāva ahaṃ gacchāmi, tato ‘idāni sokaṃ vinodetvā nisinnā bhavissantī’ti sallakkhetvā tvaṃ mahantena parivārena āgaccheyyāsi. Atha thokaṃ kālaṃ vītināmetvā jālikaṇhājinā pacchato āgacchantū’’ti vatvā rathaṃ nivattāpetvā āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato oruyha puttassa santikaṃ agamāsi. Tamatthaṃ pakāsento satthā āha –</paragraph>
    <hangnum line="6198" number="2374"></hangnum>
    <gatha1 line="6199"> ‘‘Nivattayitvāna rathaṃ, vuṭṭhapetvāna seniyo;</gatha1>
    <gathalast line="6200">Ekaṃ araññe viharantaṃ, pitā puttaṃ upāgami.</gathalast>
    <hangnum line="6201" number="2375"></hangnum>
    <gatha1 line="6202"> ‘‘Hatthikkhandhato oruyha, ekaṃso pañjalīkato;</gatha1>
    <gathalast line="6203">Parikiṇṇo amaccehi, puttaṃ siñcitumāgami.</gathalast>
    <hangnum line="6204" number="2376"></hangnum>
    <gatha1 line="6205"> ‘‘Tatthaddasa kumāraṃ so, rammarūpaṃ samāhitaṃ;</gatha1>
    <gathalast line="6206">Nisinnaṃ paṇṇasālāyaṃ, jhāyantaṃ akutobhaya’’nti.</gathalast>
    <paragraph line="6207">Tattha <pageBreak edition="Myanmar" number="7.0374" /><bold>vuṭṭhapetvāna seniyo</bold>ti ārakkhatthāya balakāye ṭhapetvā. <bold>Ekaṃso</bold>ti ekaṃsakatauttarāsaṅgo. <bold>Siñcitumāgamī</bold>ti rajje abhisiñcituṃ upāgami. <bold>Rammarūpa</bold>nti anañjitaṃ amaṇḍitaṃ.</paragraph>
    <hangnum line="6208" number="2377"></hangnum>
    <gatha1 line="6209"> ‘‘Tañca <pageBreak edition="Pali Text Society" number="6.0584" /> disvāna āyantaṃ, pitaraṃ puttagiddhinaṃ;</gatha1>
    <gathalast line="6210">Vessantaro ca maddī ca, paccuggantvā avandisuṃ.</gathalast>
    <hangnum line="6211" number="2378"></hangnum>
    <gatha1 line="6212"> ‘‘Maddī ca sirasā pāde, sasurassābhivādayi;</gatha1>
    <gatha2 line="6213">Maddī ahañhi te deva, pāde vandāmi te suṇhā;</gatha2>
    <gathalast line="6214">Te su tattha palissajja, pāṇinā parimajjathā’’ti.</gathalast>
    <paragraph line="6215">Tattha <bold>pāde vandāmi te suṇhā</bold>ti ahaṃ, deva, tava suṇhā pāde vandāmīti evaṃ vatvā vandi. <bold>Te su tatthā</bold>ti te ubhopi jane tasmiṃ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha, piṭṭhiyo nesaṃ parimajji.</paragraph>
    <paragraph line="6216">Tato <pageBreak edition="Vipassana Research Institut" number="7.0368" /> roditvā paridevitvā rājā soke parinibbute tehi saddhiṃ paṭisanthāraṃ karonto āha –</paragraph>
    <hangnum line="6217" number="2379"></hangnum>
    <gatha1 line="6218"> ‘‘Kacci vo kusalaṃ putta, kacci putta anāmayaṃ;</gatha1>
    <gathalast line="6219">Kacci uñchena yāpetha, kacci mūlaphalā bahū.</gathalast>
    <hangnum line="6220" number="2380"></hangnum>
    <gatha1 line="6221"> ‘‘Kacci ḍaṃsā makasā ca, appameva sarīsapā;</gatha1>
    <gathalast line="6222">Vane vāḷamigākiṇṇe, kacci hiṃsā na vijjatī’’ti.</gathalast>
    <paragraph line="6223">Pitu vacanaṃ sutvā mahāsatto āha –</paragraph>
    <hangnum line="6224" number="2381"></hangnum>
    <gatha1 line="6225"> ‘‘Atthi no jīvikā deva, sā ca yādisakīdisā;</gatha1>
    <gathalast line="6226">Kasirā jīvikā homa, uñchācariyāya jīvitaṃ.</gathalast>
    <hangnum line="6227" number="2382"></hangnum>
    <gatha1 line="6228"> ‘‘Aniddhinaṃ mahārāja, dametassaṃva sārathi;</gatha1>
    <gathalast line="6229">Tyamhā aniddhikā dantā, asamiddhi dameti no.</gathalast>
    <hangnum line="6230" number="2383"></hangnum>
    <gatha1 line="6231"> ‘‘Api no kisāni maṃsāni, pitu mātu adassanā;</gatha1>
    <gathalast line="6232">Avaruddhānaṃ mahārāja, araññe jīvasokina’’nti.</gathalast>
    <paragraph line="6233">Tattha <pageBreak edition="Myanmar" number="7.0375" /><bold>yādisakīdisā</bold>ti yā vā sā vā, lāmakāti attho. <bold>Kasirā jīvikā homā</bold>ti tāta, amhākaṃ uñchācariyāya jīvitaṃ nāma kicchaṃ, dukkhā no jīvikā ahosi. <bold>Aniddhina</bold>nti mahārāja, aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti, nibbisevanaṃ karoti, te mayaṃ idha vasantā aniddhikā dantā nibbisevanā katā, asamiddhiyeva no dametīti. ‘‘Dametha no’’tipi pāṭho, damayittha noti attho. <bold>Jīvasokina</bold>nti avigatasokānaṃ araññe vasantānaṃ kiṃ nāma amhākaṃ sukhanti vadati.</paragraph>
    <paragraph line="6234">Evañca pana vatvā puna puttānaṃ pavattiṃ pucchanto āha –</paragraph>
    <hangnum line="6235" number="2384"></hangnum>
    <gatha1 line="6236"> ‘‘Yepi <pageBreak edition="Vipassana Research Institut" number="7.0369" /> te siviseṭṭhassa, dāyādāpattamānasā;</gatha1>
    <gatha2 line="6237">Jālī kaṇhājinā cubho, brāhmaṇassa vasānugā;</gatha2>
    <gathalast line="6238">Accāyikassa luddassa, yo ne gāvova sumbhati.</gathalast>
    <hangnum line="6239" number="2385"></hangnum>
    <gatha1 line="6240"> ‘‘Te <pageBreak edition="Pali Text Society" number="6.0585" /> rājaputtiyā putte, yadi jānātha saṃsatha;</gatha1>
    <gathalast line="6241">Pariyāpuṇātha no khippaṃ, sappadaṭṭhaṃva māṇava’’nti.</gathalast>
    <paragraph line="6242">Tattha <bold>dāyādāpattamānasā</bold>ti mahārāja, yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova sumbhati paharati, te rājaputtiyā putte yadi diṭṭhavasena vā sutavasena vā jānātha saṃsatha. <bold>Sappadaṭṭhaṃva māṇava</bold>nti visanimmadanatthāya sappadaṭṭhaṃ māṇavaṃ tikicchantā viya khippaṃ no pariyāpuṇātha kathethāti vadati.</paragraph>
    <paragraph line="6243">Rājā āha –</paragraph>
    <hangnum line="6244" number="2386"></hangnum>
    <gatha1 line="6245"> ‘‘Ubho kumārā nikkītā, jālī kaṇhājinā cubho;</gatha1>
    <gathalast line="6246">Brāhmaṇassa dhanaṃ datvā, putta mā bhāyi assasā’’ti.</gathalast>
    <paragraph line="6247">Tattha <bold>nikkītā</bold>ti nikkayaṃ datvā gahitā.</paragraph>
    <paragraph line="6248">Taṃ sutvā mahāsatto paṭiladdhassāso pitarā saddhiṃ paṭisanthāramakāsi –</paragraph>
    <hangnum line="6249" number="2387"></hangnum>
    <gatha1 line="6250"> ‘‘Kacci <pageBreak edition="Myanmar" number="7.0376" /> nu tāta kusalaṃ, kacci tāta anāmayaṃ;</gatha1>
    <gathalast line="6251">Kacci nu tāta me mātu, cakkhu na parihāyatī’’ti.</gathalast>
    <paragraph line="6252">Tattha <bold>cakkhu na parihāyatī</bold>ti puttasokena rodantiyā cakkhu na parihāyatīti.</paragraph>
    <paragraph line="6253">Rājā āha –</paragraph>
    <hangnum line="6254" number="2388"></hangnum>
    <gatha1 line="6255"> ‘‘Kusalañceva <pageBreak edition="Vipassana Research Institut" number="7.0370" /> me putta, atho putta anāmayaṃ;</gatha1>
    <gathalast line="6256">Atho ca putta te mātu, cakkhu na parihāyatī’’ti.</gathalast>
    <paragraph line="6257">Bodhisatto āha –</paragraph>
    <hangnum line="6258" number="2389"></hangnum>
    <gatha1 line="6259"> ‘‘Kacci arogaṃ yoggaṃ te, kacci vahati vāhanaṃ;</gatha1>
    <gathalast line="6260">Kacci phīto janapado, kacci vuṭṭhi na chijjatī’’ti.</gathalast>
    <paragraph line="6261">Tattha <bold>vuṭṭhī</bold>ti vuṭṭhidhārā.</paragraph>
    <paragraph line="6262">Rājā āha –</paragraph>
    <hangnum line="6263" number="2390"></hangnum>
    <gatha1 line="6264"> ‘‘Atho arogaṃ yoggaṃ me, atho vahati vāhanaṃ;</gatha1>
    <gathalast line="6265">Atho phīto janapado, atho vuṭṭhi na chijjatī’’ti.</gathalast>
    <paragraph line="6266">Evaṃ tesaṃ sallapantānaññeva phussatī devī ‘‘idāni sokaṃ tanukaṃ katvā nisinnā bhavissantī’’ti sallakkhetvā mahāparivārena saddhiṃ puttassa santikaṃ agamāsi. Tamatthaṃ <pageBreak edition="Pali Text Society" number="6.0586" /> pakāsento satthā āha –</paragraph>
    <hangnum line="6267" number="2391"></hangnum>
    <gatha1 line="6268"> ‘‘Iccevaṃ mantayantānaṃ, mātā nesaṃ adissatha;</gatha1>
    <gathalast line="6269">Rājaputtī giridvāre, pattikā anupāhanā.</gathalast>
    <hangnum line="6270" number="2392"></hangnum>
    <gatha1 line="6271"> ‘‘Tañca disvāna āyantiṃ, mātaraṃ puttagiddhiniṃ;</gatha1>
    <gathalast line="6272">Vessantaro ca maddī ca, paccuggantvā avandisuṃ.</gathalast>
    <hangnum line="6273" number="2393"></hangnum>
    <gatha1 line="6274"> ‘‘Maddī ca sirasā pāde, sassuyā abhivādayi;</gatha1>
    <gathalast line="6275">Maddī ahañhi te ayye, pāde vandāmi te suṇhā’’ti.</gathalast>
    <paragraph line="6276">Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu. Maddī ca tesaṃ āgamanamaggaṃ olokentīyeva aṭṭhāsi. Sā te sotthinā āgacchante disvā sakabhāvena <pageBreak edition="Vipassana Research Institut" number="7.0371" /> saṇṭhātuṃ <pageBreak edition="Myanmar" number="7.0377" /> asakkontī taruṇavacchā viya gāvī paridevamānā tato pāyāsi. Tepi taṃ disvā paridevantā mātarābhimukhāva padhāviṃsu. Tamatthaṃ pakāsento satthā āha –</paragraph>
    <hangnum line="6277" number="2394"></hangnum>
    <gatha1 line="6278"> ‘‘Maddiñca puttakā disvā, dūrato sotthimāgatā;</gatha1>
    <gathalast line="6279">Kandantā mabhidhāviṃsu, vacchabālāva mātaraṃ.</gathalast>
    <hangnum line="6280" number="2395"></hangnum>
    <gatha1 line="6281"> ‘‘Maddī ca puttake disvā, dūrato sotthimāgate;</gatha1>
    <gathalast line="6282">Vāruṇīva pavedhentī, thanadhārābhisiñcathā’’ti.</gathalast>
    <paragraph line="6283">Tattha <bold>kandantā mabhidhāviṃsū</bold>ti kandantā abhidhāviṃsu. <bold>Vāruṇīvā</bold>ti yakkhāviṭṭhā ikkhaṇikā viya pavedhamānā thanadhārā abhisiñcathāti.</paragraph>
    <paragraph line="6284">Sā kira mahāsaddena paridevitvā kampamānā visaññī hutvā dīghato pathaviyaṃ pati. Kumārāpi vegenāgantvā visaññino hutvā mātu upariyeva patiṃsu. Tasmiṃ khaṇe tassā dvīhi thanehi dve khīradhārā nikkhamitvā tesaṃ mukheyeva pavisiṃsu. Sace kira ettako assāso nābhavissa, dve kumārā sukkhahadayā hutvā addhā nassissanti. Vessantaropi piyaputte disvā sokaṃ sandhāretuṃ asakkonto visaññī hutvā tattheva pati. Mātāpitaropissa visaññino hutvā tattheva patiṃsu, tathā sahajātā saṭṭhisahassā amaccā. Taṃ kāruññaṃ passantesu ekopi sakabhāvena saṇṭhātuṃ nāsakkhi. Sakalaṃ assamapadaṃ yugantavātena pamadditaṃ viya sālavanaṃ ahosi. Tasmiṃ khaṇe pabbatā nadiṃsu, mahāpathavī kampi, mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṃ.</paragraph>
    <paragraph line="6285">Sakko devarājā ‘‘cha khattiyā saparisā visaññino jātā, tesu ekopi uṭṭhāya kassaci sarīre udakaṃ siñcituṃ samattho nāma natthi, ahaṃ dāni imesaṃ pokkharavassaṃ vassāpessāmī’’ti cintetvā chakhattiyasamāgame pokkharavassaṃ vassāpesi. Tattha ye temitukāmā, te tementi, atemitukāmānaṃ upari ekabindumattampi na patati, padumapattato udakaṃ viya nivattitvā gacchati. Iti pokkharavane patitaṃ <pageBreak edition="Myanmar" number="7.0378" /> vassaṃ viya taṃ vassaṃ ahosi. Cha khattiyā <pageBreak edition="Pali Text Society" number="6.0587" /> assāsaṃ paṭilabhiṃsu. Mahājano tampi disvā ‘‘aho acchariyaṃ, aho abbhutaṃ evarūpe ñātisamāgame pokkharavassaṃ vassi, mahāpathavī kampī’’ti acchariyaṃ pavedesi. Tamatthaṃ pakāsento satthā āha –</paragraph>
    <hangnum line="6286" number="2396"></hangnum>
    <gatha1 line="6287"> ‘‘Samāgatānaṃ <pageBreak edition="Vipassana Research Institut" number="7.0372" /> ñātīnaṃ, mahāghoso ajāyatha;</gatha1>
    <gathalast line="6288">Pabbatā samanādiṃsu, mahī pakampitā ahu.</gathalast>
    <hangnum line="6289" number="2397"></hangnum>
    <gatha1 line="6290"> ‘‘Vuṭṭhidhāraṃ pavattento, devo pāvassi tāvade;</gatha1>
    <gathalast line="6291">Atha vessantaro rājā, ñātīhi samagacchatha.</gathalast>
    <hangnum line="6292" number="2398"></hangnum>
    <gatha1 line="6293"> ‘‘Nattāro suṇisā putto, rājā devī ca ekato;</gatha1>
    <gathalast line="6294">Yadā samāgatā āsuṃ, tadāsi lomahaṃsanaṃ.</gathalast>
    <hangnum line="6295" number="2399"></hangnum>
    <gatha1 line="6296"> ‘‘Pañjalikā tassa yācanti, rodantā bherave vane;</gatha1>
    <gatha2 line="6297">Vessantarañca maddiñca, sabbe raṭṭhā samāgatā;</gatha2>
    <gathalast line="6298">Tvaṃ nosi issaro rājā, rajjaṃ kāretha no ubho’’ti.</gathalast>
    <paragraph line="6299">Tattha <bold>ghoso</bold>ti kāruññaghoso. <bold>Pañjalikā</bold>ti sabbe nāgarā ceva negamā ca jānapadā ca paggahitañjalikā hutvā. <bold>Tassa yācantī</bold>ti tassa pādesu patitvā roditvā kanditvā ‘‘deva, tvaṃ no sāmi issaro, pitā te idheva abhisiñcitvā nagaraṃ netukāmo, kulasantakaṃ setacchattaṃ paṭicchathā’’ti yāciṃsu.</paragraph>
    <centered line="6300">Chakhattiyakammavaṇṇanā niṭṭhitā.</centered>
    <subhead line="6301">Nagarakaṇḍavaṇṇanā</subhead>
    <paragraph line="6302">Taṃ sutvā mahāsatto pitarā saddhiṃ sallapanto imaṃ gāthamāha –</paragraph>
    <hangnum line="6303" number="2400"></hangnum>
    <gatha1 line="6304"> ‘‘Dhammena rajjaṃ kārentaṃ, raṭṭhā pabbājayittha maṃ;</gatha1>
    <gathalast line="6305">Tvañca jānapadā ceva, negamā ca samāgatā’’ti.</gathalast>
    <paragraph line="6306">Tato <pageBreak edition="Myanmar" number="7.0379" /> rājā puttaṃ attano dosaṃ khamāpento āha –</paragraph>
    <hangnum line="6307" number="2401"></hangnum>
    <gatha1 line="6308"> ‘‘Dukkaṭañca <pageBreak edition="Vipassana Research Institut" number="7.0373" /> hi no putta, bhūnahaccaṃ kataṃ mayā;</gatha1>
    <gathalast line="6309">Yohaṃ sivīnaṃ vacanā, pabbājesimadūsaka’’nti.</gathalast>
    <paragraph line="6310">Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –</paragraph>
    <hangnum line="6311" number="2402"></hangnum>
    <gatha1 line="6312"> ‘‘Yena kenaci vaṇṇena, pitu dukkhaṃ udabbahe;</gatha1>
    <gathalast line="6313">Mātu bhaginiyā cāpi, api pāṇehi attano’’ti.</gathalast>
    <paragraph line="6314">Tattha <bold>udabbahe</bold>ti hareyya. <bold>Api pāṇehī</bold>ti tāta puttena nāma jīvitaṃ pariccajitvāpi mātāpitūnaṃ sokadukkhaṃ haritabbaṃ, tasmā mama dosaṃ hadaye akatvā mama vacanaṃ karohi, imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.</paragraph>
    <paragraph line="6315">Bodhisatto <pageBreak edition="Pali Text Society" number="6.0588" /> rajjaṃ kāretukāmopi ‘‘ettake pana akathite garukaṃ nāma na hotī’’ti kathesi. Mahāsatto ‘‘sādhū’’ti sampaṭicchi. Athassa adhivāsanaṃ viditvā sahajātā saṭṭhisahassā amaccā ‘‘nahānakālo mahārāja, rajojallaṃ pavāhayā’’ti vadiṃsu. Atha ne mahāsatto ‘‘thokaṃ adhivāsethā’’ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ nivāsetvā paṇṇasālato nikkhamitvā ‘‘idaṃ mayā nava māse aḍḍhamāsañca vasantena samaṇadhammassa kataṭṭhānaṃ, pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna’’nti paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi. Athassa kappakādayo kesamassukammādīni kariṃsu. Tamenaṃ sabbābharaṇabhūsitaṃ devarājānamiva virocamānaṃ rajje abhisiñciṃsu. Tena vuttaṃ –</paragraph>
    <hangnum line="6316" number="2403"></hangnum>
    <gatha1 line="6317"> ‘‘Tato vessantaro rājā, rajojallaṃ pavāhayi;</gatha1>
    <gathalast line="6318">Rajojallaṃ pavāhetvā, saṅkhavaṇṇaṃ adhārayī’’ti.</gathalast>
    <paragraph line="6319">Tattha <bold>pavāhayī</bold>ti hāresi, hāretvā ca pana rājavesaṃ gaṇhīti attho.</paragraph>
    <paragraph line="6320">Athassa yaso mahā ahosi. Olokitaolokitaṭṭhānaṃ kampati, mukhamaṅgalikā mukhamaṅgalāni ghosayiṃsu, sabbatūriyāni paggaṇhiṃsu, mahāsamuddakucchiyaṃ <pageBreak edition="Myanmar" number="7.0380" /> meghagajjitaghoso viya tūriyaghoso ahosi. Hatthiratanaṃ alaṅkaritvā upānayiṃsu. So khaggaratanaṃ bandhitvā hatthiratanaṃ <pageBreak edition="Vipassana Research Institut" number="7.0374" /> abhiruhi. Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā parivārayiṃsu, sabbakaññāyo maddidevimpi nahāpetvā alaṅkaritvā abhisiñciṃsu. Sīse ca panassā abhisekaudakaṃ abhisiñcamānā ‘‘vessantaro taṃ pāletū’’tiādīni maṅgalāni vadiṃsu. Tamatthaṃ pakāsento satthā āha –</paragraph>
    <hangnum line="6321" number="2404"></hangnum>
    <gatha1 line="6322"> ‘‘Sīsaṃ nhāto sucivattho, sabbābharaṇabhūsito;</gatha1>
    <paragraph line="6323">Paccayaṃ nāgamāruyha, khaggaṃ bandhi parantapaṃ.</paragraph>
    <hangnum line="6324" number="2405"></hangnum>
    <gatha1 line="6325"> ‘‘Tato saṭṭhisahassāni, yodhino cārudassanā;</gatha1>
    <gathalast line="6326">Sahajātā pakiriṃsu, nandayantā rathesabhaṃ.</gathalast>
    <hangnum line="6327" number="2406"></hangnum>
    <gatha1 line="6328"> ‘‘Tato <pageBreak edition="Pali Text Society" number="6.0589" /> maddimpi nhāpesuṃ, sivikaññā samāgatā;</gatha1>
    <gatha2 line="6329">Vessantaro taṃ pāletu, jālī kaṇhājinā cubho;</gatha2>
    <gathalast line="6330">Athopi taṃ mahārājā, sañjayo abhirakkhatū’’ti.</gathalast>
    <paragraph line="6331">Tattha <bold>paccayaṃ nāgamāruyhā</bold>ti taṃ attano jātadivase uppannaṃ hatthināgaṃ. <bold>Parantapa</bold>nti amittatāpanaṃ. <bold>Pakiriṃsū</bold>ti parivārayiṃsu. <bold>Nandayantā</bold>ti tosentā. <bold>Sivikaññā</bold>ti sivirañño pajāpatiyo sannipatitvā gandhodakena nhāpesuṃ. <bold>Jālī kaṇhājinā cubho</bold>ti ime te puttāpi mātaraṃ rakkhantūti.</paragraph>
    <hangnum line="6332" number="2407"></hangnum>
    <gatha1 line="6333"> ‘‘Idañca paccayaṃ laddhā, pubbe saṃklesamattano;</gatha1>
    <gathalast line="6334">Ānandiyaṃ ācariṃsu, ramaṇīye giribbaje.</gathalast>
    <hangnum line="6335" number="2408"></hangnum>
    <gatha1 line="6336"> ‘‘Idañca paccayaṃ laddhā, pubbe saṃklesamattano;</gatha1>
    <gathalast line="6337">Ānandi vittā sumanā, putte saṅgamma lakkhaṇā.</gathalast>
    <hangnum line="6338" number="2409"></hangnum>
    <gatha1 line="6339"> ‘‘Idañca paccayaṃ laddhā, pubbe saṃklesamattano;</gatha1>
    <gathalast line="6340">Ānandi vittā patītā, saha puttehi lakkhaṇā’’ti.</gathalast>
    <paragraph line="6341">Tattha <bold>idañca paccayaṃ laddhā</bold>ti bhikkhave, vessantaro maddī ca idañca paccayaṃ laddhā imaṃ patiṭṭhaṃ <pageBreak edition="Vipassana Research Institut" number="7.0375" /> labhitvā, rajje patiṭṭhahitvāti attho. <bold>Pubbe</bold>ti ito <pageBreak edition="Myanmar" number="7.0381" /> pubbe attano vanavāsasaṃklesañca anussaritvā. <bold>Ānandiyaṃ ācariṃsu, ramaṇīye giribbaje</bold>ti ramaṇīye vaṅkagirikucchimhi ‘‘vessantarassa rañño āṇā’’ti kañcanalatāvinaddhaṃ ānandabheriṃ carāpetvā ānandachaṇaṃ ācariṃsu. <bold>Ānandi vittā sumanā</bold>ti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho. <bold>Patītā</bold>ti somanassā hutvā.</paragraph>
    <paragraph line="6342">Evaṃ patītā hutvā ca pana putte āha –</paragraph>
    <hangnum line="6343" number="2410"></hangnum>
    <gatha1 line="6344"> ‘‘Ekabhattā pure āsiṃ, niccaṃ thaṇḍilasāyinī;</gatha1>
    <gathalast line="6345">Iti metaṃ vataṃ āsi, tumhaṃ kāmā hi puttakā.</gathalast>
    <hangnum line="6346" number="2411"></hangnum>
    <gatha1 line="6347"> ‘‘Taṃ me vataṃ samiddhajja, tumhe saṅgamma puttakā;</gatha1>
    <gatha2 line="6348">Mātujampi taṃ pāletu, pitujampi ca puttaka;</gatha2>
    <gathalast line="6349">Athopi taṃ mahārājā, sañjayo abhirakkhatu.</gathalast>
    <hangnum line="6350" number="2412"></hangnum>
    <gatha1 line="6351"> ‘‘Yaṃ kiñcitthi kataṃ puññaṃ, mayhañceva pitucca te;</gatha1>
    <gathalast line="6352">Sabbena tena kusalena, ajaro amaro bhavā’’ti.</gathalast>
    <paragraph line="6353">Tattha <bold>tumhaṃ kāmā hi puttakā</bold>ti puttakā ahaṃ tumhākaṃ kāmā tumhe patthayamānā pure tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ, iti me tumhākaṃ kāmā etaṃ vataṃ āsīti vadati. <bold>Samiddhajjā</bold>ti taṃ me vataṃ ajja samiddhaṃ. <bold>Mātujampi taṃ pāletu, pitujampi ca puttakā</bold>ti puttajāli taṃ mātujātaṃ somanassampi pitujātaṃ somanassampi pāletu, mātāpitūnaṃ santakaṃ puññaṃ taṃ pāletūti attho. Tenevāha <bold>‘‘yaṃ kiñcitthi kataṃ puñña’’</bold>nti.</paragraph>
    <paragraph line="6354">Phussatīpi <pageBreak edition="Pali Text Society" number="6.0590" /> devī ‘‘ito paṭṭhāya mama suṇhā imāneva vatthāni nivāsetu, imāni ābharaṇāni dhāretū’’ti suvaṇṇasamugge pūretvā pahiṇi. Tamatthaṃ pakāsento satthā āha –</paragraph>
    <hangnum line="6355" number="2413"></hangnum>
    <gatha1 line="6356"> ‘‘Kappāsikañca koseyyaṃ, khomakoṭumbarāni ca;</gatha1>
    <gathalast line="6357">Sassu suṇhāya pāhesi, yehi maddī asobhatha.</gathalast>
    <hangnum line="6358" number="2414"></hangnum>
    <gatha1 line="6359"> ‘‘Tato <pageBreak edition="Vipassana Research Institut" number="7.0376" /><pageBreak edition="Myanmar" number="7.0382" /> hemañca kāyūraṃ, gīveyyaṃ ratanāmayaṃ;</gatha1>
    <gathalast line="6360">Sassu suṇhāya pāhesi, yehi maddī asobhatha.</gathalast>
    <hangnum line="6361" number="2415"></hangnum>
    <gatha1 line="6362"> ‘‘Tato hemañca kāyūraṃ, aṅgadaṃ maṇimekhalaṃ;</gatha1>
    <gathalast line="6363">Sassu suṇhāya pāhesi, yehi maddī asobhatha.</gathalast>
    <hangnum line="6364" number="2416"></hangnum>
    <gatha1 line="6365"> ‘‘Uṇṇataṃ mukhaphullañca, nānāratte ca māṇike;</gatha1>
    <gathalast line="6366">Sassu suṇhāya pāhesi, yehi maddī asobhatha.</gathalast>
    <hangnum line="6367" number="2417"></hangnum>
    <gatha1 line="6368"> ‘‘Uggatthanaṃ giṅgamakaṃ, mekhalaṃ pāṭipādakaṃ;</gatha1>
    <gathalast line="6369">Sassu suṇhāya pāhesi, yehi maddī asobhatha.</gathalast>
    <hangnum line="6370" number="2418"></hangnum>
    <gatha1 line="6371"> ‘‘Suttañca suttavajjañca, upanijjhāya seyyasi;</gatha1>
    <gathalast line="6372">Asobhatha rājaputtī, devakaññāva nandane.</gathalast>
    <hangnum line="6373" number="2419"></hangnum>
    <gatha1 line="6374"> ‘‘Sīsaṃ nhātā sucivatthā, sabbālaṅkārabhūsitā;</gatha1>
    <gathalast line="6375">Asobhatha rājaputtī, tāvatiṃseva accharā.</gathalast>
    <hangnum line="6376" number="2420"></hangnum>
    <gatha1 line="6377"> ‘‘Kadalīva vātacchupitā, jātā cittalatāvane;</gatha1>
    <gathalast line="6378">Antāvaraṇasampannā, rājaputtī asobhatha.</gathalast>
    <hangnum line="6379" number="2421"></hangnum>
    <gatha1 line="6380"> ‘‘Sakuṇī mānusinīva, jātā cittapattā patī;</gatha1>
    <gathalast line="6381">Nigrodhapakkabimboṭṭhī, rājaputtī asobhathā’’ti.</gathalast>
    <paragraph line="6382">Tattha <bold>hemañca kāyūra</bold>nti suvaṇṇamayaṃ vanakhajjūriphalasaṇṭhānaṃ gīvāpasādhanameva. <bold>Ratanamaya</bold>nti aparampi ratanamayaṃ gīveyyaṃ. <bold>Aṅgadaṃ maṇimekhala</bold>nti aṅgadābharaṇañca maṇimayamekhalañca. <bold>Uṇṇata</bold>nti ekaṃ nalāṭapasādhanaṃ. <bold>Mukhaphulla</bold>nti nalāṭante tilakamālābharaṇaṃ. <bold>Nānāratte</bold>ti nānāvaṇṇe. <bold>Māṇike</bold>ti maṇimaye. <bold>Uggatthanaṃ giṅgamaka</bold>nti etānipi dve ābharaṇāni. <bold>Mekhala</bold>nti suvaṇṇarajatamayaṃ mekhalaṃ. <bold>Pāṭipādaka</bold>nti pādapasādhanaṃ. <bold>Suttañca suttavajjaṃ cā</bold>ti suttārūḷhañca asuttārūḷhañca pasādhanaṃ. Pāḷiyaṃ pana ‘‘suppañca suppavajjañcā’’ti <pageBreak edition="Vipassana Research Institut" number="7.0377" /> likhitaṃ. <bold>Upanijjhāya seyyasī</bold>ti etaṃ suttārūḷhañca asuttārūḷhañca ābharaṇaṃ taṃ taṃ ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane asobhatha. <bold>Vātacchupitā</bold>ti cittalatāvane jātā vātasamphuṭṭhā suvaṇṇakadalī viya taṃ divasaṃ sā vijambhamānā asobhatha <pageBreak edition="Myanmar" number="7.0383" />. <bold>Dantāvaraṇasampannā</bold>ti bimbaphalasadisehi rattadantāvaraṇehi samannāgatā. <bold>Sakuṇī mānusinīva, jātā cittapattā patī</bold>ti yathā mānusiyā sarīrena <pageBreak edition="Pali Text Society" number="6.0591" /> jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati, evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.</paragraph>
    <paragraph line="6383">Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ. Tena vuttaṃ –</paragraph>
    <hangnum line="6384" number="2422"></hangnum>
    <gatha1 line="6385"> ‘‘Tassā ca nāgamānesuṃ, nātivaddhaṃva kuñjaraṃ;</gatha1>
    <gathalast line="6386">Sattikkhamaṃ sarakkhamaṃ, īsādantaṃ urūḷhavaṃ.</gathalast>
    <hangnum line="6387" number="2423"></hangnum>
    <gatha1 line="6388"> ‘‘Sā maddī nāgamāruhi, nātivaddhaṃva kuñjaraṃ;</gatha1>
    <gathalast line="6389">Sattikkhamaṃ sarakkhamaṃ, īsādantaṃ urūḷhava’’nti.</gathalast>
    <paragraph line="6390">Tattha <bold>tassā cā</bold>ti bhikkhave, tassāpi maddiyā sabbālaṅkārappaṭimaṇḍitaṃ katvā nātivaddhaṃ sattisarapahārakkhamaṃ ekaṃ taruṇahatthiṃ upanesuṃ. <bold>Nāgamāruhī</bold>ti varahatthipiṭṭhiṃ abhiruhi.</paragraph>
    <paragraph line="6391">Iti te ubhopi mahantena yasena khandhāvāraṃ agamaṃsu. Sañjayarājā dvādasahi akkhobhiṇīhi saddhiṃ māsamattaṃ pabbatakīḷaṃ vanakīḷaṃ kīḷi. Mahāsattassa tejena tāvamahante araññe koci vāḷamigo vā pakkhī vā kañci na viheṭhesi. Tamatthaṃ pakāsento satthā āha –</paragraph>
    <hangnum line="6392" number="2424"></hangnum>
    <gatha1 line="6393"> ‘‘Sabbamhi taṃ araññamhi, yāvantettha migā ahuṃ;</gatha1>
    <gathalast line="6394">Vessantarassa tejena, naññamaññaṃ viheṭhayuṃ.</gathalast>
    <hangnum line="6395" number="2425"></hangnum>
    <gatha1 line="6396"> ‘‘Sabbamhi taṃ araññamhi, yāvantettha dijā ahuṃ;</gatha1>
    <gathalast line="6397">Vessantarassa tejena, naññamaññaṃ viheṭheyuṃ.</gathalast>
    <hangnum line="6398" number="2426"></hangnum>
    <gatha1 line="6399"> ‘‘Sabbamhi <pageBreak edition="Vipassana Research Institut" number="7.0378" /> taṃ araññamhi, yāvantettha migā ahuṃ;</gatha1>
    <gatha2 line="6400">Ekajjhaṃ sannipātiṃsu, vessantare payātamhi;</gatha2>
    <gathalast line="6401">Sivīnaṃ raṭṭhavaḍḍhane.</gathalast>
    <hangnum line="6402" number="2427"></hangnum>
    <gatha1 line="6403"> ‘‘Sabbamhi <pageBreak edition="Myanmar" number="7.0384" /> taṃ araññamhi, yāvantettha dijā ahuṃ;</gatha1>
    <gatha2 line="6404">Ekajjhaṃ sannipātiṃsu, vessantare payātamhi;</gatha2>
    <gathalast line="6405">Sivīnaṃ raṭṭhavaḍḍhane.</gathalast>
    <hangnum line="6406" number="2428"></hangnum>
    <gatha1 line="6407"> ‘‘Sabbamhi taṃ araññamhi, yāvantettha migā ahuṃ;</gatha1>
    <gatha2 line="6408">Nāssu mañjū nikūjiṃsu, vessantare payātamhi;</gatha2>
    <gathalast line="6409">Sivīnaṃ raṭṭhavaḍḍhane.</gathalast>
    <hangnum line="6410" number="2429"></hangnum>
    <gatha1 line="6411"> ‘‘Sabbamhi taṃ araññamhi, yāvantettha dijā ahuṃ;</gatha1>
    <gatha2 line="6412">Nāssu mañjū nikūjiṃsu, vessantare payātamhi;</gatha2>
    <gathalast line="6413">Sivīnaṃ raṭṭhavaḍḍhane’’ti.</gathalast>
    <paragraph line="6414">Tattha <bold>yāvantetthā</bold>ti yāvanto ettha. <bold>Ekajjhaṃ sannipātiṃsū</bold>ti ekasmiṃ ṭhāne sannipatiṃsu, sannipatitvā ca pana ‘‘ito paṭṭhāya idāni amhākaṃ aññamaññaṃ lajjā vā hirottappaṃ vā saṃvaro vā na bhavissatī’’ti domanassapattā ahesuṃ. <bold>Nāssu mañjū nikūjiṃsū</bold>ti mahāsattassa viyogadukkhitā madhuraṃ ravaṃ pubbe viya na raviṃsu.</paragraph>
    <paragraph line="6415">Sañjayanarindo <pageBreak edition="Pali Text Society" number="6.0592" /> māsamattaṃ pabbatakīḷaṃ, vanakīḷaṃ kīḷitvā senāpatiṃ pakkosāpetvā ‘‘tāta, ciraṃ no araññe vuttaṃ, kiṃ te mama puttassa gamanamaggo alaṅkato’’ti pucchitvā ‘‘āma, deva, kālo vo gamanāyā’’ti vutte vessantarassa ārocāpetvā senaṃ ādāya nikkhami. Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena parivārena saddhiṃ paṭipajji. Tamatthaṃ pakāsento satthā āha –</paragraph>
    <hangnum line="6416" number="2430"></hangnum>
    <gatha1 line="6417"> ‘‘Paṭiyatto rājamaggo, vicitto pupphasanthato;</gatha1>
    <gathalast line="6418">Vasi vessantaro yattha, yāvatāva jetuttarā.</gathalast>
    <hangnum line="6419" number="2431"></hangnum>
    <gatha1 line="6420"> ‘‘Tato <pageBreak edition="Vipassana Research Institut" number="7.0379" /> saṭṭhisahassāni, yodhino cārudassanā;</gatha1>
    <gatha2 line="6421">Samantā parikiriṃsu, vessantare payātamhi;</gatha2>
    <gathalast line="6422">Sivīnaṃ raṭṭhavaḍḍhane.</gathalast>
    <hangnum line="6423" number="2432"></hangnum>
    <gatha1 line="6424"> ‘‘Orodhā <pageBreak edition="Myanmar" number="7.0385" /> ca kumārā ca, vesiyānā ca brāhmaṇā;</gatha1>
    <gatha2 line="6425">Samantā parikiriṃsu, vessantare payātamhi;</gatha2>
    <gathalast line="6426">Sivīnaṃ raṭṭhavaḍḍhane.</gathalast>
    <hangnum line="6427" number="2433"></hangnum>
    <gatha1 line="6428"> ‘‘Hatthārohā anīkaṭṭhā, rathikā pattikārakā;</gatha1>
    <gatha2 line="6429">Samantā parikiriṃsu, vessantare payātamhi;</gatha2>
    <gathalast line="6430">Sivīnaṃ raṭṭhavaḍḍhane.</gathalast>
    <hangnum line="6431" number="2434"></hangnum>
    <gatha1 line="6432"> ‘‘Samāgatā jānapadā, negamā ca samāgatā;</gatha1>
    <gatha2 line="6433">Samantā parikiriṃsu, vessantare payātamhi;</gatha2>
    <gathalast line="6434">Sivīnaṃ raṭṭhavaḍḍhane.</gathalast>
    <hangnum line="6435" number="2435"></hangnum>
    <gatha1 line="6436"> ‘‘Karoṭiyā cammadharā, illīhatthā suvammino;</gatha1>
    <gatha2 line="6437">Purato paṭipajjiṃsu, vessantare payātamhi;</gatha2>
    <gathalast line="6438">Sivīnaṃ raṭṭhavaḍḍhane’’ti.</gathalast>
    <paragraph line="6439">Tattha <bold>paṭiyatto</bold>ti visākhāpuṇṇamapūjākāle viya alaṅkato. <bold>Vicitto</bold>ti kadalipuṇṇaghaṭadhajapaṭākādīhi vicitto. <bold>Pupphasanthato</bold>ti lājāpañcamakehi pupphehi santhato. <bold>Yatthā</bold>ti yasmiṃ vaṅkapabbate vessantaro vasati, tato paṭṭhāya yāva jetuttaranagarā nirantaraṃ alaṅkatappaṭiyattova. <bold>Karoṭiyā</bold>ti sīsakaroṭīti laddhanāmāya sīse paṭimukkakaroṭikā yodhā. <bold>Cammadharā</bold>ti kaṇḍavāraṇacammadharā. <bold>Suvammino</bold>ti vicitrāhi jālikāhi suṭṭhu vammikā. <bold>Purato paṭipajjiṃsū</bold>ti mattahatthīsupi āgacchantesu anivattino sūrayodhā rañño vessantarassa purato paṭipajjiṃsu.</paragraph>
    <paragraph line="6440">Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi. Tamatthaṃ pakāsento satthā āha –</paragraph>
    <hangnum line="6441" number="2436"></hangnum>
    <gatha1 line="6442"> ‘‘Te <pageBreak edition="Vipassana Research Institut" number="7.0380" /> pāvisuṃ puraṃ rammaṃ, mahāpākāratoraṇaṃ;</gatha1>
    <gathalast line="6443">Upetaṃ annapānehi, naccagītehi cūbhayaṃ.</gathalast>
    <hangnum line="6444" number="2437"></hangnum>
    <gatha1 line="6445"> ‘‘Vittā <pageBreak edition="Myanmar" number="7.0386" /> jānapadā āsuṃ, negamā ca samāgatā;</gatha1>
    <gathalast line="6446">Anuppatte kumāramhi, sivīnaṃ raṭṭhavaḍḍhane.</gathalast>
    <hangnum line="6447" number="2438"></hangnum>
    <gatha1 line="6448"> ‘‘Celukkhepo avattittha, āgate dhanadāyake;</gatha1>
    <gathalast line="6449">Nandiṃ pavesi nagare, bandhanā mokkho aghosathā’’ti.</gathalast>
    <paragraph line="6450">Tattha <pageBreak edition="Pali Text Society" number="6.0593" /><bold>mahāpākāratoraṇa</bold>nti mahantehi pākārehi ca toraṇehi ca samannāgataṃ. <bold>Naccagītehi cūbhaya</bold>nti naccehi ca gītehi ca ubhayehi samannāgataṃ. <bold>Vittā</bold>ti tuṭṭhā somanassappattā. <bold>Āgate dhanadāyake</bold>ti mahājanassa dhanadāyake mahāsatte āgate. <bold>Nandiṃ pavesī</bold>ti ‘‘vessantarassa mahārājassa āṇā’’ti nagare nandibherī cari. <bold>Bandhanā mokkho aghosathā</bold>ti sabbasattānaṃ bandhanā mokkho ghosito. Antamaso biḷāraṃ upādāya vessantaramahārājā sabbasatte bandhanā vissajjāpesi.</paragraph>
    <paragraph line="6451">So nagaraṃ paviṭṭhadivaseyeva paccūsakāle cintesi ‘‘ye vibhātāya rattiyā mama āgatabhāvaṃ sutvā yācakā āgamissanti, tesāhaṃ kiṃ dassāmī’’ti? Tasmiṃ khaṇe sakkassa bhavanaṃ uṇhākāraṃ dassesi. So āvajjento taṃ kāraṇaṃ ñatvā tāvadeva rājanivesanassa purimavatthuñca pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi, sakalanagare jāṇuppamāṇaṃ vassāpesi. Punadivase mahāsatto ‘‘tesaṃ tesaṃ kulānaṃ purimapacchimavatthūsu vuṭṭhadhanaṃ tesaṃ tesaññeva hotū’’ti dāpetvā avasesaṃ āharāpetvā attano gehavatthusmiṃ saddhiṃ dhanena koṭṭhāgāresu okirāpetvā dānamukhe ṭhapesi. Tamatthaṃ pakāsento satthā āha –</paragraph>
    <hangnum line="6452" number="2439"></hangnum>
    <gatha1 line="6453"> ‘‘Jātarūpamayaṃ vassaṃ, devo pāvassi tāvade;</gatha1>
    <gathalast line="6454">Vessantare paviṭṭhamhi, sivīnaṃ raṭṭhavaḍḍhane.</gathalast>
    <hangnum line="6455" number="2440"></hangnum>
    <gatha1 line="6456"> ‘‘Tato vessantaro rājā, dānaṃ datvāna khattiyo;</gatha1>
    <gathalast line="6457">Kāyassa bhedā sappañño, saggaṃ so upapajjathā’’ti.</gathalast>
    <paragraph line="6458">Tattha <pageBreak edition="Vipassana Research Institut" number="7.0381" /><pageBreak edition="Myanmar" number="7.0387" /><bold>saggaṃ so upapajjathā</bold>ti tato cuto dutiyacittena tusitapure uppajjīti.</paragraph>
    <centered line="6459">Nagarakaṇḍavaṇṇanā niṭṭhitā.</centered>
    <paragraph line="6460">Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ samodhānesi – ‘‘tadā jūjako devadatto ahosi, amittatāpanā ciñcamāṇavikā, cetaputto channo, accutatāpaso sāriputto, sakko anuruddho, sañcayanarindo suddhodanamahārājā, phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā, sesaparisā buddhaparisā, mahāvessantaro rājā pana ahameva sammāsambuddho ahosi’’nti.</paragraph>
    <centered line="6461">Vessantarajātakavaṇṇanā dasamā.</centered>
    <centered line="6462">Mahānipātavaṇṇanā niṭṭhitā.</centered>
    <centered line="6463">Jātaka-aṭṭhakathā samattā.</centered>
  </content>
</document>