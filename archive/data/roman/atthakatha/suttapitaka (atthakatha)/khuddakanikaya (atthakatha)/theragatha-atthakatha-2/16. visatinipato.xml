<?xml version="1.0"?>
<document>
<metadata>
<normativeSource>http://tipitaka.org/romn/cscd/s0508a2.att12.xml</normativeSource>
<archivePath>roman/atthakatha/suttapitaka (atthakatha)/khuddakanikaya (atthakatha)/theragatha-atthakatha-2/16. visatinipato.xml</archivePath>
<title>16. Vīsatinipāto - Theragāthā-aṭṭhakathā-2 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</title>
</metadata>
<body>
<chapter line="1">16. Vīsatinipāto</chapter>
<subhead line="2">1. Adhimuttattheragāthāvaṇṇanā</subhead>
<paragraph line="3">Vīsatinipāte <pageBreak edition="M" number="2.0264" /><pageBreak edition="V" number="2.0224" /><pageBreak edition="P" number="3.0012" /><bold>yaññatthaṃ vā</bold>tiādikā āyasmato aparassa adhimuttattherassa gāthā. Kā uppatti? Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle vibhavasampanne kule nibbattitvā viññutaṃ patto satthari parinibbute bhikkhusaṅghaṃ upaṭṭhahanto mahādānāni pavattesi. So tena puññakammena devamanussesu saṃsaranto imasmiṃ buddhuppāde āyasmato saṃkiccattherassa bhaginiyā kucchimhi nibbatti, <bold>adhimutto</bold>tissa nāmaṃ ahosi. So vayappatto mātulattherassa santike pabbajitvā vipassanāya kammaṃ karonto sāmaṇerabhūmiyaṃyeva ṭhito arahattaṃ pāpuṇi. Tena vuttaṃ <bold>apadāne</bold>(apa. thera 1.4.84-88) –</paragraph>
<gatha1 line="4">‘‘Nibbute lokanāthamhi, atthadassīnaruttame;</gatha1>
<gathalast line="5">Upaṭṭhahiṃ bhikkhusaṅghaṃ, vippasannena cetasā.</gathalast>
<gatha1 line="6">‘‘Nimantetvā bhikkhusaṅghaṃ, ujubhūtaṃ samāhitaṃ;</gatha1>
<gathalast line="7">Ucchunā maṇḍapaṃ katvā, bhojesiṃ saṅghamuttamaṃ.</gathalast>
<gatha1 line="8">‘‘Yaṃ yaṃ yonupapajjāmi, devattaṃ athamānusaṃ;</gatha1>
<gathalast line="9">Sabbe satte abhibhomi, puññakammassidaṃ phalaṃ.</gathalast>
<gatha1 line="10">‘‘Aṭṭhārase kappasate, yaṃ dānamadadiṃ tadā;</gatha1>
<gathalast line="11">Duggatiṃ nābhijānāmi, ucchudānassidaṃ phalaṃ.</gathalast>
<gatha1 line="12">‘‘Paṭisambhidā catasso…pe… kataṃ buddhassa sāsana’’nti.</gatha1>
<paragraph line="13">Arahattaṃ pana patvā samāpattisukhena vītināmento upasampajjitukāmo ‘‘mātaraṃ āpucchissāmī’’ti mātu santikaṃ gacchanto antarāmagge devatāya balikammakaraṇatthaṃ maṃsapariyesanaṃ carantehi pañcasatehi corehi samāgacchi. Corā ca taṃ aggahesuṃ ‘‘devatāya bali <pageBreak edition="V" number="2.0225" />bhavissatī’’ti. So corehi gahitopi abhīto acchambhī vippasannamukhova aṭṭhāsi. Taṃ disvā coragāmaṇiacchariyabbhutacittajāto pasaṃsanto –</paragraph>
<hangnum line="14" number="705"></hangnum>
<gatha1 line="15">‘‘Yaññatthaṃ <pageBreak edition="M" number="2.0265" />vā dhanatthaṃ vā, ye hanāma mayaṃ pure;</gatha1>
<gathalast line="16">Avasesaṃ bhayaṃ hoti, vedhanti vilapanti ca.</gathalast>
<hangnum line="17" number="706"></hangnum>
<gatha1 line="18">‘‘Tassa te natthi bhītattaṃ, bhiyyo vaṇṇo pasīdati;</gatha1>
<gathalast line="19">Kasmā na paridevesi, evarūpe mahabbhaye’’ti. – dve gāthā abhāsi;</gathalast>
<paragraph line="20">Tattha <bold>yaññattha</bold>nti yajanatthaṃ devatānaṃ balikammakaraṇatthaṃ vā. Vā-saddo vikappanattho. <bold>Dhanattha</bold>nti sāpateyyaharaṇatthaṃ. <bold>Ye hanāma mayaṃ pure</bold>ti ye satte mayaṃ pubbe hanimha. Atītatthe hi idaṃ vattamānavacanaṃ. <bold>Avase</bold>ti avase aserike katvā. <bold>Ta</bold>nti tesaṃ. ‘‘Avasesanti’’pi paṭhanti. Amhehi gahitesu taṃ ekaṃ ṭhapetvā avasesānaṃ; ayameva vā pāṭho. <bold>Bhayaṃ hotī</bold>ti maraṇabhayaṃ hoti. Yena te <bold>vedhanti vilapanti,</bold>cittutrāsena vedhanti <pageBreak edition="P" number="3.0013" />, ‘‘sāmi, tumhākaṃ idañcidañca dassāma, dāsā bhavissāmā’’tiādikaṃ vadantā vilapanti.</paragraph>
<paragraph line="21"><bold>Tassa te</bold>ti yo tvaṃ amhehi devatāya balikammatthaṃ jīvitā voropetukāmehi ukkhittāsikehi santajjito, tassa te. <bold>Bhītatta</bold>nti bhītabhāvo, bhayanti attho. <bold>Bhiyyo vaṇṇo pasīdatī</bold>ti pakativaṇṇato uparipi te mukhavaṇṇo vippasīdati. Therassa kira tadā ‘‘sace ime māressanti, idānevāhaṃ anupādāya parinibbāyissāmi, dukkhabhāro vigacchissatī’’ti uḷāraṃ pītisomanassaṃ uppajji. <bold>Evarūpe mahabbhaye</bold>ti edise mahati maraṇabhaye upaṭṭhite. Hetuatthe vā etaṃ bhummavacanaṃ.</paragraph>
<paragraph line="22">Idāni thero coragāmaṇissa paṭivacanadānamukhena dhammaṃ desento –</paragraph>
<hangnum line="23" number="707"></hangnum>
<gatha1 line="24">‘‘Natthi cetasikaṃ dukkhaṃ, anapekkhassa gāmaṇi;</gatha1>
<gathalast line="25">Atikkantā bhayā sabbe, khīṇasaṃyojanassa ve.</gathalast>
<hangnum line="26" number="708"></hangnum>
<gatha1 line="27">‘‘Khīṇāya bhavanettiyā, diṭṭhe dhamme yathātathe;</gatha1>
<gathalast line="28">Na bhayaṃ maraṇe hoti, bhāranikkhepane yathā.</gathalast>
<hangnum line="29" number="709"></hangnum>
<gatha1 line="30">‘‘Suciṇṇaṃ brahmacariyaṃ me, maggo cāpi subhāvito;</gatha1>
<gathalast line="31">Maraṇe me bhayaṃ natthi, rogānamiva saṅkhaye.</gathalast>
<hangnum line="32" number="710"></hangnum>
<gatha1 line="33">‘‘Suciṇṇaṃ <pageBreak edition="M" number="2.0266" /><pageBreak edition="V" number="2.0226" />brahmacariyaṃ me, maggo cāpi subhāvito;</gatha1>
<gathalast line="34">Nirassādā bhavā diṭṭhā, visaṃ pitvāva chaḍḍitaṃ.</gathalast>
<hangnum line="35" number="711"></hangnum>
<gatha1 line="36">‘‘Pāragū anupādāno, katakicco anāsavo;</gatha1>
<gathalast line="37">Tuṭṭho āyukkhayā hoti, mutto āghātanā yathā.</gathalast>
<hangnum line="38" number="712"></hangnum>
<gatha1 line="39">‘‘Uttamaṃ dhammataṃ patto, sabbaloke anatthiko;</gatha1>
<gathalast line="40">Ādittāva gharā mutto, maraṇasmiṃ na socati.</gathalast>
<hangnum line="41" number="713"></hangnum>
<gatha1 line="42">‘‘Yadatthi saṅgataṃ kiñci, bhavo vā yattha labbhati;</gatha1>
<gathalast line="43">Sabbaṃ anissaraṃ etaṃ, iti vuttaṃ mahesinā.</gathalast>
<hangnum line="44" number="714"></hangnum>
<gatha1 line="45">‘‘Yo taṃ tathā pajānāti, yathā buddhena desitaṃ;</gatha1>
<gathalast line="46">Na gaṇhāti bhavaṃ kiñci, sutattaṃva ayoguḷaṃ.</gathalast>
<hangnum line="47" number="715"></hangnum>
<gatha1 line="48">‘‘Na me hoti ‘ahosi’nti, ‘bhavissa’nti na hoti me;</gatha1>
<gathalast line="49">Saṅkhārā vigamissanti, tattha kā paridevanā.</gathalast>
<hangnum line="50" number="716"></hangnum>
<gatha1 line="51">‘‘Suddhaṃ dhammasamuppādaṃ, suddhaṃ saṅkhārasantatiṃ;</gatha1>
<gathalast line="52">Passantassa yathābhūtaṃ, na bhayaṃ hoti gāmaṇi.</gathalast>
<hangnum line="53" number="717"></hangnum>
<gatha1 line="54">‘‘Tiṇakaṭṭhasamaṃ lokaṃ, yadā paññāya passati;</gatha1>
<gathalast line="55">Mamattaṃ so asaṃvindaṃ, ‘natthi me’ti na socati.</gathalast>
<hangnum line="56" number="718"></hangnum>
<gatha1 line="57">‘‘Ukkaṇṭhāmi sarīrena, bhavenamhi anatthiko;</gatha1>
<gathalast line="58">Soyaṃ bhijjissati kāyo, añño ca na bhavissati.</gathalast>
<hangnum line="59" number="719"></hangnum>
<gatha1 line="60">‘‘Yaṃ <pageBreak edition="P" number="3.0014" />vo kiccaṃ sarīrena, taṃ karotha yadicchatha;</gatha1>
<gathalast line="61">Na me tappaccayā tattha, doso pemañca hehitī’’ti. –</gathalast>
<unindented line="62">Imā gāthā abhāsi.</unindented>
<hangnum line="63" number="720"></hangnum>
<gatha1 line="64">‘‘Tassa taṃ vacanaṃ sutvā, abbhutaṃ lomahaṃsanaṃ;</gatha1>
<gathalast line="65">Satthāni nikkhipitvāna, māṇavā etadabravu’’nti. –</gathalast>
<unindented line="66">Ayaṃ saṅgītikārehi vuttagāthā. Ito aparā tisso corānaṃ, therassa ca vacanapaṭivacanagāthā –</unindented>
<hangnum line="67" number="721"></hangnum>
<gatha1 line="68">‘‘Kiṃ <pageBreak edition="M" number="2.0267" />bhadante karitvāna, ko vā ācariyo tava;</gatha1>
<gathalast line="69">Kassa sāsanamāgamma, labbhate taṃ asokatā.</gathalast>
<hangnum line="70" number="722"></hangnum>
<gatha1 line="71">‘‘Sabbaññū sabbadassāvī, jino ācariyo mama;</gatha1>
<gathalast line="72">Mahākāruṇiko satthā, sabbalokatikicchako.</gathalast>
<hangnum line="73" number="723"></hangnum>
<gatha1 line="74">‘‘Tenāyaṃ <pageBreak edition="V" number="2.0227" />desito dhammo, khayagāmī anuttaro;</gatha1>
<gathalast line="75">Tassa sāsanamāgamma, labbhate taṃ asokatā.</gathalast>
<hangnum line="76" number="724"></hangnum>
<gatha1 line="77">‘‘Sutvāna corā isino subhāsitaṃ, nikkhippa satthāni ca āvudhāni ca;</gatha1>
<gathalast line="78">Tamhā ca kammā viramiṃsu eke, eke ca pabbajjamarocayiṃsu.</gathalast>
<hangnum line="79" number="725"></hangnum>
<gatha1 line="80">‘‘Te pabbajitvā sugatassa sāsane, bhāvetva bojjhaṅgabalāni paṇḍitā;</gatha1>
<gathalast line="81">Udaggacittā sumanā katindriyā, phusiṃsu nibbānapadaṃ asaṅkhata’’nti. –</gathalast>
<unindented line="82">Imāpi saṅgītikārehi vuttagāthā.</unindented>
<paragraph line="83">Tattha <bold>natthi cetasikaṃ dukkhaṃ, anapekkhassa, gāmaṇī</bold>ti gāmaṇi, apekkhāya, taṇhāya, abhāvena anapekkhassa mādisassa, lohitasabhāvo pubbo viya, cetasikaṃ dukkhaṃ domanassaṃ natthi, domanassābhāvāpadesena bhayābhāvaṃ vadati. Tenāha <bold>‘‘atikkantā bhayā sabbe’’</bold>ti. <bold>Atikkantā bhayā sabbe</bold>ti khīṇasaṃyojanassa arahato pañcavīsati mahābhayā, aññe ca sabbepi bhayā ekaṃsena atikkantā atītā, apagatāti attho.</paragraph>
<paragraph line="84"><bold>Diṭṭhe dhamme yathātathe</bold>ti catusaccadhamme pariññāpahānasacchikiriyabhāvanāvasena maggapaññāya yathābhūtaṃ diṭṭhe. <bold>Maraṇe</bold>ti maraṇahetu. <bold>Bhāranikkhepane yathā</bold>ti yathā koci puriso sīse ṭhitena mahatā garubhārena saṃsīdanto tassa nikkhepane, apanayane na bhāyati, evaṃ sampadamidanti attho. Vuttañhetaṃ bhagavatā –</paragraph>
<gatha1 line="85">‘‘Bhārā <pageBreak edition="M" number="2.0268" /><pageBreak edition="P" number="3.0015" />have pañcakkhandhā, bhārahāro ca puggalo;</gatha1>
<gathalast line="86">Bhārādānaṃ dukhaṃ loke, bhāranikkhepanaṃ sukha’’nti. (saṃ. ni. 3.22);</gathalast>
<paragraph line="87"><bold>Suciṇṇa</bold>nti suṭṭhu caritaṃ. <bold>Brahmacariya</bold>nti, sikkhattayasaṅgahaṃ sāsanabrahmacariyaṃ. Tato eva <bold>maggo cāpi subhāvito</bold>aṭṭhaṅgiko ariyamaggopi sammadeva bhāvito. <bold>Rogānamiva saṅkhaye</bold>ti yathā bahūhi rogehi abhibhūtassa āturassa rogānaṃ saṅkhaye pītisomanassameva hoti, evaṃ khandharogasaṅkhaye maraṇe mādisassa bhayaṃ natthi.</paragraph>
<paragraph line="88"><bold>Nirassādā bhavā diṭṭhā</bold>ti tīhi dukkhatāhi abhibhūtā, ekādasahi aggīhi ādittā, tayo bhavā nirassādā, assādarahitā, mayā diṭṭhā. <bold>Visaṃ pitvāva chaḍḍita</bold>nti pamādavasena visaṃ pivitvā tādisena payogena chaḍḍitaṃ viya maraṇe me bhayaṃ natthīti attho.</paragraph>
<paragraph line="89"><bold>Mutto</bold><pageBreak edition="V" number="2.0228" /><bold>āghātanā yathā</bold>ti yathā corehi māraṇatthaṃ āghātanaṃ nīto kenaci upāyena tato mutto haṭṭhatuṭṭho hoti, evaṃ saṃsārapāraṃ, nibbānaṃ, gatattā <bold>pāragū,</bold>catūhipi upādānehi <bold>anupādāno,</bold>pariññādīnaṃ soḷasannaṃ kiccānaṃ katattā <bold>katakicco</bold>kāmāsavādīhi <bold>anāsavo, āyukkhayā</bold>āyukkhayahetu <bold>tuṭṭho</bold>somanassiko hoti.</paragraph>
<paragraph line="90"><bold>Uttama</bold>nti seṭṭhaṃ. <bold>Dhammata</bold>nti, dhammasabhāvaṃ. Arahatte siddhe sijjhanahetu iṭṭhādīsu tādibhāvaṃ. <bold>Sabbaloke</bold>ti sabbalokasmimpi, dīghāyukasukhabahulatādivasena saṃyuttepi loke. <bold>Anatthiko</bold>ti, anapekkho. <bold>Ādittāva gharā mutto</bold>ti yathā koci puriso samantato ādittato pajjalitato gehato nissaṭo, tato nissaraṇanimittaṃ na socati, evaṃ khīṇāsavo maraṇanimittaṃ na socati.</paragraph>
<paragraph line="91"><bold>Yadatthi saṅgataṃ kiñcī</bold>ti yaṃkiñci imasmiṃ loke atthi, vijjati, upalabbhati saṅgataṃ, sattehi saṅkhārehi vā samāgamo, samodhānaṃ. ‘‘Saṅkhata’’ntipi pāṭho, tassa yaṃkiñci paccayehi samacca sambhuyya kataṃ, paṭiccasamuppannanti attho. <bold>Bhavo vā yattha labbhatī</bold>ti yasmiṃ sattanikāye yo upapattibhavo labbhati. <bold>Sabbaṃ anissaraṃ eta</bold>nti sabbametaṃ issararahitaṃ, na ettha kenaci ‘‘evaṃ hotū’’ti issariyaṃ vattetuṃ sakkā. <bold>Iti vuttaṃ mahesinā</bold>ti <pageBreak edition="M" number="2.0269" />‘‘sabbe dhammā anattā’’ti evaṃ vuttaṃ mahesinā sammāsambuddhena. Tasmā ‘‘anissaraṃ eta’’nti pajānanto maraṇasmiṃ na socatīti yojanā.</paragraph>
<paragraph line="92"><bold>Na</bold><pageBreak edition="P" number="3.0016" /><bold>gaṇhāti bhavaṃ kiñcī</bold>ti yo ariyasāvako ‘‘sabbe saṅkhārā aniccā’’tiādinā (dha. pa. 277) yathā buddhena bhagavatā desitaṃ, tathā taṃ bhavattayaṃ vipassanāpaññāsahitāya maggapaññāya pajānāti. So yathā koci puriso sukhakāmo divasaṃ santattaṃ ayoguḷaṃ hatthena na gaṇhāti, evaṃ kiñci khuddakaṃ vā mahantaṃ vā bhavaṃ na gaṇhāti, na tattha taṇhaṃ karotīti attho.</paragraph>
<paragraph line="93"><bold>Na me hoti ‘‘ahosi’’</bold>nti ‘‘atītamaddhānaṃ ahaṃ īdiso ahosi’’nti attadiṭṭhivasena na me cittappavatti atthi diṭṭhiyā sammadeva ugghāṭitattā, dhammasabhāvassa ca sudiṭṭhattā. <bold>‘‘Bhavissa’’nti na hoti me</bold>ti tato eva ‘‘anāgatamaddhānaṃ ahaṃ ediso kathaṃ nu kho bhavissaṃ bhaveyya’’nti evampi me na hoti. <bold>Saṅkhārā vigamissantī</bold>ti evaṃ pana hoti ‘‘yathāpaccayaṃ pavattamānā saṅkhārāva, na ettha koci attā vā attaniyaṃ vā, te ca kho vigamissanti <pageBreak edition="V" number="2.0229" />, vinassissanti, khaṇe khaṇe bhijjissantī’’ti. <bold>Tattha kā paridevanā</bold>ti evaṃ passantassa mādisassa tattha saṅkhāragate kā nāma paridevanā.</paragraph>
<paragraph line="94"><bold>Suddha</bold>nti kevalaṃ, attasārena asammissaṃ. <bold>Dhammasamuppāda</bold>nti paccayapaccayuppannadhammasamuppattiṃ avijjādipaccayehi saṅkhārādidhammamattappavattiṃ. <bold>Saṅkhārasantati</bold>nti kilesakammavipākappabhedasaṅkhārapabandhaṃ. <bold>Passantassa yathābhūta</bold>nti saha vipassanāya maggapaññāya yāthāvato jānantassa.</paragraph>
<paragraph line="95"><bold>Tiṇakaṭṭhasamaṃ loka</bold>nti yathā araññe apariggahe tiṇakaṭṭhe kenaci gayhamāne aparassa ‘‘mayhaṃ santakaṃ ayaṃ gaṇhatī’’ti na hoti, evaṃ so asāmikatāya tiṇakaṭṭhasamaṃ saṅkhāralokaṃ yadā paññāya passati, so tattha mamattaṃ <bold>asaṃvindaṃ</bold>asaṃvindanto alabhanto akaronto. <bold>Natthi me</bold>ti ‘‘ahu vata sohaṃ, taṃ me natthī’’ti na socati.</paragraph>
<paragraph line="96"><bold>Ukkaṇṭhāmi sarīrenā</bold>ti asārakena abhinudena dukkhena akataññunā asuciduggandhajegucchapaṭikkūlasabhāvena iminā kāyena ukkaṇṭhāmi imaṃ kāyaṃ <pageBreak edition="M" number="2.0270" />nibbindanto evaṃ tiṭṭhāmi. <bold>Bhavenamhi anatthiko</bold>ti sabbenapi bhavena anatthiko amhi, na kiñci bhavaṃ patthemi. <bold>Soyaṃ bhijjissati kāyo</bold>ti ayaṃ mama kāyo idāni tumhākaṃ payogena aññathā vā aññattha bhijjissati. <bold>Añño ca na bhavissatī</bold>ti añño kāyo mayhaṃ āyatiṃ na bhavissati, punabbhavābhāvato.</paragraph>
<paragraph line="97"><bold>Yaṃ vo kiccaṃ sarīrenā</bold>ti yaṃ tumhākaṃ iminā sarīrena payojanaṃ, <bold>taṃ karotha yadicchatha,</bold>icchatha ce. <bold>Na me tappaccayā</bold>ti, taṃ nimittaṃ <pageBreak edition="P" number="3.0017" />imassa sarīrassa tumhehi yathicchitakiccassa karaṇahetu. <bold>Tatthā</bold>ti tesu karontesu ca akarontesu ca. <bold>Doso pemañca hehitī</bold>ti yathākkamaṃ paṭigho anunayo na bhavissati, attano bhave apekkhāya sabbaso pahīnattāti adhippāyo. Aññapaccayā aññattha ca paṭighānunayesu asantesupi tappaccayā, ‘‘tatthā’’ti vacanaṃ yathādhigatavasena vuttaṃ.</paragraph>
<paragraph line="98"><bold>Tassā</bold>ti adhimuttattherassa. <bold>Taṃ vacana</bold>nti ‘‘natthi cetasikaṃ dukkha’’ntiādikaṃ maraṇe bhayābhāvādidīpakaṃ, tato eva abbhutaṃ lomahaṃsanaṃ vacanaṃ sutvā. <bold>Māṇavā</bold>ti corā. Corā hi ‘‘māṇavā’’ti vuccanti ‘‘māṇavehi saha gacchanti katakammehi akatakammehipī’’tiādīsu (ma. ni. 2.149) viya.</paragraph>
<paragraph line="99"><bold>Kiṃ</bold><pageBreak edition="V" number="2.0230" /><bold>bhadante karitvānā</bold>ti, bhante, kiṃ nāma tapokammaṃ katvā. Ko vā tava ācariyo kassa <bold>sāsanaṃ,</bold>ovādaṃ nissāya ayaṃ <bold>asokatā</bold>maraṇakāle sokābhāvo labbhatīti <bold>etaṃ</bold>atthaṃ <bold>abravuṃ,</bold>pucchāvasena kathesuṃ, bhāsiṃsu.</paragraph>
<paragraph line="100">Taṃ sutvā thero tesaṃ paṭivacanaṃ dento <bold>‘‘sabbaññū’’</bold>tiādimāha. Tattha <bold>sabbaññū</bold>ti paropadesena vinā sabbapakārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa adhigamena atītādibhedaṃ sabbaṃ jānātīti, sabbaññū. Teneva samantacakkhunā sabbassa dassanato <bold>sabbadassāvī</bold>. Yamhi anāvaraṇañāṇaṃ, tadeva sabbaññutaññāṇaṃ, nattheva asādhāraṇañāṇapāḷiyā virodho visayuppattimukhena aññehi asādhāraṇabhāvadassanatthaṃ ekasseva ñāṇassa dvidhā vuttattā. Yaṃ panettha vattabbaṃ, taṃ <bold>itivuttakavaṇṇanāyaṃ</bold>(itivu. aṭṭha. 38) vitthārato vuttamevāti tattha vuttanayeneva <pageBreak edition="M" number="2.0271" />veditabbaṃ. Pañcannampi mārānaṃ vijayato <bold>jino,</bold>hīnādivibhāgabhinne sabbasmiṃ sattanikāye adhimuttavuttitāya mahatiyā karuṇāya samannāgatattā <bold>mahākāruṇiko,</bold>diṭṭhadhammikasamparāyikaparamatthehi yathārahaṃ veneyyānaṃ anusāsanato <bold>satthā,</bold>tato eva sabbalokassa kilesarogatikicchanato <bold>sabbalokatikicchako,</bold>sammāsambuddho ācariyo mamāti yojanā. <bold>Khayagāmī</bold>ti nibbānagāmī.</paragraph>
<paragraph line="101">Evaṃ therena satthu sāsanassa ca guṇe pakāsite paṭiladdhasaddhā ekacce corā pabbajiṃsu, ekacce upāsakattaṃ pavedesuṃ. Tamatthaṃ dīpento dhammasaṅgāhakā <bold>‘‘sutvāna corā’’</bold>tiādinā dve gāthā abhāsiṃsu. Tattha <pageBreak edition="P" number="3.0018" /><bold>isino</bold>ti adhisīlasikkhādīnaṃ esanaṭṭhena isino, adhimuttattherassa. <bold>Nikkhippā</bold>ti pahāya. <bold>Satthāni ca āvudhāni cā</bold>ti asiādisatthāni ceva dhanukalāpādiāvudhāni ca. <bold>Tamhā ca kammā</bold>ti tato corakammato.</paragraph>
<paragraph line="102"><bold>Te pabbajitvā sugatassa sāsane</bold>ti te corā sobhanagamanatādīhi sugatassa bhagavato sāsane pabbajjaṃ upagantvā. Bhāvanāvisesādhigatāya odagyalakkhaṇāya pītiyā samannāgamena <bold>udaggacittā. Sumanā</bold>ti somanassappattā. <bold>Katindriyā</bold>ti bhāvitindriyā. <bold>Phusiṃsū</bold>ti aggamaggādhigamena asaṅkhataṃ nibbānaṃ adhigacchiṃsu. Adhimutto kira core nibbisevane katvā, te tattheva ṭhapetvā, mātu santikaṃ gantvā, mātaraṃ āpucchitvā, paccāgantvā tehi saddhiṃ upajjhāyassa santikaṃ gantvā, pabbājetvā upasampadaṃ akāsi. Atha tesaṃ kammaṭṭhānaṃ ācikkhi <pageBreak edition="V" number="2.0231" />, te nacirasseva arahatte patiṭṭhahiṃsu. Tena vuttaṃ ‘‘pabbajitvā…pe… asaṅkhata’’nti.</paragraph>
<centered line="103">Adhimuttattheragāthāvaṇṇanā niṭṭhitā.</centered>
<subhead line="104">2. Pārāpariyattheragāthāvaṇṇanā</subhead>
<paragraph line="105"><bold>Samaṇassa ahu cintā</bold>tiādikā āyasmato pārāpariyattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā sugatīsuyeva saṃsaranto imasmiṃ buddhuppāde sāvatthiyaṃ aññatarassa brāhmaṇamahāsālassa putto hutvā <pageBreak edition="M" number="2.0272" />nibbatti. Tassa vayappattassa gottavasena <bold>pārāpariyo</bold>tveva samaññā ahosi. So tayo vede uggahetvā brāhmaṇasippesu nipphattiṃ gato. Ekadivasaṃ satthu dhammadesanākāle jetavanavihāraṃ gantvā parisapariyante nisīdi. Satthā tassa ajjhāsayaṃ oloketvā <bold>indriyabhāvanāsuttaṃ</bold>(ma. ni. 3.453) desesi. So taṃ sutvā paṭiladdhasaddho pabbaji. Taṃ suttaṃ uggahetvā tadatthamanucintesi. Yathā pana anucintesi, svāyamattho gāthāsu eva āvi bhavissati. So tathā anuvicintento āyatanamukhena vipassanaṃ paṭṭhapetvā nacirasseva arahattaṃ patto. Aparabhāge attanā cintitākāraṃ pakāsento –</paragraph>
<hangnum line="106" number="726"></hangnum>
<gatha1 line="107">‘‘Samaṇassa ahu cintā, pārāpariyassa bhikkhuno;</gatha1>
<gathalast line="108">Ekakassa nisinnassa, pavivittassa jhāyino.</gathalast>
<hangnum line="109" number="727"></hangnum>
<gatha1 line="110">‘‘Kimānupubbaṃ <pageBreak edition="P" number="3.0019" />puriso, kiṃ vataṃ kiṃ samācāraṃ;</gatha1>
<gathalast line="111">Attano kiccakārīssa, na ca kañci viheṭhaye.</gathalast>
<hangnum line="112" number="728"></hangnum>
<gatha1 line="113">‘‘Indriyāni manussānaṃ, hitāya ahitāya ca;</gatha1>
<gathalast line="114">Arakkhitāni ahitāya, rakkhitāni hitāya ca.</gathalast>
<hangnum line="115" number="729"></hangnum>
<gatha1 line="116">‘‘Indriyāneva sārakkhaṃ, indriyāni ca gopayaṃ;</gatha1>
<gathalast line="117">Attano kiccakārīssa, na ca kañci viheṭhaye.</gathalast>
<hangnum line="118" number="730"></hangnum>
<gatha1 line="119">‘‘Cakkhundriyaṃ ce rūpesu, gacchantaṃ anivārayaṃ;</gatha1>
<gathalast line="120">Anādīnavadassāvī, so dukkhā na hi muccati.</gathalast>
<hangnum line="121" number="731"></hangnum>
<gatha1 line="122">‘‘Sotindriyaṃ <pageBreak edition="V" number="2.0232" />ce saddesu, gacchantaṃ anivārayaṃ;</gatha1>
<gathalast line="123">Anādīnavadassāvī, so dukkhā na hi muccati.</gathalast>
<hangnum line="124" number="732"></hangnum>
<gatha1 line="125">‘‘Anissaraṇadassāvī, gandhe ce paṭisevati;</gatha1>
<gathalast line="126">Na so muccati dukkhamhā, gandhesu adhimucchito.</gathalast>
<hangnum line="127" number="733"></hangnum>
<gatha1 line="128">‘‘Ambilaṃ madhuraggañca, tittakaggamanussaraṃ;</gatha1>
<gathalast line="129">Rasataṇhāya gadhito, hadayaṃ nāvabujjhati.</gathalast>
<hangnum line="130" number="734"></hangnum>
<gatha1 line="131">‘‘Subhānyappaṭikūlāni <pageBreak edition="M" number="2.0273" />, phoṭṭhabbāni anussaraṃ;</gatha1>
<gathalast line="132">Ratto rāgādhikaraṇaṃ, vividhaṃ vindate dukhaṃ.</gathalast>
<hangnum line="133" number="735"></hangnum>
<gatha1 line="134">‘‘Manaṃ cetehi dhammehi, yo na sakkoti rakkhituṃ;</gatha1>
<gathalast line="135">Tato naṃ dukkhamanveti, sabbehetehi pañcahi.</gathalast>
<hangnum line="136" number="736"></hangnum>
<gatha1 line="137">‘‘Pubbalohitasampuṇṇaṃ, bahussa kuṇapassa ca;</gatha1>
<gathalast line="138">Naravīrakataṃ vagguṃ, samuggamiva cittitaṃ.</gathalast>
<hangnum line="139" number="737"></hangnum>
<gatha1 line="140">‘‘Kaṭukaṃ madhurassādaṃ, piyanibandhanaṃ dukhaṃ;</gatha1>
<gathalast line="141">Khuraṃva madhunā littaṃ, ullihaṃ nāvabujjhati.</gathalast>
<hangnum line="142" number="738"></hangnum>
<gatha1 line="143">‘‘Itthirūpe itthisare, phoṭṭhabbepi ca itthiyā;</gatha1>
<gathalast line="144">Itthigandhesu sāratto, vividhaṃ vindate dukhaṃ.</gathalast>
<hangnum line="145" number="739"></hangnum>
<gatha1 line="146">‘‘Itthisotāni sabbāni, sandanti pañca pañcasu;</gatha1>
<gathalast line="147">Tesamāvaraṇaṃ kātuṃ, yo sakkoti vīriyavā.</gathalast>
<hangnum line="148" number="740"></hangnum>
<gatha1 line="149">‘‘So atthavā so dhammaṭṭho, so dakkho so vicakkhaṇo;</gatha1>
<gathalast line="150">Kareyya ramamānopi, kiccaṃ dhammatthasaṃhitaṃ.</gathalast>
<hangnum line="151" number="741"></hangnum>
<gatha1 line="152">‘‘Atho sīdati saññuttaṃ, vajje kiccaṃ niratthakaṃ;</gatha1>
<gathalast line="153">Na taṃ kiccanti maññitvā, appamatto vicakkhaṇo.</gathalast>
<hangnum line="154" number="742"></hangnum>
<gatha1 line="155">‘‘Yañca atthena saññuttaṃ, yā ca dhammagatā rati;</gatha1>
<gathalast line="156">Taṃ samādāya vattetha, sā hi ve uttamā rati.</gathalast>
<hangnum line="157" number="743"></hangnum>
<gatha1 line="158">‘‘Uccāvacehupāyehi, paresamabhijigīsati;</gatha1>
<gathalast line="159">Hantvā vadhitvā atha socayitvā, ālopati sāhasā yo paresaṃ.</gathalast>
<hangnum line="160" number="744"></hangnum>
<gatha1 line="161">‘‘Tacchanto <pageBreak edition="P" number="3.0020" />āṇiyā āṇiṃ, nihanti balavā yathā;</gatha1>
<gathalast line="162">Indriyānindriyeheva, nihanti kusalo tathā.</gathalast>
<hangnum line="163" number="745"></hangnum>
<gatha1 line="164">‘‘Saddhaṃ <pageBreak edition="M" number="2.0274" />vīriyaṃ samādhiñca, satipaññañca bhāvayaṃ;</gatha1>
<gathalast line="165">Pañca pañcahi hantvāna, anīgho yāti brāhmaṇo.</gathalast>
<hangnum line="166" number="746"></hangnum>
<gatha1 line="167">‘‘So <pageBreak edition="V" number="2.0233" />atthavā so dhammaṭṭho, katvā vākyānusāsaniṃ;</gatha1>
<gathalast line="168">Sabbena sabbaṃ buddhassa, so naro sukhamedhatī’’ti. – imā gāthā abhāsi;</gathalast>
<paragraph line="169">Tattha <bold>samaṇassā</bold>ti pabbajitassa. <bold>Ahū</bold>ti ahosi. <bold>Cintā</bold>ti dhammacintā dhammavicāraṇā. <bold>Pārāpariyassā</bold>ti pārāparagottassa. ‘‘Pārācariyassā’’tipi paṭhanti. <bold>Bhikkhuno</bold>ti saṃsāre bhayaṃ ikkhanasīlassa. <bold>Ekakassā</bold>ti asahāyassa, etena kāyavivekaṃ dasseti. <bold>Pavivittassā</bold>ti pavivekahetunā kilesānaṃ vikkhambhanena vivekaṃ āraddhassa, etena cittavivekaṃ dasseti. Tenāha <bold>‘‘jhāyino’’</bold>ti. <bold>Jhāyino</bold>ti jhāyanasīlassa, yonisomanasikāresu yuttassāti attho. Sabbametaṃ thero attānaṃ paraṃ viya katvā vadati.</paragraph>
<paragraph line="170"><bold>‘‘Kimānupubba’’</bold>ntiādinā taṃ cintanaṃ dasseti. Tattha paṭhamagāthāyaṃ tāva <bold>kimānupubba</bold>nti anupubbaṃ anukkamo, anupubbameva vakkhamānesu vatasamācāresu ko anukkamo, kena anukkamena te paṭipajjitabbāti attho. <bold>Puriso kiṃ vataṃ kiṃ samācāra</bold>nti atthakāmo puriso samādiyitabbaṭṭhena ‘‘vata’’nti laddhanāmaṃ, kīdisaṃ sīlaṃ samācāraṃ, samācaranto, attano <bold>kiccakārī</bold>kattabbakārī assa, <bold>kañci</bold>sattaṃ na ca <bold>viheṭhaye,</bold>na bādheyyāti attho. Attano kiccaṃ nāma samaṇadhammo, saṅkhepato sīlasamādhipaññā, taṃ sampādentassa paraviheṭhanāya lesopi natthi tāya sati samaṇabhāvasseva abhāvato.</paragraph>
<paragraph line="171">Yathāha bhagavā – ‘‘na hi pabbajito parūpaghātī, na samaṇo hoti paraṃ viheṭhayanto’’ti (dha. pa. 184). Ettha ca vataggahaṇena vārittasīlaṃ gahitaṃ, samācāraggahaṇena samācaritabbato cārittasīlena saddhiṃ jhānavipassanādi, tasmā vārittasīlaṃ padhānaṃ. Tatthāpi ca yasmā indriyasaṃvare siddhe sabbaṃ sīlaṃ surakkhitaṃ, sugopitameva hoti, tasmā indriyasaṃvarasīlaṃ tāva dassetukāmo indriyānaṃ arakkhaṇe rakkhaṇe ca ādīnavānisaṃse vibhāvento <pageBreak edition="M" number="2.0275" /><bold>‘‘indriyāni manussāna’’</bold>ntiādimāha. Tattha <bold>indriyānī</bold>ti rakkhitabbadhammanidassanaṃ, tasmā cakkhādīni cha indriyānīti vuttaṃ hoti. <bold>Manussāna</bold>nti rakkhaṇayogyapuggalanidassanaṃ. <bold>Hitāyā</bold>ti atthāya. <bold>Ahitāyā</bold>ti anatthāya. Hontīti <pageBreak edition="P" number="3.0021" />vacanaseso. Kathaṃ pana tāniyeva hitāya ca ahitāya hontīti āha ‘‘rakkhitānī’’tiādi. Tassattho – yassa cakkhādīni indriyāni satikavāṭena apihitāni, tassa rūpādīsu abhijjhādipāpadhammapavattiyā dvārabhāvato anatthāya pihitāni, tadabhāvato atthāya saṃvattantīti.</paragraph>
<paragraph line="172"><bold>Indriyāneva</bold><pageBreak edition="V" number="2.0234" /><bold>sārakkha</bold>nti yasmā indriyasaṃvaro paripuṇṇo sīlasampadaṃ paripūreti, sīlasampadā paripuṇṇā samādhisampadaṃ paripūreti, samādhisampadā paripuṇṇā paññāsampadaṃ paripūreti, tasmā indriyārakkhā attahitapaṭipattiyāva mūlanti dassento āha ‘‘indriyāneva sārakkha’’nti. Satipubbaṅgamena ārakkhena saṃrakkhanto yonisomanasikārena indriyāni eva tāva sammadeva rakkhanto, yathā akusalacorā tehi tehi dvārehi pavisitvā cittasantāne kusalaṃ bhaṇḍaṃ na vilumpanti, tathā tāni pidahantoti attho. Sārakkhanti ca saṃ-saddassa sābhāvaṃ katvā vuttaṃ, ‘‘sārāgo’’tiādīsu viya. ‘‘Saṃrakkha’’nti ca pāṭho. <bold>Indriyāni ca gopaya</bold>nti tasseva pariyāyavacanaṃ, pariyāyavacane payojanaṃ <bold>nettiaṭṭhakathāyaṃ</bold>vuttanayeneva veditabbaṃ. <bold>‘‘Attano kiccakārīssā’’</bold>ti iminā attahitapaṭipattiṃ dasseti, <bold>‘‘na ca kañci viheṭhaye’’</bold>ti iminā parahitapaṭipattiṃ, ubhayenāpi vā attahitapaṭipattimeva dasseti parāviheṭhanassāpi attahitapaṭipattibhāvato. Atha vā padadvayenapi attahitapaṭipattiṃ dasseti puthujjanassa sekkhassa ca parahitapaṭipattiyāpi attahitapaṭipattibhāvato.</paragraph>
<paragraph line="173">Evaṃ rakkhitāni indriyāni hitāya hontīti vodānapakkhaṃ saṅkhepeneva dassetvā, arakkhitāni ahitāya hontīti saṃkilesapakkhaṃ pana vibhajitvā dassento <bold>‘‘cakkhundriyaṃ ce’’</bold>tiādimāha. Tattha <bold>cakkhundriyaṃ ce rūpesu, gacchantaṃ anivārayaṃ. Anādīnavadassāvī</bold>ti yo nīlapītādibhedesu iṭṭhāniṭṭhesu rūpāyatanesu gacchantaṃ yathāruci pavattantaṃ cakkhundriyaṃ anivārayaṃ, anivārayanto appaṭibāhanto tathāpavattiyaṃ ādīnavadassāvī na hoti ce, diṭṭhadhammikaṃ samparāyikañca ādīnavaṃ dosaṃ na passati ce <pageBreak edition="M" number="2.0276" />. ‘‘Gacchantaṃ nivāraye anissaraṇadassāvī’’ti ca pāṭho. Tattha yo ‘‘diṭṭhe diṭṭhamattaṃ bhavissatī’’ti (saṃ. ni. 4.95) vuttavidhinā diṭṭhamatteyeva ṭhatvā satisampajaññavasena rūpāyatane pavattamāno tattha nissaraṇadassāvī nāma. Vuttavipariyāyena anissaraṇadassāvī daṭṭhabbo. <bold>So dukkhā na hi muccatī</bold>ti so evarūpo puggalo vaṭṭadukkhato na muccateva. Ettha ca cakkhundriyassa anivāraṇaṃ <pageBreak edition="P" number="3.0022" />nāma yathā tena dvārena abhijjhādayo pāpadhammā anvāssaveyyuṃ, tathā pavattanaṃ, taṃ pana atthato satisampajaññassa anuṭṭhāpanaṃ daṭṭhabbaṃ. Sesindriyesupi eseva nayo. <bold>Adhimucchito</bold>ti adhimuttataṇhāya mucchaṃ āpanno. <bold>Ambila</bold>nti ambilarasaṃ. <bold>Madhuragga</bold>nti madhurarasakoṭṭhāsaṃ. Tathā <bold>tittakaggaṃ. Anussara</bold>nti assādavasena taṃ taṃ rasaṃ anuvicintento. <bold>Ganthito</bold>ti rasataṇhāya tasmiṃ tasmiṃ rase ganthito bandho. ‘‘Gadhito’’ti ca paṭhanti, gedhaṃ āpannoti attho. <bold>Hadayaṃ nāvabujjhatī</bold>ti ‘‘dukkhassantaṃ karissāmī’’ti pabbajjādikkhaṇe uppannaṃ cittaṃ na jānāti na sallakkheti <pageBreak edition="V" number="2.0235" />, sāsanassa hadayaṃ abbhantaraṃ anavajjadhammānaṃ sammaddanarasataṇhāya gadhito nāvabujjhati na jānāti, na paṭipajjatīti attho.</paragraph>
<paragraph line="174"><bold>Subhānī</bold>ti sundarāni. <bold>Appaṭikūlānī</bold>ti manoramāni, iṭṭhāni. <bold>Phoṭṭhabbānī</bold>ti upādiṇṇānupādiṇṇappabhede phasse. <bold>Ratto</bold>ti rajjanasabhāvena rāgena ratto. <bold>Rāgādhikaraṇa</bold>nti rāgahetu. <bold>Vividhaṃ vindate dukha</bold>nti rāgapariḷāhādivasena diṭṭhadhammikañca nirayasantāpādivasena abhisamparāyañca nānappakāraṃ dukkhaṃ paṭilabhati.</paragraph>
<paragraph line="175"><bold>Manaṃ cetehī</bold>ti manañca etehi rūpārammaṇādīhi dhammārammaṇappabhedehi ca. <bold>Na</bold>nti puggalaṃ. <bold>Sabbehī</bold>ti sabbehi pañcahipi. Idaṃ vuttaṃ hoti – yo puggalo manaṃ, manodvāraṃ, <bold>etehi</bold>yathāvuttehi rūpādīhi pañcahi dhammehi dhammārammaṇappabhedato ca. Tattha pavattanakapāpakammanivāraṇena <bold>rakkhituṃ,</bold>gopituṃ na sakkoti, <bold>tato</bold>tassa arakkhaṇato naṃ puggalaṃ taṃnimittaṃ dukkhaṃ <bold>anveti,</bold>anugacchati, anugacchantañca etehi pañcahipi rūpārammaṇādīhi chaṭṭhārammaṇena saddhiṃ sabbehipi ārammaṇappaccayabhūtehi anugacchatīti. Ettha cakkhundriyaṃ, sotindriyañca asampattaggāhibhāvato ‘‘gacchantaṃ <pageBreak edition="M" number="2.0277" />anivāraya’’nti vuttaṃ itaraṃ sampattaggāhīti ‘‘gandhe ce paṭisevatī’’tiādinā vuttaṃ. Tatthāpi ca rasataṇhā ca phoṭṭhabbataṇhā ca sattānaṃ visesato balavatīti ‘‘rasataṇhāya gadhito, phoṭṭhabbāni anussarantoti’’ vuttanti daṭṭhabbaṃ.</paragraph>
<paragraph line="176">Evaṃ aguttadvārassa puggalassa chahi dvārehi chasupi ārammaṇesu asaṃvaranimittaṃ uppajjanakadukkhaṃ dassetvā svāyamasaṃvaro yasmā sarīrasabhāvānavabodhena hoti, tasmā sarīrasabhāvaṃ vicinanto <bold>‘‘pubbalohitasampuṇṇa’’</bold>ntiādinā gāthādvayamāha. Tassattho <pageBreak edition="P" number="3.0023" />– sarīraṃ nāmetaṃ pubbena lohitena ca <bold>sampuṇṇaṃ</bold>bharitaṃ aññena ca pittasemhādinā bahunā kuṇapena, tayidaṃ naravīrena naresu chekena sippācariyena kataṃ vaggu maṭṭhaṃ lākhāparikammādinā cittitaṃ, anto pana gūthādiasucibharitaṃ samuggaṃ viya chavimattamanoharaṃ bālajanasammohaṃ dukkhasabhāvatāya nirayādidukkhatāpanato ca <bold>kaṭukaṃ,</bold>parikappasambhavena amūlakena assādamattena madhuratāya <bold>madhurassādaṃ,</bold>tato eva piyabhāvanibandhanena <bold>piyanibandhanaṃ,</bold>dussahatāya appatītatāya ca <bold>dukhaṃ,</bold>īdise sarīre assādalobhena mahādukkhaṃ paccanubhuyyamānaṃ anavabujjhanto loko madhuragiddho khuradhārālehakapuriso viya daṭṭhabboti.</paragraph>
<paragraph line="177">Idāni <pageBreak edition="V" number="2.0236" />ete cakkhādīnaṃ gocarabhūtā rūpādayo vuttā, te visesato purisassa itthipaṭibaddhā kamanīyāti tattha saṃvaro kātabboti dassento <bold>‘‘itthirūpe’’</bold>tiādimāha. Tattha <bold>itthirūpe</bold>ti itthiyā catusamuṭṭhānikarūpāyatanasaṅkhāte vaṇṇe. Api ca yo koci itthiyā nivatthassa alaṅkārassa vā gandhavaṇṇakādīnaṃ vā piḷandhanamālānaṃ vā kāyapaṭibaddho vaṇṇo purisassa cakkhuviññāṇassa ārammaṇabhāvāya upakappati, sabbametaṃ ‘‘itthirūpa’’ntveva veditabbaṃ. <bold>Itthisare</bold>ti itthiyā gītalapitahasitaruditasadde. Api ca itthiyā nivatthavatthassapi alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi saddā idha itthisaraggahaṇena gahitāti veditabbā. Sabbopeso purisassa cittaṃ ākaḍḍhatīti. ‘‘Itthirase’’ti pana pāḷiyā catusamuṭṭhānikarasāyatanavasena vuttaṃ. Itthiyā kiṃkārapaṭissāvitādivasena assavaraso ceva paribhogaraso <pageBreak edition="M" number="2.0278" />ca itthirasoti eke. Yo pana itthiyā oṭṭhamaṃsasammakkhitakheḷādiraso, yo ca tāya purisassa dinnayāgubhattādīnaṃ raso, sabbopeso ‘‘itthiraso’’tveva veditabbo. Phoṭṭhabbepi ca itthiyā kāyasamphasso, itthisarīrārūḷhānaṃ vatthālaṅkāramālādīnaṃ phasso ‘‘itthiphoṭṭhabbo’’tveva veditabbo. Ettha ca yesaṃ itthirūpe itthisareti pāḷi, tesaṃ api-saddena itthirasasaṅgaho daṭṭhabbo. <bold>Itthigandhesū</bold>ti itthiyā catusamuṭṭhānikagandhāyatanesu. Itthiyā sarīragandho nāma duggandho. Ekaccā hi itthī assagandhinī hoti, ekaccā meṇḍagandhinī, ekaccā sedagandhinī, ekaccā soṇitagandhinī, tathāpi tāsu andhabālo rajjateva. Cakkavattino pana itthiratanassa kāyato candanagandho vāyati, mukhato <pageBreak edition="P" number="3.0024" />uppalagandho, ayaṃ na sabbāsaṃ hotīti, itthiyā sarīre ārūḷho āgantuko anulimpanādigandho ‘‘itthigandho’’ti veditabbo. <bold>Sāratto</bold>ti suṭṭhu ratto gadhito mucchito, idaṃ pana padaṃ ‘‘itthirūpe’’tiādīsupi yojetabbaṃ. <bold>Vividhaṃ vindate dukha</bold>nti itthirūpādīsu sarāganimittaṃ diṭṭhadhammikaṃ vadhabandhanādivasena samparāyikaṃ pañcavidhabandhanādivasena nānappakāraṃ dukkhaṃ paṭilabhati.</paragraph>
<paragraph line="178"><bold>Itthisotāni sabbānī</bold>ti itthiyā rūpādiārammaṇāni sabbāni anavasesāni pañca taṇhāsotāni sandanti. <bold>Pañcasū</bold>ti purisassa pañcasu dvāresu. <bold>Tesa</bold>nti tesaṃ pañcannaṃ sotānaṃ. <bold>Āvaraṇa</bold>nti saṃvaraṇaṃ, yathā asaṃvaro na uppajjati, evaṃ satisampajaññaṃ paccupaṭṭhapetvā saṃvaraṃ pavattetuṃ yo sakkoti, so <bold>vīriyavā</bold>āraddhavīriyo akusalānaṃ dhammānaṃ pahānāya kusalānaṃ dhammānaṃ upasampadāyāti attho.</paragraph>
<paragraph line="179">Evaṃ rūpādigocare pabbajitassa paṭipattiṃ dassetvā idāni gahaṭṭhassa dassetuṃ <bold>‘‘so atthavā’’</bold>tiādi <pageBreak edition="V" number="2.0237" />vuttaṃ. Tattha <bold>so atthavā so dhammaṭṭho, so dakkho so vicakkhaṇo</bold>ti so puggalo imasmiṃ loke atthavā, buddhimā, dhamme ṭhito, dhamme dakkho, dhamme cheko, analaso vā vicakkhaṇo iti kattabbatāsu kusalo nāma. <bold>Kareyya ramamānopi, kiccaṃ dhammatthasaṃhita</bold>nti geharatiyā ramamānopi dhammatthasaṃhitaṃ dhammato atthato ca anapetameva taṃ taṃ kattabbaṃ. Anuppannānaṃ bhogānaṃ uppādanaṃ, uppannānaṃ paripālanaṃ, paribhogañca kareyya, aññamaññaṃ, avirodhena, aññamaññaṃ, abādhanena, tivaggatthaṃ anuyuñjeyyāti adhippāyo <pageBreak edition="M" number="2.0279" />. Ayañca nayo yesaṃ sammāpaṭipattiavirodhena tivaggatthassa vasena vattati bimbisāramahārājādīnaṃ viya, tesaṃ vasena vutto. Na yesaṃ kesañci vasenāti daṭṭhabbaṃ.</paragraph>
<paragraph line="180"><bold>Atho sīdati saññutta</bold>nti yadi idhaloke supasaṃhitaṃ diṭṭhadhammikaṃ atthaṃ pariggahetvā ṭhitaṃ. <bold>Vajje kiccaṃ niratthaka</bold>nti samparāyikattharahitaṃ anatthupasaṃhitaṃ kiccaṃ sacepi vissajjeyya pariccajeyya. <bold>Na taṃ kiccanti maññitvā, appamatto vicakkhaṇo</bold>ti satiavippavāsena appamatto vicāraṇapaññāsambhavena vicakkhaṇo anatthupasaṃhitaṃ, taṃ kiccaṃ mayā na kātabbanti maññitvā vivajjeyya.</paragraph>
<paragraph line="181">Vivajjetvā pana <bold>yañca atthena saññuttaṃ, yā ca dhammagatā rati. Taṃ samādāya vattethā</bold>ti yaṃkiñci diṭṭhadhammikasamparāyikappabhedena atthena <pageBreak edition="P" number="3.0025" />hitena saṃyuttaṃ tadubhayahitāvahaṃ, yā ca adhikusaladhammagatā samathavipassanāsahitā rati, tadubhayaṃ sammā ādiyitvā pariggahaṃ katvā vatteyya. ‘‘Sabbaṃ ratiṃ dhammarati jinātī’’ti (dha. pa. 354) vacanato sā hi ekaṃsena uttamatthassa pāpanato uttamā rati nāma.</paragraph>
<paragraph line="182">Yaṃ pana kāmaratisaṃyuttaṃ kiccaṃ niratthakanti vuttaṃ, tassā anatthupasaṃhitabhāvaṃ dassetuṃ <bold>‘‘uccāvacehī’’</bold>tiādi vuttaṃ. Tattha <bold>uccāvacehī</bold>ti mahantehi ceva khuddakehi ca. <bold>Upāyehī</bold>ti nayehi. <bold>Paresamabhijigīsatī</bold>ti paresaṃ santakaṃ āharituṃ icchati, pare vā sabbathā hāpeti, jināpeti paraṃ hantvā, vadhitvā atha socayitvā, ālopati sāhasā yo paresaṃ. Idaṃ vuttaṃ hoti – yo puggalo kāmahetu pare hananto, ghātento, socento sandhicchedasandhiruhanapasayhāvahārādīhi nānupāyehi paresaṃ santakaṃ harituṃ vāyamanto sāhasākāraṃ karoti, ālopati, jigīsati sāpateyyavasena pare hāpeti, tassa taṃ kiccaṃ kāmaratisannissitaṃ anatthupasaṃhitaṃ ekantanihīnanti. Etena tappaṭipakkhato dhammagatāya ratiyā ekaṃsato uttamabhāvaṃyeva vibhāveti.</paragraph>
<paragraph line="183">Idāni <pageBreak edition="V" number="2.0238" />yaṃ ‘‘tesamāvaraṇaṃ kātuṃ yo sakkotī’’ti indriyānaṃ āvaraṇaṃ vuttaṃ, taṃ upāyena saha vibhāvento <bold>‘‘tacchanto āṇiyā āṇiṃ</bold><pageBreak edition="M" number="2.0280" />, <bold>nihanti balavā yathā’’</bold>ti āha. Yathā <bold>balavā</bold>kāyabalena, ñāṇabalena ca samannāgato tacchako rukkhadaṇḍagataṃ āṇiṃ nīharitukāmo tato balavatiṃ āṇiṃ koṭento tato nīharati, tathā kusalo bhikkhu cakkhādīni indriyāni vipassanābalena nihantukāmo indriyehi eva nihanti.</paragraph>
<paragraph line="184">Katamehi panāti āha <bold>‘‘saddha’’</bold>ntiādi. Tassattho – adhimokkhalakkhaṇaṃ saddhaṃ, paggahalakkhaṇaṃ vīriyaṃ, avikkhepalakkhaṇaṃ samādhiṃ, upaṭṭhānalakkhaṇaṃ satiṃ, dassanalakkhaṇaṃ paññanti imānipi vimuttiparipācakāni pañcindriyāni bhāvento vaḍḍhento etehi pañcahi indriyehi cakkhādīni pañcindriyāni anunayapaṭighādikilesuppattiyā dvārabhāvavihanena hantvā, ariyamaggena tadupanissaye kilese samucchinditvā, tato eva anīgho niddukkho brāhmaṇo anupādisesaparinibbānameva yāti upagacchatīti.</paragraph>
<paragraph line="185"><bold>So atthavā</bold>ti so yathāvutto brāhmaṇo uttamatthena samannāgatattā atthavā, taṃ sampāpake dhamme ṭhitattā <bold>dhammaṭṭho. Sabbena sabbaṃ</bold>anavasesena vidhinā anavasesaṃ <bold>buddhassa</bold>bhagavato vākyabhūtaṃ anusāsaniṃ katvā yathānusiṭṭhaṃ paṭipajjitvā ṭhito. Tato eva <bold>so naro</bold>uttamapuriso nibbānasukhañca <bold>edhati,</bold>brūheti, vaḍḍhetīti.</paragraph>
<paragraph line="186">Evaṃ <pageBreak edition="P" number="3.0026" />therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṃ daṭṭhabbaṃ.</paragraph>
<centered line="187">Pārāpariyattheragāthāvaṇṇanā niṭṭhitā.</centered>
<subhead line="188">3. Telakānittheragāthāvaṇṇanā</subhead>
<paragraph line="189"><bold>Cirarattaṃ vatātāpī</bold>tiādikā āyasmato telakānittherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde satthu abhijātito puretaraṃyeva sāvatthiyaṃ aññatarasmiṃ brāhmaṇakule nibbattitvā <bold>telakānī</bold>ti laddhanāmo vayappatto hetusampannatāya kāme jigucchanto gharāvāsaṃ pahāya paribbājakapabbajjaṃ <pageBreak edition="V" number="2.0239" />pabbajitvā vivaṭṭajjhāsayo ‘‘ko so pāraṅgato loke’’tiādinā vimokkhapariyesanaṃ <pageBreak edition="M" number="2.0281" />caramāno te te samaṇabrāhmaṇe upasaṅkamitvā pañhaṃ pucchati, te na sampāyanti. So tena anārādhitacitto vicarati. Atha amhākaṃ bhagavati loke uppajjitvā pavattitavaradhammacakke lokahitaṃ karonte ekadivasaṃ satthāraṃ upasaṅkamitvā dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva arahatte patiṭṭhāti. So ekadivasaṃ bhikkhūhi saddhiṃ nisinno attanā adhigatavisesaṃ paccavekkhitvā tadanusārena attano paṭipattiṃ anussaritvā taṃ sabbaṃ bhikkhūnaṃ ācikkhanto –</paragraph>
<hangnum line="190" number="747"></hangnum>
<gatha1 line="191">‘‘Cirarattaṃ vatātāpī, dhammaṃ anuvicintayaṃ;</gatha1>
<gathalast line="192">Samaṃ cittassa nālatthaṃ, pucchaṃ samaṇabrāhmaṇe.</gathalast>
<hangnum line="193" number="748"></hangnum>
<gatha1 line="194">‘‘Ko so pāraṅgato loke, ko patto amatogadhaṃ;</gatha1>
<gathalast line="195">Kassa dhammaṃ paṭicchāmi, paramatthavijānanaṃ.</gathalast>
<hangnum line="196" number="749"></hangnum>
<gatha1 line="197">‘‘Antovaṅkagato āsi, macchova ghasamāmisaṃ;</gatha1>
<gathalast line="198">Baddho mahindapāsena, vepacityasuro yathā.</gathalast>
<hangnum line="199" number="750"></hangnum>
<gatha1 line="200">‘‘Añchāmi naṃ na muñcāmi, asmā sokapariddavā;</gatha1>
<gathalast line="201">Ko me bandhaṃ muñcaṃ loke, sambodhiṃ vedayissati.</gathalast>
<hangnum line="202" number="751"></hangnum>
<gatha1 line="203">‘‘Samaṇaṃ brāhmaṇaṃ vā kaṃ, ādisantaṃ pabhaṅgunaṃ;</gatha1>
<gathalast line="204">Kassa dhammaṃ paṭicchāmi, jarāmaccupavāhanaṃ.</gathalast>
<hangnum line="205" number="752"></hangnum>
<gatha1 line="206">‘‘Vicikicchākaṅkhāganthitaṃ, sārambhabalasaññutaṃ;</gatha1>
<gathalast line="207">Kodhappattamanatthaddhaṃ, abhijappappadāraṇaṃ.</gathalast>
<hangnum line="208" number="753"></hangnum>
<gatha1 line="209">‘‘Taṇhādhanusamuṭṭhānaṃ, dve ca pannarasāyutaṃ;</gatha1>
<gathalast line="210">Passa orasikaṃ bāḷhaṃ, bhetvāna yadi tiṭṭhati.</gathalast>
<hangnum line="211" number="754"></hangnum>
<gatha1 line="212">‘‘Anudiṭṭhīnaṃ <pageBreak edition="P" number="3.0027" />appahānaṃ, saṅkappaparatejitaṃ;</gatha1>
<gathalast line="213">Tena viddho pavedhāmi, pattaṃva māluteritaṃ.</gathalast>
<hangnum line="214" number="755"></hangnum>
<gatha1 line="215">‘‘Ajjhattaṃ me samuṭṭhāya, khippaṃ paccati māmakaṃ;</gatha1>
<gathalast line="216">Chaphassāyatanī kāyo, yattha sarati sabbadā.</gathalast>
<hangnum line="217" number="756"></hangnum>
<gatha1 line="218">‘‘Taṃ <pageBreak edition="M" number="2.0282" />na passāmi tekicchaṃ, yo metaṃ sallamuddhare;</gatha1>
<gathalast line="219">Nānārajjena satthena, nāññena vicikicchitaṃ.</gathalast>
<hangnum line="220" number="757"></hangnum>
<gatha1 line="221">‘‘Ko me asattho avaṇo, sallamabbhantarapassayaṃ;</gatha1>
<gathalast line="222">Ahiṃsaṃ sabbagattāni, sallaṃ me uddharissati.</gathalast>
<hangnum line="223" number="758"></hangnum>
<gatha1 line="224">‘‘Dhammappati <pageBreak edition="V" number="2.0240" />hi so seṭṭho, visadosappavāhako;</gatha1>
<gathalast line="225">Gambhīre patitassa me, thalaṃ pāṇiñca dassaye.</gathalast>
<hangnum line="226" number="759"></hangnum>
<gatha1 line="227">‘‘Rahadehamasmi ogāḷho, ahāriyarajamattike;</gatha1>
<gathalast line="228">Māyāusūyasārambha, thinamiddhamapatthaṭe.</gathalast>
<hangnum line="229" number="760"></hangnum>
<gatha1 line="230">‘‘Uddhaccameghathanitaṃ, saṃyojanavalāhakaṃ;</gatha1>
<gathalast line="231">Vāhā vahanti kuddiṭṭhiṃ, saṅkappā rāganissitā.</gathalast>
<hangnum line="232" number="761"></hangnum>
<gatha1 line="233">‘‘Savanti sabbadhi sotā, latā ubbhijja tiṭṭhati;</gatha1>
<gathalast line="234">Te sote ko nivāreyya, taṃ lataṃ ko hi checchati.</gathalast>
<hangnum line="235" number="762"></hangnum>
<gatha1 line="236">‘‘Velaṃ karotha bhaddante, sotānaṃ sannivāraṇaṃ;</gatha1>
<gathalast line="237">Mā te manomayo sotā, rukkhaṃva sahasā luve.</gathalast>
<hangnum line="238" number="763"></hangnum>
<gatha1 line="239">‘‘Evaṃ me bhayajātassa, apārā pāramesato;</gatha1>
<gathalast line="240">Tāṇo paññāvudho satthā, isisaṅghanisevito.</gathalast>
<hangnum line="241" number="764"></hangnum>
<gatha1 line="242">‘‘Sopānaṃ sugataṃ suddhaṃ, dhammasāramayaṃ daḷhaṃ;</gatha1>
<gathalast line="243">Pādāsi vuyhamānassa, mā bhāyīti ca mabravi.</gathalast>
<hangnum line="244" number="765"></hangnum>
<gatha1 line="245">‘‘Satipaṭṭhānapāsādaṃ, āruyha paccavekkhisaṃ;</gatha1>
<gathalast line="246">Yaṃ taṃ pubbe amaññissaṃ, sakkāyābhirataṃ pajaṃ.</gathalast>
<hangnum line="247" number="766"></hangnum>
<gatha1 line="248">‘‘Yadā ca maggamaddakkhiṃ, nāvāya abhirūhanaṃ;</gatha1>
<gathalast line="249">Anadhiṭṭhāya attānaṃ, titthamaddakkhimuttamaṃ.</gathalast>
<hangnum line="250" number="767"></hangnum>
<gatha1 line="251">‘‘Sallaṃ attasamuṭṭhānaṃ, bhavanettippabhāvitaṃ;</gatha1>
<gathalast line="252">Etesaṃ appavattāya, desesi maggamuttamaṃ.</gathalast>
<hangnum line="253" number="768"></hangnum>
<gatha1 line="254">‘‘Dīgharattānusayitaṃ <pageBreak edition="M" number="2.0283" />, cirarattamadhiṭṭhitaṃ;</gatha1>
<gathalast line="255">Buddho mepānudī ganthaṃ, visadosappavāhano’’ti. – imā gāthā abhāsi;</gathalast>
<paragraph line="256">Tattha <pageBreak edition="P" number="3.0028" /><bold>cirarattaṃ vatā</bold>ti cirakālaṃ vata. <bold>Ātāpī</bold>ti vīriyavā vimokkhadhammapariyesane āraddhavīriyo. <bold>Dhammaṃ anuvicintaya</bold>nti ‘‘kīdiso nu kho vimokkhadhammo, kathaṃ vā adhigantabbo’’ti vimuttidhammaṃ anuvicinanto gavesanto. <bold>Samaṃ cittassa nālatthaṃ, pucchaṃ samaṇabrāhmaṇe</bold>ti te te nānātitthiye samaṇabrāhmaṇe vimuttidhammaṃ pucchanto pakatiyā anupasantasabhāvassa cittassa samaṃ vūpasamabhūtaṃ vaṭṭadukkhavissaraṇaṃ ariyadhammaṃ nālatthaṃ nādhigacchanti attho.</paragraph>
<paragraph line="257"><bold>Ko</bold><pageBreak edition="V" number="2.0241" /><bold>so pāraṅgato</bold>tiādi pucchitākāradassanaṃ. Tattha <bold>ko so pāraṅgato loke</bold>ti imasmiṃ loke titthakārapaṭiññesu samaṇabrāhmaṇesu ko nu kho so saṃsārassa pāraṃ nibbānaṃ upagato. <bold>Ko patto amatogadha</bold>nti nibbānapatiṭṭhaṃ vimokkhamaggaṃ ko patto adhigatoti attho. <bold>Kassa dhammaṃ paṭicchāmī</bold>ti kassa samaṇassa vā brāhmaṇassa vā ovādadhammaṃ paṭiggaṇhāmi paṭipajjāmi. <bold>Paramatthavijānana</bold>nti paramatthassa vijānanaṃ, aviparītappavattinivattiyo pavedentanti attho.</paragraph>
<paragraph line="258"><bold>Antovaṅkagato āsī</bold>ti vaṅkaṃ vuccati diṭṭhigataṃ manovaṅkabhāvato, sabbepi vā kilesā, antoti pana hadayavaṅkassa anto, hadayabbhantaragatakilesavaṅko vā ahosīti attho. <bold>Macchova ghasamāmisa</bold>nti āmisaṃ ghasanto khādanto maccho viya, gilabaḷiso maccho viyāti adhippāyo. <bold>Baddho mahindapāsena, vepacityasuro yathā</bold>ti mahindassa sakkassa pāsena baddho yathā vepacitti asurindo aserivihārī mahādukkhappatto, evamahaṃ pubbe kilesapāsena baddho āsiṃ, aserivihārī mahādukkhappattoti adhippāyo.</paragraph>
<paragraph line="259"><bold>Añchāmī</bold>ti ākaḍḍhāmi. <bold>Na</bold>nti kilesapāsaṃ. <bold>Na muñcāmī</bold>ti na mocemi. <bold>Asmā sokapariddavā</bold>ti imasmā sokaparidevavaṭṭato. Idaṃ vuttaṃ hoti – yathāpāsena baddho migo sūkaro vā mocanupāyaṃ ajānanto paripphandamāno taṃ āviñchanto bandhanaṃ daḷhaṃ karoti, evaṃ ahaṃ pubbe <pageBreak edition="M" number="2.0284" />kilesapāsena paṭimukko mocanupāyaṃ ajānanto kāyasañcetanādivasena paripphandamāno taṃ na mocesiṃ, aññadatthu taṃ daḷhaṃ karonto sokādinā paraṃ kilesaṃ eva pāpuṇinti. <bold>Ko me bandhaṃ muñcaṃ loke, sambodhiṃ vedayissatī</bold>ti imasmiṃ loke etaṃ kilesabandhanena bandhaṃ muñcanto sambujjhati etenāti ‘‘sambodhī’’ti laddhanāmaṃ vimokkhamaggaṃ ko me vedayissati ācikkhissatīti attho. ‘‘Bandhamuñca’’ntipi paṭhanti, bandhā, bandhassa vā mocakaṃ sambodhinti yojanā.</paragraph>
<paragraph line="260"><bold>Ādisanta</bold>nti desentaṃ. <bold>Pabhaṅguna</bold>nti pabhañjanaṃ kilesānaṃ viddhaṃsanaṃ <pageBreak edition="P" number="3.0029" />, pabhaṅgunaṃ vā dhammappavattiṃ ādisantaṃ kathentaṃ jarāya maccuno ca pavāhanaṃ kassa dhammaṃ paṭicchāmi. ‘‘Paṭipajjāmī’’ti vā pāṭho, so evattho. <bold>Vicikicchākaṅkhāganthita</bold>nti ‘‘ahosiṃ nu kho ahamatītamaddhāna’’ntiādinayappavattāya (ma. ni. 1.18; saṃ. ni. 2.20) vicikicchāya āsappanaparisappanākāravuttiyā kaṅkhāya ca ganthitaṃ. <bold>Sārambhabalasaññuta</bold>nti karaṇuttariyakaraṇalakkhaṇena balappattena sārambhena yuttaṃ. <bold>Kodhappattamanatthaddha</bold>nti sabbattha kodhena yuttamanasā <pageBreak edition="V" number="2.0242" />thaddhabhāvaṃ gataṃ abhijappappadāraṇaṃ. Icchitālābhādivasena hi taṇhā sattānaṃ cittaṃ padālentī viya pavattati. Dūre ṭhitassāpi vijjhanupāyatāya taṇhāva dhanu samupatiṭṭhati uppajjati etasmāti <bold>taṇhādhanusamuṭṭhānaṃ,</bold>diṭṭhisallaṃ. Taṃ pana yasmā vīsativatthukā sakkāyadiṭṭhi, dasavatthukā micchādiṭṭhīti tiṃsappabhedaṃ, tasmā vuttaṃ <bold>‘‘dve ca pannarasāyuta’’</bold>nti, dvikkhattuṃ pannarasabhedavantanti attho. <bold>Passa orasikaṃ bāḷhaṃ, bhetvāna yadi tiṭṭhatī</bold>ti yaṃ urasambandhanīyatāya orasikaṃ bāḷhaṃ balavataraṃ bhetvāna hadayaṃ vinivijjhitvā tasmiṃyeva hadaye tiṭṭhati, taṃ passāti attānameva ālapati.</paragraph>
<paragraph line="261"><bold>Anudiṭṭhīnaṃ appahāna</bold>nti anudiṭṭhibhūtānaṃ sesadiṭṭhīnaṃ appahānakāraṇaṃ. Yāva hi sakkāyadiṭṭhi santānato na vigacchati, tāva sassatadiṭṭhiādīnaṃ appahānamevāti. <bold>Saṅkappaparatejita</bold>nti saṅkappena micchāvitakkena pare parajane nissayalakkhaṇaṃ patipatite tejitaṃ ussāhitaṃ. <bold>Tena viddho pavedhāmī</bold>ti tena diṭṭhisallena yathā hadayaṃ āhacca tiṭṭhati, evaṃ viddho pavedhāmi saṅkappāmi sassatucchedādivasena ito cito ca parivaṭṭāmi. <bold>Pattaṃva</bold><pageBreak edition="M" number="2.0285" /><bold>māluterita</bold>nti mālutena vāyunā eritaṃ vaṇṭato muttaṃ dumapattaṃ viya.</paragraph>
<paragraph line="262"><bold>Ajjhattaṃ me samuṭṭhāyā</bold>ti yathā loke sallaṃ nāma bāhirato uṭṭhāya ajjhattaṃ nimmathetvā bādhati, na evamidaṃ. Idaṃ pana ajjhattaṃ me mama attabhāve samuṭṭhāya so attabhāvasaññito chaphassāyatanakāyo yathā <bold>khippaṃ</bold>sīghaṃ <bold>paccati,</bold>ḍayhati. Yathā kiṃ? Aggi viya sanissayaḍāhako taṃyeva <bold>māmakaṃ</bold>mama santakaṃ attabhāvaṃ ḍahanto yattha uppanno, tattheva <bold>sarati</bold>pavattati.</paragraph>
<paragraph line="263"><bold>Taṃ na passāmi tekiccha</bold>nti tādisāya tikicchāya niyuttatāya tekicchaṃ <pageBreak edition="P" number="3.0030" />sallakattaṃ bhisakkaṃ taṃ na passāmi. <bold>Yo metaṃ sallamuddhare</bold>ti yo bhisakko etaṃ diṭṭhisallaṃ kilesasallañca uddhareyya, uddharanto ca <bold>nānārajjena</bold>rajjusadisasaṅkhātāya esanisalākāya pavesetvāna <bold>satthena</bold>kantitvā <bold>nāññena</bold>mantāgadappayogena <bold>vicikicchitaṃ</bold>sallaṃ tikicchituṃ sakkāti āharitvā yojetabbaṃ. Vicikicchitanti, ca nidassanamattametaṃ. Sabbassapi kilesasallassa vasena attho veditabbo.</paragraph>
<paragraph line="264"><bold>Asattho</bold>ti sattharahito. <bold>Avaṇo</bold>ti vaṇena vinā. <bold>Abbhantarapassaya</bold>nti abbhantarasaṅkhātaṃ hadayaṃ nissāya ṭhitaṃ. <bold>Ahiṃsa</bold>nti apīḷento. ‘‘Ahiṃsā’’ti ca pāṭho, ahiṃsāya apīḷanenāti <pageBreak edition="V" number="2.0243" />attho. Ayañhettha saṅkhepattho – ko nu kho kiñci satthaṃ aggahetvā vaṇañca akaronto tato eva sabbagattāni abādhento mama hadayabbhantaragataṃ pīḷājananato anto tudanato anto ruddhanato ca paramattheneva sallabhūtaṃ kilesasallaṃ uddharissatīti.</paragraph>
<paragraph line="265">Evaṃ dasahi gāthāhi pubbe attanā cintitākāraṃ dassetvā punapi taṃ pakārantarena dassetuṃ <bold>‘‘dhammappati hi so seṭṭho’’</bold>tiādimāha. Tattha <bold>dhammappatī</bold>ti dhammanimittaṃ dhammahetu. <bold>Hī</bold>ti nipātamattaṃ. <bold>So seṭṭho</bold>ti so puggalo uttamo. <bold>Visadosappavāhako</bold>ti <bold>yo mayhaṃ</bold>rāgādikilesassa pavāhako ucchinnako. <bold>Gambhīre patitassa me, thalaṃ pāṇiñca dassaye</bold>ti ko nu kho atigambhīre saṃsāramahoghe patitassa mayhaṃ ‘‘mā bhāyī’’ti assāsento nibbānathalaṃ taṃsampāpakaṃ ariyamaggahatthañca dasseyya.</paragraph>
<paragraph line="266"><bold>Rahadehamasmi</bold><pageBreak edition="M" number="2.0286" /><bold>ogāḷho</bold>ti mahati saṃsārarahade ahamasmi sasīsaṃ nimujjanavasena otiṇṇo anupaviṭṭho. <bold>Ahāriyarajamattike</bold>ti apanetuṃ asakkuṇeyyo rāgādirajo mattikā kaddamo etassāti ahāriyarajamattiko, rahado. Tasmiṃ rahadasmiṃ. ‘‘Ahāriyarajamantike’’ti vā pāṭho, antike ṭhitarāgādīsu dunnīharaṇīyarāgādirajeti attho. Santadosapaṭicchādanalakkhaṇā <bold>māyā,</bold>parasampattiasahanalakkhaṇā <bold>usūyā,</bold>karaṇuttariyakaraṇalakkhaṇo <bold>sārambho,</bold>cittālasiyalakkhaṇaṃ <bold>thinaṃ,</bold>kāyālasiyalakkhaṇaṃ <bold>middha</bold>nti ime pāpadhammā patthaṭā yaṃ rahadaṃ, tasmiṃ māyāusūyasārambhathinamiddhamapatthaṭe, makāro cettha padasandhikaro vutto. Yathāvuttehi imehi pāpadhammehi patthaṭeti attho.</paragraph>
<paragraph line="267"><bold>Uddhaccameghathanitaṃ, saṃyojanavalāhaka</bold>nti vacanavipallāsena vuttaṃ, bhantasabhāvaṃ uddhaccaṃ meghathanitaṃ meghagajjitaṃ etesanti uddhaccameghathanitā. Dasavidhā saṃyojanā <pageBreak edition="P" number="3.0031" />eva valāhakā etesanti saṃyojanavalāhakā. <bold>Vāhā</bold>mahāudakavāhasadisā rāganissitā micchāsaṅkappā asubhādīsu ṭhitā <bold>kuddiṭṭhiṃ</bold>maṃ <bold>vahanti</bold>apāyasamuddameva uddissa kaḍḍhantīti attho.</paragraph>
<paragraph line="268"><bold>Savanti sabbadhi sotā</bold>ti taṇhāsoto, diṭṭhisoto, mānasoto, avijjāsoto, kilesasototi ime pañcapisotā cakkhudvārādīnaṃ vasena sabbesu rūpādīsu ārammaṇesu savanato ‘‘rūpataṇhā…pe… dhammataṇhā’’tiādinā (vibha. 204, 232) sabbabhāgehi vā savanato sabbadhi savanti. <bold>Latā</bold>ti paliveṭhanaṭṭhena saṃsibbanaṭṭhena latā viyāti latā, taṇhā. <bold>Ubbhijja tiṭṭhatī</bold>ti chahi dvārehi ubbhijjitvā rūpādīsu ārammaṇesu tiṭṭhati. <bold>Te sote</bold>ti taṇhādike <pageBreak edition="V" number="2.0244" />sote mama santāne sandante maggasetubandhanena ko purisaviseso nivāreyya, <bold>taṃ lata</bold>nti taṇhālataṃ, maggasatthena ko <bold>checchati</bold>chindissati.</paragraph>
<paragraph line="269"><bold>Velaṃ karothā</bold>ti tesaṃ sotānaṃ velaṃ setuṃ karotha sannivāraṇaṃ. <bold>Bhaddante</bold>ti ālapanākāradassanaṃ. <bold>Mā te manomayo soto</bold>ti udakasoto oḷāriko, tassa bālamahājanenapi setuṃ <pageBreak edition="M" number="2.0287" />katvā nivāraṇaṃ sakkā. Ayaṃ pana manomayo soto sukhumo dunnivāraṇo. So yathā udakasoto vaḍḍhanto kūle ṭhitaṃ rukkhaṃ pātetvāva nāseti, evaṃ tumhe apāyatīre ṭhite tattha sahasā pātetvā apāyasamuddaṃ pāpento <bold>mā luve</bold>mā vināseyya mā anayabyasanaṃ pāpeyyāti attho.</paragraph>
<paragraph line="270">Evaṃ ayaṃ thero purimattabhāve parimadditasaṅkhārattā ñāṇaparipākaṃ gatattā pavattidukkhaṃ upadhārento yathā vicikicchādike saṃkilesadhamme pariggaṇhi, tamākāraṃ dassetvā idāni jātasaṃvego kiṃkusalagavesī satthu santikaṃ gato yaṃ visesaṃ adhimucci, taṃ dassento <bold>‘‘evaṃ me bhayajātassā’’</bold>tiādimāha. Tattha <bold>evaṃ me bhayajātassā</bold>ti evaṃ vuttappakārena saṃsāre jātabhayassa <bold>apārā</bold>orimatīrato sappaṭibhayato saṃsāravaṭṭato ‘‘kathaṃ nu kho muñceyya’’nti <bold>pāraṃ</bold>nibbānaṃ, <bold>esato</bold>gavesato, <bold>tāṇo</bold>sadevakassa lokassa tāṇabhūto kilesasamucchedanī paññā āvudho etassāti <bold>paññāvudho</bold>. Diṭṭhadhammikādiatthena sattānaṃ yathārahaṃ anusāsanato <bold>satthā,</bold>isisaṅghena aggasāvakādiariyapuggalasamūhena nisevito payirupāsito <bold>isisaṅghanisevito, sopāna</bold>nti desanāñāṇena suṭṭhu katattā abhisaṅkhatattā <bold>sukataṃ,</bold>upakkilesavirahitato <bold>suddhaṃ,</bold>saddhāpaññādisārabhūtaṃ <bold>dhammasāramayaṃ</bold><pageBreak edition="P" number="3.0032" />paṭipakkhehi acalanīyato <bold>daḷhaṃ,</bold>vipassanāsaṅkhātaṃ sopānaṃ mahoghena vuyhamānassa mayhaṃ satthā pādāsi, dadanto ca ‘‘iminā te sotthi bhavissatī’’ti samassāsento <bold>mā bhāyīti ca abravi,</bold>kathesi.</paragraph>
<paragraph line="271"><bold>Satipaṭṭhānapāsāda</bold>nti tena vipassanāsopānena kāyānupassanādinā laddhabbacatubbidhasāmaññaphalavisesena catubhūmisampannaṃ satipaṭṭhānapāsādaṃ āruhitvā <bold>paccavekkhisaṃ</bold>catusaccadhammaṃ maggañāṇena patiavekkhiṃ paṭivijjhiṃ. <bold>Yaṃ taṃ pubbe amaññissaṃ, sakkāyābhirataṃ paja</bold>nti evaṃ paṭividdhasacco yaṃ sakkāye ‘‘ahaṃ mamā’’ti abhirataṃ pajaṃ titthiyajanaṃ tena parikappitaattānañca pubbe sārato amaññissaṃ. <bold>Yadā ca maggamaddakkhiṃ, nāvāya abhirūhana</bold>nti ariyamagganāvāya abhiruhanūpāyabhūtaṃ yadā vipassanāmaggaṃ yāthāvato addakkhiṃ. Tato paṭṭhāya taṃ titthiyajanaṃ attānañca <bold>anadhiṭṭhāya</bold>citte aṭṭhapetvā aggahetvā <bold>titthaṃ</bold>nibbānasaṅkhātassa amatamahāpārassa <pageBreak edition="M" number="2.0288" /><pageBreak edition="V" number="2.0245" />titthabhūtaṃ ariyamaggadassanaṃ sabbehi maggehi sabbehi kusaladhammehi ukkaṭṭhaṃ addakkhiṃ, yāthāvato apassinti attho.</paragraph>
<paragraph line="272">Evaṃ attano anuttaraṃ maggādhigamaṃ pakāsetvā idāni tassa desakaṃ sammāsambuddhaṃ thomento <bold>‘‘sallaṃ attasamuṭṭhāna’’</bold>ntiādimāha. Tattha <bold>salla</bold>nti diṭṭhimānādikilesasallaṃ. <bold>Attasamuṭṭhāna</bold>nti ‘‘aha’’nti mānaṭṭhānatāya ‘‘attā’’ti ca laddhanāme attabhāve sambhūtaṃ. <bold>Bhavanettippabhāvita</bold>nti bhavataṇhāsamuṭṭhitaṃ bhavataṇhāsannissayaṃ. Sā hi diṭṭhimānādīnaṃ sambhavo. <bold>Etesaṃ appavattāyā</bold>ti yathāvuttānaṃ pāpadhammānaṃ appavattiyā anuppādāya. <bold>Desesi maggamuttama</bold>nti uttamaṃ seṭṭhaṃ ariyaṃ aṭṭhaṅgikaṃ maggaṃ, tadupāyañca vipassanāmaggaṃ kathesi.</paragraph>
<paragraph line="273"><bold>Dīgharattānusayita</bold>nti anamatagge saṃsāre cirakālaṃ santāne anu anu sayitaṃ kāraṇalābhena uppajjanārahabhāvena thāmagataṃ, tato ca cirarattaṃ <bold>adhiṭṭhitaṃ</bold>santānaṃ ajjhāruyha ṭhitaṃ. <bold>Gantha</bold>nti abhijjhākāyaganthādiṃ mama santāne ganthabhūtaṃ kilesavisadosaṃ pavāhano <bold>buddho</bold>bhagavā attano desanānubhāvena <bold>apānudī</bold>parijahāpesi, ganthesu hi anavasesato pahīnesu appahīno nāma kileso natthīti.</paragraph>
<centered line="274">Telakānittheragāthāvaṇṇanā niṭṭhitā.</centered>
<subhead line="275">4. Raṭṭhapālattheragāthāvaṇṇanā</subhead>
<paragraph line="276"><bold>Passa</bold><pageBreak edition="P" number="3.0033" /><bold>cittakata</bold>ntiādikā āyasmato raṭṭhapālattherassa gāthā. Kā uppatti? Ayaṃ kira padumuttarassa bhagavato uppattito puretarameva haṃsavatīnagare gahapatimahāsālakule nibbattitvā vayappatto pitu accayena gharāvāse patiṭṭhito ratanakoṭṭhāgārakammikena dassitaṃ aparimāṇaṃ kulavaṃsānugataṃ dhanaṃ disvā ‘‘imaṃ ettakaṃ dhanarāsiṃ mayhaṃ pituayyakapayyakādayo attanā saddhiṃ gahetvā gantuṃ nāsakkhiṃsu, mayā pana gahetvā gantuṃ vaṭṭatī’’ti cintetvā kapaṇaddhikādīnaṃ mahādānaṃ adāsi. So abhiññālābhiṃ ekaṃ tāpasaṃ upaṭṭhahanto tena devalokādhipacce niyojito yāvajīvaṃ puññāni katvā tato cuto <pageBreak edition="M" number="2.0289" />devaloke nibbattitvā dibbasampattiṃ anubhavanto tattha yāvatāyukaṃ ṭhatvā tato cuto manussaloke bhinnaṃ raṭṭhaṃ sandhāretuṃ samatthassa kulassa ekaputtako hutvā nibbatti.</paragraph>
<paragraph line="277">Tena <pageBreak edition="V" number="2.0246" />ca samayena padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṃ khemantabhūmiṃ sampāpesi. Atha so kulaputto anukkamena viññutaṃ patto ekadivasaṃ upāsakehi saddhiṃ vihāraṃ gantvā satthāraṃ dhammaṃ desentaṃ disvā pasannacitto parisapariyante nisīdi. Tena kho pana samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi. Taṃ disvā so pasannamānaso tadatthāya cittaṃ ṭhapetvā satasahassabhikkhuparivutassa bhagavato mahatā sakkārena sattāhaṃ mahādānaṃ pavattetvā paṇidhānaṃ akāsi. Satthā tassa anantarāyena ijjhanabhāvaṃ disvā ‘‘anāgate gotamassa nāma sammāsambuddhassa sāsane saddhāpabbajitānaṃ aggo bhavissatī’’ti byākāsi. So satthāraṃ bhikkhusaṅghañca vanditvā uṭṭhāyāsanā pakkāmi. So tattha yāvatāyukaṃ puññāni katvā tato cavitvā devamanussesu saṃsaranto ito dvenavute kappe phussassa bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu tesaṃ puññakiriyāya kiccaṃ akāsi.</paragraph>
<paragraph line="278">Evaṃ tattha tattha bhave taṃ taṃ bahuṃ kusalaṃ upacinitvā sugatīsuyeva saṃsaranto imasmiṃ buddhuppāde kururaṭṭhe thullakoṭṭhikanigame raṭṭhapālaseṭṭhino gehe nibbatti, tassa bhinnaṃ raṭṭhaṃ sandhāretuṃ samatthe kule nibbattattā <bold>raṭṭhapālo</bold>ti <pageBreak edition="P" number="3.0034" />vaṃsānugatameva nāmaṃ ahosi. So mahatā parivārena vaḍḍhanto anukkamena yobbanapatto mātāpitūhi patirūpena dārena saṃyojito mahante ca yase patiṭṭhāpito dibbasampattisadisaṃ sampattiṃ paccanubhoti. Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi. Taṃ sutvā raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā satthāraṃ upasaṅkamitvā pabbajjaṃ yācitvā satthu āṇattiyā aññatarassa therassa santike pabbajitvā yonisomanasikārena kammaṃ karonto vipassanaṃ vaḍḍhetvā arahattaṃ pāpuṇi. Tena vuttaṃ <bold>apadāne</bold>(apa. thera 1.2.97-111) –</paragraph>
<gatha1 line="279">‘‘Padumuttarassa <pageBreak edition="M" number="2.0290" />bhagavato, lokajeṭṭhassa tādino;</gatha1>
<gathalast line="280">Varanāgo mayā dinno, īsādanto urūḷhavā.</gathalast>
<gatha1 line="281">‘‘Setacchatto pasobhito, sakappano sahatthipo;</gatha1>
<gathalast line="282">Agghāpetvāna taṃ sabbaṃ, saṅghārāmaṃ akārayiṃ.</gathalast>
<gatha1 line="283">‘‘Catupaññāsasahassāni, pāsāde kārayiṃ ahaṃ;</gatha1>
<gathalast line="284">Mahoghadānaṃ karitvāna, niyyādesiṃ mahesino.</gathalast>
<gatha1 line="285">‘‘Anumodi <pageBreak edition="V" number="2.0247" />mahāvīro, sayambhū aggapuggalo;</gatha1>
<gathalast line="286">Sabbe jane hāsayanto, desesi amataṃ padaṃ.</gathalast>
<gatha1 line="287">‘‘Taṃ me buddho viyākāsi, jalajuttaranāmako;</gatha1>
<gathalast line="288">Bhikkhusaṅghe nisīditvā, imā gāthā abhāsatha.</gathalast>
<gatha1 line="289">‘‘Catupaññāsasahassāni, pāsāde kārayī ayaṃ;</gatha1>
<gathalast line="290">Kathayissāmi vipākaṃ, suṇotha mama bhāsato.</gathalast>
<gatha1 line="291">‘‘Aṭṭhārasasahassāni, kūṭāgārā bhavissare;</gatha1>
<gathalast line="292">Byamhuttamamhi nibbattā, sabbasoṇṇamayā ca te.</gathalast>
<gatha1 line="293">‘‘Paññāsakkhattuṃ devindo, devarajjaṃ karissati;</gatha1>
<gathalast line="294">Aṭṭhapaññāsakkhattuñca, cakkavattī bhavissati.</gathalast>
<gatha1 line="295">‘‘Kappasatasahassamhi, okkākakulasambhavo;</gatha1>
<gathalast line="296">Gotamo nāma gottena, satthā loke bhavissati.</gathalast>
<gatha1 line="297">‘‘Devalokā cavitvāna, sukkamūlena codito;</gatha1>
<gathalast line="298">Aḍḍhe kule mahābhoge, nibbattissati tāvade.</gathalast>
<gatha1 line="299">‘‘So pacchā pabbajitvāna, sukkamūlena codito;</gatha1>
<gathalast line="300">Raṭṭhapāloti nāmena, hessati satthu sāvako.</gathalast>
<gatha1 line="301">‘‘Padhānapahitatto so, upasanto nirūpadhi;</gatha1>
<gathalast line="302">Sabbāsave pariññāya, nibbāyissatināsavo.</gathalast>
<gatha1 line="303">‘‘Uṭṭhāya abhinikkhamma, jahitā bhogasampadā;</gatha1>
<gathalast line="304">Kheḷapiṇḍeva bhogamhi, pemaṃ mayhaṃ na vijjati.</gathalast>
<gatha1 line="305">‘‘Vīriyaṃ <pageBreak edition="M" number="2.0291" />me dhuradhorayhaṃ, yogakkhemādhivāhanaṃ;</gatha1>
<gathalast line="306">Dhāremi antimaṃ dehaṃ, sammāsambuddhasāsane.</gathalast>
<gatha1 line="307">‘‘Paṭisambhidā catasso, vimokkhāpi ca aṭṭhime;</gatha1>
<gathalast line="308">Chaḷabhiññā sacchikatā, kataṃ buddhassa sāsana’’nti.</gathalast>
<paragraph line="309">Arahattaṃ pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā, tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā taṃ amataṃ viya paribhuñjanto, pitarā nimantito svātanāya adhivāsetvā, dutiyadivase pitu nivesane piṇḍapātaṃ paribhuñjitvā alaṅkatapaṭiyatte itthāgārajane upagantvā ‘‘kīdisā nāma tā, ayyaputta, accharāyo, yāsaṃ tvaṃ hetu brahmacariyaṃ carasī’’tiādīni (ma. ni. 2.301) vatvā, palobhanakammaṃ kātuṃ āraddhe tassa adhippāyaṃ parivattetvā aniccatādipaṭisaṃyuttaṃ dhammaṃ kathento –</paragraph>
<hangnum line="310" number="769"></hangnum>
<gatha1 line="311">‘‘Passa <pageBreak edition="V" number="2.0248" />cittakataṃ bimbaṃ, arukāyaṃ samussitaṃ;</gatha1>
<gathalast line="312">Āturaṃ bahusaṅkappaṃ, yassa natthi dhuvaṃ ṭhiti.</gathalast>
<hangnum line="313" number="770"></hangnum>
<gatha1 line="314">‘‘Passa cittakataṃ rūpaṃ, maṇinā kuṇḍalena ca;</gatha1>
<gathalast line="315">Aṭṭhiṃ tacena onaddhaṃ, saha vatthehi sobhati.</gathalast>
<hangnum line="316" number="771"></hangnum>
<gatha1 line="317">‘‘Alattakakatā pādā, mukhaṃ cuṇṇakamakkhitaṃ;</gatha1>
<gathalast line="318">Alaṃ bālassa mohāya, no ca pāragavesino.</gathalast>
<hangnum line="319" number="772"></hangnum>
<gatha1 line="320">‘‘Aṭṭhāpadakatā kesā, nettā añjanamakkhitā;</gatha1>
<gathalast line="321">Alaṃ bālassa mohāya, no ca pāragavesino.</gathalast>
<hangnum line="322" number="773"></hangnum>
<gatha1 line="323">‘‘Añjanīva navā cittā, pūtikāyo alaṅkato;</gatha1>
<gathalast line="324">Alaṃ bālassa mohāya, no ca pāragavesino.</gathalast>
<hangnum line="325" number="774"></hangnum>
<gatha1 line="326">‘‘Odahi <pageBreak edition="P" number="3.0035" />migavo pāsaṃ, nāsadā vāguraṃ migo;</gatha1>
<gathalast line="327">Bhutvā nivāpaṃ gacchāma, kandante migabandhake.</gathalast>
<hangnum line="328" number="775"></hangnum>
<gatha1 line="329">‘‘Chinno <pageBreak edition="M" number="2.0292" />pāso migavassa, nāsadā vāguraṃ migo;</gatha1>
<gathalast line="330">Bhutvā nivāpaṃ gacchāma, socante migaluddake’’ti. – imā gāthā abhāsi;</gathalast>
<paragraph line="331">Tattha <bold>cittakata</bold>nti cittaṃ kataṃ cittakataṃ, vatthābharaṇamālādīhi vicittaṃ katanti attho. <bold>Bimba</bold>nti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṃ attabhāvaṃ. <bold>Arukāya</bold>nti navannaṃ vaṇamukhānaṃ lomakūpānañca vasena vissandamānaasuciṃ, sabbaso ca arubhūtaṃ vaṇabhūtaṃ arūnaṃ vā kāyaṃ. <bold>Samussita</bold>nti tīhi aṭṭhisatehi samussitaṃ. <bold>Ātura</bold>nti sabbakālaṃ iriyāpathantarādīhi pariharitabbatāya niccaṃ gilānaṃ. <bold>Bahusaṅkappa</bold>nti bālajanena abhūtaṃ āropetvā bahudhā saṅkappitabbaṃ. <bold>Yassa natthi dhuvaṃ ṭhitī</bold>ti yassa kāyassa dhuvabhāvo ṭhitisabhāvo natthi, ekaṃsato bhedanavikiraṇaviddhaṃsanadhammoyeva. Taṃ <bold>passā</bold>ti samīpe ṭhitaṃ janaṃ, attānameva vā sandhāya vadati.</paragraph>
<paragraph line="332"><bold>Rūpa</bold>nti sarīraṃ. Sarīrampi hi ‘‘aṭṭhiñca paṭicca, nhāruñca paṭicca, maṃsañca paṭicca, cammañca paṭicca, ākāso parivārito ‘rūpantveva saṅkhaṃ gacchatī’’tiādīsu (ma. ni. 1.306) rūpanti vuccati. <bold>Maṇinā kuṇḍalena cā</bold>ti sīsūpagādiābharaṇagatena maṇinā kuṇḍalena cittakataṃ. <bold>Aṭṭhiṃ tacena onaddha</bold>nti allacammena pariyonaddhaṃ atirekatisatapabhedaṃ aṭṭhiṃ passāti yojanā. Kuṇḍalena cāti <bold>ca</bold>-saddena sesābharaṇālaṅkāre saṅgaṇhāti. <bold>Saha vatthehi sobhatī</bold>ti tayidaṃ rūpaṃ maṇinā cittakatampi vatthehi paṭicchāditameva sobhati, na apaṭicchāditanti <pageBreak edition="V" number="2.0249" />attho. Ye pana ‘‘aṭṭhitacenā’’ti paṭhanti, tesaṃ aṭṭhitacenaṃ onaddhaṃ sobhati, onaddhattā aṭṭhitacenāti attho.</paragraph>
<paragraph line="333"><bold>Alattakakatā</bold>ti alattakena katarañjanā lākhāya saṃrañjitā. <bold>Pādā</bold>ti caraṇā. <bold>Mukhaṃ cuṇṇakamakkhita</bold>nti mukhaṃ cuṇṇakena makkhitaṃ, yaṃ maṇḍanamanuyuttā sāsapakakkena mukhapīḷakādīni haritvā loṇamattikāya duṭṭhalohitaṃ haritvā mukhacuṇṇakavilepanaṃ karonti, taṃ sandhāya vuttaṃ. <bold>Ala</bold>nti <bold>bālassa</bold>andhaputhujjanassa <bold>no</bold><pageBreak edition="P" number="3.0036" /><bold>ca pāragavesino</bold>vaṭṭābhiratassa <bold>mohāya</bold>sammohanāya samatthaṃ tassa cittaṃ mohetuṃ pariyattaṃ, pāragavesino pana vivaṭṭābhiratassa no alaṃ na pariyattaṃ.</paragraph>
<paragraph line="334"><bold>Aṭṭhāpadakatā</bold>ti <pageBreak edition="M" number="2.0293" />aṭṭhapadākārena katā sañcitā purimabhāge kese kappetvā nalāṭassa paṭicchādanavasena katā kesaracanā aṭṭhapadaṃ nāma, yaṃ ‘‘alaka’’ntipi vuccati. <bold>Nettā añjanamakkhitā</bold>ti ubhopi nayanāni anto dvīsu antesu ca yathā añjanacchāyā dissati, evaṃ añjitañjanāni.</paragraph>
<paragraph line="335"><bold>Añjanīva navā cittā, pūtikāyo alaṅkato</bold>ti yathā añjanī añjananāḷikā navā abhinavā mālākammamakaradantādivasena cittā bahi maṭṭhā ujjalā dassanīyā, anto pana na dassanīyā hoti, evameva tāsaṃ kāyo nhānabbhañjanavatthālaṅkārehi alaṅkato bahi ujjalo, anto pana pūti nānappakāraasucīhi bharito tiṭṭhatīti attho.</paragraph>
<paragraph line="336"><bold>Odahī</bold>ti oḍḍesi. <bold>Migavo</bold>ti, migaluddako. <bold>Pāsa</bold>nti, daṇḍavāguraṃ. <bold>Nāsadā</bold>ti na saṅghaṭṭesi. <bold>Vāgura</bold>nti pāsaṃ. <bold>Nivāpa</bold>nti migānaṃ khādanatthāya khittaṃ tiṇādighāsaṃ. Upamā kho ayaṃ therena katā atthassa viññāpanāya. Ayañhettha attho – yathā migānaṃ māraṇatthāya daṇḍavāguraṃ oḍḍetvā tattha nivāpaṃ vikiriya migaluddake nilīne ṭhite tattheko javaparakkamasampanno cheko migo pāsaṃ aphusanto eva yathāsukhaṃ nivāpaṃ khāditvā, ‘‘vañcesi vata migo’’ti migaluddake viravante eva gacchati. Aparo migo balavā cheko javasampannova tattha gantvā nivāpaṃ khāditvā tattha tattha pāsaṃ chinditvā, ‘‘vañcesi vata migo, pāso chinno’’ti migaluddake socante eva gacchati, evaṃ mayampi pubbe puthujjanakāle mātāpitūhi āsajjanatthāya niyyādite bhoge bhuñjitvā tattha tattha asajjamānā nikkhantā. Idāni pana sabbaso <pageBreak edition="V" number="2.0250" />chinnakilesā apāsā hutvā ṭhitā, tehi dinnabhojanaṃ bhuñjitvā tesu socantesu eva gacchāmāti.</paragraph>
<paragraph line="337">Evaṃ thero migaluddakaṃ viya mātāpitaro, hiraññasuvaṇṇaṃ itthāgārañca vāgurajālaṃ viya, attanā pubbe bhuttabhoge ca idāni bhuttabhojanañca nivāpatiṇaṃ viya, attānaṃ mahāmigaṃ viya ca katvā dasseti. Imā gāthā vatvā vehāsaṃ abbhuggantvā rañño korabyassa migājinauyyāne maṅgalasilāpaṭṭe nisīdi. Therassa kira pitā sattasu dvārakoṭṭhakesu aggaḷaṃ dāpetvā <pageBreak edition="M" number="2.0294" />malle āṇāpesi ‘‘nikkhamituṃ mā detha, kāsāyāni apanetvā setakāni nivāsethā’’ti, tasmā thero ākāsena <pageBreak edition="P" number="3.0037" />agamāsi. Atha rājā korabyo therassa tattha nisinnabhāvaṃ sutvā taṃ upasaṅkamitvā sammodanīyaṃ kathaṃ sāraṇīyaṃ vītisāretvā ‘‘idha, bho raṭṭhapāla, pabbajanto byādhipārijuññaṃ vā jarābhogañātipārijuññaṃ vā patto pabbajati. Tvaṃ pana kiñcipi pārijuññaṃ anupagato eva kasmā pabbajito’’ti pucchi. Athassa thero, ‘‘upaniyyati loko addhuvo, atāṇo loko anabhissaro, assako loko sabbaṃ pahāya gamanīyaṃ, ūno loko atitto taṇhādāso’’ti (ma. ni. 2.305) imesaṃ catunnaṃ dhammuddesānaṃ attānaṃ vivittabhāvaṃ kathetvā tassā desanāya anugītiṃ kathento –</paragraph>
<hangnum line="338" number="776"></hangnum>
<gatha1 line="339">‘‘Passāmi loke sadhane manusse, laddhāna vittaṃ na dadanti mohā;</gatha1>
<gathalast line="340">Luddhā dhanaṃ sannicayaṃ karonti, bhiyyova kāme abhipatthayanti.</gathalast>
<hangnum line="341" number="777"></hangnum>
<gatha1 line="342">‘‘Rājā pasayhappathaviṃ vijetvā, sasāgarantaṃ mahimāvasanto;</gatha1>
<gathalast line="343">Oraṃ samuddassa atittarūpo, pāraṃ samuddassapi patthayetha.</gathalast>
<hangnum line="344" number="778"></hangnum>
<gatha1 line="345">‘‘Rājā ca aññe ca bahū manussā, avītataṇhā maraṇaṃ upenti;</gatha1>
<gathalast line="346">Ūnāva hutvāna jahanti dehaṃ, kāmehi lokamhi na hatthi titti.</gathalast>
<hangnum line="347" number="779"></hangnum>
<gatha1 line="348">‘‘Kandanti naṃ ñātī pakiriya kese, ‘aho vatā no amarā’ti cāhu;</gatha1>
<gathalast line="349">Vatthena naṃ pārutaṃ nīharitvā, citaṃ samodhāya tato ḍahanti.</gathalast>
<hangnum line="350" number="780"></hangnum>
<gatha1 line="351">‘‘So <pageBreak edition="M" number="2.0295" />ḍayhati sūlehi tujjamāno, ekena vatthena pahāya bhoge;</gatha1>
<gathalast line="352">Na mīyamānassa bhavanti tāṇā, ñātī ca mittā atha vā sahāyā.</gathalast>
<hangnum line="353" number="781"></hangnum>
<gatha1 line="354">‘‘Dāyādakā tassa dhanaṃ haranti, satto pana gacchati yenakammaṃ;</gatha1>
<gathalast line="355">Na mīyamānaṃ dhanamanveti kiñci, puttā ca dārā ca dhanañca raṭṭhaṃ.</gathalast>
<hangnum line="356" number="782"></hangnum>
<gatha1 line="357">‘‘Na <pageBreak edition="P" number="3.0038" />dīghamāyuṃ labhate dhanena, na cāpi vittena jaraṃ vihanti;</gatha1>
<gathalast line="358">Appaṃ hidaṃ jīvitamāhu dhīrā, asassataṃ vippariṇāmadhammaṃ.</gathalast>
<hangnum line="359" number="783"></hangnum>
<gatha1 line="360">‘‘Aḍḍhā <pageBreak edition="V" number="2.0251" />daliddā ca phusanti phassaṃ, bālo ca dhīro ca tatheva phuṭṭho;</gatha1>
<gathalast line="361">Bālo hi bālyā vadhitova seti, dhīro ca no vedhati phassaphuṭṭho.</gathalast>
<hangnum line="362" number="784"></hangnum>
<gatha1 line="363">‘‘Tasmā hi paññāva dhanena seyyā, yāya vosānamidhādhigacchati;</gatha1>
<gathalast line="364">Abyositattā hi bhavābhavesu, pāpāni kammāni karoti mohā.</gathalast>
<hangnum line="365" number="785"></hangnum>
<gatha1 line="366">‘‘Upeti gabbhañca parañca lokaṃ, saṃsāramāpajja paramparāya;</gatha1>
<gathalast line="367">Tassappapañño abhisaddahanto, upeti gabbhañca parañca lokaṃ.</gathalast>
<hangnum line="368" number="786"></hangnum>
<gatha1 line="369">‘‘Coro yathā sandhimukhe gahīto, sakammunā haññati pāpadhammo;</gatha1>
<gathalast line="370">Evaṃ pajā pecca paramhi loke, sakammunā haññati pāpadhammo.</gathalast>
<hangnum line="371" number="787"></hangnum>
<gatha1 line="372">‘‘Kāmā <pageBreak edition="M" number="2.0296" />hi citrā madhurā manoramā, virūparūpena mathenti cittaṃ;</gatha1>
<gathalast line="373">Ādīnavaṃ kāmaguṇesu disvā, tasmā ahaṃ pabbajitomhi rāja.</gathalast>
<hangnum line="374" number="788"></hangnum>
<gatha1 line="375">‘‘Dumapphalānīva patanti māṇavā, daharā ca vuḍḍhā ca sarīrabhedā;</gatha1>
<gathalast line="376">Etampi disvā pabbajitomhi rāja, apaṇṇakaṃ sāmaññameva seyyo.</gathalast>
<hangnum line="377" number="789"></hangnum>
<gatha1 line="378">‘‘Saddhāyāhaṃ pabbajito, upeto jinasāsane;</gatha1>
<gathalast line="379">Avañjhā mayhaṃ pabbajjā, anaṇo bhuñjāmi bhojanaṃ.</gathalast>
<hangnum line="380" number="790"></hangnum>
<gatha1 line="381">‘‘Kāme ādittato disvā, jātarūpāni satthato;</gatha1>
<gathalast line="382">Gabbhavokkantito dukkhaṃ, nirayesu mahabbhayaṃ.</gathalast>
<hangnum line="383" number="791"></hangnum>
<gatha1 line="384">‘‘Etamādīnavaṃ <pageBreak edition="P" number="3.0039" />ñatvā, saṃvegaṃ alabhiṃ tadā;</gatha1>
<gathalast line="385">Sohaṃ viddho tadā santo, sampatto āsavakkhayaṃ.</gathalast>
<hangnum line="386" number="792"></hangnum>
<gatha1 line="387">‘‘Pariciṇṇo mayā satthā, kataṃ buddhassa sāsanaṃ;</gatha1>
<gathalast line="388">Ohito garuko bhāro, bhavanetti samūhatā.</gathalast>
<hangnum line="389" number="793"></hangnum>
<gatha1 line="390">‘‘Yassatthāya pabbajito, agārasmānagāriyaṃ;</gatha1>
<gathalast line="391">So me attho anuppatto, sabbasaṃyojanakkhayo’’ti. – imā gāthā avoca;</gathalast>
<paragraph line="392">Tattha <bold>passāmi loke</bold>ti ahaṃ, mahārāja, imasmiṃ loke <bold>sadhane</bold>dhanasampanne aḍḍhe manusse passāmi, te pana <bold>laddhāna vittaṃ</bold>dhanaṃ labhitvā bhogasampattiyaṃ ṭhitā samaṇabrāhmaṇādīsu kassaci kiñcipi na dadanti. Kasmā? <bold>Mohā</bold>kammassakatāpaññāya abhāvato. <bold>Luddhā</bold>lobhābhibhūtā yathāladdhaṃ dhanaṃ <bold>sannicayaṃ</bold>sabbaso nicetabbaṃ nidhetabbaṃ karonti. <bold>Bhiyyova</bold>yathādhigatakāmato upari <bold>kāme</bold>kāmaguṇe ‘‘tathāhaṃ edise ca bhoge paṭilabheyya’’nti <bold>abhipatthayanti</bold>paccāsīsanti tajjañca vāyāmaṃ karonti.</paragraph>
<paragraph line="393">Bhiyyo <pageBreak edition="M" number="2.0297" /><pageBreak edition="V" number="2.0252" />kāmapatthanāya udāharaṇaṃ dassento <bold>‘‘rājā’’</bold>tiādimāha. Tattha <bold>pasayhappathaviṃ vijetvā</bold>ti attano vaṃsānugataṃ pathaviṃ balakkārena abhivijiya. <bold>Āvasanto</bold>ti pasāsento. <bold>Oraṃ samuddassā</bold>ti anavasesaṃ samuddassa orabhāgaṃ labhitvāpi tena atittarūpo <bold>pāraṃ samuddassa</bold>dīpantarampi patthayeyya.</paragraph>
<paragraph line="394"><bold>Avītataṇhā</bold>ti avigatataṇhā. <bold>Ūnāvā</bold>ti aparipuṇṇamanorathāva. <bold>Kāmehi lokamhi na hatthi tittī</bold>ti taṇhāvipannānaṃ imasmiṃ loke vatthukāmehi titti nāma natthi.</paragraph>
<paragraph line="395"><bold>Kandanti na</bold>nti matapurisaṃ uddissa tassa guṇe kittentā kandanaṃ karonti. <bold>Aho vatā no amarāti cāhū</bold>ti aho vata amhākaṃ ñātī amarā siyunti ca kathenti, gāthāsukhatthañhettha vatā-iti dīghaṃ katvā vuttaṃ.</paragraph>
<paragraph line="396"><bold>So ḍayhati sūlehi tujjamāno</bold>ti so matasatto chavaḍāhakehi sammā jhāpetuṃ sūlehi tujjamāno. <bold>Tāṇā</bold>ti parittāṇakarā.</paragraph>
<paragraph line="397"><bold>Yenakamma</bold>nti yathākammaṃ. <bold>Dhana</bold>nti dhanāyitabbaṃ yaṃkiñci vatthu. Puna <bold>dhana</bold>nti hiraññasuvaṇṇaṃ sandhāya vadati.</paragraph>
<paragraph line="398"><bold>‘‘Na dīghamāyu’’</bold>ntiādinā kāmaguṇassa jarāya ca paṭikārābhāvaṃ vatvā puna tassa ekantikabhāvaṃ dassetuṃ <bold>‘‘appaṃ hī’’</bold>tiādi vuttaṃ. <bold>Phusantī</bold>ti <pageBreak edition="P" number="3.0040" />aniṭṭhaphassaṃ phusanti pāpuṇanti, tattha aḍḍhadaliddatā akāraṇanti dasseti. <bold>Phassaṃ bālo ca dhīro ca tatheva phuṭṭho</bold>ti yathā bālo iṭṭhāniṭṭhasamphassaṃ phuṭṭho, tatheva dhīro iṭṭhāniṭṭhaphassaṃ phuṭṭho hoti, na ettha bālapaṇḍitānaṃ koci viseso. Ayaṃ pana viseso, <bold>bālo hi bālyā vadhitova setī</bold>ti bālapuggalo kenaci dukkhadhammena phuṭṭho socanto kilamanto urattāḷiṃ kandanto bālabhāvena vadhito pīḷitova hutvā seti sayati. Ito cito ca āvaṭṭanto vivaṭṭanto virodhento <bold>vedhati phassaphuṭṭho</bold>ti <bold>dhīro</bold>pana paṇḍito dukkhasamphassena samphuṭṭho na vedhati kampanamattampi tassa na hotīti.</paragraph>
<paragraph line="399"><bold>Tasmā</bold>ti <pageBreak edition="M" number="2.0298" />yasmā bālapaṇḍitānaṃ lokadhamme edisī pavatti, <bold>tasmā hi paññāva dhanena seyyā, yāya vosānamidhādhigacchatī</bold>ti paññāva dhanato pāsaṃsatarā, yāya paññāya vosānaṃ bhavassa <pageBreak edition="V" number="2.0253" />pariyosānabhūtaṃ nibbānaṃ adhigacchati. <bold>Abyositattā hī</bold>ti anadhigataniṭṭhattā. <bold>Bhavābhavesū</bold>ti mahantāmahantesu bhavesu.</paragraph>
<paragraph line="400"><bold>Upeti gabbhañca parañca lokaṃ, saṃsāramāpajja paramparāyā</bold>ti yo pāpāni katvā aparāparaṃ saṃsaraṇamāpajjitvā upeti gabbhañca parañca lokaṃ gabbhaseyyāya paralokuppattiyā ca na muccati, <bold>tassa</bold>pāpakammakārino puggalassa kiriyaṃ <bold>abhisaddahanto</bold>‘‘attā ca me hotī’’ti pattiyāyanto aññopi <bold>appapañño</bold>bālo yathā paṭipajjitvā upeti gabbhañca parañca lokaṃ, na tato parimuccati.</paragraph>
<paragraph line="401"><bold>Coro yathā</bold>ti yathā coro pāpadhammo gharasandhiṃ chindanto sandhimukhe ārakkhakapurisehi gahito <bold>sakammunā</bold>tena attano sandhicchedakammunā kāraṇabhūtena kasādīhi tāḷanādivasena <bold>haññati</bold>rājapurisehi bādhiyyati bajjhati ca. <bold>Evaṃ pajā</bold>ti evamayaṃ sattaloko idha pāpāni karitvā <bold>pecca</bold>patvā tena kammunā <bold>paramhi loke</bold>nirayādīsu haññati, pañcavidhabandhanakammakāraṇādivasena bādhiyyati.</paragraph>
<paragraph line="402">Evametāhi ekādasahi gāthāhi yathārahaṃ cattāro dhammuddese pakāsetvā idāni kāmesu saṃsāre ca ādīnavaṃ disvā saddhāya attano pabbajitabhāvaṃ pabbajitakiccassa ca matthakappattiṃ vibhāvento <bold>‘‘kāmā hī’’</bold>tiādimāha. Tattha <bold>kāmā</bold>ti vatthukāmā manāpiyā rūpādayo dhammā, kilesakāmā sabbepi rāgappabhedā. Idha pana vatthukāmā veditabbā. Te hi rūpādivasena anekappakāratāya <bold>citrā</bold>. Lokassādavasena iṭṭhākāratāya <bold>madhurā</bold>. Bālaputhujjanānaṃ manaṃ <pageBreak edition="P" number="3.0041" />ramentīti <bold>manoramā. Virūparūpenā</bold>ti vividharūpena, anekavidhasabhāvenāti attho. Te hi rūpādivasena citrā, nīlādivasena vividharūpā. Evaṃ tena virūparūpena tathā tathā assādaṃ dassetvā <bold>mathenti cittaṃ</bold>pabbajjāya abhiramituṃ na dentīti iminā appassādabahudukkhatādinā <bold>ādīnavaṃ kāmaguṇesu disvā tasmā</bold>taṃnimittaṃ ahaṃ pabbajito amhi. Dumapphalāni <pageBreak edition="M" number="2.0299" />pakkakāle aparipakkakāle ca yattha katthaci parūpakkamato sarasato vā patanti, evaṃ sattā daharā ca vuḍḍhā ca sarīrassa bhedā patantiyeva. <bold>Etampi disvā</bold>ti evaṃ aniccatampi paññācakkhunā disvā, na kevalaṃ appassādatāditāya ādīnavamevāti adhippāyo. <bold>Apaṇṇaka</bold>nti aviraddhanakaṃ <bold>sāmaññameva</bold>samaṇabhāvova <bold>seyyo</bold>uttaritaro.</paragraph>
<paragraph line="403"><bold>Saddhāyā</bold>ti kammaṃ kammaphalaṃ buddhasubuddhataṃ dhammasudhammataṃ saṅghasuppaṭipattiñca saddahitvā. <bold>Upeto</bold><pageBreak edition="V" number="2.0254" /><bold>jinasāsane</bold>ti satthu sāsane sammāpaṭipattiṃ upagato. <bold>Avañjhā mayhaṃ pabbajjā</bold>arahattassa adhigatattā. Tato eva <bold>anaṇo bhuñjāmi bhojanaṃ</bold>nikkilesavasena sāmibhāvato sāmiparibhogena paribhuñjanato.</paragraph>
<paragraph line="404"><bold>Kāme ādittato disvā</bold>ti vatthukāme kilesakāme ca ekādasahi aggīhi ādittabhāvato disvā. <bold>Jātarūpāni satthato</bold>ti katākatappabhedā sabbasuvaṇṇavikatiyo anatthāvahatāya nisitasatthato. <bold>Gabbhavokkantito dukkha</bold>nti gabbhavokkantito paṭṭhāya sabbasaṃsārapavattidukkhaṃ. <bold>Nirayesu mahabbhaya</bold>nti saussadesu aṭṭhasu mahānirayesu labbhamānaṃ mahābhayañca sabbattha disvāti yojanā.</paragraph>
<paragraph line="405"><bold>Etamādīnavaṃ ñatvā</bold>ti etaṃ kāmānaṃ ādittatādiṃ saṃsāre ādīnavaṃ dosaṃ ñatvā. <bold>Saṃvegaṃ alabhiṃ tadā</bold>ti tasmiṃ satthu santike dhammassa sutakāle bhavādike saṃvegaṃ alatthaṃ. <bold>Viddho tadā santo</bold>ti tasmiṃ gahaṭṭhakāle rāgasallādīhi viddho samāno idāni satthu sāsanaṃ āgamma sampatto āsavakkhayaṃ, viddho vā cattāri saccāni, paṭividdhoti attho. Sesaṃ antarantarādīsu vuttattā suviññeyyameva.</paragraph>
<paragraph line="406">Evaṃ thero rañño korabyassa dhammaṃ desetvā satthu santikameva gato. Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesīti.</paragraph>
<centered line="407">Raṭṭhapālattheragāthāvaṇṇanā niṭṭhitā.</centered>
<subhead line="408">5. Mālukyaputtattheragāthāvaṇṇanā</subhead>
<paragraph line="409"><bold>Rūpaṃ</bold><pageBreak edition="M" number="2.0300" /><pageBreak edition="P" number="3.0042" /><bold>disvā sati muṭṭhā</bold>tiādikā āyasmato mālukyaputtassa gāthā. Imassa āyasmato vatthu heṭṭhā chakkanipāte (theragā. 399 ādayo) vuttameva. Tā pana gāthā therena arahatte patiṭṭhitena ñātīnaṃ dhammadesanāvasena bhāsitā. Idha pana puthujjanakāle ‘‘sādhu me, bhante, bhagavā saṃkhittena dhammaṃ desetū’’ti yācitena satthārā ‘‘taṃ kiṃ maññasi, mālukyaputta, ye te cakkhuviññeyyā rūpā adiṭṭhā adiṭṭhapubbā, na ca passasi, na ca te hoti passeyyanti, atthi te tattha chando vā rāgo vā pemaṃ vā’’ti? ‘‘No hetaṃ, bhante’’. ‘‘Ye te sotaviññeyyā saddā…pe… <pageBreak edition="V" number="2.0255" />ghāna…jivhā…kāya…manoviññeyyā dhammā aviññātā aviññātapubbā, na ca vijānāsi, na ca te hoti vijāneyyanti, atthi te tattha chando vā rāgo vā pemaṃ vā’’ti? ‘‘No hetaṃ, bhante’’. ‘‘Ettha ca te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ bhavissati, sute sutamattaṃ, mute mutamattaṃ, viññāte viññātamattaṃ bhavissati. Yato kho te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ, sute sutamattaṃ, mute mutamattaṃ, viññāte viññātamattaṃ bhavissati, tato tvaṃ, mālukyaputta, na tena. Yato tvaṃ, mālukyaputta, na tena, tato tvaṃ, mālukyaputta, na tattha. Yato tvaṃ, mālukyaputta, na tattha, tato tvaṃ, mālukyaputta, nevidha na huraṃ na ubhayamantarena, esevanto dukkhassā’’ti (saṃ. ni. 4.95). Saṃkhittena dhamme desite tassa dhammassa sādhukaṃ uggahitabhāvaṃ pakāsentena –</paragraph>
<hangnum line="410" number="794"></hangnum>
<gatha1 line="411">‘‘Rūpaṃ disvā sati muṭṭhā, piyaṃ nimittaṃ manasi karoto;</gatha1>
<gathalast line="412">Sārattacitto vedeti, tañca ajjhosa tiṭṭhati.</gathalast>
<hangnum line="413" number="795"></hangnum>
<gatha1 line="414">‘‘Tassa vaḍḍhanti vedanā, anekā rūpasambhavā;</gatha1>
<gatha2 line="415">Abhijjhā ca vihesā ca, cittamassūpahaññati;</gatha2>
<gathalast line="416">Evamācinato dukkhaṃ, ārā nibbāna vuccati.</gathalast>
<hangnum line="417" number="796"></hangnum>
<gatha1 line="418">‘‘Saddaṃ sutvā sati muṭṭhā, piyaṃ nimittaṃ manasi karoto;</gatha1>
<gathalast line="419">Sārattacitto vedeti, tañca ajjhosa tiṭṭhati.</gathalast>
<hangnum line="420" number="797"></hangnum>
<gatha1 line="421">‘‘Tassa <pageBreak edition="M" number="2.0301" />vaḍḍhanti vedanā, anekā saddasambhavā;</gatha1>
<gatha2 line="422">Abhijjhā ca vihesā ca, cittamassūpahaññati;</gatha2>
<gathalast line="423">Evamācinato dukkhaṃ, ārā nibbāna vuccati.</gathalast>
<hangnum line="424" number="798"></hangnum>
<gatha1 line="425">‘‘Gandhaṃ <pageBreak edition="P" number="3.0043" />ghatvā sati muṭṭhā, piyaṃ nimittaṃ manasi karoto;</gatha1>
<gathalast line="426">Sārattacitto vedeti, tañca ajjhosa tiṭṭhati.</gathalast>
<hangnum line="427" number="799"></hangnum>
<gatha1 line="428">‘‘Tassa vaḍḍhanti vedanā, anekā gandhasambhavā;</gatha1>
<gatha2 line="429">Abhijjhā ca vihesā ca, cittamassūpahaññati;</gatha2>
<gathalast line="430">Evamācinato dukkhaṃ, ārā nibbāna vuccati.</gathalast>
<hangnum line="431" number="800"></hangnum>
<gatha1 line="432">‘‘Rasaṃ bhotvā sati muṭṭhā, piyaṃ nimittaṃ manasi karoto;</gatha1>
<gathalast line="433">Sārattacitto vedeti, tañca ajjhosa tiṭṭhati.</gathalast>
<hangnum line="434" number="801"></hangnum>
<gatha1 line="435">‘‘Tassa vaḍḍhanti vedanā, anekā rasasambhavā;</gatha1>
<gatha2 line="436">Abhijjhā ca vihesā ca, cittamassūpahaññati;</gatha2>
<gathalast line="437">Evamācinato dukkhaṃ, ārā nibbāna vuccati.</gathalast>
<hangnum line="438" number="802"></hangnum>
<gatha1 line="439">‘‘Phassaṃ <pageBreak edition="V" number="2.0256" />phussa sati muṭṭhā, piyaṃ nimittaṃ manasi karoto;</gatha1>
<gathalast line="440">Sārattacitto vedeti, tañca ajjhosa tiṭṭhati.</gathalast>
<hangnum line="441" number="803"></hangnum>
<gatha1 line="442">‘‘Tassa vaḍḍhanti vedanā, anekā phassasambhavā;</gatha1>
<gatha2 line="443">Abhijjhā ca vihesā ca, cittamassūpahaññati;</gatha2>
<gathalast line="444">Evamācinato dukkhaṃ, ārā nibbāna vuccati.</gathalast>
<hangnum line="445" number="804"></hangnum>
<gatha1 line="446">‘‘Dhammaṃ ñatvā sati muṭṭhā, piyaṃ nimittaṃ manasi karoto;</gatha1>
<gathalast line="447">Sārattacitto vedeti, tañca ajjhosa tiṭṭhati.</gathalast>
<hangnum line="448" number="805"></hangnum>
<gatha1 line="449">‘‘Tassa vaḍḍhanti vedanā, anekā dhammasambhavā;</gatha1>
<gatha2 line="450">Abhijjhā ca vihesā ca, cittamassūpahaññati;</gatha2>
<gathalast line="451">Evamācinato dukkhaṃ, ārā nibbāna vuccati.</gathalast>
<hangnum line="452" number="806"></hangnum>
<gatha1 line="453">‘‘Na so rajjati rūpesu, rūpaṃ disvā paṭissato;</gatha1>
<gathalast line="454">Virattacitto vedeti, tañca nājjhosa tiṭṭhati.</gathalast>
<hangnum line="455" number="807"></hangnum>
<gatha1 line="456">‘‘Yathāssa <pageBreak edition="M" number="2.0302" />passato rūpaṃ, sevato cāpi vedanaṃ;</gatha1>
<gatha2 line="457">Khīyati nopacīyati, evaṃ so caratī sato;</gatha2>
<gathalast line="458">Evaṃ apacinato dukkhaṃ, santike nibbāna vuccati.</gathalast>
<hangnum line="459" number="808"></hangnum>
<gatha1 line="460">‘‘Na so rajjati saddesu, saddaṃ sutvā paṭissato;</gatha1>
<gathalast line="461">Virattacitto vedeti, tañca nājjhosa tiṭṭhati.</gathalast>
<hangnum line="462" number="809"></hangnum>
<gatha1 line="463">‘‘Yathāssa suṇato saddaṃ, sevato cāpi vedanaṃ;</gatha1>
<gatha2 line="464">Khīyati nopacīyati, evaṃ so caratī sato;</gatha2>
<gathalast line="465">Evaṃ apacinato dukkhaṃ, santike nibbāna vuccati.</gathalast>
<hangnum line="466" number="810"></hangnum>
<gatha1 line="467">‘‘Na so rajjati gandhesu, gandhaṃ ghatvā paṭissato;</gatha1>
<gathalast line="468">Virattacitto vedeti, tañca nājjhosa tiṭṭhati.</gathalast>
<hangnum line="469" number="811"></hangnum>
<gatha1 line="470">‘‘Yathāssa ghāyato gandhaṃ, sevato cāpi vedanaṃ;</gatha1>
<gatha2 line="471">Khīyati nopacīyati, evaṃ so caratī sato;</gatha2>
<gathalast line="472">Evaṃ apacinato dukkhaṃ, santike nibbāna vuccati.</gathalast>
<hangnum line="473" number="812"></hangnum>
<gatha1 line="474">‘‘Na so rajjati rasesu, rasaṃ bhotvā paṭissato;</gatha1>
<gathalast line="475">Virattacitto vedeti, tañca nājjhosa tiṭṭhati.</gathalast>
<hangnum line="476" number="813"></hangnum>
<gatha1 line="477">‘‘Yathāssa sāyato rasaṃ, sevato cāpi vedanaṃ;</gatha1>
<gatha2 line="478">Khīyati nopacīyati, evaṃ so caratī sato;</gatha2>
<gathalast line="479">Evaṃ apacinato dukkhaṃ, santike nibbāna vuccati.</gathalast>
<hangnum line="480" number="814"></hangnum>
<gatha1 line="481">‘‘Na so rajjati phassesu, phassaṃ phussa paṭissato;</gatha1>
<gathalast line="482">Virattacitto vedeti, tañca nājjhosa tiṭṭhati.</gathalast>
<hangnum line="483" number="815"></hangnum>
<gatha1 line="484">‘‘Yathāssa <pageBreak edition="V" number="2.0257" />phusato phassaṃ, sevato cāpi vedanaṃ;</gatha1>
<gatha2 line="485">Khīyati nopacīyati, evaṃ so caratī sato;</gatha2>
<gathalast line="486">Evaṃ apacinato dukkhaṃ, santike nibbāna vuccati.</gathalast>
<hangnum line="487" number="816"></hangnum>
<gatha1 line="488">‘‘Na so rajjati dhammesu, dhammaṃ ñatvā paṭissato;</gatha1>
<gathalast line="489">Virattacitto vedeti, tañca nājjhosa tiṭṭhati.</gathalast>
<hangnum line="490" number="817"></hangnum>
<gatha1 line="491">‘‘Yathāssa <pageBreak edition="M" number="2.0303" />vijānato dhammaṃ, sevato cāpi vedanaṃ;</gatha1>
<gatha2 line="492">Khīyati nopacīyati, evaṃ so caratī sato;</gatha2>
<gathalast line="493">Evaṃ apacinato dukkhaṃ, santike nibbāna vuccatī’’ti. –</gathalast>
<unindented line="494">Imā gāthā abhāsi.</unindented>
<paragraph line="495">Tattha <bold>rūpaṃ disvā</bold>ti cakkhuviññeyyaṃ rūpaṃ cakkhudvārena upalabhitvā. <bold>Sati muṭṭhā, piyaṃ nimittaṃ manasi karoto</bold>ti tasmiṃ rūpe diṭṭhamatte eva aṭṭhatvā subhanimittaṃ manasi karoto subhākāraggahaṇavasena ayoniso manasi karoto sati muṭṭhā hoti. Tathā ca sati <bold>sārattacitto vedeti</bold>taṃ rūpārammaṇaṃ ratto, giddho, gadhito hutvā anubhavati, assādeti, abhinandati. Tathābhūto ca <bold>tañca ajjhosa tiṭṭhatī</bold>ti tañca rūpārammaṇaṃ ajjhosāya ‘‘sukhaṃ sukha’’nti abhinivissa gilitvā pariniṭṭhāpetvā tiṭṭhati.</paragraph>
<paragraph line="496"><bold>Tassa vaḍḍhanti vedanā, anekā rūpasambhavā</bold>ti tassa evarūpassa puggalassa <pageBreak edition="P" number="3.0044" />rūpasambhavā rūpārammaṇā sukhādibhedena anekā vedanā kilesuppattihetubhūtā vaḍḍhanti. <bold>Abhijjhā ca vihesā ca, cittamassūpahaññatī</bold>ti piyarūpe sārajjanavasena uppajjamānāya abhijjhāya, apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya vihesāya ca assa puggalassa cittaṃ upahaññati bādhīyati. <bold>Evamācinato dukkha</bold>nti vuttākārena taṃ taṃ vedanassādavasena bhavābhisaṅkhāraṃ ācinato vaṭṭadukkhaṃ pavattati. Tenāha bhagavā – ‘‘vedanāpaccayā taṇhā…pe… dukkhakkhandhassa samudayo hotī’’ti (vibha. 225; saṃ. ni. 2.1). Tathābhūtassa <bold>ārā</bold>ārakā dūre nibbānaṃ vuccati, tassa taṃ dullabhanti attho. <bold>Saddaṃ sutvā</bold>tiādigāthāsupi vuttanayeneva attho veditabbo. Tattha <bold>ghatvā</bold>ti ghāyitvā. <bold>Bhotvā</bold>ti sāyitvā. <bold>Phussā</bold>ti phusitvā. <bold>Dhammaṃ ñatvā</bold>ti dhammārammaṇaṃ vijānitvā.</paragraph>
<paragraph line="497">Evaṃ chadvāragocare sārajjantassa vaṭṭaṃ dassetvā idāni tattha virajjantassa vivaṭṭaṃ dassento <bold>‘‘na so rajjati rūpesū’’</bold>tiādimāha. Tattha <bold>na so rajjati rūpesu, rūpaṃ disvā paṭissato</bold>ti <pageBreak edition="V" number="2.0258" />yo puggalo rūpaṃ disvā āpāthagataṃ <pageBreak edition="M" number="2.0304" />rūpārammaṇaṃ cakkhudvārikena viññāṇasantānena gahetvā catusampajaññavasena sampajānakāritāya paṭissato hoti, so rūpārammaṇesu na rajjati rāgaṃ na janeti, aññadatthu virattacitto vedeti, rūpārammaṇamhi samudayādito yathābhūtaṃ pajānanto nibbindati, nibbindanto taṃ tatthuppannavedanañca virattacitto vedeti, tathābhūto ca <bold>tañca najjhosa tiṭṭhatī</bold>ti taṃ rūpārammaṇaṃ sammadeva virattacittatāya ajjhosāya na tiṭṭhati ‘‘etaṃ mama, esohamasmi, eso me attā’’ti taṇhāmānadiṭṭhivasena nābhinivisati.</paragraph>
<paragraph line="498"><bold>Yathāssa passato rūpa</bold>nti assa yogino yathā tattha abhijjhādayo nappavattanti, evaṃ aniccādito rūpaṃ passantassa. <bold>Sevato cāpi vedana</bold>nti taṃ ārabbha uppannaṃ vedanaṃ taṃsampayuttadhamme ca gocarasevanāya sevato cāpi. <bold>Khīyatī</bold>ti sabbaṃ kilesavaṭṭaṃ parikkhayaṃ pariyādānaṃ gacchati. <bold>Nopacīyatī</bold>ti na upaciyati na ācayaṃ gacchati. <bold>Evaṃ so caratī sato</bold>ti evaṃ kilesāpanayanapaṭipattiyā sato sampajāno hutvā carati, viharati. <bold>Evaṃ apacinato dukkha</bold>nti vuttanayena apacayagāminiyā maggapaññāya sakalaṃ vaṭṭadukkhaṃ apacinantassa. <bold>Santike nibbāna vuccatī</bold>ti saupādisesaanupādisesanibbānadhātusamīpe evāti vuccati asaṅkhatāya dhātuyā sacchikatattā. <bold>Na so rajjati saddesū</bold>tiādīsupi imināva nayena attho veditabbo.</paragraph>
<paragraph line="499">Evaṃ <pageBreak edition="P" number="3.0045" />thero imāhi gāthāhi satthu ovādassa attanā upadhāritabhāvaṃ pavedetvā uṭṭhāyāsanā satthāraṃ vanditvā gato nacirasseva vipassanaṃ vaḍḍhetvā arahattaṃ pāpuṇīti.</paragraph>
<centered line="500">Mālukyaputtattheragāthāvaṇṇanā niṭṭhitā.</centered>
<subhead line="501">6. Selattheragāthāvaṇṇanā</subhead>
<paragraph line="502"><bold>Paripuṇṇakāyo</bold>tiādikā āyasmato selattherassa gāthā. Kā uppatti? Ayaṃ kira padumuttarabhagavato kāle kulagehe nibbattitvā viññutaṃ patto gaṇapāmokkho hutvā tīṇi purisasatāni samādapetvā tehi saddhiṃ satthu gandhakuṭiṃ kāretvā katapariyositāya gandhakuṭiyā <pageBreak edition="M" number="2.0305" />sabhikkhusaṅghassa bhagavato mahādānaṃ pavattetvā satthāraṃ bhikkhū ca ticīvarena acchādesi. So tena puññakammena ekaṃ buddhantaraṃ devaloke eva vasitvā tato cuto devamanussesu saṃsaranto imasmiṃ <pageBreak edition="V" number="2.0259" />buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā <bold>selo</bold>ti laddhanāmo ahosi. So vayappatto tīsu vedesu, brāhmaṇasippesu ca nipphattiṃ gantvā tīṇi māṇavakasatāni mante vācento āpaṇe paṭivasati. Tena ca samayena satthā sāvatthito nikkhamitvā aḍḍhateḷasahi bhikkhusatehi saddhiṃ aṅguttarāpesu cārikaṃ caranto selassa, antevāsikānañca ñāṇaparipākaṃ disvā aññatarasmiṃ vanasaṇḍe viharati. Atha keṇiyo nāma jaṭilo satthu āgamanaṃ sutvā tattha gantvā saddhiṃ bhikkhusaṅghena satthāraṃ svātanāya nimantetvā sake assame pahūtaṃ khādanīyaṃ bhojanīyaṃ paṭiyādeti. Tasmiñca samaye selo brāhmaṇo saddhiṃ tīhi māṇavakasatehi jaṅghāvihāraṃ anuvicaranto keṇiyassa assamaṃ pavisitvā jaṭile kaṭṭhaphālanuddhanasampādanādinā dānūpakaraṇaṃ sajjente disvā, ‘‘kiṃ nu kho te, keṇiya, mahāyañño paccupaṭṭhito’’tiādiṃ pucchitvā tena ‘‘buddho bhagavā mayā svātanāya nimantito’’ti vutte ‘‘buddho’’ti vacanaṃ sutvāva haṭṭho udaggo pītisomanassajāto tāvadeva māṇavakehi saddhiṃ satthāraṃ upasaṅkamitvā katapaṭisanthāro ekamantaṃ nisinno bhagavato kāye bāttiṃsamahāpurisalakkhaṇāni disvā ‘‘imehi lakkhaṇehi samannāgato rājā vā hoti cakkavattī, buddho vā loke vivaṭṭacchado, ayaṃ pana pabbajito, no ca kho naṃ jānāmi ‘buddho vā, no vā’, sutaṃ kho pana metaṃ brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ ‘ye te bhavanti arahanto sammāsambuddhā <pageBreak edition="P" number="3.0046" />, te sake vaṇṇe bhaññamāne attānaṃ pātukarontī’ti asammāsambuddho hi sammukhe ṭhatvā buddhaguṇehi abhitthavīyamāno sārajjati maṅkubhāvaṃ āpajjati avesārajjappattatāya ananuyogakkhamattā, yaṃnūnāhaṃ samaṇaṃ gotamaṃ sammukhā sāruppāhi gāthāhi abhitthaveyya’’nti evaṃ pana cintetvā –</paragraph>
<hangnum line="503" number="818"></hangnum>
<gatha1 line="504">‘‘Paripuṇṇakāyo suruci, sujāto cārudassano;</gatha1>
<gathalast line="505">Suvaṇṇavaṇṇosi bhagavā, susukkadāṭhosi vīriyavā.</gathalast>
<hangnum line="506" number="819"></hangnum>
<gatha1 line="507">‘‘Narassa <pageBreak edition="M" number="2.0306" />hi sujātassa, ye bhavanti viyañjanā;</gatha1>
<gathalast line="508">Sabbe te tava kāyasmiṃ, mahāpurisalakkhaṇā.</gathalast>
<hangnum line="509" number="820"></hangnum>
<gatha1 line="510">‘‘Pasannanetto sumukho, brahā uju patāpavā;</gatha1>
<gathalast line="511">Majjhe samaṇasaṅghassa, ādiccova virocasi.</gathalast>
<hangnum line="512" number="821"></hangnum>
<gatha1 line="513">‘‘Kalyāṇadassano bhikkhu, kañcanasannibhattaco;</gatha1>
<gathalast line="514">Kiṃ te samaṇabhāvena, evaṃ uttamavaṇṇino.</gathalast>
<hangnum line="515" number="822"></hangnum>
<gatha1 line="516">‘‘Rājā arahasi bhavituṃ, cakkavattī rathesabho;</gatha1>
<gathalast line="517">Cāturanto vijitāvī, jambusaṇḍassa issaro.</gathalast>
<hangnum line="518" number="823"></hangnum>
<gatha1 line="519">‘‘Khattiyā <pageBreak edition="V" number="2.0260" />bhogī rājāno, anuyantā bhavanti te;</gatha1>
<gathalast line="520">Rājābhirājā manujindo, rajjaṃ kārehi gotamā’’ti. –</gathalast>
<unindented line="521">Chahi gāthāhi bhagavantaṃ abhitthavi.</unindented>
<paragraph line="522">Tattha <bold>paripuṇṇakāyo</bold>ti abhibyattarūpānaṃ dvattiṃsāya mahāpurisalakkhaṇānaṃ paripuṇṇatāya ahīnaṅgapaccaṅgatāya ca paripuṇṇasarīro. <bold>Surucī</bold>ti sundarasarīrappabho. <bold>Sujāto</bold>ti ārohapariṇāhasampattiyā, saṇṭhānasampattiyā ca sunibbatto. <bold>Cārudassano</bold>ti sucirampi passantānaṃ atittijanakaṃ appaṭikkūlaṃ ramaṇīyaṃ cāru eva dassanaṃ assāti cārudassano. Keci panāhu ‘‘cārudassanoti sundaranetto’’ti. <bold>Suvaṇṇavaṇṇo</bold>ti suvaṇṇasadisavaṇṇo. <bold>Asī</bold>ti bhavasi, idaṃ padaṃ ‘‘paripuṇṇakāyo asī’’tiādinā sabbapadehi yojetabbaṃ. <bold>Susukkadāṭho</bold>ti suṭṭhu sukkadāṭho. Bhagavato hi dāṭhāhi candakiraṇā viya dhavalarasmiyo niccharanti. <bold>Vīriyavā</bold>ti vīriyapāramīpāripūriyā caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.</paragraph>
<paragraph line="523"><bold>Narassa hi sujātassā</bold>ti samatiṃsāya pāramīnaṃ, ariyassa vā cakkavattīvattassa paripūritattā suṭṭhu sammadeva jātassa narassa, mahāpurisassāti attho. <bold>Sabbe te</bold>ti ye mahāpurisabhāvaṃ loke aggapuggalabhāvaṃ <pageBreak edition="M" number="2.0307" />byañjayantīti <bold>byañjanā</bold>ti laddhavohārasuppatiṭṭhitapādatādibāttiṃsamahāpurisalakkhaṇasaṅkhātā tambanakhatuṅganakhatādiasītianubyañjanasaṅkhātā <pageBreak edition="P" number="3.0047" />ca rūpaguṇā, te anavasesā, tava kāyasmiṃ santīti vacanaseso.</paragraph>
<paragraph line="524"><bold>Mahāpurisalakkhaṇā</bold>ti pubbe vuttabyañjanāneva vacanantarena nigamento āha.</paragraph>
<paragraph line="525">Idāni tesu lakkhaṇesu attanā abhirucitehi lakkhaṇehi bhagavantaṃ thomento <bold>‘‘pasannanetto’’</bold>tiādimāha. Bhagavā hi pañca vaṇṇapasādasampattiyā <bold>pasannanetto</bold>. Paripuṇṇacandamaṇḍalasadisamukhatāya <bold>sumukho</bold>. Ārohapariṇāhasampattiyā <bold>brahā</bold>. Brahmujugattatāya <bold>uju</bold>. Jutimantatāya <bold>patāpavā</bold>.</paragraph>
<paragraph line="526">Idāni tameva patāpavantataṃ ādiccūpamāya vibhāvento <bold>‘‘majjhe samaṇasaṅghassā’’</bold>tiādimāha. Tattha <bold>ādiccova virocasī</bold>ti yathā ādicco uggacchanto sabbaṃ tamagataṃ <pageBreak edition="V" number="2.0261" />vidhametvā ālokaṃ karonto virocati, evaṃ tvampi anto ceva bahi ca sabbaṃ avijjātamaṃ viddhaṃsetvā ñāṇālokaṃ karonto virocasi.</paragraph>
<paragraph line="527">Dassanīyarūpatāya aṅgīgatānaṃ dassanasampattīnaṃ āvahanato, kalyāṇehi pañcahi dassanehi samannāgatattā ca <bold>kalyāṇadassano. Uttamavaṇṇino</bold>ti uttamavaṇṇasampannassa.</paragraph>
<paragraph line="528"><bold>Cakkavattī</bold>ti cakkaratanaṃ vatteti, catūhi sampatticakkehi vatteti, tehi ca pare vatteti. Parahitāya iriyāpathacakkānaṃ vatto etasmiṃ atthīti cakkavattī. Atha vā catūhi acchariyadhammehi ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṃ atthītipi cakkavattī. <bold>Rathesabho</bold>ti rathikesu ājānīyausabhapuriso, mahārathikoti attho. <bold>Cāturanto</bold>ti catusamuddantāya pathaviyā issaro. <bold>Vijitāvī</bold>ti vijitavijayo. <bold>Jambusaṇḍassā</bold>ti jambudīpassa, pākaṭena hi issariyāni dassento evamāha. Cakkavattī pana saparittadīpānaṃ catunnampi mahādīpānaṃ issarova.</paragraph>
<paragraph line="529"><bold>Khattiyā</bold>ti <pageBreak edition="M" number="2.0308" />jātikhattiyā. <bold>Bhogī</bold>ti bhogiyā. <bold>Rājāno</bold>ti ye keci rajjaṃ kārentā. <bold>Anuyantā</bold>ti anugāmino sevakā. <bold>Rājābhirājā</bold>ti rājūnaṃ pūjanīyo rājā hutvā, cakkavattīti adhippāyo. <bold>Manujindo</bold>ti manussādhipati, manussānaṃ paramissaroti attho.</paragraph>
<paragraph line="530">Evaṃ selena vutte bhagavā ‘‘ye te bhavanti arahanto sammāsambuddhā, te sake vaṇṇe bhaññamāne attānaṃ pātukarontī’’ti imaṃ selassa manorathaṃ pūrento –</paragraph>
<hangnum line="531" number="824"></hangnum>
<gatha1 line="532">‘‘Rājāhamasmi sela, (selāti bhagavā) dhammarājā anuttaro;</gatha1>
<gathalast line="533">Dhammena cakkaṃ vattemi, cakkaṃ appaṭivattiya’’nti. – imaṃ gāthamāha;</gathalast>
<paragraph line="534">Tatrāyaṃ <pageBreak edition="P" number="3.0048" />adhippāyo – yaṃ maṃ tvaṃ, sela, yācasi, ‘‘rājā arahasi bhavituṃ cakkavattī’’ti, ettha appossukko hohi, <bold>rājāhamasmi,</bold>sati ca rājatte yathā añño rājā samānopi yojanasataṃ vā anusāsati, dve tīṇi cattāri pañca yojanasatāni vā yojanasahassaṃ vā cakkavattī hutvāpi catudīpapariyantamattaṃ vā, nāhamevaṃ paricchinnavisayo. Ahañhi <bold>dhammarājā anuttaro</bold>bhavaggato avīcipariyantaṃ katvā tiriyaṃ aparimeyyalokadhātuyo anusāsāmi. Yāvatā hi apadādibhedā sattā, ahaṃ tesaṃ aggo. Na hi me koci sīlena vā…pe… <pageBreak edition="V" number="2.0262" />vimuttiñāṇadassanena vā sadiso natthi, kuto bhiyyo. Svāhaṃ evaṃ dhammarājā anuttaro, anuttareneva catusatipaṭṭhānādibhedabodhipakkhiyasaṅkhātena <bold>dhammena cakkaṃ vattemi,</bold>‘‘idaṃ pajahatha, idaṃ upasampajja viharathā’’tiādinā āṇācakkaṃ. ‘‘Idaṃ kho pana, bhikkhave, dukkhaṃ ariyasacca’’ntiādinā (mahāva. 14; saṃ. ni. 5.1081) pariyattidhammena dhammacakkameva vā. <bold>Cakkaṃ appaṭivattiya</bold>nti yaṃ cakkaṃ appaṭivattiyaṃ hoti samaṇena vā…pe… kenaci vā lokasminti.</paragraph>
<paragraph line="535">Evaṃ attānamāvikarontaṃ bhagavantaṃ disvā pītisomanassajāto selo puna daḷhīkaraṇatthaṃ –</paragraph>
<hangnum line="536" number="825"></hangnum>
<gatha1 line="537">‘‘Sambuddho <pageBreak edition="M" number="2.0309" />paṭijānāsi, (iti selo brāhmaṇo) dhammarājā anuttaro;</gatha1>
<gathalast line="538">Dhammena cakkaṃ vattemi, iti bhāsatha gotama.</gathalast>
<hangnum line="539" number="826"></hangnum>
<gatha1 line="540">‘‘Ko nu senāpati bhoto, sāvako satthuranvayo;</gatha1>
<gathalast line="541">Ko tetamanuvatteti, dhammacakkaṃ pavattita’’nti. – gāthādvayamāha;</gathalast>
<paragraph line="542">Tattha <bold>ko nu senāpatī</bold>ti dhammarañño bhoto dhammena pavattitassa cakkassa anupavattanako senāpati ko nūti pucchi.</paragraph>
<paragraph line="543">Tena ca samayena bhagavato dakkhiṇapasse āyasmā sāriputto nisinno hoti, suvaṇṇapuñjo viya siriyā sobhamāno. Taṃ dassento bhagavā –</paragraph>
<hangnum line="544" number="827"></hangnum>
<gatha1 line="545">‘‘Mayā pavattitaṃ cakkaṃ, (selāti bhagavā) dhammacakkaṃ anuttaraṃ;</gatha1>
<gathalast line="546">Sāriputto anuvatteti, anujāto tathāgata’’nti. – gāthamāha;</gathalast>
<paragraph line="547">Tattha <bold>anujāto tathāgata</bold>nti, tathāgataṃ anujāto, tathā gatena hetunā ariyāya jātiyā jātoti attho.</paragraph>
<paragraph line="548">Evaṃ ‘‘ko nu senāpati bhoto’’ti selena vuttapañhaṃ byākaritvā yaṃ selo āha ‘‘sambuddho paṭijānāsī’’ti tattha naṃ nikkaṅkhaṃ kātukāmo ‘‘nāhaṃ paṭiññāmatteneva paṭijānāmi, api cāhaṃ iminā kāraṇena buddho’’ti ñāpetuṃ –</paragraph>
<hangnum line="549" number="828"></hangnum>
<gatha1 line="550">‘‘Abhiññeyyaṃ <pageBreak edition="V" number="2.0263" /><pageBreak edition="P" number="3.0049" />abhiññātaṃ, bhāvetabbañca bhāvitaṃ;</gatha1>
<gathalast line="551">Pahātabbaṃ pahīnaṃ me, tasmā buddhosmi brāhmaṇā’’ti. – gāthamāha;</gathalast>
<paragraph line="552">Tattha <bold>abhiññeyya</bold>nti cattāri saccāni cattāri ariyasaccāni. Catunnañhi saccānaṃ ariyasaccānañca sāmaññaggahaṇametaṃ yadidaṃ abhiññeyyanti. Tattha ariyasaccesu yaṃ bhāvetabbaṃ maggasaccaṃ, yañca pahātabbaṃ samudayasaccaṃ, tadubhayaggahaṇena <pageBreak edition="M" number="2.0310" />tesaṃ phalabhūtāni nirodhasaccadukkhasaccānipi gahitāneva honti hetuggahaṇeneva phalasiddhito. Tena tattha ‘‘sacchikātabbaṃ sacchikataṃ, pariññeyyaṃ pariññāta’’nti idampi vuttameva hoti. ‘‘Abhiññeyyaṃ abhiññāta’’nti vā iminā ca sabbassapi ñeyyassa abhiññātasambuddhabhāvaṃ uddesavasena pakāsetvā tadekadesaṃ niddesavasena dassento <bold>‘‘bhāvetabbañca bhāvita’’</bold>ntiādimāha. Atha vā <bold>‘‘bhāvetabbaṃ bhāvitaṃ, pahātabbaṃ pahīna’’</bold>nti iminā attano ñāṇapahānasampadākittanamukhena taṃmūlakattā sabbepi buddhaguṇā kittitā hontīti āha <bold>‘‘tasmā buddhosmi, brāhmaṇā’’</bold>ti. Abhiññeyyaabhiññātaggahaṇena hi sabbaso vijjāvimuttīnaṃ gahitattā saphalaṃ catusaccabhāvaṃ saddhiṃ hetusampattiyā dassento bujjhitabbaṃ sabbaṃ bujjhitvā buddho jātosmīti ñāyena hetunā attano buddhabhāvaṃ vibhāveti.</paragraph>
<paragraph line="553">Evaṃ nippariyāyena attānaṃ pātukaritvā attani kaṅkhāvitaraṇatthaṃ brāhmaṇaṃ ussāhento –</paragraph>
<hangnum line="554" number="829"></hangnum>
<gatha1 line="555">‘‘Vinayassu mayi kaṅkhaṃ, adhimuccassu brāhmaṇa;</gatha1>
<gathalast line="556">Dullabhaṃ dassanaṃ hoti, sambuddhānaṃ abhiṇhaso.</gathalast>
<hangnum line="557" number="830"></hangnum>
<gatha1 line="558">‘‘Yesaṃ ve dullabho loke, pātubhāvo abhiṇhaso;</gatha1>
<gathalast line="559">Sohaṃ brāhmaṇa buddhosmi, sallakatto anuttaro.</gathalast>
<hangnum line="560" number="831"></hangnum>
<gatha1 line="561">‘‘Brahmabhūto atitulo, mārasenappamaddano;</gatha1>
<gathalast line="562">Sabbāmitte vase katvā, modāmi akutobhayo’’ti. – gāthattayamāha;</gathalast>
<paragraph line="563">Tattha <bold>vinayassū</bold>ti vinehi chinda. <bold>Kaṅkha</bold>nti vicikicchaṃ. <bold>Adhimuccassū</bold>ti adhimokkhaṃ kara ‘‘sammāsambuddho’’ti saddaha. <bold>Dullabhaṃ dassanaṃ hoti, sambuddhāna</bold>nti yato kappānaṃ asaṅkhyeyyampi buddhasuñño loko hoti. <bold>Sallakatto</bold>ti, rāgādisallakattano. <bold>Brahmabhūto</bold>ti seṭṭhabhūto. <bold>Atitulo</bold>ti tulaṃ atīto, nirupamoti attho. <bold>Mārasenappamaddano</bold>ti ‘‘kāmā te paṭhamā senā’’ti (su. ni. 438; mahāni. 28; cūḷani. nandamāṇavapucchāniddesa 47) evaṃ āgatāya mārasenāya pamaddano. <bold>Sabbāmitte</bold>ti khandhakilesābhisaṅkhāramaccudevaputtamārasaṅkhāte sabbapaccatthike <pageBreak edition="M" number="2.0311" />. <bold>Vase katvā</bold>ti attano <pageBreak edition="P" number="3.0050" />vase katvā. <bold>Modāmi akutobhayo</bold>ti kutoci nibbhayo samādhisukhena, phalanibbānasukhena ca modāmi.</paragraph>
<paragraph line="564">Evaṃ <pageBreak edition="V" number="2.0264" />vutte selo brāhmaṇo tāvadeva bhagavati sañjātapasādo pabbajjāpekkho hutvā –</paragraph>
<hangnum line="565" number="832"></hangnum>
<gatha1 line="566">‘‘Idaṃ bhonto nisāmetha, yathā bhāsati cakkhumā;</gatha1>
<gathalast line="567">Sallakatto mahāvīro, sīhova nadatī vane.</gathalast>
<hangnum line="568" number="833"></hangnum>
<gatha1 line="569">‘‘Brahmabhūtaṃ atitulaṃ, mārasenappamaddanaṃ;</gatha1>
<gathalast line="570">Ko disvā nappasīdeyya, api kaṇhābhijātiko.</gathalast>
<hangnum line="571" number="834"></hangnum>
<gatha1 line="572">‘‘Yo maṃ icchati anvetu, yo vā nicchati gacchatu;</gatha1>
<gathalast line="573">Idhāhaṃ pabbajissāmi, varapaññassa santike’’ti. –</gathalast>
<unindented line="574">Gāthattayamāha. Yathā taṃ paripākagatāya upanissayasampattiyā codiyamāno.</unindented>
<paragraph line="575">Tattha <bold>kaṇhābhijātiko</bold>ti, nīcajātiko, tamotamaparāyaṇabhāve ṭhito.</paragraph>
<paragraph line="576">Tato tepi māṇavakā hetusampannatāya tattheva pabbajjāpekkhā hutvā –</paragraph>
<hangnum line="577" number="835"></hangnum>
<gatha1 line="578">‘‘Etaṃ ce ruccati bhoto, sammāsambuddhasāsanaṃ;</gatha1>
<gathalast line="579">Mayampi pabbajissāma, varapaññassa santike’’ti. –</gathalast>
<unindented line="580">Gāthamāhaṃsu, yathā taṃ tena saddhiṃ katādhikārā kulaputtā.</unindented>
<paragraph line="581">Atha selo tesu māṇavakesu tuṭṭhacitto te dassento pabbajjañca yācamāno –</paragraph>
<hangnum line="582" number="836"></hangnum>
<gatha1 line="583">‘‘Brāhmaṇā tisatā ime, yācanti pañjalīkatā;</gatha1>
<gathalast line="584">Brahmacariyaṃ carissāma, bhagavā tava santike’’ti. – gāthamāha;</gathalast>
<paragraph line="585">Tato <pageBreak edition="M" number="2.0312" />bhagavā yasmā selo heṭṭhā vuttanayena padumuttarassa bhagavato kāle tesaṃyeva tiṇṇaṃ purisasatānaṃ gaṇajeṭṭho hutvā ropitakusalamūlo, idāni pacchimabhavepi tesaṃyeva ācariyo hutvā <pageBreak edition="V" number="2.0265" />nibbatto, ñāṇañcassa tesañca paripakkaṃ, ehibhikkhubhāvassa ca upanissayo atthi, tasmā te sabbeva ehibhikkhubhāvena pabbajjāya pabbājento –</paragraph>
<hangnum line="586" number="837"></hangnum>
<gatha1 line="587">‘‘Svākhātaṃ brahmacariyaṃ, (selāti bhagavā) sandiṭṭhikamakālikaṃ;</gatha1>
<gathalast line="588">Yattha amoghā pabbajjā, appamattassa sikkhato’’ti. – gāthamāha;</gathalast>
<paragraph line="589">Tattha <bold>sandiṭṭhika</bold>nti paccakkhaṃ. <bold>Akālika</bold>nti maggānantaraphaluppattito na kālantare pattabbaphalaṃ. <bold>Yatthā</bold>ti yaṃnimittā <pageBreak edition="P" number="3.0051" />. Maggabrahmacariyanimittā hi pabbajjā amoghā anipphalā, yatthāti vā yasmiṃ sāsane <bold>appamattassa</bold>sativippavāsarahitassa tīsu sikkhāsu <bold>sikkhato</bold>.</paragraph>
<paragraph line="590">Evañca vatvā ‘‘etha, bhikkhavo’’ti bhagavā avoca. Tāvadeva te sabbe iddhimayapattacīvaradharā hutvā saṭṭhivassikattherā viya bhagavantaṃ abhivādetvā parivāresuṃ. So evaṃ pabbajitvā vipassanāya kammaṃ karonto sattame divase sapariso arahattaṃ pāpuṇi. Tena vuttaṃ <bold>apadāne</bold>(apa. thera 1.40.208-303) –</paragraph>
<gatha1 line="591">‘‘Nagare haṃsavatiyā, vīthisāmī ahosahaṃ;</gatha1>
<gathalast line="592">Mama ñātī samānetvā, idaṃ vacanamabraviṃ.</gathalast>
<gatha1 line="593">‘‘Buddho loke samuppanno, puññakkhetto anuttaro;</gatha1>
<gathalast line="594">Āsi so sabbalokassa, āhutīnaṃ paṭiggaho.</gathalast>
<gatha1 line="595">‘‘Khattiyā negamā ceva, mahāsālā ca brāhmaṇā;</gatha1>
<gathalast line="596">Pasannacittā sumanā, pūgadhammaṃ akaṃsu te.</gathalast>
<gatha1 line="597">‘‘Hatthārohā anīkaṭṭhā, rathikā pattikārakā;</gatha1>
<gathalast line="598">Pasannacittā sumanā, pūgadhammaṃ akaṃsu te.</gathalast>
<gatha1 line="599">‘‘Uggā <pageBreak edition="M" number="2.0313" />ca rājaputtā ca, vesiyānā ca brāhmaṇā;</gatha1>
<gathalast line="600">Pasannacittā sumanā, pūgadhammaṃ akaṃsu te.</gathalast>
<gatha1 line="601">‘‘Āḷārikā kappakā ca, nhāpakā mālakārakā;</gatha1>
<gathalast line="602">Pasannacittā sumanā, pūgadhammaṃ akaṃsu te.</gathalast>
<gatha1 line="603">‘‘Rajakā pesakārā ca, cammakārā ca nhāpitā;</gatha1>
<gathalast line="604">Pasannacittā sumanā, pūgadhammaṃ akaṃsu te.</gathalast>
<gatha1 line="605">‘‘Usukārā <pageBreak edition="V" number="2.0266" />bhamakārā, cammakārā ca tacchakā;</gatha1>
<gathalast line="606">Pasannacittā sumanā, pūgadhammaṃ akaṃsu te.</gathalast>
<gatha1 line="607">‘‘Kammārā soṇṇakārā ca, tipulohakarā tathā;</gatha1>
<gathalast line="608">Pasannacittā sumanā, pūgadhammaṃ akaṃsu te.</gathalast>
<gatha1 line="609">‘‘Bhatakā ceṭakā ceva, dāsakammakarā bahū;</gatha1>
<gathalast line="610">Yathāsakena thāmena, pūgadhammaṃ akaṃsu te.</gathalast>
<gatha1 line="611">‘‘Udahārā kaṭṭhahārā, kassakā tiṇahārakā;</gatha1>
<gathalast line="612">Yathāsakena thāmena, pūgadhammaṃ akaṃsu te.</gathalast>
<gatha1 line="613">‘‘Pupphikā mālikā ceva, paṇṇikā phalahārakā;</gatha1>
<gathalast line="614">Yathāsakena thāmena, pūgadhammaṃ akaṃsu te.</gathalast>
<gatha1 line="615">‘‘Gaṇikā kumbhadāsī ca, pūvikā macchikāpi ca;</gatha1>
<gathalast line="616">Yathāsakena thāmena, pūgadhammaṃ akaṃsu te.</gathalast>
<gatha1 line="617">‘‘Etha sabbe samāgantvā, gaṇaṃ bandhāma ekato;</gatha1>
<gathalast line="618">Adhikāraṃ karissāma, puññakkhette anuttare.</gathalast>
<gatha1 line="619">‘‘Te me sutvāna vacanaṃ, gaṇaṃ bandhiṃsu tāvade;</gatha1>
<gathalast line="620">Upaṭṭhānasālaṃ sukataṃ, bhikkhusaṅghassa kārayuṃ.</gathalast>
<gatha1 line="621">‘‘Niṭṭhāpetvāna taṃ sālaṃ, udaggo tuṭṭhamānaso;</gatha1>
<gathalast line="622">Pareto tehi sabbehi, sambuddhamupasaṅkamiṃ.</gathalast>
<gatha1 line="623">‘‘Upasaṅkamma sambuddhaṃ, lokanāthaṃ narāsabhaṃ;</gatha1>
<gathalast line="624">Vanditvā satthuno pāde, idaṃ vacanamabraviṃ.</gathalast>
<gatha1 line="625">‘‘Ime <pageBreak edition="M" number="2.0314" />tīṇi satā vīra, purisā ekato gaṇā;</gatha1>
<gathalast line="626">Upaṭṭhānasālaṃ sukataṃ, niyyādenti tuvaṃ muni.</gathalast>
<gatha1 line="627">‘‘Bhikkhusaṅghassa purato, sampaṭicchatva cakkhumā;</gatha1>
<gathalast line="628">Tiṇṇaṃ satānaṃ purato, imā gāthā abhāsatha.</gathalast>
<gatha1 line="629">‘‘Tisatāpi ca jeṭṭho ca, anuvattiṃsu ekato;</gatha1>
<gathalast line="630">Sampattiñhi karitvāna, sabbe anubhavissatha.</gathalast>
<gatha1 line="631">‘‘Pacchime bhave sampatte, sītibhāvamanuttaraṃ;</gatha1>
<gathalast line="632">Ajaraṃ amataṃ santaṃ, nibbānaṃ phassayissatha.</gathalast>
<gatha1 line="633">‘‘Evaṃ buddho viyākāsi, sabbaññū samaṇuttaro;</gatha1>
<gathalast line="634">Buddhassa vacanaṃ sutvā, somanassaṃ pavedayiṃ.</gathalast>
<gatha1 line="635">‘‘Tiṃsakappasahassāni, devaloke ramiṃ ahaṃ;</gatha1>
<gathalast line="636">Devādhipo pañcasataṃ, devarajjamakārayiṃ.</gathalast>
<gatha1 line="637">‘‘Sahassakkhattuṃ <pageBreak edition="V" number="2.0267" />rājā ca, cakkavattī ahosahaṃ;</gatha1>
<gathalast line="638">Devarajjaṃ karontassa, mahādevā avandisuṃ.</gathalast>
<gatha1 line="639">‘‘Idha mānusake rajjaṃ, parisā honti bandhavā;</gatha1>
<gathalast line="640">Pacchime bhave sampatte, vāseṭṭho nāma brāhmaṇo.</gathalast>
<gatha1 line="641">‘‘Asītikoṭi nicayo, tassa putto ahosahaṃ;</gatha1>
<gathalast line="642">Selo iti mamaṃ nāmaṃ, chaḷaṅge pāramiṃ gato.</gathalast>
<gatha1 line="643">‘‘Jaṅghāvihāraṃ vicaraṃ, sasissehi purakkhato;</gatha1>
<gathalast line="644">Jaṭābhārikabharitaṃ, keṇiyaṃ nāma tāpasaṃ.</gathalast>
<gatha1 line="645">‘‘Paṭiyattāhutiṃ disvā, idaṃ vacanamabraviṃ;</gatha1>
<gathalast line="646">Āvāho vā vivāho vā, rājā vā te nimantito.</gathalast>
<gatha1 line="647">‘‘Āhutiṃ yiṭṭhukāmohaṃ, brāhmaṇe devasammate;</gatha1>
<gathalast line="648">Na nimantemi rājānaṃ, āhutī me na vijjati.</gathalast>
<gatha1 line="649">‘‘Na catthi mayhamāvāho, vivāho me na vijjati;</gatha1>
<gathalast line="650">Sakyānaṃ nandijanano, seṭṭho loke sadevake.</gathalast>
<gatha1 line="651">‘‘Sabbalokahitatthāya <pageBreak edition="M" number="2.0315" />, sabbasattasukhāvaho;</gatha1>
<gathalast line="652">So me nimantito ajja, tassetaṃ paṭiyādanaṃ.</gathalast>
<gatha1 line="653">‘‘Timbarūsakavaṇṇābho, appameyyo anūpamo;</gatha1>
<gathalast line="654">Rūpenāsadiso buddho, svātanāya nimantito.</gathalast>
<gatha1 line="655">‘‘Ukkāmukhapahaṭṭhova, khadiraṅgārasannibho;</gatha1>
<gathalast line="656">Vijjūpamo mahāvīro, so me buddho nimantito.</gathalast>
<gatha1 line="657">‘‘Pabbatagge yathā acci, puṇṇamāyeva candimā;</gatha1>
<gathalast line="658">Naḷaggivaṇṇasaṅkāso, so me buddho nimantito.</gathalast>
<gatha1 line="659">‘‘Asambhīto bhayātīto, bhavantakaraṇo muni;</gatha1>
<gathalast line="660">Sīhūpamo mahāvīro, so me buddho nimantito.</gathalast>
<gatha1 line="661">‘‘Kusalo buddhadhammehi, apasayho parehi so;</gatha1>
<gathalast line="662">Nāgūpamo mahāvīro, so me buddho nimantito.</gathalast>
<gatha1 line="663">‘‘Saddhammācārakusalo, buddhanāgo asādiso;</gatha1>
<gathalast line="664">Usabhūpamo mahāvīro, so me buddho nimantito.</gathalast>
<gatha1 line="665">‘‘Anantavaṇṇo amitayaso, vicittasabbalakkhaṇo;</gatha1>
<gathalast line="666">Sakkūpamo mahāvīro, so me buddho nimantito.</gathalast>
<gatha1 line="667">‘‘Vasī gaṇī patāpī ca, tejassī ca durāsado;</gatha1>
<gathalast line="668">Brahmūpamo mahāvīro, so me buddho nimantito.</gathalast>
<gatha1 line="669">‘‘Pattadhammo <pageBreak edition="V" number="2.0268" />dasabalo, balātibalapārago;</gatha1>
<gathalast line="670">Dharaṇūpamo mahāvīro, so me buddho nimantito.</gathalast>
<gatha1 line="671">‘‘Sīlavīcisamākiṇṇo, dhammaviññāṇakhobhito;</gatha1>
<gathalast line="672">Udadhūpamo mahāvīro, so me buddho nimantito.</gathalast>
<gatha1 line="673">‘‘Durāsado duppasaho, acalo uggato brahā;</gatha1>
<gathalast line="674">Nerūpamo mahāvīro, so me buddho nimantito.</gathalast>
<gatha1 line="675">‘‘Anantañāṇo asamasamo, atulo aggataṃ gato;</gatha1>
<gathalast line="676">Gaganūpamo mahāvīro, so me buddho nimantito.</gathalast>
<gatha1 line="677">‘‘Patiṭṭhā <pageBreak edition="M" number="2.0316" />bhayabhītānaṃ, tāṇo saraṇagāminaṃ;</gatha1>
<gathalast line="678">Assāsako mahāvīro, so me buddho nimantito.</gathalast>
<gatha1 line="679">‘‘Āsayo buddhimantānaṃ, puññakkhettaṃ sukhesinaṃ;</gatha1>
<gathalast line="680">Ratanākaro mahāvīro, so me buddho nimantito.</gathalast>
<gatha1 line="681">‘‘Assāsako vedakaro, sāmaññaphaladāyako;</gatha1>
<gathalast line="682">Meghūpamo mahāvīro, so me buddho nimantito.</gathalast>
<gatha1 line="683">‘‘Lokacakkhu mahātejo, sabbatamavinodano;</gatha1>
<gathalast line="684">Sūriyūpamo mahāvīro, so me buddho nimantito.</gathalast>
<gatha1 line="685">‘‘Ārammaṇavimuttīsu, sabhāvadassano muni;</gatha1>
<gathalast line="686">Candūpamo mahāvīro, so me buddho nimantito.</gathalast>
<gatha1 line="687">‘‘Buddho samussito loke, lakkhaṇehi alaṅkato;</gatha1>
<gathalast line="688">Appameyyo mahāvīro, so me buddho nimantito.</gathalast>
<gatha1 line="689">‘‘Yassa ñāṇaṃ appameyyaṃ, sīlaṃ yassa anūpamaṃ;</gatha1>
<gathalast line="690">Vimutti asadisā yassa, so me buddho nimantito.</gathalast>
<gatha1 line="691">‘‘Yassa dhīti asadisā, thāmo yassa acintiyo;</gatha1>
<gathalast line="692">Yassa parakkamo jeṭṭho, so me buddho nimantito.</gathalast>
<gatha1 line="693">‘‘Rāgo doso ca moho ca, visā sabbe samūhatā;</gatha1>
<gathalast line="694">Agadūpamo mahāvīro, so me buddho nimantito.</gathalast>
<gatha1 line="695">‘‘Klesabyādhibahudukkha-sabbatamavinodano;</gatha1>
<gathalast line="696">Vejjūpamo mahāvīro, so me buddho nimantito.</gathalast>
<gatha1 line="697">‘‘Buddhoti bho yaṃ vadesi, ghosopeso sudullabho;</gatha1>
<gathalast line="698">Buddho buddhoti sutvāna, pīti me udapajjatha.</gathalast>
<gatha1 line="699">‘‘Abbhantaraṃ agaṇhantaṃ, pīti me bahi nicchare;</gatha1>
<gathalast line="700">Sohaṃ pītimano santo, idaṃ vacanamabraviṃ.</gathalast>
<gatha1 line="701">‘‘Kahaṃ <pageBreak edition="V" number="2.0269" />nu kho so bhagavā, lokajeṭṭho narāsabho;</gatha1>
<gathalast line="702">Tattha gantvā namassissaṃ, sāmaññaphaladāyakaṃ.</gathalast>
<gatha1 line="703">‘‘Paggayha <pageBreak edition="M" number="2.0317" />dakkhiṇaṃ bāhuṃ, vedajāto katañjalī;</gatha1>
<gathalast line="704">Ācikkhi me dhammarājaṃ, sokasallavinodanaṃ.</gathalast>
<gatha1 line="705">‘‘Udentaṃva mahāmeghaṃ, nīlaṃ añjanasannibhaṃ;</gatha1>
<gathalast line="706">Sāgaraṃ viya dissantaṃ, passasetaṃ mahāvanaṃ.</gathalast>
<gatha1 line="707">‘‘Ettha so vasate buddho, adantadamako muni;</gatha1>
<gathalast line="708">Vinayanto ca veneyye, bodhento bodhipakkhiye.</gathalast>
<gatha1 line="709">‘‘Pipāsitova udakaṃ, bhojanaṃva jighacchito;</gatha1>
<gathalast line="710">Gāvī yathā vacchagiddhā, evāhaṃ viciniṃ jinaṃ.</gathalast>
<gatha1 line="711">‘‘Ācāraupacāraññū, dhammānucchavisaṃvaraṃ;</gatha1>
<gathalast line="712">Sikkhāpemi sake sisse, gacchante jinasantikaṃ.</gathalast>
<gatha1 line="713">‘‘Durāsadā bhagavanto, sīhāva ekacārino;</gatha1>
<gathalast line="714">Pade padaṃ nikkhipantā, āgaccheyyātha māṇavā.</gathalast>
<gatha1 line="715">‘‘Āsīviso yathā ghoro, migarājāva kesarī;</gatha1>
<gathalast line="716">Mattova kuñjaro dantī, evaṃ buddhā durāsadā.</gathalast>
<gatha1 line="717">‘‘Ukkāsitañca khipitaṃ, ajjhupekkhiya māṇavā;</gatha1>
<gathalast line="718">Pade padaṃ nikkhipantā, upetha buddhasantikaṃ.</gathalast>
<gatha1 line="719">‘‘Paṭisallānagarukā, appasaddā durāsadā;</gatha1>
<gathalast line="720">Durūpasaṅkamā buddhā, garū honti sadevake.</gathalast>
<gatha1 line="721">‘‘Yadāhaṃ pañhaṃ pucchāmi, paṭisammodayāmi vā;</gatha1>
<gathalast line="722">Appasaddā tadā hotha, munibhūtāva tiṭṭhatha.</gathalast>
<gatha1 line="723">‘‘Yaṃ so deseti sambuddho, khemaṃ nibbānapattiyā;</gatha1>
<gathalast line="724">Tamevatthaṃ nisāmetha, saddhammasavanaṃ sukhaṃ.</gathalast>
<gatha1 line="725">‘‘Upasaṅkamma sambuddhaṃ, sammodiṃ muninā ahaṃ;</gatha1>
<gathalast line="726">Taṃ kathaṃ vītisāretvā, lakkhaṇe upadhārayiṃ.</gathalast>
<gatha1 line="727">‘‘Lakkhaṇe dve ca kaṅkhāmi, passāmi tiṃsalakkhaṇe;</gatha1>
<gathalast line="728">Kosohitavatthaguyhaṃ, iddhiyā dassayī muni.</gathalast>
<gatha1 line="729">‘‘Jivhaṃ <pageBreak edition="M" number="2.0318" />ninnāmayitvāna, kaṇṇasote ca nāsike;</gatha1>
<gathalast line="730">Paṭimasi nalāṭantaṃ, kevalaṃ chādayī jino.</gathalast>
<gatha1 line="731">‘‘Tassāhaṃ lakkhaṇe disvā, paripuṇṇe sabyañjane;</gatha1>
<gathalast line="732">Buddhoti niṭṭhaṃ gantvāna, saha sissehi pabbajiṃ.</gathalast>
<gatha1 line="733">‘‘Satehi <pageBreak edition="V" number="2.0270" />tīhi sahito, pabbajiṃ anagāriyaṃ;</gatha1>
<gathalast line="734">Aḍḍhamāse asampatte, sabbe pattāmha nibbutiṃ.</gathalast>
<gatha1 line="735">‘‘Ekato kammaṃ katvāna, puññakkhette anuttare;</gatha1>
<gathalast line="736">Ekato saṃsaritvāna, ekato vinivattayuṃ.</gathalast>
<gatha1 line="737">‘‘Gopānasiyo datvāna, pūgadhamme vasiṃ ahaṃ</gatha1>
<gathalast line="738">Tena kammena sukatena, aṭṭha hetū labhāmahaṃ.</gathalast>
<gatha1 line="739">‘‘Disāsu pūjito homi, bhogā ca amitā mama;</gatha1>
<gathalast line="740">Patiṭṭhā homi sabbesaṃ, tāso mama na vijjati.</gathalast>
<gatha1 line="741">‘‘Byādhayo me na vijjanti, dīghāyuṃ pālayāmi ca;</gatha1>
<gathalast line="742">Sukhumacchaviko homi, āvāse patthite vase.</gathalast>
<gatha1 line="743">‘‘Aṭṭha gopānasī datvā, pūgadhamme vasiṃ ahaṃ;</gatha1>
<gathalast line="744">Paṭisambhidārahattañca, etaṃ me aparaṭṭhamaṃ.</gathalast>
<gatha1 line="745">‘‘Sabbavositavosāno, katakicco anāsavo;</gatha1>
<gathalast line="746">Aṭṭha gopānasī nāma, tava putto mahāmuni.</gathalast>
<gatha1 line="747">‘‘Pañca thambhāni datvāna, pūgadhamme vasiṃ ahaṃ;</gatha1>
<gathalast line="748">Tena kammena sukatena, pañca hetū labhāmahaṃ.</gathalast>
<gatha1 line="749">‘‘Acalo homi mettāya, anūnaṅgo bhavāmahaṃ;</gatha1>
<gathalast line="750">Ādeyyavacano homi, na dhaṃsemi yathā ahaṃ.</gathalast>
<gatha1 line="751">‘‘Abhantaṃ hoti me cittaṃ, akhilo homi kassaci;</gatha1>
<gathalast line="752">Tena kammena sukatena, vimalo homi sāsane.</gathalast>
<gatha1 line="753">‘‘Sagāravo sappatisso, katakicco anāsavo;</gatha1>
<gathalast line="754">Sāvako te mahāvīra, bhikkhu taṃ vandate muni.</gathalast>
<gatha1 line="755">‘‘Katvā <pageBreak edition="M" number="2.0319" />sukatapallaṅkaṃ, sālāyaṃ paññapesahaṃ;</gatha1>
<gathalast line="756">Tena kammena sukatena, pañca hetū labhāmahaṃ.</gathalast>
<gatha1 line="757">‘‘Ucce kule pajāyitvā, mahābhogo bhavāmahaṃ;</gatha1>
<gathalast line="758">Sabbasampattiko homi, maccheraṃ me na vijjati.</gathalast>
<gatha1 line="759">‘‘Gamane patthite mayhaṃ, pallaṅko upatiṭṭhati;</gatha1>
<gathalast line="760">Saha pallaṅkaseṭṭhena, gacchāmi mama patthitaṃ.</gathalast>
<gatha1 line="761">‘‘Tena pallaṅkadānena, tamaṃ sabbaṃ vinodayiṃ;</gatha1>
<gathalast line="762">Sabbābhiññābalappatto, thero vandati taṃ muni.</gathalast>
<gatha1 line="763">‘‘Parikiccattakiccāni, sabbakiccāni sādhayiṃ;</gatha1>
<gathalast line="764">Tena kammena sukatena, pāvisiṃ abhayaṃ puraṃ.</gathalast>
<gatha1 line="765">‘‘Pariniṭṭhitasālamhi <pageBreak edition="V" number="2.0271" />, paribhogamadāsahaṃ;</gatha1>
<gathalast line="766">Tena kammena sukatena, seṭṭhattaṃ ajjhupāgato.</gathalast>
<gatha1 line="767">‘‘Ye keci damakā loke, hatthiasse damenti ye;</gatha1>
<gathalast line="768">Karitvā kāraṇā nānā, dāruṇena damenti te.</gathalast>
<gatha1 line="769">‘‘Na hevaṃ tvaṃ mahāvīra, damesi naranāriyo;</gatha1>
<gathalast line="770">Adaṇḍena asatthena, damesi uttame dame.</gathalast>
<gatha1 line="771">‘‘Dānassa vaṇṇe kittento, desanākusalo muni;</gatha1>
<gathalast line="772">Ekapañhaṃ kathentova, bodhesi tisate muni.</gathalast>
<gatha1 line="773">‘‘Dantā mayaṃ sārathinā, suvimuttā anāsavā;</gatha1>
<gathalast line="774">Sabbābhiññābalapattā, nibbutā upadhikkhaye.</gathalast>
<gatha1 line="775">‘‘Satasahassito kappe, yaṃ dānamadadiṃ tadā;</gatha1>
<gathalast line="776">Atikkantā bhayā sabbe, sālādānassidaṃ phalaṃ.</gathalast>
<gatha1 line="777">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
<paragraph line="778">Arahattaṃ pana patvā satthāraṃ upasaṅkamitvā aññaṃ byākaronto –</paragraph>
<hangnum line="779" number="838"></hangnum>
<gatha1 line="780">‘‘Yaṃ taṃ saraṇamāgamha, ito aṭṭhame cakkhuma;</gatha1>
<gathalast line="781">Sattarattena bhagavā, dantāmha tava sāsane’’ti. –</gathalast>
<unindented line="782">Gāthamāha <pageBreak edition="M" number="2.0320" />. Tassattho – pañcahi cakkhūhi <bold>cakkhuma</bold>bhagavā yasmā mayaṃ ito atīte <bold>aṭṭhame</bold>divase taṃ saraṇaṃ <bold>agamimha</bold>. Tasmā sattarattena tava sāsane damakena <bold>dantā amha,</bold>aho <bold>te</bold>saraṇagamanassa ānubhāvoti. Tato paraṃ –</unindented>
<hangnum line="783" number="839"></hangnum>
<gatha1 line="784">‘‘Tuvaṃ buddho tuvaṃ satthā, tuvaṃ mārābhibhū muni;</gatha1>
<gathalast line="785">Tuvaṃ anusaye chetvā, tiṇṇo tāresimaṃ pajaṃ.</gathalast>
<hangnum line="786" number="840"></hangnum>
<gatha1 line="787">‘‘Upadhī te samatikkantā, āsavā te padālitā;</gatha1>
<gathalast line="788">Sīhova anupādāno, pahīnabhayabheravo’’ti. –</gathalast>
<unindented line="789">Imāhi dvīhi gāthāhi abhitthavitvā osānagāthāya satthāraṃ vandanaṃ yācati –</unindented>
<hangnum line="790" number="841"></hangnum>
<gatha1 line="791">‘‘Bhikkhavo tisatā ime, tiṭṭhanti pañjalīkatā;</gatha1>
<gathalast line="792">Pāde vīra pasārehi, nāgā vandantu satthuno’’ti.</gathalast>
<unindented line="793">Tattha <bold>tuvaṃ buddho</bold>ti tvameva imasmiṃ loke sabbaññubuddho. Diṭṭhadhammikādiatthena sattānaṃ anusāsanato tvameva <bold>satthā</bold>. Sabbesaṃ mārānaṃ abhibhavanato <bold>mārābhibhū</bold>. Munibhāvato <bold>muni. Anusaye</bold><pageBreak edition="V" number="2.0272" /><bold>chetvā</bold>ti kāmarāgādike anusaye ariyamaggasatthena chinditvā. <bold>Tiṇṇo</bold>ti sayaṃ saṃsāramahoghaṃ tiṇṇo, desanāhatthena imaṃ <bold>pajaṃ</bold>sattakāyaṃ tāresi. <bold>Upadhī</bold>ti khandhūpadhiādayo sabbe upadhī. <bold>Adupādāno</bold>ti sabbaso pahīnakāmupādānādiko. Evaṃ vatvā thero sapariso satthāraṃ abhivandatīti.</unindented>
<centered line="794">Selattheragāthāvaṇṇanā niṭṭhitā.</centered>
<subhead line="795">7. Kāḷigodhāputtabhaddiyattheragāthāvaṇṇanā</subhead>
<paragraph line="796"><bold>Yātaṃ</bold><pageBreak edition="P" number="3.0052" /><bold>me hatthigīvāyā</bold>tiādikā āyasmato bhaddiyattherassa gāthā. Kā uppatti? Ayampi purimabuddhesu katādhikāro padumuttarassa bhagavato kāle mahābhogakule nibbattitvā viññutaṃ patto ekadivasaṃ satthu santike dhammaṃ suṇanto satthārā ekaṃ bhikkhuṃ uccākulikānaṃ <pageBreak edition="M" number="2.0321" />aggaṭṭhāne ṭhapiyamānaṃ disvā sayampi taṃ ṭhānantaraṃ patthetvā sattāhaṃ buddhappamukhassa bhikkhusaṅghassa mahādānaṃ datvā paṇidhānaṃ akāsi. Satthāpissa anantarāyena samijjhanabhāvaṃ disvā byākāsi. Sopi taṃ byākaraṇaṃ sutvā uccākulikasaṃvattanikaṃ kammaṃ pucchitvā dhammassavanassa kārāpanaṃ, dhammamaṇḍape āsanadānaṃ, bījanīdānaṃ, dhammakathikānaṃ pūjāsakkārakaraṇaṃ, uposathāgāre paṭissayadānanti evamādiṃ yāvajīvaṃ bahupuññaṃ katvā tato cuto devamanussesu saṃsaranto kassapassa bhagavato aparabhāge amhākaṃ bhagavato uppattiyā puretaraṃ bārāṇasiyaṃ kuṭumbiyaghare nibbatto sambahule paccekabuddhe piṇḍāya caritvā ekasmiṃyeva ṭhāne samāgantvā bhattavissaggaṃ karonte disvā tattha pāsāṇaphalakāni attharitvā pādodakādiṃ upaṭṭhapento yāvajīvaṃ upaṭṭhahi.</paragraph>
<paragraph line="797">So ekaṃ buddhantaraṃ devamanussesu saṃsaritvā imasmiṃ buddhuppāde kapilavatthunagare sākiyarājakule nibbatti, <bold>bhaddiyo</bold>tissa nāmaṃ ahosi. So vayappatto anuruddhādīhi pañcahi khattiyehi saddhiṃ satthari anupiyambavane viharante satthu santike pabbajitvā arahattaṃ pāpuṇi. Taṃ satthā aparabhāge jetavane ariyagaṇamajjhe nisinno uccākulikānaṃ bhikkhūnaṃ aggaṭṭhāne ṭhapesi. So phalasukhena nibbānasukhena ca vītināmento araññagatopi rukkhamūlagatopi suññāgāragatopi ‘‘aho sukhaṃ, aho sukha’’nti abhikkhaṇaṃ udānaṃ udānesi. Taṃ sutvā bhikkhū satthu ārocesuṃ – ‘‘āyasmā bhaddiyo kāḷigodhāya putto abhikkhaṇaṃ <pageBreak edition="V" number="2.0273" />‘aho sukhaṃ, aho sukha’nti vadati, anabhirato maññe brahmacariyaṃ caratī’’ti. Satthā taṃ pakkosāpetvā ‘‘saccaṃ kira tvaṃ, bhaddiya, abhikkhaṇaṃ ‘aho sukhaṃ, aho sukha’nti vadasī’’ti pucchi. So ‘‘saccaṃ bhagavā’’ti paṭijānitvā ‘‘pubbe me, bhante, rajjaṃ kārentassa susaṃvihitārakkho ahosiṃ, tathāpi bhīto ubbiggo ussaṅkito vihāsiṃ. Idāni pana pabbajito abhīto anubbiggo anussaṅkito viharāmī’’ti vatvā –</paragraph>
<hangnum line="798" number="842"></hangnum>
<gatha1 line="799">‘‘Yātaṃ <pageBreak edition="P" number="3.0053" />me hatthigīvāya, sukhumā vatthā padhāritā;</gatha1>
<gathalast line="800">Sālīnaṃ odano bhutto, sucimaṃsūpasecano.</gathalast>
<hangnum line="801" number="843"></hangnum>
<gatha1 line="802">‘‘Sojja <pageBreak edition="M" number="2.0322" />bhaddo sātatiko, uñchāpattāgate rato;</gatha1>
<gathalast line="803">Jhāyati anupādāno, putto godhāya bhaddiyo.</gathalast>
<hangnum line="804" number="844"></hangnum>
<gatha1 line="805">‘‘Paṃsukūlī sātatiko, uñchāpattāgate rato;</gatha1>
<gathalast line="806">Jhāyati anupādāno, putto godhāya bhaddiyo.</gathalast>
<hangnum line="807" number="845"></hangnum>
<gatha1 line="808"></gatha1>
<gatha1 line="809">‘‘Piṇḍapātī sātatiko…pe….</gatha1>
<hangnum line="810" number="846"></hangnum>
<gatha1 line="811">‘‘Tecīvarī sātatiko…pe….</gatha1>
<hangnum line="812" number="847"></hangnum>
<gatha1 line="813">‘‘Sapadānacārī sātatiko…pe….</gatha1>
<hangnum line="814" number="848"></hangnum>
<gatha1 line="815">‘‘Ekāsanī sātatiko…pe….</gatha1>
<hangnum line="816" number="849"></hangnum>
<gatha1 line="817">‘‘Pattapiṇḍī sātatiko…pe….</gatha1>
<hangnum line="818" number="850"></hangnum>
<gatha1 line="819">‘‘Khalupacchābhattī sātatiko…pe….</gatha1>
<hangnum line="820" number="851"></hangnum>
<gatha1 line="821">‘‘Āraññiko sātatiko…pe….</gatha1>
<hangnum line="822" number="852"></hangnum>
<gatha1 line="823">‘‘Rukkhamūliko sātatiko…pe….</gatha1>
<hangnum line="824" number="853"></hangnum>
<gatha1 line="825">‘‘Abbhokāsī sātatiko…pe….</gatha1>
<hangnum line="826" number="854"></hangnum>
<gatha1 line="827">‘‘Sosāniko sātatiko…pe….</gatha1>
<hangnum line="828" number="855"></hangnum>
<gatha1 line="829">‘‘Yathāsanthatiko sātatiko…pe….</gatha1>
<hangnum line="830" number="856"></hangnum>
<gatha1 line="831">‘‘Nesajjiko sātatiko…pe….</gatha1>
<hangnum line="832" number="857"></hangnum>
<gatha1 line="833">‘‘Appiccho sātatiko…pe….</gatha1>
<hangnum line="834" number="858"></hangnum>
<gatha1 line="835">‘‘Santuṭṭho sātatiko…pe….</gatha1>
<hangnum line="836" number="859"></hangnum>
<gatha1 line="837">‘‘Pavivitto sātatiko…pe….</gatha1>
<hangnum line="838" number="860"></hangnum>
<gatha1 line="839">‘‘Asaṃsaṭṭho sātatiko…pe….</gatha1>
<hangnum line="840" number="861"></hangnum>
<gatha1 line="841">‘‘Āraddhavīriyo <pageBreak edition="M" number="2.0323" />sātatiko…pe….</gatha1>
<hangnum line="842" number="862"></hangnum>
<gatha1 line="843">‘‘Hitvā satapalaṃ kaṃsaṃ, sovaṇṇaṃ satarājikaṃ;</gatha1>
<gathalast line="844">Aggahiṃ mattikāpattaṃ, idaṃ dutiyābhisecanaṃ.</gathalast>
<hangnum line="845" number="863"></hangnum>
<gatha1 line="846">‘‘Ucce <pageBreak edition="V" number="2.0274" />maṇḍalipākāre, daḷhamaṭṭālakoṭṭhake;</gatha1>
<gathalast line="847">Rakkhito khaggahatthehi, uttamaṃ vihariṃ pure.</gathalast>
<hangnum line="848" number="864"></hangnum>
<gatha1 line="849">‘‘Sojja bhaddo anutrāsī, pahīnabhayabheravo;</gatha1>
<gathalast line="850">Jhāyati vanamogayha, putto godhāya bhaddiyo.</gathalast>
<hangnum line="851" number="865"></hangnum>
<gatha1 line="852">‘‘Sīlakkhandhe patiṭṭhāya, satiṃ paññañca bhāvayaṃ;</gatha1>
<gathalast line="853">Pāpuṇiṃ anupubbena, sabbasaṃyojanakkhaya’’nti. –</gathalast>
<unindented line="854">Imāhi gāthāhi satthu purato sīhanādaṃ nadi.</unindented>
<paragraph line="855">Tattha <bold>yātaṃ me hatthigīvāyā</bold>ti, bhante, pubbe mayā gacchantenāpi hatthigīvāya hatthikkhandhe nisīditvā yātaṃ caritaṃ. Vatthāni pariharantenāpi <bold>sukhumā</bold>sukhasamphassā kāsikavatthavisesā dhāritā. Odanaṃ bhuñjantenāpi tivassikānaṃ purāṇagandhasālīnaṃ odano tittirakapiñjarādinā sucinā maṃsena upasittatāya <bold>sucimaṃsūpasecano</bold>bhutto, tathāpi taṃ sukhaṃ na mayhaṃ cittaparitosakaraṃ ahosi, yathā etarahi vivekasukhanti dassento āha <bold>‘‘sojja bhaddo’’</bold>tiādi. Ettha ca hatthiggahaṇeneva assarathayānāni, vatthaggahaṇena sabbarājālaṅkārā, odanaggahaṇena sabbabhojanavikati gahitāti veditabbaṃ. <bold>Sojjā</bold>ti so ajja etarahi pabbajjāyaṃ ṭhito. <bold>Bhaddo</bold>ti sīlādiguṇehi samannāgatattā bhaddo. <bold>Sātatiko</bold>ti samaṇadhamme diṭṭhadhammasukhavihāre sātaccayutto. <bold>Uñchāpattāgate rato</bold>ti uñchācariyāya patte āgate pattapariyāpanne abhirato, teneva santuṭṭhoti adhippāyo. <bold>Jhāyatī</bold>ti phalasamāpattijhānena jhāyati. <bold>Putto godhāyā</bold>ti kāḷigodhāya nāma khattiyāya putto. <bold>Bhaddiyo</bold>ti evaṃnāmo attānameva thero aññaṃ viya katvā vadati.</paragraph>
<paragraph line="856">Gahapaticīvaraṃ <pageBreak edition="P" number="3.0054" />paṭikkhipitvā paṃsukūlikaṅgasamādānena <bold>paṃsukūliko</bold>. Saṅghabhattaṃ paṭikkhipitvā piṇḍapātikaṅgasamādānena <bold>piṇḍapātiko</bold>. Atirekacīvaraṃ <pageBreak edition="M" number="2.0324" />paṭikkhipitvā tecīvarikaṅgasamādānena <bold>tecīvariko</bold>. Loluppacāraṃ paṭikkhipitvā sapadānacārikaṅgasamādānena <bold>sapadānacārī</bold>. Nānāsanabhojanaṃ paṭikkhipitvā ekāsanikaṅgasamādānena <bold>ekāsaniko</bold>. Dutiyakabhājanaṃ paṭikkhipitvā pattapiṇḍikaṅgasamādānena <bold>pattapiṇḍiko</bold>. Atirittabhojanaṃ paṭikkhipitvā khalupacchābhattikaṅgasamādānena <bold>khalupacchābhattiko</bold>. Gāmantasenāsanaṃ paṭikkhipitvā āraññikaṅgasamādānena <bold>āraññiko</bold>. Channavāsaṃ paṭikkhipitvā rukkhamūlikaṅgasamādānena <bold>rukkhamūliko</bold>. Channarukkhamūlāni paṭikkhipitvā abbhokāsikaṅgasamādānena <bold>abbhokāsiko</bold>. Nasusānaṃ paṭikkhipitvā sosānikaṅgasamādānena <bold>sosāniko</bold>. Senāsanaloluppaṃ paṭikkhipitvā yathāsanthatikaṅgasamādānena <bold>yathāsanthatiko</bold>. Sayanaṃ paṭikkhipitvā nesajjikaṅgasamādānena <bold>nesajjiko</bold><pageBreak edition="V" number="2.0275" />. Ayamettha saṅkhepo. Vitthārato pana dhutaṅgakathā <bold>visuddhimagge</bold>(visuddhi. 1.22 ādayo) vuttanayeneva gahetabbā.</paragraph>
<paragraph line="857"><bold>Ucce</bold>ti uccādiṭṭhāne, uparipāsādatāya vā ucce. <bold>Maṇḍalipākāre</bold>ti maṇḍalākārena pākāraparikkhitte. <bold>Daḷhamaṭṭālakoṭṭhake</bold>ti thirehi aṭṭālehi dvārakoṭṭhakehi ca samannāgate, nagareti attho.</paragraph>
<paragraph line="858"><bold>Satiṃ paññañcā</bold>ti ettha satisīsena samādhiṃ vadati. Phalasamāpattinirodhasamāpattiyo sandhāya ‘‘satiṃ paññañca bhāvaya’’nti vutto. Sesaṃ tattha tattha vuttanayattā uttānameva.</paragraph>
<paragraph line="859">Evaṃ thero satthu sammukhā sīhanādaṃ nadi. Taṃ sutvā bhikkhū abhippasannā ahesuṃ.</paragraph>
<centered line="860">Kāḷigodhāputtabhaddiyattheragāthāvaṇṇanā niṭṭhitā.</centered>
<subhead line="861">8. Aṅgulimālattheragāthāvaṇṇanā</subhead>
<paragraph line="862"><bold>Gacchaṃ vadesī</bold>tiādikā āyasmato aṅgulimālattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde sāvatthiyaṃ kosalarañño purohitassa bhaggavassa nāma brāhmaṇassa putto hutvā nibbatti. Tassa jātadivase <pageBreak edition="M" number="2.0325" />sakalanagare āvudhāni pajjaliṃsu, rañño ca <pageBreak edition="P" number="3.0055" />maṅgalāvudhaṃ sayanapīṭhe ṭhapitaṃ pajjali, taṃ disvā rājā bhīto saṃviggo niddaṃ na labhi. Purohito tāyaṃ velāyaṃ nakkhattayogaṃ ullokento ‘‘coranakkhattena jāto’’ti sanniṭṭhānamakāsi. So vibhātāya rattiyā rañño santikaṃ gato sukhaseyyaṃ pucchi. Rājā ‘‘kuto, ācariya, sukhaseyyaṃ, rattiyaṃ mayhaṃ maṅgalāvudhaṃ pajjali, tassa ko nu kho vipāko bhavissatī’’ti? ‘‘Mā bhāyi, mahārāja, mayhaṃ ghare dārako jāto. Tassa ānubhāvena sakalanagarepi āvudhāni pajjaliṃsū’’ti. ‘‘Kiṃ bhavissati, ācariyā’’ti? ‘‘Dārako coro bhavissatī’’ti. ‘‘Kiṃ ekacārī coro, udāhu gaṇajeṭṭhako’’ti? ‘‘Ekacāriko, deva’’. ‘‘Kiṃ naṃ māremā’’ti? ‘‘Ekacāriko ce, paṭijaggatha tāva na’’nti āha. Tassa nāmaṃ karontā yasmā jāyamāno rañño cittaṃ vihesento jāto, tasmā <bold>hiṃsako</bold>ti katvā pacchā diṭṭhaṃ adiṭṭhanti viya <bold>ahiṃsako</bold>ti vohariṃsu.</paragraph>
<paragraph line="863">So <pageBreak edition="V" number="2.0276" />vayappatto pubbakammabalena sattannaṃ hatthīnaṃ balaṃ dhāreti. Tassidaṃ pubbakammaṃ – buddhasuññe loke kassako hutvā nibbatto ekaṃ paccekabuddhaṃ vassodakena tintaṃ allacīvaraṃ sītapīḷitaṃ attano khettabhūmiṃ upagataṃ disvā ‘‘puññakkhettaṃ me upaṭṭhita’’nti somanassajāto aggiṃ katvā adāsi. So tassa kammassa balena nibbattanibbattaṭṭhāne thāmajavabalasampanno ca hutvā imasmiṃ pacchimattabhāve sattannaṃ hatthīnaṃ balaṃ dhāreti. So takkasilaṃ gantvā disāpāmokkhassa ācariyassa santike dhammantevāsī hutvā sippaṃ uggaṇhato ācariyabrāhmaṇaṃ tassa bhariyañca sakkaccaṃ paṭijaggati. Tenassa sā brāhmaṇī gehe labbhamānena bhattādinā saṅgahaṃ karoti. Taṃ asahamānā aññe māṇavā ācariyena saddhiṃ bhedaṃ akaṃsu. Brāhmaṇo tesaṃ vacanaṃ dve tayo vāre asaddahanto hutvā pacchā saddahitvā ‘‘mahābalo māṇavo, na sakkā kenaci mārāpetuṃ, upāyena naṃ māressāmī’’ti cintetvā niṭṭhitasippaṃ attano nagaraṃ gantuṃ āpucchantaṃ māṇavaṃ āha – ‘‘tāta ahiṃsaka, niṭṭhitasippena nāma antevāsinā ācariyassa garudakkhiṇā dātabbā, taṃ mayhaṃ dehī’’ti. ‘‘Sādhu, ācariya, kiṃ dassāmī’’ti? ‘‘Manussānaṃ sahassadakkhiṇahatthaṅgaliyo ānehī’’ti. Brāhmaṇassa kira ayamassa adhippāyo – bahūsu māriyamānesu ekantato eko naṃ māreyyāti <pageBreak edition="M" number="2.0326" />. Taṃ sutvā ahiṃsako attano ciraparicitaṃ nikkaruṇataṃ purakkhatvā sannaddhapañcāvudho kosalarañño vijite <pageBreak edition="P" number="3.0056" />jālinaṃ vanaṃ pavisitvā mahāmaggasamīpe pabbatantare vasanto pabbatasikhare ṭhatvā maggena gacchante manusse oloketvā vegena gantvā aṅguliyo gahetvā rukkhagge olambesi. Tā gijjhāpi kākāpi khādiṃsu, bhūmiyaṃ nikkhittā pūtibhāvaṃ agamaṃsu. Evaṃ gaṇanāya aparipūramānāya laddhā laddhā aṅguliyo suttena ganthitvā mālaṃ katvā yaññopacitaṃ viya aṃse olambesi. Tato paṭṭhāya <bold>aṅgulimālo</bold>tvevassa samaññā ahosi.</paragraph>
<paragraph line="864">Evaṃ tasmiṃ manusse mārente maggo avaḷañjo ahosi. So magge manusse alabhanto gāmūpacāraṃ gantvā nilīyitvā āgatāgate manusse māretvā aṅguliyo gahetvā gacchati. Taṃ ñatvā manussā gāmato apakkamiṃsu, gāmā suññā ahesuṃ, tathā nigamā janapadā ca. Evaṃ tena so padeso ubbāsito ahosi. Aṅgulimālassa ca ekāya ūnā sahassaaṅguliyo saṅgahā ahesuṃ. Atha manussā taṃ corupaddavaṃ kosalarañño ārocesuṃ. Rājā pātova nagare bheriṃ carāpesi, ‘‘sīghaṃ aṅgulimālacoraṃ gaṇhāma, balakāyo āgacchatū’’ti. Taṃ sutvā aṅgulimālassa mātā mantāṇī nāma brāhmaṇī tassa pitaraṃ āha – ‘‘putto kira te coro hutvā idañcidañca karoti, taṃ ‘īdisaṃ mā karī’ti saññāpetvā ānehi, aññathā naṃ rājā ghāteyyā’’ti. Brāhmaṇo ‘‘na mayhaṃ tādisehi puttehi attho, rājā yaṃ vā taṃ vā karotū’’ti āha <pageBreak edition="V" number="2.0277" />. Atha brāhmaṇī puttasinehena pātheyyaṃ gahetvā ‘‘mama puttaṃ saññāpetvā ānessāmī’’ti maggaṃ paṭipajji.</paragraph>
<paragraph line="865">Bhagavā ‘‘ayaṃ ‘aṅgulimālaṃ ānessāmī’ti gacchati, sace sā gamissati, aṅgulimālo ‘aṅgulisahassaṃ pūressāmī’ti mātarampi māressati. So ca pacchimabhaviko, sacāhaṃ na gamissaṃ, mahājāni abhavissā’’ti ñatvā pacchābhattaṃ piṇḍapātapaṭikkanto sayameva pattacīvaraṃ gahetvā aṅgulimālaṃ uddissa tiṃsayojanikaṃ maggaṃ padasāva paṭipajjamāno antarāmagge gopālakādīhi vāriyamānopi jālinaṃ vanaṃ upagacchi. Tasmiñca khaṇe tassa mātā tena diṭṭhā, so mātaraṃ dūratova disvā ‘‘mātarampi māretvā ajja ūnaṅguliṃ pūressāmī’’ti asiṃ ukkhipitvā upadhāvi. Tesaṃ <pageBreak edition="M" number="2.0327" />ubhinnaṃ antare bhagavā attānaṃ dassesi. Aṅgulimālo bhagavantaṃ disvā ‘‘kiṃ me mātaraṃ vadhitvā aṅguliyā gahitena? Jīvatu me mātā, yaṃnūnāhaṃ imaṃ samaṇaṃ jīvitā voropetvā aṅguliṃ gaṇheyya’’nti ukkhittāsiko bhagavantaṃ piṭṭhito piṭṭhito anubandhi. Atha kho bhagavā tathārūpaṃ iddhābhisaṅkhāraṃ abhisaṅkhāsi, yathā pakatiiriyāpathena gacchantampi attānaṃ aṅgulimālo sabbathāmena dhāvantopi na sakkoti sampāpuṇituṃ. So parihīnajavo ghurughurupassāsī kacchehi <pageBreak edition="P" number="3.0057" />sedaṃ muñcanto padaṃ uddharitumpi asakkonto khāṇu viya ṭhito bhagavantaṃ ‘‘tiṭṭha tiṭṭha, samaṇā’’ti āha. Bhagavā gacchantova ‘‘ṭhito ahaṃ, aṅgulimāla, tvañca tiṭṭhā’’ti āha. So ‘‘ime kho samaṇā sakyaputtiyā saccavādino, ayaṃ samaṇo gacchantoyeva ‘ṭhito ahaṃ, aṅgulimāla, tvañca tiṭṭhā’ti āha, ahañcamhi ṭhito, ko nu kho imassa adhippāyo, pucchitvā naṃ jānissāmī’’ti bhagavantaṃ gāthāya ajjhabhāsi –</paragraph>
<hangnum line="866" number="866"></hangnum>
<gatha1 line="867">‘‘Gacchaṃ vadesi samaṇa ṭhitomhi, mamañca brūsi ṭhitamaṭṭhitoti;</gatha1>
<gathalast line="868">Pucchāmi taṃ samaṇa etamatthaṃ, kathaṃ ṭhito tvaṃ ahamaṭṭhitomhī’’ti.</gathalast>
<paragraph line="869">Tattha <bold>samaṇā</bold>ti bhagavantaṃ ālapati. <bold>Mama</bold>nti maṃ. <bold>Katha</bold>nti kenākārena. Ayañhettha attho – samaṇa, tvaṃ gacchantova samāno ‘‘ṭhitomhī’’ti vadesi. Mamañca ṭhitaṃyeva ‘‘aṭṭhito’’ti brūsi, vadesi. Kāraṇenettha bhavitabbaṃ, tasmā taṃ samaṇaṃ ahaṃ evamatthaṃ pucchāmi. Kathaṃ kenākārena tvaṃ ṭhito ahosi, ahañca aṭṭhitomhīti. Evaṃ vutte bhagavā –</paragraph>
<hangnum line="870" number="867"></hangnum>
<gatha1 line="871">‘‘Ṭhito <pageBreak edition="V" number="2.0278" />ahaṃ aṅgulimāla sabbadā, sabbesu bhūtesu nidhāya daṇḍaṃ;</gatha1>
<gathalast line="872">Tuvañca pāṇesu asaññatosi, tasmā ṭhitohaṃ tuvamaṭṭhitosī’’ti. –</gathalast>
<unindented line="873">Gāthāya taṃ ajjhabhāsi.</unindented>
<paragraph line="874">Tattha <pageBreak edition="M" number="2.0328" /><bold>ṭhito ahaṃ, aṅgulimāla, sabbadā, sabbesu bhūtesu nidhāya daṇḍa</bold>nti, aṅgulimāla, ahaṃ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṃ nidhāya nihitadaṇḍo nihitasattho lajjī dayāpanno, tato aññathā avattanato evarūpeneva ṭhito. <bold>Tuvañca pāṇesu asaññatosī</bold>ti tvaṃ pana sattesu saññamarahito asi, luddo lohitapāṇi hatapahate niviṭṭho adayāpanno, tasmā asaññato virativasena aṭṭhito. Tato eva tāsu tāsu gatīsu paribbhamanatopi tuvaṃ idāni iriyāpathena ṭhitopi aṭṭhito asi, ahaṃ pana vuttappakārena ṭhitoti. Tato aṅgulimālo yathābhuccaguṇappabhāvitassa jalatale telassa viya sakalaṃ lokaṃ abhibyāpetvā ṭhitassa bhagavato kittisaddassa sutapubbattā hetusampattiyā ñāṇassa ca paripākagatattā ‘‘ayaṃ so bhagavā’’ti sañjātapītisomanasso ‘‘mahā ayaṃ sīhanādo, mahantaṃ gajjitaṃ, nayidaṃ aññassa bhavissati, samaṇassa maññe gotamassa etaṃ gajjitaṃ, diṭṭho <pageBreak edition="P" number="3.0058" />vatamhi mahesinā sammāsambuddhena, mayhaṃ saṅgahakaraṇatthaṃ bhagavā idhāgato’’ti cintetvā –</paragraph>
<hangnum line="875" number="868"></hangnum>
<gatha1 line="876">‘‘Cirassaṃ vata me mahito mahesī, mahāvanaṃ samaṇo paccapādi;</gatha1>
<gathalast line="877">Sohaṃ cajissāmi sahassapāpaṃ, sutvāna gāthaṃ tava dhammayutta’’nti. –</gathalast>
<unindented line="878">Imaṃ gāthaṃ abhāsi.</unindented>
<paragraph line="879">Tattha <bold>cirassaṃ vatā</bold>ti cirakālena vata. <bold>Me</bold>ti mayhaṃ anuggahatthāya. <bold>Mahito</bold>ti sadevakena lokena mahatiyā pūjāya pūjito. Mahante sīlakkhandhādiguṇe esi, gavesīti mahesī. <bold>Mahāvanaṃ samaṇo paccapādī</bold>ti imaṃ mahāraññaṃ samitasabbapāpo bhagavā paṭipajji. <bold>Sohaṃ cajissāmi sahassapāpaṃ, sutvāna gāthaṃ tava dhammayutta</bold>nti sohaṃ dhammayuttaṃ dhammūpasaṃhitaṃ tava gāthaṃ suṇiṃ. Sohaṃ taṃ sutvāna ‘‘cirassampi cirakālenapi saṅgataṃ paricitaṃ pāpasahassaṃ pajahissa’’nti cintetvā idāni naṃ aññadatthu pariccajissāmīti attho. Evaṃ pana vatvā yathā paṭipajji, yathā ca bhagavatā anuggahito, taṃ dassetuṃ –</paragraph>
<hangnum line="880" number="869"></hangnum>
<gatha1 line="881">‘‘Icceva <pageBreak edition="M" number="2.0329" /><pageBreak edition="V" number="2.0279" />coro asimāvudhañca, sobbhe papāte narake anvakāsi;</gatha1>
<gathalast line="882">Avandi coro sugatassa pāde, tattheva pabbajjamayāci buddhaṃ.</gathalast>
<hangnum line="883" number="870"></hangnum>
<gatha1 line="884">‘‘Buddho ca kho kāruṇiko mahesi, yo satthā lokassa sadevakassa;</gatha1>
<gathalast line="885">Tamehi bhikkhūti tadā avoca, eseva tassa ahu bhikkhubhāvo’’ti.</gathalast>
<unindented line="886">Saṅgītikārā imā dve gāthā ṭhapesuṃ.</unindented>
<paragraph line="887">Tattha <bold>iccevā</bold>ti iti eva evaṃ vatvā anantarameva. <bold>Coro</bold>ti aṅgulimālo. <bold>Asi</bold>nti khaggaṃ. <bold>Āvudha</bold>nti sesāvudhaṃ. <bold>Sobbhe</bold>ti samantato chinnataṭe. <bold>Papāte</bold>ti ekato chinnataṭe. <bold>Narake</bold>ti bhūmiyā phalitavivare. Idha pana tīhipi padehi yattha patitaṃ aññena gahetuṃ na sakkā, tādisaṃ pabbatantarameva vadati. <bold>Anvakāsī</bold>ti anu akāsi, pañcavidhampi attano āvudhaṃ anu khipi chaḍḍesi, tāni chaḍḍetvā bhagavato pādesu sirasā nipatitvā ‘‘pabbājetha maṃ, bhante’’ti āha. Tena vuttaṃ <bold>‘‘avandi coro sugatassa pāde, tattheva pabbajjamayāci buddha’’</bold>nti. Evaṃ tena pabbajjāya <pageBreak edition="P" number="3.0059" />yācitāya satthā tassa purimakammaṃ olokento ehibhikkhubhāvāya hetusampattiṃ disvā dakkhiṇahatthaṃ pasāretvā – ‘‘ehi, bhikkhu, svākhāto dhammo, cara brahmacariyaṃ, sammā dukkhassa antakiriyāyā’’ti āha. Sā eva ca tassa pabbajjā upasampadā ca ahosi. Tenāha <bold>‘‘tamehi bhikkhūti tadā avoca, eseva tassa ahu bhikkhubhāvo’’</bold>ti.</paragraph>
<paragraph line="888">Evaṃ thero satthu santike ehibhikkhubhāvena pabbajjaṃ upasampadañca labhitvā vipassanāya kammaṃ karonto arahattaṃ patvā vimuttisukhaṃ paṭisaṃvedento pītisomanassajāto udānavasena –</paragraph>
<hangnum line="889" number="871"></hangnum>
<gatha1 line="890">‘‘Yo ca pubbe pamajjitvā, pacchā so nappamajjati;</gatha1>
<gathalast line="891">Somaṃ lokaṃ pabhāseti, abbhā muttova candimā.</gathalast>
<hangnum line="892" number="872"></hangnum>
<gatha1 line="893">‘‘Yassa <pageBreak edition="M" number="2.0330" />pāpaṃ kataṃ kammaṃ, kusalena pidhīyati;</gatha1>
<gathalast line="894">Somaṃ lokaṃ pabhāseti, abbhā muttova candimā.</gathalast>
<hangnum line="895" number="873"></hangnum>
<gatha1 line="896">‘‘Yo have daharo bhikkhu, yuñjati buddhasāsane;</gatha1>
<gathalast line="897">Somaṃ lokaṃ pabhāseti, abbhā muttova candimā’’ti. – gāthattayaṃ abhāsi;</gathalast>
<paragraph line="898">Tassattho – <bold>yo</bold>puggalo gahaṭṭho vā pabbajito vā kalyāṇamittasaṃsaggato pubbe pāpamittasaṃsaggena vā attano vā paṭisaṅkhānābhāvena <bold>pamajjitvā</bold>sammāpaṭipattiyaṃ pamādaṃ āpajjitvā <pageBreak edition="V" number="2.0280" />, pacchā kalyāṇamittasaṃsaggena yoniso ummujjanto nappamajjati, sammā paṭipajjati, samathavipassanaṃ anuyuñjanto tisso vijjā cha abhiññā pāpuṇāti, so abbhādīhi mutto cando viya okāsalokaṃ attanā adhigatāhi vijjābhiññāhi imaṃ khandhādilokaṃ obhāsetīti.</paragraph>
<paragraph line="899"><bold>Yassa</bold>puggalassa <bold>kataṃ</bold>upacitaṃ pāpakammaṃ kammakkhayakarena lokuttarakusalena avipākārahabhāvassa āharitattā vipākuppādane dvārapidhānena <bold>pidhīyati</bold>thakīyati. Sesaṃ vuttanayameva.</paragraph>
<paragraph line="900"><bold>Daharo</bold>ti taruṇo, tenassa yogakkhamasarīrataṃ dasseti. So hi uppannaṃ vātātapaparissayaṃ abhibhavitvā yogaṃ kātuṃ sakkoti. <bold>Yuñjati buddhasāsane</bold>sikkhattaye yuttappayutto hoti, sakkaccaṃ sampādetīti attho.</paragraph>
<paragraph line="901">Evaṃ pītisomanassajāto vimuttisukhena viharanto yadā nagaraṃ piṇḍāya pavisati, tadā aññenapi khitto leḍḍu therassa kāye nipatati, aññenapi khitto daṇḍo tasseva kāye nipatati. So bhinnena pattena vihāraṃ pavisitvā satthu santikaṃ gacchati. Satthā taṃ ovadati ‘‘adhivāsehi, tvaṃ brāhmaṇa, adhivāsehi, tvaṃ brāhmaṇa, yassa <pageBreak edition="P" number="3.0060" />kho, tvaṃ brāhmaṇa, kammassa vipākena bahūni vassasahassāni niraye pacceyyāsi, tassa, tvaṃ brāhmaṇa, kammassa vipākaṃ diṭṭheva dhamme paṭisaṃvedesī’’ti. Atha thero anodhiso sabbasattesu mettacittaṃ upaṭṭhapetvā –</paragraph>
<hangnum line="902" number="874"></hangnum>
<gatha1 line="903">‘‘Disāpi <pageBreak edition="M" number="2.0331" />me dhammakathaṃ suṇantu, disāpi me yuñjantu buddhasāsane;</gatha1>
<gathalast line="904">Disāpi me te manuje bhajantu, ye dhammamevādapayanti santo.</gathalast>
<hangnum line="905" number="875"></hangnum>
<gatha1 line="906">‘‘Disā hi me khantivādānaṃ, avirodhappasaṃsinaṃ;</gatha1>
<gathalast line="907">Suṇantu dhammaṃ kālena, tañca anuvidhīyantu.</gathalast>
<hangnum line="908" number="876"></hangnum>
<gatha1 line="909">‘‘Na hi jātu so mamaṃ hiṃse, aññaṃ vā pana kañci naṃ;</gatha1>
<gathalast line="910">Pappuyya paramaṃ santiṃ, rakkheyya tasathāvare.</gathalast>
<hangnum line="911" number="877"></hangnum>
<gatha1 line="912">‘‘Udakañhi nayanti nettikā, usukārā damayanti tejanaṃ;</gatha1>
<gathalast line="913">Dāruṃ damayanti tacchakā, attānaṃ damayanti paṇḍitā.</gathalast>
<hangnum line="914" number="878"></hangnum>
<gatha1 line="915">‘‘Daṇḍeneke damayanti, aṅkusebhi kasāhi ca;</gatha1>
<gathalast line="916">Adaṇḍena asatthena, ahaṃ dantomhi tādinā.</gathalast>
<hangnum line="917" number="879"></hangnum>
<gatha1 line="918">‘‘Ahiṃsakoti <pageBreak edition="V" number="2.0281" />me nāmaṃ, hiṃsakassa pure sato;</gatha1>
<gathalast line="919">Ajjāhaṃ saccanāmomhi, na naṃ hiṃsāmi kañci naṃ.</gathalast>
<hangnum line="920" number="880"></hangnum>
<gatha1 line="921">‘‘Coro ahaṃ pure āsiṃ, aṅgulimāloti vissuto;</gatha1>
<gathalast line="922">Vuyhamāno mahoghena, buddhaṃ saraṇamāgamaṃ.</gathalast>
<hangnum line="923" number="881"></hangnum>
<gatha1 line="924">‘‘Lohitapāṇi pure āsiṃ, aṅgulimāloti vissuto;</gatha1>
<gathalast line="925">Saraṇagamanaṃ passa, bhavanetti samūhatā.</gathalast>
<hangnum line="926" number="882"></hangnum>
<gatha1 line="927">‘‘Tādisaṃ kammaṃ katvāna, bahuṃ duggatigāminaṃ;</gatha1>
<gathalast line="928">Phuṭṭho kammavipākena, anaṇo bhuñjāmi bhojanaṃ.</gathalast>
<hangnum line="929" number="883"></hangnum>
<gatha1 line="930">‘‘Pamādamanuyuñjanti, bālā dummedhino janā;</gatha1>
<gathalast line="931">Appamādañca medhāvī, dhanaṃ seṭṭhaṃva rakkhati.</gathalast>
<hangnum line="932" number="884"></hangnum>
<gatha1 line="933">‘‘Mā pamādamanuyuñjetha, mā kāmaratisanthavaṃ;</gatha1>
<gathalast line="934">Appamatto hi jhāyanto, pappoti paramaṃ sukhaṃ.</gathalast>
<hangnum line="935" number="885"></hangnum>
<gatha1 line="936">‘‘Svāgataṃ <pageBreak edition="M" number="2.0332" />nāpagataṃ, netaṃ dummantitaṃ mama;</gatha1>
<gathalast line="937">Savibhattesu dhammesu, yaṃ seṭṭhaṃ tadupāgamaṃ.</gathalast>
<hangnum line="938" number="886"></hangnum>
<gatha1 line="939">‘‘Svāgataṃ nāpagataṃ, netaṃ dummantitaṃ mama;</gatha1>
<gathalast line="940">Tisso vijjā anuppattā, kataṃ buddhassa sāsanaṃ.</gathalast>
<hangnum line="941" number="887"></hangnum>
<gatha1 line="942">‘‘Araññe rukkhamūle vā, pabbatesu guhāsu vā;</gatha1>
<gathalast line="943">Tattha tattheva aṭṭhāsiṃ, ubbiggamanaso tadā.</gathalast>
<hangnum line="944" number="888"></hangnum>
<gatha1 line="945">‘‘Sukhaṃ <pageBreak edition="P" number="3.0061" />sayāmi ṭhāyāmi, sukhaṃ kappemi jīvitaṃ;</gatha1>
<gathalast line="946">Ahatthapāso mārassa, aho satthānukampito.</gathalast>
<hangnum line="947" number="889"></hangnum>
<gatha1 line="948">‘‘Brahmajacco pure āsiṃ, udicco ubhato ahu.</gatha1>
<gathalast line="949">Sojja putto sugatassa, dhammarājassa satthuno.</gathalast>
<hangnum line="950" number="890"></hangnum>
<gatha1 line="951">‘‘Vītataṇho anādāno, guttadvāro susaṃvuto;</gatha1>
<gathalast line="952">Aghamūlaṃ vadhitvāna, patto me āsavakkhayo.</gathalast>
<hangnum line="953" number="891"></hangnum>
<gatha1 line="954">‘‘Pariciṇṇo mayā satthā, kataṃ buddhassa sāsanaṃ;</gatha1>
<gathalast line="955">Ohito garuko bhāro, bhavanetti samūhatā’’ti. – imā gāthā abhāsi;</gathalast>
<paragraph line="956">Tattha <bold>disāpī</bold>ti mayhaṃ disāpi amittā paccatthikāpi ye maṃ evaṃ upavadanti ‘‘yathā mayaṃ aṅgulimālassa vasena ñātiviyogadukkhaparetā dukkhaṃ pāpuṇāma, evaṃ aṅgulimālopi dukkhaṃ pāpuṇātū’’ti. <bold>Me dhammakathaṃ suṇantū</bold>ti mayā satthu santike sutaṃ catusaccadhammapaṭisaṃyuttaṃ kathaṃ suṇantu <pageBreak edition="V" number="2.0282" />. <bold>Yuñjantū</bold>ti sutvā ca tadatthāya paṭipajjantu. <bold>Te manuje bhajantū</bold>ti tādise sappurise kalyāṇamitte bhajantu sevantu. <bold>Ye dhammamevādapayanti santo</bold>ti ye sappurisā kusaladhammameva, uttarimanussadhammameva, nibbattitalokuttaradhammameva ca ādapenti samādapenti gaṇhāpenti.</paragraph>
<paragraph line="957"><bold>Khantivādāna</bold>nti adhivāsanakhantimeva vadantānaṃ tato eva <bold>avirodhappasaṃsina</bold>nti kenaci avirodhabhūtāya mettāya eva pasaṃsanasīlānaṃ. <bold>Suṇantu dhammaṃ</bold><pageBreak edition="M" number="2.0333" /><bold>kālenā</bold>ti yuttappayuttakāle tesaṃ santike dhammaṃ suṇantu. <bold>Tañca anuvidhīyantū</bold>ti tañca yathāsutaṃ dhammaṃ sammadeva uggahitvā anukarontu dhammānudhammaṃ paṭipajjantūti attho.</paragraph>
<paragraph line="958"><bold>Na hi jātu so mamaṃ hiṃse</bold>ti so mayhaṃ diso paccatthiko jātu, ekaṃseneva maṃ na hiṃse, na bādheyya. <bold>Aññaṃ vā pana kañci na</bold>nti na kevalaṃ maṃyeva, aññaṃ vāpi kañci sattaṃ na hiṃseyya, <bold>pappuyya paramaṃ santi</bold>nti, paramaṃ uttamaṃ santiṃ nibbānaṃ pāpuṇeyya, pāpuṇitvā ca <bold>rakkheyya tasathāvare</bold>ti sabbe ca satte paramāya rakkhāya rakkheyya, sissaṃ puttaṃ viya paripāleyyāti attho.</paragraph>
<paragraph line="959">Evaṃ thero imāhi gāthāhi pare pāpato parimocento parittakiriyaṃ nāma katvā attano paṭipattiṃ pakāsento <bold>‘‘udakaṃ hī’’</bold>ti gāthamāha. Tattha pathaviyā thalaṭṭhānaṃ khaṇitvā ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attanā icchikicchitaṭṭhānaṃ udakaṃ <pageBreak edition="P" number="3.0062" />nentīti <bold>nettikā,</bold>udakahārino. <bold>Tejana</bold>nti kaṇḍaṃ. Idaṃ vuttaṃ hoti – nettikā attano ruciyā udakaṃ nayanti, usukārāpi tāpetvā vaṅkābhāvaṃ harantā tejanaṃ usuṃ <bold>damayanti</bold>, ujukaṃ karonti, tacchakāpi nemiādīnaṃ atthāya tacchantā dāruṃ <bold>damayanti</bold>attano ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā <bold>paṇḍitā</bold>sappaññā ariyamaggaṃ uppādentā attānaṃ damenti, arahattappattā pana ekantadantā nāma hontīti.</paragraph>
<paragraph line="960">Idāni purisadammasārathinā satthārā attano damitākāraṃ kataññutañca pakāsento <bold>‘‘daṇḍeneke’’</bold>tiādikā pañca gāthā abhāsi. Tattha <bold>daṇḍeneke damayantī</bold>ti rājarājamahāmattādayo daṇḍena, hatthiassādinā balakāyena ca paccatthikādike damenti, gopālādayo ca gāvādike daṇḍena yaṭṭhiyā damenti. Hatthācariyā hatthiṃ aṅkusehi, assācariyā asse kasāhi ca damenti. <bold>Adaṇḍena asatthena, ahaṃ dantomhi tādinā</bold>ti ahaṃ pana iṭṭhādīsu tādibhāvappattena sammāsambuddhena vinā eva daṇḍena, vinā satthena, nihitadaṇḍanihitasatthabhāvena danto damito nibbisevano gato amhi.</paragraph>
<paragraph line="961"><bold>Ahiṃsakoti</bold><pageBreak edition="M" number="2.0334" /><pageBreak edition="V" number="2.0283" /><bold>me nāmaṃ, hiṃsakassa pure sato</bold>ti satthārā samāgamato pubbe hiṃsakassa me samānassa ahiṃsakoti nāmamattaṃ ahosi. <bold>Ajjāha</bold>nti idāni panāhaṃ ‘‘ahiṃsako’’ti <bold>saccanāmo</bold>avitathanāmo amhi. Tasmā <bold>na naṃ hiṃsāmi</bold>kañcipi sattaṃ na hiṃsāmi na bādhemi, <bold>na</bold>nti nipātamattaṃ.</paragraph>
<paragraph line="962"><bold>Vissuto</bold>ti ‘‘pāṇātipātī luddo lohitapāṇī’’tiādinā paññāto. <bold>Mahoghenā</bold>ti kāmoghādinā mahatā oghena, tassa oghassa vicchedakaraṃ <bold>buddhaṃ saraṇaṃ</bold>buddhasaṅkhātaṃ saraṇaṃ <bold>agamaṃ</bold>upagacchiṃ.</paragraph>
<paragraph line="963"><bold>Lohitapāṇī</bold>ti pāṇamatipātanena paresaṃ lohitena ruhirena makkhitapāṇi. <bold>Saraṇagamanaṃ passā</bold>ti mahapphalaṃ mama saraṇagamanaṃ passāti attānamevālapati.</paragraph>
<paragraph line="964"><bold>Tādisaṃ kamma</bold>nti anekasatapurisavadhaṃ dāruṇaṃ tathārūpaṃ pāpakammaṃ. <bold>Phuṭṭho kammavipākenā</bold>ti pubbe katassa pāpakammassa vipākena phuṭṭho, sabbaso pahīnakammo vipākamattaṃ paccanubhonto. Atha vā <bold>phuṭṭho kammavipākenā</bold>ti upanissayabhūtassa kusalakammassa phalabhūtena lokuttaramaggena, lokuttarakammasseva vā phalena vimuttisukhena phuṭṭho. Sabbaso kilesānaṃ khīṇattā <bold>anaṇo</bold>bhuñjāmi bhojanaṃ, bhojanāpadesena cattāropi paccaye vadati.</paragraph>
<paragraph line="965">Idāni pubbe attano pamādavihāraṃ garahāmukhena <pageBreak edition="P" number="3.0063" />pacchā appamādapaṭipattiṃ pasaṃsanto tattha ca paresaṃ ussāhaṃ janento <bold>‘‘pamādamanuyuñjantī’’</bold>tiādikā gāthā abhāsi. Tattha <bold>bālā</bold>ti bālyena samannāgatā idhalokaparalokatthaṃ ajānantā. <bold>Dummedhino</bold>ti nippaññā, te pamāde ādīnavaṃ apassantā pamādaṃ <bold>anuyuñjanti</bold>pavattenti, pamādeneva kālaṃ vītināmenti. <bold>Medhāvī</bold>ti dhammojapaññāya samannāgato pana paṇḍito kulavaṃsāgataṃ <bold>seṭṭhaṃ</bold>uttamaṃ sattaratanadhanaṃ viya appamādaṃ rakkhati. Yathā hi ‘‘uttamaṃ dhanaṃ nissāya bhogasampattiṃ pāpuṇissāma, puttadāraṃ posessāma, sugatimaggaṃ sodhessāmā’’ti dhane ānisaṃsaṃ passantā dhanaṃ rakkhanti; evaṃ paṇḍitopi ‘‘appamādaṃ nissāya paṭhamajjhānādīni paṭilabhissāmi <pageBreak edition="M" number="2.0335" />, maggaphalāni pāpuṇissāmi, tisso vijjā cha abhiññā sampādessāmī’’ti appamāde ānisaṃsaṃ passanto dhanaṃ seṭṭhaṃva appamādaṃ rakkhatīti attho.</paragraph>
<paragraph line="966"><bold>Mā pamāda</bold>nti pamādaṃ mā anuyuñjetha pamādena kālaṃ mā vītināmayittha. <bold>Kāmaratisanthava</bold>nti <pageBreak edition="V" number="2.0284" />vatthukāmesu, kilesakāmesu ca ratisaṅkhātaṃ taṇhāsanthavampi mā <bold>anuyuñjetha</bold>mā vindittha mā paṭilabhittha. <bold>Appamatto hī</bold>ti upaṭṭhitasatitāya appamatto puggalo <bold>jhāyanto</bold>jhāyanappasuto <bold>paramaṃ</bold>uttamaṃ nibbānasukhaṃ pāpuṇāti.</paragraph>
<paragraph line="967"><bold>Svāgataṃ nāpagata</bold>nti yaṃ tadā mama satthu santike āgataṃ āgamanaṃ, satthu vā tasmiṃ mahāvane āgamanaṃ, taṃ svāgataṃ svāgamanaṃ nāpagataṃ, atthato apetaṃ vigataṃ na hoti. <bold>Netaṃ dummantitaṃ mamā</bold>ti yaṃ tadā mayā ‘‘satthu santike pabbajissāmī’’ti mantitaṃ, idampi mama na dummantitaṃ, sumantitameva. Kasmā? <bold>Savibhattesu dhammesū</bold>ti sāvajjānavajjādivasena pakārato vibhattesu dhammesu yaṃ <bold>seṭṭhaṃ</bold>uttamaṃ pavaraṃ nibbānaṃ. <bold>Tadupāgamaṃ</bold>tadeva upagacchinti attho.</paragraph>
<paragraph line="968">‘‘Tadā puthujjanakāle payogāsayavipannatāya araññādīsu dukkhaṃ vihāsiṃ, idāni payogāsayasampannatāya tattha sukhaṃ viharāmī’’ti sukhavihārabhāvañceva ‘‘pubbe jātimattena brāhmaṇo, idāni satthu orasaputtatāya brāhmaṇo’’ti paramatthabrāhmaṇabhāvañca dassento ‘‘araññe’’tiādimāha. Tattha <bold>sukhaṃ sayāmī</bold>ti sayantopi sukhaṃ sukhena nidukkhena cittutrāsādīnaṃ abhāvena cetodukkharahito sayāmi. <bold>Ṭhāyāmī</bold>ti ṭhāmi <pageBreak edition="P" number="3.0064" />. <bold>Ahatthapāso mārassā</bold>ti kilesamārādīnaṃ agocaro. <bold>Aho satthānukampito</bold>ti satthārānukampito aho.</paragraph>
<paragraph line="969"><bold>Brahmajacco</bold>ti brāhmaṇajātiko. <bold>Udicco ubhato</bold>ti mātito ca pitito ca ubhato udito saṃsuddhagahaṇiko. Sesaṃ tattha tattha vuttanayameva.</paragraph>
<centered line="970">Aṅgulimālattheragāthāvaṇṇanā niṭṭhitā.</centered>
<subhead line="971">9. Anuruddhattheragāthāvaṇṇanā</subhead>
<paragraph line="972"><bold>Pahāya</bold><pageBreak edition="M" number="2.0336" /><bold>mātāpitaro</bold>tiādikā āyasmato anuruddhattherassa gāthā. Kā uppatti? Ayampi purimabuddhesu katādhikāro padumuttarassa bhagavato kāle vibhavasampanno kuṭumbiko hutvā nibbatti. So ekadivasaṃ vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ dibbacakkhukānaṃ aggaṭṭhāne ṭhapentaṃ disvā sayampi taṃ ṭhānantaraṃ patthetvā satasahassabhikkhuparivārassa bhagavato sattāhaṃ mahādānaṃ pavattetvā sattame divase bhagavato, bhikkhusaṅghassa <pageBreak edition="V" number="2.0285" />ca uttamāni vatthāni datvā paṇidhānamakāsi. Satthāpissa anantarāyena samijjhanabhāvaṃ disvā ‘‘anāgate gotamassa nāma sammāsambuddhassa sāsane dibbacakkhukānaṃ aggo bhavissatī’’ti byākāsi. Sopi tattha puññāni karonto satthari parinibbute niṭṭhite sattayojanike suvaṇṇacetiye anekasahassehi dīparukkhehi dīpakapallikāhi ca ‘‘dibbacakkhuñāṇassa upanissayapaccayo hotū’’ti uḷāraṃ dīpapūjaṃ akāsi.</paragraph>
<paragraph line="973">Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ kuṭumbikagehe nibbattitvā viññutaṃ patto satthari parinibbute niṭṭhite yojanike kanakathūpe bahū kaṃsapātiyo kāretvā sappimaṇḍassa pūretvā majjhe ekekaṃ guḷapiṇḍaṃ ṭhapetvā mukhavaṭṭiyā mukhavaṭṭiṃ phusāpento cetiyaṃ parikkhipāpetvā attanā ekaṃ mahatiṃ kaṃsapātiṃ kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ cetiyaṃ anupariyāyi.</paragraph>
<paragraph line="974">Evaṃ tasmimpi attabhāve yāvajīvaṃ kusalaṃ katvā tato cuto devaloke nibbattitvā tattha yāvatāyukaṃ ṭhatvā tato cuto anuppanne buddhe bārāṇasiyaṃyeva duggatakule nibbatti, <bold>annabhāro</bold>tissa nāmaṃ ahosi. So sumanaseṭṭhissa nāma gehe kammaṃ karonto jīvati. So ekadivasaṃ upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato ākāsenāgantvā bārāṇasīnagaradvāre otaritvā cīvaraṃ <pageBreak edition="P" number="3.0065" />pārupitvā nagare piṇḍāya pavisantaṃ disvā pasannacitto pattaṃ gahetvā attano atthāya ṭhapitaṃ ekaṃ bhāgabhattaṃ patte pakkhipitvā paccekabuddhassa dātukāmo ārabhi. Bhariyāpissa attano bhāgabhattaṃ tattheva <pageBreak edition="M" number="2.0337" />pakkhipi. So taṃ netvā paccekabuddhassa hatthe ṭhapesi. Paccekabuddho taṃ gahetvā anumodanaṃ katvā pakkāmi. Taṃ disvā rattiṃ sumanaseṭṭhissa chatte adhivatthā devatā ‘‘aho dānaṃ paramadānaṃ, upariṭṭhe, suppatiṭṭhita’’nti mahāsaddena anumodi. Taṃ sutvā sumanaseṭṭhi ‘‘evaṃ devatāya anumoditaṃ idameva uttamadāna’’nti cintetvā tattha pattiṃ yāci. Annabhāro pana tassa pattiṃ adāsi. Tena pasannacitto sumanaseṭṭhi tassa sahassaṃ datvā ‘‘ito paṭṭhāya tuyhaṃ sahatthena kammakaraṇakiccaṃ natthi, patirūpaṃ gehaṃ katvā niccaṃ vasāhī’’ti āha.</paragraph>
<paragraph line="975">Yasmā nirodhato vuṭṭhitassa paccekabuddhassa dinnapiṇḍapāto taṃdivasameva uḷārataravipāko hoti, tasmā taṃdivasaṃ sumanaseṭṭhi rañño santikaṃ gacchanto taṃ gahetvā agamāsi. Rājā pana taṃ ādaravasena olokesi. Seṭṭhi ‘‘mahārāja, ayaṃ oloketabbayuttoyevā’’ti vatvā tadā <pageBreak edition="V" number="2.0286" />tena katapuññaṃ attanāpissa sahassaṃ dinnabhāvaṃ kathesi. Taṃ sutvā rājā tussitvā sahassaṃ datvā asukasmiṃ nāma ṭhāne gehaṃ katvā vasā’’ti gehaṭṭhānamassa āṇāpesi. Tassa taṃ ṭhānaṃ sodhāpentassa mahantiyo nidhikumbhiyo uṭṭhahiṃsu. Tā disvā so rañño ārocesi. Rājā sabbaṃ dhanaṃ uddharāpetvā rāsikataṃ disvā ‘‘ettakaṃ dhanaṃ imasmiṃ nagare kassa gehe atthī’’ti? ‘‘Na kassaci, devā’’ti. ‘‘Tena hi ayaṃ annabhāro imasmiṃ nagare mahādhanaseṭṭhi nāma hotū’’ti taṃdivasameva tassa seṭṭhichattaṃ ussāpesi.</paragraph>
<paragraph line="976">So tato paṭṭhāya yāvajīvaṃ kusalakammaṃ katvā tato cuto devamanussesu saṃsaritvā imasmiṃ buddhuppāde kapilavatthunagare sukkodanasakkassa gehe paṭisandhiṃ gaṇhi, <bold>anuruddho</bold>tissa nāmaṃ ahosi. So mahānāmassa sakkassa kaniṭṭhabhātā, satthu cūḷapitu putto paramasukhumālo mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi parivuto devo viya sampattiṃ anubhavanto suddhodanamahārājena ussāhitehi sakyarājūhi satthu parivāratthaṃ pesitehi bhaddiyakumārādīhi anupiyambavane viharantaṃ satthāraṃ upasaṅkamitvā satthu santike pabbajitvā antovasseyeva dibbacakkhuṃ nibbattetvā, puna <pageBreak edition="M" number="2.0338" />dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā samaṇadhammaṃ karonto sattamahāpurisavitakke vitakketvā aṭṭhamaṃ jānituṃ nāsakkhi. Tassa taṃ pavattiṃ ñatvā satthā aṭṭhamaṃ mahāpurisavitakkaṃ kathetvā <pageBreak edition="P" number="3.0066" />catupaccayasantosabhāvanārāmapaṭimaṇḍitaṃ mahāariyavaṃsapaṭipadaṃ deseti. So desanānusārena vipassanaṃ vaḍḍhetvā abhiññāpaṭisambhidāparivāraṃ arahattaṃ sacchākāsi. Tena vuttaṃ <bold>apadāne</bold>(apa. thera 1.1.421-433) –</paragraph>
<gatha1 line="977">‘‘Sumedhaṃ bhagavantāhaṃ, lokajeṭṭhaṃ narāsabhaṃ;</gatha1>
<gathalast line="978">Vūpakaṭṭhaṃ viharantaṃ, addasaṃ lokanāyakaṃ.</gathalast>
<gatha1 line="979">‘‘Upagantvāna sambuddhaṃ, sumedhaṃ lokanāyakaṃ;</gatha1>
<gathalast line="980">Añjaliṃ paggahetvāna, buddhaseṭṭhamayācahaṃ.</gathalast>
<gatha1 line="981">‘‘Anukampa mahāvīra, lokajeṭṭha narāsabha;</gatha1>
<gathalast line="982">Padīpaṃ te padassāmi, rukkhamūlamhi jhāyato.</gathalast>
<gatha1 line="983">‘‘Adhivāsesi so dhīro, sayambhū vadataṃ varo;</gatha1>
<gathalast line="984">Dumesu vinivijjhitvā, yantaṃ yojiyahaṃ tadā.</gathalast>
<gatha1 line="985">‘‘Sahassavaṭṭiṃ pādāsiṃ, buddhassa lokabandhuno;</gatha1>
<gathalast line="986">Sattāhaṃ pajjalitvāna, dīpā vūpasamiṃsu me.</gathalast>
<gatha1 line="987">‘‘Tena <pageBreak edition="V" number="2.0287" />cittappasādena, cetanāpaṇidhīhi ca;</gatha1>
<gathalast line="988">Jahitvā mānusaṃ dehaṃ, vimānamupapajjahaṃ.</gathalast>
<gatha1 line="989">‘‘Upapannassa devattaṃ, byamhaṃ āsi sunimmitaṃ;</gatha1>
<gathalast line="990">Samantato pajjalati, dīpadānassidaṃ phalaṃ.</gathalast>
<gatha1 line="991">‘‘Samantā yojanasataṃ, virocesimahaṃ tadā;</gatha1>
<gathalast line="992">Sabbe deve abhibhomi, dīpadānassidaṃ phalaṃ.</gathalast>
<gatha1 line="993">‘‘Tiṃsakappāni devindo, devarajjamakārayiṃ;</gatha1>
<gathalast line="994">Na maṃ kecītimaññanti, dīpadānassidaṃ phalaṃ.</gathalast>
<gatha1 line="995">‘‘Aṭṭhavīsatikkhattuñca, cakkavattī ahosahaṃ;</gatha1>
<gathalast line="996">Divā rattiñca passāmi, samantā yojanaṃ tadā.</gathalast>
<gatha1 line="997">‘‘Sahassalokaṃ <pageBreak edition="M" number="2.0339" />ñāṇena, passāmi satthu sāsane;</gatha1>
<gathalast line="998">Dibbacakkhumanuppatto, dīpadānassidaṃ phalaṃ.</gathalast>
<gatha1 line="999">‘‘Sumedho nāma sambuddho, tiṃsakappasahassito;</gatha1>
<gathalast line="1000">Tassa dīpo mayā dinno, vippasannena cetasā.</gathalast>
<gatha1 line="1001">‘‘Paṭisambhidā catasso…pe… kataṃ buddhassa sāsana’’nti.</gatha1>
<paragraph line="1002">Atha naṃ satthā aparabhāge jetavanamahāvihāre ariyagaṇamajjhe nisinno dibbacakkhukānaṃ aggaṭṭhāne ṭhapesi ‘‘etadaggaṃ, bhikkhave, mama sāvakānaṃ bhikkhūnaṃ dibbacakkhukānaṃ yadidaṃ anuruddho’’ti (a. ni. 1.180, 192).</paragraph>
<paragraph line="1003">So vimuttisukhaṃ paṭisaṃvedī viharanto ekadivasaṃ attano paṭipattiṃ paccavekkhitvā pītisomanassajāto udānavasena <bold>‘‘pahāya mātāpitaro’’</bold>tiādikā gāthā abhāsi. Keci pana ‘‘therassa pabbajjaṃ arahattappattiñca pakāsentehi saṅgītikārehi ādito catasso gāthā bhāsitā. Tato parā therassa ariyavaṃsapaṭipattiyā ārādhitacittena bhagavatā bhāsitā. Itarā sabbāpi tena tena kāraṇena thereneva bhāsitā’’ti vadanti. Iti sabbathāpi imā gāthā therena bhāsitāpi, theraṃ uddissa bhāsitāpi therassa cetā gāthāti veditabbā. Seyyathidaṃ –</paragraph>
<hangnum line="1004" number="892"></hangnum>
<gatha1 line="1005">‘‘Pahāya mātāpitaro, bhaginī ñātibhātaro;</gatha1>
<gathalast line="1006">Pañca kāmaguṇe hitvā, anuruddhova jhāyati.</gathalast>
<hangnum line="1007" number="893"></hangnum>
<gatha1 line="1008">‘‘Sameto naccagītehi, sammatāḷappabodhano;</gatha1>
<gathalast line="1009">Na tena suddhimajjhagaṃ, mārassa visaye rato.</gathalast>
<hangnum line="1010" number="894"></hangnum>
<gatha1 line="1011">‘‘Etañca <pageBreak edition="V" number="2.0288" />samatikkamma, rato buddhassa sāsane;</gatha1>
<gathalast line="1012">Sabboghaṃ samatikkamma, anuruddhova jhāyati.</gathalast>
<hangnum line="1013" number="895"></hangnum>
<gatha1 line="1014">‘‘Rūpā saddā rasā gandhā, phoṭṭhabbā ca manoramā;</gatha1>
<gathalast line="1015">Ete ca samatikkamma, anuruddhova jhāyati.</gathalast>
<hangnum line="1016" number="896"></hangnum>
<gatha1 line="1017">‘‘Piṇḍapātamatikkanto, eko adutiyo muni;</gatha1>
<gathalast line="1018">Esati paṃsukūlāni anuruddho anāsavo.</gathalast>
<hangnum line="1019" number="897"></hangnum>
<gatha1 line="1020">‘‘Vicinī <pageBreak edition="M" number="2.0340" />aggahī dhovi, rajayī dhārayī muni;</gatha1>
<gathalast line="1021">Paṃsukūlāni matimā, anuruddho anāsavo.</gathalast>
<hangnum line="1022" number="898"></hangnum>
<gatha1 line="1023">‘‘Mahiccho ca asantuṭṭho, saṃsaṭṭho yo ca uddhato;</gatha1>
<gathalast line="1024">Tassa dhammā ime honti, pāpakā saṃkilesikā.</gathalast>
<hangnum line="1025" number="899"></hangnum>
<gatha1 line="1026">‘‘Sato ca hoti appiccho, santuṭṭho avighātavā;</gatha1>
<gathalast line="1027">Pavivekarato vitto, niccamāraddhavīriyo.</gathalast>
<hangnum line="1028" number="900"></hangnum>
<gatha1 line="1029">‘‘Tassa <pageBreak edition="P" number="3.0067" />dhammā ime honti, kusalā bodhipakkhikā;</gatha1>
<gathalast line="1030">Anāsavo ca so hoti, iti vuttaṃ mahesinā.</gathalast>
<hangnum line="1031" number="901"></hangnum>
<gatha1 line="1032">‘‘Mama saṅkappamaññāya, satthā loke anuttaro;</gatha1>
<gathalast line="1033">Manomayena kāyena, iddhiyā upasaṅkami.</gathalast>
<hangnum line="1034" number="902"></hangnum>
<gatha1 line="1035">‘‘Yadā me ahu saṅkappo, tato uttari desayi;</gatha1>
<gathalast line="1036">Nippapañcarato buddho, nippapañcamadesayi.</gathalast>
<hangnum line="1037" number="903"></hangnum>
<gatha1 line="1038">‘‘Tassāhaṃ dhammamaññāya, vihāsiṃ sāsane rato;</gatha1>
<gathalast line="1039">Tisso vijjā anuppattā, kataṃ buddhassa sāsanaṃ.</gathalast>
<hangnum line="1040" number="904"></hangnum>
<gatha1 line="1041">‘‘Pañcapaññāsavassāni, yato nesajjiko ahaṃ;</gatha1>
<gathalast line="1042">Pañcavīsativassāni, yato middhaṃ samūhataṃ.</gathalast>
<hangnum line="1043" number="905"></hangnum>
<gatha1 line="1044">‘‘Nāhu assāsapassāsā, ṭhitacittassa tādino;</gatha1>
<gathalast line="1045">Anejo santimārabbha, cakkhumā parinibbuto.</gathalast>
<hangnum line="1046" number="906"></hangnum>
<gatha1 line="1047">‘‘Asallīnena cittena, vedanaṃ ajjhavāsayi;</gatha1>
<gathalast line="1048">Pajjotasseva nibbānaṃ, vimokkho cetaso ahu.</gathalast>
<hangnum line="1049" number="907"></hangnum>
<gatha1 line="1050">‘‘Ete pacchimakā dāni, munino phassapañcamā;</gatha1>
<gathalast line="1051">Nāññe dhammā bhavissanti, sambuddhe parinibbute.</gathalast>
<hangnum line="1052" number="908"></hangnum>
<gatha1 line="1053">‘‘Natthi dāni punāvāso, devakāyasmi jālini;</gatha1>
<gathalast line="1054">Vikkhīṇo jātisaṃsāro, natthi dāni punabbhavo.</gathalast>
<hangnum line="1055" number="909"></hangnum>
<gatha1 line="1056">‘‘Yassa <pageBreak edition="M" number="2.0341" /><pageBreak edition="V" number="2.0289" />muhuttena sahassadhā, loko saṃvidito sabrahmakappo;</gatha1>
<gathalast line="1057">Vasī iddhiguṇe cutūpapāte, kāle passati devatā sa bhikkhu.</gathalast>
<hangnum line="1058" number="910"></hangnum>
<gatha1 line="1059">‘‘Annabhāro pure āsiṃ, daliddo ghāsahārako;</gatha1>
<gathalast line="1060">Samaṇaṃ paṭipādesiṃ, upariṭṭhaṃ yasassinaṃ.</gathalast>
<hangnum line="1061" number="911"></hangnum>
<gatha1 line="1062">‘‘Somhi sakyakule jāto, anuruddhoti maṃ vidū;</gatha1>
<gathalast line="1063">Upeto naccagītehi, sammatāḷappabodhano.</gathalast>
<hangnum line="1064" number="912"></hangnum>
<gatha1 line="1065">‘‘Athaddasāsiṃ <pageBreak edition="P" number="3.0068" />sambuddhaṃ, satthāraṃ akutobhayaṃ;</gatha1>
<gathalast line="1066">Tasmiṃ cittaṃ pasādetvā, pabbajiṃ anagāriyaṃ.</gathalast>
<hangnum line="1067" number="913"></hangnum>
<gatha1 line="1068">‘‘Pubbenivāsaṃ jānāmi, yattha me vusitaṃ pure;</gatha1>
<gathalast line="1069">Tāvatiṃsesu devesu, aṭṭhāsiṃ sakkajātiyā.</gathalast>
<hangnum line="1070" number="914"></hangnum>
<gatha1 line="1071">‘‘Sattakkhattuṃ manussindo, ahaṃ rajjamakārayiṃ;</gatha1>
<gatha2 line="1072">Cāturanto vijitāvī, jambusaṇḍassa issaro;</gatha2>
<gathalast line="1073">Adaṇḍena asatthena, dhammena anusāsayiṃ.</gathalast>
<hangnum line="1074" number="915"></hangnum>
<gatha1 line="1075">‘‘Ito satta tato satta, saṃsārāni catuddasa;</gatha1>
<gathalast line="1076">Nivāsamabhijānissaṃ, devaloke ṭhito tadā.</gathalast>
<hangnum line="1077" number="916"></hangnum>
<gatha1 line="1078">‘‘Pañcaṅgike samādhimhi, sante ekodibhāvite;</gatha1>
<gathalast line="1079">Paṭippassaddhiladdhamhi, dibbacakkhu visujjhi me.</gathalast>
<hangnum line="1080" number="917"></hangnum>
<gatha1 line="1081">‘‘Cutūpapātaṃ jānāmi, sattānaṃ āgatiṃ gatiṃ;</gatha1>
<gathalast line="1082">Itthabhāvaññathābhāvaṃ, jhāne pañcaṅgike ṭhito.</gathalast>
<hangnum line="1083" number="918"></hangnum>
<gatha1 line="1084">‘‘Pariciṇṇo mayā satthā…pe… bhavanetti samūhatā.</gatha1>
<hangnum line="1085" number="919"></hangnum>
<gatha1 line="1086">‘‘Vajjīnaṃ veḷuvagāme, ahaṃ jīvitasaṅkhayā;</gatha1>
<gathalast line="1087">Heṭṭhato veḷugumbasmiṃ, nibbāyissaṃ anāsavo’’ti.</gathalast>
<paragraph line="1088">Tattha <pageBreak edition="M" number="2.0342" /><bold>pahāyā</bold>ti pajahitvā. <bold>Mātāpitaro</bold>ti mātarañca pitarañca. Ayañhettha adhippāyo – yathā aññe keci ñātipārijuññena vā bhogapārijuññena vā abhibhūtā pabbajanti, pabbajitā ca kiccantarapasutā viharanti, na evaṃ mayaṃ. Mayaṃ pana mahantaṃ ñātiparivaṭṭaṃ, mahantañca bhogakkhandhaṃ pahāya kāmesu nirapekkhā pabbajitāti. <bold>Jhāyatī</bold>ti ārammaṇūpanijjhānaṃ lakkhaṇūpanijjhānañcāti, duvidhampi jhānaṃ anuyutto viharati.</paragraph>
<paragraph line="1089"><bold>Sameto naccagītehī</bold>ti naccehi ca gītehi ca samaṅgībhūto, naccāni passanto gītāni suṇantoti <pageBreak edition="V" number="2.0290" />attho. ‘‘Sammato’’ti ca paṭhanti, naccagītehi pūjitoti attho. <bold>Sammatāḷappabodhano</bold>ti sammatāḷasaddehi paccūsakāle pabodhetabbo. <bold>Na tena suddhimajjhaga</bold>nti tena kāmabhogena saṃsārasuddhiṃ nādhigacchiṃ. <bold>Mārassa visaye rato</bold>ti kilesamārassa visayabhūte kāmaguṇe rato. ‘‘Kilesamārassa visayabhūtena kāmaguṇabhogena saṃsārasuddhi hotī’’ti evaṃdiṭṭhiko ahutvāti attho. Tenāha <bold>‘‘etañca samatikkammā’’</bold>tiādi. Tattha <bold>eta</bold>nti etaṃ pañcavidhampi kāmaguṇaṃ. <bold>Samatikkammā</bold>ti samatikkamitvā, anapekkho chaḍḍetvāti attho. <bold>Sabbogha</bold>nti kāmoghādikaṃ sabbampi oghaṃ.</paragraph>
<paragraph line="1090">Pañca kāmaguṇe sarūpato dassetuṃ <bold>‘‘rūpā saddā’’</bold>tiādi vuttaṃ. Tattha <pageBreak edition="P" number="3.0069" /><bold>manoramā</bold>ti lobhanīyaṭṭhena manaṃ ramayantīti manoramā, manāpiyāti vuttaṃ hoti. Yathāha ‘‘katame pañca manāpiyā rūpā, manāpiyā saddā’’tiādi (ma. ni. 3.328 atthato samānaṃ).</paragraph>
<paragraph line="1091"><bold>Piṇḍapātamatikkanto</bold>ti piṇḍapātaggahaṇaṃ atikkanto, piṇḍapātaggahaṇato nivattentoti attho. <bold>Eko</bold>ti ekākī apacchāsamaṇo. <bold>Adutiyo</bold>ti nittaṇho. Taṇhā hi purisassa dutiyo nāma. Yathāha ‘‘taṇhādutiyo puriso’’ti (itivu. 15, 105; mahāni. 191). <bold>Esatī</bold>ti pariyesati.</paragraph>
<paragraph line="1092"><bold>Vicinī</bold>ti esantova tattha tattha saṅkārakūṭādike paṃsukūluppattiṭṭhāne vicini. <bold>Aggahī</bold>ti vicinitvā asucimakkhitampi ajigucchanto gaṇhi. <bold>Dhovī</bold>ti, vikkhālesi. <bold>Rajayī</bold>ti dhovitvā gahitaṃ sibbitvā kappiyarajanena rajayi. <bold>Dhārayī</bold>ti rajitvā kappabinduṃ datvā dhāresi, nivāsesi ceva pārupi ca.</paragraph>
<paragraph line="1093">Idāni <pageBreak edition="M" number="2.0343" />pācīnavaṃsadāye satthārā dinnaovādaṃ tassa ca attanā matthakappattabhāvaṃ dīpento <bold>‘‘mahiccho ca asantuṭṭho’’</bold>tiādikā gāthā abhāsi. Tattha <bold>mahiccho</bold>ti mahatiyā paccayicchāya samannāgato, uḷāruḷāre bahū ca paccaye icchantoti attho. <bold>Asantuṭṭho</bold>ti nissantuṭṭho, yathālābhasantosādinā santosena virahito. <bold>Saṃsaṭṭho</bold>ti gihīhi ceva pabbajitehi ca ananulomikena saṃsaggena saṃsaṭṭho. <bold>Uddhato</bold>ti ukkhitto. <bold>Tassā</bold>ti ‘‘mahiccho’’tiādinā vuttapuggalassa. <bold>Dhammā</bold>ti mahicchatā asantoso, saṃsaṭṭhatā vikkhepoti īdisā. Lāmakaṭṭhena <bold>pāpakā. Saṃkilesikā</bold>ti tassa cittassa malīnabhāvakaraṇato saṃkilesikā dhammā honti.</paragraph>
<paragraph line="1094"><bold>Sato</bold><pageBreak edition="V" number="2.0291" /><bold>ca hoti appiccho</bold>ti yadā panāyaṃ puggalo kalyāṇamitte sevanto bhajanto payirupāsanto saddhammaṃ suṇanto yoniso manasi karonto satimā ca mahicchataṃ pahāya appiccho ca hoti. Asantosaṃ pahāya <bold>santuṭṭho,</bold>cittassa vighātakaraṃ vikkhepaṃ pahāya <bold>avighātavā</bold>avikkhitto samāhito, gaṇasaṅgaṇikaṃ pahāya<bold>pavivekarato,</bold>vivekābhiratiyā nibbidāya dhammapītiyā <bold>vitto</bold>sumano tuṭṭhacitto, sabbaso kosajjapahānena <bold>āraddhavīriyo</bold>.</paragraph>
<paragraph line="1095"><bold>Tassa</bold>evaṃ appicchatādiguṇasamannāgatassa ime satipaṭṭhānādayo sattatiṃsappabhedā tividhavipassanāsaṅgahā kosallasambhūtaṭṭhena <bold>kusalā,</bold>maggapariyāpannā <bold>bodhipakkhikā</bold>dhammā honti. So tehi samannāgato sabbaso āsavānaṃ khepanena aggamaggakkhaṇato paṭṭhāya <bold>anāsavo</bold>ca hoti. <bold>Iti</bold>evaṃ vuttaṃ <bold>mahesinā</bold>sammāsambuddhena pācīnavaṃsadāye mahāpurisavitakke matthakaṃ pāpanavasenāti adhippāyo.</paragraph>
<paragraph line="1096"><bold>Mama</bold><pageBreak edition="P" number="3.0070" /><bold>saṅkappamaññāyā</bold>ti ‘‘apicchassāyaṃ, bhikkhave, dhammo, nāyaṃ dhammo mahicchassā’’tiādinā (a. ni. 8.30) mahāpurisavitakkavasena āraddhaṃ, te ca matthakaṃ pāpetuṃ asamatthabhāvena ṭhitaṃ mama saṅkappaṃ jānitvā. <bold>Manomayenā</bold>ti manomayena viya, manasā nimmitasadisena pariṇāmitenāti attho. <bold>Iddhiyā</bold>ti ‘‘ayaṃ kāyo idaṃ cittaṃ viya hotū’’ti evaṃ pavattaadhiṭṭhāniddhiyā.</paragraph>
<paragraph line="1097"><bold>Yadā</bold><pageBreak edition="M" number="2.0344" /><bold>me ahu saṅkappo</bold>ti yasmiṃ kāle mayhaṃ ‘‘kīdiso nu kho aṭṭhamo mahāpurisavitakko’’ti parivitakko ahosi. Tato mama saṅkappamaññāya iddhiyā upasaṅkamīti yojanā. <bold>Uttari desayī</bold>ti ‘‘nippapañcārāmassāyaṃ, bhikkhave, dhammo nippapañcaratino, nāyaṃdhammo papañcārāmassa papañcaratino’’ti (a. ni. 8.30) imamaṭṭhamaṃ mahāpurisavitakkaṃ pūrento upari desayi. Taṃ pana desitaṃ dhammaṃ desento āha <bold>‘‘nippapañcarato buddho, nippapañcamadesayī’’</bold>ti. Papañcā nāma rāgādayo kilesā, tesaṃ vūpasamatāya, tadabhāvato ca lokuttaradhammā nippapañcā nāma. Tasmiṃ nippapañce rato abhirato sammāsambuddho yathā taṃ pāpuṇāmi, tathā tādisaṃ dhammaṃ adesayi, sāmukkaṃsikaṃ catusaccadhammadesanaṃ pakāsayīti attho.</paragraph>
<paragraph line="1098"><bold>Tassāhaṃ dhammamaññāyā</bold>ti tassā satthu desanāya dhammaṃ jānitvā yathānusiṭṭhaṃ paṭipajjanto vihāsiṃ sikkhattayasaṅgahe <bold>sāsane rato</bold>abhirato hutvāti attho.</paragraph>
<paragraph line="1099">Satthārā <pageBreak edition="V" number="2.0292" />attano samāgamaṃ tena sādhitamatthaṃ dassetvā idāni attano pabbajitakālato paṭṭhāya āraddhavīriyataṃ, kāye anapekkhatāya seyyasukhapassasukhānaṃ pariccāgaṃ, appamiddhakālato paṭṭhāya āraddhavīriyatañca dassento <bold>‘‘pañcapaññāsavassānī’’</bold>ti gāthamāha. Tattha <bold>yato nesajjiko aha</bold>nti yato paṭṭhāya ‘‘yogānukūlatā kammaṭṭhānapariyuṭṭhitasappurisacariyā sallekhavuttī’’ti evamādiguṇe disvā nesajjiko ahosiṃ tāni pañcapaññāsa vassāni. <bold>Yato middhaṃ samūhata</bold>nti yato paṭṭhāya mayā niddā pariccattā tāni pañcavīsativassāni. ‘‘Therassa pañcapaññāsāya vassesu nesajjikassa sato ādito pañcavīsativassāni niddā nāhosi, tato paraṃ sarīrakilamathena pacchimayāme niddā ahosī’’ti vadanti.</paragraph>
<paragraph line="1100"><bold>‘‘Nāhu assāsapassāsā’’</bold>tiādikā tisso gāthā satthu parinibbānakāle bhikkhūhi ‘‘kiṃ bhagavā parinibbuto’’ti puṭṭho parinibbānabhāvaṃ pavedento āha. Tattha <bold>nāhu assāsapassāsā, ṭhitacittassa tādino</bold>ti <pageBreak edition="P" number="3.0071" />anulomapaṭilomato anekākāravokārā sabbā samāpattiyo <pageBreak edition="M" number="2.0345" />samāpajjitvā vuṭṭhāya sabbapacchā catutthajjhāne ṭhitacittassa tādino buddhassa bhagavato assāsapassāsā nāhu nāhesunti attho. Etena yasmā catutthajjhānaṃ samāpannassa kāyasaṅkhārā nirujjhanti. Kāyasaṅkhārāti ca assāsapassāsā vuccanti, tasmā catutthajjhānakkhaṇato paṭṭhāya assāsapassāsā nāhesunti dasseti. Taṇhāsaṅkhātāya ejāya abhāvato <bold>anejo,</bold>samādhismiṃ ṭhitattā vā <bold>anejo. Santimārabbhā</bold>ti anupādisesaṃ nibbānaṃ ārabbha paṭicca sandhāya. <bold>Cakkhumā</bold>ti pañcahi cakkhūhi cakkhumā. <bold>Parinibbuto</bold>ti parinibbāyi. Ayañhettha attho – nibbānārammaṇacatutthajjhānaphalasamāpattiṃ samāpajjitvā tadanantarameva anupādisesāya nibbānadhātuyā parinibbutoti.</paragraph>
<paragraph line="1101"><bold>Asallīnenā</bold>ti alīnena asaṃkuṭitena suvikasiteneva cittena. <bold>Vedanaṃ ajjhavāsayī</bold>ti sato sampajāno hutvā māraṇantikaṃ vedanaṃ adhivāsesi, na vedanānuvattī hutvā ito cito ca samparivatti. <bold>Pajjotasseva nibbānaṃ, vimokkho cetaso ahū</bold>ti yathā telañca paṭicca, vaṭṭiñca paṭicca pajjalanto pajjoto padīpo tesaṃ parikkhaye nibbāyati. Nibbuto ca katthaci gantvā na tiṭṭhati, aññadatthu antaradhāyati, adassanameva gacchati; evaṃ kilesābhisaṅkhāre nissāya pavattamāno khandhasantāno tesaṃ parikkhaye nibbāyati, nibbuto ca katthaci gantvā na tiṭṭhati, aññadatthu antaradhāyati, adassanameva gacchatīti dasseti. Tena vuttaṃ ‘‘nibbanti dhīrā yathāyaṃ padīpo’’ti (khu. pā. 6.15), ‘‘accī yathā vātavegena khittā’’ti (su. ni. 1080) ca ādi.</paragraph>
<paragraph line="1102"><bold>Ete</bold>ti <pageBreak edition="V" number="2.0293" />parinibbānakkhaṇe satthu santāne pavattamānānaṃ dhammānaṃ attano paccakkhatāya vuttaṃ. Pacchimakā tato paraṃ cittuppādābhāvato. <bold>Dānī</bold>ti etarahi. <bold>Phassapañcamā</bold>ti phassapañcamakānaṃ dhammānaṃ pākaṭabhāvato vuttaṃ. Tathā hi cittuppādakathāyampi phassapañcamakāva ādito vuttā. <bold>Aññe dhammā</bold>ti saha nissayena aññe cittacetasikā dhammā, na parinibbānacittacetasikā. Nanu tepi na bhavissantevāti? Saccaṃ na bhavissanti, āsaṅkābhāvato pana te sandhāya ‘‘na bhavissantī’’ti na vattabbameva. ‘‘Itare pana sekkhaputhujjanānaṃ viya bhavissanti nu kho’’ti siyā āsaṅkāti tadāsaṅkānivattanatthaṃ ‘‘nāññe dhammā bhavissantī’’ti vuttaṃ.</paragraph>
<paragraph line="1103"><bold>Natthi</bold><pageBreak edition="M" number="2.0346" /><bold>dāni punāvāso, devakāyasmi jālinī</bold>ti, ettha <bold>jālinī</bold>ti <pageBreak edition="P" number="3.0072" />devataṃ ālapati, devate devakāyasmiṃ devasamūhe upapajjanavasena puna āvāso āvasanaṃ idāni mayhaṃ natthīti attho. Tattha kāraṇamāha <bold>‘‘vikkhīṇo</bold>’’tiādinā. Sā kira devatā purimattabhāve therassa pādaparicārikā, tasmā idāni theraṃ jiṇṇaṃ vuddhaṃ disvā purimasinehena āgantvā ‘‘tattha cittaṃ paṇidhehi, yattha te vusitaṃ pure’’ti devūpapattiṃ yāci. Atha ‘‘dāni natthī’’tiādinā thero tassā paṭivacanaṃ adāsi. Taṃ sutvā devatā vihatāsā tatthevantaradhāyi.</paragraph>
<paragraph line="1104">Atha thero vehāsaṃ abbhuggantvā attano ānubhāvaṃ sabrahmacārīnaṃ pakāsento <bold>‘‘yassa muhuttenā’’</bold>ti gāthamāha. Tassattho – <bold>yassa</bold>khīṇāsavabhikkhuno muhuttamattena eva <bold>sahassadhā</bold>sahassappakāro tisahassimahāsahassipabhedo, <bold>loko sabrahmakappo</bold>sahabrahmaloko, <bold>saṃvidito</bold>sammadeva vidito ñāto paccakkhaṃ kato, evaṃ <bold>iddhiguṇe</bold>iddhisampadāya cutūpapāte ca vasībhāvappatto so bhikkhu upagatakāle devatā passati, na tassa devatānaṃ dassane parihānīti. Therena kira jāliniyā devatāya paṭivacanadānavasena ‘‘natthi dānī’’ti gāthāya vuttāya bhikkhū jāliniṃ apassantā ‘‘kiṃ nu kho thero dhammālapanavasena kiñci ālapatī’’ti cintesuṃ. Tesaṃ cittācāraṃ ñatvā thero ‘‘yassa muhuttenā’’ti imaṃ gāthamāha.</paragraph>
<paragraph line="1105"><bold>Annabhāro pure</bold>ti evaṃnāmo purimattabhāve. <bold>Ghāsahārako</bold>ti ghāsamattassa atthāya bhattiṃ katvā jīvanako. <bold>Samaṇa</bold>nti samitapāpaṃ. <bold>Paṭipādesi</bold>nti paṭimukho hutvā pādāsiṃ, pasādena abhimukho hutvā āhāradānaṃ adāsinti adhippāyo. <bold>Upariṭṭha</bold>nti evaṃnāmakaṃ paccekabuddhaṃ. <bold>Yasassina</bold>nti kittimantaṃ patthaṭayasaṃ. Imāya gāthāya yāva carimattabhāvā uḷārasampattihetubhūtaṃ attano pubbakammaṃ dasseti. Tenāha <bold>‘‘somhi sakyakule jāto’’</bold>tiādi.</paragraph>
<paragraph line="1106"><bold>Ito</bold><pageBreak edition="V" number="2.0294" /><bold>sattā</bold>ti ito manussalokato cavitvā devaloke dibbena ādhipaccena satta. <bold>Tato sattā</bold>ti tato devalokato cavitvā manussaloke cakkavattibhāvena satta. <bold>Saṃsārāni catuddasā</bold>ti catuddasa bhavantarasaṃsaraṇāni. <bold>Nivāsamabhijānissa</bold>nti pubbenivāsaṃ aññāsiṃ. <bold>Devaloke</bold><pageBreak edition="M" number="2.0347" />ṭhito tadāti tañca kho na imasmiṃyeva attabhāve, api ca kho yadā ito anantarātīte attabhāve devaloke ṭhito, tadā aññāsinti attho.</paragraph>
<paragraph line="1107">Idāni attanā dibbacakkhuñāṇacutūpapātañāṇānaṃ adhigatākāraṃ dassento <bold>‘‘pañcaṅgike’’</bold>tiādinā dve gāthā abhāsi. Tattha <bold>pañcaṅgike samādhimhī</bold>ti abhiññāpādakacatutthajjhānasamādhimhi. So hi pītipharaṇatā, sukhapharaṇatā, cetopharaṇatā, ālokapharaṇatā <pageBreak edition="P" number="3.0073" />, paccavekkhaṇanimittanti imehi pañcahi aṅgehi samannāgatattā pañcaṅgiko samādhīti vuccati. <bold>Sante</bold>ti paṭipakkhavūpasamena aṅgasantatāya ca sante. <bold>Ekodibhāvite</bold>ti ekodibhāvagate, suciṇṇe vasībhāvappatteti attho. <bold>Paṭippassaddhiladdhamhī</bold>ti kilesānaṃ paṭippassaddhiyā laddhe. <bold>Dibbacakkhu visujjhi me</bold>ti evaṃvidhe samādhimhi sampādite mayhaṃ dibbacakkhuñāṇaṃ visujjhi, ekādasahi upakkilesehi vimuttiyā visuddhaṃ ahosi.</paragraph>
<paragraph line="1108"><bold>Cutūpapātaṃ jānāmī</bold>ti sattānaṃ cutiñca upapattiñca jānāmi, jānanto ca ‘‘ime sattā amumhā lokamhā āgantvā idhūpapannā, imamhā ca lokā gantvā amumhi loke upapajjissantī’’ti sattānaṃ <bold>āgatiṃ gatiñca</bold>jānāmi, jānanto eva ca nesaṃ <bold>itthabhāvaṃ</bold>manussabhāvaṃ tato <bold>aññathābhāvaṃ</bold>aññathātiracchānabhāvañca upapattito puretarameva jānāmi. Tayidaṃ sabbampi pañcaṅgike samādhimhi sampādite evāti dassento āha <bold>‘‘jhāne pañcaṅgike ṭhito’’</bold>ti. Tattha pañcaṅgike jhāne ṭhito patiṭṭhito hutvā evaṃ jānāmīti attho.</paragraph>
<paragraph line="1109">Evaṃ vijjāttayaṃ dassetvā tappasaṅgena pubbe dassitampi tatiyavijjaṃ saha kiccanipphattiyā dassento <bold>‘‘pariciṇṇo mayā satthā’’</bold>tiādinā gāthādvayamāha. Tattha <bold>vajjīnaṃ veḷuvagāme</bold>ti vajjiraṭṭhassa veḷuvagāme, vajjiraṭṭhe yattha pacchimavassaṃ upagacchi veḷuvagāme. <bold>Heṭṭhato veḷugumbasmi</bold>nti tattha aññatarassa veḷugumbassa heṭṭhā. <bold>Nibbāyissa</bold>nti nibbāyissāmi, anupādisesāya nibbānadhātuyā parinibbāyissāmīti attho.</paragraph>
<centered line="1110">Anuruddhattheragāthāvaṇṇanā niṭṭhitā.</centered>
<subhead line="1111">10. Pārāpariyattheragāthāvaṇṇanā</subhead>
<paragraph line="1112"><bold>Samaṇassa</bold><pageBreak edition="M" number="2.0348" /><pageBreak edition="V" number="2.0295" /><bold>ahu cintā</bold>tiādikā āyasmato pārāpariyattherassa gāthā. Imassa vatthu heṭṭhā āgatameva. Tā ca gāthā satthari dharante attano puthujjanakāle manacchaṭṭhānaṃ indriyānaṃ niggaṇhanacintāya pakāsanavasena bhāsitā. Imā pana aparabhāge satthari parinibbute attano ca parinibbāne upaṭṭhite tadā āyatiñca bhikkhūnaṃ uddhammapaṭipattiyā pakāsanavasena bhāsitā. Tattha –</paragraph>
<hangnum line="1113" number="920"></hangnum>
<gatha1 line="1114">‘‘Samaṇassa <pageBreak edition="P" number="3.0074" />ahu cintā, pupphitamhi mahāvane;</gatha1>
<gathalast line="1115">Ekaggassa nisinnassa, pavivittassa jhāyino’’ti. –</gathalast>
<unindented line="1116">Ayaṃ gāthā saṅgītikārehi ṭhapitā. Tassattho heṭṭhā vuttanayova. Ayaṃ pana sambandho – satthari aggasāvakesu ekaccesu mahātheresu ca parinibbutesu atītasatthuke pāvacane subbacesu sikkhākāmesu bhikkhūsu dullabhesu, dubbacesu micchāpaṭipattibahulesu bhikkhūsu ca jātesu supupphite mahante sālavane nisinnassa pavivittassa ekaggassa jhāyanasīlassa, samitapāpatāya <bold>samaṇassa,</bold>pārāpariyattherassa paṭipattiṃ nissāya <bold>cintā</bold>vīmaṃsā ahosīti itarā –</unindented>
<hangnum line="1117" number="921"></hangnum>
<gatha1 line="1118">‘‘Aññathā lokanāthamhi, tiṭṭhante purisuttame;</gatha1>
<gathalast line="1119">Iriyaṃ āsi bhikkhūnaṃ, aññathā dāni dissati.</gathalast>
<hangnum line="1120" number="922"></hangnum>
<gatha1 line="1121">‘‘Sītavātaparittāṇaṃ, hirikopīnachādanaṃ;</gatha1>
<gathalast line="1122">Mattaṭṭhiyaṃ abhuñjiṃsu, santuṭṭhā itarītare.</gathalast>
<hangnum line="1123" number="923"></hangnum>
<gatha1 line="1124">‘‘Paṇītaṃ yadi vā lūkhaṃ, appaṃ vā yadi vā bahuṃ;</gatha1>
<gathalast line="1125">Yāpanatthaṃ abhuñjiṃsu, agiddhā nādhimucchitā.</gathalast>
<hangnum line="1126" number="924"></hangnum>
<gatha1 line="1127">‘‘Jīvitānaṃ parikkhāre, bhesajje atha paccaye;</gatha1>
<gathalast line="1128">Na bāḷhaṃ ussukā āsuṃ, yathā te āsavakkhaye.</gathalast>
<hangnum line="1129" number="925"></hangnum>
<gatha1 line="1130">‘‘Araññe rukkhamūlesu, kandarāsu guhāsu ca;</gatha1>
<gathalast line="1131">Vivekamanubrūhantā, vihaṃsu tapparāyaṇā.</gathalast>
<hangnum line="1132" number="926"></hangnum>
<gatha1 line="1133">‘‘Nīcā <pageBreak edition="M" number="2.0349" />niviṭṭhā subharā, mudū athaddhamānasā;</gatha1>
<gathalast line="1134">Abyāsekā amukharā, atthacintāvasānugā.</gathalast>
<hangnum line="1135" number="927"></hangnum>
<gatha1 line="1136">‘‘Tato pāsādikaṃ āsi, gataṃ bhuttaṃ nisevitaṃ;</gatha1>
<gathalast line="1137">Siniddhā teladhārāva, ahosi iriyāpatho.</gathalast>
<hangnum line="1138" number="928"></hangnum>
<gatha1 line="1139">‘‘Sabbāsavaparikkhīṇā <pageBreak edition="V" number="2.0296" />, mahājhāyī mahāhitā;</gatha1>
<gathalast line="1140">Nibbutā dāni te therā, parittā dāni tādisā.</gathalast>
<hangnum line="1141" number="929"></hangnum>
<gatha1 line="1142">‘‘Kusalānañca dhammānaṃ, paññāya ca parikkhayā;</gatha1>
<gathalast line="1143">Sabbākāravarūpetaṃ, lujjate jinasāsanaṃ.</gathalast>
<hangnum line="1144" number="930"></hangnum>
<gatha1 line="1145">‘‘Pāpakānañca dhammānaṃ, kilesānañca yo utu;</gatha1>
<gathalast line="1146">Upaṭṭhitā vivekāya, ye ca saddhammasesakā.</gathalast>
<hangnum line="1147" number="931"></hangnum>
<gatha1 line="1148">‘‘Te kilesā pavaḍḍhantā, āvisanti bahuṃ janaṃ;</gatha1>
<gathalast line="1149">Kīḷanti maññe bālehi, ummattehiva rakkhasā.</gathalast>
<hangnum line="1150" number="932"></hangnum>
<gatha1 line="1151">‘‘Kilesehābhibhūtā te, tena tena vidhāvitā;</gatha1>
<gathalast line="1152">Narā kilesavatthūsu, sasaṅgāmeva ghosite.</gathalast>
<hangnum line="1153" number="933"></hangnum>
<gatha1 line="1154">‘‘Pariccajitvā saddhammaṃ, aññamaññehi bhaṇḍare;</gatha1>
<gathalast line="1155">Diṭṭhigatāni anventā, idaṃ seyyoti maññare.</gathalast>
<hangnum line="1156" number="934"></hangnum>
<gatha1 line="1157">‘‘Dhanañca puttaṃ bhariyañca, chaḍḍayitvāna niggatā;</gatha1>
<gathalast line="1158">Kaṭacchubhikkhahetūpi, akicchāni nisevare.</gathalast>
<hangnum line="1159" number="935"></hangnum>
<gatha1 line="1160">‘‘Udarāvadehakaṃ <pageBreak edition="P" number="3.0075" />bhutvā, sayantuttānaseyyakā;</gatha1>
<gathalast line="1161">Kathā vaḍḍhenti paṭibuddhā, yā kathā satthugarahitā.</gathalast>
<hangnum line="1162" number="936"></hangnum>
<gatha1 line="1163">‘‘Sabbakārukasippāni, cittiṃ katvāna sikkhare;</gatha1>
<gathalast line="1164">Avūpasantā ajjhattaṃ, sāmaññatthotiacchati.</gathalast>
<hangnum line="1165" number="937"></hangnum>
<gatha1 line="1166">‘‘Mattikaṃ telacuṇṇañca, udakāsanabhojanaṃ;</gatha1>
<gathalast line="1167">Gihīnaṃ upanāmenti, ākaṅkhantā bahuttaraṃ.</gathalast>
<hangnum line="1168" number="938"></hangnum>
<gatha1 line="1169">‘‘Dantaponaṃ kapitthañca, pupphaṃ khādaniyāni ca;</gatha1>
<gathalast line="1170">Piṇḍapāte ca sampanne, ambe āmalakāni ca.</gathalast>
<hangnum line="1171" number="939"></hangnum>
<gatha1 line="1172">‘‘Bhesajjesu <pageBreak edition="M" number="2.0350" />yathā vejjā, kiccākicce yathā gihī;</gatha1>
<gathalast line="1173">Gaṇikāva vibhūsāyaṃ, issare khattiyā yathā.</gathalast>
<hangnum line="1174" number="940"></hangnum>
<gatha1 line="1175">‘‘Nekatikā vañcanikā, kūṭasakkhī apāṭukā;</gatha1>
<gathalast line="1176">Bahūhi parikappehi, āmisaṃ paribhuñjare.</gathalast>
<hangnum line="1177" number="941"></hangnum>
<gatha1 line="1178">‘‘Lesakappe pariyāye, parikappenudhāvitā;</gatha1>
<gathalast line="1179">Jīvikatthā upāyena, saṅkaḍḍhanti bahuṃ dhanaṃ.</gathalast>
<hangnum line="1180" number="942"></hangnum>
<gatha1 line="1181">‘‘Upaṭṭhāpenti <pageBreak edition="V" number="2.0297" />parisaṃ, kammato no ca dhammato;</gatha1>
<gathalast line="1182">Dhammaṃ paresaṃ desenti, lābhato no ca atthato.</gathalast>
<hangnum line="1183" number="943"></hangnum>
<gatha1 line="1184">‘‘Saṅghalābhassa bhaṇḍanti, saṅghato paribāhirā;</gatha1>
<gathalast line="1185">Paralābhopajīvantā, ahirīkā na lajjare.</gathalast>
<hangnum line="1186" number="944"></hangnum>
<gatha1 line="1187">‘‘Nānuyuttā tathā eke, muṇḍā saṅghāṭipārutā;</gatha1>
<gathalast line="1188">Sambhāvanaṃyevicchanti, lābhasakkāramucchitā.</gathalast>
<hangnum line="1189" number="945"></hangnum>
<gatha1 line="1190">‘‘Evaṃ nānappayātamhi, na dāni sukaraṃ tathā;</gatha1>
<gathalast line="1191">Aphusitaṃ vā phusituṃ, phusitaṃ vānurakkhituṃ.</gathalast>
<hangnum line="1192" number="946"></hangnum>
<gatha1 line="1193">‘‘Yathā kaṇṭakaṭṭhānamhi, careyya anupāhano;</gatha1>
<gathalast line="1194">Satiṃ upaṭṭhapetvāna, evaṃ gāme munī care.</gathalast>
<hangnum line="1195" number="947"></hangnum>
<gatha1 line="1196">‘‘Saritvā pubbake yogī, tesaṃ vattamanussaraṃ;</gatha1>
<gathalast line="1197">Kiñcāpi pacchimo kālo, phuseyya amataṃ padaṃ.</gathalast>
<hangnum line="1198" number="948"></hangnum>
<gatha1 line="1199">‘‘Idaṃ vatvā sālavane, samaṇo bhāvitindriyo;</gatha1>
<gathalast line="1200">Brāhmaṇo parinibbāyī, isi khīṇapunabbhavo’’ti. –</gathalast>
<unindented line="1201">Imā gāthā thereneva bhāsitā.</unindented>
<paragraph line="1202">Tattha <bold>iriyaṃ āsi bhikkhūna</bold>nti purisuttame <bold>lokanāthamhi</bold>sammāsambuddhe <bold>tiṭṭhante</bold>dharante etarahi paṭipattibhāvato. <bold>Aññathā</bold>aññena pakārena <pageBreak edition="M" number="2.0351" />bhikkhūnaṃ iriyaṃ caritaṃ ahosi yathānusiṭṭhaṃ paṭipattibhāvato. <bold>Aññathā dāni dissatī</bold>ti idāni pana tato aññathā bhikkhūnaṃ iriyaṃ dissati ayāthāvapaṭipattibhāvatoti adhippāyo <pageBreak edition="P" number="3.0076" />.</paragraph>
<paragraph line="1203">Idāni satthari dharante yenākārena bhikkhūnaṃ paṭipatti ahosi, taṃ tāva dassetuṃ <bold>‘‘sītavātaparittāṇa’’</bold>ntiādi vuttaṃ. Tattha <bold>mattaṭṭhiya</bold>nti taṃ mattaṃ payojanaṃ. Yāvadeva sītavātaparittāṇaṃ, yāvadeva hirīkopīnapaṭicchādanaṃ katvā cīvaraṃ paribhuñjiṃsu. Kathaṃ? <bold>Santuṭṭhā itarītare</bold>yasmiṃ tasmiṃ hīne paṇīte vā yathāladdhe paccaye santosaṃ āpannā.</paragraph>
<paragraph line="1204"><bold>Paṇīta</bold>nti uḷāraṃ sappiādinā saṃsaṭṭhaṃ, tadabhāvena <bold>lūkhaṃ. Appa</bold>nti, catupañcālopamattampi. <bold>Bahuṃ yāpanatthaṃ abhuñjiṃsū</bold>ti paṇītaṃ bahuṃ bhuñjantāpi yāpanamattameva āhāraṃ bhuñjiṃsu. Tato eva <bold>agiddhā</bold>gedhaṃ anāpannā. <bold>Nādhimucchitā</bold>na ajjhositā akkhabbhañjanaṃ viya sākaṭikā, vaṇalepanaṃ viya vaṇino abhuñjiṃsu.</paragraph>
<paragraph line="1205"><bold>Jīvitānaṃ</bold><pageBreak edition="V" number="2.0298" /><bold>parikkhāre, bhesajje atha paccaye</bold>pi jīvitānaṃ pavattiyā parikkhārabhūte bhesajjasaṅkhāte paccaye gilānapaccaye. <bold>Yathā te</bold>ti yathā te purimakā bhikkhū āsavakkhaye <bold>ussukā</bold>yuttā āsuṃ, tathā te rogābhibhūtāpi gilānapaccaye bāḷhaṃ ativiya <bold>ussukā</bold>nāhesunti attho.</paragraph>
<paragraph line="1206"><bold>Tapparāyaṇā</bold>ti vivekaparāyaṇā vivekapoṇā. Evaṃ catūhi gāthāhi catupaccayasantosaṃ bhāvanābhiratiñca dassentena tesaṃ ariyavaṃsapaṭipadā dassitā.</paragraph>
<paragraph line="1207"><bold>Nīcā</bold>ti ‘‘mayaṃ paṃsukūlikā piṇḍapātikā’’ti attukkaṃsanaparavambhanāni akatvā nīcavuttino, nivātavuttinoti attho. <bold>Niviṭṭhā</bold>ti sāsane niviṭṭhasaddhā. <bold>Subharā</bold>ti appicchatādibhāvena suposā. <bold>Mudū</bold>ti vattapaṭipattiyaṃ sakale ca brahmacariye mudū, suparikammakatasuvaṇṇaṃ viya viniyogakkhamā. <bold>Mudū</bold>ti vā abhākuṭikā uttānamukhā pupphitamukhena paṭisanthāravuttino, sutitthaṃ viya sukhāvahāti vuttaṃ hoti. <bold>Athaddhamānasā</bold>ti akathinacittā <pageBreak edition="M" number="2.0352" />tena subbacabhāvamāha. <bold>Abyāsekā</bold>ti sativippavāsābhāvato kilesabyāsekarahitā, antarantarā taṇhādiṭṭhimānādīhi avokiṇṇāti attho. <bold>Amukharā</bold>ti na mukharā, na mukhena kharā vacīpāgabbhiyarahitāti vā attho. <bold>Atthacintāvasānugā</bold>ti hitacintāvasānugāhitacintāvasikā, attano paresañca hitacintameva anuparivattanakā.</paragraph>
<paragraph line="1208"><bold>Tato</bold>ti tasmā nīcavuttādihetu. <bold>Pāsādika</bold>nti pasādajanikaṃ paṭipattiṃ passantānaṃ suṇantānañca pasādāvahaṃ. <bold>Gata</bold>nti abhikkantapaṭikkantaparivattanādigamanaṃ. <bold>Gata</bold>nti vā kāyavācāpavatti. <bold>Bhutta</bold>nti catupaccayaparibhogo. <bold>Nisevita</bold>nti gocaranisevanaṃ. <bold>Siniddhā</bold><pageBreak edition="P" number="3.0077" /><bold>teladhārāvā</bold>ti yathā anivattitā kusalajanābhisiñcitā savantī teladhārā avicchinnā <bold>siniddhā</bold>maṭṭhā dassanīyā pāsādikā hoti, evaṃ tesaṃ ākappasampannānaṃ iriyāpatho acchiddo saṇho maṭṭho dassanīyo pāsādiko ahosi.</paragraph>
<paragraph line="1209"><bold>Mahājhāyī</bold>ti mahantehi jhānehi jhāyanasīlā, mahantaṃ vā nibbānaṃ jhāyantīti mahājhāyī. Tato eva <bold>mahāhitā,</bold>mahantehi hitehi samannāgatāti attho. <bold>Te therā</bold>ti te yathāvuttappakārā paṭipattiparāyaṇā therā idāni parinibbutāti attho. <bold>Parittā dāni tādisā</bold>ti idāni pacchime kāle tādisā tathārūpā therā parittā appakā katipayā evāti vuttaṃ hoti.</paragraph>
<paragraph line="1210"><bold>Kusalānañca</bold><pageBreak edition="V" number="2.0299" /><bold>dhammāna</bold>nti vivaṭṭassa upanissayabhūtānaṃ vimokkhasambhārānaṃ anavajjadhammānaṃ. <bold>Paññāya cā</bold>ti tathārūpāya paññāya ca. <bold>Parikkhayā</bold>ti abhāvato anuppattito. Kāmañcettha paññāpi siyā anavajjadhammā, bahukārabhāvadassanatthaṃ panassā visuṃ gahaṇaṃ yathā puññañāṇasambhārāti. <bold>Sabbākāravarūpeta</bold>nti ādikalyāṇatādīhi sabbehi ākāravarehi pakāravisesehi upetaṃ yuttaṃ jinassa bhagavato sāsanaṃ lujjati vinassatīti attho.</paragraph>
<paragraph line="1211"><bold>Pāpakānañca dhammānaṃ, kilesānañca yo utū</bold>ti kāyaduccaritādīnaṃ pāpadhammānaṃ lobhādīnañca kilesānaṃ yo utu yo kālo, so ayaṃ <pageBreak edition="M" number="2.0353" />vattatīti vacanaseso. <bold>Upaṭṭhitā vivekāya, ye ca saddhammasesakā</bold>ti ye pana evarūpe kāle kāyacittaupadhivivekatthāya upaṭṭhitā āraddhavīriyā, te ca sesapaṭipattisaddhammakā honti. Ayañhettha adhippāyo – suvisuddhasīlācārāpi samānā idāni ekacce bhikkhū iriyāpathasaṇṭhāpanaṃ, samathavipassanābhāvanāvidhānaṃ, mahāpalibodhūpacchedo, khuddakapalibodhūpacchedoti evamādipubbakiccaṃ sampādetvā bhāvanamanuyuñjanti. Te sesapaṭipattisaddhammakā, paṭipattiṃ matthakaṃ pāpetuṃ na sakkontīti.</paragraph>
<paragraph line="1212"><bold>Te kilesā pavaḍḍhantā</bold>ti ye bhagavato orasaputtehi ca tadā parikkhayaṃ pariyādānaṃ gamitā kilesā, te etarahi laddhokāsā bhikkhūsu vuddhiṃ virūḷhiṃ vepullaṃ āpajjantā. <bold>Āvisanti bahuṃ jana</bold>nti kalyāṇamittarahitaṃ ayonisomanasikārabahulaṃ andhabālajanaṃ abhibhavitvā avasaṃ karontā āvisanti santānaṃ anupavisanti. Evaṃbhūtā ca te <bold>kīḷanti maññe bālehi, ummattehiva rakkhasā,</bold>yathā nāma keḷisīlā rakkhasā bhisakkarahite ummatte āvisitvā te anayabyasanaṃ āpādentā tehi kīḷanti, evaṃ te kilesā sammāsambuddhabhisakkarahite andhabāle bhikkhū āvisitvā tesaṃ diṭṭhadhammikādibhedaṃ anatthaṃ uppādentā tehi saddhiṃ kīḷanti maññe, kīḷantā viya hontīti attho.</paragraph>
<paragraph line="1213"><bold>Tena</bold><pageBreak edition="P" number="3.0078" /><bold>tenā</bold>ti tena tena ārammaṇabhāgena. <bold>Vidhāvitā</bold>ti virūpaṃ dhāvitā asāruppavasena paṭipajjantā. <bold>Kilesavatthūsū</bold>ti paṭhamaṃ uppannaṃ kilesā pacchā uppajjanakānaṃ kāraṇabhāvato kilesāva kilesavatthūni, tesu kilesavatthūsu samūhitesu. <bold>Sasaṅgāmeva ghosite</bold>ti hiraññasuvaṇṇamaṇimuttādikaṃ dhanaṃ vippakiritvā ‘‘yaṃ yaṃ hiraññasuvaṇṇādi yassa yassa hatthagataṃ, taṃ taṃ tassa tasseva hotū’’ti evaṃ kāmaghosanā sasaṅgāmaghosanā nāma. Tatthāyamattho <pageBreak edition="V" number="2.0300" />– kilesavatthūsu ‘‘yo yo kileso yaṃ yaṃ sattaṃ gaṇhāti abhibhavati, so so tassa tassa hotū’’ti kilesasenāpatinā mārena sasaṅgāme ghosite viya. Tehi tehi kilesehi abhibhūtā te bālaputhujjanā tena tena ārammaṇabhāgena vidhāvitā vositāti.</paragraph>
<paragraph line="1214">Te <pageBreak edition="M" number="2.0354" />evaṃ vidhāvitā kiṃ karontīti āha <bold>‘‘pariccajitvā saddhammaṃ, aññamaññehi bhaṇḍare’’</bold>ti. Tassattho – paṭipattisaddhammaṃ chaḍḍetvā āmisakiñjakkhahetu <bold>aññamaññehi bhaṇḍare</bold>kalahaṃ karontīti. <bold>Diṭṭhigatānī</bold>ti ‘‘viññāṇamattameva atthi, nattheva rūpadhammā’’ti, ‘‘yathā puggalo nāma paramatthato natthi, evaṃ sabhāvadhammāpi paramatthato natthi, vohāramattamevā’’ti ca evamādīni diṭṭhigatāni micchāgāhe <bold>anventā</bold>anugacchantā <bold>idaṃ seyyo</bold>idameva seṭṭhaṃ, aññaṃ micchāti maññanti.</paragraph>
<paragraph line="1215"><bold>Niggatā</bold>ti gehato nikkhantā. <bold>Kaṭacchubhikkhahetūpī</bold>ti kaṭacchumattabhikkhānimittampi. Taṃ dadantassa gahaṭṭhassa ananulomikasaṃsaggavasena <bold>akiccāni</bold>pabbajitena akattabbāni kammāni <bold>nisevare</bold>karonti.</paragraph>
<paragraph line="1216"><bold>Udarāvadehakaṃ bhutvā</bold>ti ‘‘ūnūdaro mitāhāro’’ti (theragā. 982; mi. pa. 6.5.10) vuttavacanaṃ acintetvā udarapūraṃ bhuñjitvā. <bold>Sayantuttānaseyyakā</bold>ti ‘‘dakkhiṇena passena sīhaseyyaṃ kappeti pāde pādaṃ accādhāya sato sampajāno’’ti (a. ni. 8.9; vibha. 519) vuttavidhānaṃ ananussaritvā uttānaseyyakā sayanti. <bold>Yā kathā satthugarahitā</bold>ti rājakathāditiracchānakathaṃ sandhāya vadati.</paragraph>
<paragraph line="1217"><bold>Sabbakārukasippānī</bold>ti sabbehi vessādīhi kārukehi kattabbāni bhattatālavaṇṭakaraṇādīni hatthasippāni. <bold>Cittiṃ katvānā</bold>ti sakkaccaṃ sādaraṃ katvā. <bold>Avūpasantā ajjhatta</bold>nti kilesavūpasamābhāvato gadduhanamattampi samādhānābhāvato ca ajjhattaṃ avūpasantā, avūpasantacittāti attho. <bold>Sāmaññattho</bold>ti samaṇadhammo. <bold>Atiacchatī</bold>ti tesaṃ ājīvakiccapasutatāya ekadesampi aphusanato visuṃyeva nisīdati, anallīyatīti vuttaṃ hoti.</paragraph>
<paragraph line="1218"><bold>Mattika</bold>nti <pageBreak edition="P" number="3.0079" />pākatikaṃ vā pañcavaṇṇaṃ vā gihīnaṃ viniyogakkhamaṃ mattikaṃ. <bold>Telacuṇṇañcā</bold>ti pākatikaṃ, abhisaṅkhataṃ vā telañca cuṇṇañca. <bold>Udakāsanabhojana</bold>nti udakañca āsanañca <pageBreak edition="V" number="2.0301" />bhojanañca. <bold>Ākaṅkhantā bahuttara</bold>nti bahuṃ piṇḍapātādiuttaruttaraṃ ākaṅkhantā ‘‘amhehi mattikādīsu dinnesu manussā daḷhabhattikā hutvā bahuṃ uttaruttaraṃ catupaccayajātaṃ dassantī’’ti adhippāyena gihīnaṃ upanāmentīti attho.</paragraph>
<paragraph line="1219">Dante <pageBreak edition="M" number="2.0355" />punanti sodhenti etenāti <bold>dantaponaṃ,</bold>dantakaṭṭhaṃ. <bold>Kapittha</bold>nti kapitthaphalaṃ. <bold>Puppha</bold>nti sumanacampakādipupphaṃ. <bold>Khādanīyānī</bold>ti aṭṭhārasavidhepi khajjakavisese. <bold>Piṇḍapāte ca sampanne</bold>ti vaṇṇādisampayutte odanavisese. <bold>‘‘Ambe āmalakāni cā’’</bold>ti <bold>ca</bold>-saddena mātuluṅgatālanāḷikerādiphalāni avuttāni saṅgaṇhāti. Sabbattha gihīnaṃ upanāmenti ākaṅkhantā bahuttaranti yojanā.</paragraph>
<paragraph line="1220"><bold>Bhesajjesu yathā vejjā</bold>ti gihīnaṃ bhesajjappayogesu yathā vejjā, tathā bhikkhū paṭipajjantīti adhippāyo. <bold>Kiccākicce yathā gihī</bold>ti gahaṭṭhānaṃ khuddake ceva mahante ca kicce kattabbe gihī viya. <bold>Gaṇikāva vibhūsāya</bold>nti attano sarīrassa vibhūsane rūpūpajīviniyo viya. <bold>Issare khattiyā yathā</bold>ti issare issariyapavattane yathā khattiyā, evaṃ kulapatī hutvā vattantīti attho.</paragraph>
<paragraph line="1221"><bold>Nekatikā</bold>ti nikatiyaṃ niyuttā, amaṇiṃyeva maṇiṃ, asuvaṇṇaṃyeva suvaṇṇaṃ katvā paṭirūpasāciyoganiratā. <bold>Vañcanikā</bold>ti kūṭamānādīhi vippalambakā. <bold>Kūṭasakkhī</bold>ti ayāthāvasakkhino. <bold>Apāṭukā</bold>ti vāmakā, asaṃyatavuttīti attho. <bold>Bahūhi parikappehī</bold>ti yathāvuttehi aññehi ca bahūhi micchājīvappakārehi.</paragraph>
<paragraph line="1222"><bold>Lesakappe</bold>ti kappiyalese kappiyapaṭirūpe. <bold>Pariyāyeti,</bold>paccayesu pariyāyassa yoge. <bold>Parikappe</bold>ti vaḍḍhiādivikappane, sabbattha visaye bhummaṃ. <bold>Anudhāvitā</bold>ti mahicchatādīhi pāpadhammehi anudhāvitā vositā. <bold>Jīvikatthā</bold>jīvikappayojanā ājīvahetukā. <bold>Upāyenā</bold>ti parikathādinā upāyena paccayuppādananayena. <bold>Saṅkaḍḍhantī</bold>ti saṃharanti.</paragraph>
<paragraph line="1223"><bold>Upaṭṭhāpenti parisa</bold>nti parisāya attānaṃ upaṭṭhapenti, yathā parisā attānaṃ upaṭṭhapenti, evaṃ parisaṃ saṅgaṇhantīti attho. <bold>Kammato</bold>ti kammahetu. Te hi attano kattabbaveyyāvaccanimittaṃ upaṭṭhapenti. <bold>No ca dhammato</bold>ti dhammanimittaṃ no ca upaṭṭhapenti. Yo satthārā ullumpanasabhāvasaṇṭhitāya parisāya saṅgaho anuññāto, tena na saṅgaṇhantīti attho. <bold>Lābhato</bold>ti <pageBreak edition="V" number="2.0302" />lābhahetu, ‘‘ayyo <pageBreak edition="P" number="3.0080" />bahussuto, bhāṇako, ‘dhammakathiko’ti evaṃ sambhāvento mahājano mayhaṃ lābhasakkāre upanayissatī’’ti <pageBreak edition="M" number="2.0356" />icchācāre ṭhatvā lābhanimittaṃ paresaṃ dhammaṃ desenti. <bold>No ca atthato</bold>ti yo so vimuttāyatanasīse ṭhatvā saddhammaṃ kathentena pattabbo attho, na taṃdiṭṭhadhammikādibhedahitanimittaṃ dhammaṃ desentīti attho.</paragraph>
<paragraph line="1224"><bold>Saṅghalābhassa bhaṇḍantī</bold>ti saṅghalābhahetu bhaṇḍanti ‘‘mayhaṃ pāpuṇāti, na tuyha’’ntiādinā kalahaṃ karonti. <bold>Saṅghato paribāhirā</bold>ti, ariyasaṅghato bahibhūtā ariyasaṅghe tadabhāvato. <bold>Paralābhopajīvantā</bold>ti sāsane lābhassa andhabālaputhujjanehi pare sīlādiguṇasampanne sekkhe uddissa uppannattā taṃ paralābhaṃ, parato vā dāyakato laddhabbalābhaṃ upajīvantā bhaṇḍanakārakā bhikkhū pāpajigucchāya abhāvato <bold>ahirikā</bold>samānā ca ‘‘mayaṃ paralābhaṃ bhuñjāma, parapaṭibaddhajīvikā’’tipi <bold>na lajjare</bold>na hirīyanti.</paragraph>
<paragraph line="1225"><bold>Nānuyuttā</bold>ti samaṇakaraṇehi dhammehi ananuyuttā. <bold>Tathā</bold>ti yathā pubbe vuttā bandhanakārakādayo, tathā. <bold>Eke</bold>ti ekacce. <bold>Muṇḍā saṅghāṭipārutā</bold>ti kevalaṃ muṇḍitakesatāya muṇḍā pilotikakhaṇḍehi saṅghaṭitaṭṭhena ‘‘saṅghāṭī’’ti laddhanāmena cīvarena pārutasarīrā. <bold>Sambhāvanaṃyevicchanti, lābhasakkāramucchitā</bold>ti lābhasakkārāsāya mucchitā ajjhositā hutvā, ‘‘pesalo dhutavādo bahussuto’’ti vā madhuravacanamanuyuttā ‘‘ariyo’’ti ca kevalaṃ <bold>sambhāvanaṃ</bold>bahumānaṃyeva icchanti esanti, na tannimitte guṇeti attho.</paragraph>
<paragraph line="1226"><bold>Eva</bold>nti ‘‘kusalānañca dhammānaṃ paññāya ca parikkhayā’’ti vuttanayena. <bold>Nānappayātamhī</bold>ti nānappakāre bhedanadhamme payāte samakate, nānappakārena vā saṃkilesadhamme payātuṃ pavattituṃ āraddhe. <bold>Na dāni sukaraṃ tathā</bold>ti idāni imasmiṃ dullabhakalyāṇamitte dullabhasappāyasaddhammassavane ca kāle yathā satthari dharante <bold>aphusitaṃ</bold>aphuṭṭhaṃ, anadhigataṃ jhānavipassanaṃ <bold>phusituṃ adhigantuṃ, phusitaṃ vā</bold>hānabhāgiyaṃ ṭhitibhāgiyameva vā ahutvā yathā visesabhāgiyaṃ hoti, tathā <bold>anurakkhituṃ</bold>pāletuṃ sukaraṃ, tathā na sukaraṃ, tathā sampādetuṃ na sakkāti attho.</paragraph>
<paragraph line="1227">Idāni <pageBreak edition="M" number="2.0357" />attano parinibbānakālassa āsannattā saṃkhittena ovādena sabrahmacāriṃ ovadanto <bold>‘‘yathā kaṇṭakaṭṭhānamhī’’</bold>tiādimāha. Tassattho – yathā puriso kenacideva payojanena kaṇṭakanicite padese anupāhano vicaranto ‘‘mā maṃ kaṇṭako vijjhī’’ti <pageBreak edition="P" number="3.0081" />satiṃ upaṭṭhapetvāva <pageBreak edition="V" number="2.0303" />vicarati, evaṃ kilesakaṇṭakanicite gocaragāme payojanena caranto muni satiṃ upaṭṭhapetvāna satisampajaññayutto appamattova careyya kammaṭṭhānaṃ avijahantoti vuttaṃ hoti.</paragraph>
<paragraph line="1228"><bold>Saritvā pubbake yogī, tesaṃ vattamanussara</bold>nti purimake yoge bhāvanāya yuttatāya yogī āraddhavipassake saritvā tesaṃ vattaṃ āgamānusārena sammāpaṭipattibhāvanāvidhiṃ anussaranto dhuranikkhepaṃ akatvā yathāpaṭipajjanto. <bold>Kiñcāpi pacchimo kālo</bold>ti yadipāyaṃ atītasatthuko carimo kālo, tathāpi yathādhammameva paṭipajjanto vipassanaṃ ussukkāpento <bold>phuseyya amataṃ padaṃ</bold>nibbānaṃ adhigaccheyya.</paragraph>
<paragraph line="1229"><bold>Idaṃ vatvā</bold>ti, yathādassitaṃ saṃkilesavodānesu imaṃ paṭipattividhiṃ kathetvā. Ayañca osānagāthā saṅgītikārehi therassa parinibbānaṃ pakāsetuṃ vuttāti veditabbā.</paragraph>
<centered line="1230">Pārāpariyattheragāthāvaṇṇanā niṭṭhitā.</centered>
<centered line="1231">Vīsatinipātavaṇṇanā niṭṭhitā.</centered>
</body>
</document>