<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0508a2.att13.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/theragatha-atthakatha-2/17. timsanipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/theragatha-atthakatha-2</directory>
    <basename>17. timsanipato</basename>
    <titlePath>17. Tiṃsanipāto - Theragāthā-aṭṭhakathā-2 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">17. Tiṃsanipāto</chapter>
    <subhead line="2">1. Phussattheragāthāvaṇṇanā</subhead>
    <paragraph line="3">Tiṃsanipāte <pageBreak edition="Myanmar" number="2.0358" /><pageBreak edition="Vipassana Research Institut" number="2.0304" /><bold>pāsādike bahū disvā</bold>tiādikā āyasmato phussattherassa gāthā. Kā uppatti? Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā devamanussesu saṃsaranto imasmiṃ buddhuppāde ekassa maṇḍalikarañño putto hutvā nibbatti, <bold>phusso</bold>ti nāmaṃ ahosi. So viññutaṃ patto khattiyakumārehi sikkhitabbasippesu nipphattiṃ gato. Upanissayasampannattā kāmesu alaggacitto aññatarassa mahātherassa santike dhammaṃ sutvā paṭiladdhasaddho pabbajitvā cariyānukūlaṃ kammaṭṭhānaṃ gahetvā bhāvanaṃ anuyuñjanto jhānāni nibbattetvā jhānapādakaṃ vipassanaṃ paṭṭhapetvā nacirasseva chaḷabhiñño ahosi. Athekadivasaṃ paṇḍaragotto nāma eko tāpaso tassa santike dhammaṃ sutvā nisinno sambahule bhikkhū sīlācārasampanne susaṃvutindriye bhāvitakāye bhāvitacitte disvā pasannacitto ‘‘sādhu vatāyaṃ paṭipatti loke ciraṃ tiṭṭheyyā’’ti cintetvā ‘‘kathaṃ nu kho, bhante, anāgatamaddhānaṃ bhikkhūnaṃ paṭipatti bhavissatī’’ti theraṃ pucchi. Tamatthaṃ dassento saṅgītikārā –</paragraph>
    <hangnum line="4" number="949"></hangnum>
    <gatha1 line="5"> ‘‘Pāsādike bahū disvā, bhāvitatte susaṃvute;</gatha1>
    <gathalast line="6">Isi paṇḍarasagotto, apucchi phussasavhaya’’nti. – gāthaṃ ādito ṭhapesuṃ;</gathalast>
    <paragraph line="7">Tattha <pageBreak edition="Pali Text Society" number="3.0082" /><bold>pāsādike</bold>ti attano paṭipattiyā pasādārahe. <bold>Bahū</bold>ti sambahule. <bold>Bhāvitatte</bold>ti samathavipassanābhāvanāhi bhāvitacitte. <bold>Susaṃvute</bold>ti suṭṭhu saṃvutindriye. <bold>Isī</bold>ti tāpaso. <bold>Paṇḍarasagotto</bold>ti paṇḍarassa nāma isino vaṃse jātattā tena samānagotto. <bold>Phussasavhaya</bold>nti phussasaddena avhātabbaṃ, phussanāmakanti attho.</paragraph>
    <hangnum line="8" number="950"></hangnum>
    <gatha1 line="9"> ‘‘Kiṃ <pageBreak edition="Myanmar" number="2.0359" /> chandā kimadhippāyā, kimākappā bhavissare;</gatha1>
    <gathalast line="10">Anāgatamhi kālamhi, taṃ me akkhāhi pucchito’’ti. –</gathalast>
    <unindented line="11">Ayaṃ <pageBreak edition="Vipassana Research Institut" number="2.0305" /> tassa isino pucchāgāthā.</unindented>
    <paragraph line="12">Tattha <bold>kiṃ chandā</bold>ti imasmiṃ sāsane anāgate bhikkhū kīdisacchandā kīdisādhimuttikā, kiṃ hīnādhimuttikā, udāhu paṇītādhimuttikāti attho. <bold>Kimadhippāyā</bold>ti kīdisādhippāyā kīdisajjhāsayā, kiṃ saṃkilesajjhāsayā, udāhu vodānajjhāsayāti attho. Atha vā <bold>chandā</bold> nāma kattukamyatā, tasmā kīdisī tesaṃ kattukamyatāti attho. <bold>Adhippāyo</bold> ajjhāsayoyeva. <bold>Kimākappā</bold>ti kīdisākappā. Ākappāti ca vesagahaṇādivārittacārittavantoti attho. <bold>Bhavissare</bold>ti bhavissanti. <bold>Taṃ me</bold>ti taṃ anāgate bhikkhūnaṃ chandādhippāyākappabhedaṃ pucchito mayhaṃ <bold>akkhāhi</bold> kathehīti theraṃ ajjhesati. Tassa thero tamatthaṃ ācikkhanto sakkaccasavane tāva niyojetuṃ –</paragraph>
    <hangnum line="13" number="951"></hangnum>
    <gatha1 line="14"> ‘‘Suṇohi vacanaṃ mayhaṃ, isi paṇḍarasavhaya;</gatha1>
    <gathalast line="15">Sakkaccaṃ upadhārehi, ācikkhissāmyanāgata’’nti. – gāthamāha;</gathalast>
    <paragraph line="16">Tassattho – bho paṇḍaranāma isi, yaṃ tvaṃ maṃ pucchasi, taṃ te anāgataṃ ācikkhissāmi, ācikkhato pana mama vacanaṃ suṇāhi anāgatatthadīpanato saṃvegāvahato ca sakkaccaṃ upadhārehīti.</paragraph>
    <paragraph line="17">Atha thero anāgataṃsañāṇena bhikkhūnaṃ bhikkhunīnañca bhāviniṃ pavattiṃ yathābhūtaṃ disvā tassa ācikkhanto –</paragraph>
    <hangnum line="18" number="952"></hangnum>
    <gatha1 line="19"> ‘‘Kodhanā upanāhī ca, makkhī thambhī saṭhā bahū;</gatha1>
    <gathalast line="20">Issukī nānāvādā ca, bhavissanti anāgate.</gathalast>
    <hangnum line="21" number="953"></hangnum>
    <gatha1 line="22"> ‘‘Aññātamānino dhamme, gambhīre tīragocarā;</gatha1>
    <gathalast line="23">Lahukā agarū dhamme, aññamaññamagāravā.</gathalast>
    <hangnum line="24" number="954"></hangnum>
    <gatha1 line="25"> ‘‘Bahū ādīnavā loke, uppajjissantyanāgate;</gatha1>
    <gathalast line="26">Sudesitaṃ imaṃ dhammaṃ, kilesissanti dummatī.</gathalast>
    <hangnum line="27" number="955"></hangnum>
    <gatha1 line="28"> ‘‘Guṇahīnāpi <pageBreak edition="Myanmar" number="2.0361" /> saṅghamhi, voharantā visāradā;</gatha1>
    <gathalast line="29">Balavanto bhavissanti, mukharā assutāvino.</gathalast>
    <hangnum line="30" number="956"></hangnum>
    <gatha1 line="31"> ‘‘Guṇavantopi <pageBreak edition="Vipassana Research Institut" number="2.0306" /><pageBreak edition="Pali Text Society" number="3.0083" /> saṅghamhi, voharantā yathātthato;</gatha1>
    <gathalast line="32">Dubbalā te bhavissanti, hirīmanā anatthikā.</gathalast>
    <hangnum line="33" number="957"></hangnum>
    <gatha1 line="34"> ‘‘Rajataṃ jātarūpañca, khettaṃ vatthumajeḷakaṃ.</gatha1>
    <gathalast line="35">Dāsidāsañca dummedhā, sādiyissantyanāgate.</gathalast>
    <hangnum line="36" number="958"></hangnum>
    <gatha1 line="37"> ‘‘Ujjhānasaññino bālā, sīlesu asamāhitā;</gatha1>
    <gathalast line="38">Unnaḷā vicarissanti, kalahābhiratā magā.</gathalast>
    <hangnum line="39" number="959"></hangnum>
    <gatha1 line="40"> ‘‘Uddhatā ca bhavissanti, nīlacīvarapārutā;</gatha1>
    <gathalast line="41">Kuhā thaddhā lapā siṅgī, carissantyariyā viya.</gathalast>
    <hangnum line="42" number="960"></hangnum>
    <gatha1 line="43"> ‘‘Telasaṇṭhehi kesehi, capalā añjanakkhikā;</gatha1>
    <gathalast line="44">Rathiyāya gamissanti, dantavaṇṇikapārutā.</gathalast>
    <hangnum line="45" number="961"></hangnum>
    <gatha1 line="46"> ‘‘Ajegucchaṃ vimuttehi, surattaṃ arahaddhajaṃ;</gatha1>
    <gathalast line="47">Jigucchissanti kāsāvaṃ, odātesu samucchitā.</gathalast>
    <hangnum line="48" number="962"></hangnum>
    <gatha1 line="49"> ‘‘Lābhakāmā bhavissanti, kusītā hīnavīriyā;</gatha1>
    <gathalast line="50">Kicchantā vanapatthāni, gāmantesu vasissare.</gathalast>
    <hangnum line="51" number="963"></hangnum>
    <gatha1 line="52"> ‘‘Ye ye lābhaṃ labhissanti, micchājīvaratā sadā;</gatha1>
    <gathalast line="53">Te teva anusikkhantā, bhajissanti asaṃyatā.</gathalast>
    <hangnum line="54" number="964"></hangnum>
    <gatha1 line="55"> ‘‘Ye ye alābhino lābhaṃ, na te pujjā bhavissare;</gatha1>
    <gathalast line="56">Supesalepi te dhīre, sevissanti na te tadā.</gathalast>
    <hangnum line="57" number="965"></hangnum>
    <gatha1 line="58"> ‘‘Milakkhurajanaṃ rattaṃ, garahantā sakaṃ dhajaṃ;</gatha1>
    <gathalast line="59">Titthiyānaṃ dhajaṃ keci, dhārissantyavadātakaṃ.</gathalast>
    <hangnum line="60" number="966"></hangnum>
    <gatha1 line="61"> ‘‘Agāravo ca kāsāve, tadā tesaṃ bhavissati;</gatha1>
    <gathalast line="62">Paṭisaṅkhā ca kāsāve, bhikkhūnaṃ na bhavissati.</gathalast>
    <hangnum line="63" number="967"></hangnum>
    <gatha1 line="64"> ‘‘Abhibhūtassa dukkhena, sallaviddhassa ruppato;</gatha1>
    <gathalast line="65">Paṭisaṅkhā mahāghorā, nāgassāsi acintiyā.</gathalast>
    <hangnum line="66" number="968"></hangnum>
    <gatha1 line="67"> ‘‘Chaddanto hi tadā disvā, surattaṃ arahaddhajaṃ;</gatha1>
    <gathalast line="68">Tāvadevabhaṇī gāthā, gajo atthopasaṃhitā.</gathalast>
    <hangnum line="69" number="969"></hangnum>
    <gatha1 line="70"> ‘‘Anikkasāvo kāsāvaṃ, yo vatthaṃ paridhassati;</gatha1>
    <gathalast line="71">Apeto damasaccena, na so kāsāvamarahati.</gathalast>
    <hangnum line="72" number="970"></hangnum>
    <gatha1 line="73"> ‘‘Yo ca vantakasāvassa, sīlesu susamāhito;</gatha1>
    <gathalast line="74">Upeto damasaccena, sa ve kāsāvamarahati.</gathalast>
    <hangnum line="75" number="971"></hangnum>
    <gatha1 line="76"> ‘‘Vipannasīlo <pageBreak edition="Vipassana Research Institut" number="2.0307" /> dummedho, pākaṭo kāmakāriyo;</gatha1>
    <gathalast line="77">Vibbhantacitto nissukko, na so kāsāvamarahati.</gathalast>
    <hangnum line="78" number="972"></hangnum>
    <gatha1 line="79"> ‘‘Yo ca sīlena sampanno, vītarāgo samāhito;</gatha1>
    <gathalast line="80">Odātamanasaṅkappo, sa ve kāsāvamarahati.</gathalast>
    <hangnum line="81" number="973"></hangnum>
    <gatha1 line="82"> ‘‘Uddhato unnaḷo bālo, sīlaṃ yassa na vijjati;</gatha1>
    <gathalast line="83">Odātakaṃ arahati, kāsāvaṃ kiṃ karissati.</gathalast>
    <hangnum line="84" number="974"></hangnum>
    <gatha1 line="85"> ‘‘Bhikkhū <pageBreak edition="Pali Text Society" number="3.0084" /> ca bhikkhuniyo ca, duṭṭhacittā anādarā;</gatha1>
    <gathalast line="86">Tādīnaṃ mettacittānaṃ, niggaṇhissantyanāgate.</gathalast>
    <hangnum line="87" number="975"></hangnum>
    <gatha1 line="88"> ‘‘Sikkhāpentāpi therehi, bālā cīvaradhāraṇaṃ;</gatha1>
    <gathalast line="89">Na suṇissanti dummedhā, pākaṭā kāmakāriyā.</gathalast>
    <hangnum line="90" number="976"></hangnum>
    <gatha1 line="91"> ‘‘Te tathā sikkhitā bālā, aññamaññaṃ agāravā;</gatha1>
    <gathalast line="92">Nādiyissantupajjhāye, khaḷuṅko viya sārathiṃ.</gathalast>
    <hangnum line="93" number="977"></hangnum>
    <gatha1 line="94"> ‘‘Evaṃ anāgataddhānaṃ, paṭipatti bhavissati;</gatha1>
    <gathalast line="95">Bhikkhūnaṃ bhikkhunīnañca, patte kālamhi pacchime.</gathalast>
    <hangnum line="96" number="978"></hangnum>
    <gatha1 line="97"> ‘‘Purā āgacchate etaṃ, anāgataṃ mahabbhayaṃ;</gatha1>
    <gathalast line="98">Subbacā hotha sakhilā, aññamaññaṃ sagāravā.</gathalast>
    <hangnum line="99" number="979"></hangnum>
    <gatha1 line="100"> ‘‘Mettacittā kāruṇikā, hotha sīlesu saṃvutā;</gatha1>
    <gathalast line="101">Āraddhavīriyā pahitattā, niccaṃ daḷhaparakkamā.</gathalast>
    <hangnum line="102" number="980"></hangnum>
    <gatha1 line="103"> ‘‘Pamādaṃ <pageBreak edition="Myanmar" number="2.0362" /> bhayato disvā, appamādañca khemato;</gatha1>
    <gathalast line="104">Bhāvethaṭṭhaṅgikaṃ maggaṃ, phusantā amataṃ pada’’nti. – imā gāthā abhāsi;</gathalast>
    <paragraph line="105">Tattha <bold>kodhanā</bold>ti kujjhanasīlā. <bold>Bhavissanti anāgate</bold>ti sambandho. Kiṃ therassa kāle tathā nāhesunti? Na nāhesuṃ. Tadā pana kalyāṇamittabahulatāya ovādakesu viññāpakesu sabrahmacārīsu bahūsu vijjamānesu kilesesu balavantesu paṭisaṅkhānabahulatāya ca yebhuyyena bhikkhū akkodhanā ahesuṃ, āyatiṃ tabbipariyāye atikodhanā bhavissanti, tasmā ‘‘anāgate’’ti vuttaṃ. Sesapadesupi eseva nayo. <bold>Upanāhī</bold>ti āghātavatthūsu āghātassa upanayhanasīlā upanāhasambhavato vā upanāhī. Tattha purimakāliko byāpādo kodho, aparakāliko upanāho. Sakiṃ pavatto vā doso kodho, anekakkhattuṃ pavatto upanāho. Paresaṃ vijjamāne guṇe makkhanti puñjanti, tesaṃ vā udakapuñjaniyā viya udakassa makkho makkhanaṃ puñjanaṃ etesaṃ atthīti <bold>makkhī</bold>. Atimānalakkhaṇo thambho etesaṃ atthīti <bold>thambhī. Saṭhā</bold>ti <pageBreak edition="Vipassana Research Institut" number="2.0308" /> asantaguṇavibhāvanalakkhaṇena sāṭheyyena samannāgatā. <bold>Issukī</bold>ti parasampattikhiyyanalakkhaṇāya issāya samannāgatā. <bold>Nānāvādā</bold>ti aññamaññaṃ viruddhavādā viruddhadiṭṭhikā, kalahakārakā cāti attho.</paragraph>
    <paragraph line="106"><bold>Aññātamānino dhamme, gambhīre tīragocarā</bold>ti gambhīre durobhāse saddhamme aññāte eva ‘‘ñātoti, diṭṭho’’ti evaṃ mānino, tato eva tassa orabhāge pavattitāya orimatīragocarā. <bold>Lahukā</bold>ti lahusabhāvā capalā. <bold>Agarū dhamme</bold>ti saddhamme gāravarahitā. <bold>Aññamaññamagāravā</bold>ti aññamaññasmiṃ appatissā, saṅghe sabrahmacārīsu ca garugāravavirahitā. <bold>Bahū ādīnavā</bold>ti vuttappakārā, vakkhamānā ca bahū anekadosā antarāyā <pageBreak edition="Pali Text Society" number="3.0085" />. <bold>Loke</bold>ti sattaloke. <bold>Uppajjissantyanāgate</bold>ti anāgate pātu bhavissanti. <bold>Sudesitaṃ imaṃ dhamma</bold>nti, sammāsambuddhena suṭṭhu aviparītaṃ ādikalyāṇādippakārena desitaṃ imaṃ āgamasaddhammaṃ. <bold>Kilesissantī</bold>ti kiliṭṭhaṃ kilesadūsitaṃ karissanti, ‘‘āpattiṃ ‘anāpattī’ti garukāpattiṃ ‘lahukāpattī’’’tiādinā <pageBreak edition="Myanmar" number="2.0363" /> duccaritasaṃkilesena asaddhammena saṇhasukhumaṃ rūpārūpadhammaṃ paṭikkhipissanti, diṭṭhisaṃkilesena ubhayatrāpi taṇhāsaṃkilesena saṃkilesissanti malinaṃ karissanti. <bold>Dummatī</bold>ti nippaññā. Vuttañhetaṃ bhagavatā – ‘‘bhavissanti, bhikkhave, bhikkhū anāgatamaddhānaṃ…pe… abhidhammakathaṃ vedallakathaṃ kathentā kaṇhadhammaṃ okkamamānā na bujjhissantī’’ti (a. ni. 5.79).</paragraph>
    <paragraph line="107"><bold>Guṇahīnā</bold>ti sīlādiguṇavirahitā dussīlā, alajjino ca. Atha vā <bold>guṇahīnā</bold>ti vinayavārittādiguṇena hīnā dhammavinaye appakataññuno. <bold>Saṅghamhī</bold>ti saṅghamajjhe. <bold>Voharantā</bold>ti kathentā, saṅghe vinicchayakathāya vattamānāya yaṃkiñci bhaṇantā. <bold>Visāradā</bold>ti nibbhayā pagabbhā. <bold>Balavanto</bold>ti pakkhabalena balavanto. <bold>Mukharā</bold>ti mukhakharā kharavādino. <bold>Assutāvino</bold>ti na sutavanto, kevalaṃ lābhasakkārasilokasannissayena guṇadharā hutvā ‘‘dhammaṃ ‘adhammo’ti, adhammañca ‘dhammo’ti, vinayaṃ ‘avinayo’ti, avinayañca ‘vinayo’’’ti evaṃ attanā yathicchitamatthaṃ saṅghamajjhe patiṭṭhapentā balavanto bhavissanti.</paragraph>
    <paragraph line="108"><bold>Guṇavanto</bold>ti sīlādiguṇasampannā. <bold>Voharantā yathātthato</bold>ti atthānurūpaṃ, aviparītatthaṃ ‘‘dhammaṃ ‘dhammo’ti, adhammaṃ ‘adhammo’ti, vinayaṃ ‘vinayo’ti avinayaṃ ‘avinayo’’’ti evaṃ dīpentā. <bold>Dubbalā te bhavissantī</bold>ti parisāyaṃ alajjussannatāya balavirahitā te bhavissanti, tesaṃ vacanaṃ na tiṭṭhissati. <bold>Hirīmanā anatthikā</bold>ti hirīmanto kenaci anatthikā. Te hi dhammena vattuṃ samatthāpi <pageBreak edition="Vipassana Research Institut" number="2.0309" /> pāpajigucchatāya appakiccatāya ca kehici virodhaṃ akarontā attano vādaṃ patiṭṭhāpetuṃ na vāyamantā diṭṭhāvikammaṃ vā adhiṭṭhānaṃ vā akatvā tuṇhī honti.</paragraph>
    <paragraph line="109"><bold>Rajata</bold>nti rūpiyaṃ, tena kahāpaṇalohamāsakādīnampi saṅgaho daṭṭhabbo. <bold>Jātarūpa</bold>nti suvaṇṇaṃ, tena maṇimuttādīnampi saṅgaho daṭṭhabbo. Vā-saddo samuccayattho ‘‘apadā vā’’tiādīsu (a. ni. 4.34; 5.32; itivu. 90) viya. ‘‘Rajatajātarūpañcā’’ti vā pāṭho. <bold>Khetta</bold>nti yattha pubbaṇṇāparaṇṇaṃ ruhati, taṃ khettaṃ. Tadatthaṃ akatabhūmibhāgo vatthu. <bold>Ajeḷaka</bold>nti eḷakā nāma ajāyeva, te ṭhapetvā avasesā pasujātī ajā nāma. Ajeḷakaggahaṇeneva hettha gomahiṃsādīnampi saṅgaho kato. <bold>Dāsidāsañcā</bold>ti dāsiyo ca dāse <pageBreak edition="Myanmar" number="2.0364" /> ca. <bold>Dummedhā</bold>ti aviddasuno <pageBreak edition="Pali Text Society" number="3.0086" />, kappiyākappiyaṃ sāruppāsāruppaṃ ajānantā attano atthāya <bold>sādiyissanti</bold> sampaṭicchissanti.</paragraph>
    <paragraph line="110"><bold>Ujjhānasaññino</bold>ti pare heṭṭhato katvā olokanacittā, anujjhāyitabbaṭṭhānepi vā ujjhānasīlā. <bold>Bālā</bold>ti duccintitacintanādinā bālalakkhaṇena samannāgatā, tato eva <bold>sīlesu asamāhitā</bold> catupārisuddhisīlesu na samāhitacittā. <bold>Unnaḷā</bold>ti, samussitatucchamānā. <bold>Vicarissantī</bold>ti mānaddhajaṃ ukkhipitvā vicarissanti. <bold>Kalahābhiratā magā</bold>ti sārambhabahulatāya karaṇuttariyapasutā kalahe eva abhiratā magasadisā migā viya attahitāpekkhā ghāsesanābhiratā dubbalavihesaparāti attho.</paragraph>
    <paragraph line="111"><bold>Uddhatā</bold>ti uddhaccena samannāgatā cittekaggatārahitā. <bold>Nīlacīvarapārutā</bold>ti akappiyarajanarattena nīlavaṇṇena cīvarena pārutā, tādisaṃ cīvaraṃ nivāsetvā ceva pārupitvā ca vicaraṇakā. <bold>Kuhā</bold>ti sāmantajappanādinā kuhanavatthunā kuhakā, asantaguṇasambhāvanicchāya kohaññaṃ katvā paresaṃ vimhāpayā. <bold>Thaddhā</bold>ti kodhena mānena ca thaddhamānasā kakkhaḷahadayā. <bold>Lapā</bold>ti lapanakā kuhanavuttikā, pasannamānasehi manussehi ‘‘kena, bhante, ayyassa attho’’ti paccayadāyakānaṃ vadāpanakā, payuttavācāvasena, nippesikatāvasena ca paccayatthaṃ lapakāti vā attho. <bold>Siṅgī</bold>ti ‘‘tattha katamaṃ siṅgaṃ? Yaṃ siṅgaṃ siṅgāratā cāturatā cāturiyaṃ parikkhatatā pārikkhatiya’’nti (vibha. 852) evaṃ vuttehi siṅgasadisehi pākaṭakilesehi samannāgatā, siṅgāracaritāti attho. <bold>‘‘Ariyā viyā’’</bold>ti idaṃ ‘‘kuhā’’ti etasseva atthadassanaṃ. Kuhakānañhi ariyānamiva ṭhitabhāvaṃ dassento ariyā viya vicarantīti āha.</paragraph>
    <paragraph line="112"><bold>Telasaṇṭhehī</bold>ti <pageBreak edition="Vipassana Research Institut" number="2.0310" /> sitthakatelena vā udakatelena vā osaṇṭhitehi. <bold>Capalā</bold>ti kāyamaṇḍanaparikkhāramaṇḍanādinā cāpallena yuttā. <bold>Añjanakkhikā</bold>ti alaṅkārañjanena añjitanettā. <bold>Rathiyāya gamissantī</bold>ti bhikkhācariyāya kulūpasaṅkamanāpadesehi, mahāracchāya ito cito ca paribbhamissanti. <bold>Dantavaṇṇikapārutā</bold>ti dantavaṇṇarattena cīvarena pārutasarīrā.</paragraph>
    <paragraph line="113"><bold>Ajeguccha</bold>nti <pageBreak edition="Myanmar" number="2.0365" /> ajigucchitabbaṃ. <bold>Vimuttehī</bold>ti ariyehi. <bold>Suratta</bold>nti kappiyarajanena suṭṭhu rattaṃ, arahantānaṃ buddhādīnaṃ ciṇṇatāya arahaddhajaṃ jigucchissanti kāsāvaṃ. Kasmā? <bold>Odātesu samucchitā</bold> gedhaṃ āpannā. Dantavaṇṇapārupanassa hi idaṃ <pageBreak edition="Pali Text Society" number="3.0087" /> kāraṇavacanaṃ. Te hi setakaṃ sambhāventā ‘‘sabbena sabbaṃ setake gahite liṅgapariccāgo eva siyā’’ti dantavaṇṇaṃ pārupanti.</paragraph>
    <paragraph line="114"><bold>Lābhakāmā</bold>ti lābhagiddhā. Bhikkhācariyāsupi kosajjayogato <bold>kusītā</bold>. Samaṇadhammaṃ kātuṃ cittassa ussāhābhāvena <bold>hīnavīriyā. Kicchantā</bold>ti, kilamantā, vanapatthesu vasituṃ kicchantā kilantacittāti attho. <bold>Gāmantesū</bold>ti gāmantasenāsanesu gāmasamīpesu senāsanesu, gāmadvāresu vā senāsanesu. <bold>Vasissare</bold>ti vasissanti.</paragraph>
    <paragraph line="115"><bold>Te teva anusikkhantā</bold>ti ye ye micchājīvappayogena laddhalābhā, te te eva puggale anusikkhantā bhamissanti. <bold>Bhamissantī</bold>ti sayampi te viya micchājīvena lābhaṃ uppādetuṃ rājakulādīni sevantā paribbhamissanti. <bold>‘‘Bhajissantī’’</bold>ti vā pāṭho, sevissantīti attho. <bold>Asaṃyatā</bold>ti sīlasaṃyamarahitā.</paragraph>
    <paragraph line="116"><bold>Ye ye alābhino lābha</bold>nti ye ye bhikkhū micchājīvaparivajjanena appapuññatāya ca lābhassa paccayassa na lābhino, te <bold>pujjā</bold> pūjanīyā pāsaṃsā <bold>tadā</bold> anāgate kāle na bhavissanti. <bold>Supesalepi te dhīre</bold>ti dhitisampannatāya dhīre suṭṭhu pesalepi te bhikkhū na sevissanti, tadā anāgate te lābhino lābhakāmāva bhikkhūti attho.</paragraph>
    <paragraph line="117"><bold>Milakkhurajanaṃ ratta</bold>nti kālakacchakarajanena rattaṃ. Samāsapadañhetaṃ, gāthāsukhatthaṃ sānunāsikaniddeso. <bold>Garahantā sakaṃ dhaja</bold>nti attano dhajabhūtaṃ kāsāvaṃ jigucchantā. Sāsane pabbajitānañhi kāsāvo dhajo nāma. <bold>Titthiyānaṃ dhajaṃ kecī</bold>ti keci sakyaputtiyabhāvaṃ paṭijānantā eva titthiyānaṃ setavatthikānaṃ dhajabhūtaṃ avadātakaṃ setavatthaṃ dhāressanti.</paragraph>
    <paragraph line="118"><bold>Agāravo</bold><pageBreak edition="Vipassana Research Institut" number="2.0311" /><bold>ca kāsāve</bold>ti arahaddhajabhūte kāsāve agāravo abahumānaṃ tadā anāgate tesaṃ bhavissati. <bold>Paṭisaṅkhā ca kāsāve</bold>ti ‘‘paṭisaṅkhā <pageBreak edition="Myanmar" number="2.0366" /> yoniso cīvaraṃ paṭisevāmī’’tiādinā (ma. ni. 1.23; a. ni. 6.58) nayena paccavekkhaṇamattampi kāsāvaparibhoge na bhavissati.</paragraph>
    <paragraph line="119">Kāsāvaṃ dhārentena kāsāvaṃ bahumānena ‘‘duccaritato oramitabba’’nti kāsāvassa garukātabbabhāve chaddantajātakamudāharanto <bold>‘‘abhibhūtassa dukkhenā’’</bold>tiādimāha. Tattha <bold>sallaviddhassā</bold>ti puthunā savisena sallena viddhassa, tato eva mahatā dukkhena abhibhūtassa. <bold>Ruppato</bold>ti sarīravikāraṃ āpajjato. <bold>Mahāghorā</bold>ti sarīrajīvitesu nirapekkhatāya bhimmā garutarā paṭisaṅkhā aññehi <bold>acintiyā</bold> cintāmattena pavattetuṃ asakkuṇeyyā chaddantamahānāgassa<bold>āsi,</bold> ahosi. Chaddantanāgarājakāle hi bodhisatto soṇuttarena nāma nesādena paṭicchannaṭṭhāne <pageBreak edition="Pali Text Society" number="3.0088" /> ṭhatvā visapītena sallena viddho mahatā dukkhena abhibhūto taṃ gahetvā paridahitaṃ kāsāvaṃ disvā ‘‘ayaṃ ariyaddhajena paṭicchanno, na mayā hiṃsitabbo’’ti tattha mettacittameva paccupaṭṭhapetvā uparidhammaṃ desesi. Yathāha –</paragraph>
    <gatha1 line="120">‘‘Samappito puthusallena nāgo,</gatha1>
    <gatha2 line="121">Aduṭṭhacitto luddakamajjhabhāsi;</gatha2>
    <gatha3 line="122">Kimatthayaṃ kissa vā samma hetu,</gatha3>
    <gathalast line="123">Mamaṃ vadhī kassa vāyaṃ payogo’’tiādi. (jā. 1.16.124);</gathalast>
    <paragraph line="124">Imamatthaṃ dassento thero <bold>‘‘chaddanto hī’’</bold>tiādimāha. Tattha <bold>surattaṃ arahaddhaja</bold>nti soṇuttarena paridahitakāsāvaṃ sandhāyāha. <bold>Abhaṇī</bold>ti abhāsi. <bold>Gāthā</bold>ti gāthāyo. <bold>Gajo</bold>ti chaddanto nāgarājā. <bold>Atthopasaṃhitā</bold>ti atthasannissitā hitā, hitayuttāti attho.</paragraph>
    <paragraph line="125">Chaddantanāgarājena vuttagāthāsu <bold>anikkasāvo</bold>ti rāgādīhi kasāvehi kasāvo, <bold>paridahissatī</bold>ti nivāsanapārupanaattharaṇavasena paribhuñjissati. ‘‘Paridhassatī’’ti vā pāṭho. <bold>Apeto damasaccenā</bold>ti indriyadamena ceva paramatthasaccapakkhikena vacīsaccena ca apeto, viyutto pariccattoti attho. <bold>Na so</bold>ti so evarūpo puggalo kāsāvaṃ paridahituṃ nārahati.</paragraph>
    <paragraph line="126"><bold>Vantakasāvassā</bold>ti <pageBreak edition="Myanmar" number="2.0367" /><pageBreak edition="Vipassana Research Institut" number="2.0312" /> catūhi maggehi vantakasāvo chaḍḍitakasāvo pahīnakasāvo assa bhaveyyāti attho. <bold>Sīlesū</bold>ti catupārisuddhisīlesu. <bold>Susamāhito</bold>ti suṭṭhu samāhito. <bold>Upeto</bold>ti indriyadamena ceva vuttappakārena saccena ca upagato samannāgato. <bold>Sa ve</bold>ti so evarūpo puggalo taṃ gandhakāsāvavatthaṃ ekantena arahatīti attho.</paragraph>
    <paragraph line="127"><bold>Vipannasīlo</bold>ti bhinnasīlo. <bold>Dummedho</bold>ti nippañño sīlavisodhanapaññāya virahito. <bold>Pākaṭo</bold>ti ‘‘dussīlo aya’’nti pākaṭo pakāso, vikkhittindriyatāya vā <bold>pākaṭo</bold> pākaṭindriyoti attho. <bold>Kāmakāriyo</bold>ti bhinnasaṃvaratāya yathicchitakārako, kāmassa vā mārassa yathākāmakaraṇīyo. <bold>Vibbhantacitto</bold>ti rūpādīsu visayesu vikkhittacitto. <bold>Nissukko</bold>ti asukko sukkadhammarahito hirottappavivajjito, kusaladhammasampādanaussukkarahito vā.</paragraph>
    <paragraph line="128"><bold>Vītarāgo</bold>ti vigatacchandarāgo. <bold>Odātamanasaṅkappo</bold>ti suvisuddhamanovitakko, anāvilasaṅkappo vā.</paragraph>
    <paragraph line="129"><bold>Kāsāvaṃ kiṃ karissatī</bold>ti yassa sīlaṃ natthi, tassa kāsāvaṃ kiṃ nāma payojanaṃ sādhessati, cittakatasadisaṃ tassa pabbajitaliṅganti attho.</paragraph>
    <paragraph line="130"><bold>Duṭṭhacittā</bold>ti <pageBreak edition="Pali Text Society" number="3.0089" /> rāgādidosehi dūsitacittā. <bold>Anādarā</bold>ti satthari dhamme aññamaññañca ādararahitā agāravā. <bold>Tādīnaṃ mettacittāna</bold>nti mettābhāvanāya sampayuttahadaye teneva arahattādhigamena iṭṭhādīsu tādibhāvappatte uḷāraguṇe. Upayogatthe hi idaṃ sāmivacanaṃ. <bold>Niggaṇhissantī</bold>ti ‘‘sīlādisampanne disvā te sambhāventā vipannasīle amhe na bahuṃ maññissantī’’ti attani agāravabhayena yathā te ubbāḷhā pakkamissanti, tathā bādhissantīti attho.</paragraph>
    <paragraph line="131"><bold>Sikkhāpentāpī</bold>ti sikkhāpiyamānāpi. Kammatthe hi ayaṃ kattuniddeso. <bold>Therehī</bold>ti attano ācariyupajjhāyehi. <bold>Cīvaradhāraṇa</bold>nti idaṃ samaṇapaṭipattiyā nidassanamattaṃ, tasmā ‘‘evaṃ te abhikkamitabbaṃ, evaṃ te paṭikkamitabba’’ntiādinā <pageBreak edition="Myanmar" number="2.0368" /> (a. ni. 4.122) sikkhāpiyamānāpīti attho. <bold>Na suṇissantī</bold>ti ovādaṃ na gaṇhissanti.</paragraph>
    <paragraph line="132"><bold>Te tathā sikkhitā bālā</bold>ti te andhabālā ācariyupajjhāyehi sikkhāpiyamānāpi anādaratāya <pageBreak edition="Vipassana Research Institut" number="2.0313" /> asikkhitāti. <bold>Nādiyissantupajjhāye</bold>ti upajjhāye ācariye ca ādaraṃ na karonti, tesaṃ anusāsaniyaṃ na tiṭṭhanti. Yathā kiṃ? <bold>Khaḷuṅko viya sārathiṃ</bold> yathā khaḷuṅko duṭṭhasso assadamakaṃ nādiyati na tassa upadese tiṭṭhati, evaṃ tepi upajjhāyācariye na bhāyanti na sārajjantīti attho.</paragraph>
    <paragraph line="133"><bold>‘‘Eva’’</bold>ntiādi vuttassevatthassa nigamanaṃ. Tattha <bold>eva</bold>nti vuttappakārena. <bold>Anāgataddhāna</bold>nti anāgatamaddhānaṃ, anāgate kāleti attho. Taṃyeva sarūpato dassento <bold>‘‘patte kālamhi pacchime’’</bold>ti āha. Tattha katamo pacchimakālo? ‘‘Tatiyasaṅgītito paṭṭhāya pacchimakālo’’ti keci, taṃ eke nānujānanti. Sāsanassa hi pañcayugāni vimuttiyugaṃ, samādhiyugaṃ, sīlayugaṃ, sutayugaṃ, dānayuganti. Tesu paṭhamaṃ vimuttiyugaṃ, tasmiṃ antarahite samādhiyugaṃ vattati, tasmimpi antarahite sīlayugaṃ vattati, tasmimpi antarahite sutayugaṃ vattateva. Aparisuddhasīlo hi ekadesena pariyattibāhusaccaṃ paggayha tiṭṭhati lābhādikāmatāya. Yadā pana mātikāpariyosānā pariyatti sabbaso antaradhāyati, tato paṭṭhāya liṅgamattameva avasissati, tadā yathā tathā dhanaṃ saṃharitvā dānamukhena vissajjenti, sā kira nesaṃ carimā sammāpaṭipatti. Tattha sutayugato paṭṭhāya pacchimakālo, ‘‘sīlayugato paṭṭhāyā’’ti apare.</paragraph>
    <paragraph line="134">Evaṃ thero pacchime kāle uppajjanakaṃ mahābhayaṃ dassetvā puna tattha sannipatitabhikkhūnaṃ ovādaṃ dadanto <bold>‘‘purā āgacchate’’</bold>tiādinā tisso gāthā abhāsi. Tattha <bold>purā āgacchate eta</bold>nti etaṃ mayā tumhākaṃ vuttaṃ paṭipattiantarāyakaraṃ anāgataṃ mahābhayaṃ āgacchati purā, yāva āgamissati, tāvadevāti attho. <bold>Subbacā</bold>ti vacanakkhamā sovacassakārakehi dhammehi <pageBreak edition="Pali Text Society" number="3.0090" /> samannāgatā, garūnaṃ anusāsaniyo padakkhiṇaggāhino hothāti attho. <bold>Sakhilā</bold>ti muduhadayā.</paragraph>
    <paragraph line="135"><bold>Mettacittā</bold>ti <pageBreak edition="Myanmar" number="2.0369" /> sabbasattesu hitūpasaṃhāralakkhaṇāya mettāya sampayuttacittā. <bold>Kāruṇikā</bold>ti karuṇāya niyuttā paresaṃ dukkhāpanayanākāravuttiyā karuṇāya samannāgatā. <bold>Āraddhavīriyā</bold>ti akusalānaṃ pahānāya kusalānaṃ upasampadāya paggahitavīriyā. <bold>Pahitattā</bold>ti nibbānaṃ paṭipesitacittā. <bold>Nicca</bold>nti sabbakālaṃ. <bold>Daḷhaparakkamā</bold>ti thiravīriyā.</paragraph>
    <paragraph line="136"><bold>Pamāda</bold>nti pamajjanaṃ, kusalānaṃ dhammānaṃ ananuṭṭhānaṃ, akusalesu ca dhammesu cittavossaggo. Vuttañhi –</paragraph>
    <indent line="137">‘‘Tattha <pageBreak edition="Vipassana Research Institut" number="2.0314" /> katamo pamādo? Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṃ, kusalānaṃ dhammānaṃ bhāvanāya asakkaccakiriyatā’’tiādi (vibha. 930).</indent>
    <paragraph line="138"><bold>Appamāda</bold>nti appamajjanaṃ, so pamādassa paṭipakkhato veditabbo. Atthato hi appamādo nāma satiyā avippavāso, upaṭṭhitāya satiyā eva cetaṃ nāmaṃ. Ayañhettha attho – yasmā pamādamūlakā sabbe anatthā, appamādamūlakā ca sabbe atthā, tasmā pamādaṃ <bold>bhayato</bold> upaddavato disvā appamādañca <bold>khemato</bold> anupaddavato disvā appamādapaṭipattiyā sikhābhūtaṃ sīlādikkhandhattayasaṅgahaṃ sammādiṭṭhiādīnaṃ aṭṭhannaṃ aṅgānaṃ vasena <bold>aṭṭhaṅgikaṃ</bold> ariyamaggaṃ <bold>bhāvetha, amataṃ</bold> nibbānaṃ <bold>phusantā</bold> sacchikarontā attano santāne uppādetha, dassanamaggamatte aṭṭhatvā upari tiṇṇaṃ maggānaṃ uppādanavasena vaḍḍhetha, evaṃ vo appamādabhāvanā sikhāpattā bhavissatīti.</paragraph>
    <paragraph line="139">Evaṃ thero sampattaparisaṃ ovadati. Imā eva cimassa therassa aññābyākaraṇagāthā ahesunti.</paragraph>
    <centered line="140">Phussattheragāthāvaṇṇanā niṭṭhitā.</centered>
    <subhead line="141">2. Sāriputtattheragāthāvaṇṇanā</subhead>
    <paragraph line="142"><bold>Yathācārī</bold><pageBreak edition="Myanmar" number="2.0370" /><bold>yathāsato</bold>tiādikā āyasmato sāriputtattherassa gāthā. Tassa āyasmato mahāmoggallānattherassa ca vatthu evaṃ veditabbaṃ – atīte ito satasahassakappādhike asaṅkhyeyyamatthake āyasmā sāriputto brāhmaṇamahāsālakule nibbatti, nāmena <bold>saradamāṇavo</bold> nāma ahosi. Mahāmoggallāno gahapatimahāsālakule nibbatti, nāmena <bold>sirivaḍḍhakuṭumbiko</bold> nāma ahosi. Te ubhopi sahapaṃsukīḷakasahāyā ahesuṃ. Tesu saradamāṇavo pitu accayena kulasantakaṃ <pageBreak edition="Pali Text Society" number="3.0091" /> dhanaṃ paṭipajjitvā ekadivasaṃ rahogato cintesi – ‘‘imesaṃ sattānaṃ maraṇaṃ nāma ekantikaṃ, tasmā mayā ekaṃ pabbajjaṃ upagantvā mokkhamaggo gavesitabbo’’ti sahāyaṃ upasaṅkamitvā, samma, ahaṃ pabbajitukāmo, kiṃ tvaṃ pabbajituṃ sakkhissasī’’ti vatvā tena ‘‘na sakkhissāmī’’ti vutte ‘‘hotu ahameva pabbajissāmī’’ti ratanakoṭṭhāgārāni vivarāpetvā kapaṇaddhikādīnaṃ <pageBreak edition="Vipassana Research Institut" number="2.0315" /> mahādānaṃ datvā pabbatapādaṃ gantvā isipabbajjaṃ pabbaji. Tassa pabbajjaṃ anupabbajitā catusattatisahassamattā brāhmaṇaputtā ahesuṃ. So pañca abhiññāyo aṭṭha ca samāpattiyo nibbattetvā tesampi jaṭilānaṃ kasiṇaparikammaṃ ācikkhi. Tepi sabbe pañcābhiññā aṭṭha samāpattiyo nibbattesuṃ.</paragraph>
    <paragraph line="143">Tena samayena anomadassī nāma sammāsambuddho loke uppajjitvā pavattitavaradhammacakko satte saṃsāramahoghato tāretvā ekadivasaṃ ‘‘saradatāpasassa ca antevāsikānañca saṅgahaṃ karissāmī’’ti eko adutiyo pattacīvaramādāya ākāsena gantvā ‘‘buddhabhāvaṃ me jānātū’’ti tāpasassa passantasseva ākāsato otaritvā pathaviyaṃ patiṭṭhāsi. Saradatāpaso satthu sarīre mahāpurisalakkhaṇāni upadhāretvā ‘‘sabbaññubuddhoyevāya’’nti niṭṭhaṃ gantvā paccuggamanaṃ katvā āsanaṃ paññāpetvā adāsi. Nisīdi bhagavā paññatte āsane. Saradatāpaso satthu santike ekamantaṃ nisīdi.</paragraph>
    <paragraph line="144">Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni phalāphalāni gahetvā āgatā satthāraṃ disvā <pageBreak edition="Myanmar" number="2.0371" /> sañjātappasādā attano ācariyassa ca satthu ca nisinnākāraṃ oloketvā, ‘‘ācariya, mayaṃ pubbe ‘tumhehi mahantataro koci natthī’ti vicarāma, ayaṃ pana puriso tumhehi mahantataro maññe’’ti āhaṃsu. ‘‘Kiṃ vadetha, tātā? Sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha? Sabbaññubuddhena maṃ tulyaṃ mā karitthā’’ti. Atha te tāpasā ācariyassa vacanaṃ sutvā ‘‘yāva mahā vatāyaṃ purisuttamo’’ti sabbeva pādesu nipatitvā satthāraṃ vandiṃsu.</paragraph>
    <paragraph line="145">Atha te ācariyo āha – ‘‘tātā, satthu anucchaviko no deyyadhammo natthi, satthā ca bhikkhācāravelāya idhāgato, handa mayaṃ deyyadhammaṃ yathābalaṃ dassāma. Tumhehi yaṃ yaṃ paṇītaṃ phalāphalaṃ ābhataṃ, taṃ taṃ āharathā’’ti āharāpetvā hatthe dhovitvā sayaṃ tathāgatassa patte patiṭṭhāpesi. Satthārā ca phalāphale paṭiggaṇhitamatte devatā dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ niṭṭhāpetvā satthari nisinne sabbe antevāsike pakkositvā satthu santike sāraṇīyaṃ kathaṃ kathento nisīdi. Satthā <pageBreak edition="Pali Text Society" number="3.0092" /> ‘‘dve aggasāvakā bhikkhusaṅghena saddhiṃ āgacchantū’’ti cintesi. Te satthu cittaṃ ñatvā tāvadeva satasahassakhīṇāsavaparivārā aggasāvakā āgantvā satthāraṃ vanditvā ekamantaṃ aṭṭhaṃsu.</paragraph>
    <paragraph line="146">Tato <pageBreak edition="Vipassana Research Institut" number="2.0316" /> saradatāpaso antevāsike āmantesi – ‘‘tātā, satthu bhikkhusaṅghassa ca pupphāsanena pūjā kātabbā, tasmā pupphāni āharathā’’ti. Te tāvadeva iddhiyā vaṇṇagandhasampannāni pupphāni āharitvā buddhassa yojanappamāṇaṃ pupphāsanaṃ paññāpesuṃ, ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa usabhamattaṃ paññāpesuṃ. Evaṃ tesaṃ paññattesu āsanesu saradatāpaso tathāgatassa purato añjaliṃ paggayha ṭhito – ‘‘bhante, mayhaṃ anuggahatthāya imaṃ pupphāsanaṃ abhiruhathā’’ti āha. Nisīdi bhagavā pupphāsane. Satthari nisinne dve aggasāvakā sesabhikkhū ca attano attano pattāsane nisīdiṃsu. Satthā ‘‘tesaṃ mahapphalaṃ hotū’’ti nirodhaṃ samāpajji. Satthu samāpannabhāvaṃ ñatvā dve aggasāvakāpi sesabhikkhūpi nirodhaṃ samāpajjiṃsu. Tāpaso <pageBreak edition="Myanmar" number="2.0372" /> sattāhaṃ nirantaraṃ pupphacchattaṃ dhārento aṭṭhāsi. Itare pana vanamūlaphalāphalaṃ paribhuñjitvā sesakāle añjaliṃ paggayha aṭṭhaṃsu.</paragraph>
    <paragraph line="147">Satthā sattāhassa accayena nirodhato vuṭṭhāya aggasāvakaṃ nisabhattheraṃ āmantesi – ‘‘tāpasānaṃ pupphāsanānumodanaṃ karohī’’ti. Thero sāvakapāramīñāṇe ṭhatvā tesaṃ pupphāsanānumodanaṃ akāsi. Tassa desanāvasāne satthā dutiyaṃ aggasāvakaṃ anomattheraṃ āmantesi – ‘‘tvampi imesaṃ dhammaṃ desehī’’ti. Sopi tepiṭakaṃ buddhavacanaṃ sammasitvā tesaṃ dhammaṃ kathesi. Dvinnampi desanāya ekassapi dhammābhisamayo nāhosi. Atha satthā buddhavisaye ṭhatvā dhammadesanaṃ ārabhi. Desanāvasāne ṭhapetvā saradatāpasaṃ avasesā sabbepi catusattatisahassamattā jaṭilā arahattaṃ pāpuṇiṃsu. Satthā ‘‘etha, bhikkhavo’’ti hatthaṃ pasāresi. Te tāvadeva antarahitatāpasavesā aṭṭhaparikkhāravaradharā saṭṭhivassikattherā viya ahesuṃ.</paragraph>
    <paragraph line="148">Saradatāpaso pana ‘‘aho vatāhampi ayaṃ nisabhatthero viya anāgate ekassa buddhassa aggasāvako bhaveyya’’nti satthu desanākāle uppannaparivitakkatāya aññavihito hutvā maggaphalāni paṭivijjhituṃ nāsakkhi. Atha tathāgataṃ vanditvā tathā paṇidhānaṃ akāsi. Satthāpissa anantarāyena samijjhanabhāvaṃ disvā – ‘‘ito tvaṃ kappasatasahassādhikaṃ ekaṃ asaṅkhyeyyaṃ atikkamitvā gotamassa nāma sammāsambuddhassa aggasāvako sāriputto nāma bhavissasī’’ti byākaritvā dhammakathaṃ vatvā bhikkhusaṅghaparivuto ākāsaṃ pakkhandi.</paragraph>
    <paragraph line="149">Saradatāpasopi <pageBreak edition="Pali Text Society" number="3.0093" /> sahāyakassa sirivaḍḍhassa santikaṃ gantvā, samma, mayā anomadassissa <pageBreak edition="Vipassana Research Institut" number="2.0317" /> bhagavato pādamūle anāgate uppajjanakassa gotamassa nāma sammāsambuddhassa aggasāvakaṭṭhānaṃ patthitaṃ, tvampi tassa dutiyasāvakaṭṭhānaṃ patthehīti.</paragraph>
    <paragraph line="150">Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ kāretvā lājapañcamāni pupphāni vikiritvā nīluppalacchadanaṃ maṇḍapaṃ kāretvā buddhāsanaṃ paññāpetvā bhikkhūnampi āsanāni paññāpetvā <pageBreak edition="Myanmar" number="2.0373" /> mahantaṃ sakkārasammānaṃ sajjetvā, saradatāpasena satthāraṃ nimantāpetvā sattāhaṃ mahādānaṃ pavattetvā, buddhappamukhaṃ bhikkhusaṅghaṃ mahārahehi vatthehi acchādetvā, dutiyasāvakabhāvāya paṇidhānaṃ akāsi. Satthāpissa anantarāyena samijjhanabhāvaṃ disvā vuttanayena byākaritvā bhattānumodanaṃ katvā pakkāmi. Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke nibbatti. Saradatāpaso cattāro brahmavihāre bhāvetvā brahmaloke nibbatti.</paragraph>
    <paragraph line="151">Tato paṭṭhāya nesaṃ ubhinnampi antarākammaṃ na kathitaṃ. Amhākaṃ pana bhagavato uppattito puretarameva saradatāpaso rājagahassa avidūre upatissagāme rūpasāriyā brāhmaṇiyā kucchimhi paṭisandhiṃ gaṇhi. Taṃdivasamevassa sahāyopi rājagahasseva avidūre kolitagāme moggaliyā brāhmaṇiyā kucchimhi paṭisandhiṃ gaṇhi. Tāni kira dvepi kulāni yāva sattamā kulaparivaṭṭā ābaddhapaṭibaddhasahāyakāneva. Tesaṃ dvinnaṃ ekadivasameva gabbhaparihāramadaṃsu. Dasamāsaccayena jātānampi tesaṃ chasaṭṭhi dhātiyo upaṭṭhāpesuṃ, nāmaggahaṇadivase rūpasāribrāhmaṇiyā puttassa upatissagāme jeṭṭhakulassa puttattā <bold>upatisso</bold>ti nāmaṃ akaṃsu. Itarassa kolitagāme jeṭṭhakulassa puttattā <bold>kolito</bold>ti nāmaṃ akaṃsu. Te ubhopi mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.</paragraph>
    <paragraph line="152">Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa paripākagatattā yoniso ummujjantā ‘‘sabbepime oraṃ vassasatānaṃ maccumukhe patissantī’’ti saṃvegaṃ paṭilabhitvā ‘‘amhehi mokkhadhammo pariyesitabbo, tañca pariyesantehi ekaṃ pabbajjaṃ laddhuṃ vaṭṭatī’’ti nicchayaṃ katvā pañcahi māṇavakasatehi saddhiṃ sañcayassa paribbājakassa santike pabbajiṃsu. Tesaṃ pabbajitakālato paṭṭhāya sañcayo lābhaggayasaggappatto ahosi <pageBreak edition="Pali Text Society" number="3.0094" />. Te katipāheneva sabbaṃ sañcayassa samayaṃ pariggaṇhitvā tattha sāraṃ adisvā tato nikkhamitvā tattha tattha te te paṇḍitasammate samaṇabrāhmaṇe pañhaṃ pucchanti, te tehi <pageBreak edition="Myanmar" number="2.0374" /> puṭṭhā neva <pageBreak edition="Vipassana Research Institut" number="2.0318" /> sampāyanti, aññadatthu teyeva tesaṃ pañhaṃ vissajjenti. Evaṃ te mokkhaṃ pariyesantā katikaṃ akaṃsu – ‘‘amhesu yo paṭhamaṃ amataṃ adhigacchati, so itarassa ārocetū’’ti.</paragraph>
    <paragraph line="153">Tena ca samayena amhākaṃ satthari paṭhamābhisambodhiṃ patvā pavattitavaradhammacakke anupubbena uruvelakassapādike sahassajaṭile dametvā rājagahe viharante ekadivasaṃ upatisso paribbājako paribbājakārāmaṃ gacchanto āyasmantaṃ assajittheraṃ rājagahe piṇḍāya carantaṃ disvā ‘‘na mayā evarūpo ākappasampanno pabbajito diṭṭhapubbo, santadhammena nāma ettha bhavitabba’’nti sañjātappasādo pañhaṃ pucchituṃ āyasmantaṃ udikkhanto piṭṭhito piṭṭhito anubandhi. Theropi laddhapiṇḍapāto paribhuñjituṃ patirūpaṃ okāsaṃ gato. Paribbājako attano paribbājakapīṭhaṃ paññāpetvā adāsi. Bhattakiccapariyosāne cassa attano kuṇḍikāya udakaṃ adāsi.</paragraph>
    <paragraph line="154">Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā ‘‘ko vā te satthā, kassa vā tvaṃ dhammaṃ rocesī’’ti pucchi. Thero sammāsambuddhaṃ apadisi. Puna tena ‘‘kiṃvādī panāyasmato satthā’’ti puṭṭho ‘‘imassa sāsanassa gambhīrataṃ dassessāmī’’ti attano navakabhāvaṃ pavedetvā saṅkhepavasena cassa sāsanadhammaṃ kathento ‘‘ye dhammā hetuppabhavā’’ti (mahāva. 60; apa. thera 1.1.286; peṭako. 9) gāthamāha. Paribbājako paṭhamapadadvayameva sutvā sahassanayasampanne sotāpattiphale patiṭṭhāsi, itaraṃ padadvayaṃ sotāpannakāle niṭṭhāsi. Gāthāpariyosāne pana sotāpanno hutvā upari visese appavattente ‘‘bhavissati ettha kāraṇa’’nti sallakkhetvā theraṃ āha – ‘‘mā, bhante, upari dhammadesanaṃ vaḍḍhayittha, ettakameva hotu, kahaṃ amhākaṃ satthā vasatī’’ti? ‘‘Veḷuvane’’ti. ‘‘Bhante, tumhe purato gacchatha, ahaṃ mayhaṃ sahāyakassa katapaṭiññaṃ mocetvā taṃ gahetvā āgamissāmī’’ti pañcapatiṭṭhitena vanditvā <pageBreak edition="Myanmar" number="2.0375" /> tikkhattuṃ padakkhiṇaṃ katvā theraṃ uyyojetvā paribbājakārāmaṃ agamāsi.</paragraph>
    <paragraph line="155">Kolitaparibbājako taṃ dūratova āgacchantaṃ disvā ‘‘mukhavaṇṇo na aññadivasesu viya, addhānena amataṃ adhigataṃ bhavissatī’’ti tenevassa visesādhigamaṃ sambhāvetvā amatādhigamaṃ pucchi. Sopissa ‘‘āmāvuso, amataṃ adhigata’’nti paṭijānitvā tameva gāthaṃ abhāsi. Gāthāpariyosāne kolito sotāpattiphale patiṭṭhahitvā <pageBreak edition="Pali Text Society" number="3.0095" /> āha – ‘‘kahaṃ no satthā’’ti? ‘‘Veḷuvane’’ti. ‘‘Tena hi, āvuso, āyāma, satthāraṃ passissāmā’’ti. Upatisso <pageBreak edition="Vipassana Research Institut" number="2.0319" /> sabbakālampi ācariyapūjakova, tasmā sañcayassa santikaṃ gantvā satthu guṇe pakāsetvā tampi satthu santikaṃ netukāmo ahosi. So lābhāsāpakato antevāsikabhāvaṃ anicchanto ‘‘na sakkomi cāṭi hutvā udakasiñcanaṃ hotu’’nti paṭikkhipi. Te anekehi kāraṇehi taṃ saññāpetuṃ asakkontā attano ovāde vattamānehi aḍḍhateyyasatehi antevāsikehi saddhiṃ veḷuvanaṃ agamaṃsu. Satthā te dūratova āgacchante disvā ‘‘etaṃ me sāvakayugaṃ bhavissati aggaṃ bhaddayuga’’nti vatvā tesaṃ parisāya cariyavasena dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi. Yathā tesaṃ, evaṃ aggasāvakānampi iddhimayapattacīvaraṃ āgatameva. Uparimaggattayakiccaṃ pana na niṭṭhāti. Kasmā? Sāvakapāramīñāṇassa mahantatāya.</paragraph>
    <paragraph line="156">Tesu āyasmā mahāmoggallāno pabbajitadivasato sattame divase magadharaṭṭhe kallavālagāme samaṇadhammaṃ karonto thinamiddhe okkante satthārā saṃvejito thinamiddhaṃ vinodetvā dhātukammaṭṭhānaṃ (a. ni. 7.61) suṇanto eva uparimaggattayaṃ adhigantvā sāvakapāramīñāṇassa matthakaṃ pāpuṇi. Āyasmā sāriputto pabbajitadivasato aḍḍhamāsaṃ atikkamitvā satthārā saddhiṃ rājagahe sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante (ma. ni. 2.201 ādayo) desiyamāne desanānusārena ñāṇaṃ pesetvā parassa vaḍḍhitaṃ bhattaṃ bhuñjanto viya sāvakapāramīñāṇassa <pageBreak edition="Myanmar" number="2.0376" /> matthakaṃ pāpuṇi. Iti dvinnampi aggasāvakānaṃ satthu samīpe eva sāvakapāramīñāṇaṃ matthakaṃ pattaṃ. Tena vuttaṃ <bold>apadāne</bold> (apa. thera 1.1.141-374) –</paragraph>
    <gatha1 line="157">‘‘Himavantassa avidūre, lambako nāma pabbato;</gatha1>
    <gathalast line="158">Assamo sukato mayhaṃ, paṇṇasālā sumāpitā.</gathalast>
    <gatha1 line="159">‘‘Uttānakūlā nadikā, supatitthā manoramā;</gatha1>
    <gathalast line="160">Susuddhapulinākiṇṇā, avidūre mamassamaṃ.</gathalast>
    <gatha1 line="161">‘‘Asakkharā apabbhārā, sādu appaṭigandhikā;</gatha1>
    <gathalast line="162">Sandatī nadikā tattha, sobhayantā mamassamaṃ.</gathalast>
    <gatha1 line="163">‘‘Kumbhīlā makarā cettha, susumārā ca kacchapā;</gatha1>
    <gathalast line="164">Caranti nadiyā tattha, sobhayantā mamassamaṃ.</gathalast>
    <gatha1 line="165">‘‘Pāṭhīnā pāvusā macchā, balajā muñjarohitā;</gatha1>
    <gathalast line="166">Vaggaḷā papatāyantā, sobhayanti mamassamaṃ.</gathalast>
    <gatha1 line="167">‘‘Ubho kūlesu nadiyā, pupphino phalino dumā;</gatha1>
    <gathalast line="168">Ubhato abhilambantā, sobhayanti mamassamaṃ.</gathalast>
    <gatha1 line="169">‘‘Ambā <pageBreak edition="Vipassana Research Institut" number="2.0320" /> sālā ca tilakā, pāṭalī sinduvārakā;</gatha1>
    <gathalast line="170">Dibbagandhā sampavanti, pupphitā mama assame.</gathalast>
    <gatha1 line="171">‘‘Cammakā saḷalā nīpā, nāgapunnāgaketakā;</gatha1>
    <gathalast line="172">Dibbagandhā sampavanti, pupphitā mama assame.</gathalast>
    <gatha1 line="173">‘‘Atimuttā asokā ca, bhaginīmālā ca pupphitā;</gatha1>
    <gathalast line="174">Aṅkolā bimbijālā ca, pupphitā mama assame.</gathalast>
    <gatha1 line="175">‘‘Ketakā kandali ceva, godhukā tiṇasūlikā;</gatha1>
    <gathalast line="176">Dibbagandhaṃ sampavantā, sobhayanti mamassamaṃ.</gathalast>
    <gatha1 line="177">‘‘Kaṇikārā kaṇṇikā ca, asanā ajjunā bahū;</gatha1>
    <gathalast line="178">Dibbagandhaṃ sampavantā, sobhayanti mamassamaṃ.</gathalast>
    <gatha1 line="179">‘‘Punnāgā giripunnāgā, koviḷārā ca pupphitā;</gatha1>
    <gathalast line="180">Dibbagandhaṃ sampavantā, sobhayanti mamassamaṃ.</gathalast>
    <gatha1 line="181">‘‘Uddālakā <pageBreak edition="Myanmar" number="2.0377" /> ca kuṭajā, kadambā vakulā bahū;</gatha1>
    <gathalast line="182">Dibbagandhaṃ sampavantā, sobhayanti mamassamaṃ.</gathalast>
    <gatha1 line="183">‘‘Āḷakā isimuggā ca, kadalimātuluṅgiyo;</gatha1>
    <gathalast line="184">Gandhodakena saṃvaḍḍhā, phalāni dhārayanti te.</gathalast>
    <gatha1 line="185">‘‘Aññe pupphanti padumā, aññe jāyanti kesarī;</gatha1>
    <gathalast line="186">Aññe opupphā padumā, pupphitā taḷāke tadā.</gathalast>
    <gatha1 line="187">‘‘Gabbhaṃ gaṇhanti padumā, niddhāvanti muḷāliyo;</gatha1>
    <gathalast line="188">Siṅghāṭipattamākiṇṇā, sobhanti taḷāke tadā.</gathalast>
    <gatha1 line="189">‘‘Nayitā ambagandhī ca, uttalī bandhujīvakā;</gatha1>
    <gathalast line="190">Dibbagandhā sampavanti, pupphitā taḷāke tadā.</gathalast>
    <gatha1 line="191">‘‘Pāṭhīnā pāvusā macchā, balajā muñjarohitā;</gatha1>
    <gathalast line="192">Saṃgulā maggurā ceva, vasanti taḷāke tadā.</gathalast>
    <gatha1 line="193">‘‘Kumbhīlā susumārā ca, tantigāhā ca rakkhasā;</gatha1>
    <gathalast line="194">Oguhā ajagarā ca, vasanti taḷāke tadā.</gathalast>
    <gatha1 line="195">‘‘Pārevatā ravihaṃsā, cakkavākā nadīcarā;</gatha1>
    <gathalast line="196">Kokilā sukasāḷikā, upajīvanti taṃ saraṃ.</gathalast>
    <gatha1 line="197">‘‘Kukutthakā kuḷīrakā, vane pokkharasātakā;</gatha1>
    <gathalast line="198">Dindibhā suvapotā ca, upajīvanti taṃ saraṃ.</gathalast>
    <gatha1 line="199">‘‘Haṃsā koñcā mayūrā ca, kokilā tambacūḷakā;</gatha1>
    <gathalast line="200">Pampakā jīvaṃjīvā ca, upajīvanti taṃ saraṃ.</gathalast>
    <gatha1 line="201">‘‘Kosikā <pageBreak edition="Vipassana Research Institut" number="2.0321" /> poṭṭhasīsā ca, kurarā senakā bahū;</gatha1>
    <gathalast line="202">Mahākāḷā ca sakuṇā, upajīvanti taṃ saraṃ.</gathalast>
    <gatha1 line="203">‘‘Pasadā ca varāhā ca, camarā gaṇḍakā bahū;</gatha1>
    <gathalast line="204">Rohiccā sukapotā ca, upajīvanti taṃ saraṃ.</gathalast>
    <gatha1 line="205">‘‘Sīhabyagghā ca dīpī ca, acchakokataracchakā;</gatha1>
    <gathalast line="206">Tidhā pabhinnamātaṅgā, upajīvanti taṃ saraṃ.</gathalast>
    <gatha1 line="207">‘‘Kinnarā <pageBreak edition="Myanmar" number="2.0378" /> vānarā ceva, athopi vanakammikā;</gatha1>
    <gathalast line="208">Cetā ca luddakā ceva, upajīvanti taṃ saraṃ.</gathalast>
    <gatha1 line="209">‘‘Tindukāni piyālāni, madhuke kāsumāriyo;</gatha1>
    <gathalast line="210">Dhuvaṃ phalāni dhārenti, avidūre mamassamaṃ.</gathalast>
    <gatha1 line="211">‘‘Kosambā saḷalā nimbā, sāduphalasamāyutā;</gatha1>
    <gathalast line="212">Dhuvaṃ phalāni dhārenti, avidūre mamassamaṃ.</gathalast>
    <gatha1 line="213">‘‘Harītakā āmalakā, ambajambuvibhītakā;</gatha1>
    <gathalast line="214">Kolā bhallātakā billā, phalāni dhārayanti te.</gathalast>
    <gatha1 line="215">‘‘Āluvā ca kaḷambā ca, biḷālītakkaḷāni ca;</gatha1>
    <gathalast line="216">Jīvakā sutakā ceva, bahukā mama assame.</gathalast>
    <gatha1 line="217">‘‘Assamassāvidūramhi, taḷākāsuṃ sunimmitā;</gatha1>
    <gathalast line="218">Acchodakā sītajalā, supatitthā manoramā.</gathalast>
    <gatha1 line="219">‘‘Padumuppalasañchannā, puṇḍarīkasamāyutā;</gatha1>
    <gathalast line="220">Mandālakehi sañchannā, dibbagandhopavāyati.</gathalast>
    <gatha1 line="221">‘‘Evaṃ sabbaṅgasampanne, pupphite phalite vane;</gatha1>
    <gathalast line="222">Sukate assame ramme, viharāmi ahaṃ tadā.</gathalast>
    <gatha1 line="223">‘‘Sīlavā vatasampanno, jhāyī jhānarato sadā;</gatha1>
    <gathalast line="224">Pañcābhiññābalappatto, suruci nāma tāpaso.</gathalast>
    <gatha1 line="225">‘‘Catuvīsasahassāni, sissā mayhaṃ upaṭṭhahuṃ;</gatha1>
    <gathalast line="226">Sabbe maṃ brāhmaṇā ete, jātimanto yasassino.</gathalast>
    <gatha1 line="227">‘‘Lakkhaṇe itihāse ca, sanighaṇḍusakeṭubhe;</gatha1>
    <gathalast line="228">Padakā veyyākaraṇā, sadhamme pāramiṃ gatā.</gathalast>
    <gatha1 line="229">‘‘Uppātesu nimittesu, lakkhaṇesu ca kovidā;</gatha1>
    <gathalast line="230">Pathabyā bhūmantalikkhe, mama sissā susikkhitā.</gathalast>
    <gatha1 line="231">‘‘Appicchā nipakā ete, appāhārā alolupā;</gatha1>
    <gathalast line="232">Lābhālābhena santuṭṭhā, parivārenti maṃ sadā.</gathalast>
    <gatha1 line="233">‘‘Jhāyī <pageBreak edition="Myanmar" number="2.0379" /><pageBreak edition="Vipassana Research Institut" number="2.0322" /> jhānaratā dhīrā, santacittā samāhitā;</gatha1>
    <gathalast line="234">Ākiñcaññaṃ patthayantā, parivārenti maṃ sadā.</gathalast>
    <gatha1 line="235">‘‘Abhiññāpāramippattā, pettike gocare ratā;</gatha1>
    <gathalast line="236">Antalikkhacarā dhīrā, parivārenti maṃ sadā.</gathalast>
    <gatha1 line="237">‘‘Saṃvutā chasu dvāresu, anejā rakkhitindriyā;</gatha1>
    <gathalast line="238">Asaṃsaṭṭhā ca te dhīrā, mama sissā durāsadā.</gathalast>
    <gatha1 line="239">‘‘Pallaṅkena nisajjāya, ṭhānacaṅkamanena ca;</gatha1>
    <gathalast line="240">Vītināmenti te rattiṃ, mama sissā durāsadā.</gathalast>
    <gatha1 line="241">‘‘Rajjanīye na rajjanti, dussanīye na dussare;</gatha1>
    <gathalast line="242">Mohanīye na muyhanti, mama sissā durāsadā.</gathalast>
    <gatha1 line="243">‘‘Iddhiṃ vīmaṃsamānā te, vattanti niccakālikaṃ;</gatha1>
    <gathalast line="244">Pathaviṃ te pakampenti, sārabbhena durāsadā.</gathalast>
    <gatha1 line="245">‘‘Kīḷamānā ca te sissā, kīḷanti jhānakīḷitaṃ.</gatha1>
    <gathalast line="246">Jambuto phalamānenti, mama sissā durāsadā.</gathalast>
    <gatha1 line="247">‘‘Aññe gacchanti goyānaṃ, aññe pubbavidehakaṃ;</gatha1>
    <gathalast line="248">Aññe ca uttarakuruṃ, esanāya durāsadā.</gathalast>
    <gatha1 line="249">‘‘Purato pesenti khāriṃ, pacchato ca vajanti te;</gatha1>
    <gathalast line="250">Catuvīsasahassehi, chāditaṃ hoti ambaraṃ.</gathalast>
    <gatha1 line="251">‘‘Aggipākī anaggī ca, dantodukkhalikāpi ca;</gatha1>
    <gathalast line="252">Asmena koṭṭitā keci, pavattaphalabhojanā.</gathalast>
    <gatha1 line="253">‘‘Udakorohaṇā keci, sāyaṃ pāto sucīratā;</gatha1>
    <gathalast line="254">Toyābhisecanakarā, mama sissā durāsadā.</gathalast>
    <gatha1 line="255">‘‘Parūḷhakacchanakhalomā, paṅkadantā rajassirā;</gatha1>
    <gathalast line="256">Gandhitā sīlagandhena, mama sissā durāsadā.</gathalast>
    <gatha1 line="257">‘‘Pātova sannipatitvā, jaṭilā uggatāpanā;</gatha1>
    <gathalast line="258">Lābhālābhaṃ pakittetvā, gacchanti ambare tadā.</gathalast>
    <gatha1 line="259">‘‘Etesaṃ <pageBreak edition="Myanmar" number="2.0380" /> pakkamantānaṃ, mahāsaddo pavattati;</gatha1>
    <gathalast line="260">Ajinacammasaddena, muditā honti devatā.</gathalast>
    <gatha1 line="261">‘‘Disodisaṃ pakkamanti, antalikkhacarā isī;</gatha1>
    <gathalast line="262">Sake balenupatthaddhā, te gacchanti yadicchakaṃ.</gathalast>
    <gatha1 line="263">‘‘Pathavīkampakā ete, sabbeva nabhacārino;</gatha1>
    <gathalast line="264">Uggatejā duppasahā, sāgarova akhobhiyā.</gathalast>
    <gatha1 line="265">‘‘Ṭhānacaṅkamino <pageBreak edition="Vipassana Research Institut" number="2.0323" /> keci, keci nesajjikā isī;</gatha1>
    <gathalast line="266">Pavattabhojanā keci, mama sissā durāsadā.</gathalast>
    <gatha1 line="267">‘‘Mettāvihārino ete, hitesī sabbapāṇinaṃ;</gatha1>
    <gathalast line="268">Anattukkaṃsakā sabbe, na te vambhenti kassaci.</gathalast>
    <gatha1 line="269">‘‘Sīharājāvasambhītā, gajarājāva thāmavā;</gatha1>
    <gathalast line="270">Durāsadā byagghāriva, āgacchanti mamantike.</gathalast>
    <gatha1 line="271">‘‘Vijjādharā devatā ca, nāgagandhabbarakkhasā;</gatha1>
    <gathalast line="272">Kumbhaṇḍā dānavā garuḷā, upajīvanti taṃ saraṃ.</gathalast>
    <gatha1 line="273">‘‘Te jaṭākhāribharitā, ajinuttaravāsanā;</gatha1>
    <gathalast line="274">Antalikkhacarā sabbe, upajīvanti taṃ saraṃ.</gathalast>
    <gatha1 line="275">‘‘Sadānucchavikā ete, aññamaññaṃ sagāravā;</gatha1>
    <gathalast line="276">Catubbīsasahassānaṃ, khipitasaddo na vijjati.</gathalast>
    <gatha1 line="277">‘‘Pāde pādaṃ nikkhipantā, appasaddā susaṃvutā;</gatha1>
    <gathalast line="278">Upasaṅkamma sabbeva, sirasā vandare mamaṃ.</gathalast>
    <gatha1 line="279">‘‘Tehi sissehi parivuto, santehi ca tapassibhi;</gatha1>
    <gathalast line="280">Vasāmi assame tattha, jhāyī jhānarato ahaṃ.</gathalast>
    <gatha1 line="281">‘‘Isīnaṃ sīlagandhena, pupphagandhena cūbhayaṃ;</gatha1>
    <gathalast line="282">Phalīnaṃ phalagandhena, gandhito hoti assamo.</gathalast>
    <gatha1 line="283">‘‘Rattindivaṃ na jānāmi, arati me na vijjati;</gatha1>
    <gathalast line="284">Sake sisse ovadanto, bhiyyo hāsaṃ labhāmahaṃ.</gathalast>
    <gatha1 line="285">‘‘Pupphānaṃ <pageBreak edition="Myanmar" number="2.0381" /> pupphamānānaṃ, phalānañca vipaccataṃ;</gatha1>
    <gathalast line="286">Dibbagandhā pavāyanti, sobhayantā mamassamaṃ.</gathalast>
    <gatha1 line="287">‘‘Samādhimhā vuṭṭhahitvā, atāpī nipako ahaṃ;</gatha1>
    <gathalast line="288">Khāribhāraṃ gahetvāna, vanaṃ ajjhogahiṃ ahaṃ.</gathalast>
    <gatha1 line="289">‘‘Uppāte supine cāpi, lakkhaṇesu susikkhito;</gatha1>
    <gathalast line="290">Pavattamānaṃ mantapadaṃ, dhārayāmi ahaṃ tadā.</gathalast>
    <gatha1 line="291">‘‘Anomadassī bhagavā, lokajeṭṭho narāsabho;</gatha1>
    <gathalast line="292">Vivekakāmo sambuddho, himavantamupāgami.</gathalast>
    <gatha1 line="293">‘‘Ajjhogāhetvā himavantaṃ, aggo kāruṇiko muni;</gatha1>
    <gathalast line="294">Pallaṅkaṃ ābhujitvāna, nisīdi purisuttamo.</gathalast>
    <gatha1 line="295">‘‘Tamaddasāhaṃ sambuddhaṃ, sappabhāsaṃ manoramaṃ;</gatha1>
    <gathalast line="296">Indīvaraṃva jalitaṃ, ādittaṃva hutāsanaṃ.</gathalast>
    <gatha1 line="297">‘‘Jalantaṃ <pageBreak edition="Vipassana Research Institut" number="2.0324" /> dīparukkhaṃva, vijjutaṃ gagane yathā;</gatha1>
    <gathalast line="298">Suphullaṃ sālarājaṃva, addasaṃ lokanāyakaṃ.</gathalast>
    <gatha1 line="299">‘‘Ayaṃ nāgo mahāvīro, dukkhassantakaro muni;</gatha1>
    <gathalast line="300">Imaṃ dassanamāgamma, sabbadukkhā pamuccare.</gathalast>
    <gatha1 line="301">‘‘Disvānāhaṃ devadevaṃ, lakkhaṇaṃ upadhārayiṃ;</gatha1>
    <gathalast line="302">Buddho nu kho na vā buddho, handa passāmi cakkhumaṃ.</gathalast>
    <gatha1 line="303">‘‘Sahassārāni cakkāni, dissanti caraṇuttame;</gatha1>
    <gathalast line="304">Lakkhaṇānissa disvāna, niṭṭhaṃ gacche tathāgate.</gathalast>
    <gatha1 line="305">‘‘Sammajjaniṃ gahetvāna, sammajjitvānahaṃ tadā;</gatha1>
    <gathalast line="306">Atha pupphe samānetvā, buddhaseṭṭhaṃ apūjayiṃ.</gathalast>
    <gatha1 line="307">‘‘Pūjayitvāna sambuddhaṃ, oghatiṇṇamanāsavaṃ;</gatha1>
    <gathalast line="308">Ekaṃsaṃ ajinaṃ katvā, namassiṃ lokanāyakaṃ.</gathalast>
    <gatha1 line="309">‘‘Yena ñāṇena sambuddho, viharati anāsavo;</gatha1>
    <gathalast line="310">Taṃ ñāṇaṃ kittayissāmi, suṇātha mama bhāsato.</gathalast>
    <gatha1 line="311">‘‘Samuddharasimaṃ <pageBreak edition="Myanmar" number="2.0382" /> lokaṃ, sayambhū amitodaya;</gatha1>
    <gathalast line="312">Tava dassanamāgamma, kaṅkhāsotaṃ taranti te.</gathalast>
    <gatha1 line="313">‘‘Tuvaṃ satthā ca ketu ca, dhajo yūpo ca pāṇinaṃ;</gatha1>
    <gathalast line="314">Parāyaṇo patiṭṭhā ca, dīpo ca dvipaduttamo.</gathalast>
    <gatha1 line="315">‘‘Sakkā samudde udakaṃ, pametuṃ āḷhakena vā;</gatha1>
    <gathalast line="316">Na tveva tava sabbaññu, ñāṇaṃ sakkā pametave.</gathalast>
    <gatha1 line="317">‘‘Dhāretuṃ pathaviṃ sakkā, ṭhapetvā tulamaṇḍale;</gatha1>
    <gathalast line="318">Na tveva tava sabbaññu, ñāṇaṃ sakkā dharetave.</gathalast>
    <gatha1 line="319">‘‘Ākāso minituṃ sakkā, rajjuyā aṅgulena vā;</gatha1>
    <gathalast line="320">Na tveva tava sabbaññu, ñāṇaṃ sakkā pametave.</gathalast>
    <gatha1 line="321">‘‘Mahāsamudde udakaṃ, pathaviñcākhilañjahe;</gatha1>
    <gathalast line="322">Buddhañāṇaṃ upādāya, upamāto na yujjare.</gathalast>
    <gatha1 line="323">‘‘Sadevakassa lokassa, cittaṃ yesaṃ pavattati;</gatha1>
    <gathalast line="324">Antojālīkatā ete, tava ñāṇamhi cakkhuma.</gathalast>
    <gatha1 line="325">‘‘Yena ñāṇena pattosi, kevalaṃ bodhimuttamaṃ;</gatha1>
    <gathalast line="326">Tena ñāṇena sabbaññu, maddasī paratitthiye.</gathalast>
    <gatha1 line="327">‘‘Imā gāthā thavitvāna, suruci nāma tāpaso;</gatha1>
    <gathalast line="328">Ajinaṃ pattharitvāna, pathaviyaṃ nisīdi so.</gathalast>
    <gatha1 line="329">‘‘Cullāsītisahassāni <pageBreak edition="Vipassana Research Institut" number="2.0325" />, ajjhogāḷho mahaṇṇave;</gatha1>
    <gathalast line="330">Accuggato tāvadeva, girirājā pavuccati.</gathalast>
    <gatha1 line="331">‘‘Tāva accuggato neru, āyato vitthato ca so;</gatha1>
    <gathalast line="332">Cuṇṇito aṇubhedena, koṭisatasahassaso.</gathalast>
    <gatha1 line="333">‘‘Lakkhe ṭhapiyamānamhi, parikkhayamagacchatha;</gatha1>
    <gathalast line="334">Na tveva tava sabbaññu, ñāṇaṃ sakkā pametave.</gathalast>
    <gatha1 line="335">‘‘Sukhumacchikena jālena, udakaṃ yo parikkhipe;</gatha1>
    <gathalast line="336">Ye keci udake pāṇā, antojālīkatā siyuṃ.</gathalast>
    <gatha1 line="337">‘‘Tatheva <pageBreak edition="Myanmar" number="2.0383" /> hi mahāvīra, ye keci puthutitthiyā;</gatha1>
    <gathalast line="338">Diṭṭhigahanapakkhandā, parāmāsena mohitā.</gathalast>
    <gatha1 line="339">‘‘Tava suddhena ñāṇena, anāvaraṇadassinā;</gatha1>
    <gathalast line="340">Antojālīkatā ete, ñāṇaṃ te nātivattare.</gathalast>
    <gatha1 line="341">‘‘Bhagavā tamhi samaye, anomadassī mahāyaso;</gatha1>
    <gathalast line="342">Vuṭṭhahitvā samādhimhā, disaṃ olokayī jino.</gathalast>
    <gatha1 line="343">‘‘Anomadassimunino, nisabho nāma sāvako;</gatha1>
    <gathalast line="344">Parivuto satasahassehi, santacittehi tādibhi.</gathalast>
    <gatha1 line="345">‘‘Khīṇāsavehi suddhehi, chaḷabhiññehi jhāyibhi;</gatha1>
    <gathalast line="346">Cittamaññāya buddhassa, upesi lokanāyakaṃ.</gathalast>
    <gatha1 line="347">‘‘Antalikkhe ṭhitā tattha, padakkhiṇamakaṃsu te;</gatha1>
    <gathalast line="348">Namassantā pañjalikā, otaruṃ buddhasantike.</gathalast>
    <gatha1 line="349">‘‘Anomadassī bhagavā, lokajeṭṭho narāsabho;</gatha1>
    <gathalast line="350">Bhikkhusaṅghe nisīditvā, sitaṃ pātukarī jino.</gathalast>
    <gatha1 line="351">‘‘Varuṇo nāmupaṭṭhāko, anomadassissa satthuno;</gatha1>
    <gathalast line="352">Ekaṃsaṃ cīvaraṃ katvā, apucchi lokanāyakaṃ.</gathalast>
    <gatha1 line="353">‘‘Ko nu kho bhagavā hetu, sitakammassa satthuno;</gatha1>
    <gathalast line="354">Na hi buddhā ahetūhi, sitaṃ pātukaronti te.</gathalast>
    <gatha1 line="355">‘‘Anomadassī bhagavā, lokajeṭṭho narāsabho;</gatha1>
    <gathalast line="356">Bhikkhumajjhe nisīditvā, imaṃ gāthaṃ abhāsatha.</gathalast>
    <gatha1 line="357">‘‘Yo maṃ pupphena pūjesi, ñāṇañcāpi anutthavi;</gatha1>
    <gathalast line="358">Tamahaṃ kittayissāmi, suṇotha mama bhāsato.</gathalast>
    <gatha1 line="359">‘‘Buddhassa giramaññāya, sabbe devā samāgatā;</gatha1>
    <gathalast line="360">Saddhammaṃ sotukāmā te, sambuddhamupasaṅkamuṃ.</gathalast>
    <gatha1 line="361">‘‘Dasasu <pageBreak edition="Vipassana Research Institut" number="2.0326" /> lokadhātūsu, devakāyā mahiddhikā;</gatha1>
    <gathalast line="362">Saddhammaṃ sotukāmā te, sambuddhamupasaṅkamuṃ.</gathalast>
    <gatha1 line="363">‘‘Hatthī <pageBreak edition="Myanmar" number="2.0384" /> assā rathā pattī, senā ca caturaṅginī;</gatha1>
    <gathalast line="364">Parivāressantimaṃ niccaṃ, buddhapūjāyidaṃ phalaṃ.</gathalast>
    <gatha1 line="365">‘‘Saṭṭhitūriyasahassāni, bheriyo samalaṅkatā;</gatha1>
    <gathalast line="366">Upaṭṭhissantimaṃ niccaṃ, buddhapūjāyidaṃ phalaṃ.</gathalast>
    <gatha1 line="367">‘‘Soḷasitthisahassāni, nāriyo samalaṅkatā;</gatha1>
    <gathalast line="368">Vicittavatthābharaṇā, āmuttamaṇikuṇḍalā.</gathalast>
    <gatha1 line="369">‘‘Aḷārapamhā hasulā, susaññā tanumajjhimā;</gatha1>
    <gathalast line="370">Parivāressantimaṃ niccaṃ, buddhapūjāyidaṃ phalaṃ.</gathalast>
    <gatha1 line="371">‘‘Kappasatasahassāni, devaloke ramissati;</gatha1>
    <gathalast line="372">Sahassakkhattuṃ cakkavattī, rājā raṭṭhe bhavissati.</gathalast>
    <gatha1 line="373">‘‘Sahassakkhattuṃ devindo, devarajjaṃ karissati;</gatha1>
    <gathalast line="374">Padesarajjaṃ vipulaṃ, gaṇanāto asaṅkhiyaṃ.</gathalast>
    <gatha1 line="375">‘‘Pacchime bhavasampatte, manussattaṃ gamissati;</gatha1>
    <gathalast line="376">Brāhmaṇī sāriyā nāma, dhārayissati kucchinā.</gathalast>
    <gatha1 line="377">‘‘Mātuyā nāmagottena, paññāyissatiyaṃ naro;</gatha1>
    <gathalast line="378">Sāriputtoti nāmena, tikkhapañño bhavissati.</gathalast>
    <gatha1 line="379">‘‘Asītikoṭī chaḍḍetvā, pabbajissatikiñcano;</gatha1>
    <gathalast line="380">Gavesanto santipadaṃ, carissati mahiṃ imaṃ.</gathalast>
    <gatha1 line="381">‘‘Aparimeyye ito kappe, okkākakulasambhavo;</gatha1>
    <gathalast line="382">Gotamo nāma gottena, satthā loke bhavissati.</gathalast>
    <gatha1 line="383">‘‘Tassa dhammesu dāyādo, oraso dhammanimmito;</gatha1>
    <gathalast line="384">Sāriputtoti nāmena, hessati aggasāvako.</gathalast>
    <gatha1 line="385">‘‘Ayaṃ bhāgīrathī gaṅgā, himavantā pabhāvitā;</gatha1>
    <gathalast line="386">Mahāsamuddamappeti, tappayantī mahodadhiṃ.</gathalast>
    <gatha1 line="387">‘‘Tathevāyaṃ sāriputto, sake tīsu visārado;</gatha1>
    <gathalast line="388">Paññāya pāramiṃ gantvā, tappayissati pāṇine.</gathalast>
    <gatha1 line="389">‘‘Himavantamupādāya <pageBreak edition="Myanmar" number="2.0385" />, sāgarañca mahodadhiṃ;</gatha1>
    <gathalast line="390">Etthantare yaṃ pulinaṃ, gaṇanāto asaṅkhiyaṃ.</gathalast>
    <gatha1 line="391">‘‘Tampi sakkā asesena, saṅkhātuṃ gaṇanā yathā;</gatha1>
    <gathalast line="392">Na tveva sāriputtassa, paññāyanto bhavissati.</gathalast>
    <gatha1 line="393">‘‘Lakkhe <pageBreak edition="Vipassana Research Institut" number="2.0327" /> ṭhapiyamānamhi, khīye gaṅgāya vālukā;</gatha1>
    <gathalast line="394">Na tveva sāriputtassa, paññāyanto bhavissati.</gathalast>
    <gatha1 line="395">‘‘Mahāsamudde ūmiyo, gaṇanāto asaṅkhiyā;</gatha1>
    <gathalast line="396">Tatheva sāriputtassa, paññāyanto na hessati.</gathalast>
    <gatha1 line="397">‘‘Ārādhayitvā sambuddhaṃ, gotamaṃ sakyapuṅgavaṃ;</gatha1>
    <gathalast line="398">Paññāya pāramiṃ gantvā, hessati aggasāvako.</gathalast>
    <gatha1 line="399">‘‘Pavattitaṃ dhammacakkaṃ, sakyaputtena tādinā;</gatha1>
    <gathalast line="400">Anuvattessati sammā, vassento dhammavuṭṭhiyo.</gathalast>
    <gatha1 line="401">‘‘Sabbametaṃ abhiññāya, gotamo sakyapuṅgavo;</gatha1>
    <gathalast line="402">Bhikkhusaṅghe nisīditvā, aggaṭṭhāne ṭhapessati.</gathalast>
    <gatha1 line="403">‘‘Aho me sukataṃ kammaṃ, anomadassissa satthuno;</gatha1>
    <gathalast line="404">Yassāhaṃ kāraṃ katvāna, sabbattha pāramiṃ gato.</gathalast>
    <gatha1 line="405">‘‘Aparimeyye kataṃ kammaṃ, phalaṃ dasseti me idha;</gatha1>
    <gathalast line="406">Sumutto saravegova, kilese jhāpayiṃ ahaṃ.</gathalast>
    <gatha1 line="407">‘‘Asaṅkhataṃ gavesanto, nibbānaṃ acalaṃ padaṃ;</gatha1>
    <gathalast line="408">Vicinaṃ titthiye sabbe, esāhaṃ saṃsariṃ bhave.</gathalast>
    <gatha1 line="409">‘‘Yathāpi byādhito poso, pariyeseyya osadhaṃ;</gatha1>
    <gathalast line="410">Vicineyya vanaṃ sabbaṃ, byādhito parimuttiyā.</gathalast>
    <gatha1 line="411">‘‘Asaṅkhataṃ gavesanto, nibbānaṃ amataṃ padaṃ;</gatha1>
    <gathalast line="412">Abbokiṇṇaṃ pañcasataṃ, pabbajiṃ isipabbajaṃ.</gathalast>
    <gatha1 line="413">‘‘Jaṭābhārena bharito, ajinuttaranivāsano;</gatha1>
    <gathalast line="414">Abhiññāpāramiṃ gantvā, brahmalokaṃ agacchihaṃ.</gathalast>
    <gatha1 line="415">‘‘Natthi <pageBreak edition="Myanmar" number="2.0386" /> bāhirake suddhi, ṭhapetvā jinasāsanaṃ;</gatha1>
    <gathalast line="416">Ye keci buddhimā sattā, sujjhanti jinasāsane.</gathalast>
    <gatha1 line="417">‘‘Attakāramayaṃ etaṃ, nayidaṃ itihītihaṃ;</gatha1>
    <gathalast line="418">Asaṅkhataṃ gavesanto, kutitthe sañcariṃ ahaṃ.</gathalast>
    <gatha1 line="419">‘‘Yathā sāratthiko poso, kadaliṃ chetvāna phālaye;</gatha1>
    <gathalast line="420">Na tattha sāraṃ vindeyya, sārena rittako hi so.</gathalast>
    <gatha1 line="421">‘‘Tatheva titthiyā loke, nānādiṭṭhī bahujjanā.</gatha1>
    <gathalast line="422">Asaṅkhatena rittāse, sārena kadalī yathā.</gathalast>
    <gatha1 line="423">‘‘Pacchime bhavasampatte, brahmabandhu ahosahaṃ;</gatha1>
    <gathalast line="424">Mahābhogaṃ chaḍḍetvāna, pabbajiṃ anagāriyaṃ.</gathalast>
    <gatha1 line="425">‘‘Ajjhāyako <pageBreak edition="Vipassana Research Institut" number="2.0328" /> mantadharo, tiṇṇaṃ vedāna pāragū;</gatha1>
    <gathalast line="426">Brāhmaṇo sañcayo nāma, tassa mūle vasāmahaṃ.</gathalast>
    <gatha1 line="427">‘‘Sāvako te mahāvīra, assaji nāma brāhmaṇo;</gatha1>
    <gathalast line="428">Durāsado uggatejo, piṇḍāya caratī tadā.</gathalast>
    <gatha1 line="429">‘‘Tamaddasāsiṃ sappaññaṃ, muniṃ mone samāhitaṃ;</gatha1>
    <gathalast line="430">Santacittaṃ mahānāgaṃ, suphullaṃ padumaṃ yathā.</gathalast>
    <gatha1 line="431">‘‘Disvā me cittamuppajji, sudantaṃ suddhamānasaṃ;</gatha1>
    <gathalast line="432">Usabhaṃ pavaraṃ vīraṃ, arahāyaṃ bhavissati.</gathalast>
    <gatha1 line="433">‘‘Pāsādiko iriyati, abhirūpo susaṃvuto;</gatha1>
    <gathalast line="434">Uttame damathe danto, amatadassī bhavissati.</gathalast>
    <gatha1 line="435">‘‘Yaṃnūnāhaṃ uttamatthaṃ, puccheyyaṃ tuṭṭhamānasaṃ;</gatha1>
    <gathalast line="436">So me puṭṭho kathessati, paṭipucchāmahaṃ tadā.</gathalast>
    <gatha1 line="437">‘‘Piṇḍapātaṃ carantassa, pacchato agamāsahaṃ;</gatha1>
    <gathalast line="438">Okāsaṃ paṭimānento, pucchituṃ amataṃ padaṃ.</gathalast>
    <gatha1 line="439">‘‘Vīthintare anuppattaṃ, upagantvāna pucchahaṃ;</gatha1>
    <gathalast line="440">Kathaṃ gottosi tvaṃ vīra, kassa sissosi mārisa.</gathalast>
    <gatha1 line="441">‘‘So <pageBreak edition="Myanmar" number="2.0387" /> me puṭṭho viyākāsi, asambhītova kesarī;</gatha1>
    <gathalast line="442">Buddho loke samuppanno, tassa sissomhi āvuso.</gathalast>
    <gatha1 line="443">‘‘Kīdisaṃ te mahāvīra, anujāto mahāyaso;</gatha1>
    <gathalast line="444">Buddhassa sāsanaṃ dhammaṃ, sādhu me kathayassu bho.</gathalast>
    <gatha1 line="445">‘‘So me puṭṭho kathī sabbaṃ, gambhīraṃ nipuṇaṃ padaṃ;</gatha1>
    <gathalast line="446">Taṇhāsallassa hantāraṃ, sabbadukkhāpanūdanaṃ.</gathalast>
    <gatha1 line="447">‘‘Ye dhammā hetuppabhavā, tesaṃ hetuṃ tathāgato āha;</gatha1>
    <gathalast line="448">Tesañca yo nirodho, evaṃvādī mahāsamaṇo.</gathalast>
    <gatha1 line="449">‘‘Sohaṃ vissajjite pañhe, paṭhamaṃ phalamajjhagaṃ;</gatha1>
    <gathalast line="450">Virajo vimalo āsiṃ, sutvāna jinasāsanaṃ.</gathalast>
    <gatha1 line="451">‘‘Sutvāna munino vākyaṃ, passitvā dhammamuttamaṃ;</gatha1>
    <gathalast line="452">Pariyogāḷhasaddhammo, imaṃ gāthamabhāsahaṃ.</gathalast>
    <gatha1 line="453">‘‘Eseva dhammo yadi tāvadeva, paccabyatha padamasokaṃ;</gatha1>
    <gathalast line="454">Adiṭṭhaṃ abbhatītaṃ, bahukehi kappanahutehi.</gathalast>
    <gatha1 line="455">‘‘Yvāhaṃ dhammaṃ gavesanto, kutitthe sañcariṃ ahaṃ;</gatha1>
    <gathalast line="456">So me attho anuppatto, kālo me nappamajjituṃ.</gathalast>
    <gatha1 line="457">‘‘Tositohaṃ <pageBreak edition="Vipassana Research Institut" number="2.0329" /> assajinā, patvāna acalaṃ padaṃ;</gatha1>
    <gathalast line="458">Sahāyakaṃ gavesanto, assamaṃ agamāsahaṃ.</gathalast>
    <gatha1 line="459">‘‘Dūratova mamaṃ disvā, sahāyo me susikkhito;</gatha1>
    <gathalast line="460">Iriyāpathasampanno, idaṃ vacanamabravi.</gathalast>
    <gatha1 line="461">‘‘Pasannamukhanettosi, munibhāvova dissati;</gatha1>
    <gathalast line="462">Amatādhigato kacci, nibbānamaccutaṃ padaṃ.</gathalast>
    <gatha1 line="463">‘‘Subhānurūpo āyāsi, āneñjakārito viya;</gatha1>
    <gathalast line="464">Dantova dantadamatho, upasantosi brāhmaṇa.</gathalast>
    <gatha1 line="465">‘‘Amataṃ mayādhigataṃ, sokasallāpanūdanaṃ;</gatha1>
    <gathalast line="466">Tvampi taṃ adhigacchesi, gacchāma buddhasantikaṃ.</gathalast>
    <gatha1 line="467">‘‘Sādhūti <pageBreak edition="Myanmar" number="2.0388" /> so paṭissutvā, sahāyo me susikkhito;</gatha1>
    <gathalast line="468">Hatthena hatthaṃ gaṇhitvā, upagamma tavantikaṃ.</gathalast>
    <gatha1 line="469">‘‘Ubhopi pabbajissāma, sakyaputta tavantike;</gatha1>
    <gathalast line="470">Tava sāsanamāgamma, viharāma anāsavā.</gathalast>
    <gatha1 line="471">‘‘Kolito iddhiyā seṭṭho, ahaṃ paññāya pārago;</gatha1>
    <gathalast line="472">Ubhova ekato hutvā, sāsanaṃ sobhayāmase.</gathalast>
    <gatha1 line="473">‘‘Apariyositasaṅkappo, kutitthe sañcariṃ ahaṃ;</gatha1>
    <gathalast line="474">Tava dassanamāgamma, saṅkappo pūrito mama.</gathalast>
    <gatha1 line="475">‘‘Pathaviyaṃ patiṭṭhāya, pupphanti samaye dumā;</gatha1>
    <gathalast line="476">Dibbagandhā sampavanti, tosenti sabbapāṇinaṃ.</gathalast>
    <gatha1 line="477">‘‘Tathevāhaṃ mahāvīra, sakyaputta mahāyasa;</gatha1>
    <gathalast line="478">Sāsane te patiṭṭhāya, samayesāmi pupphituṃ.</gathalast>
    <gatha1 line="479">‘‘Vimuttipupphaṃ esanto, bhavasaṃsāramocanaṃ;</gatha1>
    <gathalast line="480">Vimuttipupphalābhena, tosemi sabbapāṇinaṃ.</gathalast>
    <gatha1 line="481">‘‘Yāvatā buddhakhettamhi, ṭhapetvāna mahāmuniṃ;</gatha1>
    <gathalast line="482">Paññāya sadiso natthi, tava puttassa cakkhuma.</gathalast>
    <gatha1 line="483">‘‘Suvinītā ca te sissā, parisā casusikkhitā;</gatha1>
    <gathalast line="484">Uttame damathe dantā, parivārenti taṃ sadā.</gathalast>
    <gatha1 line="485">‘‘Jhāyī jhānaratā dhīrā, santacittā samāhitā;</gatha1>
    <gathalast line="486">Munī moneyyasampannā, parivārenti taṃ sadā.</gathalast>
    <gatha1 line="487">‘‘Appicchā nipakā dhīrā, appāhārā alolupā;</gatha1>
    <gathalast line="488">Lābhālābhena santuṭṭhā, parivārenti taṃ sadā.</gathalast>
    <gatha1 line="489">‘‘Āraññikā <pageBreak edition="Vipassana Research Institut" number="2.0330" /> dhutaratā, jhāyino lūkhacīvarā;</gatha1>
    <gathalast line="490">Vivekābhiratā dhīrā, parivārenti taṃ sadā.</gathalast>
    <gatha1 line="491">‘‘Paṭipannā phalaṭṭhā ca, sekhā phalasamaṅgino;</gatha1>
    <gathalast line="492">Āsīsakā uttamatthaṃ, parivārenti taṃ sadā.</gathalast>
    <gatha1 line="493">‘‘Sotāpannā <pageBreak edition="Myanmar" number="2.0389" /> ca vimalā, sakadāgāmino ca ye;</gatha1>
    <gathalast line="494">Anāgāmī ca arahā, parivārenti taṃ sadā.</gathalast>
    <gatha1 line="495">‘‘Satipaṭṭhānakusalā, bojjhaṅgabhāvanāratā;</gatha1>
    <gathalast line="496">Sāvakā te bahū sabbe, parivārenti taṃ sadā.</gathalast>
    <gatha1 line="497">‘‘Iddhipādesu kusalā, samādhibhāvanāratā;</gatha1>
    <gathalast line="498">Sammappadhānānuyuttā, parivārenti taṃ sadā.</gathalast>
    <gatha1 line="499">‘‘Tevijjā chaḷabhiññā ca, iddhiyā pāramiṃ gatā;</gatha1>
    <gathalast line="500">Paññāya pāramiṃ pattā, parivārenti taṃ sadā.</gathalast>
    <gatha1 line="501">‘‘Edisā te mahāvīra, tava sissā susikkhitā;</gatha1>
    <gathalast line="502">Durāsadā uggatejā, parivārenti taṃ sadā.</gathalast>
    <gatha1 line="503">‘‘Tehi sissehi parivuto, saññatehi tapassibhi;</gatha1>
    <gathalast line="504">Migarājāvasambhīto, uḷurājāva sobhasi.</gathalast>
    <gatha1 line="505">‘‘Pathaviyaṃ patiṭṭhāya, ruhanti dharaṇīruhā;</gatha1>
    <gathalast line="506">Vepullataṃ pāpuṇanti, phalañca dassayanti te.</gathalast>
    <gatha1 line="507">‘‘Pathavīsadiso tvaṃsi, sakyaputta mahāyasa;</gatha1>
    <gathalast line="508">Sāsane te patiṭṭhāya, labhanti amataṃ phalaṃ.</gathalast>
    <gatha1 line="509">‘‘Sindhu sarassatī ceva, nandiyo candabhāgikā;</gatha1>
    <gathalast line="510">Gaṅgā ca yamunā ceva, sarabhū ca atho mahī.</gathalast>
    <gatha1 line="511">‘‘Etāsaṃ sandamānānaṃ, sāgarova sampaṭicchati;</gatha1>
    <gathalast line="512">Jahanti purimaṃ nāmaṃ, sāgaroteva ñāyati.</gathalast>
    <gatha1 line="513">‘‘Tathevime catubbaṇṇā, pabbajitvā tavantike;</gatha1>
    <gathalast line="514">Jahanti purimaṃ nāmaṃ, buddhaputtāti ñāyare.</gathalast>
    <gatha1 line="515">‘‘Yathāpi cando vimalo, gacchaṃ ākāsadhātuyā;</gatha1>
    <gathalast line="516">Sabbe tāragaṇe loke, ābhāya atirocati.</gathalast>
    <gatha1 line="517">‘‘Tatheva <pageBreak edition="Vipassana Research Institut" number="2.0331" /> tvaṃ mahāvīra, parivuto devamānuse;</gatha1>
    <gathalast line="518">Ete sabbe atikkamma, jalasi sabbadā tuvaṃ.</gathalast>
    <gatha1 line="519">‘‘Gambhīre <pageBreak edition="Myanmar" number="2.0390" /> uṭṭhitā ūmī, na velamativattare;</gatha1>
    <gathalast line="520">Sabbā velaṃva phusanti, sañcuṇṇā vikiranti tā.</gathalast>
    <gatha1 line="521">‘‘Tatheva titthiyā loke, nānādiṭṭhī bahujjanā;</gatha1>
    <gathalast line="522">Dhammaṃ vāditukāmā te, nātivattanti taṃ muniṃ.</gathalast>
    <gatha1 line="523">‘‘Sace ca taṃ pāpuṇanti, paṭivādehi cakkhuma;</gatha1>
    <gathalast line="524">Tavantikaṃ upagantvā, sañcuṇṇāva bhavanti te.</gathalast>
    <gatha1 line="525">‘‘Yathāpi udake jātā, kumudā mandālakā bahū;</gatha1>
    <gathalast line="526">Upalimpanti toyena, kaddamakalalena ca.</gathalast>
    <gatha1 line="527">‘‘Tatheva bahukā sattā, loke jātā virūhare;</gatha1>
    <gathalast line="528">Aṭṭitā rāgadosena, kaddame kumudaṃ yathā.</gathalast>
    <gatha1 line="529">‘‘Yathāpi padumaṃ jalajaṃ, jalamajjhe virūhati;</gatha1>
    <gathalast line="530">Na so limpati toyena, parisuddho hi kesarī.</gathalast>
    <gatha1 line="531">‘‘Tatheva tvaṃ mahāvīra, loke jāto mahāmuni;</gatha1>
    <gathalast line="532">Nopalimpasi lokena, toyena padumaṃ yathā.</gathalast>
    <gatha1 line="533">‘‘Yathāpi rammake māse, bahū pupphanti vārijā;</gatha1>
    <gathalast line="534">Nātikkamanti taṃ māsaṃ, samayo pupphanāya so.</gathalast>
    <gatha1 line="535">‘‘Tatheva tvaṃ mahāvīra, pupphito te vimuttiyā;</gatha1>
    <gathalast line="536">Sāsanaṃ nātivattanti, padumaṃ vārijaṃ yathā.</gathalast>
    <gatha1 line="537">‘‘Supupphito sālarājā, dibbagandhaṃ pavāyati;</gatha1>
    <gathalast line="538">Aññasālehi parivuto, sālarājāva sobhati.</gathalast>
    <gatha1 line="539">‘‘Tatheva tvaṃ mahāvīra, buddhañāṇena pupphito;</gatha1>
    <gathalast line="540">Bhikkhusaṅghaparivuto, sālarājāva sobhasi.</gathalast>
    <gatha1 line="541">‘‘Yathāpi selo himavā, osadho sabbapāṇinaṃ;</gatha1>
    <gathalast line="542">Nāgānaṃ asurānañca, devatānañca ālayo.</gathalast>
    <gatha1 line="543">‘‘Tatheva tvaṃ mahāvīra, osadho viya pāṇinaṃ;</gatha1>
    <gathalast line="544">Tevijjā chaḷabhiññā ca, iddhiyā pāramiṃ gatā.</gathalast>
    <gatha1 line="545">‘‘Anusiṭṭhā <pageBreak edition="Myanmar" number="2.0391" /> mahāvīra, tayā kāruṇikena te;</gatha1>
    <gathalast line="546">Ramanti dhammaratiyā, vasanti tava sāsane.</gathalast>
    <gatha1 line="547">‘‘Migarājā yathā sīho, abhinikkhamma āsayā;</gatha1>
    <gathalast line="548">Catuddisānuviloketvā, tikkhattuṃ abhinādati.</gathalast>
    <gatha1 line="549">‘‘Sabbe migā uttasanti, migarājassa gajjato;</gatha1>
    <gathalast line="550">Tathā hi jātimā eso, pasū tāseti sabbadā.</gathalast>
    <gatha1 line="551">‘‘Gajjato te mahāvīra, vasudhā sampakampati;</gatha1>
    <gathalast line="552">Bodhaneyyāvabujjhanti, tasanti mārakāyikā.</gathalast>
    <gatha1 line="553">‘‘Tasanti <pageBreak edition="Vipassana Research Institut" number="2.0332" /> titthiyā sabbe, nadato te mahāmuni;</gatha1>
    <gathalast line="554">Kākā senāva vibbhantā, migaraññā yathā migā.</gathalast>
    <gatha1 line="555">‘‘Ye keci gaṇino loke, satthāroti pavuccare;</gatha1>
    <gathalast line="556">Paramparāgataṃ dhammaṃ, desenti parisāya te.</gathalast>
    <gatha1 line="557">‘‘Na hevaṃ tvaṃ mahāvīra, dhammaṃ desesi pāṇinaṃ;</gatha1>
    <gathalast line="558">Sāmaṃ saccāni bujjhitvā, kevalaṃ bodhipakkhiyaṃ.</gathalast>
    <gatha1 line="559">‘‘Āsayānusayaṃ ñatvā; indriyānaṃ balābalaṃ;</gatha1>
    <gathalast line="560">Bhabbābhabbe viditvāna, mahāmeghova gajjasi.</gathalast>
    <gatha1 line="561">‘‘Cakkavāḷapariyantā, nisinnā parisā bhave;</gatha1>
    <gathalast line="562">Nānādiṭṭhī vicinantaṃ, vimaticchedanāya taṃ.</gathalast>
    <gatha1 line="563">‘‘Sabbesaṃ cittamaññāya, opammakusalo muni;</gatha1>
    <gathalast line="564">Ekaṃ pañhaṃ kathentova, vimatiṃ chindasi pāṇinaṃ.</gathalast>
    <gatha1 line="565">‘‘Upatissasadiseheva, vasudhā pūritā bhave;</gatha1>
    <gathalast line="566">Sabbeva te pañjalikā, kittayuṃ lokanāyakaṃ.</gathalast>
    <gatha1 line="567">‘‘Kappaṃ vā te kittayantā, nānāvaṇṇehi kittayuṃ;</gatha1>
    <gathalast line="568">Parimetuṃ na sakkeyyuṃ, appameyyo tathāgato.</gathalast>
    <gatha1 line="569">‘‘Yathā sakena thāmena, kittito hi mayā jino;</gatha1>
    <gathalast line="570">Kappakoṭīpi kittentā, evameva pakittayuṃ.</gathalast>
    <gatha1 line="571">‘‘Sace <pageBreak edition="Myanmar" number="2.0392" /> hi koci devo vā, manusso vā susikkhito;</gatha1>
    <gathalast line="572">Pametuṃ parikappeyya, vighātaṃva labheyya so.</gathalast>
    <gatha1 line="573">‘‘Sāsane te patiṭṭhāya, sakyaputta mahāyasa;</gatha1>
    <gathalast line="574">Paññāya pāramiṃ gantvā, viharāmi anāsavo.</gathalast>
    <gatha1 line="575">‘‘Titthiye sampamaddāmi, vattemi jinasāsanaṃ;</gatha1>
    <gathalast line="576">Dhammasenāpati ajja, sakyaputtassa sāsane.</gathalast>
    <gatha1 line="577">‘‘Aparimeyye kataṃ kammaṃ, phalaṃ dassesi me idha;</gatha1>
    <gathalast line="578">Sukhitto saravegova, kilese jhāpayī mama.</gathalast>
    <gatha1 line="579">‘‘Yo koci manujo bhāraṃ, dhāreyya matthake sadā;</gatha1>
    <gathalast line="580">Bhārena dukkhito assa, bhārehi bharito tathā.</gathalast>
    <gatha1 line="581">‘‘Ḍayhamāno tīhaggīhi, bhavesu saṃsariṃ ahaṃ;</gatha1>
    <gathalast line="582">Bharito bhavabhārena, giriṃ uccārito yathā.</gathalast>
    <gatha1 line="583">‘‘Oropito ca me bhāro, bhavā ugghāṭitā mayā;</gatha1>
    <gathalast line="584">Karaṇīyaṃ kataṃ sabbaṃ, sakyaputtassa sāsane.</gathalast>
    <gatha1 line="585">‘‘Yāvatā <pageBreak edition="Vipassana Research Institut" number="2.0333" /> buddhakhettamhi, ṭhapetvā sakyapuṅgavaṃ;</gatha1>
    <gathalast line="586">Ahaṃ aggomhi paññāya, sadiso me na vijjati.</gathalast>
    <gatha1 line="587">‘‘Samādhimhi sukusalo, iddhiyā pāramiṃ gato;</gatha1>
    <gathalast line="588">Icchamāno cahaṃ ajja, sahassaṃ abhinimmine.</gathalast>
    <gatha1 line="589">‘‘Anupubbavihārassa, vasībhūto mahāmuni;</gatha1>
    <gathalast line="590">Kathesi sāsanaṃ mayhaṃ, nirodho sayanaṃ mama.</gathalast>
    <gatha1 line="591">‘‘Dibbacakkhu visuddhaṃ me, samādhikusalo ahaṃ;</gatha1>
    <gathalast line="592">Sammappadhānānuyutto, bojjhaṅgabhāvanārato.</gathalast>
    <gatha1 line="593">‘‘Sāvakena hi pattabbaṃ, sabbameva kataṃ mayā;</gatha1>
    <gathalast line="594">Lokanāthaṃ ṭhapetvāna, sadiso me na vijjati.</gathalast>
    <gatha1 line="595">‘‘Samāpattīnaṃ kusalo, jhānavimokkhāna khippapaṭilābhī;</gatha1>
    <gathalast line="596">Bojjhaṅgabhāvanārato, sāvakaguṇapāramigatosmi.</gathalast>
    <gatha1 line="597">‘‘Sāvakaguṇenapi <pageBreak edition="Myanmar" number="2.0393" /> phussena, buddhiyā parisuttamabhāravā;</gatha1>
    <gathalast line="598">Yaṃ saddhāsaṅgahitaṃ cittaṃ, sadā sabrahmacārīsu.</gathalast>
    <gatha1 line="599">‘‘Uddhatavisova sappo, chinnavisāṇova usabho;</gatha1>
    <gathalast line="600">Nikkhittamānadappova, upemi garugāravena gaṇaṃ.</gathalast>
    <gatha1 line="601">‘‘Yadi rūpinī bhaveyya, paññā me vasumatīpi na sameyya;</gatha1>
    <gathalast line="602">Anomadassissa bhagavato, phalametaṃ ñāṇathavanāya.</gathalast>
    <gatha1 line="603">‘‘Pavattitaṃ dhammacakkaṃ, sakyaputtena tādinā;</gatha1>
    <gathalast line="604">Anuvattemahaṃ sammā, ñāṇathavanāyidaṃ phalaṃ.</gathalast>
    <gatha1 line="605">‘‘Mā me kadāci pāpiccho, kusīto hīnavīriyo;</gatha1>
    <gathalast line="606">Appassuto anācāro, sameto ahu katthaci.</gathalast>
    <gatha1 line="607">‘‘Bahussuto ca medhāvī, sīlesu susamāhito;</gatha1>
    <gathalast line="608">Cetosamathānuyutto, api muddhani tiṭṭhatu.</gathalast>
    <gatha1 line="609">‘‘Taṃ vo vadāmi bhaddante, tāvantettha samāgatā;</gatha1>
    <gathalast line="610">Appicchā hotha santuṭṭhā, jhāyī jhānaratā sadā.</gathalast>
    <gatha1 line="611">‘‘Yamahaṃ paṭhamaṃ disvā, virajo vimalo ahuṃ;</gatha1>
    <gathalast line="612">So me ācariyo dhīro, assaji nāma sāvako.</gathalast>
    <gatha1 line="613">‘‘Tassāhaṃ vāhasā ajja, dhammasenāpatī ahuṃ;</gatha1>
    <gathalast line="614">Sabbattha pāramiṃ patvā, viharāmi anāsavo.</gathalast>
    <gatha1 line="615">‘‘Yo me ācariyo āsi, assaji nāma sāvako;</gatha1>
    <gathalast line="616">Yassaṃ disāyaṃ vasati, ussīsamhi karomahaṃ.</gathalast>
    <gatha1 line="617">‘‘Mama <pageBreak edition="Vipassana Research Institut" number="2.0334" /> kammaṃ saritvāna, gotamo sakyapuṅgavo;</gatha1>
    <gathalast line="618">Bhikkhusaṅghe nisīditvā, aggaṭṭhāne ṭhapesi maṃ.</gathalast>
    <gatha1 line="619">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="620">Aparabhāge pana satthā jetavanamahāvihāre ariyagaṇamajjhe nisinno attano sāvake tena tena guṇavisesena etadagge ṭhapento – ‘‘etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto’’ti <pageBreak edition="Myanmar" number="2.0394" /> (a. ni. 1.188-189) theraṃ mahāpaññabhāvena etadagge ṭhapesi. So evaṃ sāvakapāramīñāṇassa matthakaṃ patvā dhammasenāpatiṭṭhāne patiṭṭhahitvā sattahitaṃ karonto ekadivasaṃ sabrahmacārīnaṃ <pageBreak edition="Pali Text Society" number="3.0096" /> attano cariyavibhāvanamukhena aññaṃ byākaronto –</paragraph>
    <hangnum line="621" number="981"></hangnum>
    <gatha1 line="622"> ‘‘Yathācārī yathāsato satīmā, yatasaṅkappajjhāyi appamatto;</gatha1>
    <gathalast line="623">Ajjhattarato samāhitatto, eko santusito tamāhu bhikkhuṃ.</gathalast>
    <hangnum line="624" number="982"></hangnum>
    <gatha1 line="625"> ‘‘Allaṃ sukkhaṃ vā bhuñjanto, na bāḷhaṃ suhito siyā;</gatha1>
    <gathalast line="626">Ūnūdaro mitāhāro, sato bhikkhu paribbaje.</gathalast>
    <hangnum line="627" number="983"></hangnum>
    <gatha1 line="628"> ‘‘Cattāro pañca ālope, abhutvā udakaṃ pive;</gatha1>
    <gathalast line="629">Alaṃ phāsuvihārāya, pahitattassa bhikkhuno.</gathalast>
    <hangnum line="630" number="984"></hangnum>
    <gatha1 line="631"> ‘‘Kappiyaṃ tañce chādeti, cīvaraṃ idamatthikaṃ;</gatha1>
    <gathalast line="632">Alaṃ phāsuvihārāya, pahitattassa bhikkhuno.</gathalast>
    <hangnum line="633" number="985"></hangnum>
    <gatha1 line="634"> ‘‘Pallaṅkena nisinnassa, jaṇṇuke nābhivassati;</gatha1>
    <gathalast line="635">Alaṃ phāsuvihārāya, pahitattassa bhikkhuno.</gathalast>
    <hangnum line="636" number="986"></hangnum>
    <gatha1 line="637"> ‘‘Yo sukhaṃ dukkhato adda, dukkhamaddakkhi sallato;</gatha1>
    <gathalast line="638">Ubhayantarena nāhosi, kena lokasmi kiṃ siyā.</gathalast>
    <hangnum line="639" number="987"></hangnum>
    <gatha1 line="640"> ‘‘Mā me kadāci pāpiccho, kusīto hīnavīriyo;</gatha1>
    <gathalast line="641">Appassuto anādaro, kena lokasmi kiṃ siyā.</gathalast>
    <hangnum line="642" number="988"></hangnum>
    <gatha1 line="643"> ‘‘Bahussuto ca medhāvī, sīlesu susamāhito;</gatha1>
    <gathalast line="644">Cetosamathamanuyutto, api muddhani tiṭṭhatu.</gathalast>
    <hangnum line="645" number="989"></hangnum>
    <gatha1 line="646"> ‘‘Yo papañcamanuyutto, papañcābhirato mago;</gatha1>
    <gathalast line="647">Virādhayī so nibbānaṃ, yogakkhemaṃ anuttaraṃ.</gathalast>
    <hangnum line="648" number="990"></hangnum>
    <gatha1 line="649"> ‘‘Yo <pageBreak edition="Myanmar" number="2.0395" /><pageBreak edition="Vipassana Research Institut" number="2.0335" /> ca papañcaṃ hitvāna, nippapañcapathe rato;</gatha1>
    <gathalast line="650">Ārādhayī so nibbānaṃ, yogakkhemaṃ anuttaraṃ.</gathalast>
    <hangnum line="651" number="991"></hangnum>
    <gatha1 line="652"> ‘‘Gāme vā yadi vāraññe, ninne vā yadi vā thale;</gatha1>
    <gathalast line="653">Yattha arahanto viharanti, taṃ bhūmirāmaṇeyyakaṃ.</gathalast>
    <hangnum line="654" number="992"></hangnum>
    <gatha1 line="655"> ‘‘Ramaṇīyāni araññāni, yattha na ramatī jano;</gatha1>
    <gathalast line="656">Vītarāgā ramissanti, na te kāmagavesino.</gathalast>
    <hangnum line="657" number="993"></hangnum>
    <gatha1 line="658"> ‘‘Nidhīnaṃva pavattāraṃ, yaṃ passe vajjadassinaṃ;</gatha1>
    <gatha2 line="659">Niggayhavādiṃ medhāviṃ, tādisaṃ paṇḍitaṃ bhaje;</gatha2>
    <gathalast line="660">Tādisaṃ bhajamānassa, seyyo hoti na pāpiyo.</gathalast>
    <hangnum line="661" number="994"></hangnum>
    <gatha1 line="662"> ‘‘Ovadeyyānusāseyya, asabbhā ca nivāraye;</gatha1>
    <gathalast line="663">Satañhi so piyo hoti, asataṃ hoti appiyo.</gathalast>
    <hangnum line="664" number="995"></hangnum>
    <gatha1 line="665"> ‘‘Aññassa <pageBreak edition="Pali Text Society" number="3.0097" /> bhagavā buddho, dhammaṃ desesi cakkhumā;</gatha1>
    <gatha2 line="666">Dhamme desiyamānamhi, sotamādhesimatthiko;</gatha2>
    <gathalast line="667">Taṃ me amoghaṃ savanaṃ, vimuttomhi anāsavo.</gathalast>
    <hangnum line="668" number="996"></hangnum>
    <gatha1 line="669"> ‘‘Neva pubbenivāsāya, napi dibbassa cakkhuno;</gatha1>
    <gatha2 line="670">Cetopariyāya iddhiyā, cutiyā upapattiyā;</gatha2>
    <gathalast line="671">Sotadhātuvisuddhiyā, paṇidhī me na vijjati.</gathalast>
    <hangnum line="672" number="997"></hangnum>
    <gatha1 line="673"> ‘‘Rukkhamūlaṃva nissāya, muṇḍo saṅghāṭipāruto;</gatha1>
    <gathalast line="674">Paññāya uttamo thero, upatissova jhāyati.</gathalast>
    <hangnum line="675" number="998"></hangnum>
    <gatha1 line="676"> ‘‘Avitakkaṃ samāpanno, sammāsambuddhasāvako;</gatha1>
    <gathalast line="677">Ariyena tuṇhībhāvena, upeto hoti tāvade.</gathalast>
    <hangnum line="678" number="999"></hangnum>
    <gatha1 line="679"> ‘‘Yathāpi pabbato selo, acalo suppatiṭṭhito;</gatha1>
    <gathalast line="680">Evaṃ mohakkhayā bhikkhu, pabbatova na vedhati.</gathalast>
    <hangnum line="681" number="1000"></hangnum>
    <gatha1 line="682"> ‘‘Anaṅgaṇassa posassa, niccaṃ sucigavesino;</gatha1>
    <gathalast line="683">Vālaggamattaṃ pāpassa, abbhamattaṃva khāyati.</gathalast>
    <hangnum line="684" number="1001"></hangnum>
    <gatha1 line="685"> ‘‘Nābhinandāmi <pageBreak edition="Myanmar" number="2.0396" /> maraṇaṃ, nābhinandāmi jīvitaṃ;</gatha1>
    <gathalast line="686">Nikkhipissaṃ imaṃ kāyaṃ, sampajāno paṭissato.</gathalast>
    <hangnum line="687" number="1002"></hangnum>
    <gatha1 line="688"> ‘‘Nābhinandāmi maraṇaṃ, nābhinandāmi jīvitaṃ;</gatha1>
    <gathalast line="689">Kālañca paṭikaṅkhāmi, nibbisaṃ bhatako yathā.</gathalast>
    <hangnum line="690" number="1003"></hangnum>
    <gatha1 line="691"> ‘‘Ubhayena <pageBreak edition="Vipassana Research Institut" number="2.0336" /> midaṃ maraṇameva, nāmaraṇaṃ pacchā vā pure vā;</gatha1>
    <gathalast line="692">Paṭipajjatha mā vinassatha, khaṇo vo mā upaccagā.</gathalast>
    <hangnum line="693" number="1004"></hangnum>
    <gatha1 line="694"> ‘‘Nagaraṃ yathā paccantaṃ, guttaṃ santarabāhiraṃ;</gatha1>
    <gatha2 line="695">Evaṃ gopetha attānaṃ, khaṇo vo mā upaccagā;</gatha2>
    <gatha2 line="696">Khaṇātītā hi socanti, nirayamhi samappitā.</gatha2>
    <hangnum line="697" number="1005"></hangnum>
    <gatha1 line="698"> ‘‘Upasanto uparato, mantabhāṇī anuddhato;</gatha1>
    <gathalast line="699">Dhunāti pāpake dhamme, dumapattaṃva māluto.</gathalast>
    <hangnum line="700" number="1006"></hangnum>
    <gatha1 line="701"> ‘‘Upasanto uparato, mantabhāṇī anuddhato;</gatha1>
    <gathalast line="702">Appāsi pāpake dhamme, dumapattaṃva māluto.</gathalast>
    <hangnum line="703" number="1007"></hangnum>
    <gatha1 line="704"> ‘‘Upasanto anāyāso, vippasanno anāvilo;</gatha1>
    <gathalast line="705">Kalyāṇasīlo medhāvī, dukkhassantakaro siyā.</gathalast>
    <hangnum line="706" number="1008"></hangnum>
    <gatha1 line="707"> ‘‘Na vissase ekatiyesu evaṃ, agārisu pabbajitesu cāpi;</gatha1>
    <gathalast line="708">Sādhūpi hutvāna asādhu honti, asādhu hutvā puna sādhu honti.</gathalast>
    <hangnum line="709" number="1009"></hangnum>
    <gatha1 line="710"> ‘‘Kāmacchando <pageBreak edition="Pali Text Society" number="3.0098" /> ca byāpādo, thinamiddhañca bhikkhuno;</gatha1>
    <gathalast line="711">Uddhaccaṃ vicikicchā ca, pañcete cittakelisā.</gathalast>
    <hangnum line="712" number="1010"></hangnum>
    <gatha1 line="713"> ‘‘Yassa sakkariyamānassa, asakkārena cūbhayaṃ;</gatha1>
    <gathalast line="714">Samādhi na vikampati, appamādavihārino.</gathalast>
    <hangnum line="715" number="1011"></hangnum>
    <gatha1 line="716"> ‘‘Taṃ jhāyinaṃ sātatikaṃ, sukhumadiṭṭhipassakaṃ;</gatha1>
    <gathalast line="717">Upādānakkhayārāmaṃ, āhu sappuriso iti.</gathalast>
    <hangnum line="718" number="1012"></hangnum>
    <gatha1 line="719"> ‘‘Mahāsamuddo <pageBreak edition="Myanmar" number="2.0397" /> pathavī, pabbato anilopi ca;</gatha1>
    <gathalast line="720">Upamāya na yujjanti, satthu varavimuttiyā.</gathalast>
    <hangnum line="721" number="1013"></hangnum>
    <gatha1 line="722"> ‘‘Cakkānuvattako thero, mahāñāṇī samāhito;</gatha1>
    <gathalast line="723">Pathavāpaggisamāno, na rajjati na dussati.</gathalast>
    <hangnum line="724" number="1014"></hangnum>
    <gatha1 line="725"> ‘‘Paññāpāramitaṃ patto, mahābuddhi mahāmati;</gatha1>
    <gathalast line="726">Ajaḷo jaḷasamāno, sadā carati nibbuto.</gathalast>
    <hangnum line="727" number="1015"></hangnum>
    <gatha1 line="728"> ‘‘Pariciṇṇo mayā satthā…pe… bhavanettisamūhatā.</gatha1>
    <hangnum line="729" number="1016"></hangnum>
    <gatha1 line="730"> ‘‘Sampādethappamādena, esā me anusāsanī;</gatha1>
    <gathalast line="731">Handāhaṃ parinibbissaṃ, vippamuttomhi sabbadhī’’ti. –</gathalast>
    <unindented line="732">Imā gāthā abhāsi. Imā hi kāci gāthā therena bhāsitā, kāci theraṃ ārabbha bhagavatā bhāsitā, sabbā pacchā attano cariyapavedanavasena therena bhāsitattā therasseva gāthā ahesuṃ.</unindented>
    <paragraph line="733">Tattha <pageBreak edition="Vipassana Research Institut" number="2.0337" /><bold>yathācārī</bold>ti yathā kāyādīhi saṃyato, saṃvuto hutvā carati viharati, yathācaraṇasīloti vā yathācārī, sīlasampannoti attho. <bold>Yathāsato</bold>ti yathāsanto. Gāthāsukhatthañhi anunāsikalopaṃ katvā niddeso kato, santo viya, ariyehi nibbisesoti attho. <bold>Satīmā</bold>ti paramāya satiyā samannāgato. <bold>Yatasaṅkappajjhāyī</bold>ti sabbaso micchāsaṅkappaṃ pahāya nekkhammasaṅkappādivasena saṃyatasaṅkappo hutvā ārammaṇūpanijjhānena lakkhaṇūpanijjhānena ca jhāyanasīlo. <bold>Appamatto</bold>ti tasmiṃyeva yathācāribhāve yatasaṅkappo hutvā jhāyanena ca pamādarahito sabbattha suppatiṭṭhitasatisampajañño. <bold>Ajjhattarato</bold>ti gocarajjhatte kammaṭṭhānabhāvanāya abhirato. <bold>Samāhitatto</bold>ti tāya eva bhāvanāya ekaggacitto. <bold>Eko</bold>ti asahāyo gaṇasaṃsaggaṃ, kilesasaṃsaggañca pahāya kāyavivekaṃ, cittavivekañca paribrūhayanto. <bold>Santusito</bold>ti paccayasantosena ca bhāvanārāmasantosena ca sammadeva tusito tuṭṭho. Bhāvanāya hi uparūpari visesaṃ āvahantiyā uḷāraṃ pītipāmojjaṃ uppajjati, matthakaṃ pattāya pana vattabbameva natthi. <bold>Tamāhu</bold><pageBreak edition="Pali Text Society" number="3.0099" /><bold>bhikkhu</bold>nti taṃ evarūpaṃ puggalaṃ sikkhattayapāripūriyā bhayaṃ ikkhanatāya bhinnakilesatāya ca bhikkhūti vadanti.</paragraph>
    <paragraph line="734">Idāni <pageBreak edition="Myanmar" number="2.0398" /> yathāvuttasantosadvaye paccayasantosaṃ tāva dassento <bold>‘‘allaṃ sukkhaṃ vā’’</bold>tiādimāha. Tattha <bold>alla</bold>nti sappiādiupasekena tintaṃ siniddhaṃ. <bold>Sukkha</bold>nti tadabhāvena lūkhaṃ. <bold>Vā</bold>-saddo aniyamattho, allaṃ vā sukkhaṃ vāti. <bold>Bāḷha</bold>nti ativiya. <bold>Suhito</bold>ti dhāto na siyāti attho. Kathaṃ pana siyāti āha <bold>‘‘ūnūdaro mitāhāro’’</bold>ti paṇītaṃ lūkhaṃ vāpi bhojanaṃ bhuñjanto bhikkhu yāvadatthaṃ abhuñjitvā ūnūdaro sallahukudaro, tato eva mitāhāro parimitabhojano aṭṭhaṅgasamannāgataṃ āhāraṃ āharanto tattha mattaññutāya paccavekkhaṇasatiyā ca <bold>sato</bold> hutvā <bold>paribbaje</bold> vihareyya.</paragraph>
    <paragraph line="735">Yathā pana ūnūdaro mitāhāro ca nāma hoti, taṃ dassetuṃ <bold>‘‘cattāro’’</bold>tiādi vuttaṃ. Tattha <bold>abhutvā</bold>ti cattāro vā pañca vā <bold>ālope</bold> kabaḷe abhuñjitvā tattakassa āhārassa okāsaṃ ṭhapetvā pānīyaṃ piveyya. Ayañhi āhāre sallahukavutti. Nibbānañhi pesitacittassa bhikkhuno <bold>phāsuvihārāya</bold> jhānādīnaṃ adhigamayogyatāya sukhavihārāya <bold>alaṃ</bold> pariyattanti attho. Iminā kucchiparihāriyaṃ piṇḍapātaṃ vadanto piṇḍapāte itarītarasantosaṃ dasseti. ‘‘Bhutvānā’’ti vā pāṭho, so catupañcālopamattenāpi āhārena sarīraṃ yāpetuṃ samatthassa ativiya thirapakatikassa puggalassa vasena vutto siyā, uttaragāthāhipi saṃsandati eva appakasseva cīvarassa senāsanassa ca vakkhamānattā.</paragraph>
    <paragraph line="736"><bold>Kappiya</bold>nti <pageBreak edition="Vipassana Research Institut" number="2.0338" /> yaṃ kappiyakappiyānulomesu khomādīsu aññataranti attho. <bold>Tañce chādetī</bold>ti kappiyaṃ cīvaraṃ samānaṃ chādetabbaṃ ṭhānaṃ chādeti ce, satthārā anuññātajātiyaṃ santaṃ heṭṭhimantena anuññātapamāṇayuttaṃ ce hotīti attho. <bold>Idamatthika</bold>nti idaṃ payojanatthaṃ satthārā vuttapayojanatthaṃ yāvadeva sītādipaṭighātanatthañceva hirīkopīnapaṭicchādanatthañcāti attho. Etena kāyaparihāriyaṃ cīvaraṃ tattha itarītarasantosañca vadati.</paragraph>
    <paragraph line="737"><bold>Pallaṅkena nisinnassā</bold>ti pallaṅkaṃ vuccati samantato ūrubaddhāsanaṃ, tena nisinnassa, tisandhipallaṅkaṃ ābhujitvā nisinnassāti attho. <bold>Jaṇṇuke</bold><pageBreak edition="Myanmar" number="2.0399" /><bold>nābhivassatī</bold>ti yassaṃ kuṭiyaṃ tathā nisinnassa deve vassante jaṇṇukadvayaṃ vassodakena na temiyati, ettakampi sabbapariyantasenāsanaṃ <pageBreak edition="Pali Text Society" number="3.0100" />, sakkā hi tattha nisīditvā atthakāmarūpena kulaputtena sadatthaṃ nipphādetuṃ. Tenāha <bold>‘‘alaṃ phāsuvihārāya, pahitattassa bhikkhuno’’</bold>ti.</paragraph>
    <paragraph line="738">Evaṃ thero imāhi catūhi gāthāhi ye te bhikkhū mahicchā asantuṭṭhā, tesaṃ paramukkaṃsagataṃ sallekhaovādaṃ pakāsetvā idāni vedanāmukhena bhāvanārāmasantosaṃ dassento <bold>‘‘yo sukha’’</bold>ntiādimāha. Tattha <bold>sukha</bold>nti sukhavedanaṃ. <bold>Dukkhato</bold>ti vipariṇāmadukkhato. <bold>Addā</bold>ti addasa, vipassanāpaññāsahitāya maggapaññāya yathābhūtaṃ yo apassīti attho. Sukhavedanā hi paribhogakāle assādiyamānāpi visamissaṃ viya bhojanaṃ vipariṇāmakāle dukkhāyeva hoti. Tenettha dukkhānupassanaṃ dasseti. <bold>Dukkhamaddakkhi sallato</bold>ti dukkhavedanaṃ yo sallanti passi. Dukkhavedanā hi yathā sallaṃ sarīraṃ anupavisantampi anupavisitvā ṭhitampi uddhariyamānampi pīḷanameva janeti, evaṃ uppajjamānāpi ṭhitippattāpi bhijjamānāpi vibādhatiyevāti. Etenettha dukkhānupassanaṃyeva ukkaṃsetvā vadati, tena ca ‘‘yaṃ dukkhaṃ tadanattā’’ti (saṃ. ni. 3.15) vacanato vedanādvaye attattaniyagāhaṃ viniveṭheti. <bold>Ubhayantarenā</bold>ti ubhayesaṃ antare, sukhadukkhavedanānaṃ majjhabhūte adukkhamasukheti attho. <bold>Nāhosī</bold>ti yathābhūtāvabodhane attattaniyābhinivesanaṃ ahosi. <bold>Kena lokasmi kiṃ siyā</bold>ti evaṃ vedanāmukhena pañcapi upādānakkhandhe parijānitvā tappaṭibaddhaṃ sakalakilesajālaṃ samucchinditvā ṭhito kena nāma kilesena lokasmiṃ baddho, devatādīsu kiṃ vā āyati siyā, aññadatthu chinnabandhano apaññattikova siyāti adhippāyo.</paragraph>
    <paragraph line="739">Idāni micchāpaṭipanne puggale garahanto sammāpaṭipanne pasaṃsanto <bold>‘‘mā me’’</bold>tiādikā catasso gāthā abhāsi. Tattha <bold>mā me kadāci pāpiccho</bold>ti yo asantaguṇasambhāvanicchāya pāpiccho <pageBreak edition="Vipassana Research Institut" number="2.0339" />, samaṇadhamme ussāhābhāvena <bold>kusīto,</bold> tatoyeva <bold>hīnavīriyo,</bold> saccapaṭiccasamuppādādipaṭisaṃyuttassa sutassa abhāvena <bold>appassuto,</bold> ovādānusāsanīsu ādarābhāvena <bold>anādaro,</bold> tādiso atihīnapuggalo mama <pageBreak edition="Myanmar" number="2.0400" /> santike kadācipi mā hotu. Kasmā? <bold>Kena lokasmi kiṃ siyā</bold>ti lokasmiṃ sattanikāye tassa tādisassa puggalassa kena ovādena kiṃ bhavitabbaṃ, kena vā katena kiṃ siyā, niratthakamevāti attho.</paragraph>
    <paragraph line="740"><bold>Bahussuto cā</bold>ti yo puggalo sīlādipaṭisaṃyuttassa suttageyyādibhedassa bahuno sutassa sambhavena bahussuto, dhammojapaññāya pārihāriyapaññāya paṭivedhapaññāya ca vasena <bold>medhāvī,</bold> sīlesu ca suṭṭhu patiṭṭhitattā <bold>susamāhito, cetosamathaṃ</bold> lokiyalokuttarabhedaṃ cittasamādhānaṃ <pageBreak edition="Pali Text Society" number="3.0101" /><bold>anuyutto,</bold> tādiso puggalo mayhaṃ matthakepi tiṭṭhatu, pageva sahavāso.</paragraph>
    <paragraph line="741"><bold>Yo papañcamanuyutto</bold>ti yo pana puggalo kammārāmatādivasena rūpābhisaṅgādivasena ca pavattiyā papañcanaṭṭhena taṇhādibhedaṃ papañcaṃ anuyutto, tattha ca anādīnavadassanena abhirato magasadiso, so nibbānaṃ virādhayi, so nibbānā suvidūravidūre ṭhito.</paragraph>
    <paragraph line="742"><bold>Yo ca papañcaṃ hitvānā</bold>ti yo pana puggalo taṇhāpapañcaṃ pahāya tadabhāvato nippapañcassa nibbānassa pathe adhigamupāye ariyamagge <bold>rato</bold> bhāvanābhisamaye abhirato, so nibbānaṃ <bold>ārādhayi</bold> sādhesi adhigacchīti attho.</paragraph>
    <paragraph line="743">Athekadivasaṃ thero attano kaniṭṭhabhātikassa revatattherassa kaṇṭakanicitakhadirarukkhasañchanne nirudakakantāre vāsaṃ disvā taṃ pasaṃsanto <bold>‘‘gāme vā’’</bold>tiādikā dve gāthā abhāsi. Tattha <bold>gāme vā</bold>ti kiñcāpi arahanto gāmante kāyavivekaṃ na labhanti, cittavivekaṃ pana labhanteva. Tesañhi dibbapaṭibhāgānipi ārammaṇāni cittaṃ cāletuṃ na sakkonti, tasmā gāme vā hotu araññādīsu aññataraṃ vā, <bold>yattha arahanto viharanti, taṃ bhūmirāmaṇeyyaka</bold>nti so bhūmippadeso ramaṇīyo evāti attho.</paragraph>
    <paragraph line="744"><bold>Araññānī</bold>ti supupphitatarusaṇḍamaṇḍitāni vimalasalilāsayasampannāni araññāni ramaṇīyānīti sambandho. <bold>Yatthā</bold>ti yesu araññesu vikasitesu viya ramamānesu kāmapakkhiko kāmagavesako <bold>jano</bold> na ramati. <bold>Vītarāgā</bold>ti vigatarāgā pana khīṇāsavā bhamaramadhukarā viya padumavanesu <pageBreak edition="Myanmar" number="2.0401" /><pageBreak edition="Vipassana Research Institut" number="2.0340" /> tathārūpesu araññesu ramissantīti. <bold>Na te kāmagavesino</bold>ti yasmā te vītarāgā kāmagavesino na hontīti attho.</paragraph>
    <paragraph line="745">Puna thero rādhaṃ nāma duggatabrāhmaṇaṃ anukampāya pabbājetvā, upasampādetvā tameva pacchāsamaṇaṃ katvā vicaranto ekadivasaṃ tassa ca subbacabhāvena tussitvā ovādaṃ dento <bold>‘‘nidhīnaṃvā’’</bold>tiādimāha. Tattha <bold>nidhīnaṃvā</bold>ti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ. <bold>Pavattāra</bold>nti kicchajīvike duggatamanusse anukampaṃ katvā ‘‘ehi te sukhena jīvituṃ upāyaṃ dassessāmī’’ti nidhiṭṭhānaṃ netvā hatthaṃ pasāretvā ‘‘imaṃ gahetvā sukhaṃ jīvāhī’’ti ācikkhitāraṃ viya. <bold>Vajjadassina</bold>nti dve vajjadassino – ‘‘iminā naṃ asāruppena vā khalitena vā saṅghamajjhe niggaṇhissāmī’’ti randhagavesako ca, aññātaṃ ñāpetukāmo ñātaṃ assādento sīlādivuddhikāmatāya taṃ taṃ vajjaṃ olokento ullumpanasabhāvasaṇṭhito <pageBreak edition="Pali Text Society" number="3.0102" /> cāti, ayaṃ idha adhippeto. Yathā hi duggatamanusso ‘‘imaṃ nidhiṃ gaṇhāhī’’ti niggayhamānopi nidhidassane kopaṃ na karoti, pamuditova hoti, evaṃ evarūpesu puggalesu asāruppaṃ vā khalitaṃ vā disvā ācikkhante kopo na kātabbo, tuṭṭhacitteneva bhavitabbaṃ, ‘‘bhante, punapi maṃ evarūpaṃ vadeyyāthā’’ti pavāretabbameva. <bold>Niggayhavādi</bold>nti yo vajjaṃ disvā ayaṃ me saddhivihāriko, antevāsiko, upakārakoti acintetvā vajjānurūpaṃ tajjento paṇāmento daṇḍakammaṃ karonto sikkhāpeti, ayaṃ niggayhavādī nāma sammāsambuddho viya. Vuttañhetaṃ – ‘‘niggayha niggayhāhaṃ, ānanda, vakkhāmi; pavayha pavayha, ānanda, vakkhāmi. Yo sāro so ṭhassatī’’ti (ma. ni. 3.196). <bold>Medhāvi</bold>nti dhammojapaññāya samannāgataṃ. <bold>Tādisa</bold>nti evarūpaṃ paṇḍitaṃ. <bold>Bhaje</bold>ti payirupāseyya. Tādisañhi ācariyaṃ bhajamānassa antevāsikassa seyyo hoti, na pāpiyo, vuḍḍhiyeva hoti, no parihānīti attho.</paragraph>
    <paragraph line="746">Athekadā assajipunabbasukehi kīṭāgirismiṃ āvāse dūsite satthārā āṇatto attano parisāya mahāmoggallānena ca saddhiṃ tattha gato dhammasenāpati assajipunabbasukesu ovādaṃ anādiyantesu imaṃ gāthamāha. Tattha <bold>ovadeyyā</bold>ti ovādaṃ anusiṭṭhiṃ dadeyya. <bold>Anusāseyyā</bold>ti tasseva pariyāyavacanaṃ. Atha vā uppanne vatthusmiṃ vadanto ovadati <pageBreak edition="Myanmar" number="2.0402" /> nāma, anuppanne ‘‘ayasopi te siyā’’tiādiṃ anāgataṃ uddissa vadanto anusāsati nāma. Sammukhā vadanto vā ovadati nāma, parammukhā dūtaṃ, sāsanaṃ vā pesetvā vadanto anusāsati nāma. Sakiṃ vadanto vā ovadati nāma, punappunaṃ vadanto anusāsati nāma. <bold>Asabbhā cā</bold>ti akusalā dhammā ca nivāraye, kusale dhamme ca patiṭṭhāpeyyāti attho. <bold>Satañhi so</bold>ti evarūpo puggalo <pageBreak edition="Vipassana Research Institut" number="2.0341" /> sādhūnaṃ piyo hoti. Ye pana asantā asappurisā vitiṇṇaparalokā āmisacakkhukā jīvikatthāya pabbajitā, tesaṃ so ovādako anusāsako ‘‘na tvaṃ amhākaṃ upajjhāyo, na ācariyo, kasmā amhe vadasī’’ti evaṃ mukhasattīhi vijjhantānaṃ appiyo hotīti.</paragraph>
    <paragraph line="747">‘‘Yaṃ ārabbha satthā dhammaṃ deseti, so eva upanissayasampanno’’ti bhikkhūsu kathāya samuṭṭhitāya ‘‘nayidameta’’nti dassento <bold>‘‘aññassā’’</bold>ti gāthamāha. Tattha <bold>aññassā</bold>ti attano bhāgineyyaṃ dīghanakhaparibbājakaṃ sandhāyāha. Tassa hi satthārā vedanāpariggahasutte (ma. ni. 2.205-206) desiyamāne ayaṃ mahāthero bhāvanāmagge adhigantvā sāvakapāramīñāṇassa matthakaṃ patto. <bold>Sotamodhesimatthiko</bold>ti satthāraṃ bījayamāno ṭhito atthiko hutvā sussūsanto sotaṃ odahiṃ. <bold>Taṃ</bold><pageBreak edition="Pali Text Society" number="3.0103" /><bold>me amoghaṃ savana</bold>nti taṃ tathā sutaṃ savanaṃ mayhaṃ amoghaṃ avañjhaṃ ahosi, aggasāvakena pattabbaṃ sampattīnaṃ avassayo ahosi. Tenāha <bold>‘‘vimuttomhī’’</bold>tiādi.</paragraph>
    <paragraph line="748">Tattha <bold>neva pubbenivāsāyā</bold>ti attano paresañca pubbenivāsajānanañāṇatthāya, paṇidhī me neva vijjatīti yojanā. Parikammakaraṇavasena tadatthaṃ cittapaṇidhānamattampi nevatthi neva ahosīti attho. <bold>Cetopariyāyā</bold>ti cetopariyañāṇassa. <bold>Iddhiyā</bold>ti iddhividhañāṇassa. <bold>Cutiyā upapattiyā</bold>ti, sattānaṃ cutiyā upapattiyā ca jānanañāṇāya cutūpapātañāṇatthāya. <bold>Sotadhātuvisuddhiyā</bold>ti dibbasotañāṇassa. <bold>Paṇidhī me na vijjatī</bold>ti imesaṃ abhiññāvisesānaṃ atthāya parikammavasena cittassa paṇidhi cittābhinīhāro me natthi nāhosīti attho. Sabbaññuguṇā viya hi buddhānaṃ aggamaggādhigameneva sāvakānaṃ <pageBreak edition="Myanmar" number="2.0403" /> sabbe sāvakaguṇā hatthagatā honti, na tesaṃ adhigamāya visuṃ parikammakaraṇakiccaṃ atthīti.</paragraph>
    <paragraph line="749"><bold>Rukkhamūla</bold>ntiādikā tisso gāthā kapotakandarāyaṃ viharantassa yakkhena pahatakāle samāpattibalena attano nibbikāratādīpanavasena vuttā. Tattha <bold>muṇḍo</bold>ti na voropitakeso. <bold>Saṅghāṭipāruto</bold>ti saṅghāṭiṃ pārupitvā nisinno. ‘‘Saṅghāṭiyā supāruto’’ti ca paṭhanti. <bold>Paññāya uttamo thero</bold>ti thero hutvā paññāya uttamo, sāvakesu paññāya seṭṭhoti attho. <bold>Jhāyatī</bold>ti ārammaṇūpanijjhānena lakkhaṇūpanijjhānena ca jhāyati, bahulaṃ samāpattivihārena viharatīti attho.</paragraph>
    <paragraph line="750"><bold>Upeto hoti tāvade</bold>ti yadā yakkhena sīse pahato, tāvadeva <bold>avitakkaṃ</bold> catutthajjhānikaphalasamāpattiṃ <pageBreak edition="Vipassana Research Institut" number="2.0342" /> samāpanno ariyena tuṇhībhāvena upeto samannāgato ahosi. Atītatthe hi hotīti idaṃ vattamānavacanaṃ.</paragraph>
    <paragraph line="751"><bold>Pabbatova na vedhatī</bold>ti mohakkhayā bhinnasabbakileso <bold>bhikkhu</bold>. So selamayapabbato viya <bold>acalo</bold> suppatiṭṭhito iṭṭhādinā kenaci na vedhati, sabbattha nibbikāro hotīti attho.</paragraph>
    <paragraph line="752">Athekadivasaṃ therassa asatiyā nivāsanakaṇṇe olambante aññataro sāmaṇero, ‘‘bhante, parimaṇḍalaṃ nivāsetabba’’nti āha. Taṃ sutvā ‘‘bhaddaṃ tayā suṭṭhu vutta’’nti sirasā viya sampaṭicchanto tāvadeva thokaṃ apakkamitvā parimaṇḍalaṃ nivāsetvā ‘‘mādisānaṃ ayampi dosoyevā’’ti dassento <bold>‘‘anaṅgaṇassā’’</bold>ti gāthamāha.</paragraph>
    <paragraph line="753">Puna maraṇe jīvite ca attano samacittataṃ dassento <bold>‘‘nābhinandāmī’’</bold>tiādinā dve gāthā vatvā paresaṃ dhammaṃ kathento <bold>‘‘ubhayena mida’’</bold>ntiādinā gāthādvayamāha. Tattha <bold>ubhayenā</bold>ti ubhayesu, ubhosu kālesūti attho. <bold>Mida</bold>nti <pageBreak edition="Pali Text Society" number="3.0104" /> ma-kāro padasandhikaro. Idaṃ maraṇameva, maraṇaṃ attheva nāma, amaraṇaṃ nāma natthi. Kesu ubhosu kālesūti āha <pageBreak edition="Myanmar" number="2.0404" /><bold>‘‘pacchā vā pure vā’’</bold>ti majjhimavayassa <bold>pacchā vā</bold> jarājiṇṇakāle <bold>pure vā</bold> daharakāle <bold>maraṇameva</bold> maraṇaṃ ekantikameva. Tasmā <bold>paṭipajjatha</bold> sammā paṭipattiṃ pūretha vippaṭipajjitvā <bold>mā vinassatha</bold> apāyesu mahādukkhaṃ mānubhavatha. <bold>Khaṇo vo mā upaccagā</bold>ti aṭṭhahi akkhaṇehi vivajjito ayaṃ navamo khaṇo mā tumhe atikkamīti attho.</paragraph>
    <paragraph line="754">Athekadivasaṃ āyasmantaṃ mahākoṭṭhikaṃ disvā tassa guṇaṃ pakāsento <bold>‘‘upasanto’’</bold>tiādinā tisso gāthā abhāsi. Tattha anuddesikavasena <bold>‘‘dhunātī’’</bold>ti vuttamevatthaṃ puna therasannissitaṃ katvā vadanto <bold>‘‘appāsī’’</bold>tiādimāha. Tattha <bold>appāsī</bold>ti adhunā pahāsīti attho. <bold>Anāyāso</bold>ti aparissamo, kilesadukkharahitoti attho. <bold>Vippasanno anāvilo</bold>ti vippasanno asaddhiyādīnaṃ abhāvena suṭṭhu pasannacitto anāvilasaṅkappatāya anāvilo.</paragraph>
    <paragraph line="755"><bold>Na vissase</bold>ti gāthā devadattaṃ saddahitvā tassa diṭṭhiṃ rocetvā ṭhite vajjiputtake ārabbha vuttā. Tattha <bold>na vissase</bold>ti vissaṭṭho na bhaveyya, na saddaheyyāti attho. <bold>Ekatiyesū</bold>ti ekaccesu anavaṭṭhitasabhāvesu puthujjanesu. <bold>Eva</bold>nti yathā tumhe ‘‘devadatto sammā paṭipanno’’ti vissāsaṃ āpajjittha, evaṃ. <bold>Agārisū</bold>ti gahaṭṭhesu. <bold>Sādhūpi hutvānā</bold>ti yasmā puthujjanabhāvo nāma <pageBreak edition="Vipassana Research Institut" number="2.0343" /> assapiṭṭhe ṭhapitakumbhaṇḍaṃ viya thusarāsimhi nikhātakhāṇukaṃ viya ca anavaṭṭhito, tasmā ekacce ādito sādhū hutvā ṭhitāpi pacchā asādhū honti. Yathā devadatto pubbe sīlasampanno abhiññāsamāpattilābhī hutvā lābhasakkārapakato idāni parihīnaviseso chinnapakkhakāko viya āpāyiko jāto. Tasmā tādiso diṭṭhamattena ‘‘sādhū’’ti na vissāsitabbo. Ekacce pana kalyāṇamittasaṃsaggābhāvena ādito asādhū hutvāpi pacchā kalyāṇasaṃsaggena sādhū hontiyeva, tasmā devadattasadise sādhupatirūpe ‘‘sādhū’’ti na vissāseyyāti attho.</paragraph>
    <paragraph line="756">Yesaṃ kāmacchandādayo cittupakkilesā avigatā, te asādhū. Yesaṃ te vigatā, te sādhūti dassetuṃ <bold>‘‘kāmacchando’’</bold>ti gāthaṃ vatvā asādhāraṇato ukkaṃsagataṃ sādhulakkhaṇaṃ dassetuṃ <bold>‘‘yassa sakkariyamānassā’’</bold>tiādinā gāthādvayaṃ vuttaṃ.</paragraph>
    <paragraph line="757">Asādhāraṇato <pageBreak edition="Myanmar" number="2.0405" /> pana ukkaṃsagataṃ taṃ dassetuṃ satthāraṃ attānañca udāharanto <bold>‘‘mahāsamuddo’’</bold>tiādikā gāthā abhāsi. Tattha <bold>mahāsamuddo</bold>ti <pageBreak edition="Pali Text Society" number="3.0105" /> ayaṃ mahāsamuddo, mahāpathavī <bold>selo</bold> pabbato, puratthimādibhedato anilo ca attano acetanābhāvena iṭṭhāniṭṭhaṃ sahanti, na paṭisaṅkhānabalena, satthā pana yassā arahattuppattiyā vasena uttame tādibhāve ṭhito iṭṭhādīsu sabbattha samo nibbikāro, tassā <bold>satthu varavimuttiyā</bold> aggaphalavimuttiyā te mahāsamuddādayo <bold>upamāya</bold> upamābhāvena <bold>na yujjanti</bold> kalabhāgampi na upentīti attho.</paragraph>
    <paragraph line="758"><bold>Cakkānuvattako</bold>ti satthārā vattitassa dhammacakkassa anuvattako. <bold>Thero</bold>ti asekkhehi sīlakkhandhādīhi samannāgamena thero. <bold>Mahāñāṇī</bold>ti mahāpañño. <bold>Samāhito</bold>ti upacārappanāsamādhinā anuttarasamādhinā ca samāhito. <bold>Paṭhavāpaggisamāno</bold>ti iṭṭhādiārammaṇasannipāte nibbikāratāya pathaviyā āpena agginā ca sadisavuttiko. Tenāha <bold>‘‘na rajjati na dussatī’’</bold>ti.</paragraph>
    <paragraph line="759"><bold>Paññāpāramitaṃ patto</bold>ti sāvakañāṇassa pāramiṃ pārakoṭiṃ patto. <bold>Mahābuddhī</bold>ti mahāputhuhāsajavanatikkhanibbedhikabhāvappattāya mahatiyā buddhiyā paññāya samannāgato. <bold>Mahāmatī</bold>ti dhammanvayaveditasaṅkhātāya mahatiyā nayaggāhamatiyā samannāgato. Ye hi te catubbidhā, soḷasavidhā, catucattālīsavidhā, tesattatividhā ca paññappabhedā. Tesaṃ sabbaso anavasesānaṃ <pageBreak edition="Vipassana Research Institut" number="2.0344" /> adhigatattā mahāpaññatā divisesayogato ca ayaṃ mahāthero sātisayaṃ ‘‘mahābuddhī’’ti vattabbataṃ arahati. Yathāha bhagavā –</paragraph>
    <indent line="760">‘‘Paṇḍito, bhikkhave, sāriputto; mahāpañño, bhikkhave, sāriputto; puthupañño, bhikkhave, sāriputto; hāsapañño, bhikkhave, sāriputto; javanapañño, bhikkhave, sāriputto; tikkhapañño, bhikkhave, sāriputto; nibbedhikapañño, bhikkhave, sāriputto’’tiādi (ma. ni. 3.93).</indent>
    <paragraph line="761">Tatthāyaṃ paṇḍitabhāvādīnaṃ vibhāgavibhāvanā. Dhātukusalatā, āyatanakusalatā, paṭiccasamuppādakusalatā, ṭhānāṭṭhānakusalatāti <pageBreak edition="Myanmar" number="2.0406" /> imehi catūhi kāraṇehi paṇḍito. Mahāpaññatādīnaṃ vibhāgadassane ayaṃ pāḷi –</paragraph>
    <indent line="762">‘‘Katamā mahāpaññā? Mahante atthe pariggaṇhātīti mahāpaññā, mahante dhamme pariggaṇhātīti mahāpaññā, mahantā niruttiyo pariggaṇhātīti mahāpaññā, mahantāni paṭibhānāni pariggaṇhātīti mahāpaññā, mahante sīlakkhandhe pariggaṇhātīti mahāpaññā, mahante samādhikkhandhe pariggaṇhātīti mahāpaññā, mahante paññākkhandhe pariggaṇhātīti mahāpaññā, mahante vimuttikkhandhe pariggaṇhātīti mahāpaññā, mahante vimuttiñāṇadassanakkhandhe pariggaṇhātīti mahāpaññā, mahantāni ṭhānāṭṭhānāni pariggaṇhātīti mahāpaññā, mahantā vihārasamāpattiyo pariggaṇhātīti mahāpaññā, mahantāni ariyasaccāni pariggaṇhātīti mahāpaññā, mahante satipaṭṭhāne pariggaṇhātīti mahāpaññā, mahante sammappadhāne pariggaṇhātīti mahāpaññā, mahante iddhipāde pariggaṇhātīti mahāpaññā, mahantāni indriyāni pariggaṇhātīti mahāpaññā, mahantāni balāni pariggaṇhātīti mahāpaññā, mahante bojjhaṅge pariggaṇhātīti mahāpaññā, mahante ariyamagge pariggaṇhātīti mahāpaññā, mahantāni sāmaññaphalāni pariggaṇhātīti mahāpaññā, mahantā abhiññāyo pariggaṇhātīti mahāpaññā, mahantaṃ paramatthaṃ nibbānaṃ pariggaṇhātīti mahāpaññā.</indent>
    <indent line="763">‘‘Katamā puthupaññā? Puthunānākhandhesu ñāṇaṃ pavattatīti puthupaññā <pageBreak edition="Pali Text Society" number="3.0106" />, puthunānādhātūsu ñāṇaṃ pavattatīti puthupaññā, puthunānāāyatanesu ñāṇaṃ pavattatīti puthupaññā, puthunānāpaṭiccasamuppādesu ñāṇaṃ pavattatīti puthupaññā, puthunānāsuññatamanupalabbhesu <pageBreak edition="Vipassana Research Institut" number="2.0345" /> ñāṇaṃ pavattatīti puthupaññā, puthunānāatthesu ñāṇaṃ pavattatīti puthupaññā, puthunānādhammesu ñāṇaṃ pavattatīti puthupaññā, puthunānāniruttīsu ñāṇaṃ pavattatīti puthupaññā, puthunānāpaṭibhānesu ñāṇaṃ pavattatīti puthupaññā, puthunānāsīlakkhandhesu ñāṇaṃ pavattatīti puthupaññā, puthunānāsamādhikkhandhesu ñāṇaṃ pavattatīti puthupaññā, puthunānāpaññākkhandhesu ñāṇaṃ pavattatīti puthupaññā, puthunānāvimuttikkhandhesu ñāṇaṃ <pageBreak edition="Myanmar" number="2.0407" /> pavattatīti puthupaññā, puthunānāvimuttiñāṇadassanakkhandhesu ñāṇaṃ pavattatīti puthupaññā, puthunānāṭhānāṭṭhānesu ñāṇaṃ pavattatīti puthupaññā, puthunānāvihārasamāpattīsu ñāṇaṃ pavattatīti puthupaññā, puthunānāariyasaccesu ñāṇaṃ pavattatīti puthupaññā, puthunānāsatipaṭṭhānesu ñāṇaṃ pavattatīti puthupaññā, puthunānāsammappadhānesu ñāṇaṃ pavattatīti puthupaññā, puthunānāiddhipādesu ñāṇaṃ pavattatīti puthupaññā, puthunānāindriyesu ñāṇaṃ pavattatīti puthupaññā, puthunānābalesu ñāṇaṃ pavattatīti puthupaññā, puthunānābojjhaṅgesu ñāṇaṃ pavattatīti puthupaññā, puthunānāariyamaggesu ñāṇaṃ pavattatīti puthupaññā, puthunānāsāmaññaphalesu ñāṇaṃ pavattatīti puthupaññā, puthunānāabhiññāsu ñāṇaṃ pavattatīti puthupaññā, puthujjanasādhāraṇe dhamme atikkamma paramatthe nibbāne ñāṇaṃ pavattatīti puthupaññā.</indent>
    <indent line="764">‘‘Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlāni paripūretīti hāsapaññā, hāsabahulo…pe… pāmojjabahulo indriyasaṃvaraṃ paripūretīti hāsapaññā, hāsabahulo…pe… pāmojjabahulo bhojane mattaññutaṃ paripūretīti hāsapaññā, hāsabahulo…pe… pāmojjabahulo jāgariyānuyogaṃ paripūretīti hāsapaññā, hāsabahulo…pe… pāmojjabahulo sīlakkhandhaṃ…pe… samādhikkhandhaṃ, paññākkhandhaṃ, vimuttikkhandhaṃ, vimuttiñāṇadassanakkhandhaṃ paripūretīti…pe… paṭivijjhatīti. Vihārasamāpattiyo paripūretīti, ariyasaccāni paṭivijjhatīti, satipaṭṭhāne bhāvetīti, sammappadhāne bhāvetīti, iddhipāde bhāvetīti, indriyāni bhāvetīti, balāni bhāvetīti, bojjhaṅge bhāvetīti, ariyamaggaṃ bhāvetīti…pe… sāmaññaphalāni sacchikarotīti hāsapaññā, hāsabahulo vedabahulo tuṭṭhibahulo pāmojjabahulo abhiññāyo paṭivijjhatīti hāsapaññā; hāsabahulo vedabahulo tuṭṭhibahulo pāmojjabahulo paramatthaṃ nibbānaṃ sacchikarotīti hāsapaññā.</indent>
    <indent line="765">‘‘Katamā <pageBreak edition="Myanmar" number="2.0408" /> javanapaññā? Yaṃ kiñci rūpaṃ atītānāgatapaccuppannaṃ…pe… yaṃ dūre santike vā, sabbaṃ rūpaṃ aniccato khippaṃ javatīti javanapaññā, dukkhato khippaṃ javatīti javanapaññā, anattato khippaṃ javatīti javanapaññā; yā kāci vedanā…pe… <pageBreak edition="Vipassana Research Institut" number="2.0346" /> yaṃ kiñci viññāṇaṃ atītānāgatapaccuppannaṃ…pe… sabbaṃ viññāṇaṃ aniccato khippaṃ javatīti javanapaññā, dukkhato khippaṃ javatīti javanapaññā, anattato khippaṃ javatīti javanapaññā. Cakkhu…pe… jarāmaraṇaṃ atītānāgatapaccuppannaṃ, aniccato khippaṃ javatīti javanapaññā, dukkhato khippaṃ javatīti javanapaññā, anattato khippaṃ javatīti javanapaññā.</indent>
    <indent line="766">‘‘Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā…pe… vedanā…pe… saññā… saṅkhārā… viññāṇaṃ… cakkhu…pe… jarāmaraṇaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.</indent>
    <indent line="767">‘‘Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ katvā rūpanirodhe khippaṃ javatīti javanapaññā. Vedanā…pe… saññā… saṅkhārā… viññāṇaṃ… cakkhu…pe… jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.</indent>
    <indent line="768">‘‘Katamā tikkhapaññā? Khippaṃ kilese chindatīti tikkhapaññā, uppannaṃ kāmavitakkaṃ nādhivāseti pajahati vinodeti byantīkaroti <pageBreak edition="Pali Text Society" number="3.0107" /> anabhāvaṃ gametīti tikkhapaññā; uppannaṃ byāpādavitakkaṃ nādhivāseti pajahati vinodeti byantīkaroti anabhāvaṃ gametīti tikkhapaññā; uppannaṃ vihiṃsāvitakkaṃ nādhivāseti…pe… uppannuppanne pāpake akusale dhamme nādhivāseti pajahati vinodeti <pageBreak edition="Myanmar" number="2.0409" /> byantīkaroti anabhāvaṃ gametīti tikkhapaññā; uppannaṃ rāgaṃ nādhivāseti pajahati vinodeti byantīkaroti anabhāvaṃ gametīti tikkhapaññā; uppannaṃ dosaṃ…pe… uppannaṃ mohaṃ… uppannaṃ kodhaṃ… uppannaṃ upanāhaṃ… makkhaṃ… paḷāsaṃ… issaṃ… macchariyaṃ… māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ… madaṃ… pamādaṃ… sabbe kilese… sabbe duccarite… sabbe abhisaṅkhāre…pe… sabbe bhavagāmikamme nādhivāseti pajahati <pageBreak edition="Vipassana Research Institut" number="2.0347" /> vinodeti byantīkaroti anabhāvaṃ gametīti tikkhapaññā. Ekasmiṃ āsane cattāro ca ariyamaggā, cattāri sāmaññaphalāni, catasso paṭisambhidāyo, cha abhiññāyo adhigatā honti sacchikatā phassitā paññāyāti tikkhapaññā.</indent>
    <indent line="769">‘‘Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu, anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā, anibbiddhapubbaṃ apadālitapubbaṃ dosakkhandhaṃ nibbijjhati padāletīti nibbedhikapaññā, anibbiddhapubbaṃ apadālitapubbaṃ mohakkhandhaṃ nibbijjhati padāletīti nibbedhikapaññā; anibbiddhapubbaṃ apadālitapubbaṃ kodhaṃ…pe… upanāhaṃ…pe… sabbe bhavagāmikamme nibbijjhati padāletīti nibbedhikapaññā’’ti (paṭi. ma. 3.6-7).</indent>
    <paragraph line="770">Evaṃ yathāvuttavibhāgāya mahatiyā paññāya samannāgatattā ‘‘mahābuddhī’’ti vuttaṃ.</paragraph>
    <paragraph line="771">Apica anupadadhammavipassanāvasenāpi imassa therassa mahāpaññatā veditabbā. Vuttañhetaṃ –</paragraph>
    <indent line="772">‘‘Sāriputto, bhikkhave, aḍḍhamāsaṃ anupadadhammavipassanaṃ vipassati. Tatridaṃ, bhikkhave, sāriputtassa anupadadhammavipassanāya hoti.</indent>
    <indent line="773">‘‘Idha, bhikkhave, sāriputto vivicceva kāmehi…pe… paṭhamaṃ jhānaṃ upasampajja viharati. Ye ca paṭhame jhāne dhammā vitakko ca…pe… cittekaggatā ca phasso vedanā saññā cetanā cittaṃ chando <pageBreak edition="Myanmar" number="2.0410" /> adhimokkho vīriyaṃ sati upekkhā manasikāro, tyāssa dhammā anupadavavatthitā honti, tyāssa dhammā viditā uppajjanti, viditā upaṭṭhahanti, viditā abbhatthaṃ gacchanti. So evaṃ pajānāti ‘evaṃ kira me dhammā ahutvā sambhonti, hutvā paṭiventī’ti. So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati. So ‘atthi uttari nissaraṇa’nti pajānāti. Tabbahulīkārā atthitvevassa hoti.</indent>
    <indent line="774">‘‘Puna caparaṃ, bhikkhave, sāriputto vitakkavicārānaṃ vūpasamā…pe… dutiyaṃ jhānaṃ… <pageBreak edition="Vipassana Research Institut" number="2.0348" /> tatiyaṃ jhānaṃ… catutthaṃ jhānaṃ upasampajja viharati. Ākāsānañcāyatanaṃ… viññāṇañcāyatanaṃ… ākiñcaññāyatanaṃ… sabbaso <pageBreak edition="Pali Text Society" number="3.0108" /> ākiñcaññāyatanaṃ samatikkamma nevasaññānāsaññāyatanaṃ upasampajja viharati. So tāya samāpattiyā sato vuṭṭhahati, so tāya samāpattiyā sato vuṭṭhahitvā ye dhammā atītā niruddhā vipariṇatā, te dhamme samanupassati ‘‘evaṃ kira me dhammā ahutvā sambhonti, hutvā paṭiventī’’ti. So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati. So ‘atthi uttari nissaraṇa’nti pajānāti. Tabbahulīkārā atthitvevassa hoti.</indent>
    <indent line="775">‘‘Puna caparaṃ, bhikkhave, sāriputto sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati. Paññāya cassa disvā āsavā parikkhīṇā honti. So tāya samāpattiyā sato vuṭṭhahati, so tāya samāpattiyā sato vuṭṭhahitvā ye dhammā atītā niruddhā vipariṇatā, te dhamme samanupassati ‘evaṃ kira me dhammā ahutvā sambhonti, hutvā paṭiventī’ti. So tesu dhammesu anupāyo anapāyo anissito appaṭibaddho vippamutto visaṃyutto vimariyādīkatena cetasā viharati, so ‘natthi uttari <pageBreak edition="Myanmar" number="2.0411" /> nissaraṇa’nti pajānāti. Tabbahulīkārā natthitvevassa hoti.</indent>
    <indent line="776">‘‘Yaṃ kho taṃ, bhikkhave, sammā vadamāno vadeyya ‘vasippatto pāramippatto ariyasmiṃ sīlasmiṃ, vasippatto pāramippatto ariyasmiṃ samādhismiṃ, vasippatto pāramippatto ariyāya paññāya, vasippatto pāramippatto ariyāya vimuttiyā’ti. Sāriputtamevetaṃ sammā vadamāno vadeyyā’’ti (ma. ni. 3.93-97).</indent>
    <paragraph line="777">Evaṃ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā thero mahābuddhīti attho. Dhammanvayaveditā panassa sampasādanīyasuttena (dī. ni. 3.141 ādayo) dīpetabbā. Tattha hi sabbaññutaññāṇasadiso therassa nayaggāho vutto. <bold>Ajaḷo jaḷasamāno</bold>ti sāvakesu paññāya ukkaṃsagatattā sabbathāpi ajaḷo samāno paramappicchatāya attānaṃ ajānantaṃ viya katvā, dassanena jaḷasadiso mandasarikkho kilesapariḷāhābhāvena <bold>nibbuto</bold> sītibhūto <bold>sadā carati</bold> niccaṃ viharatīti attho.</paragraph>
    <paragraph line="778"><bold>Pariciṇṇo</bold>ti <pageBreak edition="Vipassana Research Institut" number="2.0349" /> gāthā therena attano katakiccataṃ pakāsentena bhāsitā, sāpi vuttatthāyeva.</paragraph>
    <paragraph line="779"><bold>Sampādethappamādenā</bold>ti ayaṃ pana attano parinibbānakāle sannipatitānaṃ bhikkhūnaṃ ovādadānavasena bhāsitā. Sāpi vuttatthāyevāti.</paragraph>
    <centered line="780">Sāriputtattheragāthāvaṇṇanā niṭṭhitā.</centered>
    <subhead line="781">3. Ānandattheragāthāvaṇṇanā</subhead>
    <paragraph line="782"><bold>Pisuṇena</bold><pageBreak edition="Pali Text Society" number="3.0109" /><bold>ca kodhanenā</bold>tiādikā āyasmato ānandattherassa gāthā. Kā uppatti? Ayampi purimabuddhesu katādhikāro padumuttarassa bhagavato kāle haṃsavatīnagare satthu vemātikabhātā hutvā nibbatti, <bold>sumano</bold>tissa nāmaṃ ahosi. Pitā panassa ānandarājā nāma. So attano puttassa sumanakumārassa vayappattassa haṃsavatito vīsayojanasate ṭhāne bhoganagaraṃ adāsi. So kadāci kadāci āgantvā attānañca <pageBreak edition="Myanmar" number="2.0412" /> pitarañca passati. Tadā rājā satthārañca satasahassaparimāṇaṃ bhikkhusaṅghañca sayameva sakkaccaṃ upaṭṭhahi, aññesaṃ upaṭṭhātuṃ na deti.</paragraph>
    <paragraph line="783">Tena samayena paccanto kupito ahosi. Kumāro tassa kupitabhāvaṃ rañño anārocetvā sayameva taṃ vūpasameti. Taṃ sutvā rājā tuṭṭhamānaso puttaṃ pakkosāpetvā ‘‘varaṃ te, tāta dammi, varaṃ gaṇhāhī’’ti āha. Kumāro ‘‘satthāraṃ bhikkhusaṅghañca temāsaṃ upaṭṭhahanto jīvitaṃ avañjhaṃ kātuṃ icchāmī’’ti āha. ‘‘Etaṃ na sakkā, aññaṃ vadehī’’ti. ‘‘Deva, khattiyānaṃ dvekathā nāma natthi, etadeva me dehi, na mayhaṃ aññena attho’’ti. ‘‘Sace satthā anujānāti, dinnamevā’’ti. So ‘‘satthu cittaṃ jānissāmī’’ti vihāraṃ gato.</paragraph>
    <paragraph line="784">Tena ca samayena bhagavā bhattakiccaṃ niṭṭhāpetvā gandhakuṭiṃ paviṭṭho hoti. So bhikkhū upasaṅkamitvā ‘‘ahaṃ, bhante, bhagavantaṃ dassanāya āgato, dassetha me bhagavanta’’nti āha. Bhikkhū ‘‘sumano nāma thero satthu upaṭṭhāko, tassa santikaṃ gacchāhī’’ti āhaṃsu. So therassa santikaṃ gantvā vanditvā ‘‘satthāraṃ, bhante, me dassethā’’ti āha. Atha thero tassa passantasseva <pageBreak edition="Vipassana Research Institut" number="2.0350" /> pathaviyaṃ nimujjitvā satthāraṃ upasaṅkamitvā ‘‘bhante, rājaputto tumhākaṃ dassanāya āgato’’ti āha. ‘‘Tena hi, bhikkhu, bahi āsanaṃ paññāpehī’’ti. Thero punapi tassa passantasseva buddhāsanaṃ gahetvā antogandhakuṭiyaṃ nimujjitvā bahipariveṇe pātubhavitvā gandhakuṭipariveṇe āsanaṃ paññāpesi. Kumāro taṃ disvā ‘‘mahanto vatāyaṃ bhikkhū’’ti cittaṃ uppādesi.</paragraph>
    <paragraph line="785">Bhagavāpi gandhakuṭito nikkhamitvā paññattāsane nisīdi. Rājaputto satthāraṃ vanditvā, paṭisanthāraṃ katvā, ayaṃ, bhante, thero tumhākaṃ sāsane vallabho maññeti. ‘‘Āma kumāra, vallabho’’ti? ‘‘Kiṃ katvā, bhante, esa vallabho hotī’’ti?‘‘Dānādīni puññāni katvā’’ti. ‘‘Bhagavā <pageBreak edition="Pali Text Society" number="3.0110" />, ahampi ayaṃ thero viya anāgate buddhasāsane vallabho hotukāmo’’ti satthāhaṃ khandhāvārabhattaṃ nāma datvāpi sattame divase, bhante, mayā pitu santikā temāsaṃ tumhākaṃ paṭijagganavaro laddho, temāsaṃ me vassāvāsaṃ adhivāsethāti. Bhagavā, ‘‘atthi nu kho tattha gatena attho’’ti oloketvā ‘‘atthī’’ti disvā ‘‘suññāgāre kho, kumāra, tathāgatā abhiramantī’’ti āha. Kumāro ‘‘aññātaṃ <pageBreak edition="Myanmar" number="2.0413" /> bhagavā, aññātaṃ sugatā’’ti vatvā ‘‘ahaṃ, bhante, purimataraṃ gantvā vihāraṃ kāremi, mayā pesite bhikkhusatasahassena saddhiṃ āgacchathā’’ti paṭiññaṃ gahetvā pitu santikaṃ gantvā ‘‘dinnā me, deva, bhagavatā paṭiññā, mayā pahite bhagavantaṃ peseyyāthā’’ti pitaraṃ vanditvā, nikkhamitvā yojane yojane vihāraṃ karonto vīsayojanasataṃ addhānaṃ gato. Gantvā ca attano nagare vihāraṭṭhānaṃ vicinanto sobhanassa nāma kuṭumbikassa uyyānaṃ disvā satasahassena kiṇitvā satasahassaṃ vissajjetvā vihāraṃ kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya kuṭileṇamaṇḍape kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ pesesi ‘‘niṭṭhitaṃ mayhaṃ kiccaṃ, satthāraṃ pahiṇathā’’ti.</paragraph>
    <paragraph line="786">Rājā bhagavantaṃ bhojetvā ‘‘bhagavā sumanassa kiccaṃ niṭṭhitaṃ, tumhākaṃ gamanaṃ paccāsīsatī’’ti āha. Bhagavā satasahassabhikkhuparivuto yojane yojane vihāresu vasamāno agamāsi. Kumāro ‘‘satthā āgacchatī’’ti sutvā yojanaṃ paccuggantvā gandhamālādīhi pūjayamāno satasahassena kīte sobhane nāma uyyāne satasahassena kāritaṃ vihāraṃ pavesetvā –</paragraph>
    <gatha1 line="787">‘‘Satasahassena me kītaṃ, satasahassena māpitaṃ;</gatha1>
    <gathalast line="788">Sobhanaṃ nāma uyyānaṃ, paṭiggaṇha mahāmunī’’ti. –</gathalast>
    <unindented line="789">Taṃ <pageBreak edition="Vipassana Research Institut" number="2.0351" /> niyyādesi. So vassūpanāyikadivase mahādānaṃ pavattetvā ‘‘imināva nīhārena dānaṃ dadeyyāthā’’ti puttadāre amacce ca kiccakaraṇīyesu ca niyojetvā sayaṃ sumanattherassa vasanaṭṭhānasamīpeyeva vasanto temāsaṃ satthāraṃ upaṭṭhahanto upakaṭṭhāya pavāraṇāya gāmaṃ pavisitvā sattāhaṃ mahādānaṃ pavattetvā sattame divase satthu bhikkhusatasahassassa ca pādamūle ticīvarāni ṭhapetvā vanditvā, ‘‘bhante, yadetaṃ mayā sattāhaṃ khandhāvāradānato paṭṭhāya puññaṃ kataṃ, na taṃ saggasampattiādīnaṃ atthāya, atha kho ahaṃ ayaṃ sumanatthero viya anāgate ekassa buddhassa upaṭṭhāko bhaveyya’’nti <pageBreak edition="Pali Text Society" number="3.0111" /> paṇidhānaṃ akāsi. Satthāpissa anantarāyataṃ disvā byākaritvā pakkāmi.</unindented>
    <paragraph line="790">Sopi <pageBreak edition="Myanmar" number="2.0414" /> tasmiṃ buddhuppāde vassasatasahassaṃ puññāni katvā tato parampi tattha tattha bhave uḷārāni puññakammāni upacinitvā devamanussesu saṃsaranto kassapassa bhagavato kāle piṇḍāya carato ekassa therassa pattaggahaṇatthaṃ uttarasāṭakaṃ datvā pūjaṃ akāsi. Puna sagge nibbattitvā tato cuto bārāṇasirājā hutvā aṭṭha paccekabuddhe disvā te bhojetvā attano maṅgaluyyāne aṭṭha paṇṇasālāyo kāretvā tesaṃ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā dasavassasahassāni upaṭṭhānaṃ akāsi. Etāni pākaṭaṭṭhānāni.</paragraph>
    <paragraph line="791">Kappasatasahassaṃ pana tattha tattha bhave puññāni karontova amhākaṃ bodhisattena saddhiṃ tusitapure nibbattitvā tato cuto amitodanasakkassa gehe nibbatti. Tassa sabbe ñātake ānandite karonto jātoti <bold>ānando</bold>tveva nāmaṃ ahosi. So anukkamena vayappatto katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ gantvā tato nikkhante bhagavati tassa parivāratthaṃ pabbajituṃ nikkhantehi bhaddiyādīhi saddhiṃ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa santike dhammakathaṃ sutvā sotāpattiphale patiṭṭhahi.</paragraph>
    <paragraph line="792">Tena ca samayena bhagavato paṭhamabodhiyaṃ vīsativassāni anibaddhaupaṭṭhākā ahesuṃ. Ekadā nāgasamālo pattacīvaraṃ gahetvā vicari, ekadā nāgito, ekadā upavāno, ekadā sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena satthu cittaṃ nārādhayiṃsu. Athekadivasaṃ bhagavā gandhakuṭipariveṇe paññattavarabuddhāsane bhikkhusaṅghaparivuto nisinno bhikkhū āmantesi – ‘‘ahaṃ, bhikkhave, idānimhi mahallako, ekacce bhikkhū ‘iminā maggena gacchāmā’ti vutte aññena gacchanti, ekacce mayhaṃ pattacīvaraṃ <pageBreak edition="Vipassana Research Institut" number="2.0352" /> bhūmiyaṃ nikkhipanti, mayhaṃ nibaddhupaṭṭhākaṃ bhikkhuṃ jānāthā’’ti. Taṃ sutvā bhikkhūnaṃ dhammasaṃvego udapādi. Athāyasmā sāriputto uṭṭhāya bhagavantaṃ vanditvā – ‘‘ahaṃ, bhante, tumhe upaṭṭhahissāmī’’ti āha. Taṃ bhagavā paṭikkhipi. Etenupāyena mahāmoggallānaṃ ādiṃ katvā sabbe mahāsāvakā – ‘‘ahaṃ upaṭṭhahissāmi, ahaṃ upaṭṭhahissāmī’’ti uṭṭhahiṃsu ṭhapetvā āyasmantaṃ ānandaṃ, tepi bhagavā paṭikkhipi <pageBreak edition="Myanmar" number="2.0415" />. So pana tuṇhīyeva nisīdi. Atha naṃ bhikkhū āhaṃsu – ‘‘āvuso, tvampi satthu upaṭṭhākaṭṭhānaṃ yācāhī’’ti. Yācitvā laddhaṭṭhānaṃ nāma kīdisaṃ hoti, sace <pageBreak edition="Pali Text Society" number="3.0112" /> ruccati, satthā sayameva vakkhatīti. Atha bhagavā ‘‘na, bhikkhave, ānando aññehi ussāhetabbo, sayameva jānitvā maṃ upaṭṭhahissatī’’ti āha. Tato bhikkhū ‘‘uṭṭhehi, āvuso ānanda, satthāraṃ upaṭṭhākaṭṭhānaṃ yācāhī’’ti āhaṃsu.</paragraph>
    <paragraph line="793">Thero uṭṭhahitvā ‘‘sace me, bhante, bhagavā attanā laddhaṃ paṇītacīvaraṃ na dassati, paṇītapiṇḍapātaṃ na dassati, ekagandhakuṭiyaṃ vasituṃ na dassati, nimantanaṃ gahetvā na gamissati, evāhaṃ bhagavantaṃ upaṭṭhahissāmī’’ti āha. ‘‘Ettake guṇe labhato satthu upaṭṭhāne ko bhāro’’ti upavādamocanatthaṃ ime <bold>cattāro paṭikkhepā</bold> ca – ‘‘sace, bhante, bhagavā mayā gahitanimantanaṃ gamissati, sacāhaṃ desantarato āgatāgate tāvadeva dassetuṃ lacchāmi; yadā me kaṅkhā uppajjati, tāvadeva bhagavantaṃ upasaṅkamituṃ lacchāmi, sace bhagavā parammukhā desitaṃ dhammaṃ puna mayhaṃ kathessati, evāhaṃ bhagavantaṃ upaṭṭhahissāmī’’ti ‘‘ettakampi satthu santike anuggahaṃ na labhatī’’ti upavādamocanatthañceva dhammabhaṇḍāgārikabhāvapāramīpūraṇatthañca imā <bold>catasso āyācanā</bold> cāti aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi. So upaṭṭhākaṭṭhānaṃ laddhadivasato paṭṭhāya dasabalaṃ duvidhena udakena, tividhena dantakaṭṭhena, hatthapādaparikammena piṭṭhiparikammena, gandhakuṭipariveṇasammajjanenāti evamādīhi kiccehi upaṭṭhahanto ‘‘imāya nāma velāya satthu idaṃ nāma laddhuṃ vaṭṭati, idaṃ nāma kātuṃ vaṭṭatī’’ti divasabhāgaṃ santikāvacaro hutvā, rattibhāge mahantaṃ daṇḍadīpikaṃ gahetvā gandhakuṭipariveṇaṃ nava vāre anupariyāyati, satthari pakkosante paṭivacanadānāya thinamiddhavinodanatthaṃ.</paragraph>
    <paragraph line="794">Atha naṃ satthā jetavane ariyagaṇamajjhe nisinno anekapariyāyena pasaṃsitvā ‘‘bahussutānaṃ satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi. Evaṃ satthārā pañcasu ṭhānesu etadagge ṭhapito catūhi acchariyabbhutadhammehi samannāgato satthu dhammakosārakkho <pageBreak edition="Myanmar" number="2.0416" /> ayaṃ mahāthero sekhova samāno satthari parinibbute heṭṭhā vuttanayena bhikkhūhi samuttejito <pageBreak edition="Vipassana Research Institut" number="2.0353" /> devatāya ca saṃvejito ‘‘sveyeva ca dāni dhammasaṅgīti kātabbā, na kho pana metaṃ patirūpaṃ, yvāyaṃ sekho sakaraṇīyo hutvā asekhehi therehi saddhiṃ dhammaṃ saṅgāyituṃ sannipātaṃ gantu’’nti sañjātussāho vipassanaṃ paṭṭhapetvā bahudevarattiṃ vipassanāya kammaṃ karonto caṅkame vīriyasamataṃ alabhitvā vihāraṃ pavisitvā sayane nisīditvā sayitukāmo kāyaṃ <pageBreak edition="Pali Text Society" number="3.0113" /> āvaṭṭesi. Appattañca sīsaṃ bimbohanaṃ pādā ca bhūmito muttamattā, etasmiṃ antare anupādāya āsavehi cittaṃ vimucci chaḷabhiñño ahosi. Tena vuttaṃ <bold>apadāne</bold> (apa. thera 1.1.644-663) –</paragraph>
    <gatha1 line="795">‘‘Ārāmadvārā nikkhamma, padumuttaro mahāmuni;</gatha1>
    <gathalast line="796">Vassento amataṃ vuṭṭhiṃ, nibbāpesi mahājanaṃ.</gathalast>
    <gatha1 line="797">‘‘Satasahassaṃ te dhīrā, chaḷabhiññā mahiddhikā;</gatha1>
    <gathalast line="798">Parivārenti sambuddhaṃ, chāyāva anapāyinī.</gathalast>
    <gatha1 line="799">‘‘Hatthikkhandhagato āsiṃ, setacchattaṃ varuttamaṃ;</gatha1>
    <gathalast line="800">Sucārurūpaṃ disvāna, vitti me udapajjatha.</gathalast>
    <gatha1 line="801">‘‘Oruyha hatthikhandhamhā, upagacchiṃ narāsabhaṃ;</gatha1>
    <gathalast line="802">Ratanāmayachattaṃ me, buddhaseṭṭhassa dhārayiṃ.</gathalast>
    <gatha1 line="803">‘‘Mama saṅkappamaññāya, padumuttaro mahāisi;</gatha1>
    <gathalast line="804">Taṃ kathaṃ ṭhapayitvāna, imā gāthā abhāsatha.</gathalast>
    <gatha1 line="805">‘‘Yo so chattamadhāresi, soṇṇālaṅkārabhūsitaṃ;</gatha1>
    <gathalast line="806">Tamahaṃ kittayissāmi, suṇotha mama bhāsato.</gathalast>
    <gatha1 line="807">‘‘Ito gantvā ayaṃ poso, tusitaṃ āvasissati;</gatha1>
    <gathalast line="808">Anubhossati sampattiṃ, accharāhi purakkhato.</gathalast>
    <gatha1 line="809">‘‘Catutiṃsatikkhattuñca, devarajjaṃ karissati;</gatha1>
    <gathalast line="810">Balādhipo aṭṭhasataṃ, vasudhaṃ āvasissati.</gathalast>
    <gatha1 line="811">‘‘Aṭṭhapaññāsakkhattuñca, cakkavattī bhavissati;</gatha1>
    <gathalast line="812">Padesarajjaṃ vipulaṃ, mahiyā kārayissati.</gathalast>
    <gatha1 line="813">‘‘Kappasatasahassamhi <pageBreak edition="Myanmar" number="2.0417" />, okkākakulasambhavo;</gatha1>
    <gathalast line="814">Gotamo nāma gottena, satthā loke bhavissati.</gathalast>
    <gatha1 line="815">‘‘Sakyānaṃ kulaketussa, ñātibandhu bhavissati;</gatha1>
    <gathalast line="816">Ānando nāma nāmena, upaṭṭhāko mahesino.</gathalast>
    <gatha1 line="817">‘‘Ātāpī <pageBreak edition="Vipassana Research Institut" number="2.0354" /> nipako cāpi, bāhusaccesu kovido;</gatha1>
    <gathalast line="818">Nivātavutti atthaddho, sabbapāṭhī bhavissati.</gathalast>
    <gatha1 line="819">‘‘Padhānapahitatto so, upasanto nirūpadhi;</gatha1>
    <gathalast line="820">Sabbāsave pariññāya, nibbāyissatināsavo.</gathalast>
    <gatha1 line="821">‘‘Santi āraññakā nāgā, kuñjarā saṭṭhihāyanā;</gatha1>
    <gathalast line="822">Tidhāpabhinnā mātaṅgā, īsādantā urūḷhavā.</gathalast>
    <gatha1 line="823">‘‘Anekasatasahassā, paṇḍitāpi mahiddhikā;</gatha1>
    <gathalast line="824">Sabbe te buddhanāgassa, na hontupaṇidhimhi te.</gathalast>
    <gatha1 line="825">‘‘Ādiyā me namassāmi, majjhime atha pacchime;</gatha1>
    <gathalast line="826">Pasannacitto sumano, buddhaseṭṭhaṃ upaṭṭhahiṃ.</gathalast>
    <gatha1 line="827">‘‘Ātāpī nipako cāpi, sampajāno paṭissato;</gatha1>
    <gathalast line="828">Sotāpattiphalaṃ patto, sekhabhūmīsu kovido.</gathalast>
    <gatha1 line="829">‘‘Satasahassito kappe, yaṃ kammamabhinīhariṃ;</gatha1>
    <gathalast line="830">Tāhaṃ bhūmimanuppatto, ṭhitā saddhammamācalā.</gathalast>
    <gatha1 line="831">‘‘Svāgataṃ vata me āsi…pe… kataṃ buddhassa sāsana’’nti.</gatha1>
    <paragraph line="832">Chaḷabhiñño pana hutvā saṅgītimaṇḍapaṃ pavisitvā dhammaṃ saṅgāyanto tattha tattha bhikkhūnaṃ ovādadānavasena attano paṭipattidīpanādivasena ca bhāsitagāthā ekajjhaṃ katvā anukkameva khuddakanikāyasaṅgāyanakāle theragāthāsu saṅgītiṃ āropento –</paragraph>
    <hangnum line="833" number="1017"></hangnum>
    <gatha1 line="834"> ‘‘Pisuṇena ca kodhanena ca, maccharinā ca vibhūtanandinā;</gatha1>
    <gathalast line="835">Sakhitaṃ na kareyya paṇḍito, pāpo kāpurisena saṅgamo.</gathalast>
    <hangnum line="836" number="1018"></hangnum>
    <gatha1 line="837"> ‘‘Saddhena <pageBreak edition="Myanmar" number="2.0418" /> ca pesalena ca, paññavatā bahussutena ca;</gatha1>
    <gathalast line="838">Sakhitaṃ kareyya paṇḍito, bhaddo sappurisena saṅgamo.</gathalast>
    <hangnum line="839" number="1019"></hangnum>
    <gatha1 line="840"> ‘‘Passa cittakataṃ bimbaṃ, arukāyaṃ samussitaṃ;</gatha1>
    <gathalast line="841">Āturaṃ bahusaṅkappaṃ, yassa natthi dhuvaṃ ṭhiti.</gathalast>
    <hangnum line="842" number="1020"></hangnum>
    <gatha1 line="843"> ‘‘Passa cittakataṃ rūpaṃ, maṇinā kuṇḍalena ca;</gatha1>
    <gathalast line="844">Aṭṭhitacena onaddhaṃ, saha vatthehi sobhati.</gathalast>
    <hangnum line="845" number="1021"></hangnum>
    <gatha1 line="846"> ‘‘Alattakakatā pādā, mukhaṃ cuṇṇakamakkhitaṃ;</gatha1>
    <gathalast line="847">Alaṃ bālassa mohāya, no ca pāragavesino.</gathalast>
    <hangnum line="848" number="1022"></hangnum>
    <gatha1 line="849"> ‘‘Aṭṭhapadakatā kesā, nettā añjanamakkhitā;</gatha1>
    <gathalast line="850">Alaṃ bālassa mohāya, no ca pāragavesino.</gathalast>
    <hangnum line="851" number="1023"></hangnum>
    <gatha1 line="852"> ‘‘Añjanīva <pageBreak edition="Vipassana Research Institut" number="2.0355" /> navā cittā, pūtikāyo alaṅkato;</gatha1>
    <gathalast line="853">Alaṃ bālassa mohāya, no ca pāragavesino.</gathalast>
    <gatha1 line="854">‘‘Odahi migavo pāsaṃ, nāsadā vāguraṃ migo;</gatha1>
    <gathalast line="855">Bhutvā nivāpaṃ gacchāma, kandante migabandhake.</gathalast>
    <gatha1 line="856">‘‘Chinno pāso migavassa, nāsadā vāguraṃ migo;</gatha1>
    <gathalast line="857">Bhutvā nivāpaṃ gacchāma, socante migaluddake.</gathalast>
    <hangnum line="858" number="1024"></hangnum>
    <gatha1 line="859"> ‘‘Bahussuto <pageBreak edition="Pali Text Society" number="3.0114" /> cittakathī, buddhassa paricārako;</gatha1>
    <gathalast line="860">Pannabhāro visaññutto, seyyaṃ kappeti gotamo.</gathalast>
    <hangnum line="861" number="1025"></hangnum>
    <gatha1 line="862"> ‘‘Khīṇāsavo visaññutto, saṅgātīto sunibbuto;</gatha1>
    <gathalast line="863">Dhāreti antimaṃ dehaṃ, jātimaraṇapāragū.</gathalast>
    <hangnum line="864" number="1026"></hangnum>
    <gatha1 line="865"> ‘‘Yasmiṃ patiṭṭhitā dhammā, buddhassādiccabandhuno;</gatha1>
    <gathalast line="866">Nibbānagamane magge, soyaṃ tiṭṭhati gotamo.</gathalast>
    <hangnum line="867" number="1027"></hangnum>
    <gatha1 line="868"> ‘‘Dvāsīti buddhato gaṇhiṃ, dve sahassāni bhikkhuto;</gatha1>
    <gathalast line="869">Caturāsītisahassāni, ye me dhammā pavattino.</gathalast>
    <hangnum line="870" number="1028"></hangnum>
    <gatha1 line="871"> ‘‘Appassutāyaṃ <pageBreak edition="Myanmar" number="2.0419" /> puriso, balibaddova jīrati;</gatha1>
    <gathalast line="872">Maṃsāni tassa vaḍḍhanti, paññā tassa na vaḍḍhati.</gathalast>
    <hangnum line="873" number="1029"></hangnum>
    <gatha1 line="874"> ‘‘Bahussuto appassutaṃ, yo sutenātimaññati;</gatha1>
    <gathalast line="875">Andho padīpadhārova, tatheva paṭibhāti maṃ.</gathalast>
    <hangnum line="876" number="1030"></hangnum>
    <gatha1 line="877"> ‘‘Bahussutaṃ upāseyya, sutañca na vināsaye;</gatha1>
    <gathalast line="878">Taṃ mūlaṃ brahmacariyassa, tasmā dhammadharo siyā.</gathalast>
    <hangnum line="879" number="1031"></hangnum>
    <gatha1 line="880"> ‘‘Pubbāparaññū atthaññū, niruttipadakovido;</gatha1>
    <gathalast line="881">Suggahītañca gaṇhāti, atthañcopaparikkhati.</gathalast>
    <hangnum line="882" number="1032"></hangnum>
    <gatha1 line="883"> ‘‘Khantyā chandikato hoti, ussahitvā tuleti taṃ;</gatha1>
    <gathalast line="884">Samaye so padahati, ajjhattaṃ susamāhito.</gathalast>
    <hangnum line="885" number="1033"></hangnum>
    <gatha1 line="886"> ‘‘Bahussutaṃ dhammadharaṃ, sappaññaṃ buddhasāvakaṃ;</gatha1>
    <gathalast line="887">Dhammaviññāṇamākaṅkhaṃ, taṃ bhajetha tathāvidhaṃ.</gathalast>
    <hangnum line="888" number="1034"></hangnum>
    <gatha1 line="889"> ‘‘Bahussuto dhammadharo, kosārakkho mahesino;</gatha1>
    <gathalast line="890">Cakkhu sabbassa lokassa, pūjanīyo bahussuto.</gathalast>
    <hangnum line="891" number="1035"></hangnum>
    <gatha1 line="892"> ‘‘Dhammārāmo dhammarato, dhammaṃ anuvicintayaṃ;</gatha1>
    <gathalast line="893">Dhammaṃ anussaraṃ bhikkhu, saddhammā na parihāyati.</gathalast>
    <hangnum line="894" number="1036"></hangnum>
    <gatha1 line="895"> ‘‘Kāyamaccheragaruno <pageBreak edition="Vipassana Research Institut" number="2.0356" />, hiyyamāne anuṭṭhahe;</gatha1>
    <gathalast line="896">Sarīrasukhagiddhassa, kuto samaṇaphāsutā.</gathalast>
    <hangnum line="897" number="1037"></hangnum>
    <gatha1 line="898"> ‘‘Na pakkhanti disā sabbā, dhammā na paṭibhanti maṃ;</gatha1>
    <gathalast line="899">Gate kalyāṇamittamhi, andhakāraṃva khāyati.</gathalast>
    <hangnum line="900" number="1038"></hangnum>
    <gatha1 line="901"> ‘‘Abbhatītasahāyassa, atītagatasatthuno;</gatha1>
    <gathalast line="902">Natthi etādisaṃ mittaṃ, yathā kāyagatā sati.</gathalast>
    <hangnum line="903" number="1039"></hangnum>
    <gatha1 line="904"> ‘‘Ye purāṇā atītā te, navehi na sameti me;</gatha1>
    <gathalast line="905">Svajja ekova jhāyāmi, vassupetova pakkhimā.</gathalast>
    <hangnum line="906" number="1040"></hangnum>
    <gatha1 line="907"> ‘‘Dassanāya <pageBreak edition="Myanmar" number="2.0420" /> abhikkante, nānāverajjake bahū;</gatha1>
    <gathalast line="908">Mā vārayittha sotāro, passantu samayo mamaṃ.</gathalast>
    <hangnum line="909" number="1041"></hangnum>
    <gatha1 line="910"> ‘‘Dassanāya abhikkante, nānāverajjake puthu;</gatha1>
    <gathalast line="911">Karoti satthā okāsaṃ, na nivāreti cakkhumā.</gathalast>
    <hangnum line="912" number="1042"></hangnum>
    <gatha1 line="913"> ‘‘Paṇṇavīsati vassāni, sekhabhūtassa me sato;</gatha1>
    <gathalast line="914">Na kāmasaññā uppajji, passa dhammasudhammataṃ.</gathalast>
    <hangnum line="915" number="1043"></hangnum>
    <gatha1 line="916"> ‘‘Paṇṇavīsati vassāni, sekhabhūtassa me sato;</gatha1>
    <gathalast line="917">Na dosasaññā uppajji, passa dhammasudhammataṃ.</gathalast>
    <hangnum line="918" number="1044"></hangnum>
    <gatha1 line="919"> ‘‘Paṇṇavīsati <pageBreak edition="Pali Text Society" number="3.0115" /> vassāni, bhagavantaṃ upaṭṭhahiṃ;</gatha1>
    <gathalast line="920">Mettena kāyakammena, chāyāva anapāyinī.</gathalast>
    <hangnum line="921" number="1045"></hangnum>
    <gatha1 line="922"> ‘‘Paṇṇavīsati vassāni, bhagavantaṃ upaṭṭhahiṃ;</gatha1>
    <gathalast line="923">Mettena vacīkammena, chāyāva anapāyinī.</gathalast>
    <hangnum line="924" number="1046"></hangnum>
    <gatha1 line="925"> ‘‘Paṇṇavīsati vassāni, bhagavantaṃ upaṭṭhahiṃ;</gatha1>
    <gathalast line="926">Mettena manokammena, chāyāva anapāyinī.</gathalast>
    <hangnum line="927" number="1047"></hangnum>
    <gatha1 line="928"> ‘‘Buddhassa caṅkamantassa, piṭṭhito anucaṅkamiṃ;</gatha1>
    <gathalast line="929">Dhamme desiyamānamhi, ñāṇaṃ me udapajjatha.</gathalast>
    <hangnum line="930" number="1048"></hangnum>
    <gatha1 line="931"> ‘‘Ahaṃ sakaraṇīyomhi, sekho appattamānaso;</gatha1>
    <gathalast line="932">Satthu ca parinibbānaṃ, yo amhaṃ anukampako.</gathalast>
    <hangnum line="933" number="1049"></hangnum>
    <gatha1 line="934"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="935">Sabbakāravarūpete, sambuddhe parinibbute.</gathalast>
    <hangnum line="936" number="1050"></hangnum>
    <gatha1 line="937"> ‘‘Bahussuto dhammadharo, kosārakkho mahesino;</gatha1>
    <gathalast line="938">Cakkhu sabbassa lokassa, ānando parinibbuto.</gathalast>
    <hangnum line="939" number="1051"></hangnum>
    <gatha1 line="940"> ‘‘Bahussuto <pageBreak edition="Vipassana Research Institut" number="2.0357" /> dhammadharo, kosārakkho mahesino;</gatha1>
    <gathalast line="941">Cakkhu sabbassa lokassa, andhakāre tamonudo.</gathalast>
    <hangnum line="942" number="1052"></hangnum>
    <gatha1 line="943"> ‘‘Gatimanto <pageBreak edition="Myanmar" number="2.0421" /> satimanto, dhitimanto ca yo isi;</gatha1>
    <gathalast line="944">Saddhammadhārako thero, ānando ratanākaro.</gathalast>
    <hangnum line="945" number="1053"></hangnum>
    <gatha1 line="946"> ‘‘Pariciṇṇo mayā satthā, kataṃ buddhassa sāsanaṃ;</gatha1>
    <gathalast line="947">Ohito garuko bhāro, natthi dāni punabbhavo’’ti. –</gathalast>
    <unindented line="948">Imā gāthā abhāsi.</unindented>
    <paragraph line="949">Tattha <bold>pisuṇena cā</bold>ti ādito dve gāthā chabbaggiye bhikkhū devadattapakkhiyehi bhikkhūhi saddhiṃ saṃsaggaṃ karonte disvā tesaṃ ovādadānavasena vuttā. Tattha <bold>pisuṇenā</bold>ti pisuṇāya vācāya. Tāya hi yutto puggalo ‘‘pisuṇo’’ti vutto yathā nīlaguṇayutto paṭo nīloti. <bold>Kodhanenā</bold>ti kujjhanasīlena. Attasampattinigūhaṇalakkhaṇassa maccherassa sambhavato <bold>maccharinā. Vibhūtanandinā</bold>ti sattānaṃ vibhūtaṃ vibhavanaṃ vināsaṃ icchantena, vibhūtaṃ vā visuṃ bhāvo bhedo, taṃ nandanena, sabbametaṃ devadattapakkhiyeva sandhāya vuttaṃ. Te hi pañcavatthudīpanāya bahū jane sammāpaṭipanne bhindantā satthari bahiddhatāya thaddhamacchariyādimacchariyapakatā mahājanassa mahato anatthāya paṭipajjiṃsu. <bold>Sakhita</bold>nti sahāyabhāvaṃ saṃsaggaṃ na kareyya, kiṃkāraṇā? <bold>Pāpo</bold><pageBreak edition="Pali Text Society" number="3.0116" /><bold>kāpurisena saṅgamo</bold> kāpurisena pāpapuggalena samāgamo nihīno lāmako. Ye hissa diṭṭhānugatiṃ āpajjanti. Tesaṃ ducintitādibhedaṃ bālalakkhaṇameva āvahati, pageva vacanakarassa. Tenāha bhagavā – ‘‘yāni kānici, bhikkhave, bhayāni uppajjanti, sabbāni tāni bālato uppajjanti, no paṇḍitato’’tiādi (a. ni. 3.1).</paragraph>
    <paragraph line="950">Yena pana saṃsaggo kātabbo, taṃ dassetuṃ <bold>‘‘saddhena cā’’</bold>tiādi vuttaṃ. Tattha <bold>saddhenā</bold>ti kammakammaphalasaddhāya ceva, ratanattayasaddhāya ca samannāgatena. <bold>Pesalenā</bold>ti piyasīlena sīlasampannena. <bold>Paññavatā</bold>ti udayatthagāminiyā nibbedhikāya paññāya vasena paññāsampannena. <bold>Bahussutenā</bold>ti pariyattipaṭivedhabāhusaccānaṃ pāripūriyā bahussutena. <bold>Bhaddo</bold>ti tena tādisena sādhunā saṅgamo bhaddo sundaro kalyāṇo diṭṭhadhammikādibhedaṃ atthaṃ āvahatīti adhippāyo.</paragraph>
    <paragraph line="951"><bold>Passa cittakata</bold>ntiādikā satta gāthā attano rūpasampattiṃ disvā kāmasaññaṃ uppādentiyā uttarāya nāma upāsikāya kāyavicchandajananatthaṃ bhāsitā <pageBreak edition="Myanmar" number="2.0422" />. ‘‘Ambapāliṃ gaṇikaṃ disvā vikkhittacittānaṃ ovādadānattha’’ntipi vadanti. Tā heṭṭhā vuttatthā eva.</paragraph>
    <paragraph line="952"><bold>Bahussuto</bold><pageBreak edition="Vipassana Research Institut" number="2.0358" /><bold>cittakathī</bold>tiādikā dve gāthā therena arahattaṃ patvā udānavasena bhāsitā. Tattha <bold>paricārako</bold>ti upaṭṭhāko. <bold>Seyyaṃ kappetī</bold>ti arahattappattisamanantaraṃ sayitattā vuttaṃ. Thero hi bahudeva rattiṃ caṅkamena vītināmetvā sarīraṃ utuṃ gāhāpetuṃ ovarakaṃ pavisitvā sayituṃ mañcake nisinno pādā ca bhūmito muttā, appattañca sīsaṃ bimbohanaṃ, etthantare arahattaṃ patvā sayi.</paragraph>
    <paragraph line="953"><bold>Khīṇāsavo</bold>ti parikkhīṇacaturāsavo, tato eva catūhipi yogehi <bold>visaṃyutto,</bold> rāgasaṅgādīnaṃ atikkantattā <bold>saṅgātīto,</bold> sabbaso kilesapariḷāhassa vūpasantattā <bold>sunibbuto</bold> sītibhūtoti attho.</paragraph>
    <paragraph line="954"><bold>Yasmiṃ patiṭṭhitā dhammā</bold>ti theraṃ uddissa khīṇāsavamahābrahmunā bhāsitā gāthā. Upaṭṭhitāya hi dhammasaṅgītiyā theraṃ uddissa yehi bhikkhūhi ‘‘eko bhikkhu vissagandhaṃ vāyatī’’ti vuttaṃ. Atha thero adhigate arahatte sattapaṇṇiguhādvāraṃ saṅghassa sāmaggīdānatthaṃ āgato, tassa khīṇāsavabhāvappakāsanena suddhāvāsamahābrahmā. Te bhikkhū lajjāpento <bold>‘‘yasmiṃ patiṭṭhitā dhammā’’</bold>ti gāthamāha. Tassattho – <bold>buddhassa</bold> bhagavato <bold>dhammā</bold> teneva adhigatā paveditā ca paṭivedhapariyattidhammā. <bold>Yasmiṃ</bold> purisavisese patiṭṭhitā, soyaṃ gottato <bold>gotamo</bold> dhammabhaṇḍāgāriko <pageBreak edition="Pali Text Society" number="3.0117" /> saupādisesanibbānassa adhigatattā idāni anupādisesanibbānagamane magge patiṭṭhahi, tassa ekaṃsabhāgīti.</paragraph>
    <paragraph line="955">Athekadivasaṃ gopakamoggallāno nāma brāhmaṇo theraṃ pucchi – ‘‘tvaṃ bahussutoti buddhassa sāsane pākaṭo, kittakā dhammā te satthārā bhāsitā, tayā dhāritā’’ti? Tassa thero paṭivacanaṃ dento <bold>‘‘dvāsītī’’</bold>ti gāthamāha. Tattha dvāsīti sahassānīti yojanā, <bold>buddhato gaṇhi</bold>nti sammāsambuddhato uggaṇhiṃ dvisahassādhikāni asītidhammakkhandhasahassāni satthu santikā adhigaṇhinti attho. <bold>Dve sahassāni bhikkhuto</bold>ti dve dhammakkhandhasahassāni bhikkhuto gaṇhiṃ, dhammasenāpatiādīnaṃ bhikkhūnaṃ santikā adhigacchiṃ. <bold>Caturāsītisahassānī</bold>ti tadubhayaṃ samodhānetvā <pageBreak edition="Myanmar" number="2.0423" /> catusahassādhikāni asītisahassāni. <bold>Ye me dhammā pavattino</bold>ti ye yathāvuttaparimāṇā dhammakkhandhā mayhaṃ paguṇā vācuggatā jivhagge parivattantīti.</paragraph>
    <paragraph line="956">Athekadā thero sāsane pabbajitvā vipassanādhurepi ganthadhurepi ananuyuttaṃ ekaṃ puggalaṃ disvā bāhusaccābhāve ādīnavaṃ pakāsento <bold>‘‘appassutāya’’</bold>nti gāthamāha. Tattha <bold>appassutāya</bold>nti <pageBreak edition="Vipassana Research Institut" number="2.0359" /> ekassa dvinnaṃ vā paṇṇāsānaṃ, atha vā pana vaggānaṃ antamaso ekassa dvinnaṃ vā suttantānampi uggahitānaṃ abhāvena appassuto ayaṃ, kammaṭṭhānaṃ pana uggahetvā anuyuñjanto bahussutova. <bold>Balibaddova jīratī</bold>ti yathā balibaddo jīramāno vaḍḍhamāno neva mātu na pitu, na sesañātakānaṃ atthāya vaḍḍhati, atha kho niratthakameva jīrati; evamevaṃ ayampi na upajjhāyavattaṃ karoti, na ācariyavattaṃ, na āgantukavattādīni, na bhāvanaṃ anuyuñjati, niratthakameva jīrati. <bold>Maṃsāni tassa vaḍḍhantī</bold>ti yathā balibaddassa ‘‘kasanabhāravahanādīsu asamattho eso’’ti araññe vissaṭṭhassa yathā tathā vicarantassa khādantassa pivantassa maṃsāni tassa vaḍḍhanti; evamevaṃ imassāpi upajjhāyādīhi vissaṭṭhassa saṅghaṃ nissāya cattāro paccaye labhitvā uddhaṃvirecanādīni katvā kāyaṃ posentassa maṃsāni vaḍḍhanti thūlasarīro hutvā vicarati. <bold>Paññā</bold>ti lokiyalokuttarā panassa paññā ekaṅgulimattāpi na vaḍḍhati, araññe gacchalatādīni viya assa chadvārāni nissāya taṇhā ceva navavidhamāno ca vaḍḍhatīti adhippāyo.</paragraph>
    <paragraph line="957"><bold>Bahussuto</bold>ti gāthā attano bāhusaccaṃ nissāya aññaṃ atimaññantaṃ ekaṃ bhikkhuṃ uddissa vuttā. Tattha <bold>sutenā</bold>ti sutahetu attano bāhusaccanimittaṃ. <bold>Atimaññatī</bold>ti atikkamitvā maññati attānaṃ ukkaṃsento paraṃ paribhavati. <bold>Tathevā</bold>ti yathā andho andhakāre telapajjotaṃ dhārento ālokadānena paresaṃyeva atthāvaho <pageBreak edition="Pali Text Society" number="3.0118" />, na attano, tatheva pariyattibāhusaccena sutavā puggalo sutena anupapanno attano atthaṃ aparipūrento andho ñāṇālokadānena paresaṃyeva atthāvaho, na attano, dīpadhāro andho viya mayhaṃ upaṭṭhātīti.</paragraph>
    <paragraph line="958">Idāni bāhusacce ānisaṃsaṃ dassento <bold>‘‘bahussuta’’</bold>nti gāthamāha. Tattha <bold>upāseyyā</bold>ti payirupāseyya. <bold>Sutañca na vināsaye</bold>ti bahussutaṃ payirupāsitvā <pageBreak edition="Myanmar" number="2.0424" /> laddhaṃ sutañca na vināseyya, na susseyya dhāraṇaparicayaparipucchāmanasikārehi vaḍḍheyya. <bold>Taṃ mūlaṃ brahmacariyassā</bold>ti yasmā bahussutaṃ payirupāsitvā laddhaṃ taṃ sutaṃ pariyattibāhusaccaṃ maggabrahmacariyassa mūlaṃ padhānakāraṇaṃ. <bold>Tasmā dhammadharo siyā</bold> vimuttāyatanasīse ṭhatvā yathāsutassa dhammassa dhāraṇe paṭhamaṃ pariyattidhammadharo bhaveyya.</paragraph>
    <paragraph line="959">Idāni pariyattibāhusaccena sādhetabbamatthaṃ dassetuṃ <bold>‘‘pubbāparaññū’’</bold>tiādi vuttaṃ. Tattha pubbañca aparañca jānātīti <bold>pubbāparaññū</bold>. Ekissā hi gāthāya pubbabhāge apaññāyamānepi pubbabhāge vā paññāyamāne aparabhāge apaññāyamānepi ‘‘imassa aparabhāgassa iminā pubbabhāgena <pageBreak edition="Vipassana Research Institut" number="2.0360" />, imassa vā pubbabhāgassa iminā aparabhāgena bhavitabba’’nti jānanto pubbāparaññū nāma. Attatthādibhedaṃ tassa tassa bhāsitassa atthaṃ jānātīti <bold>atthaññū. Niruttipadakovido</bold>ti niruttiyaṃ sesapadesupi cāti catūsupi paṭisambhidāsu cheko. <bold>Suggahītañca gaṇhātī</bold>ti teneva kovidabhāvena atthato byañjanato ca dhammaṃ sugahitameva katvā gaṇhāti. <bold>Atthañcopaparikkhatī</bold>ti yathāsutassa yathāpariyattassa dhammassa atthaṃ upaparikkhati ‘‘iti sīlaṃ, iti samādhi, iti paññā, ime rūpārūpadhammā’’ti manasā anupekkhati.</paragraph>
    <paragraph line="960"><bold>Khantyā chandikato hotī</bold>ti tesu manasā anupekkhitesu dhammesu diṭṭhinijjhānakkhantiyā nijjhānaṃ khamāpetvā rūpapariggahādimukhena vipassanābhinivese chandikato chandajāto hoti. Tathābhūto ca vipassanāya kammaṃ karonto <bold>ussahitvā tuleti</bold> taṃtaṃpaccayanāmarūpadassanavasena ussāhaṃ katvā tato paraṃ tilakkhaṇaṃ āropetvā tuleti ‘‘anicca’’ntipi, ‘‘dukkha’’ntipi, ‘‘anattā’’tipi taṃ nāmarūpaṃ tīreti vipassati. <bold>Samaye so padahati, ajjhattaṃ susamāhito</bold>ti so evaṃ passanto paggahetabbādisamaye cittassa paggaṇhanādinā padahati, padahanto ca ajjhattaṃ gocarajjhatte vipassanāsamādhinā maggasamādhinā ca suṭṭhu samāhito bhaveyya, asamādhānahetubhūte kilese pajaheyya. Svāyaṃ guṇo sabbopi yasmā bahussutaṃ dhammadharaṃ sappaññaṃ buddhasāvakaṃ payirupāsantassa hoti, tasmā asaṅkhataṃ dhammaṃ ārabbha dukkhādīsu pariññādivisiṭṭhakiccatāya dhammaviññāṇasaṅkhātaṃ dhammañāṇaṃ ākaṅkhanto tathāvidhaṃ <pageBreak edition="Myanmar" number="2.0425" /> vuttappakāraṃ kalyāṇamittaṃ bhajetha, seveyya payirupāseyyāti attho.</paragraph>
    <paragraph line="961">Evaṃ <pageBreak edition="Pali Text Society" number="3.0119" /> bahupakāratāya tassa pūjanīyakaṃ dassento <bold>‘‘bahussuto’’</bold>ti gāthamāha. Tassattho – suttageyyādi bahu sutaṃ etassāti <bold>bahussuto</bold>. Tameva desanādhammaṃ suvaṇṇabhājane pakkhittasīhavasā viya avinassantaṃ dhāretīti <bold>dhammadharo</bold>. Tato eva mahesino bhagavato dhammakosaṃ dhammaratanaṃ ārakkhatīti <bold>kosārakkho</bold>. Yasmā sadevakassa lokassa samadassanena cakkhubhūto, tasmā <bold>cakkhu sabbassa lokassa pūjanīyo</bold> mānanīyoti, bahussutabhāvena bahujanassa pūjanīyabhāvadassanatthaṃ nigamanavasena punapi <bold>‘‘bahussuto’’</bold>ti vuttaṃ.</paragraph>
    <paragraph line="962">Evarūpaṃ kalyāṇamittaṃ labhitvāpi kārakasseva aparihāni, na akārakassāti dassento <bold>‘‘dhammārāmo’’</bold>ti gāthamāha. Tattha nivāsanaṭṭhena samathavipassanādhammo ārāmo, tasmiṃ eva dhamme rato abhiratoti <bold>dhammarato,</bold> tasseva dhammassa punappunaṃ vicintanena <bold>dhammaṃ anuvicintayaṃ</bold> dhammaṃ āvajjento manasi karotīti attho. <bold>Anussara</bold>nti tameva dhammaṃ anussaranto. <bold>Saddhammā</bold>ti evarūpo <pageBreak edition="Vipassana Research Institut" number="2.0361" /> bhikkhu sattatiṃsapabhedā bodhipakkhiyadhammā navavidhalokuttaradhammā ca na parihāyati, na kadāci tassa tato parihāni hotīti attho.</paragraph>
    <paragraph line="963">Athekadivasaṃ kāye avītarāgaṃ kusītaṃ hīnavīriyaṃ kosallāyā ti nāmaṃ bhikkhuṃ saṃvejento <bold>‘‘kāyamaccheragaruno’’</bold>ti gāthamāha. Tattha <bold>kāyamaccheragaruno</bold>ti ‘‘kāyadaḷhībahulassa kāye mamattassa ācariyupajjhāyānampi kāyena kattabbaṃ kiñci akatvā vicarantassa. <bold>Hiyyamāne</bold>ti attano kāye jīvite ca khaṇe khaṇe parihiyyamāne. <bold>Anuṭṭhahe</bold>ti sīlādīnaṃ paripūraṇavasena uṭṭhānavīriyaṃ na kareyya. <bold>Sarīrasukhagiddhassā</bold>ti attano sarīrassa sukhāpaneneva gedhaṃ āpannassa. <bold>Kuto samaṇaphāsutā</bold>ti evarūpassa puggalassa sāmaññavasena kuto sukhavihāro, phāsuvihāro na tassa vijjatīti attho.</paragraph>
    <paragraph line="964"><bold>Na pakkhantī</bold>tiādikā āyasmato sāriputtassa dhammasenāpatino parinibbutabhāvaṃ sutvā therena bhāsitā. Tattha <bold>na pakkhanti disā sabbā</bold>ti puratthimādibhedā <pageBreak edition="Myanmar" number="2.0426" /> sabbā disā na pakkhayanti, disāmūḷhoti attho. <bold>Dhammā na paṭibhanti ma</bold>nti pubbe suṭṭhu paguṇāpi pariyattidhammā idāni sakkaccaṃ samannāhariyamānāpi mayhaṃ na upaṭṭhahanti. <bold>Gate kalyāṇamittamhī</bold>ti sadevakassa lokassa kalyāṇamittabhūte dhammasenāpatimhi anupādisesanibbānaṃ gate. <bold>Andhakāraṃva khāyatī</bold>ti sabbopāyaṃ loko andhakāro viya upaṭṭhāti.</paragraph>
    <paragraph line="965"><bold>Abbhatītasahāyassā</bold>ti <pageBreak edition="Pali Text Society" number="3.0120" /> apagatasahāyassa, kalyāṇamittarahitassāti attho. <bold>Atītagatasatthuno</bold>ti āyasmato atīto hutvā nibbānagatasatthukassa, satthari parinibbuteti attho. <bold>Yathā kāyagatā satī</bold>ti kāyagatāsatibhāvanā takkarassa yathā ekantahitāvahā, evaṃ etādisaṃ anāthassa puggalassa ekantahitāvahaṃ aññaṃ mittaṃ nāma natthi, sanāthassa aññāpi bhāvanā hitāvahā evāti adhippāyo.</paragraph>
    <paragraph line="966"><bold>Purāṇā</bold>ti porāṇā, sāriputtādike kalyāṇamitte sandhāya vadati. <bold>Navehī</bold>ti navakehi. <bold>Na sameti me</bold>ti mayhaṃ cittaṃ na samāgacchati, na te mama cittaṃ ārādhentīti attho. <bold>Svajja ekova jhāyāmī</bold>ti sohaṃ ajja vuḍḍhatarehi virahito ekova hutvā jhāyāmi jhānapasuto homi. <bold>Vassupeto</bold>ti vassakāle kulāvakaṃ upeto pakkhī viya. ‘‘Vāsupeto’’tipi pāḷi, vāsaṃ upagatoti attho.</paragraph>
    <paragraph line="967"><bold>Dassanāya</bold><pageBreak edition="Vipassana Research Institut" number="2.0362" /><bold>abhikkante</bold>ti gāthā satthārā bhāsitā. Tassattho – mama dassanāya abhikkante nānāvidhavidesapavāsikabahujane, ānanda, mama upasaṅkamanaṃ mā vāresi. Kasmā? Te sotāro dhammassa, mamaṃ passantu, ayameva dassanāya samayoti.</paragraph>
    <paragraph line="968">Taṃ sutvā thero <bold>‘‘dassanāya abhikkante</bold>’’ti aparaṃ gāthamāha. Imāya hi gāthāya sambandhatthaṃ purimagāthā idha nikkhittā. Teneva sacāhaṃ desantarato āgatāgate tāvadeva dassetuṃ lacchāmīti etassa padassa atthasiddhiṃ dasseti.</paragraph>
    <paragraph line="969"><bold>Paṇṇavīsati vassānī</bold>ti pañca gāthā attano aggupaṭṭhākabhāvaṃ dīpetuṃ vuttā. Āraddhakammaṭṭhānabhāvena hi satthu upaṭṭhānapasutabhāvena ca therassa <pageBreak edition="Myanmar" number="2.0427" /> maggena asamucchinnāpi kāmasaññādayo na uppajjiṃsu, kāyavacīmanokammāni ca sabbakālaṃ satthari mettāpubbaṅgamāni mettānuparivattāni ahesuṃ. Tattha <bold>paṇṇavīsati vassānī</bold>ti pañcavīsati saṃvaccharāni. <bold>Sekhabhūtassa me sato</bold>ti sekhabhūmiyaṃ sotāpattiphale ṭhitassa me sato. <bold>Kāmasaññā</bold>ti kāmasahagatā saññā na uppajji, ettha ca kāmasaññādianuppattivacanena attano āsayasuddhiṃ dasseti, <bold>‘‘mettena kāyakammenā’’</bold>tiādinā payogasuddhiṃ. Tattha gandhakuṭiyaṃ paribhaṇḍakaraṇādinā satthu vattapaṭivattakaraṇena ca mettaṃ kāyakammaṃ veditabbaṃ, dhammadesanākālārocanādinā mettaṃ vacīkammaṃ, rahogatassa satthāraṃ uddissa hitūpasaṃhāramanasikārena mettaṃ manokammaṃ. <bold>Ñāṇaṃ me udapajjathā</bold>ti attano sekkhabhūmipattimāha.</paragraph>
    <paragraph line="970"><bold>Ahaṃ sakaraṇīyomhī</bold>ti satthu parinibbāne upaṭṭhite maṇḍalamāḷaṃ pavisitvā kapisīsaṃ ālambitvā sokābhibhūtena vuttagāthā <pageBreak edition="Pali Text Society" number="3.0121" />. Tattha <bold>sakaraṇīyomhī</bold>ti dukkhaparijānanādinā karaṇīyena sakaraṇīyo amhi. <bold>Appattamānaso</bold>ti anadhigatārahatto. <bold>Satthu ca parinibbāna</bold>nti mayhaṃ satthu parinibbānañca upaṭṭhitaṃ. <bold>Yo amhaṃ anukampako</bold>ti yo satthā mayhaṃ anuggāhako.</paragraph>
    <paragraph line="971"><bold>Tadāsi yaṃ bhiṃsanaka</bold>nti gāthā satthu parinibbānakāle pathavīkampanadevadundubhiphalanādike disvā sañjātasaṃvegena vuttagāthā.</paragraph>
    <paragraph line="972"><bold>Bahussuto</bold>tiādikā tisso gāthā theraṃ pasaṃsantehi saṅgītikārehi ṭhapitā. Tattha <bold>gatimanto</bold>ti asadisāya ñāṇagatiyā samannāgato. <bold>Satimanto</bold>ti paramena satinepakkena samannāgato. <bold>Dhitimanto</bold>ti asādhāraṇāya byañjanatthāvadhāraṇasamatthāya dhitisampattiyā samannāgato. Ayañhi thero ekapadeyeva <pageBreak edition="Vipassana Research Institut" number="2.0363" /> ṭhatvā saṭṭhipadasahassāni satthārā kathitaniyāmeneva gaṇhāti, gahitañca suvaṇṇabhājane pakkhittasīhavasā viya sabbakālaṃ na vinassati, aviparītabyañjanāvadhāraṇasamatthāya satipubbaṅgamāya paññāya, atthāvadhāraṇasamatthāya paññāpubbaṅgamāya satiyā ca samannāgato. Tenāha bhagavā – ‘‘etadaggaṃ <pageBreak edition="Myanmar" number="2.0428" />, bhikkhave, mama sāvakānaṃ bhikkhūnaṃ bahussutāna’’ntiādi (a. ni. 1.219). Tathā cāha dhammasenāpati – ‘‘āyasmā ānando atthakusalo’’tiādi (a. ni. 5.169). <bold>Ratanākaro</bold>ti saddhammaratanassa ākarabhūto.</paragraph>
    <paragraph line="973"><bold>Pariciṇṇo</bold>ti gāthā parinibbānakāle therena bhāsitā, sā vuttatthā eva.</paragraph>
    <centered line="974">Ānandattheragāthāvaṇṇanā niṭṭhitā.</centered>
    <centered line="975">Tiṃsanipātavaṇṇanā niṭṭhitā.</centered>
  </content>
</document>