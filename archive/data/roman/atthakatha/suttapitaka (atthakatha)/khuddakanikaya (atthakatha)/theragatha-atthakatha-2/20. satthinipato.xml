<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0508a2.att16.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/theragatha-atthakatha-2/20. satthinipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/theragatha-atthakatha-2</directory>
    <basename>20. satthinipato</basename>
    <titlePath>20. Saṭṭhinipāto - Theragāthā-aṭṭhakathā-2 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">20. Saṭṭhinipāto</chapter>
    <subhead line="2">1. Mahāmoggallānattheragāthāvaṇṇanā</subhead>
    <paragraph line="3">Saṭṭhinipāte <pageBreak edition="Myanmar" number="2.0480" /><pageBreak edition="Vipassana Research Institut" number="2.0405" /><bold>āraññikā</bold>tiādikā āyasmato mahāmoggallānattherassa gāthā. Kā uppatti? Tassa vatthu dhammasenāpativatthumhi vuttameva. Thero hi pabbajitadivasato sattame divase magadharaṭṭhe kallavālagāmakaṃ upanissāya samaṇadhammaṃ karonto thinamiddhe okkante satthārā – ‘‘moggallāna, moggallāna, mā, brāhmaṇa, ariyaṃ tuṇhībhāvaṃ pamādo’’tiādinā (saṃ. ni. 2.235) saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ suṇanto eva vipassanaṃ vaḍḍhetvā paṭipāṭiyā uparimaggattayaṃ upagantvā aggaphalakkhaṇe sāvakapāramīñāṇassa matthakaṃ pāpuṇi. Tena vuttaṃ <bold>apadāne</bold> (apa. thera 1.1.375-397) –</paragraph>
    <gatha1 line="4">‘‘Anomadassī bhagavā, lokajeṭṭho narāsabho;</gatha1>
    <gathalast line="5">Vihāsi himavantamhi, devasaṅghapurakkhato.</gathalast>
    <gatha1 line="6">‘‘Varuṇo nāma nāmena, nāgarājā ahaṃ tadā;</gatha1>
    <gathalast line="7">Kāmarūpī vikubbāmi, mahodadhinivāsahaṃ.</gathalast>
    <gatha1 line="8">‘‘Saṅgaṇiyaṃ gaṇaṃ hitvā, tūriyaṃ paṭṭhapesahaṃ;</gatha1>
    <gathalast line="9">Sambuddhaṃ parivāretvā, vādesuṃ accharā tadā.</gathalast>
    <gatha1 line="10">‘‘Vajjamānesu tūresu, devā tūrāni vajjayuṃ;</gatha1>
    <gathalast line="11">Ubhinnaṃ saddaṃ sutvāna, buddhopi sampabujjhatha.</gathalast>
    <gatha1 line="12">‘‘Nimantetvāna sambuddhaṃ, sakaṃ bhavanupāgamiṃ;</gatha1>
    <gathalast line="13">Āsanaṃ paññapetvāna, kālamārocayiṃ ahaṃ.</gathalast>
    <gatha1 line="14">‘‘Khīṇāsavasahassehi, parivuto lokanāyako;</gatha1>
    <gathalast line="15">Obhāsento disā sabbā, bhavanaṃ me upāgami.</gathalast>
    <gatha1 line="16">‘‘Upaviṭṭhaṃ mahāvīraṃ, devadevaṃ narāsabhaṃ;</gatha1>
    <gathalast line="17">Sabhikkhusaṅghaṃ tappesiṃ, annapānenahaṃ tadā.</gathalast>
    <gatha1 line="18">‘‘Anumodi <pageBreak edition="Myanmar" number="2.0481" /> mahāvīro, sayambhū aggapuggalo;</gatha1>
    <gathalast line="19">Bhikkhusaṅghe nisīditvā, imā gāthā abhāsatha.</gathalast>
    <gatha1 line="20">‘‘Yo <pageBreak edition="Vipassana Research Institut" number="2.0406" /> so saṅghaṃ apūjesi, buddhañca lokanāyakaṃ;</gatha1>
    <gathalast line="21">Tena cittappasādena, devalokaṃ gamissati.</gathalast>
    <gatha1 line="22">‘‘Sattasattatikkhattuñca, devarajjaṃ karissati;</gatha1>
    <gathalast line="23">Pathabyā rajjaṃ aṭṭhasataṃ, vasudhaṃ āvasissati.</gathalast>
    <gatha1 line="24">‘‘Pañcapaññāsakkhattuñca, cakkavattī bhavissati;</gatha1>
    <gathalast line="25">Bhogā asaṅkhiyā tassa, uppajjissanti tāvade.</gathalast>
    <gatha1 line="26">‘‘Aparimeyye ito kappe, okkākakulasambhavo;</gatha1>
    <gathalast line="27">Gotamo nāma gottena, satthā loke bhavissati.</gathalast>
    <gatha1 line="28">‘‘Nirayā so cavitvāna, manussattaṃ gamissati;</gatha1>
    <gathalast line="29">Kolito nāma nāmena, brahmabandhu bhavissati.</gathalast>
    <gatha1 line="30">‘‘So pacchā pabbajitvāna, kusalamūlena codito;</gatha1>
    <gathalast line="31">Gotamassa bhagavato, dutiyo hessati sāvako.</gathalast>
    <gatha1 line="32">‘‘Āraddhavīriyo pahitatto, iddhiyā pāramiṃ gato;</gatha1>
    <gathalast line="33">Sabbāsave pariññāya, nibbāyissatināsavo.</gathalast>
    <gatha1 line="34">‘‘Pāpamittopanissāya, kāmarāgavasaṃ gato;</gatha1>
    <gathalast line="35">Mātaraṃ pitarañcāpi, ghātayiṃ duṭṭhamānaso.</gathalast>
    <gatha1 line="36">‘‘Yaṃ yaṃ yonupapajjāmi, nirayaṃ atha mānusaṃ;</gatha1>
    <gathalast line="37">Pāpakammasamaṅgitā, bhinnasīso marāmahaṃ.</gathalast>
    <gatha1 line="38">‘‘Idaṃ pacchimakaṃ mayhaṃ, carimo vattate bhavo;</gatha1>
    <gathalast line="39">Idhāpi ediso mayhaṃ, maraṇakāle bhavissati.</gathalast>
    <gatha1 line="40">‘‘Pavivekamanuyutto, samādhibhāvanārato;</gatha1>
    <gathalast line="41">Sabbāsave pariññāya, viharāmi anāsavo.</gathalast>
    <gatha1 line="42">‘‘Dharaṇimpi sugambhīraṃ, bahalaṃ duppadhaṃsiyaṃ;</gatha1>
    <gathalast line="43">Vāmaṅguṭṭhena khobheyyaṃ, iddhiyā pāramiṃ gato.</gathalast>
    <gatha1 line="44">‘‘Asmimānaṃ <pageBreak edition="Myanmar" number="2.0482" /> na passāmi, māno mayhaṃ na vijjati;</gatha1>
    <gathalast line="45">Sāmaṇere upādāya, garucittaṃ karomahaṃ.</gathalast>
    <gatha1 line="46">‘‘Aparimeyye ito kappe, yaṃ kammamabhinīhariṃ;</gatha1>
    <gathalast line="47">Tāhaṃ bhūmimanuppatto, pattomhi āsavakkhayaṃ.</gathalast>
    <gatha1 line="48">‘‘Paṭisambhidā catasso…pe… kataṃ buddhassa sāsana’’nti.</gatha1>
    <paragraph line="49">Atha naṃ satthā aparabhāge jetavanamahāvihāre ariyagaṇamajjhe nisinno tena tena guṇena attano sāvake etadagge ṭhapento ‘‘etadaggaṃ, bhikkhave, mama sāvakānaṃ bhikkhūnaṃ iddhimantānaṃ yadidaṃ mahāmoggallāno’’ti (a. ni. 1.188, 190) iddhimantatāya etadagge ṭhapesi. Tena evaṃ satthārā etadagge ṭhapitena sāvakapāramiyā matthakaṃ pattena mahātherena taṃ taṃ nimittaṃ āgamma tattha tattha bhāsitā gāthā, tā saṅgītikāle dhammasaṅgāhakehi –</paragraph>
    <hangnum line="50" number="1149"></hangnum>
    <gatha1 line="51"> ‘‘Āraññikā <pageBreak edition="Vipassana Research Institut" number="2.0407" /> piṇḍapātikā, uñchāpattāgate ratā;</gatha1>
    <gathalast line="52">Dālemu maccuno senaṃ, ajjhattaṃ susamāhitā.</gathalast>
    <hangnum line="53" number="1150"></hangnum>
    <gatha1 line="54"> ‘‘Āraññikā <pageBreak edition="Pali Text Society" number="3.0163" /> piṇḍapātikā, uñchāpattāgate ratā;</gatha1>
    <gathalast line="55">Dhunāma maccuno senaṃ, naḷāgāraṃva kuñjaro.</gathalast>
    <hangnum line="56" number="1151"></hangnum>
    <gatha1 line="57"> ‘‘Rukkhamūlikā sātatikā, uñchāpattāgate ratā;</gatha1>
    <gathalast line="58">Dālemu maccuno senaṃ, ajjhattaṃ susamāhitā.</gathalast>
    <hangnum line="59" number="1152"></hangnum>
    <gatha1 line="60"> ‘‘Rukkhamūlikā sātatikā, uñchāpattāgate ratā;</gatha1>
    <gathalast line="61">Dhunāma maccuno senaṃ, naḷāgāraṃva kuñjaro.</gathalast>
    <hangnum line="62" number="1153"></hangnum>
    <gatha1 line="63"> ‘‘Aṭṭhikaṅkalakuṭike, maṃsanhārupasibbite;</gatha1>
    <gathalast line="64">Dhiratthu pure duggandhe, paragatte mamāyase.</gathalast>
    <paragraph line="65" number="1154">.</paragraph>
    <gatha1 line="66">‘‘Tava sarīraṃ navasotaṃ, duggandhakaraṃ paribandhaṃ;</gatha1>
    <gathalast line="67">Bhikkhu parivajjayate taṃ, mīḷhañca yathā sucikāmo.</gathalast>
    <hangnum line="68" number="1156"></hangnum>
    <gatha1 line="69"> ‘‘Evañce <pageBreak edition="Myanmar" number="2.0483" /> taṃ jano jaññā, yathā jānāmi taṃ ahaṃ;</gatha1>
    <gathalast line="70">Ārakā parivajjeyya, gūthaṭṭhānaṃva pāvuse.</gathalast>
    <hangnum line="71" number="1157"></hangnum>
    <gatha1 line="72"> ‘‘Evametaṃ mahāvīra, yathā samaṇa bhāsasi;</gatha1>
    <gathalast line="73">Ettha ceke visīdanti, paṅkamhiva jaraggavo.</gathalast>
    <hangnum line="74" number="1158"></hangnum>
    <gatha1 line="75"> ‘‘Ākāsamhi haliddiyā, yo maññetha rajetave;</gatha1>
    <gathalast line="76">Aññena vāpi raṅgena, vighātudayameva taṃ.</gathalast>
    <hangnum line="77" number="1159"></hangnum>
    <gatha1 line="78"> ‘‘Tadākāsasamaṃ cittaṃ, ajjhattaṃ susamāhitaṃ;</gatha1>
    <gathalast line="79">Mā pāpacitte āsādi, aggikhandhaṃva pakkhimā.</gathalast>
    <hangnum line="80" number="1160"></hangnum>
    <gatha1 line="81"> ‘‘Passa cittakataṃ bimbaṃ, arukāyaṃ samussitaṃ;</gatha1>
    <gathalast line="82">Āturaṃ bahusaṅkappaṃ, yassa natthi dhuvaṃ ṭhiti.</gathalast>
    <hangnum line="83" number="1161"></hangnum>
    <gatha1 line="84"> ‘‘Passa cittakataṃ rūpaṃ, maṇinā kuṇḍalena ca;</gatha1>
    <gathalast line="85">Aṭṭhiṃ tacena onaddhaṃ, saha vatthehi sobhati.</gathalast>
    <hangnum line="86" number="1162"></hangnum>
    <gatha1 line="87"> ‘‘Alattakakatā <pageBreak edition="Vipassana Research Institut" number="2.0408" /> pādā, mukhaṃ cuṇṇakamakkhitaṃ;</gatha1>
    <gathalast line="88">Alaṃ bālassa mohāya, no ca pāragavesino.</gathalast>
    <hangnum line="89" number="1163"></hangnum>
    <gatha1 line="90"> ‘‘Aṭṭhāpadakatā kesā, nettā añjanamakkhitā;</gatha1>
    <gathalast line="91">Alaṃ bālassa mohāya, no ca pāragavesino.</gathalast>
    <hangnum line="92" number="1164"></hangnum>
    <gatha1 line="93"> ‘‘Añjanīva navā cittā, pūtikāyo alaṅkato;</gatha1>
    <gathalast line="94">Alaṃ bālassa mohāya, no ca pāragavesino.</gathalast>
    <hangnum line="95" number="1165"></hangnum>
    <gatha1 line="96"> ‘‘Odahi migavo pāsaṃ, nāsadā vāguraṃ migo;</gatha1>
    <gathalast line="97">Bhutvā nivāpaṃ gacchāma, kaddante migabandhake.</gathalast>
    <hangnum line="98" number="1166"></hangnum>
    <gatha1 line="99"> ‘‘Chinno pāso migavassa, nāsadā vāguraṃ migo;</gatha1>
    <gathalast line="100">Bhutvā nivāpaṃ gacchāma, socante migaluddake.</gathalast>
    <hangnum line="101" number="1167"></hangnum>
    <gatha1 line="102"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="103">Anekākārasampanne, sāriputtamhi nibbute.</gathalast>
    <hangnum line="104" number="1168"></hangnum>
    <gatha1 line="105"> ‘‘Aniccā <pageBreak edition="Myanmar" number="2.0484" /> vata saṅkhārā, uppādavayadhammino;</gatha1>
    <gathalast line="106">Uppajjitvā nirujjhanti, tesaṃ vūpasamo sukho.</gathalast>
    <hangnum line="107" number="1169"></hangnum>
    <gatha1 line="108"> ‘‘Sukhumaṃ te paṭivijjhanti, vālaggaṃ usunā yathā;</gatha1>
    <gathalast line="109">Ye pañcakkhandhe passanti, parato no ca attato.</gathalast>
    <hangnum line="110" number="1170"></hangnum>
    <gatha1 line="111"> ‘‘Ye ca passanti saṅkhāre, parato no ca attato;</gatha1>
    <gathalast line="112">Paccabyādhiṃsu nipuṇaṃ, vālaggaṃ usunā yathā.</gathalast>
    <hangnum line="113" number="1171"></hangnum>
    <gatha1 line="114"> ‘‘Sattiyā viya omaṭṭho, ḍayhamānova matthake;</gatha1>
    <gathalast line="115">Kāmarāgappahānāya, sato bhikkhu paribbaje.</gathalast>
    <hangnum line="116" number="1172"></hangnum>
    <gatha1 line="117"> ‘‘Sattiyā viya omaṭṭho, ḍayhamānova matthake;</gatha1>
    <gathalast line="118">Bhavarāgappahānāya, sato bhikkhu paribbaje.</gathalast>
    <hangnum line="119" number="1173"></hangnum>
    <gatha1 line="120"> ‘‘Codito <pageBreak edition="Pali Text Society" number="3.0164" /> bhāvitattena, sarīrantimadhārinā;</gatha1>
    <gathalast line="121">Migāramātupāsādaṃ, pādaṅguṭṭhena kampayiṃ.</gathalast>
    <hangnum line="122" number="1174"></hangnum>
    <gatha1 line="123"> ‘‘Nayidaṃ sithilamārabbha, nayidaṃ appena thāmasā;</gatha1>
    <gathalast line="124">Nibbānamadhigantabbaṃ, sabbaganthapamocanaṃ.</gathalast>
    <hangnum line="125" number="1175"></hangnum>
    <gatha1 line="126"> ‘‘Ayañca daharo bhikkhu, ayamuttamaporiso;</gatha1>
    <gathalast line="127">Dhāreti antimaṃ dehaṃ, jetvā māraṃ savāhanaṃ.</gathalast>
    <hangnum line="128" number="1176"></hangnum>
    <gatha1 line="129"> ‘‘Vivaramanupabhanti vijjutā, vebhārassa ca paṇḍavassa ca;</gatha1>
    <gathalast line="130">Nagavivaragato jhāyati, putto appaṭimassa tādino.</gathalast>
    <hangnum line="131" number="1177"></hangnum>
    <gatha1 line="132"> ‘‘Upasanto <pageBreak edition="Vipassana Research Institut" number="2.0409" /> uparato, pantasenāsano muni;</gatha1>
    <gathalast line="133">Dāyādo buddhaseṭṭhassa, brahmunā abhivandito.</gathalast>
    <hangnum line="134" number="1178"></hangnum>
    <gatha1 line="135"> ‘‘Upasantaṃ uparataṃ, pantasenāsanaṃ muniṃ;</gatha1>
    <gathalast line="136">Dāyādaṃ buddhaseṭṭhassa, vanda brāhmaṇa kassapaṃ.</gathalast>
    <hangnum line="137" number="1179"></hangnum>
    <gatha1 line="138"> ‘‘Yo ca jātisataṃ gacche, sabbā brāhmaṇajātiyo;</gatha1>
    <gathalast line="139">Sottiyo vedasampanno, manussesu punappunaṃ.</gathalast>
    <hangnum line="140" number="1180"></hangnum>
    <gatha1 line="141"> ‘‘Ajjhāyakopi ce assa, tiṇṇaṃ vedāna pāragū;</gatha1>
    <gathalast line="142">Etassa vandanāyetaṃ, kalaṃ nāgghati soḷasiṃ.</gathalast>
    <hangnum line="143" number="1181"></hangnum>
    <gatha1 line="144"> ‘‘Yo <pageBreak edition="Myanmar" number="2.0485" /> so aṭṭha vimokkhāni, purebhattaṃ aphassayi;</gatha1>
    <gathalast line="145">Anulomaṃ paṭilomaṃ, tato piṇḍāya gacchati.</gathalast>
    <hangnum line="146" number="1182"></hangnum>
    <gatha1 line="147"> ‘‘Tādisaṃ bhikkhuṃ māsādi, māttānaṃ khaṇi brāhmaṇa;</gatha1>
    <gatha2 line="148">Abhippasādehi manaṃ, arahantamhi tādine;</gatha2>
    <gathalast line="149">Khippaṃ pañjaliko vanda, mā te vijaṭi matthakaṃ.</gathalast>
    <hangnum line="150" number="1183"></hangnum>
    <gatha1 line="151"> ‘‘Neso passati saddhammaṃ, saṃsārena purakkhato;</gatha1>
    <gathalast line="152">Adhogamaṃ jimhapathaṃ, kummaggamanudhāvati.</gathalast>
    <hangnum line="153" number="1184"></hangnum>
    <gatha1 line="154"> ‘‘Kimīva mīḷhasallitto, saṅkhāre adhimucchito;</gatha1>
    <gathalast line="155">Pagāḷho lābhasakkāre, tuccho gacchati poṭṭhilo.</gathalast>
    <hangnum line="156" number="1185"></hangnum>
    <gatha1 line="157"> ‘‘Imañca passa āyantaṃ, sāriputtaṃ sudassanaṃ;</gatha1>
    <gathalast line="158">Vimuttaṃ ubhatobhāge, ajjhattaṃ susamāhitaṃ.</gathalast>
    <hangnum line="159" number="1186"></hangnum>
    <gatha1 line="160"> ‘‘Visallaṃ khīṇasaṃyogaṃ, tevijjaṃ maccuhāyinaṃ;</gatha1>
    <gathalast line="161">Dakkhiṇeyyaṃ manussānaṃ, puññakkhettaṃ anuttaraṃ.</gathalast>
    <paragraph line="162" number="1187"> ‘‘Ete <pageBreak edition="Pali Text Society" number="3.0165" /> sambahulā devā, iddhimanto yasassino.</paragraph>
    <gatha2 line="163">Dasa devasahassāni, sabbe brahmapurohitā;</gatha2>
    <gathalast line="164">Moggallānaṃ namassantā, tiṭṭhanti pañjalīkatā.</gathalast>
    <hangnum line="165" number="1188"></hangnum>
    <gatha1 line="166"> ‘‘Namo te purisājañña, namo te purisuttama;</gatha1>
    <gathalast line="167">Yassa te āsavā khīṇā, dakkhiṇeyyosi mārisa.</gathalast>
    <hangnum line="168" number="1189"></hangnum>
    <gatha1 line="169"> ‘‘Pūjito naradevena, uppanno maraṇābhibhū;</gatha1>
    <gathalast line="170">Puṇḍarīkaṃva toyena, saṅkhārenupalimpati.</gathalast>
    <hangnum line="171" number="1190"></hangnum>
    <gatha1 line="172"> ‘‘Yassa muhuttena sahassadhā loko, saṃvidito sabrahmakappo vasi;</gatha1>
    <gathalast line="173">Iddhiguṇe cutupapāte kāle, passati devatā sa bhikkhu.</gathalast>
    <hangnum line="174" number="1191"></hangnum>
    <gatha1 line="175"> ‘‘Sāriputtova <pageBreak edition="Myanmar" number="2.0486" /><pageBreak edition="Vipassana Research Institut" number="2.0410" /> paññāya, sīlena upasamena ca;</gatha1>
    <gathalast line="176">Yopi pāraṅgato bhikkhu, etāvaparamo siyā.</gathalast>
    <hangnum line="177" number="1192"></hangnum>
    <gatha1 line="178"> ‘‘Koṭisatasahassassa, attabhāvaṃ khaṇena nimmine;</gatha1>
    <gathalast line="179">Ahaṃ vikubbanāsu kusalo, vasībhūtomhi iddhiyā.</gathalast>
    <hangnum line="180" number="1193"></hangnum>
    <gatha1 line="181"> ‘‘Samādhivijjāvasipāramīgato, moggallānagotto asitassa sāsane;</gatha1>
    <gathalast line="182">Dhīro samucchindi samāhitindriyo, nāgo yathā pūtilataṃva bandhanaṃ.</gathalast>
    <hangnum line="183" number="1194"></hangnum>
    <gatha1 line="184"> ‘‘Pariciṇṇo mayā satthā, kataṃ buddhassa sāsanaṃ;</gatha1>
    <gathalast line="185">Ohito garuko bhāro, bhavanetti samūhatā.</gathalast>
    <hangnum line="186" number="1195"></hangnum>
    <gatha1 line="187"> ‘‘Yassa catthāya pabbajito, agārasmānagāriyaṃ;</gatha1>
    <gathalast line="188">So me attho anuppatto, sabbasaṃyojanakkhayo.</gathalast>
    <hangnum line="189" number="1196"></hangnum>
    <gatha1 line="190"> ‘‘Kīdiso nirayo āsi, yattha dussī apaccatha;</gatha1>
    <gathalast line="191">Vidhuraṃ sāvakamāsajja, kakusandhañca brāhmaṇaṃ.</gathalast>
    <hangnum line="192" number="1197"></hangnum>
    <gatha1 line="193"> ‘‘Sataṃ āsi ayosaṅkū, sabbe paccattavedanā;</gatha1>
    <gatha2 line="194">Īdiso nirayo āsi, yattha dussī apaccatha;</gatha2>
    <gathalast line="195">Vidhuraṃ sāvakamāsajja, kakusandhañca brāhmaṇaṃ.</gathalast>
    <hangnum line="196" number="1198"></hangnum>
    <gatha1 line="197"> ‘‘Yo etamabhijānāti, bhikkhu buddhassa sāvako;</gatha1>
    <gathalast line="198">Tādisaṃ bhikkhumāsajja, kaṇha dukkhaṃ nigacchasi.</gathalast>
    <hangnum line="199" number="1199"></hangnum>
    <gatha1 line="200"> ‘‘Majjhesarasmiṃ tiṭṭhanti, vimānā kappaṭhāyino;</gatha1>
    <gatha2 line="201">Veḷuriyavaṇṇā rucirā, accimanto pabhassarā;</gatha2>
    <gathalast line="202">Accharā tattha naccanti, puthu nānattavaṇṇiyo.</gathalast>
    <hangnum line="203" number="1200"></hangnum>
    <gatha1 line="204"> ‘‘Yo etamabhijānāti…pe… kaṇha dukkhaṃ nigacchasi.</gatha1>
    <hangnum line="205" number="1201"></hangnum>
    <gatha1 line="206"> ‘‘Yo ve buddhena codito, bhikkhusaṅghassa pekkhato;</gatha1>
    <gathalast line="207">Migāramātupāsādaṃ, pādaṅguṭṭhena kampayi.</gathalast>
    <hangnum line="208" number="1202"></hangnum>
    <gatha1 line="209"> ‘‘Yo <pageBreak edition="Myanmar" number="2.0487" /><pageBreak edition="Pali Text Society" number="3.0166" /> etamabhijānāti…pe… kaṇha dukkhaṃ nigacchasi.</gatha1>
    <hangnum line="210" number="1203"></hangnum>
    <gatha1 line="211"> ‘‘Yo vejayantapāsādaṃ, pādaṅguṭṭhena kampayi;</gatha1>
    <gathalast line="212">Iddhibalenupatthaddho, saṃvejesi ca devatā.</gathalast>
    <hangnum line="213" number="1204"></hangnum>
    <gatha1 line="214"> ‘‘Yo etamabhijānāti…pe… kaṇha dukkhaṃ nigacchasi.</gatha1>
    <hangnum line="215" number="1205"></hangnum>
    <gatha1 line="216"> ‘‘Yo vejayantapāsāde, sakkaṃ so paripucchati;</gatha1>
    <gatha2 line="217">Api āvuso jānāsi, taṇhakkhayavimuttiyo;</gatha2>
    <gathalast line="218">Tassa sakko viyākāsi, pañhaṃ puṭṭho yathātathaṃ.</gathalast>
    <hangnum line="219" number="1206"></hangnum>
    <gatha1 line="220"> ‘‘Yo <pageBreak edition="Vipassana Research Institut" number="2.0411" /> etamabhijānāti…pe… kaṇha dukkhaṃ nigacchasi.</gatha1>
    <hangnum line="221" number="1207"></hangnum>
    <gatha1 line="222"> ‘‘Yo brahmānaṃ paripucchati, sudhammāyaṃ ṭhito sabhaṃ;</gatha1>
    <gatha2 line="223">Ajjāpi tyāvuso sā diṭṭhi, yā te diṭṭhi pure ahu;</gatha2>
    <gathalast line="224">Passasi vītivattantaṃ, brahmaloke pabhassaraṃ.</gathalast>
    <hangnum line="225" number="1208"></hangnum>
    <gatha1 line="226"> ‘‘Tassa brahmā viyākāsi, pañhaṃ puṭṭho yathātathaṃ;</gatha1>
    <gathalast line="227">Na me mārisa sā diṭṭhi, yā me diṭṭhi pure ahu.</gathalast>
    <hangnum line="228" number="1209"></hangnum>
    <gatha1 line="229"> ‘‘Passāmi vītivattantaṃ, brahmaloke pabhassaraṃ;</gatha1>
    <gathalast line="230">Sohaṃ ajja kathaṃ vajjaṃ, ahaṃ niccomhi sassato.</gathalast>
    <hangnum line="231" number="1210"></hangnum>
    <gatha1 line="232"> ‘‘Yo etamabhijānāti…pe… kaṇha dukkhaṃ nigacchasi.</gatha1>
    <hangnum line="233" number="1211"></hangnum>
    <gatha1 line="234"> ‘‘Yo mahāneruno kūṭaṃ, vimokkhena aphassayi;</gatha1>
    <gathalast line="235">Vanaṃ pubbavidehānaṃ, ye ca bhūmisayā narā.</gathalast>
    <hangnum line="236" number="1212"></hangnum>
    <gatha1 line="237"> ‘‘Yo etamabhijānāti, bhikkhu buddhassa sāvako;</gatha1>
    <gathalast line="238">Tādisaṃ bhikkhumāsajja, kaṇha dukkhaṃ nigacchasi.</gathalast>
    <hangnum line="239" number="1213"></hangnum>
    <gatha1 line="240"> ‘‘Na ve aggi cetayati, ahaṃ bālaṃ ḍahāmiti;</gatha1>
    <gathalast line="241">Bālova jalitaṃ aggiṃ, āsajja naṃ paḍayhati.</gathalast>
    <hangnum line="242" number="1214"></hangnum>
    <gatha1 line="243"> ‘‘Evameva <pageBreak edition="Myanmar" number="2.0488" /> tuvaṃ māra, āsajja naṃ tathāgataṃ;</gatha1>
    <gathalast line="244">Sayaṃ ḍahissasi attānaṃ, bālo aggiṃva samphusaṃ.</gathalast>
    <hangnum line="245" number="1215"></hangnum>
    <gatha1 line="246"> ‘‘Apuññaṃ pasavī māro, āsajja naṃ tathāgataṃ;</gatha1>
    <gathalast line="247">Kinnu maññasi pāpima, na me pāpaṃ vipaccati.</gathalast>
    <hangnum line="248" number="1216"></hangnum>
    <gatha1 line="249"> ‘‘Karato te cīyate pāpaṃ, cirarattāya antaka;</gatha1>
    <gathalast line="250">Māra nibbinda buddhamhā, āsaṃ mākāsi bhikkhusu.</gathalast>
    <hangnum line="251" number="1217"></hangnum>
    <gatha1 line="252"> ‘‘Iti māraṃ atajjesi, bhikkhu bhesakaḷāvane;</gatha1>
    <gathalast line="253">Tato so dummano yakkho, tatthevantaradhāyathā’’ti. –</gathalast>
    <unindented line="254">Itthaṃ sudaṃ āyasmā mahāmoggallāno thero gāthāyo abhāsitthāti.</unindented>
    <paragraph line="255">Iminā anukkamena ekaccaṃ saṅgahaṃ āropetvā ṭhapitā.</paragraph>
    <paragraph line="256">Tattha <bold>‘‘āraññikā’’</bold>tiādikā catasso gāthā bhikkhūnaṃ ovādadānavasena bhāsitā. <bold>Āraññikā</bold>ti gāmantasenāsanaṃ paṭikkhipitvā āraññakadhutaṅgasamādānena āraññikā. Saṅghabhattaṃ paṭikkhipitvā piṇḍapātikaṅgasamādānena <pageBreak edition="Pali Text Society" number="3.0167" /><bold>piṇḍapātikā,</bold> ghare ghare laddhapiṇḍapātena yāpanakā. <bold>Uñchāpattāgate</bold><pageBreak edition="Vipassana Research Institut" number="2.0412" /><bold>ratā</bold>ti uñchācariyāya patte āgate pattapariyāpanne ratā, teneva abhiratā santuṭṭhā. <bold>Dālemu maccuno sena</bold>nti attānaṃ anatthajanane sahāyabhāvūpagamanato maccurājassa senābhūtaṃ kilesavāhiniṃ samucchindema. <bold>Ajjhattaṃ susamāhitā</bold>ti gocarajjhattesu suṭṭhu samāhitā hutvā, etenassa padālanupāyamāha.</paragraph>
    <paragraph line="257"><bold>Dhunāmā</bold>ti niddhunāma viddhaṃsema.</paragraph>
    <paragraph line="258"><bold>Sātatikā</bold>ti sātaccakārino bhāvanāya satatapavattavīriyā.</paragraph>
    <paragraph line="259"><bold>‘‘Aṭṭhikaṅkalakuṭike’’</bold>tiādikā catasso gāthā attānaṃ palobhetuṃ upagatāya gaṇikāya ovādavasena abhāsi. Tattha <bold>aṭṭhikaṅkalakuṭike</bold>ti aṭṭhisaṅkhalikāmayakuṭike. <bold>Nhārupasibbite</bold>ti navahi nhārusatehi samantato sibbite. Araññe kuṭiyo dārudaṇḍe ussāpetvā <pageBreak edition="Myanmar" number="2.0489" /> valliādīhi bandhitvā kariyanti, tvaṃ pana paramajegucchena aṭṭhikaṅkalena paramajeguccheheva nhārūhi bandhitvā katā, ativiya jegucchā paṭikkūlā cāti dasseti. <bold>Dhiratthu pūre duggandhe</bold>ti kesalomādino nānappakārassa asucino pūre paripuṇṇe, tato eva duggandhe dhiratthu tava dhīkāro hotu. <bold>Paragatte mamāyase</bold>ti idañca te duggandhassa upari phoṭasamuṭṭhānaṃ parissayaṃ evaṃ asuciduggandhaṃ jegucchaṃ paṭikkūlasamādānaṃ tādise eva aññasmiṃ padese soṇasiṅgālakimikulādīnaṃ gattabhūte kaḷevare mamattaṃ karosi.</paragraph>
    <paragraph line="260"><bold>Gūthabhaste</bold>ti gūthabharitabhastasadise. <bold>Taconaddhe</bold>ti tacena onaddhe chavimattapaṭicchāditakibbise. <bold>Uragaṇḍipisācinī</bold>ti ure ṭhitagaṇḍadvayavatī bhayānakabhāvato anatthāvahato ca pisācasadisī. <bold>Yāni sandanti sabbadā</bold>ti yāni nava sotāni, nava vaṇamukhāni sabbadā rattindivaṃ sandanti, savanti, asuciṃ paggharanti.</paragraph>
    <paragraph line="261"><bold>Paribandha</bold>nti sammāpaṭipattiparibandhabhūtaṃ. <bold>Bhikkhū</bold>ti saṃsāre bhayaṃ ikkhanto bhinnakileso vā dūrato <bold>parivajjayate</bold>ti mamattaṃ na karoti. <bold>Mīḷhañca yathā sucikāmo</bold>ti <bold>ca</bold>-iti nipātamattaṃ. Yathā sucijātiko sucimeva icchanto sasīsaṃ nhāto mīḷhaṃ disvā dūratova parivajjesi, evamevaṃ bhikkhūti attho.</paragraph>
    <paragraph line="262"><bold>Evañce taṃ jano jaññā, yathā jānāmi taṃ aha</bold>nti evaṃ sarīrasaññitaṃ asucipuñjaṃ yathā ahaṃ yathābhūtaṃ jānāmi, evameva mahājano jāneyya, taṃ ārakā dūratova parivajjeyya. <bold>Gūthaṭṭhānaṃva</bold><pageBreak edition="Vipassana Research Institut" number="2.0413" /><bold>pāvuse</bold>ti pāvusakāle kilinnāsuciṃ nirantaraṃ gūthaṭṭhānaṃ viya sucijātiko. Yasmā pana taṃ yathābhūtaṃ na jānāti, tasmā tattha nimuggo sīsaṃ na ukkhipatīti adhippāyo.</paragraph>
    <paragraph line="263">Evaṃ <pageBreak edition="Pali Text Society" number="3.0168" /> therena sarīre dose vibhāvite sā gaṇikā lajjāvanatamukhā there gāravaṃ paccupaṭṭhapetvā <bold>‘‘evametaṃ mahāvīrā’’</bold>ti gāthaṃ vatvā theraṃ vanditvā aṭṭhāsi. Tattha <bold>ettha ceke</bold>ti evaṃ pākaṭapaṭikkūlasabhāvepi etasmiṃ kāye ekacce sattā āsattibalavatāya <bold>visīdanti</bold> visādaṃ <pageBreak edition="Myanmar" number="2.0490" /> āpajjanti. <bold>Paṅkamhiva jaraggavo</bold> mahākaddamakucchiyaṃ sampatitadubbalabalibaddo viya byasanameva pāpuṇantīti attho.</paragraph>
    <paragraph line="264">Puna taṃ thero mādise evarūpā paṭipatti niratthakā vighātāvahā evāti dassento <bold>‘‘ākāsamhī’’</bold>tiādinā gāthādvayamāha. Tassattho – yo puggalo haliddiyā aññena vā raṅgajātena ākāsaṃ rañjituṃ maññeyya, tassa taṃ kammaṃ <bold>vighātudayaṃ</bold> cittavighātāvahameva siyā, yathā taṃ avisaye yogo.</paragraph>
    <paragraph line="265"><bold>Tadākāsasamaṃ citta</bold>nti tayidaṃ mama cittaṃ ākāsasamaṃ katthaci alaggabhāvena ajjhattaṃ suṭṭhu samāhitaṃ, tasmā <bold>mā pāpacitte āsādī</bold>ti kāmesu nimuggatāya lāmakacitte nihīnacitte mādise mā āsādehi. <bold>Aggikhandhaṃva pakkhimā</bold>ti pakkhimā salabho aggikkhandhaṃ āsādento anatthameva pāpuṇāti, evaṃ sampadamidaṃ tuyhanti dasseti.</paragraph>
    <paragraph line="266"><bold>Passa cittakata</bold>ntiādikā satta gāthā tameva gaṇikaṃ disvā vipallattacittānaṃ bhikkhūnaṃ ovādadānavasena vuttā. Taṃ sutvā sā gaṇikā maṅkubhūtā āgatamaggeneva palātā.</paragraph>
    <paragraph line="267"><bold>Tadāsī</bold>tiādikā catasso gāthā āyasmato sāriputtattherassa parinibbānaṃ ārabbha vuttā. Tattha <bold>anekākārasampanne</bold>ti anekehi sīlasaṃvarādippakārehi paripuṇṇe.</paragraph>
    <paragraph line="268"><bold>Sukhumaṃ te paṭivijjhantī</bold>ti te yogino atisukhumaṃ paṭivijjhanti nāma. Yathā kiṃ? <bold>Vālaggaṃ usunā yathā</bold> yathā satadhābhinnassa vālassa ekaṃ aṃsu aggaṃ rattandhakāratimisāya vijjullatobhāsena vijjhantā viyāti attho. Ke pana teti āha <bold>‘‘ye pañcakkhandhe passanti, parato no ca attato’’</bold>ti. Tattha <bold>parato</bold>ti anattato. Tassa attaggāhapaṭikkhepadassanañhetaṃ. Tenāha <bold>‘‘no ca attato’’</bold>ti. Etena anattato abhivuṭṭhitassa ariyamaggassa vasena dukkhasacce <pageBreak edition="Vipassana Research Institut" number="2.0414" /> pariññābhisamayaṃ āha, tadavinābhāvato pana itaresampi abhisamayānaṃ suppaṭivijjhatā vuttā eva hotīti daṭṭhabbaṃ. Keci pana ‘‘anatthakārakato pare nāma pañcupādānakkhandhāti ‘parato passantī’ti iminā visesato sabbopi sammadeva vutto’’ti vadanti. <bold>Paccabyādhiṃsū</bold>ti paṭivijjhiṃsu.</paragraph>
    <paragraph line="269"><bold>Sattiyā</bold><pageBreak edition="Myanmar" number="2.0491" /><bold>viya omaṭṭho</bold>ti paṭhamagāthā tissattheraṃ ārabbha vuttā, dutiyā vaḍḍhamānattheraṃ. Tā heṭṭhā vuttatthāva.</paragraph>
    <paragraph line="270"><bold>Codito</bold><pageBreak edition="Pali Text Society" number="3.0169" /><bold>bhāvitattenā</bold>ti gāthā pāsādakampanasuttantaṃ ārabbha vuttā. Tattha <bold>bhāvitattena sarīrantimadhārinā</bold>ti bhagavantaṃ sandhāya vadati.</paragraph>
    <paragraph line="271"><bold>Nayidaṃ sithilamārabbhā</bold>tiādikā dve gāthā hīnavīriyaṃ <bold>veda</bold>nāmakaṃ daharabhikkhuṃ ārabbha vuttā. Tattha <bold>sithilamārabbhā</bold>ti sithilaṃ katvā vīriyaṃ akatvā. <bold>Appena thāmasā</bold>ti appakena vīriyabalena nayidaṃ nibbānaṃ adhigantabbaṃ, mahanteneva pana catubbidhasammappadhānavīriyena pattabbanti attho.</paragraph>
    <paragraph line="272"><bold>Vivaramanupabhantī</bold>tiādikā dve gāthā attano vivekabhāvaṃ ārabbha vuttā. Tattha <bold>brahmunā abhivandito</bold>ti mahābrahmunā sadevakena lokena ca abhimukhena hutvā thomito namassito ca.</paragraph>
    <paragraph line="273"><bold>Upasantaṃ uparata</bold>ntiādikā pañca gāthā rājagahaṃ piṇḍāya pavisantaṃ mahākassapattheraṃ disvā ‘‘kāḷakaṇṇī mayā diṭṭhā’’ti oloketvā ṭhitaṃ sāriputtattherassa bhāgineyyaṃ micchādiṭṭhibrāhmaṇaṃ disvā tassa anukampāya ‘‘ayaṃ brāhmaṇo mā nassī’’ti ariyūpavādapaṭighātatthaṃ ‘‘theraṃ vandāhī’’ti taṃ uyyojentena vuttā. Tattha <bold>jātisataṃ gacche</bold>ti jātīnaṃ sataṃ upagaccheyya. <bold>Sottiyo</bold>ti sottiyajātiko. <bold>Vedasampanno</bold>ti ñāṇasampanno. <bold>Etassā</bold>ti therassa. Ayañhettha saṅkhepattho – <bold>yo</bold> puggalo uditoditā asambhinnā satabrāhmaṇajātiyo anupaṭipāṭiyā uppajjanavasena upagaccheyya, tattha ca brāhmaṇānaṃ vijjāsu nipphattiṃ gato tiṇṇaṃ vedānaṃ pāragū siyā brāhmaṇavattañca pūrento, tassetaṃ vijjādianuṭṭhānaṃ etassa mahākassapattherassa vandanāya vandanāmayapuññassa soḷasiṃ kalaṃ nāgghati, vandanāmayapuññameva tato mahantataranti.</paragraph>
    <paragraph line="274"><bold>Aṭṭha</bold><pageBreak edition="Vipassana Research Institut" number="2.0415" /><bold>vimokkhānī</bold>ti rūpajjhānādike aṭṭha vimokkhe. Bhāvanāvasena hi laddhāni rūpajjhānāni paccanīkadhammehi suṭṭhu vimuttataṃ abhirativasena ārammaṇe nirāsaṅgañca pavattiṃ upādāya ‘‘vimokkhānī’’ti vuccanti. Nirodhasamāpatti pana paccanīkadhammehi vimuttattā eva. Idha pana jhānameva veditabbaṃ. <bold>Anulomaṃ</bold><pageBreak edition="Myanmar" number="2.0492" /><bold>paṭiloma</bold>nti paṭhamajjhānato paṭṭhāya yāva nevasaññānāsaññāyatanā anulomaṃ, nevasaññānāsaññāyatanato paṭṭhāya yāva paṭhamajjhānā paṭilomaṃ. <bold>Purebhatta</bold>nti bhattakiccato pureyeva. <bold>Aphassayī</bold>ti anekākāravokārā samāpattiyo samāpajji. <bold>Tato piṇḍāya gacchatī</bold>ti tato samāpattito vuṭṭhāya, tato vā samāpattisamāpajjitato pacchā idāni piṇḍāya gacchatīti tadahu pavattaṃ therassa paṭipattiṃ sandhāya vadati. Thero pana divase divase tatheva paṭipajjati.</paragraph>
    <paragraph line="275"><bold>Tādisaṃ</bold><pageBreak edition="Pali Text Society" number="3.0170" /><bold>bhikkhuṃ māsādī</bold>ti yādisassa guṇā ekadesena vuttā, tādisaṃ tathārūpaṃ buddhānubuddhaṃ mahākhīṇāsavaṃ bhikkhuṃ mā āsādehi. <bold>Māttānaṃ khaṇi brāhmaṇā</bold>ti āsādanena ca, brāhmaṇa, mā attānaṃ khaṇi, ariyūpavādena attano kusaladhammaṃ vā ummulehi. <bold>Abhippasādehi mana</bold>nti ‘‘sādhurūpo vata ayaṃ samaṇo’’ti attano cittaṃ pasādehi. <bold>Mā te vijaṭi matthaka</bold>nti tava matthakaṃ tasmiṃ katena aparādhena sattadhā mā phali. Tasmā tassa paṭikāratthaṃ khippameva pañjaliko vandāti. Brāhmaṇo taṃ sutvā bhīto saṃviggo lomahaṭṭhajāto tāvadeva theraṃ khamāpesi.</paragraph>
    <paragraph line="276"><bold>Neso passatī</bold>tiādikā dve gāthā poṭṭhilaṃ nāma bhikkhuṃ sammā apaṭipajjantaṃ micchājīvakataṃ disvā codanāvasena vuttā. Tattha <bold>neso passati saddhamma</bold>nti eso poṭṭhilo bhikkhu sataṃ buddhādīnaṃ dhammaṃ maggaphalanibbānaṃ na passati. Kasmā? <bold>Saṃsārena purakkhato</bold> saṃsārabandhanaavijjādinā purakkhato apāyesu nibbattanato <bold>adhogamaṃ</bold> heṭṭhāgāmiṃ māyāsāṭheyyānugatattā <bold>jimhapathaṃ</bold> micchāmaggabhāvato <bold>kummagga</bold>bhūtaṃ micchājīvaṃ <bold>anudhāvati</bold> anuparivattati.</paragraph>
    <paragraph line="277"><bold>Kimīva mīḷhasallitto</bold>ti gūthakimī viya mīḷhena samantato litto kilesāsucivimissite <bold>saṅkhāre adhimucchito</bold> ajjhāpanno. <bold>Pagāḷho lābhasakkāre</bold>ti lābhe ca sakkāre ca taṇhāvasena pakārato gāḷho ogāḷho. <bold>Tuccho gacchati poṭṭhilo</bold>ti adhisīlasikkhābhāvato tuccho asāro hutvā poṭṭhilo bhikkhu gacchati pavattati.</paragraph>
    <paragraph line="278"><bold>Imañca</bold><pageBreak edition="Myanmar" number="2.0493" /><pageBreak edition="Vipassana Research Institut" number="2.0416" /><bold>passā</bold>tiādikā dve gāthā āyasmantaṃ sāriputtaṃ pasaṃsantena vuttā. Tattha <bold>imañca passā</bold>ti āyasmantaṃ sāriputtattheraṃ disvā pasannamānaso attano cittaṃ ālapati. <bold>Sudassana</bold>nti asekkhānaṃ sīlakkhandhānañceva pāripūriyā sāvakapāramīñāṇassa ca pāripūriyā sundaradassanaṃ. <bold>Vimuttaṃ ubhatobhāge</bold>ti ubhatobhāgato vimuttattā ubhatobhāgavimuttaṃ ubhatobhāgeti arūpasamāpattiyā rūpakāyato, maggena nāmakāyato, yathārahaṃ tehiyeva vikkhambhanasamucchedabhāgehi vimuttanti attho. Sabbaso rāgasallādīnaṃ abhāvena <bold>visallaṃ</bold> kāmādiyogānaṃ sammadeva khīṇattā <bold>khīṇasaṃyogaṃ</bold> suparisuddhassa vijjāttayassa adhigatattā <bold>tevijjaṃ</bold> maccurājassa bhañjitattā <bold>maccuhāyinaṃ</bold> passāti yojanā.</paragraph>
    <paragraph line="279"><bold>Ete sambahulā</bold>tiādikā gāthā āyasmatā sāriputtattherena mahāmoggallānattheraṃ pasaṃsantena vuttā. Tattha <bold>pūjito naradevenā</bold>ti narehi ca devehi ca paramāya pūjāya <pageBreak edition="Pali Text Society" number="3.0171" /> pūjito. <bold>Uppanno maraṇābhibhū</bold>ti loke uppanno hutvā maraṇaṃ abhibhavitvā ṭhito. Atha vā <bold>pūjito naradevena</bold> sammāsambuddhena kāraṇabhūtena ariyāya jātiyā uppanno. Sammāsambuddho hi paṭhamaṃ kammunā naro manusso hutvā pacchāpi ariyāya jātiyā uttamo devo devātidevo ahosi, tasmā ‘‘naradevo’’ti vuccati. Pūjito naradevena bhagavatā pasaṃsāvasena uppanno maraṇābhibhūte loke uppanno hutvā maraṇābhibhū maccuhāyī. <bold>Puṇḍarīkaṃva toyena</bold> udakena puṇḍarīkaṃ viya saṅkhāragate taṇhādiṭṭhilepena na upalimpati, katthacipi anissitoti attho.</paragraph>
    <paragraph line="280"><bold>Yassā</bold>ti yena. <bold>Muhutte</bold>ti khaṇamatte kāle. <bold>Sahassadhā</bold>ti sahassapakāro. <bold>Loko</bold>ti okāsaloko. Ayañhettha attho – yena mahiddhikena āyasmatā mahāmoggallānena sahassilokadhātu khaṇeneva sammadeva vidito, paccakkhato ñāto <bold>sabrahmakappo</bold> mahābrahmasadiso āvajjanādivasībhāvappattiyā iddhisampadāya cutūpapāte ca vasī. <bold>Kāle passatī</bold>ti tadanurūpe kāle dibbena cakkhunā devatā passatīti.</paragraph>
    <paragraph line="281"><bold>Sāriputtovā</bold>tiādikā gāthā āyasmatā mahāmoggallānena attano guṇe pakāsentena vuttā. Tattha <bold>sāriputtovā</bold>ti gāthāya <pageBreak edition="Myanmar" number="2.0494" /> ayaṃ saṅkhepattho – <bold>paññāya</bold> paññāsampadāya, <bold>sīlena</bold> sīlasampattiyā, <bold>upasamena</bold> kilesavūpasamena, yo bhikkhu <bold>pāraṅgato</bold> pāraṃ pariyantaṃ ukkaṃsaṃ gato so sāriputto sāvakehi paññādīhi guṇehi paramukkaṃsagato. Paññāya sīlena hi paramukkaṃsagato. <bold>Etāvaparamo siyā</bold> etaparamo eva, natthi tato uttarīti. Imaṃ pana thero yathā sāriputto paññāya uttamo, tathā ahaṃ samādhinā uttamoti dīpetuṃ avoca. Tenevāha <bold>‘‘koṭisatasahassassā</bold>’’tiādi.</paragraph>
    <paragraph line="282">Tattha <pageBreak edition="Vipassana Research Institut" number="2.0417" /><bold>khaṇena nimmine</bold>ti khaṇeneva koṭisatasahassaattabhāvaṃ nimmineyya nimmituṃ samattho. Tassa nimminane na mayhaṃ bhāro atthi. <bold>Vikubbanāsu kusalo, vasībhūtomhi iddhiyā</bold>ti na kevalaṃ manomayavikubbanāsu eva, sabbāyapi iddhiyā vasībhāvappatto amhi.</paragraph>
    <paragraph line="283"><bold>Samādhivijjāvasipāramīgato</bold>ti savitakkasavicārādisamādhīsu ceva pubbenivāsañāṇādivijjāsu ca vasībhāvena pāramiṃ koṭiṃ patto asi. Tassa taṇhānissayādirahitassa satthu sāsane yathāvuttehi guṇehi ukkaṃsagato. Dhitisampannatāya <bold>dhīro, moggallānagotto</bold> moggallāno, suṭṭhu ṭhapitaindriyatāya <bold>samāhitindriyo,</bold> yathā hatthināgo pūtilatābandhanaṃ sukheneva chindati, evaṃ sakalaṃ kilesabandhanaṃ samucchindi evāti.</paragraph>
    <paragraph line="284"><bold>Kīdiso</bold><pageBreak edition="Pali Text Society" number="3.0172" /><bold>nirayo āsī</bold>tiādayo gāthā koṭṭhaṃ anupavisitvā nikkhamitvā ṭhitamāraṃ tajjentena therena vuttā. Tattha <bold>kīdiso</bold>ti kiṃpakāro. <bold>Yattha dussī</bold>ti yasmiṃ niraye ‘‘dussī’’ti evaṃnāmo māro. <bold>Apaccathā</bold>ti nirayagginā apacci. <bold>Vidhuraṃ sāvaka</bold>nti vidhuraṃ nāma kakusandhassa bhagavato aggasāvakaṃ. <bold>Āsajjā</bold>ti ghaṭṭayitvā bādhitvā. <bold>Kakusandhañca brāhmaṇa</bold>nti kakusandhañca sammāsambuddhaṃ āsajjāti attho. Bhagavantaṃ uddissa kumāraṃ āvisitvā mārena khittā sakkharā therassa sīse pati.</paragraph>
    <paragraph line="285"><bold>Sataṃ āsi ayosaṅkū</bold>ti tasmiṃ kira niraye upapannānaṃ tigāvuto attabhāvo hoti, dussīmārassāpi tādisova ahosi. Atha nirayapālā tālakkhandhappamāṇānaṃ ayosūlānaṃ ādittānaṃ sampajjalitānaṃ sajotibhūtānaṃ satameva gahetvā ‘‘imasmiṃva te ṭhāne ṭhitena <pageBreak edition="Myanmar" number="2.0495" /> hadayena cintetvā pāpaṃ kata’’nti sudhādoṇiyaṃ sudhaṃ koṭṭentā viya hadayamajjhaṃ koṭṭetvā paṇṇāsa janā pādābhimukhā, paṇṇāsa janā sīsābhimukhā koṭṭentā gacchanti, evaṃ gacchantā ca pañcahi vassasatehi ubho ante patvā puna nivattamānā pañcahi vassasatehi hadayamajjhaṃ upagacchanti, taṃ sandhāya vuttaṃ ‘‘sataṃ āsi ayosaṅkū’’ti. <bold>Sabbe paccattavedanā</bold>ti sayameva pāṭiyekkavedanājanakā. Sā kira vedanā mahānirayavedanāto dukkhatarā hoti, yathā hi sinehapānasattāhato parihārasattāhaṃ dukkhataraṃ, evaṃ mahānirayadukkhato ussade vuṭṭhānavedanā dukkhatarā. <bold>Īdiso nirayo āsī</bold>ti imasmiṃ ṭhāne devadūtasuttena (a. ni. 3.36; ma. ni. 3.261) nirayo dīpetabbo.</paragraph>
    <paragraph line="286"><bold>Yo etamabhijānātī</bold>ti yo mahābhiñño etaṃ kammaphalañca hatthatale ṭhapitaāmalakaṃ viya abhimukhaṃ <pageBreak edition="Vipassana Research Institut" number="2.0418" /> katvā paccakkhato jānāti. <bold>Bhikkhu buddhassa sāvako</bold>ti bhinnakileso bhikkhu sammāsambuddhassa sāvako. <bold>Kaṇha, dukkhaṃ nigacchasī</bold>ti ekantakāḷakehi pāpadhammehi samannāgatattā, kaṇha māra, dukkhaṃ vindissasi.</paragraph>
    <paragraph line="287"><bold>Majjhesarasmi</bold>nti mahāsamuddassa majjhe kira udakaṃ vatthuṃ katvā nibbattavimānāni kappaṭṭhitikāni honti. Tenāha <bold>‘‘vimānā kappaṭhāyino’’</bold>ti. Tesaṃ veḷuriyassa viya vaṇṇo hoti, pabbatamatthake jalitanaḷaggikhandho viya ca etesaṃ acciyo jotanti, tena te ativiya pabhassarā pabhāsampannā honti. Tenāha <bold>‘‘veḷuriyavaṇṇā rucirā, accimanto pabhassarā’’</bold>ti. <bold>Puthu</bold><pageBreak edition="Pali Text Society" number="3.0173" /><bold>nānattavaṇṇiyo</bold>ti nīlādivasena nānattavaṇṇā bahū accharā <bold>tattha</bold> tesu vimānesu naccanti.</paragraph>
    <paragraph line="288"><bold>Yo etamabhijānātī</bold>ti yo etaṃ vimānaṃ vatthuṃ paccakkhaṃ katvā jānāti. Ayañhi attho vimānapetavatthūhi dīpetabbo.</paragraph>
    <paragraph line="289"><bold>Buddhena codito</bold>ti sammāsambuddhena codito uyyojito. <bold>Bhikkhusaṅghassa pekkhato</bold>ti mahato bhikkhusaṅghassa passantassa. <bold>Migāramātupāsādaṃ pādaṅguṭṭhena kampayī</bold>ti (ma. ni. 1.513) pubbārāme visākhāya mahāupāsikāya kāritaṃ sahassagabbhapaṭimaṇḍitaṃ mahāpāsādaṃ attano pādaṅguṭṭhena kampesiṃ. Ekasmiñhi samaye pubbārāme yathāvuttapāsāde bhagavati <pageBreak edition="Myanmar" number="2.0496" /> viharante sambahulā navakatarā bhikkhū uparipāsāde nisinnā satthārampi acintetvā tiracchānakathaṃ kathetumāraddhā, taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ mahāmoggallānattheraṃ āmantesi – ‘‘passasi tvaṃ, moggallāna, nave bhikkhū tiracchānakathamanuyutte’’ti. Taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ catutthajjhānaṃ samāpajjitvā vuṭṭhāya ‘‘pāsādassa patiṭṭhitokāsaṃ udakaṃ hotū’’ti adhiṭṭhāya pāsādamatthake thūpikaṃ pādaṅguṭṭhena pahari, pāsādo onamitvā ekena passena aṭṭhāsi. Punapi pahari, aparena passena aṭṭhāsi. Te bhikkhū bhītā saṃviggā pāsādassa patanabhayena tato nikkhamitvā bhagavato samīpe aṭṭhaṃsu. Satthā tesaṃ ajjhāsayaṃ oloketvā dhammaṃ deseti. Taṃ sutvā tesu keci sotāpattiphale patiṭṭhahiṃsu, keci sakadāgāmiphale, keci anāgāmiphale, keci arahattaphale patiṭṭhahiṃsu. Svāyamattho pāsādakampanasuttena dīpetabbo.</paragraph>
    <paragraph line="290"><bold>Vejayantapāsāda</bold>nti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito devāsurasaṅgāme asure jinitvā sakke devānaminde nagaramajjhe <pageBreak edition="Vipassana Research Institut" number="2.0419" /> ṭhite uṭṭhito vijayantena nibbattattā ‘‘vejayanto’’ti laddhanāmo pāsādo, taṃ sandhāyāha ‘‘vejayantapāsāda’’nti. Tampi hi ayaṃ thero pādaṅguṭṭhena kampesi. Ekasmiñhi samaye bhagavantaṃ pubbārāme viharantaṃ sakko devarājā upasaṅkamitvā taṇhāsaṅkhayavimuttiṃ pucchi. Tassa bhagavā vissajjeti. So taṃ sutvā attamano pamudito abhivādetvā padakkhiṇaṃ katvā attano devalokameva gato. Athāyasmā mahāmoggallāno evaṃ cintesi – ‘‘ayaṃ sakko bhagavantaṃ upasaṅkamitvā evarūpaṃ gambhīraṃ nibbānapaṭisaṃyuttaṃ pañhaṃ pucchi, bhagavatā ca pañho vissajjito, kinnu kho jānitvā gato, udāhu ajānitvā? Yaṃnūnāhaṃ <pageBreak edition="Pali Text Society" number="3.0174" /> devalokaṃ gantvā tamatthaṃ jāneyya’’nti. So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi. Sakko dibbasampattiyā pamatto hutvā vikkhepaṃ akāsi. Thero tassa saṃvegajananatthaṃ vejayantapāsādaṃ pādaṅguṭṭhena kampesi. Tena vuttaṃ –</paragraph>
    <gatha1 line="291">‘‘Yo <pageBreak edition="Myanmar" number="2.0497" /> vejayantapāsādaṃ, pādaṅguṭṭhena kampayi;</gatha1>
    <gathalast line="292">Iddhibalenupatthaddho, saṃvejesi ca devatā’’ti. (ma. ni. 1.513)</gathalast>
    <paragraph line="293">Ayaṃ panattho cūḷataṇhāsaṅkhayavimuttisuttena (ma. ni. 1.390 ādayo) dīpetabbo. Kampitākāro heṭṭhā vuttoyeva.</paragraph>
    <paragraph line="294"><bold>Sakkaṃ so paripucchatī</bold>ti yathāvuttameva therassa taṇhāsaṅkhayavimuttipucchaṃ sandhāya vuttaṃ. Tenāha <bold>‘‘api, āvuso, jānāsi, taṇhakkhayavimuttiyo</bold>’’ti. <bold>Tassa sakko viyākāsī</bold>ti idaṃ therena pāsādakampane kate saṃviggahadayena pamādaṃ pahāya yoniso manasi karitvā pañhassa byākatabhāvaṃ sandhāya vuttaṃ. Satthārā desitaniyāmeneva hi so tadā kathesi. Tenāha ‘‘pañhaṃ puṭṭho yathātatha’’nti. Tattha <bold>sakkaṃ so paripucchatī</bold>ti sakkaṃ devarājaṃ so moggallānatthero satthārā desitāya taṇhāsaṅkhayavimuttiyā sammadeva gahitabhāvaṃ pucchi. Atītatthe hi idaṃ vattamānavacanaṃ. <bold>Api, āvuso, jānāsī</bold>ti, āvuso, api jānāsi, kiṃ jānāsi? <bold>Taṇhakkhayavimuttiyo</bold>ti yathā taṇhāsaṅkhayavimuttiyo satthārā tuyhaṃ desitā, tathā kiṃ jānāsīti pucchi. <bold>Taṇhakkhayavimuttiyo</bold>ti vā taṇhāsaṅkhayavimuttisuttassa desanaṃ pucchati.</paragraph>
    <paragraph line="295"><bold>Brahmāna</bold>nti mahābrahmānaṃ. <bold>Sudhammāyaṃ ṭhito sabha</bold>nti sudhammāya sabhāya. Ayaṃ pana brahmaloke sudhammasabhāva, na tāvatiṃsabhavane, sudhammasabhāvirahito devaloko nāma natthi. <bold>Ajjāpi tyāvuso, sā diṭṭhi, yā te diṭṭhi pure ahū</bold>ti imaṃ brahmalokaṃ upagantuṃ samattho natthi koci <pageBreak edition="Vipassana Research Institut" number="2.0420" /> samaṇo vā brāhmaṇo vā, satthu idhāgamanato pubbe yā tuyhaṃ diṭṭhi ahosi, kiṃ ajjāpi idānipi sā diṭṭhi na vigatāti? <bold>Passasi vītivattantaṃ, brahmaloke pabhassara</bold>nti brahmaloke vītipatantaṃ mahākappinamahākassapādīhi sāvakehi parivāritassa tejodhātuṃ samāpajjitvā nisinnassa sasāvakassa bhagavato obhāsaṃ passasīti attho. Ekasmiñhi samaye bhagavā brahmaloke sudhammāya sabhāya sannipatitvā sannisinnassa – ‘‘atthi nu kho koci samaṇo vā brāhmaṇo vā evaṃmahiddhiko, yo idha āgantuṃ sakkuṇeyyā’’ti cintentassa brahmuno <pageBreak edition="Myanmar" number="2.0498" /> cittamaññāya tattha gantvā brahmuno matthake ākāse nisinno tejodhātuṃ samāpajjitvā obhāsaṃ muñcanto mahāmoggallānādīnaṃ āgamanaṃ cintesi. Saha cintanena tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ <pageBreak edition="Pali Text Society" number="3.0175" /> samāpajjitvā paccekadisāsu nisīditvā obhāsaṃ vissajjitvā sakalabrahmaloko ekobhāso ahosi. Satthā brahmuno kallacittataṃ ñatvā catusaccapakāsanaṃ dhammaṃ desesi. Desanāpariyosāne anekāni brahmasahassāni maggaphalesu patiṭṭhahiṃsu, taṃ sandhāya codento <bold>‘‘ajjāpi tyāvuso, sā diṭṭhī’’</bold>ti gāthamāha. Ayaṃ panattho bakabrahmasuttena dīpetabbo. Vuttañhetaṃ (saṃ. ni. 1.176) –</paragraph>
    <indent line="296">‘‘Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti – ‘natthi so samaṇo vā brāhmaṇo vā, yo idha āgaccheyyā’ti. Atha kho bhagavā tassa brahmuno cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya, evameva jetavane antarahito tasmiṃ brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi tejodhātuṃ samāpajjitvā.</indent>
    <indent line="297">‘‘Atha kho āyasmato mahāmoggallānassa etadahosi – ‘kahaṃ nu kho bhagavā etarahi viharatī’ti? Addasā kho āyasmā mahāmoggallāno bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya, evameva jetavane antarahito tasmiṃ brahmaloke pāturahosi. Atha kho āyasmā mahāmoggallāno puratthimaṃ disaṃ nissāya tassa brahmuno <pageBreak edition="Myanmar" number="2.0499" /> uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
    <indent line="298">‘‘Atha <pageBreak edition="Vipassana Research Institut" number="2.0421" /> kho āyasmato mahākassapassa etadahosi – ‘kahaṃ nu kho bhagavā etarahi viharatī’ti? Addasā kho āyasmā mahākassapo bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke pāturahosi. Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
    <indent line="299">‘‘Atha kho āyasmato mahākappinassa etadahosi – ‘kahaṃ nu kho bhagavā etarahi viharatī’ti? Addasā kho āyasmā mahākappino bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke pāturahosi. Atha kho āyasmā mahākappino pacchimaṃ disaṃ nissāya tassa brahmuno. Uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
    <indent line="300">‘‘Atha kho āyasmato anuruddhassa etadahosi – ‘kahaṃ nu kho bhagavā etarahi viharatī’ti? Addasā kho āyasmā anuruddho bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke pāturahosi <pageBreak edition="Pali Text Society" number="3.0176" />. Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato. Atha <pageBreak edition="Myanmar" number="2.0500" /> kho āyasmā mahāmoggallāno taṃ brahmānaṃ gāthāya ajjhabhāsi –</indent>
    <gatha1 line="301">‘‘Ajjāpi te āvuso sā diṭṭhi, yā te diṭṭhi pure ahu;</gatha1>
    <gathalast line="302">Passasi vītivattantaṃ, brahmaloke pabhassaranti.</gathalast>
    <gatha1 line="303">‘‘Na me mārisa sā diṭṭhi, yā me diṭṭhi pure ahu;</gatha1>
    <gatha2 line="304">Passāmi vītivattantaṃ, brahmaloke pabhassaraṃ;</gatha2>
    <gathalast line="305">Svāhaṃ ajja kathaṃ vajjaṃ, ahaṃ niccomhi sassato’’ti.</gathalast>
    <indent line="306">‘‘Atha kho bhagavā taṃ brahmānaṃ saṃvejetvā seyyathāpi nāma balavā puriso…pe… <pageBreak edition="Vipassana Research Institut" number="2.0422" /> evameva tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ āmantesi – ‘ehi tvaṃ, mārisa, yenāyasmā mahāmoggallāno tenupasaṅkama, upasaṅkamitvā āyasmantaṃ mahāmoggallānaṃ evaṃ vadehi ‘atthi nu kho mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo, kappino, anuruddho’’’ti. ‘‘Evaṃ, mārisā’’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ etadavoca – ‘‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo, kappino, anuruddho’’ti. Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –</indent>
    <gatha1 line="307">‘‘Tevijjā iddhipattā ca, cetopariyāyakovidā;</gatha1>
    <gathalast line="308">Khīṇāsavā arahanto, bahū buddhassa sāvakā’’ti.</gathalast>
    <indent line="309">‘‘Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami, upasaṅkamitvā taṃ brahmānaṃ etadavoca – āyasmā, mārisa mahāmoggallāno evamāha –</indent>
    <gatha1 line="310">‘‘Tevijjā <pageBreak edition="Myanmar" number="2.0501" /> iddhipattā ca, cetopariyāyakovidā;</gatha1>
    <gathalast line="311">Khīṇāsavā arahanto, bahū buddhassa sāvakā’’ti.</gathalast>
    <indent line="312">‘‘Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandī’’ti.</indent>
    <paragraph line="313">Idaṃ sandhāya vuttaṃ ‘‘ayaṃ panattho bakabrahmasuttena dīpetabbo’’ti.</paragraph>
    <paragraph line="314"><bold>Mahāneruno kūṭa</bold>nti kūṭasīsena sakalameva sinerupabbatarājaṃ vadati. <bold>Vimokkhena aphassayī</bold>ti jhānavimokkhanissayena abhiññāṇena phassayīti adhippāyo. <bold>Vana</bold>nti jambudīpaṃ. So hi vanabahulatāya ‘‘vana’’nti vutto. Tenāha ‘‘jambusaṇḍassa issaro’’ti. <bold>Pubbavidehāna</bold>nti pubbavidehaṭṭhānaṃ, pubbavidehanti attho. <bold>Ye ca bhūmisayā narā</bold>ti bhūmisayā narā nāma <pageBreak edition="Pali Text Society" number="3.0177" /> aparagoyānakā ca uttarakurukā ca manussā. Te hi gehābhāvato ‘‘bhūmisayā’’ti vuttā. Tepi sabbe aphassayīti sambandho. Ayaṃ panattho nandopanandadamanena (visuddhi. 2.396 nandopanandanāgadamanakathā) dīpetabbo –</paragraph>
    <paragraph line="315">‘‘Ekasmiṃ <pageBreak edition="Vipassana Research Institut" number="2.0423" /> kira samaye anāthapiṇḍiko gahapati bhagavato dhammadesanaṃ sutvā ‘sve, bhante, pañcahi bhikkhusatehi saddhiṃ mayhaṃ gehe bhikkhaṃ gaṇhathā’ti nimantetvā pakkāmi. Taṃdivasañca bhagavato paccūsasamaye dasasahassilokadhātuṃ olokentassa <bold>nandopanando</bold> nāma nāgarājā ñāṇamukhe āpāthaṃ āgacchi. Bhagavā ‘ayaṃ nāgarājā mayhaṃ ñāṇamukhe āpāthaṃ āgacchati, kiṃ nu kho bhavissatī’ti āvajjento saraṇagamanassa upanissayaṃ disvā ‘ayaṃ micchādiṭṭhiko tīsu ratanesu appasanno, ko nu kho imaṃ micchādiṭṭhito vimoceyyā’ti āvajjento mahāmoggallānattheraṃ addasa.</paragraph>
    <paragraph line="316">‘‘Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – ‘ānanda, pañcannaṃ bhikkhusatānaṃ ārocehi tathāgato devacārikaṃ gacchatī’ti. Taṃdivasañca nandopanandassa āpānabhūmiṃ sajjayiṃsu. So dibbaratanapallaṅke dibbena setacchattena dhāriyamāno tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ annapānavidhiṃ <pageBreak edition="Myanmar" number="2.0502" /> olokayamāno nisinno hoti. Atha kho bhagavā yathā nāgarājā passati, tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.</paragraph>
    <paragraph line="317">‘‘Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti – ‘ime hi nāma muṇḍakā samaṇakā amhākaṃ uparibhavanena devānaṃ tāvatiṃsānaṃ bhavanaṃ pavisantipi nikkhamantipi, na idāni ito paṭṭhāya imesaṃ amhākaṃ matthake pādapaṃsuṃ okirantānaṃ gantuṃ dassāmī’ti uṭṭhāya sinerupādaṃ gantvā taṃ attabhāvaṃ vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ avakujjena phaṇena paṭiggahetvā adassanaṃ gamesi.</paragraph>
    <paragraph line="318">‘‘Atha kho āyasmā raṭṭhapālo bhagavantaṃ etadavoca – ‘pubbe, bhante, imasmiṃ padese ṭhito sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ passāmi, vejayantassa pāsādassa upari dhajaṃ passāmi. Ko nu kho, bhante, hetu ko paccayo, yaṃ etarahi neva sineruṃ passāmi…pe… na vejayantassa pāsādassa upari dhajaṃ passāmī’ti? Ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā ṭhitoti. ‘Damemi <pageBreak edition="Pali Text Society" number="3.0178" /> naṃ, bhante’ti. Na bhagavā naṃ anujāni. Atha kho āyasmā bhaddiyo āyasmā rāhuloti anukkamena sabbepi bhikkhū uṭṭhahiṃsu. Na bhagavā anujāni.</paragraph>
    <paragraph line="319">‘‘Avasāne <pageBreak edition="Vipassana Research Institut" number="2.0424" /> mahāmoggallānatthero ‘ahaṃ, bhante, damemi na’nti āha. ‘Damehi, moggallānā’ti bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ cuddasakkhattuṃ bhogehi parikkhipitvā tassa phaṇassa matthake attano phaṇaṃ ṭhapetvā sinerunā saddhiṃ abhinippīḷesi. Nāgarājā dhūmāyi. Thero ‘na tuyhaṃyeva sarīre dhūmo atthi, mayhampi atthī’ti dhūmāyi. Nāgarājassa dhūmo theraṃ na bādhati. Therassa pana dhūmo nāgarājaṃ bādhati. Tato nāgarājā pajjali. Theropi ‘na tuyhaṃyeva sarīre aggi atthi, mayhampi atthī’ti pajjali. Nāgarājassa tejo theraṃ na bādhati, therassa pana tejo nāgarājaṃ bādhati. Nāgarājā ‘ayaṃ maṃ sinerunā abhinippīḷetvā dhūmāyati ceva <pageBreak edition="Myanmar" number="2.0503" /> pajjalati cā’ti cintetvā, ‘bho, tuvaṃ kosī’ti paṭipucchi. Ahaṃ kho, nanda, moggallānoti. Bhante, attano bhikkhubhāvena tiṭṭhāhī’’ti.</paragraph>
    <paragraph line="320">‘‘Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami. Tato nāgarājā mukhaṃ vivari. Thero mukhena pavisitvā antokucchiyaṃ pācīnena ca pacchimena ca caṅkamati. Bhagavā ‘moggallāna, manasi karohi mahiddhiko nāgo’ti āha. Thero ‘mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ nāgarājānaṃ satampi sahassampi satasahassampi dameyya’nti āha.</paragraph>
    <paragraph line="321">‘‘Nāgarājā cintesi – ‘pavisanto tāva me na diṭṭho, nikkhamanakāle dāni naṃ dāṭhāntare pakkhipitvā saṅkhādissāmī’ti cintetvā ‘nikkhamatha, bhante, mā maṃ antokucchiyaṃ aparāparaṃ caṅkamanto bādhayitthā’ti āha. Thero nikkhamitvā bahi aṭṭhāsi. Nāgarājā ‘ayaṃ so’ti disvā nāsavātaṃ vissajji. Thero catutthajjhānaṃ samāpajji, lomakūpampissa vāto cāletuṃ nāsakkhi. ‘Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ, imaṃ pana ṭhānaṃ patvā evaṃ khippanisantino hutvā samāpajjituṃ nāsakkhissantī’ti nesaṃ bhagavā nāgarājadamanaṃ nānujāni.</paragraph>
    <paragraph line="322">‘‘Nāgarājā <pageBreak edition="Pali Text Society" number="3.0179" /> ‘ahaṃ imassa samaṇassa nāsavātena lomakūpampi cāletuṃ nāsakkhiṃ, mahiddhiko so samaṇo’ti cintesi. Thero attabhāvaṃ vijahitvā supaṇṇarūpaṃ nimminitvā supaṇṇavātaṃ <pageBreak edition="Vipassana Research Institut" number="2.0425" /> dassento nāgarājānaṃ anubandhi, nāgarājā taṃ attabhāvaṃ vijahitvā māṇavakavaṇṇaṃ abhinimminitvā, ‘bhante, tumhākaṃ saraṇaṃ gacchāmī’ti vadanto therassa pāde vandi. Thero ‘satthā, nando āgato, ehi tvaṃ, gamissāmā’ti nāgarājānaṃ dametvā nibbisaṃ katvā, gahetvā bhagavato <pageBreak edition="Myanmar" number="2.0504" /> santikaṃ agamāsi. Nāgarājā bhagavantaṃ vanditvā ‘bhante, tumhākaṃ saraṇaṃ gacchāmī’ti āha. Bhagavā ‘sukhī hohi, nāgarājā’ti vatvā bhikkhusaṅghaparivuto anāthapiṇḍikassa nivesanaṃ agamāsi.</paragraph>
    <paragraph line="323">‘‘Anāthapiṇḍiko ‘kiṃ, bhante, atidivā āgatatthā’ti āha. Moggallānassa ca nandopanandassa ca saṅgāmo ahosīti. Kassa pana, bhante, jayo, kassa parājayoti? Moggallānassa jayo, nandassa parājayoti. Anāthapiṇḍiko ‘adhivāsetu me, bhante, bhagavā sattāhaṃ ekapaṭipāṭiyā bhattaṃ, sattāhaṃ therassa sakkāraṃ karissāmī’ti vatvā sattāhaṃ buddhappamukhānaṃ pañcannaṃ bhikkhusatānaṃ mahāsakkāraṃ akāsi. Tena vuttaṃ – ‘nandopanandadamanena dīpetabbo’’’ti.</paragraph>
    <paragraph line="324"><bold>Yo etamabhijānātī</bold>ti etaṃ yathāvuttaṃ vimokkhaṃ phusanakaraṇavasena jānāti.</paragraph>
    <paragraph line="325"><bold>Na ve aggi cetayati, ahaṃ bālaṃ ḍahāmī</bold>ti evaṃ na aggi abhisaṃceteti, nāpi ḍahanāya payogaṃ parakkamaṃ karoti, bālo eva pana ‘‘ayaṃ mandāgatī’’ti anijalantaṃ viya jalitaṃ aggiṃ āsajja naṃ paḍayhati, evameva, māra, na mayaṃ ḍahitukāmā, bādhetukāmā, tvaññeva pana tathā āgamanādiatthena tathāgataṃ aggikhandhasadisaṃ ariyasāvakaṃ āsajja attānaṃ ḍahissasi, ḍahadukkhato na muñcissasi.</paragraph>
    <paragraph line="326"><bold>Apuññaṃ pasavī</bold>ti apuññaṃ paṭilabhati. <bold>Na me pāpaṃ vipaccatī</bold>ti mama pāpaṃ na vipaccati, kiṃ nu, māra, evaṃ maññasi nayidamatthi.</paragraph>
    <paragraph line="327"><bold>Karoto te cīyate pāpa</bold>nti ekaṃsena karontassa te pāpaṃ cirarattāya cirakālaṃ anatthāya dukkhāya upacīyati. <bold>Māra, nibbinda buddhamhā</bold>ti catusaccabuddhato buddhasāvakato nibbinda nibbijja parato kammaṃ. <bold>Āsaṃ mākāsi bhikkhusū</bold>ti ‘‘bhikkhū virodhemi vihesemī’’ti etaṃ āsaṃ mākāsi.</paragraph>
    <paragraph line="328"><bold>Itī</bold>ti evaṃ. <bold>Māraṃ atajjesī</bold>ti, ‘‘māra, nibbinda…pe… bhikkhusū’’ti āyasmā mahāmoggallāno. <bold>Bhesakaḷāvane</bold>ti <pageBreak edition="Pali Text Society" number="3.0180" /> evaṃnāmake araññe. <bold>Tato</bold>ti <pageBreak edition="Myanmar" number="2.0505" /> tajjanahetu. <bold>So dummano yakkho</bold>ti <pageBreak edition="Vipassana Research Institut" number="2.0426" /> so māro domanassiko hutvā tattheva tasmiṃyeva ṭhāne antaradhāyi, adassanaṃ agamāsi. Ayañca gāthā dhammasaṅgāyanakāle ṭhapitā. Yaṃ panettha antarantarā atthato na vibhattaṃ, taṃ heṭṭhā vuttanayattā uttānameva.</paragraph>
    <paragraph line="329">Evamayaṃ mahāthero māraṃ tajjetvā devacārikānarakacārikādivasena aññehi sāvakehi asādhāraṇaṃ sattūpakāraṃ katvā āyupariyosāne parinibbāyi. Parinibbāyanto ca anomadassissa bhagavato pādamūle paṇidhānaṃ katvā tato paṭṭhāya tattha tattha bhave uḷārāni puññāni katvā sāvakapāramiyā matthake ṭhitopi antarā katassa pāpakammassa vasena uṭṭhitāya kammapilotikāya titthiyehi uyyojitehi corehi bādhito anappakaṃ sarīrakhedaṃ katvā parinibbāyi. Tena vuttaṃ <bold>apadāne</bold> (apa. thera 1.1.375, 380-397) –</paragraph>
    <gatha1 line="330">‘‘Anomadassī bhagavā, lokajeṭṭho narāsabho;</gatha1>
    <gathalast line="331">Vihāsi himavantamhi, devasaṅghapurakkhato.</gathalast>
    <gatha1 line="332">‘‘Bhagavā tato otaritvā, vicari cārikaṃ jino;</gatha1>
    <gathalast line="333">Sattakāyaṃ anuggaṇhanto, bārāṇasiṃ upāgami.</gathalast>
    <gatha1 line="334">‘‘Khīṇāsavasahassehi, parivuto lokanāyako;</gatha1>
    <gathalast line="335">Obhāsento disā sabbā, virocittha mahāmuni.</gathalast>
    <gatha1 line="336">‘‘Tadāhaṃ gahapati hutvā, saradena mahiddhinā;</gatha1>
    <gathalast line="337">Uyyojito sahāyena, satthāraṃ upasaṅkamiṃ.</gathalast>
    <gatha1 line="338">‘‘Upasaṅkamitvāna sambuddhaṃ, nimantetvā tathāgataṃ;</gatha1>
    <gathalast line="339">Attano bhavanaṃ nesi, mānayanto mahāmuniṃ.</gathalast>
    <gatha1 line="340">‘‘Upaṭṭhitaṃ mahāvīraṃ, devadevaṃ narāsabhaṃ;</gatha1>
    <gathalast line="341">Sabhikkhusaṅghaṃ tappemi, annapānenahaṃ tadā.</gathalast>
    <gatha1 line="342">‘‘Anumodi <pageBreak edition="Myanmar" number="2.0506" /> mahāvīro, sayambhū aggapuggalo;</gatha1>
    <gathalast line="343">Bhikkhusaṅghe nisīditvā, imā gāthā abhāsatha.</gathalast>
    <gatha1 line="344">‘‘Yaṃ so saṅghamapūjesi, buddhañca lokanāyakaṃ;</gatha1>
    <gathalast line="345">Tena cittappasādena, devalokaṃ gamissati.</gathalast>
    <gatha1 line="346">‘‘Sattasattatikkhattuñca, devarajjaṃ karissati;</gatha1>
    <gathalast line="347">Pathabyā rajjaṃ aṭṭhasataṃ, vasudhaṃ āvasissati.</gathalast>
    <gatha1 line="348">‘‘Pañcapaññāsakkhattuñca, cakkavattī bhavissati;</gatha1>
    <gathalast line="349">Bhogā asaṅkhiyā tassa, uppajjissanti tāvade.</gathalast>
    <gatha1 line="350">‘‘Aparimeyye <pageBreak edition="Vipassana Research Institut" number="2.0427" /> ito kappe, okkākakulasambhavo;</gatha1>
    <gathalast line="351">Gotamo nāma gottena, satthā loke bhavissati.</gathalast>
    <gatha1 line="352">‘‘Nirayā so cavitvāna, manussattaṃ gamissati;</gatha1>
    <gathalast line="353">Kolito nāma nāmena, brahmabandhu bhavissati.</gathalast>
    <gatha1 line="354">‘‘So pacchā pabbajitvāna, kusalamūlena codito;</gatha1>
    <gathalast line="355">Gotamassa bhagavato, dutiyo hessati sāvako.</gathalast>
    <gatha1 line="356">‘‘Āraddhavīriyo pahitatto, iddhiyā pāramiṃ gato;</gatha1>
    <gathalast line="357">Sabbāsave pariññāya, nibbāyissatināsavo.</gathalast>
    <gatha1 line="358">‘‘Pāpamittopanissāya, kāmarāgavasaṃ gato;</gatha1>
    <gathalast line="359">Mātaraṃ pitarañcāpi, ghātayiṃ duṭṭhamānaso.</gathalast>
    <gatha1 line="360">‘‘Yaṃ yaṃ yonupapajjāmi, nirayaṃ atha mānusaṃ;</gatha1>
    <gathalast line="361">Pāpakammasamaṅgitā, bhinnasīso marāmahaṃ.</gathalast>
    <gatha1 line="362">‘‘Idaṃ pacchimakaṃ mayhaṃ, carimo vattate bhavo;</gatha1>
    <gathalast line="363">Idhāpi ediso mayhaṃ, maraṇakāle bhavissati.</gathalast>
    <gatha1 line="364">‘‘Pavivekamanuyutto, samādhibhāvanārato;</gatha1>
    <gathalast line="365">Sabbāsave pariññāya, viharāmi anāsavo.</gathalast>
    <gatha1 line="366">‘‘Dharaṇimpi sugambhīraṃ, bahalaṃ duppadhaṃsiyaṃ;</gatha1>
    <gathalast line="367">Vāmaṅguṭṭhena khobheyyaṃ, iddhiyā pāramiṃ gato.</gathalast>
    <gatha1 line="368">‘‘Asmimānaṃ <pageBreak edition="Myanmar" number="2.0507" /> na passāmi, māno mayhaṃ na vijjati;</gatha1>
    <gathalast line="369">Sāmaṇere upādāya, garucittaṃ karomahaṃ.</gathalast>
    <gatha1 line="370">‘‘Aparimeyye ito kappe, yaṃ kammamabhinīhariṃ;</gatha1>
    <gathalast line="371">Tāhaṃ bhūmimanuppatto, pattomhi āsavakkhayaṃ.</gathalast>
    <gatha1 line="372">‘‘Paṭisambhidā catasso…pe… kataṃ buddhassa sāsana’’nti.</gatha1>
    <centered line="373">Mahāmoggallānattheragāthāvaṇṇanā niṭṭhitā.</centered>
    <centered line="374">Saṭṭhinipātavaṇṇanā niṭṭhitā.</centered>
  </content>
</document>