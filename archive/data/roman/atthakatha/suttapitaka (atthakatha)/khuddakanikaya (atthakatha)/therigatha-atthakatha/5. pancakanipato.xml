<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0509a.att4.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/therigatha-atthakatha/5. pancakanipato.xml</archivePath>
    <baseFileName>5. pancakanipato</baseFileName>
    <titlePath>5. Pañcakanipāto - Therīgāthā-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">5. Pañcakanipāto</chapter>
    <subhead line="2">1. Aññatarātherīgāthāvaṇṇanā</subhead>
    <paragraph line="3">Pañcakanipāte <pageBreak edition="Myanmar" number="0.0078" /><pageBreak edition="Vipassana Research Institut" number="0.0084" /><bold>paṇṇavīsati vassānī</bold>tiādikā aññatarāya theriyā gāthā. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde devadahanagare mahāpajāpatigotamiyā dhātī hutvā vaḍḍhesi. Nāmagottato pana apaññātā ahosi. Sā mahāpajāpatigotamiyā pabbajitakāle sayampi pabbajitvā pañcavīsati saṃvaccharāni kāmarāgena upaddutā accharāsaṅghātamattampi kālaṃ cittekaggataṃ alabhantī bāhā paggayha kandamānā dhammadinnātheriyā santike dhammaṃ sutvā kāmehi vinivattitamānasā kammaṭṭhānaṃ gahetvā bhāvanamanuyañjantī na cirasseva chaḷabhiññā hutvā attano paṭipattiṃ paccavekkhitvā udānavasena –</paragraph>
    <hangnum line="4" number="67"></hangnum>
    <gatha1 line="5"> ‘‘Paṇṇavīsati <pageBreak edition="Pali Text Society" number="0.0076" /> vassāni, yato pabbajitā ahaṃ;</gatha1>
    <gathalast line="6">Nāccharāsaṅghātamattampi, cittassūpasamajjhagaṃ.</gathalast>
    <hangnum line="7" number="68"></hangnum>
    <gatha1 line="8"> ‘‘Aladdhā cetaso santiṃ, kāmarāgenavassutā;</gatha1>
    <gathalast line="9">Bāhā paggayha kandantī, vihāraṃ pāvisiṃ ahaṃ.</gathalast>
    <hangnum line="10" number="69"></hangnum>
    <gatha1 line="11"> ‘‘Sā bhikkhuniṃ upāgacchiṃ, yā me saddhāyikā ahu;</gatha1>
    <gathalast line="12">Sā me dhammamadesesi, khandhāyatanadhātuyo.</gathalast>
    <hangnum line="13" number="70"></hangnum>
    <gatha1 line="14"> ‘‘Tassā dhammaṃ suṇitvāna, ekamante upāvisiṃ;</gatha1>
    <gathalast line="15">Pubbenivāsaṃ jānāmi, dibbacakkhu visodhitaṃ.</gathalast>
    <hangnum line="16" number="71"></hangnum>
    <gatha1 line="17"> ‘‘Cetopariccañāṇañca <pageBreak edition="Vipassana Research Institut" number="0.0085" />, sotadhātu visodhitā;</gatha1>
    <gatha2 line="18">Iddhīpi me sacchikatā, patto me āsavakkhayo;</gatha2>
    <gathalast line="19">Chaḷabhiññā sacchikatā, kataṃ buddhassa sāsana’’nti. –</gathalast>
    <unindented line="20">Imā gāthā abhāsi.</unindented>
    <paragraph line="21">Tattha <pageBreak edition="Myanmar" number="0.0079" /><bold>nāccharāsaṅghātamattampī</bold>ti accharāghaṭitamattampi khaṇaṃ aṅguliphoṭanamattampi kālanti attho. <bold>Cittassūpasamajjhaga</bold>nti cittassa upasamaṃ cittekaggaṃ na ajjhaganti yojanā, na paṭilabhinti attho.</paragraph>
    <paragraph line="22"><bold>Kāmarāgenavassutā</bold>ti kāmaguṇasaṅkhātesu vatthukāmesu daḷhatarābhinivesitāya bahalena chandarāgena tintacittā.</paragraph>
    <paragraph line="23"><bold>Bhikkhuni</bold>nti dhammadinnattheriṃ sandhāya vadati.</paragraph>
    <paragraph line="24"><bold>Cetopariccañāṇañcā</bold>ti cetopariyañāṇañca visodhitanti sambandho, adhigatanti attho. Sesaṃ vuttanayameva.</paragraph>
    <centered line="25">Aññatarātherīgāthāvaṇṇanā niṭṭhitā.</centered>
    <subhead line="26">2. Vimalātherīgāthāvaṇṇanā</subhead>
    <paragraph line="27"><bold>Mattā vaṇṇena rūpenā</bold>tiādikā vimalāya theriyā gāthā. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde vesāliyaṃ aññatarāya rūpūpajīviniyā itthiyā dhītā hutvā nibbatti. <bold>Vimalā</bold>tissā nāmaṃ ahosi. Sā vayappattā tatheva jīvikaṃ kappentī ekadivasaṃ āyasmantaṃ mahāmoggallānaṃ vesāliyaṃ <pageBreak edition="Pali Text Society" number="0.0077" /> piṇḍāya carantaṃ disvā paṭibaddhacittā hutvā therassa vasanaṭṭhānaṃ gantvā theraṃ uddissa palobhanakammaṃ kātuṃ ārabhi. ‘‘Titthiyehi uyyojitā tathā akāsī’’ti keci vadanti. Thero tassā asubhavibhāvanamukhena santajjanaṃ katvā ovādamadāsi. Taṃ heṭṭhā theragāthāya āgatameva, tathā pana therena ovāde dinne sā saṃvegajātā hirottappaṃ paccupaṭṭhapetvā sāsane paṭiladdhasaddhā upāsikā <pageBreak edition="Vipassana Research Institut" number="0.0086" /> hutvā aparabhāge bhikkhunīsu pabbajitvā ghaṭentī vāyamantī hetusampannatāya na cirasseva arahattaṃ patvā attano paṭipattiṃ paccavekkhitvā udānavasena –</paragraph>
    <hangnum line="28" number="72"></hangnum>
    <gatha1 line="29"> ‘‘Mattā vaṇṇena rūpena, sobhaggena yasena ca;</gatha1>
    <gathalast line="30">Yobbanena cupatthaddhā, aññāsamatimaññihaṃ.</gathalast>
    <hangnum line="31" number="73"></hangnum>
    <gatha1 line="32"> ‘‘Vibhūsetvā <pageBreak edition="Myanmar" number="0.0080" /> imaṃ kāyaṃ, sucittaṃ bālalāpanaṃ;</gatha1>
    <gathalast line="33">Aṭṭhāsiṃ vesidvāramhi, luddo pāsamivoḍḍiya.</gathalast>
    <hangnum line="34" number="74"></hangnum>
    <gatha1 line="35"> ‘‘Piḷandhanaṃ vidaṃsentī, guyhaṃ pakāsikaṃ bahuṃ;</gatha1>
    <gathalast line="36">Akāsiṃ vividhaṃ māyaṃ, ujjhagghantī bahuṃ janaṃ.</gathalast>
    <hangnum line="37" number="75"></hangnum>
    <gatha1 line="38"> ‘‘Sājja piṇḍaṃ caritvāna, muṇḍā saṅghāṭipārutā;</gatha1>
    <gathalast line="39">Nisinnā rukkhamūlamhi, avitakkassa lābhinī.</gathalast>
    <hangnum line="40" number="76"></hangnum>
    <gatha1 line="41"> ‘‘Sabbe yogā samucchinnā, ye dibbā ye ca mānusā;</gatha1>
    <gathalast line="42">Khepetvā āsave sabbe, sītibhūtāmhi nibbutā’’ti. –</gathalast>
    <unindented line="43">Imā gāthā abhāsi.</unindented>
    <paragraph line="44">Tattha <bold>mattā vaṇṇena rūpenā</bold>ti guṇavaṇṇena ceva rūpasampattiyā ca. <bold>Sobhaggenā</bold>ti subhagabhāvena. <bold>Yasenā</bold>ti parivārasampattiyā. <bold>Mattā</bold> vaṇṇamadarūpamadasobhaggamadaparivāramadavasena madaṃ āpannāti attho. <bold>Yobbanena cupatthaddhā</bold>ti yobbanamadena uparūpari thaddhā yobbananimittena ahaṅkārena upatthaddhacittā anupasantamānasā. <bold>Aññāsamatimaññiha</bold>nti aññā itthiyo attano vaṇṇādiguṇehi sabbathāpi atikkamitvā maññiṃ ahaṃ. Aññāsaṃ vā itthīnaṃ vaṇṇādiguṇe atimaññiṃ atikkamitvā amaññiṃ avamānaṃ akāsiṃ.</paragraph>
    <paragraph line="45"><bold>Vibhūsitvā</bold><pageBreak edition="Pali Text Society" number="0.0078" /><bold>imaṃ kāyaṃ, sucittaṃ bālalāpana</bold>nti imaṃ nānāvidhaasucibharitaṃ jegucchaṃ ahaṃ mamāti bālānaṃ lāpanato vācanato bālalāpanaṃ mama kāyaṃ chavirāgakaraṇakesaṭṭhapanādinā sucittaṃ <pageBreak edition="Vipassana Research Institut" number="0.0087" /> vatthābharaṇehi vibhūsitvā sumaṇḍitapasāditaṃ katvā. <bold>Aṭṭhāsiṃ vesidvāramhi, luddo pāsamivoḍḍiyā</bold>ti migaluddo viya migānaṃ bandhanatthāya daṇḍavākurādimigapāsaṃ, mārassa pāsabhūtaṃ yathāvuttaṃ mama kāyaṃ vesidvāramhi vesiyā gharadvāre oḍḍiyitvā aṭṭhāsiṃ.</paragraph>
    <paragraph line="46"><bold>Piḷandhanaṃ vidaṃsentī, guyhaṃ pakāsikaṃ bahu</bold>nti ūrujaghanathanadassanādikaṃ guyhañceva pādajāṇusirādikaṃ pakāsañcāti guyhaṃ pakāsikañca bahuṃ nānappakāraṃ piḷandhanaṃ ābharaṇaṃ dassentī. <bold>Akāsiṃ vividhaṃ māyaṃ, ujjhagghantī bahuṃ</bold><pageBreak edition="Myanmar" number="0.0081" /><bold>jana</bold>nti yobbanamadamattaṃ bahuṃ bālajanaṃ vippalambhetuṃ hasantī gandhamālāvatthābharaṇādīhi sarīrasabhāvapaṭicchādanena hasavilāsabhāvādīhi tehi ca vividhaṃ nānappakāraṃ vañcanaṃ akāsiṃ.</paragraph>
    <paragraph line="47"><bold>Sājja piṇḍaṃ caritvāna…pe… avitakkassa lābhinī</bold>ti sā ahaṃ evaṃ pamādavihārinī samānā ajja idāni ayyassa mahāmoggallānattherassa ovāde ṭhatvā sāsane pabbajitvā muṇḍā saṅghāṭipārutā hutvā piṇḍaṃ caritvāna bhikkhāhāraṃ bhuñjitvā <bold>nisinnā</bold> rukkhamūlamhi rukkhamūle vivittāsane nisinnā dutiyajjhānapādakassa aggaphalassa adhigamena avitakkassa lābhinī amhīti yojanā.</paragraph>
    <paragraph line="48"><bold>Sabbe yogā</bold>ti kāmayogādayo cattāropi yogā. <bold>Samucchinnā</bold>ti paṭhamamaggādinā yathārahaṃ sammadeva ucchinnā pahīnā. Sesaṃ vuttanayameva.</paragraph>
    <centered line="49">Vimalātherīgāthāvaṇṇanā niṭṭhitā.</centered>
    <subhead line="50">3. Sīhātherīgāthāvaṇṇanā</subhead>
    <paragraph line="51"><bold>Ayoniso manasikārā</bold>tiādikā sīhāya theriyā gāthā <pageBreak edition="Pali Text Society" number="0.0079" />. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde vesāliyaṃ sīhasenāpatino bhaginiyā dhītā hutvā nibbatti. Tassā ‘‘mātulassa nāmaṃ karomā’’ti <bold>sīhā</bold>ti nāmaṃ akaṃsu. Sā viññutaṃ patvā ekadivasaṃ satthārā sīhassa senāpatino dhamme desiyamāne taṃ dhammaṃ sutvā paṭiladdhasaddhā mātāpitaro anujānāpetvā pabbaji. Pabbajitvā ca vipassanaṃ ārabhitvāpi bahiddhā puthuttārammaṇe vidhāvantaṃ cittaṃ nivattetuṃ asakkontī satta saṃvaccharāni micchāvitakkehi bādhīyamānā cittassādaṃ alabhantī ‘‘kiṃ me iminā pāpajīvitena <pageBreak edition="Vipassana Research Institut" number="0.0088" />, ubbandhitvā marissāmī’’ti pāsaṃ gahetvā rukkhasākhāyaṃ laggitvā taṃ attano kaṇṭhe paṭimuñcantī pubbāciṇṇavasena vipassanāya cittaṃ abhinīhari, antimabhavikatāya pāsassa bandhanaṃ gīvaṭṭhāne ahosi, ñāṇassa paripākaṃ gatattā sā tāvadeva vipassanaṃ vaḍḍhetvā saha <pageBreak edition="Myanmar" number="0.0082" /> paṭisambhidāhi arahattaṃ pāpuṇi. Arahattaṃ pattasamakālameva ca pāsabandho gīvato muccitvā vinivatti. Sā arahatte patiṭṭhitā udānavasena –</paragraph>
    <hangnum line="52" number="77"></hangnum>
    <gatha1 line="53"> ‘‘Ayoniso manasikārā, kāmarāgena aṭṭitā;</gatha1>
    <gathalast line="54">Ahosiṃ uddhatā pubbe, citte avasavattinī.</gathalast>
    <hangnum line="55" number="78"></hangnum>
    <gatha1 line="56"> ‘‘Pariyuṭṭhitā klesehi, subhasaññānuvattinī;</gatha1>
    <gathalast line="57">Samaṃ cittassa na labhiṃ, rāgacittavasānugā.</gathalast>
    <hangnum line="58" number="79"></hangnum>
    <gatha1 line="59"> ‘‘Kisā paṇḍu vivaṇṇā ca, satta vassāni cārihaṃ;</gatha1>
    <gathalast line="60">Nāhaṃ divā vā rattiṃ vā, sukhaṃ vindiṃ sudukkhitā.</gathalast>
    <hangnum line="61" number="80"></hangnum>
    <gatha1 line="62"> ‘‘Tato rajjuṃ gahetvāna, pāvisiṃ vanamantaraṃ;</gatha1>
    <gathalast line="63">Varaṃ me idha ubbandhaṃ, yañca hīnaṃ punācare.</gathalast>
    <hangnum line="64" number="81"></hangnum>
    <gatha1 line="65"> ‘‘Daḷhapāsaṃ karitvāna, rukkhasākhāya bandhiya;</gatha1>
    <gathalast line="66">Pakkhipiṃ pāsaṃ gīvāyaṃ, atha cittaṃ vimucci me’’ti. –</gathalast>
    <unindented line="67">Imā gāthā abhāsi.</unindented>
    <paragraph line="68">Tattha <bold>ayoniso manasikārā</bold>ti anupāyamanasikārena, asubhe subhanti vipallāsaggāhena. <bold>Kāmarāgena aṭṭitā</bold>ti kāmaguṇesu chandarāgena pīḷitā. <bold>Ahosiṃ uddhatā pubbe, citte avasavattinī</bold>ti pubbe mama citte mayhaṃ vase avattamāne <pageBreak edition="Pali Text Society" number="0.0080" /> uddhatā nānārammaṇe vikkhittacittā asamāhitā ahosiṃ.</paragraph>
    <paragraph line="69"><bold>Pariyuṭṭhitā klesehi, subhasaññānuvattinī</bold>ti pariyuṭṭhānapattehi kāmarāgādikilesehi abhibhūtā <pageBreak edition="Vipassana Research Institut" number="0.0089" /> rūpādīsu subhanti pavattāya kāmasaññāya anuvattanasīlā. <bold>Samaṃ cittassa na labhiṃ, rāgacittavasānugā</bold>ti kāmarāgasampayuttacittassa vasaṃ anugacchantī īsakampi cittassa samaṃ cetosamathaṃ cittekaggataṃ na labhiṃ.</paragraph>
    <paragraph line="70"><bold>Kisā paṇḍu vivaṇṇā cā</bold>ti evaṃ ukkaṇṭhitabhāvena kisā dhamanisanthatagattā uppaṇḍuppaṇḍukajātā tato eva vivaṇṇā vigatachavivaṇṇā ca hutvā. <bold>Satta vassānī</bold>ti satta saṃvaccharāni. <bold>Cāriha</bold>nti cariṃ ahaṃ. <bold>Nāhaṃ divā vā</bold><pageBreak edition="Myanmar" number="0.0083" /><bold>rattiṃ vā, sukhaṃ vindiṃ sudukkhitā</bold>ti evamahaṃ sattasu saṃvaccharesu kilesadukkhena dukkhitā ekadāpi divā vā rattiṃ vā samaṇasukhaṃ na paṭilabhiṃ.</paragraph>
    <paragraph line="71"><bold>Tato</bold>ti kilesapariyuṭṭhānena samaṇasukhālābhabhāvato. <bold>Rajjuṃ gahetvāna pāvisiṃ, vanamantara</bold>nti pāsarajjuṃ ādāya vanantaraṃ pāvisiṃ. Kimatthaṃ pāvisīti ce āha – <bold>‘‘varaṃ me idha ubbandhaṃ, yañca hīnaṃ punācare’’</bold>ti yadahaṃ samaṇadhammaṃ kātuṃ asakkontī hīnaṃ gihibhāvaṃ puna ācare ācareyyaṃ anutiṭṭheyyaṃ, tato sataguṇena sahassaguṇena imasmiṃ vanantare ubbandhaṃ bandhitvā maraṇaṃ me varaṃ seṭṭhanti attho. <bold>Atha cittaṃ vimucci me</bold>ti yadā rukkhasākhāya bandhapāsaṃ gīvāyaṃ pakkhipi, atha tadanantarameva vuṭṭhānagāminivipassanāmaggena ghaṭitattā maggapaṭipāṭiyā sabbāsavehi mama cittaṃ vimucci vimuttaṃ ahosīti.</paragraph>
    <centered line="72">Sīhātherīgāthāvaṇṇanā niṭṭhitā.</centered>
    <subhead line="73">4. Sundarīnandātherīgāthāvaṇṇanā</subhead>
    <paragraph line="74"><bold>Āturaṃ asuci</bold>ntiādikā sundarīnandāya theriyā gāthā. Ayampi kira padumuttarassa bhagavato kāle haṃsavatīnagare <pageBreak edition="Pali Text Society" number="0.0081" /> kulagehe nibbattitvā viññutaṃ patvā, satthu santike dhammaṃ suṇantī satthāraṃ ekaṃ bhikkhuniṃ jhāyinīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā kusalaṃ upacinantī kappasatasahassaṃ devamanussesu saṃsarantī imasmiṃ buddhuppāde sakyarājakule nibbatti. <bold>Nandā</bold>tissā nāmaṃ akaṃsu. Aparabhāge rūpasampattiyā sundarīnandā, janapadakalyāṇīti ca paññāyittha. Sā amhākaṃ bhagavati sabbaññutaṃ patvā anupubbena kapilavatthuṃ gantvā nandakumārañca rāhulakumārañca pabbājetvā gate suddhodanamahārāje ca parinibbute mahāpajāpatigotamiyā rāhulamātāya ca pabbajitāya cintesi – ‘‘mayhaṃ jeṭṭhabhātā cakkavattirajjaṃ <pageBreak edition="Vipassana Research Institut" number="0.0090" /> pahāya pabbajitvā loke aggapuggalo buddho jāto, puttopissa rāhulakumāro pabbaji, bhattāpi me nandarājā, mātāpi <pageBreak edition="Myanmar" number="0.0084" /> mahāpajāpatigotamī, bhaginīpi rāhulamātā pabbajitā, idānāhaṃ gehe kiṃ karissāmi, pabbajissāmī’’ti bhikkhunupassayaṃ gantvā ñātisinehena pabbaji, no saddhāya. Tasmā pabbajitvāpi rūpaṃ nissāya uppannamadā. ‘‘Satthā rūpaṃ vivaṇṇeti garahati, anekapariyāyena rūpe ādīnavaṃ dassetī’’ti buddhupaṭṭhānaṃ na gacchatītiādi sabbaṃ heṭṭhā abhirūpanandāya vatthusmiṃ vuttanayeneva veditabbaṃ. Ayaṃ pana viseso – satthārā nimmitaṃ itthirūpaṃ anukkamena jarābhibhūtaṃ disvā aniccato dukkhato anattato manasikarontiyā theriyā kammaṭṭhānābhimukhaṃ cittaṃ ahosi. Taṃ disvā satthā tassā sappāyavasena dhammaṃ desento –</paragraph>
    <hangnum line="75" number="82"></hangnum>
    <gatha1 line="76"> ‘‘Āturaṃ asuciṃ pūtiṃ, passa nande samussayaṃ;</gatha1>
    <gathalast line="77">Asubhāya cittaṃ bhāvehi, ekaggaṃ susamāhitaṃ.</gathalast>
    <hangnum line="78" number="83"></hangnum>
    <gatha1 line="79"> ‘‘Yathā idaṃ tathā etaṃ, yathā etaṃ tathā idaṃ;</gatha1>
    <gathalast line="80">Duggandhaṃ pūtikaṃ vāti, bālānaṃ abhinanditaṃ.</gathalast>
    <hangnum line="81" number="84"></hangnum>
    <gatha1 line="82"> ‘‘Evametaṃ avekkhantī, rattindivamatanditā;</gatha1>
    <gathalast line="83">Tato sakāya paññāya, abhinibbijjha dakkhisa’’nti. –</gathalast>
    <unindented line="84">Imā tisso gāthā abhāsi.</unindented>
    <paragraph line="85">Sā desanānusārena ñāṇaṃ pesetvā <pageBreak edition="Pali Text Society" number="0.0082" /> sotāpattiphale patiṭṭhahi. Tassā uparimaggatthāya kammaṭṭhānaṃ ācikkhanto ‘‘nande, imasmiṃ sarīre appamattakopi sāro natthi, maṃsalohitalepano jarādīnaṃ vāsabhūto, aṭṭhipuñjamatto evāya’’nti dassetuṃ –</paragraph>
    <gatha1 line="86">‘‘Aṭṭhinaṃ nagaraṃ kataṃ, maṃsalohitalepanaṃ;</gatha1>
    <gathalast line="87">Yattha jarā ca maccu ca, māno makkho ca ohito’’ti. (dha. pa. 150) –</gathalast>
    <unindented line="88"><bold>Dhammapade</bold> imaṃ gāthamāha.</unindented>
    <paragraph line="89">Sā <pageBreak edition="Vipassana Research Institut" number="0.0091" /> desanāvasāne arahattaṃ pāpuṇi. Tena vuttaṃ <bold>apadāne</bold> (apa. therī 2.3.166-219) –</paragraph>
    <gatha1 line="90">‘‘Padumuttaro nāma jino, sabbadhammāna pāragū;</gatha1>
    <gathalast line="91">Ito satasahassamhi, kappe uppajji nāyako.</gathalast>
    <gatha1 line="92">‘‘Ovādako <pageBreak edition="Myanmar" number="0.0085" /> viññāpako, tārako sabbapāṇinaṃ;</gatha1>
    <gathalast line="93">Desanākusalo buddho, tāresi janataṃ bahuṃ.</gathalast>
    <gatha1 line="94">‘‘Anukampako kāruṇiko, hitesī sabbapāṇinaṃ;</gatha1>
    <gathalast line="95">Sampatte titthiye sabbe, pañcasīle patiṭṭhapi.</gathalast>
    <gatha1 line="96">‘‘Evaṃ nirākulaṃ āsi, suññataṃ titthiyehi ca;</gatha1>
    <gathalast line="97">Vicittaṃ arahantehi, vasībhūtehi tādibhi.</gathalast>
    <gatha1 line="98">‘‘Ratanānaṭṭhapaññāsaṃ, uggatova mahāmuni;</gatha1>
    <gathalast line="99">Kañcanagghiyasaṅkāso, bāttiṃsavaralakkhaṇo.</gathalast>
    <gatha1 line="100">‘‘Vassasatasahassāni, āyu vijjati tāvade;</gatha1>
    <gathalast line="101">Tāvatā tiṭṭhamāno so, tāresi janataṃ bahuṃ.</gathalast>
    <gatha1 line="102">‘‘Tadāhaṃ haṃsavatiyaṃ, jātā seṭṭhikule ahuṃ;</gatha1>
    <gathalast line="103">Nānāratanapajjote, mahāsukhasamappitā.</gathalast>
    <gatha1 line="104">‘‘Upetvā taṃ mahāvīraṃ, assosiṃ dhammadesanaṃ;</gatha1>
    <gathalast line="105">Amataṃ paramassādaṃ, paramatthanivedakaṃ.</gathalast>
    <gatha1 line="106">‘‘Tadā nimantayitvāna, sasaṅghaṃ lokanāyakaṃ;</gatha1>
    <gathalast line="107">Datvā tassa mahādānaṃ, pasannā sehi pāṇibhi.</gathalast>
    <gatha1 line="108">‘‘Jhāyinīnaṃ bhikkhunīnaṃ, aggaṭṭhānamapatthayiṃ;</gatha1>
    <gathalast line="109">Nipacca sirasā dhīraṃ, sasaṅghaṃ lokanāyakaṃ.</gathalast>
    <gatha1 line="110">‘‘Tadā <pageBreak edition="Vipassana Research Institut" number="0.0092" /><pageBreak edition="Pali Text Society" number="0.0083" /> adantadamako, tilokasaraṇo pabhū;</gatha1>
    <gathalast line="111">Byākāsi narasārathi, lacchase taṃ supatthitaṃ.</gathalast>
    <gatha1 line="112">‘‘Satasahassito kappe, okkākakulasambhavo;</gatha1>
    <gathalast line="113">Gotamo nāma gottena, satthā loke bhavissati.</gathalast>
    <gatha1 line="114">‘‘Tassa dhammesu dāyādā, orasā dhammanimmitā;</gatha1>
    <gathalast line="115">Nandāti nāma nāmena, hessati satthu sāvikā.</gathalast>
    <gatha1 line="116">‘‘Taṃ sutvā muditā hutvā, yāvajīvaṃ tadā jinaṃ;</gatha1>
    <gathalast line="117">Mettacittā paricariṃ, paccayehi vināyakaṃ.</gathalast>
    <gatha1 line="118">‘‘Tena <pageBreak edition="Myanmar" number="0.0086" /> kammena sukatena, cetanāpaṇidhīhi ca;</gatha1>
    <gathalast line="119">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="120">‘‘Tato cutā yāmamagaṃ, tatohaṃ tusitaṃ gatā;</gatha1>
    <gathalast line="121">Tato ca nimmānaratiṃ, vasavattipuraṃ tato.</gathalast>
    <gatha1 line="122">‘‘Yattha yatthūpapajjāmi, tassa kammassa vāhasā;</gatha1>
    <gathalast line="123">Tattha tattheva rājūnaṃ, mahesittamakārayiṃ.</gathalast>
    <gatha1 line="124">‘‘Tato cutā manussatte, rājānaṃ cakkavattinaṃ;</gatha1>
    <gathalast line="125">Maṇḍalīnañca rājūnaṃ, mahesittamakārayiṃ.</gathalast>
    <gatha1 line="126">‘‘Sampattiṃ anubhotvāna, devesu manujesu ca;</gatha1>
    <gathalast line="127">Sabbattha sukhitā hutvā, nekakappesu saṃsariṃ.</gathalast>
    <gatha1 line="128">‘‘Pacchime bhave sampatte, suramme kapilavhaye;</gatha1>
    <gathalast line="129">Rañño suddhodanassāhaṃ, dhītā āsiṃ aninditā.</gathalast>
    <gatha1 line="130">‘‘Siriyā <pageBreak edition="Vipassana Research Institut" number="0.0093" /> rūpiniṃ disvā, nanditaṃ āsi taṃ kulaṃ;</gatha1>
    <gathalast line="131">Tena nandāti me nāmaṃ, sundaraṃ pavaraṃ ahu.</gathalast>
    <gatha1 line="132">‘‘Yuvatīnañca sabbāsaṃ, kalyāṇīti ca vissutā;</gatha1>
    <gathalast line="133">Tasmimpi nagare ramme, ṭhapetvā taṃ yasodharaṃ.</gathalast>
    <gatha1 line="134">‘‘Jeṭṭho bhātā tilokaggo, pacchimo arahā tathā;</gatha1>
    <gathalast line="135">Ekākinī gahaṭṭhāhaṃ, mātarā paricoditā.</gathalast>
    <gatha1 line="136">‘‘Sākiyamhi kule jātā, putte buddhānujā tuvaṃ;</gatha1>
    <gathalast line="137">Nandenapi vinā bhūtā, agāre kinnu acchasi.</gathalast>
    <gatha1 line="138">‘‘Jarāvasānaṃ <pageBreak edition="Pali Text Society" number="0.0084" /> yobbaññaṃ, rūpaṃ asucisammataṃ;</gatha1>
    <gathalast line="139">Rogantamapicārogyaṃ, jīvitaṃ maraṇantikaṃ.</gathalast>
    <gatha1 line="140">‘‘Idampi te subhaṃ rūpaṃ, sasīkantaṃ manoharaṃ;</gatha1>
    <gathalast line="141">Bhūsanānaṃ alaṅkāraṃ, sirisaṅghāṭasaṃnibhaṃ.</gathalast>
    <gatha1 line="142">‘‘Puñjitaṃ lokasāraṃva, nayanānaṃ rasāyanaṃ;</gatha1>
    <gathalast line="143">Puññānaṃ kittijananaṃ, ukkākakulanandanaṃ.</gathalast>
    <gatha1 line="144">‘‘Na <pageBreak edition="Myanmar" number="0.0087" /> cireneva kālena, jarā samadhisessati;</gatha1>
    <gathalast line="145">Vihāya gehaṃ kāruññe, cara dhammamanindite.</gathalast>
    <gatha1 line="146">‘‘Sutvāhaṃ mātu vacanaṃ, pabbajiṃ anagāriyaṃ;</gatha1>
    <gathalast line="147">Dehena natu cittena, rūpayobbanalāḷitā.</gathalast>
    <gatha1 line="148">‘‘Mahatā ca payattena, jhānajjhena paraṃ mama;</gatha1>
    <gathalast line="149">Kātuñca vadate mātā, na cāhaṃ tattha ussukā.</gathalast>
    <gatha1 line="150">‘‘Tato <pageBreak edition="Vipassana Research Institut" number="0.0094" /> mahākāruṇiko, disvā maṃ kāmalālasaṃ;</gatha1>
    <gathalast line="151">Nibbandanatthaṃ rūpasmiṃ, mama cakkhupathe jino.</gathalast>
    <gatha1 line="152">‘‘Sakena ānubhāvena, itthiṃ māpesi sobhiniṃ;</gatha1>
    <gathalast line="153">Dassanīyaṃ suruciraṃ, mamatopi surūpiniṃ.</gathalast>
    <gatha1 line="154">‘‘Tamahaṃ vimhitā disvā, ativimhitadehiniṃ;</gatha1>
    <gathalast line="155">Cintayiṃ saphalaṃ meti, nettalābhañca mānusaṃ.</gathalast>
    <gatha1 line="156">‘‘Tamahaṃ ehi subhage, yenattho taṃ vadehi me;</gatha1>
    <gathalast line="157">Kulaṃ te nāmagottañca, vada me yadi te piyaṃ.</gathalast>
    <gatha1 line="158">‘‘Na vañcakālo subhage, ucchaṅge maṃ nivāsaya;</gatha1>
    <gathalast line="159">Sīdantīva mamaṅgāni, pasuppayamuhuttakaṃ.</gathalast>
    <gatha1 line="160">‘‘Tato sīsaṃ mamaṅge sā, katvā sayi sulocanā;</gatha1>
    <gathalast line="161">Tassā nalāṭe patitā, luddhā paramadāruṇā.</gathalast>
    <gatha1 line="162">‘‘Saha <pageBreak edition="Pali Text Society" number="0.0085" /> tassā nipātena, piḷakā upapajjatha;</gatha1>
    <gathalast line="163">Pagghariṃsu pabhinnā ca, kuṇapā pubbalohitā.</gathalast>
    <gatha1 line="164">‘‘Pabhinnaṃ vadanañcāpi, kuṇapaṃ pūtigandhanaṃ;</gatha1>
    <gathalast line="165">Uddhumātaṃ vinilañca, pubbañcāpi sarīrakaṃ.</gathalast>
    <gatha1 line="166">‘‘Sā paveditasabbaṅgī, nissasantī muhuṃ muhuṃ;</gatha1>
    <gathalast line="167">Vedayantī sakaṃ dukkhaṃ, karuṇaṃ paridevayi.</gathalast>
    <gatha1 line="168">‘‘Dukkhena dukkhitā homi, phusayanti ca vedanā;</gatha1>
    <gathalast line="169">Mahādukkhe nimuggamhi, saraṇaṃ hohi me sakhī.</gathalast>
    <gatha1 line="170">‘‘Kuhiṃ <pageBreak edition="Myanmar" number="0.0088" /><pageBreak edition="Vipassana Research Institut" number="0.0095" /> vadanasotaṃ te, kuhiṃ te tuṅganāsikā;</gatha1>
    <gathalast line="171">Tambabimbavaroṭṭhante, vadanaṃ te kuhiṃ gataṃ.</gathalast>
    <gatha1 line="172">‘‘Kuhiṃ sasīnibhaṃ vaṇṇaṃ, kambugīvā kuhiṃ gatā;</gatha1>
    <gathalast line="173">Doḷā lolāva te kaṇṇā, vevaṇṇaṃ samupāgatā.</gathalast>
    <gatha1 line="174">‘‘Makuḷakhārakākārā, kalikāva payodharā;</gatha1>
    <gathalast line="175">Pabhinnā pūtikuṇapā, duṭṭhagandhittamāgatā.</gathalast>
    <gatha1 line="176">‘‘Vedimajjhāva sussoṇī, sūnāva nītakibbisā;</gatha1>
    <gathalast line="177">Jātā amajjhabharitā, aho rūpamasassataṃ.</gathalast>
    <gatha1 line="178">‘‘Sabbaṃ sarīrasañjātaṃ, pūtigandhaṃ bhayānakaṃ;</gatha1>
    <gathalast line="179">Susānamiva bībhacchaṃ, ramante yattha bālisā.</gathalast>
    <gatha1 line="180">‘‘Tadā mahākāruṇiko, bhātā me lokanāyako;</gatha1>
    <gathalast line="181">Disvā saṃviggacittaṃ maṃ, imā gāthā abhāsatha.</gathalast>
    <gatha1 line="182">‘‘Āturaṃ kuṇapaṃ pūtiṃ, passa nande samussayaṃ;</gatha1>
    <gathalast line="183">Asubhāya cittaṃ bhāvehi, ekaggaṃ susamāhitaṃ.</gathalast>
    <gatha1 line="184">‘‘Yathā idaṃ tathā etaṃ, yathā etaṃ tathā idaṃ;</gatha1>
    <gathalast line="185">Duggandhaṃ pūtikaṃ vāti, bālānaṃ abhinanditaṃ.</gathalast>
    <gatha1 line="186">‘‘Evametaṃ avekkhantī, rattindivamatanditā;</gatha1>
    <gathalast line="187">Tato sakāya paññāya, abhinibbijjha dakkhisaṃ.</gathalast>
    <gatha1 line="188">‘‘Tatohaṃ atisaṃviggā, sutvā gāthā subhāsitā;</gatha1>
    <gathalast line="189">Tatraṭṭhitāvahaṃ santī, arahattamapāpuṇiṃ.</gathalast>
    <gatha1 line="190">‘‘Yattha <pageBreak edition="Vipassana Research Institut" number="0.0096" /><pageBreak edition="Pali Text Society" number="0.0086" /> yattha nisinnāhaṃ, sadā jhānaparāyaṇā;</gatha1>
    <gathalast line="191">Jino tasmiṃ guṇe tuṭṭho, etadagge ṭhapesi maṃ.</gathalast>
    <gatha1 line="192">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="193">Arahattaṃ pana patvā attano paṭipattiṃ paccavekkhitvā udānavasena <bold>‘‘āturaṃ asuci’’</bold>ntiādinā satthārā desitāhi tīhi gāthāhi saddhiṃ –</paragraph>
    <hangnum line="194" number="85"></hangnum>
    <gatha1 line="195"> ‘‘Tassā <pageBreak edition="Myanmar" number="0.0089" /> me appamattāya, vicinantiyā yoniso;</gatha1>
    <gathalast line="196">Yathābhūtaṃ ayaṃ kāyo, diṭṭho santarabāhiro.</gathalast>
    <hangnum line="197" number="86"></hangnum>
    <gatha1 line="198"> ‘‘Atha nibbindahaṃ kāye, ajjhattañca virajjahaṃ;</gatha1>
    <gathalast line="199">Appamattā visaṃyuttā, upasantāmhi nibbutā’’ti. –</gathalast>
    <unindented line="200">Imā dve gāthā abhāsi.</unindented>
    <paragraph line="201">Tattha <bold>evametaṃ avekkhantī…pe… dakkhisa</bold>nti etaṃ āturādisabhāvaṃ kāyaṃ evaṃ ‘‘yathā idaṃ tathā eta’’ntiādinā vuttappakārena <bold>rattindivaṃ</bold> sabbakālaṃ atanditā hutvā parato ghosahetukaṃ sutamayañāṇaṃ muñcitvā, <bold>tato</bold> taṃnimittaṃ attani sambhūtattā <bold>sakāya</bold>bhāvanāmayāya <bold>paññāya</bold> yāthāvato ghanavinibbhogakaraṇena abhinibbijjha, kathaṃ nu kho <bold>dakkhisaṃ</bold> passissanti ābhogapurecārikena pubbabhāgañāṇacakkhunā <bold>avekkhantī</bold> vicinantīti attho.</paragraph>
    <paragraph line="202">Tenāha <bold>‘‘tassā me appamattāyā’’</bold>tiādi. Tassattho – tassā me satiavippavāsena <bold>appamattāya yoniso</bold> upāyena aniccādivasena vipassanāpaññāya <bold>vicinantiyā</bold> vīmaṃsantiyā, <bold>ayaṃ</bold> khandhapañcakasaṅkhāto <bold>kāyo</bold> sasantānaparasantānavibhāgato <bold>santarabāhiro</bold> yathābhūtaṃ diṭṭho.</paragraph>
    <paragraph line="203"><bold>Atha</bold> tathā dassanato pacchā <bold>nibbindahaṃ kāye</bold> vipassanāpaññāsahitāya maggapaññāya attabhāve nibbindiṃ, visesatova ajjhattasantāne <bold>virajji</bold> virāgaṃ āpajjiṃ, ahaṃ yathābhūtāya appamādapaṭipattiyā <pageBreak edition="Vipassana Research Institut" number="0.0097" /> matthakappattiyā <bold>appamattā</bold> sabbaso saṃyojanānaṃ samucchinnattā <bold>visaṃyuttā</bold> upasantā ca nibbutā ca amhīti.</paragraph>
    <centered line="204">Sundarīnandātherīgāthāvaṇṇanā niṭṭhitā.</centered>
    <subhead line="205">5. Nanduttarātherīgāthāvaṇṇanā</subhead>
    <paragraph line="206"><bold>Aggiṃ</bold><pageBreak edition="Pali Text Society" number="0.0087" /><bold>candañcā</bold>tiādikā nanduttarāya theriyā gāthā. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde kururaṭṭhe kammāsadhammanigame brāhmaṇakule nibbattitvā <pageBreak edition="Myanmar" number="0.0090" />, ekaccāni vijjāṭṭhānāni sippāyatanāni ca uggahetvā nigaṇṭhapabbajjaṃ upagantvā, vādappasutā jambusākhaṃ gahetvā bhaddākuṇḍalakesā viya jambudīpatale vicarantī mahāmoggallānattheraṃ upasaṅkamitvā pañhaṃ pucchitvā parājayaṃ pattā therassa ovāde ṭhatvā sāsane pabbajitvā samaṇadhammaṃ karontī na cirasseva saha paṭisambhidāhi arahattaṃ patvā attano paṭipattiṃ paccavekkhitvā udānavasena –</paragraph>
    <hangnum line="207" number="87"></hangnum>
    <gatha1 line="208"> ‘‘Aggiṃ candañca sūriyañca, devatā ca namassihaṃ;</gatha1>
    <gathalast line="209">Nadītitthāni gantvāna, udakaṃ oruhāmihaṃ.</gathalast>
    <hangnum line="210" number="88"></hangnum>
    <gatha1 line="211"> ‘‘Bahūvatasamādānā, aḍḍhaṃ sīsassa olikhiṃ;</gatha1>
    <gathalast line="212">Chamāya seyyaṃ kappemi, rattiṃ bhattaṃ na bhuñjahaṃ.</gathalast>
    <hangnum line="213" number="89"></hangnum>
    <gatha1 line="214"> ‘‘Vibhūsāmaṇḍanaratā, nhāpanucchādanehi ca;</gatha1>
    <gathalast line="215">Upakāsiṃ imaṃ kāyaṃ, kāmarāgena aṭṭitā.</gathalast>
    <hangnum line="216" number="90"></hangnum>
    <gatha1 line="217"> ‘‘Tato saddhaṃ labhitvāna, pabbajiṃ anagāriyaṃ;</gatha1>
    <gathalast line="218">Disvā kāyaṃ yathābhūtaṃ, kāmarāgo samūhato.</gathalast>
    <hangnum line="219" number="91"></hangnum>
    <gatha1 line="220"> ‘‘Sabbe bhavā samucchinnā, icchā ca patthanāpi ca;</gatha1>
    <gathalast line="221">Sabbayogavisaṃyuttā, santiṃ pāpuṇi cetaso’’ti. –</gathalast>
    <unindented line="222">Imā <pageBreak edition="Vipassana Research Institut" number="0.0098" /> pañca gāthā abhāsi.</unindented>
    <paragraph line="223">Tattha <bold>aggiṃ candañca sūriyañca, devatā ca namassiha</bold>nti aggippamukhā devāti indānaṃ devānaṃ ārādhanatthaṃ āhutiṃ paggahetvā aggiñca, māse māse sukkapakkhassa dutiyāya candañca, divase divase sāyaṃ pātaṃ sūriyañca, aññā ca bāhirā hiraññagabbhādayo devatā ca, visuddhimaggaṃ gavesantī namassihaṃ namakkāraṃ ahaṃ akāsiṃ. <bold>Nadītitthāni</bold><pageBreak edition="Pali Text Society" number="0.0088" /><bold>gantvāna, udakaṃ oruhāmiha</bold>nti gaṅgādīnaṃ nadīnaṃ pūjātitthāni upagantvā sāyaṃ pātaṃ udakaṃ otarāmi udake nimujjitvā aṅgasiñcanaṃ karomi.</paragraph>
    <paragraph line="224"><bold>Bahūvatasamādānā</bold>ti pañcātapatappanādi bahuvidhavatasamādānā. Gāthāsukhatthaṃ bahūti dīghakaraṇaṃ. <bold>Aḍḍhaṃ sīsassa olikhi</bold>nti mayhaṃ sīsassa aḍḍhameva <pageBreak edition="Myanmar" number="0.0091" /> muṇḍemi. Keci ‘‘aḍḍhaṃ sīsassa olikhinti kesakalāpassa aḍḍhaṃ jaṭābandhanavasena bandhitvā aḍḍhaṃ vissajjesi’’nti atthaṃ vadanti. <bold>Chamāya seyyaṃ kappemī</bold>ti thaṇḍilasāyinī hutvā anantarahitāya bhūmiyā sayāmi. <bold>Rattiṃ bhattaṃ na bhuñjaha</bold>nti rattūparatā hutvā rattiyaṃ bhojanaṃ na bhuñjiṃ.</paragraph>
    <paragraph line="225"><bold>Vibhūsāmaṇḍanaratā</bold>ti cirakālaṃ attakilamathānuyogena kilantakāyā ‘‘evaṃ sarīrassa kilamanena natthi paññāsuddhi. Sace pana indriyānaṃ tosanavasena sarīrassa tappanena suddhi siyā’’ti mantvā imaṃ kāyaṃ anuggaṇhantī vibhūsāyaṃ maṇḍane ca ratā vatthālaṅkārehi alaṅkaraṇe gandhamālādīhi maṇḍane ca abhiratā. <bold>Nhāpanucchādanehi cā</bold>ti sambāhanādīni kāretvā nhāpanena ucchādanena ca. <bold>Upakāsiṃ imaṃ kāya</bold>nti imaṃ mama kāyaṃ anuggaṇhiṃ santappesiṃ. <bold>Kāmarāgena aṭṭitā</bold>ti evaṃ kāyadaḷhībahulā hutvā ayonisomanasikārapaccayā pariyuṭṭhitena kāmarāgena aṭṭitā abhiṇhaṃ upaddutā ahosiṃ.</paragraph>
    <paragraph line="226"><bold>Tato saddhaṃ labhitvānā</bold>ti evaṃ samādinnavatāni bhinditvā kāyadaḷhībahulā vādappasutā hutvā tattha tattha vicarantī tato pacchā aparabhāge mahāmoggallānattherassa santike laddhovādānusāsanā saddhaṃ paṭilabhitvā. <bold>Disvā kāyaṃ yathābhūta</bold>nti saha vipassanāya maggapaññāya imaṃ mama kāyaṃ yathābhūtaṃ disvā anāgāmimaggena sabbaso kāmarāgo samūhato. Tato paraṃ aggamaggena <bold>sabbe bhavā samucchinnā, icchā ca patthanāpi cā</bold>ti paccuppannavisayābhilāsasaṅkhātā icchā ca āyatibhavābhilāsasaṅkhātā patthanāpi sabbe bhavāpi samucchinnāti <pageBreak edition="Vipassana Research Institut" number="0.0099" /> yojanā <pageBreak edition="Pali Text Society" number="0.0089" />. <bold>Santiṃ pāpuṇi cetaso</bold>ti accantaṃ santiṃ arahattaphalaṃ pāpuṇiṃ adhigacchinti attho.</paragraph>
    <centered line="227">Nanduttarātherīgāthāvaṇṇanā niṭṭhitā.</centered>
    <subhead line="228">6. Mittākāḷītherīgāthāvaṇṇanā</subhead>
    <paragraph line="229"><bold>Saddhāya</bold><pageBreak edition="Myanmar" number="0.0092" /><bold>pabbajitvānā</bold>tiādikā mittākāḷiyā theriyā gāthā. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī imasmiṃ buddhuppāde kururaṭṭhe kammāsadhammanigame brāhmaṇakule nibbattitvā viññutaṃ pattā mahāsatipaṭṭhānadesanāya paṭiladdhasaddhā bhikkhunīsu pabbajitvā satta saṃvaccharāni lābhasakkāragiddhikā hutvā samaṇadhammaṃ karontī tattha tattha vicaritvā aparabhāge yoniso ummujjantī saṃvegajātā hutvā vipassanaṃ paṭṭhapetvā na cirasseva saha paṭisambhidāhi arahattaṃ patvā attano paṭipattiṃ paccavekkhitvā udānavasena –</paragraph>
    <hangnum line="230" number="92"></hangnum>
    <gatha1 line="231"> ‘‘Saddhāya pabbajitvāna, agārasmānagāriyaṃ;</gatha1>
    <gathalast line="232">Vicariṃhaṃ tena tena, lābhasakkāraussukā.</gathalast>
    <hangnum line="233" number="93"></hangnum>
    <gatha1 line="234"> ‘‘Riñcitvā paramaṃ atthaṃ, hīnamatthaṃ asevihaṃ;</gatha1>
    <gathalast line="235">Kilesānaṃ vasaṃ gantvā, sāmaññatthaṃ na bujjhihaṃ.</gathalast>
    <hangnum line="236" number="94"></hangnum>
    <gatha1 line="237"> ‘‘Tassā me ahu saṃvego, nisinnāya vihārake;</gatha1>
    <gathalast line="238">Ummaggapaṭipannāmhi, taṇhāya vasamāgatā.</gathalast>
    <hangnum line="239" number="95"></hangnum>
    <gatha1 line="240"> ‘‘Appakaṃ jīvitaṃ mayhaṃ, jarā byādhi ca maddati;</gatha1>
    <gathalast line="241">Purāyaṃ bhijjati kāyo, na me kālo pamajjituṃ.</gathalast>
    <hangnum line="242" number="96"></hangnum>
    <gatha1 line="243"> ‘‘Yathābhūtamavekkhantī, khandhānaṃ udayabbayaṃ;</gatha1>
    <gathalast line="244">Vimuttacittā uṭṭhāsiṃ, kataṃ buddhassa sāsana’’nti. – imā gāthā abhāsi;</gathalast>
    <paragraph line="245">Tattha <pageBreak edition="Vipassana Research Institut" number="0.0100" /><bold>vicariṃhaṃ tena tena, lābhasakkāraussukā</bold>ti lābhe ca sakkāre ca ussukā yuttappayuttā hutvā tena tena bāhusaccadhammakathādinā lābhuppādahetunā vicariṃ ahaṃ.</paragraph>
    <paragraph line="246"><bold>Riñcitvā paramaṃ attha</bold>nti jhānavipassanāmaggaphalādiṃ uttamaṃ atthaṃ jahitvā chaḍḍetvā. <bold>Hīnamatthaṃ aseviha</bold>nti catupaccayasaṅkhātaāmisabhāvato <pageBreak edition="Pali Text Society" number="0.0090" /> hīnaṃ lāmakaṃ atthaṃ ayoniso pariyesanāya paṭiseviṃ ahaṃ. <bold>Kilesānaṃ vasaṃ gantvā</bold>ti mānamadataṇhādīnaṃ kilesānaṃ vasaṃ upagantvā <bold>sāmaññatthaṃ</bold> samaṇakiccaṃ <bold>na bujjhiṃ</bold> na jāniṃ ahaṃ.</paragraph>
    <paragraph line="247"><bold>Nisinnāya</bold><pageBreak edition="Myanmar" number="0.0093" /><bold>vihārake</bold>ti mama vasanakaovarake nisinnāya ahu saṃvego. Kathanti ce, āha <bold>‘‘ummaggapaṭipannāmhī’’</bold>ti. Tattha <bold>ummaggapaṭipannāmhī</bold>ti yāvadeva anupādāya parinibbānatthamidaṃ sāsanaṃ, tattha sāsane pabbajitvā kammaṭṭhānaṃ amanasikarontī tassa ummaggapaṭipannā amhīti. <bold>Taṇhāya vasamāgatā</bold>ti paccayuppādanataṇhāya vasaṃ upagatā.</paragraph>
    <paragraph line="248"><bold>Appakaṃ jīvitaṃ mayha</bold>nti paricchinnakālā vajjitato bahūpaddavato ca mama jīvitaṃ appakaṃ parittaṃ lahukaṃ. <bold>Jarā byādhi ca maddatī</bold>ti tañca samantato āpatitvā nippothentā pabbatā viya jarā byādhi ca maddati nimmathati. ‘‘Maddare’’tipi pāṭho. <bold>Purāyaṃ bhijjati kāyo</bold>ti ayaṃ kāyo bhijjati purā. Yasmā tassa ekaṃsiko bhedo, tasmā <bold>na me kālo pamajjituṃ</bold> ayaṃ kālo aṭṭhakkhaṇavajjito navamo khaṇo, so pamajjituṃ na yuttoti tassāhuṃ saṃvegoti yojanā.</paragraph>
    <paragraph line="249"><bold>Yathābhūtamavekkhantī</bold>ti evaṃ jātasaṃvegā vipassanaṃ paṭṭhapetvā aniccādimanasikārena yathābhūtamavekkhantī. Kiṃ avekkhantīti āha <bold>‘‘khandhānaṃ udayabbaya’’</bold>nti. ‘‘Avijjāsamudayā rūpasamudayo’’tiādinā (paṭi. ma. 1.50) samapaññāsappabhedānaṃ pañcannaṃ upādānakkhandhānaṃ uppādanirodhañca udayabbayānupassanāya avekkhantī vipassanaṃ ussukkāpetvā maggapaṭipāṭiyā sabbaso kilesehi ca bhavehi ca vimuttacittā uṭṭhāsiṃ, ubhato uṭṭhānena maggena bhavattayato cāti vuṭṭhitā ahosiṃ. Sesaṃ vuttanayameva.</paragraph>
    <centered line="250">Mittākāḷītherīgāthāvaṇṇanā niṭṭhitā.</centered>
    <subhead line="251">7. Sakulātherīgāthāvaṇṇanā</subhead>
    <paragraph line="252"><bold>Agārasmiṃ</bold><pageBreak edition="Vipassana Research Institut" number="0.0101" /><pageBreak edition="Pali Text Society" number="0.0091" /><bold>vasantī</bold>tiādikā sakulāya theriyā gāthā. Ayaṃ kira padumuttarassa bhagavato kāle haṃsavatīnagare ānandassa rañño dhītā hutvā nibbattā, satthu vemātikabhaginī <bold>nandā</bold>ti nāmena. Sā viññutaṃ patvā ekadivasaṃ satthu santike dhammaṃ suṇantī satthārā ekaṃ bhikkhuniṃ dibbacakkhukānaṃ aggaṭṭhāne ṭhapentaṃ disvā ussāhajātā adhikārakammaṃ katvā sayampi taṃ ṭhānantaraṃ patthentī paṇidhānamakāsi. Sā tattha yāvajīvaṃ <pageBreak edition="Myanmar" number="0.0094" /> bahuṃ uḷāraṃ kusalakammaṃ katvā devaloke nibbattitvā aparāparaṃ sugatīsuyeva saṃsarantī kassapassa bhagavato kāle brāhmaṇakule nibbattitvā paribbājakapabbajjaṃ pabbajitvā ekacārinī vicarantī ekadivasaṃ telabhikkhāya āhiṇḍitvā telaṃ labhitvā tena telena satthu cetiye sabbarattiṃ dīpapūjaṃ akāsi. Sā tato cutā tāvatiṃse nibbattitvā suvisuddhadibbacakkhukā hutvā ekaṃ buddhantaraṃ devesuyeva saṃsaritvā imasmiṃ buddhuppāde sāvatthiyaṃ brāhmaṇakule nibbatti. <bold>Sakulā</bold>tissā nāmaṃ ahosi. Sā viññutaṃ pattā satthu jetavanapaṭiggahaṇe paṭiladdhasaddhā upāsikā hutvā aparabhāge aññatarassa khīṇāsavattherassa santike dhammaṃ sutvā sañjātasaṃvegā pabbajitvā vipassanaṃ paṭṭhapetvā ghaṭentī vāyamantī na cirasseva arahattaṃ pāpuṇi. Tena vuttaṃ <bold>apadāne</bold> (apa. therī 2.3.131-165) –</paragraph>
    <gatha1 line="253">‘‘Padumuttaro nāma jino, sabbadhammāna pāragū;</gatha1>
    <gathalast line="254">Ito satasahassamhi, kappe uppajji nāyako.</gathalast>
    <gatha1 line="255">‘‘Hitāya sabbasattānaṃ, sukhāya vadataṃ varo;</gatha1>
    <gathalast line="256">Atthāya purisājañño, paṭipanno sadevake.</gathalast>
    <gatha1 line="257">‘‘Yasaggapatto sirimā, kittivaṇṇagato jino;</gatha1>
    <gathalast line="258">Pūjito sabbalokassa, disā sabbāsu vissuto.</gathalast>
    <gatha1 line="259">‘‘Uttiṇṇavicikiccho so, vītivattakathaṃkatho;</gatha1>
    <gathalast line="260">Sampuṇṇamanasaṅkappo, patto sambodhimuttamaṃ.</gathalast>
    <gatha1 line="261">‘‘Anuppannassa <pageBreak edition="Vipassana Research Institut" number="0.0102" /> maggassa, uppādetā naruttamo;</gatha1>
    <gathalast line="262">Anakkhātañca akkhāsi, asañjātañca sañjanī.</gathalast>
    <gatha1 line="263">‘‘Maggaññū <pageBreak edition="Pali Text Society" number="0.0092" /> ca maggavidū, maggakkhāyī narāsabho;</gatha1>
    <gathalast line="264">Maggassa kusalo satthā, sārathīnaṃ varuttamo.</gathalast>
    <gatha1 line="265">‘‘Mahākāruṇiko satthā, dhammaṃ deseti nāyako;</gatha1>
    <gathalast line="266">Nimugge kāmapaṅkamhi, samuddharati pāṇine.</gathalast>
    <gatha1 line="267">‘‘Tadāhaṃ haṃsavatiyaṃ, jātā khattiyanandanā;</gatha1>
    <gathalast line="268">Surūpā sadhanā cāpi, dayitā ca sirīmatī.</gathalast>
    <gatha1 line="269">‘‘Ānandassa <pageBreak edition="Myanmar" number="0.0095" /> mahārañño, dhītā paramasobhanā;</gatha1>
    <gathalast line="270">Vemātā bhaginī cāpi, padumuttaranāmino.</gathalast>
    <gatha1 line="271">‘‘Rājakaññāhi sahitā, sabbābharaṇabhūsitā;</gatha1>
    <gathalast line="272">Upāgamma mahāvīraṃ, assosiṃ dhammadesanaṃ.</gathalast>
    <gatha1 line="273">‘‘Tadā hi so lokagaru, bhikkhuniṃ dibbacakkhukaṃ;</gatha1>
    <gathalast line="274">Kittayaṃ parisāmajjhe, aggaṭṭhāne ṭhapesi taṃ.</gathalast>
    <gatha1 line="275">‘‘Suṇitvā tamahaṃ haṭṭhā, dānaṃ datvāna satthuno;</gatha1>
    <gathalast line="276">Pūjitvāna ca sambuddhaṃ, dibbacakkhuṃ apatthayiṃ.</gathalast>
    <gatha1 line="277">‘‘Tato avoca maṃ satthā, nande lacchasi patthitaṃ;</gatha1>
    <gathalast line="278">Padīpadhammadānānaṃ, phalametaṃ sunicchitaṃ.</gathalast>
    <gatha1 line="279">‘‘Satasahassito kappe, okkākakulasambhavo;</gatha1>
    <gathalast line="280">Gotamo nāma gottena, satthā loke bhavissati.</gathalast>
    <gatha1 line="281">‘‘Tassa <pageBreak edition="Vipassana Research Institut" number="0.0103" /> dhammesu dāyādā, orasā dhammanimmitā;</gatha1>
    <gathalast line="282">Sakulā nāma nāmena, hessati satthu sāvikā.</gathalast>
    <gatha1 line="283">‘‘Tena kammena sukatena, cetanāpaṇidhīhi ca;</gatha1>
    <gathalast line="284">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="285">‘‘Imamhi bhaddake kappe, brahmabandhu mahāyaso;</gatha1>
    <gathalast line="286">Kassapo nāma gottena, uppajji vadataṃ varo.</gathalast>
    <gatha1 line="287">‘‘Paribbājakinī āsiṃ, tadāhaṃ ekacārinī;</gatha1>
    <gathalast line="288">Bhikkhāya vicaritvāna, alabhiṃ telamattakaṃ.</gathalast>
    <gatha1 line="289">‘‘Tena dīpaṃ padīpetvā, upaṭṭhiṃ sabbasaṃvariṃ;</gatha1>
    <gathalast line="290">Cetiyaṃ dvipadaggassa, vippasannena cetasā.</gathalast>
    <gatha1 line="291">‘‘Tena kammena sukatena, cetanāpaṇidhīhi ca;</gatha1>
    <gathalast line="292">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="293">‘‘Yattha <pageBreak edition="Pali Text Society" number="0.0093" /> yatthūpapajjāmi, tassa kammassa vāhasā;</gatha1>
    <gathalast line="294">Pajjalanti mahādīpā, tattha tattha gatāya me.</gathalast>
    <gatha1 line="295">‘‘Tirokuṭṭaṃ <pageBreak edition="Myanmar" number="0.0096" /> tiroselaṃ, samatiggayha pabbataṃ;</gatha1>
    <gathalast line="296">Passāmahaṃ yadicchāmi, dīpadānassidaṃ phalaṃ.</gathalast>
    <gatha1 line="297">‘‘Visuddhanayanā homi, yasasā ca jalāmahaṃ;</gatha1>
    <gathalast line="298">Saddhāpaññāvatī ceva, dīpadānassidaṃ phalaṃ.</gathalast>
    <gatha1 line="299">‘‘Pacchime ca bhave dāni, jātā vippakule ahaṃ;</gatha1>
    <gathalast line="300">Pahūtadhanadhaññamhi, mudite rājapūjite.</gathalast>
    <gatha1 line="301">‘‘Ahaṃ <pageBreak edition="Vipassana Research Institut" number="0.0104" /> sabbaṅgasampannā, sabbābharaṇabhūsitā;</gatha1>
    <gathalast line="302">Purappavese sugataṃ, vātapāne ṭhitā ahaṃ.</gathalast>
    <gatha1 line="303">‘‘Disvā jalantaṃ yasasā, devamanussasakkataṃ;</gatha1>
    <gathalast line="304">Anubyañjanasampannaṃ, lakkhaṇehi vibhūsitaṃ.</gathalast>
    <gatha1 line="305">‘‘Udaggacittā sumanā, pabbajjaṃ samarocayiṃ;</gatha1>
    <gathalast line="306">Na cireneva kālena, arahattamapāpuṇiṃ.</gathalast>
    <gatha1 line="307">‘‘Iddhīsu ca vasī homi, dibbāya sotadhātuyā;</gatha1>
    <gathalast line="308">Paracittāni jānāmi, satthusāsanakārikā.</gathalast>
    <gatha1 line="309">‘‘Pubbenivāsaṃ jānāmi, dibbacakkhu visodhitaṃ;</gatha1>
    <gathalast line="310">Khepetvā āsave sabbe, visuddhāsiṃ sunimmalā.</gathalast>
    <gatha1 line="311">‘‘Pariciṇṇo mayā satthā, kataṃ buddhassa sāsanaṃ;</gatha1>
    <gathalast line="312">Ohito garuko bhāro, bhavanettisamūhatā.</gathalast>
    <gatha1 line="313">‘‘Yassatthāya pabbajitā, agārasmānagāriyaṃ;</gatha1>
    <gathalast line="314">So me attho anuppatto, sabbasaṃyojanakkhayo.</gathalast>
    <gatha1 line="315">‘‘Tato mahākāruṇiko, etadagge ṭhapesi maṃ;</gatha1>
    <gathalast line="316">Dibbacakkhukānaṃ aggā, sakulāti naruttamo.</gathalast>
    <gatha1 line="317">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="318">Arahattaṃ pana patvā katādhikāratāya dibbacakkhuñāṇe ciṇṇavasī ahosi. Tena naṃ satthā dibbacakkhukānaṃ bhikkhunīnaṃ aggaṭṭhāne ṭhapesi. Sā attano paṭipattiṃ paccavekkhitvā pītisomanassajātā udānavasena –</paragraph>
    <hangnum line="319" number="97"></hangnum>
    <gatha1 line="320"> ‘‘Agārasmiṃ <pageBreak edition="Myanmar" number="0.0097" /><pageBreak edition="Vipassana Research Institut" number="0.0105" /><pageBreak edition="Pali Text Society" number="0.0094" /> vasantīhaṃ, dhammaṃ sutvāna bhikkhuno;</gatha1>
    <gathalast line="321">Addasaṃ virajaṃ dhammaṃ, nibbānaṃ padamaccutaṃ.</gathalast>
    <hangnum line="322" number="98"></hangnum>
    <gatha1 line="323"> ‘‘Sāhaṃ puttaṃ dhītarañca, dhanadhaññañca chaḍḍiya;</gatha1>
    <gathalast line="324">Kese chedāpayitvāna, pabbajiṃ anagāriyaṃ.</gathalast>
    <hangnum line="325" number="99"></hangnum>
    <gatha1 line="326"> ‘‘Sikkhamānā ahaṃ santī, bhāventī maggamañjasaṃ;</gatha1>
    <gathalast line="327">Pahāsiṃ rāgadosañca, tadekaṭṭhe ca āsave.</gathalast>
    <hangnum line="328" number="100"></hangnum>
    <gatha1 line="329"> ‘‘Bhikkhunī upasampajja, pubbajātimanussariṃ;</gatha1>
    <gathalast line="330">Dibbacakkhu visodhitaṃ, vimalaṃ sādhubhāvitaṃ.</gathalast>
    <hangnum line="331" number="101"></hangnum>
    <gatha1 line="332"> ‘‘Saṅkhāre parato disvā, hetujāte palokite;</gatha1>
    <gathalast line="333">Pahāsiṃ āsave sabbe, sītibhūtāmhi nibbutā’’ti. –</gathalast>
    <unindented line="334">Imā gāthā abhāsi.</unindented>
    <paragraph line="335">Tattha <bold>agārasmiṃ vasantīhaṃ, dhammaṃ sutvāna bhikkhuno</bold>ti ahaṃ pubbe agāramajjhe vasamānā aññatarassa bhinnakilesassa bhikkhuno santike catusaccagabbhaṃ dhammakathaṃ sutvā. <bold>Addasaṃ virajaṃ dhammaṃ, nibbānaṃ padamaccuta</bold>nti rāgarajādīnaṃ abhāvena virajaṃ, vānato nikkhantattā nibbānaṃ, cavanābhāvato adhigatānaṃ accutihetutāya ca nibbānaṃ accutaṃ, padanti ca laddhanāmaṃ asaṅkhatadhammaṃ, sahassanayapaṭimaṇḍitena dassanasaṅkhātena dhammacakkhunā addasaṃ passiṃ.</paragraph>
    <paragraph line="336"><bold>Sāha</bold>nti sā ahaṃ vuttappakārena sotāpannā homi.</paragraph>
    <paragraph line="337"><bold>Sikkhamānā ahaṃ santī</bold>ti ahaṃ sikkhamānāva samānā pabbajitvā vasse aparipuṇṇe eva. <bold>Bhāventī maggamañjasa</bold>nti majjhimapaṭipattibhāvato añjasaṃ uparimaggaṃ uppādentī. <bold>Tadekaṭṭhe ca āsave</bold>ti rāgadosehi sahajekaṭṭhe pahānekaṭṭhe ca tatiyamaggavajjhe āsave <bold>pahāsiṃ</bold> samucchindiṃ.</paragraph>
    <paragraph line="338"><bold>Bhikkhunī</bold><pageBreak edition="Vipassana Research Institut" number="0.0106" /><bold>upasampajjā</bold>ti vasse paripuṇṇe upasampajjitvā bhikkhunī hutvā. <bold>Vimala</bold>nti avijjādīhi upakkilesehi vimuttatāya vigatamalaṃ, <bold>sādhu</bold> sakkacca sammadeva <pageBreak edition="Myanmar" number="0.0098" /><bold>bhāvitaṃ,</bold> sādhūhi vā buddhādīhi <bold>bhāvitaṃ</bold> uppāditaṃ dibbacakkhu visodhitanti sambandho.</paragraph>
    <paragraph line="339"><bold>Saṅkhāre</bold>ti tebhūmakasaṅkhāre. <bold>Parato</bold>ti anattato. <bold>Hetujāte</bold>ti paccayuppanne. <bold>Palokite</bold>ti palujjanasabhāve <pageBreak edition="Pali Text Society" number="0.0095" /> pabhaṅgune paññācakkhunā disvā. <bold>Pahāsiṃ āsave sabbe</bold>ti aggamaggena avasiṭṭhe sabbepi āsave pajahiṃ, khepesinti attho. Sesaṃ vuttanayameva.</paragraph>
    <centered line="340">Sakulātherīgāthāvaṇṇanā niṭṭhitā.</centered>
    <subhead line="341">8. Soṇātherīgāthāvaṇṇanā</subhead>
    <paragraph line="342"><bold>Dasa putte vijāyitvā</bold>tiādikā soṇāya theriyā gāthā. Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ āraddhavīriyānaṃ bhikkhunīnaṃ aggaṭṭhāne ṭhapentaṃ disvā, adhikārakammaṃ katvā sayampi taṃ ṭhānantaraṃ patthetvā yāvajīvaṃ puññāni katvā, tato cutā kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ kulagehe nibbattitvā vayappattā patikulaṃ gatā dasa puttadhītaro labhitvā <bold>bahuputtikā</bold>ti paññāyittha. Sā sāmike pabbajite vayappatte puttadhītaro gharāvāse patiṭṭhāpetvā sabbaṃ dhanaṃ puttānaṃ vibhajitvā adāsi, na kiñci attano ṭhapesi. Taṃ puttā ca dhītaro ca katipāhameva upaṭṭhahitvā paribhavaṃ akaṃsu. Sā ‘‘kiṃ mayhaṃ imehi paribhavāya ghare vasantiyā’’ti bhikkhuniyo upasaṅkamitvā pabbajjaṃ yāci. Taṃ bhikkhuniyo pabbājesuṃ. Sā laddhūpasampadā ‘‘ahaṃ mahallikākāle pabbajitvā appamattāya bhavitabba’’nti bhikkhunīnaṃ vattapaṭivattaṃ karontī ‘‘sabbarattiṃ samaṇadhammaṃ karissāmī’’ti heṭṭhāpāsāde ekathambhaṃ hatthena gahetvā taṃ avijahamānā samaṇadhammaṃ karontī caṅkamamānāpi ‘‘andhakāre ṭhāne rukkhādīsu yattha katthaci me sīsaṃ paṭihaññeyyā’’ti rukkhaṃ hatthena gahetvā taṃ avijahamānāva samaṇadhammaṃ karoti. Tato paṭṭhāya sā āraddhavīriyatāya pākaṭā ahosi. Satthā tassā ñāṇaparipākaṃ disvā <pageBreak edition="Myanmar" number="0.0099" /><pageBreak edition="Pali Text Society" number="0.0096" /> gandhakuṭiyaṃ nisinnova obhāsaṃ pharitvā sammukhe nisinno viya attānaṃ dassetvā –</paragraph>
    <gatha1 line="343">‘‘Yo <pageBreak edition="Vipassana Research Institut" number="0.0107" /> ca vassasataṃ jīve, apassaṃ dhammamuttamaṃ;</gatha1>
    <gathalast line="344">Ekāhaṃ jīvitaṃ seyyo, passato dhammamuttama’’nti. (dha. pa. 115) –</gathalast>
    <unindented line="345">Gāthaṃ abhāsi. Sā gāthāpariyosāne arahattaṃ pāpuṇi. Tena vuttaṃ <bold>apadāne</bold> (apa. therī 2.3.220-243) –</unindented>
    <gatha1 line="346">‘‘Padumuttaro nāma jino, sabbadhammāna pāragū;</gatha1>
    <gathalast line="347">Ito satasahassamhi, kappe uppajji nāyako.</gathalast>
    <gatha1 line="348">‘‘Tadā seṭṭhikule jātā, sukhitā pūjitā piyā;</gatha1>
    <gathalast line="349">Upetvā taṃ munivaraṃ, assosiṃ madhuraṃ vacaṃ.</gathalast>
    <gatha1 line="350">‘‘Āraddhavīriyānaggaṃ, vaṇṇesi bhikkhuniṃ jino;</gatha1>
    <gathalast line="351">Taṃ sutvā muditā hutvā, kāraṃ katvāna satthuno.</gathalast>
    <gatha1 line="352">‘‘Abhivādiya sambuddhaṃ, ṭhānaṃ taṃ patthayiṃ tadā;</gatha1>
    <gathalast line="353">Anumodi mahāvīro, sijjhataṃ paṇidhī tava.</gathalast>
    <gatha1 line="354">‘‘Satasahassito kappe, okkākakulasambhavo;</gatha1>
    <gathalast line="355">Gotamo nāma gottena, satthā loke bhavissati.</gathalast>
    <gatha1 line="356">‘‘Tassa dhammesu dāyādā, orasā dhammanimmitā;</gatha1>
    <gathalast line="357">Soṇāti nāma nāmena, hessati satthu sāvikā.</gathalast>
    <gatha1 line="358">‘‘Taṃ sutvā muditā hutvā, yāvajīvaṃ tadā jinaṃ;</gatha1>
    <gathalast line="359">Mettacittā paricariṃ, paccayehi vināyakaṃ.</gathalast>
    <gatha1 line="360">‘‘Tena kammena sukatena, cetanāpaṇidhīhi ca;</gatha1>
    <gathalast line="361">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="362">‘‘Pacchime ca bhave dāni, jātā seṭṭhikule ahaṃ;</gatha1>
    <gathalast line="363">Sāvatthiyaṃ puravare, iddhe phīte mahaddhane.</gathalast>
    <gatha1 line="364">‘‘Yadā <pageBreak edition="Vipassana Research Institut" number="0.0108" /> ca yobbanappattā, gantvā patikulaṃ ahaṃ;</gatha1>
    <gathalast line="365">Dasa puttāni ajaniṃ, surūpāni visesato.</gathalast>
    <gatha1 line="366">‘‘Sukhedhitā <pageBreak edition="Myanmar" number="0.0100" /> ca te sabbe, jananettamanoharā;</gatha1>
    <gathalast line="367">Amittānampi rucitā, mama pageva te siyā.</gathalast>
    <gatha1 line="368">‘‘Tato mayhaṃ akāmāya, dasaputtapurakkhato;</gatha1>
    <gathalast line="369">Pabbajittha sa me bhattā, devadevassa sāsane.</gathalast>
    <gatha1 line="370">‘‘Tadekikā <pageBreak edition="Pali Text Society" number="0.0097" /> vicintesiṃ, jīvitenālamatthu me;</gatha1>
    <gathalast line="371">Cattāya patiputtehi, vuḍḍhāya ca varākiyā.</gathalast>
    <gatha1 line="372">‘‘Ahampi tattha gacchissaṃ, sampatto yattha me pati;</gatha1>
    <gathalast line="373">Evāhaṃ cintayitvāna, pabbajiṃ anagāriyaṃ.</gathalast>
    <gatha1 line="374">‘‘Tato ca maṃ bhikkhuniyo, ekaṃ bhikkhunupassaye;</gatha1>
    <gathalast line="375">Vihāya gacchumovādaṃ, tāpehi udakaṃ iti.</gathalast>
    <gatha1 line="376">‘‘Tadā udakamāhitvā, okiritvāna kumbhiyā;</gatha1>
    <gathalast line="377">Culle ṭhapetvā āsīnā, tato cittaṃ samādahiṃ.</gathalast>
    <gatha1 line="378">‘‘Khandhe aniccato disvā, dukkhato ca anattato;</gatha1>
    <gathalast line="379">Khepetvā āsave sabbe, arahattamapāpuṇiṃ.</gathalast>
    <gatha1 line="380">‘‘Tadāgantvā bhikkhuniyo, uṇhodakamapucchisuṃ;</gatha1>
    <gathalast line="381">Tejodhātumadhiṭṭhāya, khippaṃ santāpayiṃ jalaṃ.</gathalast>
    <gatha1 line="382">‘‘Vimhitā tā jinavaraṃ, etamatthamasāvayuṃ;</gatha1>
    <gathalast line="383">Taṃ sutvā mudito nātho, imaṃ gāthaṃ abhāsatha.</gathalast>
    <gatha1 line="384">‘‘Yo <pageBreak edition="Vipassana Research Institut" number="0.0109" /> ca vassasataṃ jīve, kusīto hīnavīriyo;</gatha1>
    <gathalast line="385">Ekāhaṃ jīvitaṃ seyyo, vīriyamārabhato daḷhaṃ.</gathalast>
    <gatha1 line="386">‘‘Ārādhito mahāvīro, mayā suppaṭipattiyā;</gatha1>
    <gathalast line="387">Āraddhavīriyānaggaṃ, mamāha sa mahāmuni.</gathalast>
    <gatha1 line="388">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="389">Atha naṃ bhagavā bhikkhuniyo paṭipāṭiyā ṭhānantare ṭhapento āraddhavīriyānaṃ aggaṭṭhāne ṭhapesi. Sā ekadivasaṃ attano paṭipattiṃ paccavekkhitvā udānavasena –</paragraph>
    <hangnum line="390" number="102"></hangnum>
    <gatha1 line="391"> ‘‘Dasa <pageBreak edition="Myanmar" number="0.0101" /> putte vijāyitvā, asmiṃ rūpasamussaye;</gatha1>
    <gathalast line="392">Tatohaṃ dubbalā jiṇṇā, bhikkhuniṃ upasaṅkamiṃ.</gathalast>
    <hangnum line="393" number="103"></hangnum>
    <gatha1 line="394"> ‘‘Sā me dhammamadesesi, khandhāyatanadhātuyo;</gatha1>
    <gathalast line="395">Tassā dhammaṃ suṇitvāna, kese chetvāna pabbajiṃ.</gathalast>
    <hangnum line="396" number="104"></hangnum>
    <gatha1 line="397"> ‘‘Tassā <pageBreak edition="Pali Text Society" number="0.0098" /> me sikkhamānāya, dibbacakkhu visodhitaṃ;</gatha1>
    <gathalast line="398">Pubbenivāsaṃ jānāmi, yattha me vusitaṃ pure.</gathalast>
    <hangnum line="399" number="105"></hangnum>
    <gatha1 line="400"> ‘‘Animittañca bhāvemi, ekaggā susamāhitā;</gatha1>
    <gathalast line="401">Anantarāvimokkhāsiṃ, anupādāya nibbutā.</gathalast>
    <hangnum line="402" number="106"></hangnum>
    <gatha1 line="403"> ‘‘Pañcakkhandhā pariññātā, tiṭṭhanti chinnamūlakā;</gatha1>
    <gathalast line="404">Dhi tavatthu jare jamme, natthi dāni punabbhavo’’ti. – imā gāthā abhāsi;</gathalast>
    <paragraph line="405">Tattha <bold>rūpasamussaye</bold>ti rūpasaṅkhāte samussaye. Ayañhi rūpasaddo ‘‘cakkhuñca paṭicca rūpe ca uppajjati cakkhuviññāṇa’’ntiādīsu (saṃ. ni. 4.60) rūpāyatane āgato. ‘‘Yaṃkiñci rūpaṃ atītānāgatapaccuppanna’’ntiādīsu (a. ni. 4.181) rūpakkhandhe. ‘‘Piyarūpe sātarūpe <pageBreak edition="Vipassana Research Institut" number="0.0110" /> rajjatī’’tiādīsu (ma. ni. 1.409) sabhāve. ‘‘Bahiddhā rūpāni passatī’’tiādīsu (dī. ni. 3.338; a. ni. 1.427-434) kasiṇāyatane. ‘‘Rūpī rūpāni passatī’’tiādīsu (dī. ni. 3.339; a. ni. 1.435-442) rūpajhāne. ‘‘Aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito rūpantveva saṅkhaṃ gacchatī’’tiādīsu (ma. ni. 1.306) rūpakāye. Idhāpi rūpakāyeva daṭṭhabbo. <bold>Samussaya</bold>saddopi aṭṭhīnaṃ sarīrassa pariyāyo. ‘‘Satanti samussayā’’tiādīsu aṭṭhisarīrapariyāye. ‘‘Āturaṃ asuciṃ pūtiṃ, passa nande samussaya’’ntiādīsu (theragā. 19) sarīre. Idhāpi sarīre eva daṭṭhabbo. Tena vuttaṃ – ‘‘rūpasamussaye’’ti, rūpasaṅkhāte samussaye sarīreti attho. Ṭhatvāti vacanaseso. Asmiṃ rūpasamussayeti hi imasmiṃ rūpasamussaye ṭhatvā imaṃ rūpakāyaṃ nissāya dasa putte vijāyitvāti yojanā. <bold>Tato</bold>ti tasmā dasaputtavijāyanahetu. Sā hi paṭhamavayaṃ atikkamitvā puttake <pageBreak edition="Myanmar" number="0.0102" /> vijāyantī anukkamena dubbalasarīrā jarājiṇṇā ca ahosi. Tena vuttaṃ <bold>‘‘tatohaṃ dubbalā jiṇṇā’’</bold>ti.</paragraph>
    <paragraph line="406"><bold>Tassā</bold>ti tato, <bold>tassā</bold>ti vā tassā santike. Puna tassāti karaṇe sāmivacanaṃ, tāyāti attho. <bold>Sikkhamānāyā</bold>ti tissopi sikkhā sikkhamānā.</paragraph>
    <paragraph line="407"><bold>Anantarāvimokkhāsi</bold>nti aggamaggassa anantarā uppannavimokkhā āsiṃ. Rūpī rūpāni passatītiādayo hi aṭṭhapi vimokkhā anantaravimokkhā nāma na honti. Maggānantaraṃ anuppattā hi phalavimokkhā phalasamāpattikāle pavattamānāpi paṭhamamaggānantarameva samuppattito <pageBreak edition="Pali Text Society" number="0.0099" /> taṃ upādāya anantaravimokkhā nāma, yathā maggasamādhi ānantarikasamādhīti vuccati. <bold>Anupādāya nibbutā</bold>ti rūpādīsu kiñcipi aggahetvā kilesaparinibbānena nibbutā āsiṃ.</paragraph>
    <paragraph line="408">Evaṃ vijjāttayaṃ vibhāvetvā arahattaphalena kūṭaṃ gaṇhantī udānetvā, idāni jarāya cirakālaṃ upaddutasarīraṃ vigarahantī saha vatthunā tassa samatikkantabhāvaṃ vibhāvetuṃ <bold>‘‘pañcakkhandhā pariññātā’’</bold>ti osānagāthamāha. Tattha <bold>dhi tavatthu jare jamme</bold>ti aṅgānaṃ sithilabhāvakaraṇādinā jare jamme lāmake hīne tava tuyhaṃ dhi atthu dhikāro hotu. <bold>Natthi dāni punabbhavo</bold>ti tasmā tvaṃ mayā atikkantā abhibhūtāsīti adhippāyo.</paragraph>
    <centered line="409">Soṇātherīgāthāvaṇṇanā niṭṭhitā.</centered>
    <subhead line="410">9. Bhaddākuṇḍalakesātherīgāthāvaṇṇanā</subhead>
    <paragraph line="411"><bold>Lūnakesī</bold>tiādikā <pageBreak edition="Vipassana Research Institut" number="0.0111" /> bhaddāya kuṇḍalakesāya theriyā gāthā. Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā ekadivasaṃ satthu santike dhammaṃ suṇantī satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ disvā, adhikārakammaṃ katvā taṃ ṭhānantaraṃ patthetvā yāvajīvaṃ puññāni katvā kappasatasahassaṃ devamanussesu saṃsaritvā kassapabuddhakāle <bold>kikissa</bold> kāsirañño gehe sattannaṃ <pageBreak edition="Myanmar" number="0.0103" /> bhaginīnaṃ abbhantarā hutvā, vīsati vassasahassāni dasa sīlāni samādāya komāribrahmacariyaṃ carantī saṅghassa vasanapariveṇaṃ kāretvā, ekaṃ buddhantaraṃ sugatīsuyeva saṃsaritvā imasmiṃ buddhuppāde rājagahe seṭṭhikule nibbatti. <bold>Bhaddā</bold>tissā nāmaṃ ahosi. Sā mahatā parivārena vaḍḍhamānā vayappattā, tasmiṃyeva nagare purohitassa puttaṃ sattukaṃ nāma coraṃ sahoḍḍhaṃ gahetvā rājāṇāya nagaraguttikena māretuṃ āghātanaṃ niyyamānaṃ, sīhapañjarena olokentī disvā <pageBreak edition="Pali Text Society" number="0.0100" /> paṭibaddhacittā hutvā sace taṃ labhāmi, jīvissāmi; no ce, marissāmīti sayane adhomukhī nipajji.</paragraph>
    <paragraph line="412">Athassā pitā taṃ pavattiṃ sutvā ekadhītutāya balavasineho sahassalañjaṃ datvā upāyeneva coraṃ vissajjāpetvā gandhodakena nhāpetvā sabbābharaṇapaṭimaṇḍitaṃ kāretvā pāsādaṃ pesesi. Bhaddāpi paripuṇṇamanorathā atirekālaṅkārena alaṅkaritvā taṃ paricarati. Sattuko katipāhaṃ vītināmetvā tassā ābharaṇesu uppannalobho bhadde, ahaṃ nagaraguttikena gahitamattova corapapāte adhivatthāya devatāya ‘‘sacāhaṃ jīvitaṃ labhāmi, tuyhaṃ balikammaṃ upasaṃharissāmī’’ti patthanaṃ āyāciṃ, tasmā balikammaṃ sajjāpehīti. Sā ‘‘tassa manaṃ pūressāmī’’ti balikammaṃ sajjāpetvā sabbābharaṇavibhūsitā sāmikena saddhiṃ ekaṃ yānaṃ abhiruyha ‘‘devatāya balikammaṃ karissāmī’’ti corapapātaṃ abhiruhituṃ āraddhā.</paragraph>
    <paragraph line="413">Sattuko cintesi – ‘‘sabbesu abhiruhantesu imissā ābharaṇaṃ gahetuṃ na sakkā’’ti parivārajanaṃ tattheva ṭhapetvā tameva balibhājanaṃ gāhāpetvā pabbataṃ abhiruhanto tāya saddhiṃ piyakathaṃ na kathesi. Sā iṅgiteneva tassādhippāyaṃ aññāsi. Sattuko, ‘‘bhadde, tava uttarasāṭakaṃ omuñcitvā kāyārūḷhapasādhanaṃ bhaṇḍikaṃ karohī’’ti. Sā, ‘‘sāmi, mayhaṃ ko aparādho’’ti? ‘‘Kiṃ nu maṃ, bāle,‘balikammatthaṃ āgato’ti saññaṃ karosi? Balikammāpadesena pana tava ābharaṇaṃ gahetuṃ āgato’’ti. ‘‘Kassa pana, ayya, pasādhanaṃ, kassa aha’’nti? ‘‘Nāhaṃ etaṃ vibhāgaṃ jānāmī’’ti <pageBreak edition="Vipassana Research Institut" number="0.0112" />. ‘‘Hotu, ayya, ekaṃ pana me adhippāyaṃ pūrehi, alaṅkataniyāmena <pageBreak edition="Myanmar" number="0.0104" /> ca āliṅgituṃ dehī’’ti. So ‘‘sādhū’’ti sampaṭicchi. Sā tena sampaṭicchitabhāvaṃ ñatvā purato āliṅgitvā pacchato āliṅgantī viya pabbatapapāte pātesi. So patitvā cuṇṇavicuṇṇaṃ ahosi. Tāya kataṃ acchariyaṃ disvā pabbate adhivatthā devatā kosallaṃ vibhāventī imā gāthā abhāsi –</paragraph>
    <gatha1 line="414">‘‘Na hi sabbesu ṭhānesu, puriso hoti paṇḍito;</gatha1>
    <gathalast line="415">Itthīpi paṇḍitā hoti, tattha tattha vicakkhaṇā.</gathalast>
    <gatha1 line="416">‘‘Na <pageBreak edition="Pali Text Society" number="0.0101" /> hi sabbesu ṭhānesu, puriso hoti paṇḍito;</gatha1>
    <gathalast line="417">Itthīpi paṇḍitā hoti, lahuṃ atthavicintikā’’ti. (apa. therī. 2.3.31-32);</gathalast>
    <paragraph line="418">Tato bhaddā cintesi – ‘‘na sakkā mayā iminā niyāmena gehaṃ gantuṃ, itova gantvā ekaṃ pabbajjaṃ pabbajissāmī’’ti nigaṇṭhārāmaṃ gantvā nigaṇṭhe pabbajjaṃ yāci. Atha naṃ te āhaṃsu – ‘‘kena niyāmena pabbajjā hotū’’ti? ‘‘Yaṃ tumhākaṃ pabbajjāya uttamaṃ, tadeva karothā’’ti. Te ‘‘sādhū’’ti tassā tālaṭṭhinā kese luñcitvā pabbājesuṃ. Puna kesā vaḍḍhantā kuṇḍalāvaṭṭā hutvā vaḍḍhesuṃ. Tato paṭṭhāya sā <bold>kuṇḍalakesā</bold>ti nāma jātā. Sā tattha uggahetabbaṃ samayaṃ vādamaggañca uggahetvā ‘‘ettakaṃ nāma ime jānanti, ito uttari viseso natthī’’ti ñatvā tato apakkamitvā yattha yattha paṇḍitā atthi, tattha tattha gantvā tesaṃ jānanasippaṃ uggahetvā attanā saddhiṃ kathetuṃ samatthaṃ adisvā yaṃ yaṃ gāmaṃ vā nigamaṃ vā pavisati, tassa dvāre vālukārāsiṃ katvā tattha jambusākhaṃ ṭhapetvā ‘‘yo mama vādaṃ āropetuṃ sakkoti, so imaṃ sākhaṃ maddatū’’ti samīpe ṭhitadārakānaṃ saññaṃ datvā vasanaṭṭhānaṃ gacchati. Sattāhampi jambusākhāya tatheva ṭhitāya taṃ gahetvā pakkamati.</paragraph>
    <paragraph line="419">Tena ca samayena amhākaṃ bhagavā loke uppajjitvā pavattitavaradhammacakko anupubbena sāvatthiṃ upanissāya jetavane viharati. Kuṇḍalakesāpi vuttanayena gāmanigamarājadhānīsu vicarantī sāvatthiṃ patvā nagaradvāre vālukārāsimhi jambusākhaṃ ṭhapetvā dārakānaṃ saññaṃ datvā sāvatthiṃ pāvisi.</paragraph>
    <paragraph line="420">Athāyasmā <pageBreak edition="Myanmar" number="0.0105" /><pageBreak edition="Vipassana Research Institut" number="0.0113" /> dhammasenāpati ekakova nagaraṃ pavisanto taṃ sākhaṃ disvā taṃ dametukāmo dārake pucchi – ‘‘kasmāyaṃ sākhā evaṃ ṭhapitā’’ti? Dārakā tamatthaṃ ārocesuṃ. Thero ‘‘yadi evaṃ imaṃ sākhaṃ maddathā’’ti āha. Dārakā taṃ maddiṃsu. Kuṇḍalakesā katabhattakiccā nagarato nikkhamantī taṃ sākhaṃ madditaṃ disvā ‘‘kenidaṃ maddita’’nti pucchitvā therena maddāpitabhāvaṃ ñatvā ‘‘apakkhiko vādo na sobhatī’’ti sāvatthiṃ pavisitvā vīthito vīthiṃ vicarantī ‘‘passeyyātha samaṇehi <pageBreak edition="Pali Text Society" number="0.0102" /> sakyaputtiyehi saddhiṃ mayhaṃ vāda’’nti ugghosetvā mahājanaparivutā aññatarasmiṃ rukkhamūle nisinnaṃ dhammasenāpatiṃ upasaṅkamitvā paṭisanthāraṃ katvā ekamantaṃ ṭhitā ‘‘kiṃ tumhehi mama jambusākhā maddāpitā’’ti pucchi. ‘‘Āma, mayā maddāpitā’’ti. ‘‘Evaṃ sante tumhehi saddhiṃ mayhaṃ vādo hotū’’ti. ‘‘Hotu, bhadde’’ti. ‘‘Kassa pucchā, kassa vissajjanā’’ti? ‘‘Pucchā nāma amhākaṃ pattā, tvaṃ yaṃ attano jānanakaṃ pucchā’’ti. Sā sabbameva attano jānanakaṃ vādaṃ pucchi. Thero taṃ sabbaṃ vissajjesi. Sā upari pucchitabbaṃ ajānantī tuṇhī ahosi. Atha naṃ thero āha – ‘‘tayā bahuṃ pucchitaṃ, mayampi taṃ ekaṃ pañhaṃ pucchāmā’’ti. ‘‘Pucchatha, bhante’’ti. Thero ‘‘ekaṃ nāma ki’’nti imaṃ pañhaṃ pucchi. Kuṇḍalakesā neva antaṃ na koṭiṃ passantī andhakāraṃ paviṭṭhā viya hutvā ‘‘na jānāmi, bhante’’ti āha. ‘‘Tvaṃ ettakampi ajānantī aññaṃ kiṃ jānissasī’’ti vatvā dhammaṃ desesi. Sā therassa pādesu patitvā, ‘‘bhante, tumhe saraṇaṃ gacchāmī’’ti āha. ‘‘Mā maṃ tvaṃ, bhadde, saraṇaṃ gaccha, sadevake loke aggapuggalaṃ bhagavantameva saraṇaṃ gacchā’’ti. ‘‘Evaṃ karissāmi, bhante’’ti sā sāyanhasamaye dhammadesanāvelāyaṃ satthu santikaṃ gantvā pañcapatiṭṭhitena vanditvā ekamantaṃ aṭṭhāsi. Satthā tassā ñāṇaparipākaṃ ñatvā –</paragraph>
    <gatha1 line="421">‘‘Sahassamapi ce gāthā, anatthapadasaṃhitā;</gatha1>
    <gathalast line="422">Ekaṃ gāthāpadaṃ seyyo, yaṃ sutvā supasammatī’’ti. –</gathalast>
    <unindented line="423">Imaṃ gāthamāha. Gāthāpariyosāne yathāṭhitāva saha paṭisambhidāhi arahattaṃ pāpuṇi. Tena vuttaṃ <bold>apadāne</bold> (apa. therī 2.3.1-54) –</unindented>
    <gatha1 line="424">‘‘Padumuttaro <pageBreak edition="Myanmar" number="0.0106" /> nāma jino, sabbadhammāna pāragū;</gatha1>
    <gathalast line="425">Ito satasahassamhi, kappe uppajji nāyako.</gathalast>
    <gatha1 line="426">‘‘Tadāhaṃ <pageBreak edition="Vipassana Research Institut" number="0.0114" /> haṃsavatiyaṃ, jātā seṭṭhikule ahuṃ;</gatha1>
    <gathalast line="427">Nānāratanapajjote, mahāsukhasamappitā.</gathalast>
    <gatha1 line="428">‘‘Upetvā taṃ mahāvīraṃ, assosiṃ dhammadesanaṃ;</gatha1>
    <gathalast line="429">Tato <pageBreak edition="Pali Text Society" number="0.0103" /> jātappasādāhaṃ, upesiṃ saraṇaṃ jinaṃ.</gathalast>
    <gatha1 line="430">‘‘Tadā mahākāruṇiko, padumuttaranāmako;</gatha1>
    <gathalast line="431">Khippābhiññānamagganti, ṭhapesi bhikkhuniṃ subhaṃ.</gathalast>
    <gatha1 line="432">‘‘Taṃ sutvā muditā hutvā, dānaṃ datvā mahesino;</gatha1>
    <gathalast line="433">Nipacca sirasā pāde, taṃ ṭhānamabhipatthayiṃ.</gathalast>
    <gatha1 line="434">‘‘Anumodi mahāvīro, bhadde yaṃ tebhipatthitaṃ;</gatha1>
    <gathalast line="435">Samijjhissati taṃ sabbaṃ, sukhinī hohi nibbutā.</gathalast>
    <gatha1 line="436">‘‘Satasahassito kappe, okkākakulasambhavo;</gatha1>
    <gathalast line="437">Gotamo nāma gottena, satthā loke bhavissati.</gathalast>
    <gatha1 line="438">‘‘Tassa dhammesu dāyādā, orasā dhammanimmitā;</gatha1>
    <gathalast line="439">Bhaddākuṇḍalakesāti, hessati satthu sāvikā.</gathalast>
    <gatha1 line="440">‘‘Tena kammena sukatena, cetanāpaṇidhīhi ca;</gatha1>
    <gathalast line="441">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="442">‘‘Tato cutā yāmamagaṃ, tatohaṃ tusitaṃ gatā;</gatha1>
    <gathalast line="443">Tato ca nimmānaratiṃ, vasavattipuraṃ tato.</gathalast>
    <gatha1 line="444">‘‘Yattha yatthūpapajjāmi, tassa kammassa vāhasā;</gatha1>
    <gathalast line="445">Tattha tattheva rājūnaṃ, mahesittamakārayiṃ.</gathalast>
    <gatha1 line="446">‘‘Tato <pageBreak edition="Vipassana Research Institut" number="0.0115" /> cutā manussesu, rājūnaṃ cakkavattinaṃ;</gatha1>
    <gathalast line="447">Maṇḍalīnañca rājūnaṃ, mahesittamakārayiṃ.</gathalast>
    <gatha1 line="448">‘‘Sampattiṃ anubhotvāna, devesu mānusesu ca;</gatha1>
    <gathalast line="449">Sabbattha sukhitā hutvā, nekakappesu saṃsariṃ.</gathalast>
    <gatha1 line="450">‘‘Imamhi <pageBreak edition="Myanmar" number="0.0107" /> bhaddake kappe, brahmabandhu mahāyaso;</gatha1>
    <gathalast line="451">Kassapo nāma gottena, uppajji vadataṃ varo.</gathalast>
    <gatha1 line="452">‘‘Upaṭṭhāko mahesissa, tadā āsi narissaro;</gatha1>
    <gathalast line="453">Kāsirājā kikī nāma, bārāṇasipuruttame.</gathalast>
    <gatha1 line="454">‘‘Tassa dhītā catutthāsiṃ, bhikkhudāyīti vissutā;</gatha1>
    <gathalast line="455">Dhammaṃ sutvā jinaggassa, pabbajjaṃ samarocayiṃ.</gathalast>
    <gatha1 line="456">‘‘Anujāni na no tāto, agāreva tadā mayaṃ;</gatha1>
    <gathalast line="457">Vīsavassasahassāni, vicarimha atanditā.</gathalast>
    <gatha1 line="458">‘‘Komāribrahmacariyaṃ, rājakaññā sukhedhitā;</gatha1>
    <gathalast line="459">Buddhopaṭṭhānaniratā, muditā satta dhītaro.</gathalast>
    <gatha1 line="460">‘‘Samaṇī <pageBreak edition="Pali Text Society" number="0.0104" /> samaṇaguttā ca, bhikkhunī bhikkhudāyikā;</gatha1>
    <gathalast line="461">Dhammā ceva sudhammā ca, sattamī saṅghadāyikā.</gathalast>
    <gatha1 line="462">‘‘Khemā uppalavaṇṇā ca, paṭācārā ahaṃ tadā;</gatha1>
    <gathalast line="463">Kisāgotamī dhammadinnā, visākhā hoti sattamī.</gathalast>
    <gatha1 line="464">‘‘Tehi kammehi sukatehi, cetanāpaṇidhīhi ca;</gatha1>
    <gathalast line="465">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="466">‘‘Pacchime <pageBreak edition="Vipassana Research Institut" number="0.0116" /> ca bhave dāni, giribbajapuruttame;</gatha1>
    <gathalast line="467">Jātā seṭṭhikule phīte, yadāhaṃ yobbane ṭhitā.</gathalast>
    <gatha1 line="468">‘‘Coraṃ vadhatthaṃ nīyantaṃ, disvā rattā tahiṃ ahaṃ;</gatha1>
    <gathalast line="469">Pitā me taṃ sahassena, mocayitvā vadhā tato.</gathalast>
    <gatha1 line="470">‘‘Adāsi tassa maṃ tāto, viditvāna manaṃ mama;</gatha1>
    <gathalast line="471">Tassāhamāsiṃ visaṭṭhā, atīva dayitā hitā.</gathalast>
    <gatha1 line="472">‘‘So me bhūsanalobhena, balimajjhāsayo diso;</gatha1>
    <gathalast line="473">Corappapātaṃ netvāna, pabbataṃ cetayī vadhaṃ.</gathalast>
    <gatha1 line="474">‘‘Tadāhaṃ paṇamitvāna, sattukaṃ sukatañjalī;</gatha1>
    <gathalast line="475">Rakkhantī attano pāṇaṃ, idaṃ vacanamabraviṃ.</gathalast>
    <gatha1 line="476">‘‘Idaṃ <pageBreak edition="Myanmar" number="0.0108" /> suvaṇṇakeyūraṃ, muttā veḷuriyā bahū;</gatha1>
    <gathalast line="477">Sabbaṃ harassu bhaddante, mañca dāsīti sāvaya.</gathalast>
    <gatha1 line="478">‘‘Oropayassu kalyāṇī, mā bāḷhaṃ paridevasi;</gatha1>
    <gathalast line="479">Na cāhaṃ abhijānāmi, ahantvā dhanamābhataṃ.</gathalast>
    <gatha1 line="480">‘‘Yato sarāmi attānaṃ, yato pattosmi viññutaṃ;</gatha1>
    <gathalast line="481">Na cāhaṃ abhijānāmi, aññaṃ piyataraṃ tayā.</gathalast>
    <gatha1 line="482">‘‘Ehi taṃ upagūhissaṃ, katvāna taṃ padakkhiṇaṃ;</gatha1>
    <gathalast line="483">Na ca dāni puno atthi, mama tuyhañca saṅgamo.</gathalast>
    <gatha1 line="484">‘‘Na hi sabbesu ṭhānesu, puriso hoti paṇḍito;</gatha1>
    <gathalast line="485">Itthīpi paṇḍitā hoti, tattha tattha vicakkhaṇā.</gathalast>
    <gatha1 line="486">‘‘Na hi sabbesu ṭhānesu, puriso hoti paṇḍito;</gatha1>
    <gathalast line="487">Itthīpi paṇḍitā hoti, lahuṃ atthavicintikā.</gathalast>
    <gatha1 line="488">‘‘Lahuñca <pageBreak edition="Vipassana Research Institut" number="0.0117" /><pageBreak edition="Pali Text Society" number="0.0105" /> vata khippañca, nikaṭṭhe samacetayiṃ;</gatha1>
    <gathalast line="489">Migaṃ uṇṇā yathā evaṃ, tadāhaṃ sattukaṃ vadhiṃ.</gathalast>
    <gatha1 line="490">‘‘Yo ca uppatitaṃ atthaṃ, na khippamanubujjhati;</gatha1>
    <gathalast line="491">So haññate mandamati, corova girigabbhare.</gathalast>
    <gatha1 line="492">‘‘Yo ca uppatitaṃ atthaṃ, khippameva nibodhati;</gatha1>
    <gathalast line="493">Muccate sattusambādhā, tadāhaṃ sattukā yathā.</gathalast>
    <gatha1 line="494">‘‘Tadāhaṃ pātayitvāna, giriduggamhi sattukaṃ;</gatha1>
    <gathalast line="495">Santikaṃ setavatthānaṃ, upetvā pabbajiṃ ahaṃ.</gathalast>
    <gatha1 line="496">‘‘Saṇḍāsena ca kese me, luñcitvā sabbaso tadā;</gatha1>
    <gathalast line="497">Pabbajitvāna samayaṃ, ācikkhiṃsu nirantaraṃ.</gathalast>
    <gatha1 line="498">‘‘Tato <pageBreak edition="Myanmar" number="0.0109" /> taṃ uggahetvāhaṃ, nisīditvāna ekikā;</gatha1>
    <gathalast line="499">Samayaṃ taṃ vicintesiṃ, suvāno mānusaṃ karaṃ.</gathalast>
    <gatha1 line="500">‘‘Chinnaṃ gayha samīpe me, pātayitvā apakkami;</gatha1>
    <gathalast line="501">Disvā nimittamalabhiṃ, hatthaṃ taṃ puḷavākulaṃ.</gathalast>
    <gatha1 line="502">‘‘Tato uṭṭhāya saṃviggā, apucchiṃ sahadhammike;</gatha1>
    <gathalast line="503">Te avocuṃ vijānanti, taṃ atthaṃ sakyabhikkhavo.</gathalast>
    <gatha1 line="504">‘‘Sāhaṃ tamatthaṃ pucchissaṃ, upetvā buddhasāvake;</gatha1>
    <gathalast line="505">Te mamādāya gacchiṃsu, buddhaseṭṭhassa santikaṃ.</gathalast>
    <gatha1 line="506">‘‘So me dhammamadesesi, khandhāyatanadhātuyo;</gatha1>
    <gathalast line="507">Asubhāniccadukkhāti, anattāti ca nāyako.</gathalast>
    <gatha1 line="508">‘‘Tassa <pageBreak edition="Vipassana Research Institut" number="0.0118" /> dhammaṃ suṇitvāhaṃ, dhammacakkhuṃ visodhayiṃ;</gatha1>
    <gathalast line="509">Tato viññātasaddhammā, pabbajjaṃ upasampadaṃ.</gathalast>
    <gatha1 line="510">‘‘Āyācito tadā āha, ehi bhaddeti nāyako;</gatha1>
    <gathalast line="511">Tadāhaṃ upasampannā, parittaṃ toyamaddasaṃ.</gathalast>
    <gatha1 line="512">‘‘Pādapakkhālanenāhaṃ, ñatvā saudayabbayaṃ;</gatha1>
    <gathalast line="513">Tathā sabbepi saṅkhāre, īdisaṃ cintayiṃ tadā.</gathalast>
    <gatha1 line="514">‘‘Tato <pageBreak edition="Pali Text Society" number="0.0106" /> cittaṃ vimucci me, anupādāya sabbaso;</gatha1>
    <gathalast line="515">Khippābhiññānamaggaṃ me, tadā paññāpayī jino.</gathalast>
    <gatha1 line="516">‘‘Iddhīsu ca vasī homi, dibbāya sotadhātuyā;</gatha1>
    <gathalast line="517">Paracittāni jānāmi, satthusāsanakārikā.</gathalast>
    <gatha1 line="518">‘‘Pubbenivāsaṃ jānāmi, dibbacakkhu visodhitaṃ;</gatha1>
    <gathalast line="519">Khepetvā āsave sabbe, visuddhāsiṃ sunimmalā.</gathalast>
    <gatha1 line="520">‘‘Pariciṇṇo mayā satthā, kataṃ buddhassa sāsanaṃ;</gatha1>
    <gathalast line="521">Ohito garuko bhāro, bhavanetti samūhatā.</gathalast>
    <gatha1 line="522">‘‘Yassatthāya pabbajitā, agārasmānagāriyaṃ;</gatha1>
    <gathalast line="523">So me attho anuppatto, sabbasaṃyojanakkhayo.</gathalast>
    <gatha1 line="524">‘‘Atthadhammaniruttīsu, paṭibhāne tatheva ca;</gatha1>
    <gathalast line="525">Ñāṇaṃ me vimalaṃ suddhaṃ, buddhaseṭṭhassa sāsane.</gathalast>
    <gatha1 line="526">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="527">Arahattaṃ <pageBreak edition="Vipassana Research Institut" number="0.0119" /> pana patvā tāvadeva pabbajjaṃ yāci. Satthā tassā pabbajjaṃ anujāni. Sā bhikkhunupassayaṃ gantvāna pabbajitvā phalasukhena nibbānasukhena ca vītināmentī attano paṭipattiṃ paccavekkhitvā udānavasena –</paragraph>
    <hangnum line="528" number="107"></hangnum>
    <gatha1 line="529"> ‘‘Lūnakesī <pageBreak edition="Myanmar" number="0.0110" /> paṅkadharī, ekasāṭī pure cariṃ;</gatha1>
    <gathalast line="530">Avajje vajjamatinī, vajje cāvajjadassinī.</gathalast>
    <hangnum line="531" number="108"></hangnum>
    <gatha1 line="532"> ‘‘Divāvihārā nikkhamma, gijjhakūṭamhi pabbate;</gatha1>
    <gathalast line="533">Addasaṃ virajaṃ buddhaṃ, bhikkhusaṅghapurakkhataṃ.</gathalast>
    <hangnum line="534" number="109"></hangnum>
    <gatha1 line="535"> ‘‘Nihacca jāṇuṃ vanditvā, sammukhā añjaliṃ akaṃ;</gatha1>
    <gathalast line="536">Ehi bhaddeti maṃ avaca, sā me āsūpasampadā.</gathalast>
    <hangnum line="537" number="110"></hangnum>
    <gatha1 line="538"> ‘‘Ciṇṇā aṅgā ca magadhā, vajjī kāsī ca kosalā;</gatha1>
    <gathalast line="539">Anakā paṇṇāsa vassāni, raṭṭhapiṇḍaṃ abhuñjahaṃ.</gathalast>
    <hangnum line="540" number="111"></hangnum>
    <gatha1 line="541"> ‘‘Puññaṃ vata pasavi bahuṃ, sappañño vatāyaṃ upāsako;</gatha1>
    <gathalast line="542">Yo bhaddāya cīvaraṃ adāsi, vippamuttāya sabbaganthehī’’ti. –</gathalast>
    <unindented line="543">Imā <pageBreak edition="Pali Text Society" number="0.0107" /> gāthā abhāsi.</unindented>
    <paragraph line="544">Tattha <bold>lūnakesī</bold>ti lūnā luñcitā kesā mayhanti lūnakesī, nigaṇṭhesu pabbajjāya tālaṭṭhinā luñcitakesā, taṃ sandhāya vadati. <bold>Paṅkadharī</bold>ti dantakaṭṭhassa akhādanena dantesu malapaṅkadhāraṇato paṅkadharī. <bold>Ekasāṭī</bold>ti nigaṇṭhacārittavasena ekasāṭikā. <bold>Pure cari</bold>nti pubbe nigaṇṭhī hutvā evaṃ vicariṃ. <bold>Avajje vajjamatinī</bold>ti nhānucchādanadantakaṭṭhakhādanādike anavajje sāvajjasaññī. <bold>Vajje cāvajjadassinī</bold>ti mānamakkhapalāsavipallāsādike sāvajje anavajjadiṭṭhī.</paragraph>
    <paragraph line="545"><bold>Divāvihārā nikkhammā</bold>ti attano divāvihāraṭṭhānato nikkhamitvā. Ayampi ṭhitamajjhanhikavelāyaṃ <pageBreak edition="Vipassana Research Institut" number="0.0120" /> therena samāgatā tassa pañhassa vissajjanena dhammadesanāya ca nihatamānadabbā pasannamānasā hutvā satthu santikaṃ upasaṅkamitukāmāva attano vasanaṭṭhānaṃ gantvā divāṭṭhāne nisīditvā sāyanhasamaye satthu santikaṃ upasaṅkamitvā.</paragraph>
    <paragraph line="546"><bold>Nihacca jāṇuṃ vanditvā</bold>ti jāṇudvayaṃ pathaviyaṃ nihantvā patiṭṭhapetvā pañcapatiṭṭhitena vanditvā. <bold>Sammukhā añjaliṃ aka</bold>nti satthu sammukhā dasanakhasamodhānasamujjalaṃ añjaliṃ akāsiṃ. <bold>Ehi, bhaddeti maṃ avaca, sā me āsūpasampadā</bold>ti yaṃ maṃ bhagavā arahattaṃ patvā pabbajjañca upasampadañca yācitvā ṭhitaṃ <pageBreak edition="Myanmar" number="0.0111" /> ‘‘ehi, bhadde, bhikkhunupassayaṃ gantvā bhikkhunīnaṃ santike pabbaja upasampajjassū’’ti avaca āṇāpesi. Sā satthu āṇā mayhaṃ upasampadāya kāraṇattā upasampadā āsi ahosi.</paragraph>
    <paragraph line="547"><bold>Ciṇṇā</bold>tiādikā dve gāthā aññābyākaraṇagāthā. Tattha <bold>ciṇṇā aṅgā ca magadhā</bold>ti ye ime aṅgā ca magadhā ca vajjī ca kāsī ca kosalā ca janapadā pubbe sāṇāya mayā raṭṭhapiṇḍaṃ bhuñjantiyā ciṇṇā caritā, tesuyeva satthārā samāgamato paṭṭhāya anaṇā niddosā apagatakilesā hutvā paññāsa saṃvaccharāni raṭṭhapiṇḍaṃ abhuñjiṃ <pageBreak edition="Pali Text Society" number="0.0108" /> ahaṃ.</paragraph>
    <paragraph line="548">Yena abhippasannamānasena upāsakena attano cīvaraṃ dinnaṃ, tassa puññavisesakittanamukhena aññaṃ byākarontī <bold>‘‘puññaṃ vata pasavī bahu’’</bold>nti osānagāthamāha. Sā suviññeyyāva.</paragraph>
    <centered line="549">Bhaddākuṇḍalakesātherīgāthāvaṇṇanā niṭṭhitā.</centered>
    <subhead line="550">10. Paṭācārātherīgāthāvaṇṇanā</subhead>
    <paragraph line="551"><bold>Naṅgalehi kasaṃ khetta</bold>ntiādikā paṭācārāya theriyā gāthā. Ayampi padumuttarassa bhagavato kāle haṃsavatīnagare kulagehe nibbattitvā viññutaṃ patvā, ekadivasaṃ satthu santike dhammaṃ suṇantī satthāraṃ ekaṃ bhikkhuniṃ vinayadharānaṃ aggaṭṭhāne ṭhapentaṃ disvā, adhikārakammaṃ katvā taṃ ṭhānantaraṃ patthesi. Sā yāvajīvaṃ kusalaṃ katvā devamanussesu saṃsarantī kassapabuddhakāle kikissa kāsirañño gehe paṭisandhiṃ gahetvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā bhikkhusaṅghassa pariveṇaṃ akāsi. Sā tato cutā devaloke <pageBreak edition="Vipassana Research Institut" number="0.0121" /> nibbattā, ekaṃ buddhantaraṃ dibbasampattiṃ anubhavitvā imasmiṃ buddhuppāde sāvatthiyaṃ seṭṭhigehe nibbattitvā vayappattā attano gehe ekena kammakārena saddhiṃ kilesasanthavaṃ akāsi. Taṃ mātāpitaro samajātikassa kumārassa dātuṃ divasaṃ saṇṭhapesuṃ. Taṃ ñatvā sā hatthasāraṃ gahetvā tena katasanthavena purisena saddhiṃ aggadvārena nikkhamitvā ekasmiṃ gāmake vasantī gabbhinī ahosi. Sā <pageBreak edition="Myanmar" number="0.0112" /> paripakke gabbhe ‘‘kiṃ idha anāthavāsena, kulagehaṃ gacchāma, sāmī’’ti vatvā tasmiṃ ‘‘ajja gacchāma, sve gacchāmā’’ti kālakkhepaṃ karonte ‘‘nāyaṃ bālo maṃ nessatī’’ti tasmiṃ bahi gate gehe paṭisāmetabbaṃ paṭisāmetvā ‘‘kulagharaṃ gatāti mayhaṃ sāmikassa kathethā’’ti paṭivissakagharavāsīnaṃ ācikkhitvā ‘‘ekikāva kulagharaṃ gamissāmī’’ti maggaṃ paṭipajji <pageBreak edition="Pali Text Society" number="0.0109" />. So āgantvā gehe taṃ apassanto paṭivissake pucchitvā ‘‘kulagharaṃ gatā’’ti sutvā ‘‘maṃ nissāya kuladhītā anāthā jātā’’ti padānupadaṃ gantvā sampāpuṇi. Tassā antarāmagge eva gabbhavuṭṭhānaṃ ahosi. Sā pasutakālato paṭṭhāya paṭippassaddhagamanussukkā sāmikaṃ gahetvā nivatti. Dutiyavārampi gabbhinī ahosītiādi sabbaṃ purimanayeneva vitthāretabbaṃ.</paragraph>
    <paragraph line="552">Ayaṃ pana viseso – yadā tassā antarāmagge kammajavātā caliṃsu, tadā mahāakālamegho udapādi. Samantato vijjulatāhi ādittaṃ viya meghathanitehi bhijjamānaṃ viya ca udakadhārānipātanirantaraṃ nabhaṃ ahosi. Sā taṃ disvā, ‘‘sāmi, me anovassakaṃ ṭhānaṃ jānāhī’’ti āha. So ito cito ca olokento ekaṃ tiṇasañchannaṃ gumbaṃ disvā tattha gantvā hatthagatāya vāsiyā tasmiṃ gumbe daṇḍake chinditukāmo tiṇehi sañchāditavammikasīsante uṭṭhitarukkhadaṇḍakaṃ chindi. Tāvadeva ca naṃ tato vammikato nikkhamitvā ghoraviso āsīviso ḍaṃsi. So tattheva patitvā kālamakāsi. Sā mahādukkhaṃ anubhavantī tassa āgamanaṃ olokentī dvepi dārake vātavuṭṭhiṃ asahamāne viravante urantare katvā, dvīhi jāṇukehi dvīhi hatthehi ca bhūmiṃ uppīḷetvā yathāṭhitāva rattiṃ vītināmetvā vibhātāya rattiyā maṃsapesivaṇṇaṃ ekaṃ puttaṃ pilotikacumbaṭake nipajjāpetvā hatthehi urehi ca pariggahetvā, itaraṃ ‘‘ehi, tāta, pitā te ito gato’’ti vatvā sāmikena gatamaggena gacchantī taṃ vammikasamīpe kālaṅkataṃ nisinnaṃ disvā ‘‘maṃ nissāya mama sāmiko mato’’ti rodantī paridevantī sakalarattiṃ devena vuṭṭhattā jaṇṇukappamāṇaṃ thanappamāṇaṃ udakaṃ savantiṃ antarāmagge nadiṃ patvā, attano mandabuddhitāya dubbalatāya ca dvīhi dārakehi saddhiṃ udakaṃ otarituṃ avisahantī jeṭṭhaputtaṃ orimatīre ṭhapetvā itaraṃ <pageBreak edition="Myanmar" number="0.0113" /> ādāya paratīraṃ gantvā sākhābhaṅgaṃ attharitvā <pageBreak edition="Vipassana Research Institut" number="0.0122" /> tattha pilotikacumbaṭake nipajjāpetvā ‘‘itarassa santikaṃ gamissāmī’’ti bālaputtakaṃ pahātuṃ asakkontī punappunaṃ nivattitvā olokayamānā nadiṃ otarati.</paragraph>
    <paragraph line="553">Athassā <pageBreak edition="Pali Text Society" number="0.0110" /> nadīmajjhaṃ gatakāle eko seno taṃ dārakaṃ disvā ‘‘maṃsapesī’’ti saññāya ākāsato bhassi. Sā taṃ disvā ubho hatthe ukkhipitvā ‘‘sūsū’’ti tikkhattuṃ mahāsaddaṃ nicchāresi. Seno dūrabhāvena taṃ anādiyanto kumāraṃ gahetvā vehāsaṃ uppati. Orimatīre ṭhito putto ubho hatthe ukkhipitvā mahāsaddaṃ nicchārayamānaṃ disvā ‘‘maṃ sandhāya vadatī’’ti saññāya vegena udake pati. Iti bālaputtako senena, jeṭṭhaputtako udakena hato. Sā ‘‘eko me putto senena gahito, eko udakena vūḷho, panthe me pati mato’’ti rodantī paridevantī gacchantī sāvatthito āgacchantaṃ ekaṃ purisaṃ disvā pucchi – ‘‘kattha vāsikosi, tātā’’ti? ‘‘Sāvatthivāsikomhi, ammā’’ti. ‘‘Sāvatthiyaṃ asukavīthiyaṃ asukakulaṃ nāma atthi, taṃ jānāsi, tātā’’ti? ‘‘Jānāmi, amma, taṃ pana mā pucchi, aññaṃ pucchā’’ti. ‘‘Aññena me payojanaṃ natthi, tadeva pucchāmi, tātā’’ti. ‘‘Amma, tvaṃ attano anācikkhituṃ na desi, ajja te sabbarattiṃ devo vassanto diṭṭho’’ti? ‘‘Diṭṭho me, tāta, mayhameva so sabbarattiṃ vuṭṭho, taṃ kāraṇaṃ pacchā kathessāmi, etasmiṃ tāva me seṭṭhigehe pavattiṃ kathehī’’ti. ‘‘Amma, ajja rattiyaṃ seṭṭhi ca bhariyā ca seṭṭhiputto cāti tayopi jane avattharamānaṃ gehaṃ pati, te ekacitakāyaṃ jhāyanti, svāyaṃ dhūmo paññāyati, ammā’’ti. Sā tasmiṃ khaṇe nivatthavatthampi patamānaṃ na sañjāni. Sokummattattaṃ patvā jātarūpeneva –</paragraph>
    <gatha1 line="554">‘‘Ubho puttā kālaṅkatā, panthe mayhaṃ patī mato;</gatha1>
    <gathalast line="555">Mātā pitā ca bhātā ca, ekacitamhi ḍayhare’’ti. (apa. therī 2.2.498) –</gathalast>
    <unindented line="556">Vilapantī paribbhamati.</unindented>
    <paragraph line="557">Tato <pageBreak edition="Myanmar" number="0.0114" /> paṭṭhāya tassā nivāsanamattenapi paṭena acaraṇato patitācārattā <bold>paṭācārā</bold>tveva samaññā ahosi. Taṃ disvā manussā ‘‘gaccha, ummattike’’ti keci <pageBreak edition="Pali Text Society" number="0.0111" /> kacavaraṃ matthake khipanti, aññe paṃsuṃ okiranti, apare leḍḍuṃ khipanti. Satthā jetavane mahāparisāmajjhe nisīditvā <pageBreak edition="Vipassana Research Institut" number="0.0123" /> dhammaṃ desento taṃ tathā paribbhamantiṃ disvā ñāṇaparipākañca oloketvā yathā vihārābhimukhī āgacchati, tathā akāsi. Parisā taṃ disvā ‘‘imissā ummattikāya ito āgantuṃ mādatthā’’ti āha. ‘‘Bhagavā mā naṃ vārayitthā’’ti vatvā avidūraṭṭhānaṃ āgatakāle ‘‘satiṃ paṭilabha bhaginī’’ti āha. Sā tāvadeva buddhānubhāvena satiṃ paṭilabhitvā nivatthavatthassa patitabhāvaṃ sallakkhetvā hirottappaṃ paccupaṭṭhapetvā ukkuṭikaṃ upanisajjāya nisīdi. Eko puriso uttarasāṭakaṃ khipi. Sā taṃ nivāsetvā satthāraṃ upasaṅkamitvā pañcapatiṭṭhitena vanditvā, ‘‘bhante, avassayo me hotha, ekaṃ me puttaṃ seno gaṇhi, eko udakena vūḷho, panthe pati mato, mātāpitaro bhātā ca gehena avatthaṭā matā ekacitakasmiṃ jhāyantī’’ti sā sokakāraṇaṃ ācikkhi. Satthā ‘‘paṭācāre, mā cintayi, tava avassayo bhavituṃ samatthasseva santikaṃ āgatāsi. Yathā hi tvaṃ idāni puttādīnaṃ maraṇanimittaṃ assūni pavattesi, evaṃ anamatagge saṃsāre puttādīnaṃ maraṇahetu pavattitaṃ assu catunnaṃ mahāsamuddānaṃ udakato bahutara’’nti dassento –</paragraph>
    <gatha1 line="558">‘‘Catūsu samuddesu jalaṃ parittakaṃ, tato bahuṃ assujalaṃ anappakaṃ;</gatha1>
    <gathalast line="559">Dukkhena phuṭṭhassa narassa socanā, kiṃ kāraṇā amma tuvaṃ pamajjasī’’ti. (dha. pa. aṭṭha. 1.112 paṭācārātherīvatthu) –</gathalast>
    <unindented line="560">Gāthaṃ abhāsi.</unindented>
    <paragraph line="561">Evaṃ satthari anamataggapariyāyakathaṃ (saṃ. ni. 2.125-126) kathente tassā soko tanutarabhāvaṃ agamāsi. Atha naṃ tanubhūtasokaṃ ñatvā ‘‘paṭācāre, puttādayo <pageBreak edition="Myanmar" number="0.0115" /> nāma paralokaṃ gacchantassa tāṇaṃ vā leṇaṃ vā saraṇaṃ vā bhavituṃ na sakkontī’’ti vijjamānāpi te na santi eva, tasmā <pageBreak edition="Pali Text Society" number="0.0112" /> paṇḍitena attano sīlaṃ visodhetvā nibbānagāmimaggoyeva sādhetabboti dassento –</paragraph>
    <gatha1 line="562">‘‘Na santi puttā tāṇāya, na pitā nāpi bandhavā;</gatha1>
    <gathalast line="563">Antakenādhipannassa, natthi ñātīsu tāṇatā.</gathalast>
    <gatha1 line="564">‘‘Etamatthavasaṃ <pageBreak edition="Vipassana Research Institut" number="0.0124" /> ñatvā, paṇḍito sīlasaṃvuto;</gatha1>
    <gathalast line="565">Nibbānagamanaṃ maggaṃ, khippameva visodhaye’’ti. (dha. pa. 288-289) –</gathalast>
    <unindented line="566">Imāhi gāthāhi dhammaṃ desesi. Desanāvasāne paṭācārā sotāpattiphale patiṭṭhahitvā satthāraṃ pabbajjaṃ yāci. Satthā taṃ bhikkhunīnaṃ santikaṃ netvā pabbājesi. Sā laddhūpasampadā uparimaggatthāya vipassanāya kammaṃ karontī ekadivasaṃ ghaṭena udakaṃ ādāya pāde dhovantī udakaṃ āsiñci. Taṃ thokaṃ ṭhānaṃ gantvā pacchijji, dutiyavāraṃ āsittaṃ tato dūraṃ agamāsi, tatiyavāraṃ āsittaṃ tatopi dūrataraṃ agamāsi. Sā tadeva ārammaṇaṃ gahetvā tayo vaye paricchinditvā ‘‘mayā paṭhamaṃ āsittaudakaṃ viya ime sattā paṭhamavayepi maranti, tato dūraṃ gataṃ dutiyavāraṃ āsittaṃ udakaṃ viya majjhimavayepi, tato dūrataraṃ gataṃ tatiyavāraṃ āsittaṃ udakaṃ viya pacchimavayepi marantiyevā’’ti cintesi. Satthā gandhakuṭiyaṃ nisinnova obhāsaṃ pharitvā tassā sammukhe ṭhatvā kathento viya ‘‘evametaṃ, paṭācāre, sabbepime sattā maraṇadhammā, tasmā pañcannaṃ khandhānaṃ udayabbayaṃ apassantassa vassasataṃ jīvato taṃ passantassa ekāhampi ekakkhaṇampi jīvitaṃ seyyo’’ti imamatthaṃ dassento –</unindented>
    <gatha1 line="567">‘‘Yo ca vassasataṃ jīve, apassaṃ udayabbayaṃ;</gatha1>
    <gathalast line="568">Ekāhaṃ jīvitaṃ seyyo, passato udayabbaya’’nti. (dha. pa. 113) –</gathalast>
    <unindented line="569">Gāthamāha. Gāthāpariyosāne paṭācārā saha paṭisambhidāhi arahattaṃ pāpuṇi. Tena vuttaṃ <bold>apadāne</bold> (apa. therī 2.2.468-511) –</unindented>
    <gatha1 line="570">‘‘Padumuttaro <pageBreak edition="Myanmar" number="0.0116" /> nāma jino, sabbadhammāna pāragū;</gatha1>
    <gathalast line="571">Ito satasahassamhi, kappe uppajji nāyako.</gathalast>
    <gatha1 line="572">‘‘Tadāhaṃ <pageBreak edition="Pali Text Society" number="0.0113" /> haṃsavatiyaṃ, jātā seṭṭhikule ahuṃ;</gatha1>
    <gathalast line="573">Nānāratanapajjote, mahāsukhasamappitā.</gathalast>
    <gatha1 line="574">‘‘Upetvā taṃ mahāvīraṃ, assosiṃ dhammadesanaṃ;</gatha1>
    <gathalast line="575">Tato jātapasādāhaṃ, upesiṃ saraṇaṃ jinaṃ.</gathalast>
    <gatha1 line="576">‘‘Tato <pageBreak edition="Vipassana Research Institut" number="0.0125" /> vinayadhārīnaṃ, aggaṃ vaṇṇesi nāyako;</gatha1>
    <gathalast line="577">Bhikkhuniṃ lajjiniṃ tādiṃ, kappākappavisāradaṃ.</gathalast>
    <gatha1 line="578">‘‘Tadā muditacittāhaṃ, taṃ ṭhānamabhikaṅkhinī;</gatha1>
    <gathalast line="579">Nimantetvā dasabalaṃ, sasaṅghaṃ lokanāyakaṃ.</gathalast>
    <gatha1 line="580">‘‘Bhojayitvāna sattāhaṃ, daditvāva ticīvaraṃ;</gatha1>
    <gathalast line="581">Nipacca sirasā pāde, idaṃ vacanamabraviṃ.</gathalast>
    <gatha1 line="582">‘‘Yā tayā vaṇṇitā vīra, ito aṭṭhamake muni;</gatha1>
    <gathalast line="583">Tādisāhaṃ bhavissāmi, yadi sijjhati nāyaka.</gathalast>
    <gatha1 line="584">‘‘Tadā avoca maṃ satthā, bhadde mā bhāyi assasa;</gatha1>
    <gathalast line="585">Anāgatamhi addhāne, lacchase taṃ manorathaṃ.</gathalast>
    <gatha1 line="586">‘‘Satasahassito kappe, okkākakulasambhavo;</gatha1>
    <gathalast line="587">Gotamo nāma gottena, satthā loke bhavissati.</gathalast>
    <gatha1 line="588">‘‘Tassa dhammesu dāyādā, orasā dhammanimmitā;</gatha1>
    <gathalast line="589">Paṭācārāti nāmena, hessati satthu sāvikā.</gathalast>
    <gatha1 line="590">‘‘Tadāhaṃ muditā hutvā, yāvajīvaṃ tadā jinaṃ;</gatha1>
    <gathalast line="591">Mettacittā paricariṃ, sasaṅghaṃ lokanāyakaṃ.</gathalast>
    <gatha1 line="592">‘‘Tena kammena sukatena, cetanāpaṇidhīhi ca;</gatha1>
    <gathalast line="593">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="594">‘‘Imamhi bhaddake kappe, brahmabandhu mahāyaso;</gatha1>
    <gathalast line="595">Kassapo nāma gottena, uppajji vadataṃ varo.</gathalast>
    <gatha1 line="596">‘‘Upaṭṭhāko <pageBreak edition="Myanmar" number="0.0117" /><pageBreak edition="Vipassana Research Institut" number="0.0126" /> mahesissa, tadā āsi narissaro;</gatha1>
    <gathalast line="597">Kāsirājā kikī nāma, bārāṇasipuruttame.</gathalast>
    <gatha1 line="598">‘‘Tassāsiṃ tatiyā dhītā, bhikkhunī iti vissutā;</gatha1>
    <gathalast line="599">Dhammaṃ sutvā jinaggassa, pabbajjaṃ samarocayiṃ.</gathalast>
    <gatha1 line="600">‘‘Anujāni na no tāto, agāreva tadā mayaṃ;</gatha1>
    <gathalast line="601">Vīsavassasahassāni, vicarimha atanditā.</gathalast>
    <gatha1 line="602">‘‘Komāribrahmacariyaṃ, rājakaññā sukhedhitā;</gatha1>
    <gathalast line="603">Buddhopaṭṭhānaniratā, muditā sattadhītaro.</gathalast>
    <gatha1 line="604">‘‘Samaṇī <pageBreak edition="Pali Text Society" number="0.0114" /> samaṇaguttā ca, bhikkhunī bhikkhudāyikā;</gatha1>
    <gathalast line="605">Dhammā ceva sudhammā ca, sattamī saṅghadāyikā.</gathalast>
    <gatha1 line="606">‘‘Ahaṃ uppalavaṇṇā ca, khemā bhaddā ca bhikkhunī;</gatha1>
    <gathalast line="607">Kisāgotamī dhammadinnā, visākhā hoti sattamī.</gathalast>
    <gatha1 line="608">‘‘Tehi kammehi sukatehi, cetanāpaṇidhīhi ca;</gatha1>
    <gathalast line="609">Jahitvā mānusaṃ dehaṃ, tāvatiṃsamagacchahaṃ.</gathalast>
    <gatha1 line="610">‘‘Pacchime ca bhave dāni, jātā seṭṭhikule ahaṃ;</gatha1>
    <gathalast line="611">Sāvatthiyaṃ puravare, iddhe phīte mahaddhane.</gathalast>
    <gatha1 line="612">‘‘Yadā ca yobbanūpetā, vitakkavasagā ahaṃ;</gatha1>
    <gathalast line="613">Naraṃ jārapatiṃ disvā, tena saddhiṃ agacchahaṃ.</gathalast>
    <gatha1 line="614">‘‘Ekaputtapasūtāhaṃ, dutiyo kucchiyā mama;</gatha1>
    <gathalast line="615">Tadāhaṃ mātāpitaro, okkhāmīti sunicchitā.</gathalast>
    <gatha1 line="616">‘‘Nārocesiṃ <pageBreak edition="Vipassana Research Institut" number="0.0127" /> patiṃ mayhaṃ, tadā tamhi pavāsite;</gatha1>
    <gathalast line="617">Ekikā niggatā gehā, gantuṃ sāvatthimuttamaṃ.</gathalast>
    <gatha1 line="618">‘‘Tato me sāmi āgantvā, sambhāvesi pathe mamaṃ;</gatha1>
    <gathalast line="619">Tadā me kammajā vātā, uppannā atidāruṇā.</gathalast>
    <gatha1 line="620">‘‘Uṭṭhito ca mahāmegho, pasūtisamaye mama;</gatha1>
    <gathalast line="621">Dabbatthāya tadā gantvā, sāmi sappena mārito.</gathalast>
    <gatha1 line="622">‘‘Tadā <pageBreak edition="Myanmar" number="0.0118" /> vijātadukkhena, anāthā kapaṇā ahaṃ;</gatha1>
    <gathalast line="623">Kunnadiṃ pūritaṃ disvā, gacchantī sakulālayaṃ.</gathalast>
    <gatha1 line="624">‘‘Bālaṃ ādāya atariṃ, pārakūle ca ekakaṃ;</gatha1>
    <gathalast line="625">Sāyetvā bālakaṃ puttaṃ, itaraṃ taraṇāyahaṃ.</gathalast>
    <gatha1 line="626">‘‘Nivattā ukkuso hāsi, taruṇaṃ vilapantakaṃ;</gatha1>
    <gathalast line="627">Itarañca vahī soto, sāhaṃ sokasamappitā.</gathalast>
    <gatha1 line="628">‘‘Sāvatthinagaraṃ gantvā, assosiṃ sajane mate;</gatha1>
    <gathalast line="629">Tadā avocaṃ sokaṭṭā, mahāsokasamappitā.</gathalast>
    <gatha1 line="630">‘‘Ubho <pageBreak edition="Pali Text Society" number="0.0115" /> puttā kālaṅkatā, panthe mayhaṃ patī mato;</gatha1>
    <gathalast line="631">Mātā pitā ca bhātā ca, ekacitamhi ḍayhare.</gathalast>
    <gatha1 line="632">‘‘Tadā kisā ca paṇḍu ca, anāthā dīnamānasā;</gatha1>
    <gathalast line="633">Ito tato bhamantīhaṃ, addasaṃ narasārathiṃ.</gathalast>
    <gatha1 line="634">‘‘Tato avoca maṃ satthā, putte mā soci assasa;</gatha1>
    <gathalast line="635">Attānaṃ te gavesassu, kiṃ niratthaṃ vihaññasi.</gathalast>
    <gatha1 line="636">‘‘Na <pageBreak edition="Vipassana Research Institut" number="0.0128" /> santi puttā tāṇāya, na ñātī nāpi bandhavā;</gatha1>
    <gathalast line="637">Antakenādhipannassa, natthi ñātīsu tāṇatā.</gathalast>
    <gatha1 line="638">‘‘Taṃ sutvā munino vākyaṃ, paṭhamaṃ phalamajjhagaṃ;</gatha1>
    <gathalast line="639">Pabbajitvāna naciraṃ, arahattamapāpuṇiṃ.</gathalast>
    <gatha1 line="640">‘‘Iddhīsu ca vasī homi, dibbāya sotadhātuyā;</gatha1>
    <gathalast line="641">Paracittāni jānāmi, satthusāsanakārikā.</gathalast>
    <gatha1 line="642">‘‘Pubbenivāsaṃ jānāmi, dibbacakkhu visodhitaṃ;</gatha1>
    <gathalast line="643">Khepetvā āsave sabbe, visuddhāsiṃ sunimmalā.</gathalast>
    <gatha1 line="644">‘‘Tatohaṃ vinayaṃ sabbaṃ, santike sabbadassino;</gatha1>
    <gathalast line="645">Uggahiṃ sabbavitthāraṃ, byāhariñca yathātathaṃ.</gathalast>
    <gatha1 line="646">‘‘Jino tasmiṃ guṇe tuṭṭho, etadagge ṭhapesi maṃ;</gatha1>
    <gathalast line="647">Aggā vinayadhārīnaṃ, paṭācārāva ekikā.</gathalast>
    <gatha1 line="648">‘‘Pariciṇṇo <pageBreak edition="Myanmar" number="0.0119" /> mayā satthā, kataṃ buddhassa sāsanaṃ;</gatha1>
    <gathalast line="649">Ohito garuko bhāro, bhavanetti samūhatā.</gathalast>
    <gatha1 line="650">‘‘Yassatthāya pabbajitā, agārasmānagāriyaṃ;</gatha1>
    <gathalast line="651">So me attho anuppatto, sabbasaṃyojanakkhayo.</gathalast>
    <gatha1 line="652">‘‘Kilesā jhāpitā mayhaṃ…pe… kataṃ buddhassa sāsana’’nti.</gatha1>
    <paragraph line="653">Arahattaṃ pana patvā sekkhakāle attano paṭipattiṃ paccavekkhitvā uparivisesassa nibbattitākāraṃ vibhāventī udānavasena –</paragraph>
    <hangnum line="654" number="112"></hangnum>
    <gatha1 line="655"> ‘‘Naṅgalehi kasaṃ khettaṃ, bījāni pavapaṃ chamā;</gatha1>
    <gathalast line="656">Puttadārāni posentā, dhanaṃ vindanti māṇavā.</gathalast>
    <hangnum line="657" number="113"></hangnum>
    <gatha1 line="658"> ‘‘Kimahaṃ <pageBreak edition="Vipassana Research Institut" number="0.0129" /><pageBreak edition="Pali Text Society" number="0.0116" /> sīlasampannā, satthusāsanakārikā;</gatha1>
    <gathalast line="659">Nibbānaṃ nādhigacchāmi, akusītā anuddhatā.</gathalast>
    <hangnum line="660" number="114"></hangnum>
    <gatha1 line="661"> ‘‘Pāde pakkhālayitvāna, udakesu karomahaṃ;</gatha1>
    <gathalast line="662">Pādodakañca disvāna, thalato ninnamāgataṃ.</gathalast>
    <hangnum line="663" number="115"></hangnum>
    <gatha1 line="664"> ‘‘Tato cittaṃ samādhesiṃ, assaṃ bhadraṃvajāniyaṃ;</gatha1>
    <gatha2 line="665">Tato dīpaṃ gahetvāna, vihāraṃ pāvisiṃ ahaṃ;</gatha2>
    <gathalast line="666">Seyyaṃ olokayitvāna, mañcakamhi upāvisiṃ.</gathalast>
    <hangnum line="667" number="116"></hangnum>
    <gatha1 line="668"> ‘‘Tato sūciṃ gahetvāna, vaṭṭiṃ okassayāmahaṃ;</gatha1>
    <gathalast line="669">Padīpasseva nibbānaṃ, vimokkho ahu cetaso’’ti. – imā gāthā abhāsi;</gathalast>
    <paragraph line="670">Tattha <bold>kasa</bold>nti kasantā kasikammaṃ karontā. Bahutthe hi idaṃ ekavacanaṃ. <bold>Pavapa</bold>nti bījāni vapantā. <bold>Chamā</bold>ti chamāyaṃ. Bhummatthe hi idaṃ paccattavacanaṃ. Ayañhettha saṅkhepattho – ime māṇavā sattā naṅgalehi phālehi khettaṃ kasantā yathādhippāyaṃ khettabhūmiyaṃ pubbaṇṇāparaṇṇabhedāni bījāni vapantā taṃhetu taṃnimittaṃ attānaṃ puttadārādīni posentā hutvā dhanaṃ <pageBreak edition="Myanmar" number="0.0120" /> paṭilabhanti. Evaṃ imasmiṃ loke yoniso payutto paccattapurisakāro nāma saphalo saudayo.</paragraph>
    <paragraph line="671">Tattha <bold>kimahaṃ sīlasampannā, satthusāsanakārikā. Nibbānaṃ nādhigacchāmi, akusītā anuddhatā</bold>ti ahaṃ suvisuddhasīlā āraddhavīriyatāya akusītā ajjhattaṃ susamāhitacittatāya anuddhatā ca hutvā catusaccakammaṭṭhānabhāvanāsaṅkhātaṃ satthu sāsanaṃ karontī kasmā nibbānaṃ nādhigacchāmi, adhigamissāmi evāti.</paragraph>
    <paragraph line="672">Evaṃ pana cintetvā vipassanāya kammaṃ karontī ekadivasaṃ pādadhovanaudake nimittaṃ gaṇhi. Tenāha <bold>‘‘pāde pakkhālayitvānā’’</bold>tiādi <pageBreak edition="Pali Text Society" number="0.0117" />. Tassattho – ahaṃ pāde dhovantī pādapakkhālanahetu tikkhattuṃ āsittesu udakesu thalato ninnamāgataṃ pādodakaṃ disvā nimittaṃ karomi.</paragraph>
    <paragraph line="673">‘‘Yathā <pageBreak edition="Vipassana Research Institut" number="0.0130" /> idaṃ udakaṃ khayadhammaṃ vayadhammaṃ, evaṃ sattānaṃ āyusaṅkhārā’’ti evaṃ aniccalakkhaṇaṃ, tadanusārena dukkhalakkhaṇaṃ, anattalakkhaṇañca upadhāretvā vipassanaṃ vaḍḍhentī <bold>tato cittaṃ samādhesiṃ, assaṃ bhadraṃvajāniya</bold>nti yathā assaṃ bhadraṃ ājāniyaṃ kusalo sārathi sukhena sāreti, evaṃ mayhaṃ cittaṃ sukheneva samādhesiṃ, vipassanāsamādhinā samāhitaṃ akāsiṃ. Evaṃ pana vipassanaṃ vaḍḍhentī utusappāyanijigisāya ovarakaṃ pavisantī andhakāravidhamanatthaṃ dīpaṃ gahetvā gabbhaṃ pavisitvā dīpaṃ ṭhapetvā mañcake nisinnamattāva dīpaṃ vijjhāpetuṃ aggaḷasūciyā dīpavaṭṭiṃ ākaḍḍhiṃ, tāvadeva utusappāyalābhena tassā cittaṃ samāhitaṃ ahosi, vipassanāvīthiṃ otari, maggena ghaṭṭesi. Tato maggapaṭipāṭiyā sabbaso āsavānaṃ khayo ahosi. Tena vuttaṃ – <bold>‘‘tato dīpaṃ gahetvāna…pe… vimokkho ahu cetaso’’</bold>ti. Tattha <bold>seyyaṃ olokayitvānā</bold>ti dīpālokena seyyaṃ passitvā.</paragraph>
    <paragraph line="674"><bold>Sūci</bold>nti aggaḷasūciṃ. <bold>Vaṭṭiṃ okassayāmī</bold>ti dīpaṃ vijjhāpetuṃ telābhimukhaṃ dīpavaṭṭiṃ ākaḍḍhemi. <bold>Vimokkho</bold>ti kilesehi vimokkho. So pana yasmā paramatthato cittassa santati, tasmā vuttaṃ <bold>‘‘cetaso’’</bold>ti. Yathā pana vaṭṭitelādike paccaye sati uppajjanāraho padīpo tadabhāve anuppajjanato <pageBreak edition="Myanmar" number="0.0121" /> nibbutoti vuccati, evaṃ kilesādipaccaye sati uppajjanārahaṃ cittaṃ tadabhāve anuppajjanato vimuttanti vuccatīti āha – ‘‘padīpasseva nibbānaṃ, vimokkho ahu cetaso’’ti.</paragraph>
    <centered line="675">Paṭācārātherīgāthāvaṇṇanā niṭṭhitā.</centered>
    <subhead line="676">11. Tiṃsamattātherīgāthāvaṇṇanā</subhead>
    <paragraph line="677"><bold>Musalāni</bold><pageBreak edition="Pali Text Society" number="0.0118" /><bold>gahetvānā</bold>tiādikā tiṃsamattānaṃ therīnaṃ gāthā. Tāpi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantiyo anukkamena upacitavimokkhasambhārā imasmiṃ buddhuppāde sakakammasañcoditā tattha tattha kulagehe nibbattitvā viññutaṃ patvā paṭācārāya theriyā santike dhammaṃ sutvā paṭiladdhasaddhā pabbajitvā parisuddhasīlā vattapaṭivattaṃ paripūrentiyo viharanti. Athekadivasaṃ paṭācārātherī tāsaṃ ovādaṃ dentī –</paragraph>
    <hangnum line="678" number="117"></hangnum>
    <gatha1 line="679"> ‘‘Musalāni <pageBreak edition="Vipassana Research Institut" number="0.0131" /> gahetvāna, dhaññaṃ koṭṭenti māṇavā;</gatha1>
    <gathalast line="680">Puttadārāni posentā, dhanaṃ vindanti māṇavā.</gathalast>
    <hangnum line="681" number="118"></hangnum>
    <gatha1 line="682"> ‘‘Karotha buddhasāsanaṃ, yaṃ katvā nānutappati;</gatha1>
    <gatha2 line="683">Khippaṃ pādāni dhovitvā, ekamante nisīdatha;</gatha2>
    <gathalast line="684">Cetosamathamanuyuttā, karotha buddhasāsana’’nti. – imā dve gāthā abhāsi;</gathalast>
    <paragraph line="685">Tatthāyaṃ saṅkhepattho – ime sattā jīvitahetu musalāni gahetvā paresaṃ dhaññaṃ koṭṭenti, udukkhalakammaṃ karonti. Aññampi edisaṃ nihīnakammaṃ katvā puttadāraṃ posentā yathārahaṃ dhanampi saṃharanti. Taṃ pana nesaṃ kammaṃ nihīnaṃ gammaṃ pothujjanikaṃ dukkhaṃ anatthasañhitañca. Tasmā edisaṃ saṃkilesikapapañcaṃ vajjetvā <bold>karotha buddhasāsanaṃ</bold> sikkhattayasaṅkhātaṃ sammāsambuddhasāsanaṃ karotha sampādetha attano santāne nibbattetha. Tattha kāraṇamāha – <bold>‘‘yaṃ katvā nānutappatī’’</bold>ti, yassa karaṇahetu etarahi āyatiñca <pageBreak edition="Myanmar" number="0.0122" /> anutāpaṃ nāpajjati. Idāni tassa karaṇe pubbakiccaṃ anuyogavidhiñca dassetuṃ, <bold>‘‘khippaṃ pādāni dhovitvā’’</bold>tiādi vuttaṃ. Tattha yasmā adhovitapādassa avikkhālitamukhassa ca nisajjasukhaṃ utusappāyalābho ca na hoti, pāde pana dhovitvā mukhañca vikkhāletvā ekamante nisinnassa tadubhayaṃ labhati, tasmā <bold>khippaṃ</bold> imaṃ yathāladdhaṃ khaṇaṃ avirādhentiyo <pageBreak edition="Pali Text Society" number="0.0119" /><bold>pādāni</bold> attano pāde dhovitvā <bold>ekamante</bold> vivitte okāse <bold>nisīdatha</bold> nisajjatha. Aṭṭhatiṃsāya ārammaṇesu yattha katthaci cittarucike ārammaṇe attano cittaṃ upanibandhitvā <bold>cetosamathamanuyuttā</bold> samāhitena cittena catusaccakammaṭṭhānabhāvanāvasena buddhassa bhagavato sāsanaṃ ovādaṃ anusiṭṭhiṃ <bold>karotha</bold> sampādethāti.</paragraph>
    <paragraph line="686">Atha tā bhikkhuniyo tassā theriyā ovāde ṭhatvā vipassanaṃ paṭṭhapetvā bhāvanāya kammaṃ karontiyo ñāṇassa paripākaṃ gatattā hetusampannatāya ca saha paṭisambhidāhi arahattaṃ patvā attano paṭipattiṃ paccavekkhitvā ovādagāthāhi saddhiṃ –</paragraph>
    <hangnum line="687" number="119"></hangnum>
    <gatha1 line="688"> ‘‘Tassā tā vacanaṃ sutvā, paṭācārāya sāsanaṃ;</gatha1>
    <gatha2 line="689">Pāde pakkhālayitvāna, ekamantaṃ upāvisuṃ;</gatha2>
    <gathalast line="690">Cetosamathamanuyuttā, akaṃsu buddhasāsanaṃ.</gathalast>
    <hangnum line="691" number="120"></hangnum>
    <gatha1 line="692"> ‘‘Rattiyā <pageBreak edition="Vipassana Research Institut" number="0.0132" /> purime yāme, pubbajātimanussaruṃ;</gatha1>
    <gatha2 line="693">Rattiyā majjhime yāme, dibbacakkhuṃ visodhayuṃ;</gatha2>
    <gathalast line="694">Rattiyā pacchime yāme, tamokhandhaṃ padālayuṃ.</gathalast>
    <hangnum line="695" number="121"></hangnum>
    <gatha1 line="696"> ‘‘Uṭṭhāya pāde vandiṃsu, katā te anusāsanī;</gatha1>
    <gatha2 line="697">Indaṃva devā tidasā, saṅgāme aparājitaṃ;</gatha2>
    <gathalast line="698">Purakkhatvā vihassāma, tevijjāmha anāsavā’’ti. –</gathalast>
    <unindented line="699">Imā gāthā abhāsiṃsu.</unindented>
    <paragraph line="700">Tattha <bold>tassā tā vacanaṃ sutvā, paṭācārāya sāsana</bold>nti tassā paṭācārāya theriyā kilesapaṭisattusāsanaṭṭhena sāsanabhūtaṃ ovādavacanaṃ, <bold>tā</bold> tiṃsamattā bhikkhuniyo sutvā paṭissutvā sirasā sampaṭicchitvā.</paragraph>
    <paragraph line="701"><bold>Uṭṭhāya</bold><pageBreak edition="Myanmar" number="0.0123" /><bold>pāde vandiṃsu, katā te anusāsanī</bold>ti yathāsampaṭicchitaṃ tassā sāsanaṃ aṭṭhiṃ katvā manasi katvā yathāphāsukaṭṭhāne nisīditvā bhāventiyo bhāvanaṃ matthakaṃ pāpetvā attanā adhigatavisesaṃ ārocetuṃ nisinnāsanato uṭṭhāya tassā santikaṃ <pageBreak edition="Pali Text Society" number="0.0120" /> gantvā ‘‘mahātheri tavānusāsanī yathānusiṭṭhaṃ amhehi katā’’ti vatvā tassā pāde pañcapatiṭṭhitena vandiṃsu. <bold>Indaṃva devā tidasā, saṅgāme aparājita</bold>nti devāsurasaṅgāme aparājitaṃ vijitāviṃ indaṃ tāvatiṃsā devā viya mahātheri, mayaṃ taṃ purakkhatvā viharissāma aññassa kattabbassa abhāvato. Tasmā ‘‘tevijjāmha anāsavā’’ti attano kataññubhāvaṃ pavedentī idameva tāsaṃ aññābyākaraṇaṃ ahosi. Yaṃ panettha atthato avibhattaṃ, taṃ heṭṭhā vuttanayameva.</paragraph>
    <centered line="702">Tiṃsamattātherīgāthāvaṇṇanā niṭṭhitā.</centered>
    <subhead line="703">12. Candātherīgāthāvaṇṇanā</subhead>
    <paragraph line="704"><bold>Duggatāhaṃ pure āsi</bold>ntiādikā candāya theriyā gāthā. Ayampi purimabuddhesu katādhikārā tattha tattha bhave vivaṭṭūpanissayaṃ kusalaṃ upacinantī anukkamena sambhatavimokkhasambhārā paripakkañāṇā imasmiṃ buddhuppāde aññatarasmiṃ brāhmaṇagāme apaññātassa <pageBreak edition="Vipassana Research Institut" number="0.0133" /> brāhmaṇassa gehe paṭisandhiṃ gaṇhi. Tassā nibbattito paṭṭhāyaṃ taṃ kulaṃ bhogehi parikkhayaṃ gataṃ. Sā anukkamena viññutaṃ patvā dukkhena jīvati. Atha tasmiṃ gehe ahivātarogo uppajji. Tenassā sabbepi ñātakā maraṇabyasanaṃ pāpuṇiṃsu. Sā ñātikkhaye jāte aññattha jīvituṃ asakkontī kapālahatthā kule kule vicaritvā laddhaladdhena bhikkhāhārena yāpentī ekadivasaṃ paṭācārāya theriyā bhattavissaggaṭṭhānaṃ agamāsi. Bhikkhuniyo taṃ dukkhitaṃ khuddābhibhūtaṃ disvāna sañjātakāruññā piyasamudācārena saṅgahetvā tattha vijjamānena upacāramanoharena āhārena santappesuṃ. Sā tāsaṃ ācārasīle pasīditvā theriyā santikaṃ upasaṅkamitvā vanditvā ekamantaṃ nisīdi. Tassā therī dhammaṃ kathesi. Sā taṃ dhammaṃ sutvā sāsane abhippasannā saṃsāre ca sañjātasaṃvegā <pageBreak edition="Pali Text Society" number="0.0121" /> pabbaji <pageBreak edition="Myanmar" number="0.0124" />. Pabbajitvā ca theriyā ovāde ṭhatvā vipassanaṃ paṭṭhapetvā bhāvanaṃ anuyuñjantī katādhikāratāya ñāṇassa ca paripākaṃ gatattā na cirasseva saha paṭisambhidāhi arahattaṃ patvā attano paṭipattiṃ paccavekkhitvā –</paragraph>
    <hangnum line="705" number="122"></hangnum>
    <gatha1 line="706"> ‘‘Duggatāhaṃ pure āsiṃ, vidhavā ca aputtikā;</gatha1>
    <gathalast line="707">Vinā mittehi ñātīhi, bhattacoḷassa nādhigaṃ.</gathalast>
    <hangnum line="708" number="123"></hangnum>
    <gatha1 line="709"> ‘‘Pattaṃ daṇḍañca gaṇhitvā, bhikkhamānā kulā kulaṃ;</gatha1>
    <gathalast line="710">Sītuṇhena ca ḍayhantī, satta vassāni cārihaṃ.</gathalast>
    <hangnum line="711" number="124"></hangnum>
    <gatha1 line="712"> ‘‘Bhikkhuniṃ puna disvāna, annapānassa lābhiniṃ;</gatha1>
    <gathalast line="713">Upasaṅkammaṃ avocaṃ, pabbajjaṃ anagāriyaṃ.</gathalast>
    <hangnum line="714" number="125"></hangnum>
    <gatha1 line="715"> ‘‘Sā ca maṃ anukampāya, pabbājesi paṭācārā;</gatha1>
    <gathalast line="716">Tato maṃ ovaditvāna, paramatthe niyojayi.</gathalast>
    <hangnum line="717" number="126"></hangnum>
    <gatha1 line="718"> ‘‘Tassāhaṃ vacanaṃ sutvā, akāsiṃ anusāsaniṃ;</gatha1>
    <gathalast line="719">Amogho ayyāyovādo, tevijjāmhi anāsavā’’ti. –</gathalast>
    <unindented line="720">Udānavasena imā gāthā abhāsi.</unindented>
    <paragraph line="721">Tattha <pageBreak edition="Vipassana Research Institut" number="0.0134" /><bold>duggatā</bold>ti daliddā. <bold>Pure</bold>ti pabbajitato pubbe. Pabbajitakālato paṭṭhāya hi idha puggalo bhogehi aḍḍho vā daliddo vāti na vattabbo. Guṇehi pana ayaṃ therī aḍḍhāyeva. Tenāha ‘‘duggatāhaṃ pure āsi’’nti. <bold>Vidhavā</bold>ti dhavo vuccati sāmiko, tadabhāvā vidhavā, matapatikāti attho. <bold>Aputtikā</bold>ti puttarahitā. <bold>Vinā mittehī</bold>ti mittehi bandhavehi ca parihīnā rahitā. <bold>Bhattacoḷassa nādhiga</bold>nti bhattassa coḷassa ca pāripūriṃ nādhigacchiṃ, kevalaṃ pana bhikkhāpiṇḍassa pilotikākhaṇḍassa ca vasena ghāsacchādanamattameva alatthanti adhippāyo. Tenāha <bold>‘‘pattaṃ daṇḍañca gaṇhitvā’’</bold>tiādi.</paragraph>
    <paragraph line="722">Tattha <pageBreak edition="Myanmar" number="0.0125" /><bold>patta</bold>nti mattikābhājanaṃ. <bold>Daṇḍa</bold>nti goṇasunakhādipariharaṇadaṇḍakaṃ. <bold>Kulā kula</bold>nti kulato kulaṃ. <bold>Sītuṇhena ca ḍayhantī</bold>ti vasanagehābhāvato sītena ca uṇhena ca pīḷiyamānā.</paragraph>
    <paragraph line="723"><bold>Bhikkhuni</bold>nti <pageBreak edition="Pali Text Society" number="0.0122" /> paṭācārātheriṃ sandhāya vadati. <bold>Punā</bold>ti pacchā, sattasaṃvaccharato aparabhāge.</paragraph>
    <paragraph line="724"><bold>Paramatthe</bold>ti parame uttame atthe, nibbānagāminiyā paṭipadāya nibbāne ca. <bold>Niyojayī</bold>ti kammaṭṭhānaṃ ācikkhantī niyojesi. Sesaṃ vuttanayameva.</paragraph>
    <centered line="725">Candātherīgāthāvaṇṇanā niṭṭhitā.</centered>
    <centered line="726">Pañcakanipātavaṇṇanā niṭṭhitā.</centered>
  </content>
</document>