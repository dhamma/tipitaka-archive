<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0507a.att2.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/petavatthu-atthakatha/2. ubbarivaggo.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/petavatthu-atthakatha</directory>
    <basename>2. ubbarivaggo</basename>
    <titlePath>2. Ubbarivaggo - Petavatthu-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">2. Ubbarivaggo</chapter>
    <subhead line="2">1. Saṃsāramocakapetivatthuvaṇṇanā</subhead>
    <paragraph line="3"><bold>Naggā</bold><pageBreak edition="Myanmar" number="0.0062" /><pageBreak edition="Vipassana Research Institut" number="0.0057" /><pageBreak edition="Pali Text Society" number="0.0067" /><bold>dubbaṇṇarūpāsī</bold>ti idaṃ satthari veḷuvane viharante magadharaṭṭhe iṭṭhakavatīnāmake gāme aññataraṃ petiṃ ārabbha vuttaṃ. Magadharaṭṭhe kira iṭṭhakavatī ca dīgharāji cāti dve gāmakā ahesuṃ, tattha bahū saṃsāramocakā micchādiṭṭhikā paṭivasanti. Atīte ca kāle pañcannaṃ vassasatānaṃ matthake aññatarā itthī tattheva iṭṭhakavatiyaṃ aññatarasmiṃ saṃsāramocakakule nibbattitvā micchādiṭṭhivasena bahū kīṭapaṭaṅge jīvitā voropetvā petesu nibbatti.</paragraph>
    <paragraph line="4">Sā pañca vassasatāni khuppipāsādidukkhaṃ anubhavitvā amhākaṃ bhagavati loke uppajjitvā pavattitavaradhammacakke anukkamena rājagahaṃ upanissāya veḷuvane viharante punapi iṭṭhakavatiyaṃyeva aññatarasmiṃ saṃsāramocakakuleyeva nibbattitvā yadā sattaṭṭhavassuddesikakāle aññāhi dārikāhi saddhiṃ rathikāya kīḷanasamatthā ahosi, tadā āyasmā sāriputtatthero tameva gāmaṃ upanissāya aruṇavatīvihāre viharanto ekadivasaṃ dvādasahi bhikkhūhi saddhiṃ tassa gāmassa dvārasamīpena maggena atikkamati. Tasmiṃ khaṇe bahū gāmadārikā gāmato nikkhamitvā dvārasamīpe kīḷantiyo pasannamānasā mātāpitūnaṃ paṭipattidassanena vegenāgantvā theraṃ aññe ca bhikkhū pañcapatiṭṭhitena vandiṃsu. Sā panesā assaddhakulassa dhītā cirakālaṃ aparicitakusalatāya sādhujanācāravirahitā anādarā alakkhikā viya aṭṭhāsi. Thero tassā pubbacaritaṃ idāni ca saṃsāramocakakule nibbattanaṃ āyatiñca niraye nibbattanārahataṃ disvā ‘‘sacāyaṃ maṃ vandissati, niraye na uppajjissati, petesu nibbattitvāpi mamaṃyeva nissāya sampattiṃ paṭilabhissatī’’ti ñatvā karuṇāsañcoditamānaso <pageBreak edition="Pali Text Society" number="0.0068" /> tā dārikāyo āha – ‘‘tumhe bhikkhū vandatha, ayaṃ pana dārikā alakkhikā viya ṭhitā’’ti. Atha naṃ tā dārikā hatthesu pariggahetvā ākaḍḍhitvā balakkārena therassa pāde vandāpesuṃ.</paragraph>
    <paragraph line="5">Sā <pageBreak edition="Myanmar" number="0.0063" /> aparena samayena vayappattā dīgharājiyaṃ saṃsāramocakakule aññatarassa kumārassa dinnā paripuṇṇagabbhā hutvā kālakatā petesu uppajjitvā naggā dubbaṇṇarūpā khuppipāsābhibhūtā <pageBreak edition="Vipassana Research Institut" number="0.0058" /> ativiya bībhacchadassanā vicarantī rattiyaṃ āyasmato sāriputtattherassa attānaṃ dassetvā ekamantaṃ aṭṭhāsi. Taṃ disvā thero –</paragraph>
    <hangnum line="6" number="95"></hangnum>
    <gatha1 line="7"> ‘‘Naggā dubbaṇṇarūpāsi, kisā dhamanisanthatā;</gatha1>
    <gathalast line="8">Upphāsulike kisike, kā nu tvaṃ idha tiṭṭhasī’’ti. –</gathalast>
    <unindented line="9">Gāthāya pucchi. Tattha <bold>dhamanisanthatā</bold>ti nimmaṃsalohitatāya sirājālehi patthatagattā. <bold>Upphāsulike</bold>ti uggataphāsulike. <bold>Kisike</bold>ti kisasarīre. Pubbepi ‘‘kisā’’ti vatvā puna ‘‘kisike’’ti vacanaṃ aṭṭhicammanhārumattasarīratāya ativiya kisabhāvadassanatthaṃ vuttaṃ. Taṃ sutvā petī attānaṃ pavedentī –</unindented>
    <hangnum line="10" number="96"></hangnum>
    <gatha1 line="11"> ‘‘Ahaṃ bhadante petīmhi, duggatā yamalokikā;</gatha1>
    <gathalast line="12">Pāpakammaṃ karitvāna, petalokaṃ ito gatā’’ti. – gāthaṃ vatvā puna therena –</gathalast>
    <hangnum line="13" number="97"></hangnum>
    <gatha1 line="14"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="15">Kissakammavipākena, petalokaṃ ito gatā’’ti. –</gathalast>
    <unindented line="16">Katakammaṃ puṭṭhā ‘‘adānasīlā maccharinī hutvā petayoniyaṃ nibbattitvā evaṃ mahādukkhaṃ anubhavāmī’’ti dassentī tisso gāthā abhāsi –</unindented>
    <hangnum line="17" number="98"></hangnum>
    <gatha1 line="18"> ‘‘Anukampakā <pageBreak edition="Vipassana Research Institut" number="0.0059" /><pageBreak edition="Pali Text Society" number="0.0069" /> mayhaṃ nāhesuṃ bhante, pitā ca mātā athavāpi ñātakā;</gatha1>
    <gathalast line="19">Ye maṃ niyojeyyuṃ dadāhi dānaṃ, pasannacittā samaṇabrāhmaṇānaṃ.</gathalast>
    <hangnum line="20" number="99"></hangnum>
    <gatha1 line="21"> ‘‘Ito ahaṃ vassasatāni pañca, yaṃ evarūpā vicarāmi naggā;</gatha1>
    <gathalast line="22">Khudāya taṇhāya ca khajjamānā, pāpassa kammassa phalaṃ mamedaṃ.</gathalast>
    <hangnum line="23" number="100"></hangnum>
    <gatha1 line="24"> ‘‘Vandāmi <pageBreak edition="Myanmar" number="0.0064" /> taṃ ayya pasannacittā, anukampa maṃ vīra mahānubhāva;</gatha1>
    <gathalast line="25">Datvā ca me ādisa yañhi kiñci, mocehi maṃ duggatiyā bhadante’’ti.</gathalast>
    <paragraph line="26" number="98"> Tattha <bold>anukampakā</bold>ti samparāyikena atthena anuggaṇhakā. <bold>Bhante</bold>ti theraṃ ālapati. <bold>Ye maṃ niyojeyyu</bold>nti mātā vā pitā vā atha vā ñātakā edisā pasannacittā hutvā ‘‘samaṇabrāhmaṇānaṃ dadāhi dāna’’nti ye maṃ niyojeyyuṃ, tādisā anukampakā mayhaṃ nāhesunti yojanā.</paragraph>
    <paragraph line="27" number="99"><bold>Ito ahaṃ vassasatāni pañca, yaṃ evarūpā vicarāmi naggā</bold>ti idaṃ sā petī ito tatiyāya jātiyā attano petattabhāvaṃ anussaritvā idānipi tathā pañcavassasatāni vicarāmīti adhippāyenāha. Tattha <bold>ya</bold>nti yasmā, dānādīnaṃ puññānaṃ akatattā evarūpā naggā petī hutvā ito paṭṭhāya vassasatāni pañca vicarāmīti yojanā. <bold>Taṇhāyā</bold>ti pipāsāya. <bold>Khajjamānā</bold>ti khādiyamānā, bādhiyamānāti attho.</paragraph>
    <paragraph line="28" number="100"><bold>Vandāmi taṃ ayya pasannacittā</bold>ti ayya, tamahaṃ pasannacittā hutvā vandāmi, ettakameva puññaṃ idāni mayā kātuṃ sakkāti dasseti. <bold>Anukampa ma</bold>nti anuggaṇha <pageBreak edition="Pali Text Society" number="0.0070" /> mamaṃ uddissa anuddayaṃ karohi. <bold>Datvā ca me ādisa yañhi kiñcī</bold>ti kiñcideva deyyadhammaṃ samaṇabrāhmaṇānaṃ datvā taṃ dakkhiṇaṃ mayhaṃ ādisa, tena me ito petayonito mokkho bhavissatīti adhippāyena vadati. Tenevāha <bold>‘‘mocehi maṃ duggatiyā bhadante’’</bold>ti.</paragraph>
    <paragraph line="29">Evaṃ petiyā vutte yathā so thero paṭipajji, taṃ dassetuṃ saṅgītikārehi tisso gāthā vuttā –</paragraph>
    <hangnum line="30" number="101"></hangnum>
    <gatha1 line="31"> ‘‘Sādhūti so paṭissutvā, sāriputtonukampako;</gatha1>
    <gatha2 line="32">Bhikkhūnaṃ ālopaṃ datvā, pāṇimattañca coḷakaṃ;</gatha2>
    <gathalast line="33">Thālakassa ca pānīyaṃ, tassā dakkhiṇamādisi.</gathalast>
    <hangnum line="34" number="102"></hangnum>
    <gatha1 line="35"> ‘‘Samanantarānuddiṭṭhe <pageBreak edition="Myanmar" number="0.0065" />, vipāko udapajjatha;</gatha1>
    <gathalast line="36">Bhojanacchādanapānīyaṃ, dakkhiṇāya idaṃ phalaṃ.</gathalast>
    <hangnum line="37" number="103"></hangnum>
    <gatha1 line="38"> ‘‘Tato suddhā sucivasanā, kāsikuttamadhārinī;</gatha1>
    <gathalast line="39">Vicittavatthābharaṇā, sāriputtaṃ upasaṅkamī’’ti.</gathalast>
    <paragraph line="40" number="101-103"> Tattha <pageBreak edition="Vipassana Research Institut" number="0.0060" /><bold>bhikkhūna</bold>nti bhikkhuno, vacanavipallāsena hetaṃ vuttaṃ. ‘‘Ālopaṃ bhikkhuno datvā’’ti keci paṭhanti. <bold>Ālopa</bold>nti kabaḷaṃ, ekālopamattaṃ bhojananti attho. <bold>Pāṇimattañca coḷaka</bold>nti ekahatthappamāṇaṃ coḷakhaṇḍanti attho. <bold>Thālakassa ca pānīya</bold>nti ekathālakapūraṇamattaṃ udakaṃ. Sesaṃ khallāṭiyapetavatthusmiṃ vuttanayameva.</paragraph>
    <paragraph line="41">Athāyasmā sāriputto taṃ petiṃ pīṇindriyaṃ parisuddhachavivaṇṇaṃ dibbavatthābharaṇālaṅkāraṃ samantato attano pabhāya obhāsentiṃ attano santikaṃ upagantvā ṭhitaṃ disvā paccakkhato kammaphalaṃ tāya vibhāvetukāmo hutvā tisso gāthā abhāsi –</paragraph>
    <hangnum line="42" number="104"></hangnum>
    <gatha1 line="43"> ‘‘Abhikkantena vaṇṇena, yā tvaṃ tiṭṭhasi devate;</gatha1>
    <gathalast line="44">Obhāsentī disā sabbā, osadhī viya tārakā.</gathalast>
    <hangnum line="45" number="105"></hangnum>
    <gatha1 line="46"> ‘‘Kena tetādiso vaṇṇo, kena te idha mijjhati;</gatha1>
    <gathalast line="47">Uppajjanti <pageBreak edition="Pali Text Society" number="0.0071" /> ca te bhogā, ye keci manaso piyā.</gathalast>
    <hangnum line="48" number="106"></hangnum>
    <gatha1 line="49"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha1>
    <gathalast line="50">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gathalast>
    <paragraph line="51" number="104"> Tattha <bold>abhikkantenā</bold>ti atimanāpena, abhirūpenāti attho. <bold>Vaṇṇenā</bold>ti chavivaṇṇena. <bold>Obhāsentī disā sabbā</bold>ti sabbāpi dasa disā jotentī ekālokaṃ karontī. Yathā kinti āha <bold>‘‘osadhī viya tārakā’’</bold>ti. Ussannā pabhā etāya dhīyati, osadhānaṃ vā <pageBreak edition="Myanmar" number="0.0066" /> anubalappadāyikāti katvā ‘‘osadhī’’ti laddhanāmā tārakā yathā samantato ālokaṃ kurumānā tiṭṭhati, evameva tvaṃ sabbadisā obhāsentīti attho.</paragraph>
    <paragraph line="52" number="105"><bold>Kenā</bold>ti kiṃ-saddo pucchāyaṃ. Hetuatthe cetaṃ karaṇavacanaṃ, kena hetunāti attho. <bold>Te</bold>ti tava. <bold>Etādiso</bold>ti ediso, etarahi yathādissamānoti vuttaṃ hoti. <bold>Kena te idha mijjhatī</bold>ti kena puññavisesena idha imasmiṃ ṭhāne idāni tayā labbhamānaṃ sucaritaphalaṃ ijjhati nipphajjati. <bold>Uppajjantī</bold>ti nibbattanti. <bold>Bhogā</bold>ti paribhuñjitabbaṭṭhena ‘‘bhogā’’ti laddhanāmā vatthābharaṇādivittūpakaraṇavisesā. <bold>Ye kecī</bold>ti bhoge anavasesato byāpetvā saṅgaṇhāti <pageBreak edition="Vipassana Research Institut" number="0.0061" />. Anavasesabyāpako hi ayaṃ niddeso yathā ‘‘ye keci saṅkhārā’’ti. <bold>Manaso piyā</bold>ti manasā piyāyitabbā, manāpiyāti attho.</paragraph>
    <paragraph line="53" number="106"><bold>Pucchāmī</bold>ti pucchaṃ karomi, ñātuṃ icchāmīti attho. <bold>Ta</bold>nti tvaṃ. <bold>Devī</bold>ti dibbānabhāvasamaṅgitāya, devi. Tenāha ‘‘mahānubhāve’’ti. <bold>Manussabhūtā</bold>ti manussesu jātā manussabhāvaṃ pattā. Idaṃ yebhuyyena sattā manussattabhāve ṭhitā puññāni karontīti katvā vuttaṃ. Ayametāyaṃ gāthānaṃ saṅkhepato attho, vitthārato pana paramatthadīpaniyaṃ vimānavatthuaṭṭhakathāyaṃ vuttanayeneva veditabbo.</paragraph>
    <paragraph line="54">Evaṃ <pageBreak edition="Pali Text Society" number="0.0072" /> puna therena puṭṭhā petī tassā sampattiyā laddhakāraṇaṃ pakāsentī sesagāthā abhāsi –</paragraph>
    <hangnum line="55" number="107"></hangnum>
    <gatha1 line="56"> ‘‘Uppaṇḍukiṃ kisaṃ chātaṃ, naggaṃ sampatitacchaviṃ;</gatha1>
    <gathalast line="57">Muni kāruṇiko loke, taṃ maṃ addakkhi duggataṃ.</gathalast>
    <hangnum line="58" number="108"></hangnum>
    <gatha1 line="59"> ‘‘Bhikkhūnaṃ ālopaṃ datvā, pāṇimattañca coḷakaṃ;</gatha1>
    <gathalast line="60">Thālakassa ca pānīyaṃ, mama dakkhiṇamādisi.</gathalast>
    <hangnum line="61" number="109"></hangnum>
    <gatha1 line="62"> ‘‘Ālopassa phalaṃ passa, bhattaṃ vassasataṃ dasa;</gatha1>
    <gathalast line="63">Bhuñjāmi kāmakāminī, anekarasabyañjanaṃ.</gathalast>
    <hangnum line="64" number="110"></hangnum>
    <gatha1 line="65"> ‘‘Pāṇimattassa <pageBreak edition="Myanmar" number="0.0067" /> coḷassa, vipākaṃ passa yādisaṃ;</gatha1>
    <gathalast line="66">Yāvatā nandarājassa, vijitasmiṃ paṭicchadā.</gathalast>
    <hangnum line="67" number="111"></hangnum>
    <gatha1 line="68"> ‘‘Tato bahutarā bhante, vatthānacchādanāni me;</gatha1>
    <gathalast line="69">Koseyyakambalīyāni, khomakappāsikāni ca.</gathalast>
    <hangnum line="70" number="112"></hangnum>
    <gatha1 line="71"> ‘‘Vipulā ca mahagghā ca, tepākāsevalambare;</gatha1>
    <gathalast line="72">Sāhaṃ taṃ paridahāmi, yaṃ yañhi manaso piyaṃ.</gathalast>
    <hangnum line="73" number="113"></hangnum>
    <gatha1 line="74"> ‘‘Thālakassa <pageBreak edition="Vipassana Research Institut" number="0.0062" /> ca pānīyaṃ, vipākaṃ passa yādisaṃ;</gatha1>
    <gathalast line="75">Gambhīrā caturassā ca, pokkharañño sunimmitā.</gathalast>
    <hangnum line="76" number="114"></hangnum>
    <gatha1 line="77"> ‘‘Setodakā suppatitthā, sītā appaṭigandhiyā;</gatha1>
    <gathalast line="78">Padumuppalasañchannā, vārikiñjakkhapūritā.</gathalast>
    <hangnum line="79" number="115"></hangnum>
    <gatha1 line="80"> ‘‘Sāhaṃ ramāmi kīḷāmi, modāmi akutobhayā;</gatha1>
    <gathalast line="81">Muniṃ kāruṇikaṃ loke, bhante vanditumāgatā’’ti.</gathalast>
    <paragraph line="82" number="107"> Tattha <bold>uppaṇḍuki</bold>nti uppaṇḍukajātaṃ. <bold>Chāta</bold>nti bubhukkhitaṃ khudāya abhibhūtaṃ. <bold>Sampatitacchavi</bold>nti chinnabhinnasarīracchaviṃ. <bold>Loke</bold>ti idaṃ ‘‘kāruṇiko’’ti ettha vuttakaruṇāya visayadassanaṃ. <bold>Taṃ ma</bold>nti tādisaṃ mamaṃ, vuttanayena ekantato karuṇaṭṭhāniyaṃ maṃ. <bold>Duggata</bold>nti duggatiṃ gataṃ.</paragraph>
    <paragraph line="83" number="108-109"><bold>Bhikkhūnaṃ ālopaṃ datvā</bold>tiādi therena attano karuṇāya katākāradassanaṃ. Tattha <pageBreak edition="Pali Text Society" number="0.0073" /><bold>bhatta</bold>nti odanaṃ, dibbabhojananti attho. <bold>Vassasataṃ dasā</bold>ti dasa vassasatāni, vassasahassanti vuttaṃ hoti. Accantasaṃyoge cetaṃ upayogavacanaṃ. <bold>Bhuñjāmi kāmakāminī, anekarasabyañjana</bold>nti aññehipi kāmetabbakāmehi samannāgatā anekarasabyañjanaṃ bhattaṃ bhuñjāmīti yojanā.</paragraph>
    <paragraph line="84" number="110"><bold>Coḷassā</bold>ti deyyadhammasīsena tabbisayaṃ dānamayaṃ puññameva dasseti. <bold>Vipākaṃ passa yādisa</bold>nti tassa coḷadānassa vipākasaṅkhātaṃ phalaṃ passa, bhante. Taṃ pana yādisaṃ yathārūpaṃ, kinti ceti āha <bold>‘‘yāvatā nandarājassā’’</bold>tiādi.</paragraph>
    <paragraph line="85">Tattha <pageBreak edition="Myanmar" number="0.0068" /> koyaṃ <bold>nandarājā</bold> nāma? Atīte kira dasavassasahassāyukesu manussesu bārāṇasivāsī eko kuṭumbiko araññe jaṅghāvihāraṃ vicaranto araññaṭṭhāne aññataraṃ paccekabuddhaṃ addasa. So paccekabuddho tattha cīvarakammaṃ karonto anuvāte appahonte saṃharitvāva ṭhapetuṃ āraddho. So kuṭumbiko taṃ disvā, ‘‘bhante, kiṃ karothā’’ti vatvā tena appicchatāya kiñci avuttepi ‘‘cīvaradussaṃ nappahotī’’ti ñatvā attano uttarāsaṅgaṃ paccekabuddhassa <pageBreak edition="Vipassana Research Institut" number="0.0063" /> pādamūle ṭhapetvā agamāsi. Paccekabuddho taṃ gahetvā anuvātaṃ āropento cīvaraṃ katvā pārupi. So kuṭumbikā jīvitapariyosāne kālaṃ katvā tāvatiṃsabhavane nibbattitvā tattha yāvatāyukaṃ dibbasampattiṃ anubhavitvā tato cavitvā bārāṇasito yojanamatte ṭhāne aññatarasmiṃ gāme amaccakule nibbatti.</paragraph>
    <paragraph line="86">Tassa vayappattakāle tasmiṃ gāme nakkhattaṃ saṅghuṭṭhaṃ ahosi. So mātaraṃ āha – ‘‘amma, sāṭakaṃ me dehi, nakkhattaṃ kīḷissāmī’’ti. Sā sudhotavatthaṃ nīharitvā adāsi. ‘‘Amma, thūlaṃ ida’’nti. Aññaṃ nīharitvā adāsi, tampi paṭikkhipi. Atha naṃ mātā āha – ‘‘tāta, yādise gehe mayaṃ jātā, natthi no ito sukhumatarassa vatthassa paṭilābhāya puñña’’nti. ‘‘Labhanaṭṭhānaṃ gacchāmi, ammā’’ti. ‘‘Gaccha, putta, ahaṃ ajjeva tuyhaṃ bārāṇasinagare rajjapaṭilābhaṃ <pageBreak edition="Pali Text Society" number="0.0074" /> icchāmī’’ti. So ‘‘sādhu, ammā’’ti mātaraṃ vanditvā padakkhiṇaṃ katvā āha – ‘‘gacchāmi, ammā’’ti. ‘‘Gaccha, tātā’’ti. Evaṃ kirassā cittaṃ ahosi – ‘‘kahaṃ gamissati, idha vā ettha vā gehe nisīdissatī’’ti. So pana puññaniyāmena codiyamāno gāmato nikkhamitvā bārāṇasiṃ gantvā maṅgalasilāpaṭṭe sasīsaṃ pārupitvā nipajji. So ca bārāṇasirañño kālakatassa sattamo divaso hoti.</paragraph>
    <paragraph line="87">Amaccā ca purohito ca rañño sarīrakiccaṃ katvā rājaṅgaṇe nisīditvā mantayiṃsu – ‘‘rañño ekā dhītā atthi, putto natthi, arājakaṃ rajjaṃ na tiṭṭhati, phussarathaṃ vissajjemā’’ti. Te kumudavaṇṇe cattāro sindhave yojetvā setacchattappamukhaṃ pañcavidhaṃ rājakakudhabhaṇḍaṃ rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho pācīnadvārena nikkhamitvā uyyānābhimukkho ahosi. ‘‘Paricayena uyyānābhimukho gacchati <pageBreak edition="Myanmar" number="0.0069" />, nivattemā’’ti keci āhaṃsu. Purohito ‘‘mā nivattayitthā’’ti āha. Ratho kumāraṃ padakkhiṇaṃ katvā ārohanasajjo hutvā aṭṭhāsi, purohito pārupanakaṇṇaṃ apanetvā pādatalāni olokento ‘‘tiṭṭhatu ayaṃ dīpo, dvisahassadīpaparivāresu catūsu mahādīpesu ekarajjaṃ kāretuṃ yutto’’ti vatvā ‘‘tūriyāni paggaṇhatha, punapi paggaṇhathā’’ti tikkhattuṃ tūriyāni paggaṇhāpesi.</paragraph>
    <paragraph line="88">Atha kumāro mukhaṃ vivaritvā oloketvā ‘‘kena kammena āgatattha, tātā’’ti āha. ‘‘Deva, tumhākaṃ rajjaṃ pāpuṇātī’’ti. ‘‘Tumhākaṃ rājā kaha’’nti? ‘‘Divaṅgato, sāmī’’ti. ‘‘Kati <pageBreak edition="Vipassana Research Institut" number="0.0064" /> divasā atikkantā’’ti? ‘‘Ajja sattamo divaso’’ti. ‘‘Putto vā dhītā vā natthī’’ti? ‘‘Dhītā atthi, deva, putto natthī’’ti. ‘‘Tena hi karissāmi rajja’’nti. Te tāvadeva abhisekamaṇḍapaṃ katvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.</paragraph>
    <paragraph line="89">Athassa katābhisekassa satasahassagghanikaṃ vatthaṃ upanesuṃ. So ‘‘kimidaṃ, tātā’’ti āha. ‘‘Nivāsanavatthaṃ, devā’’ti. ‘‘Nanu, tātā, thūla’’nti? ‘‘Manussānaṃ <pageBreak edition="Pali Text Society" number="0.0075" /> paribhogavatthesu ito sukhumataraṃ natthi, devā’’ti. ‘‘Tumhākaṃ rājā evarūpaṃ nivāsesī’’ti? ‘‘Āma, devā’’ti. ‘‘Na maññe puññavā tumhākaṃ rājā (a. ni. aṭṭha. 1.1.191) suvaṇṇabhiṅkāraṃ āharatha, labhissāmi vattha’’nti. Suvaṇṇabhiṅkāraṃ āhariṃsu. So uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimadisāyaṃ abbhukkiri. Tadā ghanapathaviṃ bhinditvā aṭṭha kapparukkhā uṭṭhahiṃsu. Puna udakaṃ gahetvā dakkhiṇāya pacchimāya uttarāyāti evaṃ catūsu disāsu abbhukkiri. Sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu. Ekekāya disāya soḷasa soḷasa katvā catusaṭṭhi kammarukkhāti keci vadanti. So ekaṃ dibbadussaṃ nivāsetvā ekaṃ pārupitvā ‘‘nandarañño vijite suttakantikā itthiyo mā suttaṃ kantiṃsūti bheriṃ carāpethā’’ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā pāsādaṃ āruyha mahāsampattiṃ anubhavi.</paragraph>
    <paragraph line="90">Evaṃ gacchante kāle ekadivasaṃ devī rañño sampattiṃ disvā ‘‘aho tapassī’’ti kāruññākāraṃ dassesi. ‘‘Kimidaṃ, devī’’ti ca puṭṭhā ‘‘atimahatī <pageBreak edition="Myanmar" number="0.0070" /> te, deva, sampatti. Atīte addhani kalyāṇaṃ akattha, idāni anāgatassa atthāya kusalaṃ na karothā’’ti āha. ‘‘Kassa dema? Sīlavanto natthī’’ti. ‘‘Asuñño, deva, jambudīpo arahantehi, tumhe dānameva sajjetha, ahaṃ arahante lacchāmī’’ti āha. Punadivase rājā mahārahaṃ dānaṃ sajjāpesi. Devī ‘‘sace imissāya disāya arahanto atthi, idhāgantvā amhākaṃ bhikkhaṃ gaṇhantū’’ti adhiṭṭhahitvā uttaradisābhimukhā urena nipajji. Nipannamattāya eva deviyā himavante vasantānaṃ padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi – ‘‘mārisā nandarājā tumhe nimanteti, adhivāsetha tassā’’ti. Te adhivāsetvā tāvadeva ākāsenāgantvā uttaradvāre otariṃsu. Manussā <pageBreak edition="Pali Text Society" number="0.0076" /> ‘‘pañcasatā, deva, paccekabuddhā āgatā’’ti rañño ārocesuṃ. Rājā saddhiṃ deviyā āgantvā vanditvā pattaṃ gahetvā <pageBreak edition="Vipassana Research Institut" number="0.0065" /> paccekabuddhe pāsādaṃ āropetvā tattha tesaṃ dānaṃ datvā bhattakiccāvasāne rājā saṅghattherassa, devī saṅghanavakassa pādamūle nipajjitvā ‘‘ayyā, paccayehi na kilamissanti, mayaṃ puññena na hāyissāma, amhākaṃ idha nivāsāya paṭiññaṃ dethā’’ti paṭiññaṃ kāretvā uyyāne nivāsaṭṭhānāni kāretvā yāvajīvaṃ paccekabuddhe upaṭṭhahitvā tesu parinibbutesu sādhukīḷitaṃ kāretvā gandhadāruādīhi sarīrakiccaṃ kāretvā dhātuyo gahetvā cetiyaṃ patiṭṭhāpetvā ‘‘evarūpānampi nāma mahānubhāvānaṃ mahesīnaṃ maraṇaṃ bhavissati, kimaṅgaṃ pana mādisāna’’nti saṃvegajāto jeṭṭhaputtaṃ rajje patiṭṭhāpetvā sayaṃ tāpasapabbajjaṃ pabbaji. Devīpi ‘‘raññe pabbajite ahaṃ kiṃ karissāmī’’ti pabbaji. Dvepi uyyāne vasantā jhānāni nibbattetvā jhānasukhena vītināmetvā āyupariyosāne brahmaloke nibbattiṃsu. So kira nandarājā amhākaṃ satthu mahāsāvako mahākassapatthero ahosī, tassa aggamahesī bhaddā kāpilānī nāma.</paragraph>
    <paragraph line="91">Ayaṃ pana nandarājā dasa vassasahassāni sayaṃ dibbavatthāni paridahanto sabbameva attano vijitaṃ uttarakurusadisaṃ karonto āgatāgatānaṃ manussānaṃ <pageBreak edition="Myanmar" number="0.0071" /> dibbadussāni adāsi. Tayidaṃ dibbavatthasamiddhiṃ sandhāya sā petī āha <bold>‘‘yāvatā nandarājassa, vijitasmiṃ paṭicchadā’’</bold>ti. Tattha <bold>vijitasmi</bold>nti raṭṭhe. <bold>Paṭicchadā</bold>ti vatthāni. Tāni hi paṭicchādenti etehīti ‘‘paṭicchadā’’ti vuccanti.</paragraph>
    <paragraph line="92" number="111"> Idāni sā petī ‘‘nandarājasamiddhitopi etarahi mayhaṃ samiddhi vipulatarā’’ti dassentī <bold>‘‘tato bahutarā, bhante, vatthānacchādanāni me’’</bold>tiādimāha. Tattha <bold>tato</bold>ti nandarājassa pariggahabhūtavatthatopi bahutarāni mayhaṃ vatthacchādanānīti attho. <bold>Vatthānacchādanānī</bold>ti nivāsanavatthāni ceva pārupanavatthāni ca <pageBreak edition="Pali Text Society" number="0.0077" />. <bold>Koseyyakambalīyānī</bold>ti koseyyāni ceva kambalāni ca. <bold>Khomakappāsikānī</bold>ti khomavatthāni ceva kappāsamayavatthāni ca.</paragraph>
    <paragraph line="93" number="112"><bold>Vipulā</bold>ti āyāmato ca vitthārato ca vipulā. <bold>Mahagghā</bold>ti mahagghavasena mahantā mahārahā. <bold>Ākāsevalambare</bold>ti ākāseyeva olambamānā tiṭṭhanti. <bold>Yaṃ yañhi manaso piya</bold>nti yaṃ yaṃ mayhaṃ manaso piyaṃ, taṃ taṃ gahetvā paridahāmi pārupāmi cāti yojanā.</paragraph>
    <paragraph line="94" number="113"><bold>Thālakassa ca pānīyaṃ, vipākaṃ passa yādisa</bold>nti thālakapūraṇamattaṃ pānīyaṃ dinnaṃ anumoditaṃ <pageBreak edition="Vipassana Research Institut" number="0.0066" />, tassa pana vipākaṃ yādisaṃ yāva mahantaṃ passāti dassentī <bold>‘‘gambhīrā caturassā cā’’</bold>tiādimāha. Tattha <bold>gambhīrā</bold>ti agādhā. <bold>Caturassā</bold>ti caturassasaṇṭhānā. <bold>Pokkharañño</bold>ti pokkharaṇiyo. <bold>Sunimmitā</bold>ti kammānubhāveneva suṭṭhu nimmitā.</paragraph>
    <paragraph line="95" number="114"><bold>Setodakā</bold>ti setaudakā setavālukasamparikiṇṇā. <bold>Suppatitthā</bold>ti sundaratitthā. <bold>Sītā</bold>ti sītalodakā. <bold>Appaṭigandhiyā</bold>ti paṭikūlagandharahitā surabhigandhā. <bold>Vārikiñjakkhapūritā</bold>ti kamalakuvalayādīnaṃ kesarasañchannena vārinā paripuṇṇā.</paragraph>
    <paragraph line="96" number="115"><bold>Sāha</bold>nti sā ahaṃ. <bold>Ramāmī</bold>ti ratiṃ vindāmi. <bold>Kīḷāmī</bold>ti indriyāni paricāremi. <bold>Modāmī</bold>ti bhogasampattiyā pamuditā homi. <bold>Akutobhayā</bold>ti kutocipi asañjātabhayā, serī sukhavihārinī homi <pageBreak edition="Myanmar" number="0.0072" />. <bold>Bhante, vanditumāgatā</bold>ti, bhante, imissā dibbasampattiyā paṭilābhassa kāraṇabhūtaṃ tvaṃ vandituṃ āgatā upagatāti attho. Yaṃ panettha atthato avibhattaṃ, taṃ tattha tattha vuttameva.</paragraph>
    <paragraph line="97">Evaṃ tāya petiyā vutte āyasmā sāriputto iṭṭhakavatiyaṃ dīgharājiyanti gāmadvayavāsikesu attano santikaṃ upagatesu manussesu imamatthaṃ vitthārato kathento saṃvejetvā saṃsāramocanapāpakammato mocetvā upāsakabhāve <pageBreak edition="Pali Text Society" number="0.0078" /> patiṭṭhāpesi. Sā pavatti bhikkhūsu pākaṭā jātā. Taṃ bhikkhū bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ desesi, sā desanā mahājanassa sātthikā ahosīti.</paragraph>
    <centered line="98">Saṃsāramocakapetivatthuvaṇṇanā niṭṭhitā.</centered>
    <subhead line="99">2. Sāriputtattheramātupetivatthuvaṇṇanā</subhead>
    <paragraph line="100"><bold>Naggā dubbaṇṇarūpāsī</bold>ti idaṃ satthari veḷuvane viharante āyasmato sāriputtattherassa ito pañcamāya jātiyā mātubhūtaṃ petiṃ ārabbha vuttaṃ. Ekadivasaṃ āyasmā ca sāriputto āyasmā ca mahāmoggallāno āyasmā ca anuruddho āyasmā ca kappino rājagahassa avidūre aññatarasmiṃ araññāyatane viharanti. Tena ca samayena bārāṇasiyaṃ aññataro brāhmaṇo aḍḍho mahaddhano mahābhogo samaṇabrāhmaṇakapaṇaddhikavanibbakayācakānaṃ opānabhūto annapānavatthasayanādīni deti. Dento ca āgatāgatānaṃ yathākālaṃ yathārahañca pādodakapādabbhañjanādidānānupubbakaṃ <pageBreak edition="Vipassana Research Institut" number="0.0067" /> sabbābhideyyaṃ paṭipanno hoti, purebhattaṃ bhikkhū annapānādinā sakkaccaṃ parivisati. So desantaraṃ gacchanto bhariyaṃ āha – ‘‘bhoti, yathāpaññattaṃ imaṃ dānavidhiṃ aparihāpentī sakkaccaṃ anupatiṭṭhāhī’’ti. Sā ‘‘sādhū’’ti paṭissuṇitvā tasmiṃ pakkante eva tāva bhikkhūnaṃ paññattaṃ dānavidhiṃ pacchindi, addhikānaṃ pana nivāsatthāya upagatānaṃ gehapiṭṭhito chaḍḍitaṃ jarasālaṃ dassesi ‘‘ettha vasathā’’ti. Annapānādīnaṃ atthāya tattha addhikesu āgatesu ‘‘gūthaṃ khādatha, muttaṃ pivatha, lohitaṃ pivatha <pageBreak edition="Myanmar" number="0.0073" />, tumhākaṃ mātu matthaluṅgaṃ khādathā’’ti yaṃ yaṃ asuci jegucchaṃ, tassa tassa nāmaṃ gahetvā niṭṭhuraṃ vadati.</paragraph>
    <paragraph line="101">Sā aparena samayena kālaṃ katvā kammānubhāvukkhittā petayoniyaṃ nibbattitvā attano vacīduccaritānurūpaṃ dukkhaṃ anubhavantī <pageBreak edition="Pali Text Society" number="0.0079" /> purimajātisambandhaṃ anussaritvā āyasmato sāriputtassa santikaṃ upasaṅkamitukāmā tassa vihāradvāraṃ sampāpuṇi, tassa vihāradvāradevatāyo vihārappavesanaṃ nivāresuṃ. Sā kira ito pañcamāya jātiyā therassa mātubhūtapubbā, tasmā evamāha – ‘‘ahaṃ ayyassa sāriputtattherassa ito pañcamāya jātīyā mātā, detha me dvārappavesanaṃ theraṃ daṭṭhu’’nti. Taṃ sutvā devatā tassā pavesanaṃ anujāniṃsu. Sā pavisitvā caṅkamanakoṭiyaṃ ṭhatvā therassa attānaṃ dassesi. Thero taṃ disvā karuṇāya sañcoditamānaso hutvā –</paragraph>
    <hangnum line="102" number="116"></hangnum>
    <gatha1 line="103"> ‘‘Naggā dubbaṇṇarūpāsi, kisā dhamanisanthatā;</gatha1>
    <gathalast line="104">Upphāsulike kisike, kā nu tvaṃ idha tiṭṭhasī’’ti. –</gathalast>
    <unindented line="105">Gāthāya pucchi. Sā therena puṭṭhā paṭivacanaṃ dentī –</unindented>
    <hangnum line="106" number="117"></hangnum>
    <gatha1 line="107"> ‘‘Ahaṃ te sakiyā mātā, pubbe aññāsu jātīsu;</gatha1>
    <gathalast line="108">Upapannā pettivisayaṃ, khuppipāsasamappitā.</gathalast>
    <hangnum line="109" number="118"></hangnum>
    <gatha1 line="110"> ‘‘Chaḍḍitaṃ khipitaṃ kheḷaṃ, siṅghāṇikaṃ silesumaṃ;</gatha1>
    <gathalast line="111">Vasañca ḍayhamānānaṃ, vijātānañca lohitaṃ.</gathalast>
    <hangnum line="112" number="119"></hangnum>
    <gatha1 line="113"> ‘‘Vaṇikānañca <pageBreak edition="Vipassana Research Institut" number="0.0068" /> yaṃ ghāna-sīsacchinnāna lohitaṃ;</gatha1>
    <gathalast line="114">Khudāparetā bhuñjāmi, icchipurisanissitaṃ.</gathalast>
    <hangnum line="115" number="120"></hangnum>
    <gatha1 line="116"> ‘‘Pubbalohitaṃ bhakkhāmi, pasūnaṃ mānusāna ca;</gatha1>
    <gathalast line="117">Aleṇā anagārā ca, nīlamañcaparāyaṇā.</gathalast>
    <hangnum line="118" number="121"></hangnum>
    <gatha1 line="119"> ‘‘Dehi puttaka me dānaṃ, datvā anvādisāhi me;</gatha1>
    <gathalast line="120">Appeva nāma mucceyyaṃ, pubbalohitabhojanā’’ti. – pañcagāthā abhāsi;</gathalast>
    <paragraph line="121" number="117"> Tattha <pageBreak edition="Myanmar" number="0.0074" /><bold>ahaṃ te sakiyā mātā</bold>ti ahaṃ tuyhaṃ jananibhāvato sakiyā mātā. <bold>Pubbe aññāsu jātīsū</bold>ti mātā hontīpi na imissaṃ jātiyaṃ, atha kho pubbe aññāsu jātīsu, ito pañcamiyanti daṭṭhabbaṃ. <bold>Upapannā pettivisaya</bold>nti paṭisandhivasena petalokaṃ upagatā. <bold>Khuppipāsasamappitā</bold>ti <pageBreak edition="Pali Text Society" number="0.0080" /> khudāya ca pipāsāya ca abhibhūtā, nirantaraṃ jighacchāpipāsāhi abhibhuyyamānāti attho.</paragraph>
    <paragraph line="122" number="118-119"><bold>Chaḍḍita</bold>nti ucchiṭṭhakaṃ, vantanti attho. <bold>Khipita</bold>nti khipitena saddhiṃ mukhato nikkhantamalaṃ. <bold>Kheḷa</bold>nti niṭṭhubhaṃ. <bold>Siṅghāṇika</bold>nti matthaluṅgato vissanditvā nāsikāya nikkhantamalaṃ. <bold>Silesuma</bold>nti semhaṃ. <bold>Vasañca ḍayhamānāna</bold>nti citakasmiṃ ḍayhamānānaṃ kaḷevarānaṃ vasātelañca. <bold>Vijātānañca lohita</bold>nti pasūtānaṃ itthīnaṃ lohitaṃ, gabbhamalaṃ ca-saddena saṅgaṇhāti. <bold>Vaṇikāna</bold>nti sañjātavaṇānaṃ. <bold>Ya</bold>nti yaṃ lohitanti sambandho. <bold>Ghānasīsacchinnāna</bold>nti ghānacchinnānaṃ sīsacchinnānañca yaṃ lohitaṃ, taṃ bhuñjāmīti yojanā. Desanāsīsametaṃ ‘‘ghānasīsacchinnāna’’nti, yasmā hatthapādādicchinnānampi lohitaṃ bhuñjāmiyeva. Tathā ‘‘vaṇikāna’’nti iminā tesampi lohitaṃ saṅgahitanti daṭṭhabbaṃ. <bold>Khudāparetā</bold>ti jighacchābhibhūtā hutvā. <bold>Itthipurisanissita</bold>nti itthipurisasarīranissitaṃ yathāvuttaṃ aññañca cammamaṃsanhārupubbādikaṃ paribhuñjāmīti dasseti.</paragraph>
    <paragraph line="123" number="120-121"><bold>Pasūna</bold>nti ajagomahiṃsādīnaṃ. <bold>Aleṇā</bold>ti asaraṇā. <bold>Anagārā</bold>ti anāvāsā. <bold>Nīlamañcaparāyaṇā</bold>ti susāne chaḍḍitamalamañcasayanā. Atha vā <bold>nīlā</bold>ti chārikaṅgārabahulā susānabhūmi adhippetā, taṃyeva mañcaṃ viya adhisayanāti attho. <bold>Anvādisāhi</bold><pageBreak edition="Vipassana Research Institut" number="0.0069" /><bold>me</bold>ti yathā dinnaṃ dakkhiṇaṃ mayhaṃ upakappati, tathā uddisa pattidānaṃ dehi. <bold>Appeva nāma mucceyyaṃ, pubbalohitabhojanā</bold>ti tava uddisanena etasmā pubbalohitabhojanā petajīvikā api nāma mucceyyaṃ.</paragraph>
    <paragraph line="124">Taṃ sutvā āyasmā sāriputtatthero dutiyadivase mahāmoggallānattherādike tayo there āmantetvā tehi saddhiṃ rājagahe <pageBreak edition="Myanmar" number="0.0075" /><pageBreak edition="Pali Text Society" number="0.0081" /> piṇḍāya caranto rañño bimbisārassa nivesanaṃ agamāsi. Rājā there disvā vanditvā ‘‘kiṃ, bhante, āgatatthā’’ti āgamanakāraṇaṃ pucchi. Āyasmā mahāmoggallāno taṃ pavattiṃ rañño ārocesi. Rājā ‘‘aññātaṃ, bhante’’ti vatvā there vissajjetvā sabbakammikaṃ amaccaṃ pakkosāpetvā āṇāpesi ‘‘nagarassa avidūre vivitte chāyūdakasampanne ṭhāne catasso kuṭiyo kārehī’’ti. Antepure ca pahonakavisesavasena tidhā vibhajitvā catasso kuṭiyo paṭicchāpesi, sayañca tattha gantvā kātabbayuttakaṃ akāsi. Niṭṭhitāsu kuṭikāsu sabbaṃ balikaraṇaṃ sajjāpetvā annapānavatthādīni buddhappamukhassa cātuddisassa bhikkhusaṅghassa anucchavike sabbaparikkhāre ca upaṭṭhāpetvā āyasmato sāriputtattherassa taṃ sabbaṃ niyyādesi. Atha thero taṃ petiṃ uddissa taṃ sabbaṃ buddhappamukhassa cātuddisassa bhikkhusaṅghassa adāsi. Sā petī taṃ anumoditvā devaloke nibbattitvā sabbakāmasamiddhā ca hutvā aparadivase āyasmato mahāmoggallānattherassa santikaṃ upagantvā vanditvā aṭṭhāsi. Taṃ thero paṭipucchi, sā attano petūpapattiṃ puna devūpapattiñca vitthārato kathesi. Tena vuttaṃ –</paragraph>
    <hangnum line="125" number="122"></hangnum>
    <gatha1 line="126"> ‘‘Mātuyā vacanaṃ sutvā, upatissonukampako;</gatha1>
    <gathalast line="127">Āmantayi moggallānaṃ, anuruddhañca kappinaṃ.</gathalast>
    <hangnum line="128" number="123"></hangnum>
    <gatha1 line="129"> ‘‘Catasso kuṭiyo katvā, saṅghe cātuddise adā;</gatha1>
    <gathalast line="130">Kuṭiyo annapānañca, mātu dakkhiṇamādisī.</gathalast>
    <hangnum line="131" number="124"></hangnum>
    <gatha1 line="132"> ‘‘Samanantarānuddiṭṭhe, vipāko udapajjatha;</gatha1>
    <gathalast line="133">Bhojanaṃ pānīyaṃ vatthaṃ, dakkhiṇāya idaṃ phalaṃ.</gathalast>
    <hangnum line="134" number="125"></hangnum>
    <gatha1 line="135"> ‘‘Tato <pageBreak edition="Vipassana Research Institut" number="0.0070" /> suddhā sucivasanā, kāsikuttamadhārinī;</gatha1>
    <gathalast line="136">Vicittavatthābharaṇā, kolikaṃ upasaṅkamī’’ti.</gathalast>
    <paragraph line="137" number="123"> Tattha <bold>saṅghe cātuddise adā</bold>ti cātuddisassa saṅghassa adāsi, niyyādesīti attho. Sesaṃ <pageBreak edition="Pali Text Society" number="0.0082" /> vuttatthameva.</paragraph>
    <paragraph line="138">Athāyasmā <pageBreak edition="Myanmar" number="0.0076" /> mahāmoggallāno taṃ petiṃ –</paragraph>
    <hangnum line="139" number="126"></hangnum>
    <gatha1 line="140"> ‘‘Abhikkantena vaṇṇena, yā tvaṃ tiṭṭhasi devate;</gatha1>
    <gathalast line="141">Obhāsentī disā sabbā, osadhī viya tārakā.</gathalast>
    <hangnum line="142" number="127"></hangnum>
    <gatha1 line="143"> ‘‘Kena tetādiso vaṇṇo, tena te idha mijjhati;</gatha1>
    <gathalast line="144">Uppajjanti ca te bhogā, ye keci manaso piyā.</gathalast>
    <hangnum line="145" number="128"></hangnum>
    <gatha1 line="146"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha1>
    <gatha2 line="147">Kenāsi evaṃ jalitānubhāvā,</gatha2>
    <gathalast line="148">Vaṇṇo ca te sabbadisā pabhāsatī’’ti. – pucchi;</gathalast>
    <paragraph line="149" number="129-133"> Atha sā <bold>‘‘sāriputtassāhaṃ mātā’’</bold>tiādinā vissajjesi. Sesaṃ vuttatthameva. Athāyasmā mahāmoggallāno taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi, sā desanā mahājanassa sātthikā ahosīti.</paragraph>
    <centered line="150">Sāriputtattheramātupetivatthuvaṇṇanā niṭṭhitā.</centered>
    <subhead line="151">3. Mattāpetivatthuvaṇṇanā</subhead>
    <paragraph line="152"><bold>Naggā dubbaṇṇarūpāsī</bold>ti idaṃ satthari jetavane viharante mattaṃ nāma petiṃ ārabbha vuttaṃ. Sāvatthiyaṃ kira aññataro kuṭumbiko saddho pasanno ahosi. Tassa bhariyā assaddhā appasannā kodhanā vañjhā ca ahosi nāmena mattā nāma. Atha so kuṭumbiko kulavaṃsūpacchedanabhayena sadisakulato tissaṃ nāma aññaṃ kaññaṃ ānesi. Sā ahosi saddhā pasannā <pageBreak edition="Vipassana Research Institut" number="0.0071" /> sāmino ca piyā manāpā, sā nacirasseva gabbhinī hutvā dasamāsaccayena puttaṃ vijāyi, ‘‘bhūto’’tissa nāmaṃ ahosi. Sā gehassāminī hutvā cattāro bhikkhū sakkaccaṃ upaṭṭhahi, vañjhā pana taṃ usūyati.</paragraph>
    <paragraph line="153">Tā ubhopi ekasmiṃ divase sīsaṃ nhatvā allakesā aṭṭhaṃsu, kuṭumbiko guṇavasena tissāya ābaddhasineho manuññena hadayena tāya <pageBreak edition="Myanmar" number="0.0077" /> saddhiṃ bahuṃ sallapanto aṭṭhāsi. Taṃ asahamānā mattā issāpakatā gehe sammajjitvā ṭhapitaṃ saṅkāraṃ tissāya matthake okiri. Sā aparena samayena kālaṃ katvā petayoniyaṃ nibbattitvā attano kammabalena pañcavidhaṃ dukkhaṃ anubhavati. Taṃ pana <pageBreak edition="Pali Text Society" number="0.0083" /> dukkhaṃ pāḷito eva viññāyati. Athekadivasaṃ sā petī sañjhāya vītivattāya gehassa piṭṭhipasse nhāyantiyā tissāya attānaṃ dassesi. Taṃ disvā tissā –</paragraph>
    <hangnum line="154" number="134"></hangnum>
    <gatha1 line="155"> ‘‘Naggā dubbaṇṇarūpāsi, kisā dhamanisanthatā;</gatha1>
    <gathalast line="156">Upphāsulike kisike, kā nu tvaṃ idha tiṭṭhasī’’ti. –</gathalast>
    <unindented line="157">Gāthāya paṭipucchi. Itarā –</unindented>
    <hangnum line="158" number="135"></hangnum>
    <gatha1 line="159"> ‘‘Ahaṃ mattā tuvaṃ tissā, sapattī te pure ahuṃ;</gatha1>
    <gathalast line="160">Pāpakammaṃ karitvāna, petalokaṃ ito gatā’’ti. –</gathalast>
    <unindented line="161">Gāthāya paṭivacanaṃ adāsi. Tattha <bold>ahaṃ mattā tuvaṃ tissā</bold>ti ahaṃ mattā nāma, tuvaṃ tissā nāma. <bold>Pure</bold>ti purimattabhāve. <bold>Te</bold>ti tuyhaṃ sapattī ahuṃ, ahosinti attho. Puna tissā –</unindented>
    <hangnum line="162" number="136"></hangnum>
    <gatha1 line="163"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="164">Kissakammavipākena, petalokaṃ ito gatā’’ti. –</gathalast>
    <unindented line="165">Gāthāya katakammaṃ pucchi. Puna itarā –</unindented>
    <hangnum line="166" number="137"></hangnum>
    <gatha1 line="167"> ‘‘Caṇḍī ca pharusā cāsiṃ, issukī maccharī saṭhā;</gatha1>
    <gathalast line="168">Tāhaṃ duruttaṃ vatvāna, petalokaṃ ito gatā’’ti. –</gathalast>
    <unindented line="169">Gāthāya <pageBreak edition="Vipassana Research Institut" number="0.0072" /> attanā katakammaṃ ācikkhi. Tattha <bold>caṇḍī</bold>ti kodhanā. <bold>Pharusā</bold>ti pharusavacanā. <bold>Āsi</bold>nti ahosiṃ. <bold>Tāha</bold>nti taṃ ahaṃ. <bold>Durutta</bold>nti dubbhāsitaṃ niratthakavacanaṃ. Ito parampi tāsaṃ vacanapaṭivacanavaseneva gāthā pavattā –</unindented>
    <hangnum line="170" number="138"></hangnum>
    <gatha1 line="171"> ‘‘Sabbaṃ ahampi jānāmi, yathā tvaṃ caṇḍikā ahu;</gatha1>
    <gathalast line="172">Aññañca kho taṃ pucchāmi, kenāsi paṃsukunthitā.</gathalast>
    <hangnum line="173" number="139"></hangnum>
    <gatha1 line="174"> ‘‘Sīsaṃnhātā <pageBreak edition="Myanmar" number="0.0078" /> tuvaṃ āsi, sucivatthā alaṅkatā;</gatha1>
    <gathalast line="175">Ahañca kho adhimattaṃ, samalaṅkatatarā tayā.</gathalast>
    <hangnum line="176" number="140"></hangnum>
    <gatha1 line="177"> ‘‘Tassā me pekkhamānāya, sāmikena samantayi;</gatha1>
    <gathalast line="178">Tato me issā vipulā, kodho me samajāyatha.</gathalast>
    <hangnum line="179" number="141"></hangnum>
    <gatha1 line="180"> ‘‘Tato <pageBreak edition="Pali Text Society" number="0.0084" /> paṃsuṃ gahetvāna, paṃsunā tañhi okiriṃ;</gatha1>
    <gathalast line="181">Tassakammavipākena, tenamhi paṃsukunthitā.</gathalast>
    <hangnum line="182" number="142"></hangnum>
    <gatha1 line="183"> ‘‘Sabbaṃ ahampi jānāmi, paṃsunā maṃ tvamokiri;</gatha1>
    <gathalast line="184">Aññañca kho taṃ pucchāmi, kena khajjasi kacchuyā.</gathalast>
    <hangnum line="185" number="143"></hangnum>
    <gatha1 line="186"> ‘‘Bhesajjahārī ubhayo, vanantaṃ agamimhase;</gatha1>
    <gathalast line="187">Tvañca bhesajjamāhari, ahañca kapikacchuno.</gathalast>
    <hangnum line="188" number="144"></hangnum>
    <gatha1 line="189"> ‘‘Tassā tyājānamānāya, seyyaṃ tyāhaṃ samokiriṃ;</gatha1>
    <gathalast line="190">Tassakammavipākena, tena khajjāmi kacchuyā.</gathalast>
    <hangnum line="191" number="145"></hangnum>
    <gatha1 line="192"> ‘‘Sabbaṃ ahampi jānāmi, seyyaṃ me tvaṃ samokiri;</gatha1>
    <gathalast line="193">Aññañca kho taṃ pucchāmi, kenāsi naggiyā tuvaṃ.</gathalast>
    <hangnum line="194" number="146"></hangnum>
    <gatha1 line="195"> ‘‘Sahāyānaṃ <pageBreak edition="Vipassana Research Institut" number="0.0073" /> samayo āsi, ñātīnaṃ samitī ahu;</gatha1>
    <gathalast line="196">Tvañca āmantitā āsi, sasāminī no ca khohaṃ.</gathalast>
    <hangnum line="197" number="147"></hangnum>
    <gatha1 line="198"> ‘‘Tassā tyājānamānāya, dussaṃ tyāhaṃ apānudiṃ;</gatha1>
    <gathalast line="199">Tassakammavipākena, tenamhi naggiyā ahaṃ.</gathalast>
    <hangnum line="200" number="148"></hangnum>
    <gatha1 line="201"> ‘‘Sabbaṃ ahampi jānāmi, dussaṃ me tvaṃ apānudi;</gatha1>
    <gathalast line="202">Aññañca kho taṃ pucchāmi, kenāsi gūthagandhinī.</gathalast>
    <hangnum line="203" number="149"></hangnum>
    <gatha1 line="204"> ‘‘Tava gandhañca mālañca, paccagghañca vilepanaṃ;</gatha1>
    <gatha2 line="205">Gūthakūpe atāresiṃ, taṃ pāpaṃ pakataṃ mayā;</gatha2>
    <gathalast line="206">Tassakammavipākena, tenamhi gūthagandhinī.</gathalast>
    <hangnum line="207" number="150"></hangnum>
    <gatha1 line="208"> ‘‘Sabbaṃ <pageBreak edition="Myanmar" number="0.0079" /> ahampi jānāmi, taṃ pāpaṃ pakataṃ tayā;</gatha1>
    <gathalast line="209">Aññañca kho taṃ pucchāmi, kenāsi duggatā tuvaṃ.</gathalast>
    <hangnum line="210" number="151"></hangnum>
    <gatha1 line="211"> ‘‘Ubhinnaṃ samakaṃ āsi, yaṃ gehe vijjate dhanaṃ;</gatha1>
    <gatha2 line="212">Santesu deyyadhammesu, dīpaṃ nākāsimattano;</gatha2>
    <gathalast line="213">Tassakammavipākena, tenamhi duggatā ahaṃ.</gathalast>
    <hangnum line="214" number="152"></hangnum>
    <gatha1 line="215"> ‘‘Tadeva maṃ tvaṃ avaca, pāpakammaṃ nisevasi;</gatha1>
    <gathalast line="216">Na hi pāpehi kammehi, sulabhā hoti suggati.</gathalast>
    <hangnum line="217" number="153"></hangnum>
    <gatha1 line="218"> ‘‘Vāmato maṃ tvaṃ paccesi, athopi maṃ usūyasi;</gatha1>
    <gathalast line="219">Passa pāpānaṃ kammānaṃ, vipāko hoti yādiso.</gathalast>
    <hangnum line="220" number="154"></hangnum>
    <gatha1 line="221"> ‘‘Te <pageBreak edition="Pali Text Society" number="0.0085" /> gharā tā ca dāsiyo, tānevābharaṇānime;</gatha1>
    <gathalast line="222">Te aññe paricārenti, na bhogā honti sassatā.</gathalast>
    <hangnum line="223" number="155"></hangnum>
    <gatha1 line="224"> ‘‘Idāni <pageBreak edition="Vipassana Research Institut" number="0.0074" /> bhūtassa pitā, āpaṇā gehamehiti;</gatha1>
    <gathalast line="225">Appeva te dade kiñci, mā su tāva ito agā.</gathalast>
    <hangnum line="226" number="156"></hangnum>
    <gatha1 line="227"> ‘‘Naggā dubbaṇṇarūpāmhi, kisā dhamanisanthatā;</gatha1>
    <gathalast line="228">Kopīnametaṃ itthīnaṃ, mā maṃ bhūtapitāddasa.</gathalast>
    <hangnum line="229" number="157"></hangnum>
    <gatha1 line="230"> ‘‘Handa kiṃ vā tyāhaṃ dammi, kiṃ vā teca karomahaṃ;</gatha1>
    <gathalast line="231">Yena tvaṃ sukhitā assa, sabbakāmasamiddhinī.</gathalast>
    <hangnum line="232" number="158"></hangnum>
    <gatha1 line="233"> ‘‘Cattāro bhikkhū saṅghato, cattāro pana puggale;</gatha1>
    <gatha2 line="234">Aṭṭha bhikkhū bhojayitvā, mama dakkhiṇamādisa;</gatha2>
    <gathalast line="235">Tadāhaṃ sukhitā hessaṃ, sabbakāmasamiddhinī.</gathalast>
    <hangnum line="236" number="159"></hangnum>
    <gatha1 line="237"> ‘‘Sādhūti sā paṭissutvā, bhojayitvāṭṭha bhikkhavo;</gatha1>
    <gathalast line="238">Vatthehacchādayitvāna, tassā dakkhiṇamādisī.</gathalast>
    <hangnum line="239" number="160"></hangnum>
    <gatha1 line="240"> ‘‘Samanantarānuddiṭṭhe, vipāko udapajjatha;</gatha1>
    <gathalast line="241">Bhojanacchādanapānīyaṃ, dakkhiṇāya idaṃ phalaṃ.</gathalast>
    <hangnum line="242" number="161"></hangnum>
    <gatha1 line="243"> ‘‘Tato <pageBreak edition="Myanmar" number="0.0080" /> suddhā sucivasanā, kāsikuttamadhārinī;</gatha1>
    <gathalast line="244">Vicittavatthābharaṇā, sapattiṃ upasaṅkami.</gathalast>
    <hangnum line="245" number="162"></hangnum>
    <gatha1 line="246"> ‘‘Abhikkantena vaṇṇena, yā tvaṃ tiṭṭhasi devate;</gatha1>
    <gathalast line="247">Obhāsentī disā sabbā, osadhī viya tārakā.</gathalast>
    <hangnum line="248" number="163"></hangnum>
    <gatha1 line="249"> ‘‘Kena tetādiso vaṇṇo, kena te idha mijjhati;</gatha1>
    <gathalast line="250">Uppajjanti ca te bhogā, ye keci manaso piyā.</gathalast>
    <hangnum line="251" number="164"></hangnum>
    <gatha1 line="252"> ‘‘Pucchāmi taṃ devi mahānubhāve, manussabhūtā kimakāsī puññaṃ;</gatha1>
    <gathalast line="253">Kenāsi evaṃ jalitānubhāvā, vaṇṇo ca te sabbadisā pabhāsatīti.</gathalast>
    <hangnum line="254" number="165"></hangnum>
    <gatha1 line="255"> ‘‘Ahaṃ <pageBreak edition="Vipassana Research Institut" number="0.0075" /> mattā tuvaṃ tissā, sapattī te pure ahuṃ;</gatha1>
    <gathalast line="256">Pāpakammaṃ karitvāna, petalokaṃ ito gatā.</gathalast>
    <hangnum line="257" number="166"></hangnum>
    <gatha1 line="258"> ‘‘Tava dinnena dānena, modāmi akutobhayā;</gatha1>
    <gatha2 line="259">Ciraṃ jīvāhi bhagini, saha sabbehi ñātibhi;</gatha2>
    <gathalast line="260">Asokaṃ virajaṃ ṭhānaṃ, āvāsaṃ vasavattinaṃ.</gathalast>
    <hangnum line="261" number="167"></hangnum>
    <gatha1 line="262"> ‘‘Idha dhammaṃ caritvāna, dānaṃ datvāna sobhane;</gatha1>
    <gathalast line="263">Vineyya maccheramalaṃ samūlaṃ, aninditā saggamupehi ṭhāna’’nti.</gathalast>
    <paragraph line="264" number="138"> Tattha <pageBreak edition="Pali Text Society" number="0.0086" /><bold>sabbaṃ ahampi jānāmi, yathā tvaṃ caṇḍikā ahū</bold>ti ‘‘caṇḍī ca pharusā cāsi’’nti yaṃ tayā vuttaṃ, taṃ sabbaṃ ahampi jānāmi, yathā tvaṃ caṇḍikā kodhanā pharusavacanā issukī maccharī saṭhā ca ahosi. <bold>Aññañca kho taṃ pucchāmī</bold>ti aññaṃ puna taṃ idāni pucchāmi. <bold>Kenāsi paṃsukunthitā</bold>ti kena kammena saṅkārapaṃsūti oguṇṭhitā sabbaso okiṇṇasarīrā ahūti attho.</paragraph>
    <paragraph line="265" number="139-40"><bold>Sīsaṃnhātā</bold>ti sasīsaṃ nhātā. <bold>Adhimatta</bold>nti adhikataraṃ. <bold>Samalaṅkatatarā</bold>ti sammā atisayena alaṅkatā. ‘‘Adhimattā’’ti vā pāṭho, ativiya mattā mānamadamattā, mānanissitāti attho. <bold>Tayā</bold>ti bhotiyā <pageBreak edition="Myanmar" number="0.0081" />. <bold>Sāmikena samantayī</bold>ti sāmikena saddhiṃ allopasallāpavasena kathesi.</paragraph>
    <paragraph line="266" number="142-144"><bold>Khajjasi kacchuyā</bold>ti kacchurogena khādīyasi, bādhīyasīti attho. <bold>Bhesajjahārī</bold>ti bhesajjahāriniyo osadhahārikāyo. <bold>Ubhayo</bold>ti duve, tvañca ahañcāti attho. <bold>Vananta</bold>nti vanaṃ. <bold>Tvañca bhesajjamāharī</bold>ti tvaṃ vejjehi vuttaṃ attano upakārāvahaṃ bhesajjaṃ āhari. <bold>Ahañca kapikacchuno</bold>ti ahaṃ pana kapikacchuphalāni duphassaphalāni āhariṃ. <bold>Kapikacchū</bold>ti vā sayaṃbhūtā vuccati, tasmā sayaṃbhūtāya pattaphalāni āharinti attho. <bold>Seyyaṃ tyāhaṃ samokiri</bold>nti tava seyyaṃ ahaṃ kapikacchuphalapattehi samantato avakiriṃ.</paragraph>
    <paragraph line="267" number="146-147"><bold>Sahāyāna</bold>nti mittānaṃ. <bold>Samayo</bold>ti samāgamo. <bold>Ñātīna</bold>nti bandhūnaṃ. <bold>Samitī</bold>ti <pageBreak edition="Vipassana Research Institut" number="0.0076" /> sannipāto. <bold>Āmantitā</bold>ti maṅgalakiriyāvasena nimantitā. <bold>Sasāminī</bold>ti sabhattikā, saha bhattunāti attho. <bold>No ca khoha</bold>nti no ca kho ahaṃ āmantitā āsinti yojanā. <bold>Dussaṃ tyāha</bold>nti dussaṃ te ahaṃ. <bold>Apānudi</bold>nti corikāya avahariṃ aggahosiṃ.</paragraph>
    <paragraph line="268" number="149"><bold>Paccaggha</bold>nti <pageBreak edition="Pali Text Society" number="0.0087" /> abhinavaṃ, mahagghaṃ vā. <bold>Atāresi</bold>nti khipiṃ. <bold>Gūthagandhinī</bold>ti gūthagandhagandhinī karīsavāyinī.</paragraph>
    <paragraph line="269" number="151"><bold>Yaṃ gehe vijjate dhana</bold>nti yaṃ gehe dhanaṃ upalabbhati, taṃ tuyhaṃ mayhañcāti amhākaṃ ubhinna samakaṃ tulyameva āsi. <bold>Santesū</bold>ti vijjamānesu. <bold>Dīpa</bold>nti patiṭṭhaṃ, puññakammaṃ sandhāya vadati.</paragraph>
    <paragraph line="270" number="152"> Evaṃ sā petī tissāya pucchitamatthaṃ katthetvā puna pubbe tassā vacanaṃ akatvā attanā kataṃ aparādhaṃ pakāsentī <bold>‘‘tadeva maṃ tva’’</bold>ntiādimāha. Tattha <bold>tadevā</bold>ti tadā eva, mayhaṃ manussattabhāve ṭhitakāleyeva. Tathevāti vā pāṭho, yathā etarahi jātaṃ, taṃ tathā evāti attho. <bold>Ma</bold>nti attānaṃ niddisati, <bold>tva</bold>nti tissaṃ. <bold>Avacā</bold>ti abhaṇi. Yathā pana avaca, taṃ dassetuṃ <bold>‘‘pāpakamma’’</bold>ntiādi vuttaṃ. ‘‘Pāpakammānī’’ti <pageBreak edition="Myanmar" number="0.0082" /> pāḷi. ‘‘Tvaṃ pāpakammāniyeva karosi, pāpehi pana kammehi sugati sulabhā na hoti, atha kho duggati eva sulabhā’’ti yathā maṃ tvaṃ pubbe avaca ovadi, taṃ tathevāti vadati.</paragraph>
    <paragraph line="271" number="153"> Taṃ sutvā tissā <bold>‘‘vāmato maṃ tvaṃ paccesī’’</bold>tiādinā tisso gāthā āha. Tattha <bold>vāmato maṃ tvaṃ paccesī</bold>ti vilomato maṃ tvaṃ adhigacchasi, tuyhaṃ hitesimpi vipaccanīkakāriniṃ katvā maṃ gaṇhāsi. <bold>Maṃ usūyasī</bold>ti mayhaṃ usūyasi, mayi issaṃ karosi. <bold>Passa pāpānaṃ kammānaṃ, vipāko hoti yādiso</bold>ti pāpakānaṃ nāma kammānaṃ vipāko yādiso yathā ghorataro, taṃ paccakkhato passāti vadati.</paragraph>
    <paragraph line="272" number="154"><bold>Te aññe paricārentī</bold>ti te ghare dāsiyo ābharaṇāni ca imāni tayā pubbe pariggahitāni idāni aññe paricārenti paribhuñjanti. ‘‘Ime’’ti hi liṅgavipallāsena vuttaṃ. <bold>Na bhogā honti sassatā</bold>ti bhogā nāmete na sassatā anavaṭṭhitā tāvakālikā mahāyagamanīyā, tasmā tadatthaṃ issāmacchariyādīni na kattabbānīti adhippāyo.</paragraph>
    <paragraph line="273" number="155"><bold>Idāni</bold><pageBreak edition="Vipassana Research Institut" number="0.0077" /><pageBreak edition="Pali Text Society" number="0.0088" /><bold>bhūtassa pitā</bold>ti idāneva bhūtassa mayhaṃ puttassa pitā kuṭumbiko. <bold>Āpaṇā</bold>ti āpaṇato imaṃ <bold>gehaṃ ehiti</bold> āgamissati. <bold>Appeva te dade kiñcī</bold>ti gehaṃ āgato kuṭumbiko tuyhaṃ dātabbayuttakaṃ kiñci deyyadhammaṃ api nāma dadeyya. <bold>Mā su tāva ito agā</bold>ti ito gehassa pacchā vatthuto mā tāva agamāsīti taṃ anukampamānā āha.</paragraph>
    <paragraph line="274" number="156"> Taṃ sutvā petī attano ajjhāsayaṃ pakāsentī <bold>‘‘naggā dubbaṇṇarūpāmhī’’</bold>ti gāthamāha. Tattha <bold>kopīnametaṃ itthīna</bold>nti etaṃ naggadubbaṇṇatādikaṃ paṭicchādetabbatāya itthīnaṃ kopīnaṃ rundhanīyaṃ. <bold>Mā maṃ bhūtapitāddasā</bold>ti tasmā bhūtassa pitā kuṭumbiko maṃ mā addakkhīti lajjamānā vadati.</paragraph>
    <paragraph line="275" number="157"> Taṃ <pageBreak edition="Myanmar" number="0.0083" /> sutvā tissā sañjātanuddayā <bold>‘‘handa kiṃ vā tyāhaṃ dammī’’</bold>ti gāthamāha. Tattha <bold>handā</bold>ti codanatthe nipāto. <bold>Kiṃ vā tyāhaṃ dammī</bold>ti kiṃ te ahaṃ dammi, kiṃ vatthaṃ dassāmi, udāhu bhattanti. <bold>Kiṃ vā tedha karomaha</bold>nti kiṃ vā aññaṃ te idha imasmiṃ kāle upakāraṃ karissāmi.</paragraph>
    <paragraph line="276" number="158"> Taṃ sutvā petī <bold>‘‘cattāro bhikkhū saṅghato’’</bold>ti gāthamāha. Tattha <bold>cattāro bhikkhū saṅghato, cattāro pana puggale</bold>ti bhikkhusaṅghato saṅghavasena cattāro bhikkhū, puggalavasena cattāro bhikkhūti evaṃ aṭṭha bhikkhū yathāruciṃ bhojetvā taṃ dakkhiṇaṃ mama ādisa, mayhaṃ pattidānaṃ dehi. <bold>Tadāhaṃ sukhitā hessa</bold>nti yadā tvaṃ dakkhiṇaṃ mama uddisissasi, tadā ahaṃ sukhitā sukhappattā sabbakāmasamiddhinī bhavissāmīti attho.</paragraph>
    <paragraph line="277" number="159-161"> Taṃ sutvā tissā tamatthaṃ attano sāmikassa ārocetvā dutiyadivase aṭṭha bhikkhū bhojetvā tassā dakkhiṇamādisi, sā tāvadeva paṭiladdhadibbasampattikā puna tissāya santikaṃ upasaṅkami. Tamatthaṃ dassetuṃ saṅgītikārehi <bold>‘‘sādhūti sā paṭissutvā’’</bold>tiādikā tisso gāthā ṭhapitā.</paragraph>
    <paragraph line="278" number="162-167"> Upasaṅkamitvā ṭhitaṃ pana naṃ tissā <bold>‘‘abhikkantena vaṇṇenā’’</bold>tiādīhi <pageBreak edition="Pali Text Society" number="0.0089" /> tīhi gāthāhi paṭipucchi. Itarā <bold>‘‘ahaṃ mattā’’</bold>ti gāthāya attānaṃ ācikkhitvā <bold>‘‘ciraṃ jīvāhī’’</bold>ti gāthāya tassā anumodanaṃ datvā <bold>‘‘idha dhammaṃ caritvānā’’</bold>ti gāthāya <pageBreak edition="Vipassana Research Institut" number="0.0078" /> ovādaṃ adāsi. Tattha <bold>tava dinnenā</bold>ti tayā dinnena. <bold>Asokaṃ virajaṃ ṭhāna</bold>nti sokābhāvena asokaṃ, sedajallikānaṃ pana abhāvena virajaṃ dibbaṭṭhānaṃ, sabbametaṃ devalokaṃ sandhāya vadati. <bold>Āvāsa</bold>nti ṭhānaṃ. <bold>Vasavattina</bold>nti dibbena ādhipateyyena attano vasaṃ vattentānaṃ. <bold>Samūla</bold>nti salobhadosaṃ. Lobhadosā hi macchariyassa mūlaṃ nāma. <bold>Aninditā</bold>ti agarahitā pāsaṃsā, <bold>saggamupehi ṭhāna</bold>nti rūpādīhi visayehi suṭṭhu aggattā ‘‘sagga’’nti laddhanāmaṃ dibbaṭṭhānaṃ upehi, sugatiparāyaṇā hohīti attho. Sesaṃ uttānameva.</paragraph>
    <paragraph line="279">Atha <pageBreak edition="Myanmar" number="0.0084" /> tissā taṃ pavattiṃ kuṭumbikassa ārocesi, kuṭumbiko bhikkhūnaṃ ārocesi, bhikkhū bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ desesi, taṃ sutvā mahājano paṭiladdhasaṃvego vineyya maccherādimalaṃ dānasīlādirato sugatiparāyaṇo ahosīti.</paragraph>
    <centered line="280">Mattāpetivatthuvaṇṇanā niṭṭhitā.</centered>
    <subhead line="281">4. Nandāpetivatthuvaṇṇanā</subhead>
    <paragraph line="282"><bold>Kāḷī dubbaṇṇarūpāsī</bold>ti idaṃ satthari jetavane viharante nandaṃ nāma petiṃ ārabbha vuttaṃ. Sāvatthiyā kira avidūre aññatarasmiṃ gāmake nandiseno nāma upāsako ahosi saddho pasanno. Bhariyā panassa nandā nāma assaddhā appasannā maccharinī caṇḍī pharusavacanā sāmike agāravā aggatissā sassuṃ corivādena akkosati paribhāsati. Sā aparena samayena kālaṃ katvā petayoniyaṃ nibbattitvā tasseva gāmassa avidūre vicarantī ekadivasaṃ <pageBreak edition="Pali Text Society" number="0.0090" /> nandisenassa upāsakassa gāmato nikkhamantassa avidūre attānaṃ dassesi. So taṃ disvā –</paragraph>
    <hangnum line="283" number="168"></hangnum>
    <gatha1 line="284"> ‘‘Kāḷī dubbaṇṇarūpāsi, pharusā bhīrudassanā;</gatha1>
    <gathalast line="285">Piṅgalāsi kaḷārāsi, na taṃ maññāmi mānusi’’nti. –</gathalast>
    <unindented line="286">Gāthāya ajjhabhāsi. Tattha <bold>kāḷī</bold>ti kāḷavaṇṇā, jhāmaṅgārasadiso hissā vaṇṇo ahosi. <bold>Pharusā</bold>ti kharagattā. <bold>Bhīrudassanā</bold>ti bhayānakadassanā sappaṭibhayākārā. ‘‘Bhārudassanā’’ti vā pāṭho, bhāriyadassanā, dubbaṇṇatādinā duddasikāti attho. <bold>Piṅgalā</bold>ti piṅgalalocanā. <bold>Kaḷārā</bold>ti kaḷāradantā. <bold>Na taṃ maññāmi mānusi</bold>nti ahaṃ taṃ mānusinti na maññāmi, petimeva ca taṃ maññāmīti adhippāyo. Taṃ sutvā petī attānaṃ pakāsentī –</unindented>
    <hangnum line="287" number="169"></hangnum>
    <gatha1 line="288"> ‘‘Ahaṃ <pageBreak edition="Vipassana Research Institut" number="0.0079" /> nandā nandisena, bhariyā te pure ahuṃ;</gatha1>
    <gathalast line="289">Pāpakammaṃ karitvāna, petalokaṃ ito gatā’’ti. –</gathalast>
    <unindented line="290">Gāthamāha <pageBreak edition="Myanmar" number="0.0085" />. Tattha <bold>ahaṃ nandā nandisenā</bold>ti sāmi nandisena ahaṃ nandā nāma. <bold>Bhariyā te pure ahu</bold>nti purimajātiyaṃ tuyhaṃ bhariyā ahosiṃ. Ito paraṃ –</unindented>
    <hangnum line="291" number="170"></hangnum>
    <gatha1 line="292"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="293">Kissa kammavipākena, petalokaṃ ito gatā’’ti. –</gathalast>
    <unindented line="294">Tassa upāsakassa pucchā. Athassa sā –</unindented>
    <hangnum line="295" number="171"></hangnum>
    <gatha1 line="296"> ‘‘Caṇḍī ca pharusā cāsiṃ, tayi cāpi agāravā;</gatha1>
    <gathalast line="297">Tāhaṃ duruttaṃ vatvāna, petalokaṃ ito gatā’’ti. –</gathalast>
    <unindented line="298">Vissajjesi. Puna so –</unindented>
    <hangnum line="299" number="172"></hangnum>
    <gatha1 line="300"> ‘‘Handuttarīyaṃ dadāmi te, imaṃ dussaṃ nivāsaya;</gatha1>
    <gathalast line="301">Imaṃ dussaṃ nivāsetvā, ehi nessāmi taṃ gharaṃ.</gathalast>
    <hangnum line="302" number="173"></hangnum>
    <gatha1 line="303"> ‘‘Vatthañca <pageBreak edition="Pali Text Society" number="0.0091" /> annapānañca, lacchasi tvaṃ gharaṃ gatā;</gatha1>
    <gathalast line="304">Putte ca te passissasi, suṇisāyo ca dakkhasī’’ti. – athassa sā –</gathalast>
    <hangnum line="305" number="174"></hangnum>
    <gatha1 line="306"> ‘‘Hatthena hatthe te dinnaṃ, na mayhaṃ upakappati;</gatha1>
    <gathalast line="307">Bhikkhū ca sīlasampanne, vītarāge bahussute.</gathalast>
    <hangnum line="308" number="175"></hangnum>
    <gatha1 line="309"> ‘‘Tappehi annapānena, mama dakkhiṇamādisa;</gatha1>
    <gathalast line="310">Tadāhaṃ sukhitā hessaṃ, sabbakāmasamiddhinī’’ti. –</gathalast>
    <unindented line="311">Dve gāthā abhāsi. Tato –</unindented>
    <hangnum line="312" number="176"></hangnum>
    <gatha1 line="313"> ‘‘Sādhūti <pageBreak edition="Vipassana Research Institut" number="0.0080" /> so paṭissutvā, dānaṃ vipulamākiri;</gatha1>
    <gatha2 line="314">Annaṃ pānaṃ khādanīyaṃ, vatthasenāsanāni ca;</gatha2>
    <gathalast line="315">Chattaṃ gandhañca mālañca, vividhā ca upāhanā.</gathalast>
    <hangnum line="316" number="177"></hangnum>
    <gatha1 line="317"> ‘‘Bhikkhū ca sīlasampanne, vītarāge bahussute;</gatha1>
    <gathalast line="318">Tappetvā annapānena, tassā dakkhiṇamādisī.</gathalast>
    <hangnum line="319" number="178"></hangnum>
    <gatha1 line="320"> ‘‘Samanantarānuddiṭṭhe <pageBreak edition="Myanmar" number="0.0086" />, vipāko udapajjatha;</gatha1>
    <gathalast line="321">Bhojanacchādanapānīyaṃ, dakkhiṇāya idaṃ phalaṃ.</gathalast>
    <hangnum line="322" number="179"></hangnum>
    <gatha1 line="323"> ‘‘Tato suddhā sucivasanā, kāsikuttamadhārinī;</gatha1>
    <gathalast line="324">Vicittavatthābharaṇā, sāmikaṃ upasaṅkamī’’ti. –</gathalast>
    <unindented line="325">Catasso gāthā saṅgītikārehi vuttā. Tato paraṃ –</unindented>
    <hangnum line="326" number="180"></hangnum>
    <gatha1 line="327"> ‘‘Abhikkantena vaṇṇena, yā tvaṃ tiṭṭhasi devate;</gatha1>
    <gathalast line="328">Obhāsentī disā sabbā, osadhī viya tārakā.</gathalast>
    <hangnum line="329" number="181"></hangnum>
    <gatha1 line="330"> ‘‘Kena tetādiso vaṇṇo, kena te idha mijjhati;</gatha1>
    <gathalast line="331">Uppajjanti ca te bhogā, ye keci manaso piyā.</gathalast>
    <hangnum line="332" number="182"></hangnum>
    <gatha1 line="333"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha1>
    <gathalast line="334">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gathalast>
    <hangnum line="335" number="183"></hangnum>
    <gatha1 line="336"> ‘‘Ahaṃ nandā nandisena, bhariyā te pure ahuṃ;</gatha1>
    <gathalast line="337">Pāpakammaṃ karitvāna, petalokaṃ ito gatā.</gathalast>
    <hangnum line="338" number="184"></hangnum>
    <gatha1 line="339"> ‘‘Tava dinnena dānena, modāmi akutobhayā;</gatha1>
    <gathalast line="340">Ciraṃ jīva gahapati, saha sabbehi ñātibhi;</gathalast>
    <paragraph line="341">Asokaṃ <pageBreak edition="Vipassana Research Institut" number="0.0081" /><pageBreak edition="Pali Text Society" number="0.0092" /> virajaṃ khemaṃ, āvāsaṃ vasavattinaṃ.</paragraph>
    <hangnum line="342" number="185"></hangnum>
    <gatha1 line="343"> ‘‘Idha dhammaṃ caritvāna, dānaṃ datvā gahapati;</gatha1>
    <gathalast line="344">Vineyya maccheramalaṃ samūlaṃ, anindito saggamupehi ṭhāna’’nti. –</gathalast>
    <unindented line="345">Upāsakassa ca petiyā ca vacanapaṭivacanagāthā.</unindented>
    <paragraph line="346" number="176"> Tattha <bold>dānaṃ vipulamākirī</bold>ti ukkhiṇeyyakhette deyyadhammabījaṃ vippakiranto viya mahādānaṃ pavattesi. Sesaṃ anantaravatthusadisameva.</paragraph>
    <paragraph line="347">Evaṃ sā attano dibbasampattiṃ tassā ca kāraṇaṃ nandisenassa vibhāvetvā attano vasanaṭṭhānameva gatā. Upāsako taṃ pavattiṃ bhikkhūnaṃ ārocesi <pageBreak edition="Myanmar" number="0.0087" />, bhikkhū bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</paragraph>
    <centered line="348">Nandāpetivatthuvaṇṇanā niṭṭhitā.</centered>
    <subhead line="349">5. Maṭṭhakuṇḍalīpetavatthuvaṇṇanā</subhead>
    <paragraph line="350"><bold>Alaṅkato maṭṭhakuṇḍalī</bold>ti idaṃ satthari jetavane viharante maṭṭhakuṇḍalidevaputtaṃ ārabbha vuttaṃ. Tattha yaṃ vattabbaṃ, taṃ paramatthadīpaniyaṃ vimānavatthuvaṇṇanāyaṃ maṭṭhakuṇḍalīvimānavatthuvaṇṇanāya (vi. va. aṭṭha. 1206 maṭṭhakuṇḍalīvimānavaṇṇanā) vuttameva, tasmā tattha vuttanayeneva veditabbaṃ.</paragraph>
    <paragraph line="351">Ettha ca maṭṭhakuṇḍalīdevaputtassa vimānadevatābhāvato tassa vatthu yadipi vimānavatthupāḷiyaṃ saṅgahaṃ āropitaṃ, yasmā pana so devaputto adinnapubbakabrāhmaṇassa puttasokena susānaṃ gantvā āḷāhanaṃ anupariyāyitvā rodantassa sokaharaṇatthaṃ attano devarūpaṃ paṭisaṃharitvā haricandanussado bāhā paggayha kandanto dukkhābhibhūtākārena peto viya attānaṃ dassesi. Manussattabhāvato apetattā petapariyāyopi labbhati evāti tassa vatthu petavatthupāḷiyampi saṅgahaṃ āropitanti daṭṭhabbaṃ.</paragraph>
    <centered line="352">Maṭṭhakuṇḍalīpetavatthuvaṇṇanā niṭṭhitā.</centered>
    <subhead line="353">6. Kaṇhapetavatthuvaṇṇanā</subhead>
    <paragraph line="354"><bold>Uṭṭhehi</bold><pageBreak edition="Vipassana Research Institut" number="0.0082" /><pageBreak edition="Pali Text Society" number="0.0093" /><bold>kaṇha kiṃ sesī</bold>ti idaṃ satthā jetavane viharanto aññataraṃ mataputtaṃ upāsakaṃ ārabbha kathesi. Sāvatthiyaṃ kira aññatarassa upāsakassa putto kālamakāsi. So tena sokasallasamappito na nhāyati, na bhuñjati, na kammante vicāreti, na buddhupaṭṭhānaṃ gacchati, kevalaṃ, ‘‘tāta piyaputtaka, maṃ ohāya kahaṃ paṭhamataraṃ gatosī’’tiādīni vadanto vippalapati. Satthā paccūsasamaye lokaṃ olokento tassa <pageBreak edition="Myanmar" number="0.0088" /> sotāpattiphalūpanissayaṃ disvā punadivase bhikkhusaṅghaparivuto sāvatthiyaṃ piṇḍāya caritvā katabhattakicco bhikkhū uyyojetvā ānandattherena pacchāsamaṇena tassa gharadvāraṃ agamāsi. Satthu āgatabhāvaṃ upāsakassa ārocesuṃ. Athassa gehajano gehadvāre āsanaṃ paññāpetvā satthāraṃ nisīdāpetvā upāsakaṃ pariggahetvā satthu santikaṃ upanesi. Ekamantaṃ nisinnaṃ taṃ disvā ‘‘kiṃ, upāsaka, socasī’’ti vatvā ‘‘āma, bhante’’ti vutte, ‘‘upāsaka, porāṇakapaṇḍitā paṇḍitānaṃ kathaṃ sutvā mataputtaṃ nānusociṃsū’’ti vatvā tena yācito atītaṃ āhari.</paragraph>
    <paragraph line="355">Atīte dvāravatīnagare dasa bhātikarājāno ahesuṃ – vāsudevo baladevo candadevā sūriyadevo aggidevo varuṇadevo ajjuno pajjuno ghaṭapaṇḍito aṅkuro cāti. Tesu vāsudevamahārājassa piyaputto kālamakāsi. Tena rājā sokapareto sabbakiccāni pahāya mañcassa aṭaniṃ pariggahetvā vippalapanto nipajji. Tasmiṃ kāle ghaṭapaṇḍito cintesi – ‘‘ṭhapetvā maṃ añño koci mama bhātu sokaṃ pariharituṃ samattho nāma natthi, upāyenassa sokaṃ harissāmī’’ti. So ummattakavesaṃ gahetvā ‘‘sasaṃ me detha, sasaṃ me dethā’’ti ākāsaṃ olokento sakalanagaraṃ vicari. ‘‘Ghaṭapaṇḍito ummattako jāto’’ti sakalanagaraṃ saṅkhubhi.</paragraph>
    <paragraph line="356">Tasmiṃ kāle rohiṇeyyo nāma amacco vāsudevarañño santikaṃ <pageBreak edition="Pali Text Society" number="0.0094" /> gantvā tena saddhiṃ kathaṃ samuṭṭhāpento –</paragraph>
    <hangnum line="357" number="207"></hangnum>
    <gatha1 line="358"> ‘‘Uṭṭhehi kaṇha kiṃ sesi, ko attho supanena te;</gatha1>
    <gatha2 line="359">Yo ca tuyhaṃ sako bhātā, hadayaṃ cakkhu ca dakkhiṇaṃ;</gatha2>
    <gathalast line="360">Tassa vātā balīyanti, sasaṃ jappati kesavā’’ti. – imaṃ gāthamāha;</gathalast>
    <paragraph line="361" number="207"> Tattha <bold>kaṇhā</bold>ti vāsudevaṃ gottenālapati. <bold>Ko attho supanena te</bold>ti supanena tuyhaṃ kā <pageBreak edition="Vipassana Research Institut" number="0.0083" /> nāma vaḍḍhi. <bold>Sako bhātā</bold>ti sodariyo bhātā. <bold>Hadayaṃ cakkhu ca dakkhiṇa</bold>nti hadayena ceva dakkhiṇacakkhunā ca sadisoti attho. <bold>Tassa vātā balīyantī</bold>ti tassa aparāparaṃ <pageBreak edition="Myanmar" number="0.0089" /> uppajjamānā ummādavātā balavanto honti vaḍḍhanti abhibhavanti. <bold>Sasaṃ jappatī</bold>ti ‘‘sasaṃ me dethā’’ti vippalapati. <bold>Kesavā</bold>ti so kira kesānaṃ sobhanānaṃ atthitāya ‘‘kesavo’’ti voharīyati. Tena naṃ nāmena ālapati.</paragraph>
    <paragraph line="362">Tassa vacanaṃ sutvā sayanato uṭṭhitabhāvaṃ dīpento satthā abhisambuddho hutvā –</paragraph>
    <hangnum line="363" number="208"></hangnum>
    <gatha1 line="364"> ‘‘Tassa taṃ vacanaṃ sutvā, rohiṇeyyassa kesavo;</gatha1>
    <gathalast line="365">Taramānarūpo vuṭṭhāsi, bhātu sokena aṭṭito’’ti. – imaṃ gāthamāha;</gathalast>
    <paragraph line="366">Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu naṃ daḷhaṃ gahetvā tena saddhiṃ sallapanto –</paragraph>
    <hangnum line="367" number="209"></hangnum>
    <gatha1 line="368"> ‘‘Kiṃ nu ummattarūpova, kevalaṃ dvārakaṃ imaṃ;</gatha1>
    <gathalast line="369">Saso sasoti lapasi, kīdisaṃ sasamicchasi.</gathalast>
    <hangnum line="370" number="210"></hangnum>
    <gatha1 line="371"> ‘‘Sovaṇṇamayaṃ maṇimayaṃ, lohamayaṃ atha rūpiyamayaṃ;</gatha1>
    <gathalast line="372">Saṅkhasilāpavāḷamayaṃ, kārayissāmi te sasaṃ.</gathalast>
    <hangnum line="373" number="211"></hangnum>
    <gatha1 line="374"> ‘‘Santi aññepi sasakā, araññavanagocarā;</gatha1>
    <gathalast line="375">Tepi te ānayissāmi, kīdisaṃ sasamicchasī’’ti. –</gathalast>
    <unindented line="376">Tisso gāthāyo abhāsi.</unindented>
    <paragraph line="377" number="209-211"><bold>Tattha</bold><pageBreak edition="Pali Text Society" number="0.0095" /><bold>ummattarūpovā</bold>ti ummattako viya. <bold>Kevala</bold>nti sakalaṃ. <bold>Dvāraka</bold>nti dvāravatīnagaraṃ vicaranto. <bold>Saso sasoti lapasī</bold>ti saso sasoti vilapasi. <bold>Sovaṇṇamaya</bold>nti suvaṇṇamayaṃ. <bold>Lohamaya</bold>nti tambalohamayaṃ. <bold>Rūpiyamaya</bold>nti rajatamayaṃ. Yaṃ icchasi taṃ vadehi, atha kena socasi. Aññepi araññe vanagocarā sasakā atthi, te te ānayissāmi, vada, bhadramukha <pageBreak edition="Vipassana Research Institut" number="0.0084" />, kīdisaṃ sasamicchasīti ghaṭapaṇḍitaṃ ‘‘sasena atthiko’’ti adhippāyena sasena nimantesi. Taṃ sutvā ghaṭapaṇḍito –</paragraph>
    <hangnum line="378" number="212"></hangnum>
    <gatha1 line="379"> ‘‘Nāhamete <pageBreak edition="Myanmar" number="0.0090" /> sase icche, ye sasā pathavissitā;</gatha1>
    <gathalast line="380">Candato sasamicchāmi, taṃ me ohara kesavā’’ti. –</gathalast>
    <unindented line="381">Gāthamāha. Tattha <bold>oharā</bold>ti ohārehi. Taṃ sutvā rājā ‘‘nissaṃsayaṃ me bhātā ummattako jāto’’ti domanassappatto –</unindented>
    <hangnum line="382" number="213"></hangnum>
    <gatha1 line="383"> ‘‘So nūna madhuraṃ ñāti, jīvitaṃ vijahissasi;</gatha1>
    <gathalast line="384">Apatthiyaṃ patthayasi, candato sasamicchasī’’ti. –</gathalast>
    <unindented line="385">Gāthamāha. Tattha <bold>ñātī</bold>ti kaniṭṭhaṃ ālapati. Ayamettha attho – mayhaṃ piya<bold>ñāti</bold> yaṃ ati<bold>madhuraṃ</bold> attano <bold>jīvitaṃ,</bold> taṃ <bold>vijahissasi</bold> maññe, yo apatthayitabbaṃ patthesīti.</unindented>
    <paragraph line="386">Ghaṭapaṇḍito rañño vacanaṃ sutvā niccalova ṭhatvā ‘‘bhātika, tvaṃ candato sasaṃ patthentassa taṃ alabhitvā jīvitakkhayo bhavissatīti jānanto kasmā mataṃ puttaṃ alabhitvā anusocasī’’ti imamatthaṃ dīpento –</paragraph>
    <hangnum line="387" number="214"></hangnum>
    <gatha1 line="388"> ‘‘Evaṃ <pageBreak edition="Pali Text Society" number="0.0096" /> ce kaṇha jānāsi, yathaññamanusāsasi;</gatha1>
    <gathalast line="389">Kasmā pure mataṃ puttaṃ, ajjāpi manusocasī’’ti. –</gathalast>
    <unindented line="390">Gāthamāha. Tattha <bold>evaṃ ce, kaṇha, jānāsī</bold>ti, bhātika, kaṇhanāmaka mahārāja, ‘‘alabbhaneyyavatthu nāma na patthetabba’’nti yadi evaṃ jānāsi. <bold>Yathañña</bold>nti evaṃ jānantova yathā aññaṃ anusāsasi, tathā akatvā. <bold>Kasmā pure mataṃ putta</bold>nti atha kasmā ito catumāsamatthake mataṃ puttaṃ ajjāpi anusocasīti.</unindented>
    <paragraph line="391">Evaṃ so antaravīthiyaṃ ṭhitakova ‘‘ahaṃ tāva evaṃ paññāyamānaṃ patthemi, tvaṃ pana apaññāyamānassatthāya socasī’’ti vatvā tassa dhammaṃ desento –</paragraph>
    <hangnum line="392" number="215"></hangnum>
    <gatha1 line="393"> ‘‘Na <pageBreak edition="Vipassana Research Institut" number="0.0085" /> yaṃ labbhā manussena, amanussena vā pana;</gatha1>
    <gathalast line="394">Jāto me mā mari putto, kuto labbhā alabbhiyaṃ.</gathalast>
    <hangnum line="395" number="216"></hangnum>
    <gatha1 line="396"> ‘‘Na <pageBreak edition="Myanmar" number="0.0091" /> mantā mūlabhesajjā, osadhehi dhanena vā;</gatha1>
    <gathalast line="397">Sakkā ānayituṃ kaṇha, yaṃ petamanusocasī’’ti. – gāthādvayamāha;</gathalast>
    <paragraph line="398" number="215"> Tattha <bold>ya</bold>nti, bhātika, yaṃ ‘‘evaṃ <bold>jāto me putto mā marī’’</bold>ti <bold>manussena</bold> vā devena <bold>vā pana na labbhā</bold> na sakkā laddhuṃ, taṃ tvaṃ patthesi, taṃ panetaṃ <bold>kuto labbhā,</bold> kena kāraṇena laddhuṃ sakkā. Yasmā <bold>alabbhiyaṃ</bold> alabbhaneyyavatthu nāmetanti attho.</paragraph>
    <paragraph line="399" number="216"><bold>Mantā</bold>ti mantappayogena. <bold>Mūlabhesajjā</bold>ti mūlabhesajjena. <bold>Osadhehī</bold>ti nānāvidhehi osadhehi. <bold>Dhanena vā</bold>ti koṭisatasaṅkhena dhanena vāpi. Idaṃ vuttaṃ hoti – yaṃ petamanusocasi, taṃ etehi mantappayogādīhipi ānetuṃ na sakkāti.</paragraph>
    <paragraph line="400">Puna ghaṭapaṇḍito ‘‘bhātika, idaṃ maraṇaṃ nāma dhanena vā jātiyā vā vijjāya vā sīlena vā bhāvanāya vā na sakkā paṭibāhitu’’nti dassento –</paragraph>
    <hangnum line="401" number="217"></hangnum>
    <gatha1 line="402"> ‘‘Mahaddhanā <pageBreak edition="Pali Text Society" number="0.0097" /> mahābhogā, raṭṭhavantopi khattiyā;</gatha1>
    <gathalast line="403">Pahūtadhanadhaññāse, tepi no ajarāmarā.</gathalast>
    <hangnum line="404" number="218"></hangnum>
    <gatha1 line="405"> ‘‘Khattiyā brāhmaṇā vessā, suddā caṇḍālapukkussā;</gatha1>
    <gathalast line="406">Ete caññe ca jātiyā, tepi no ajarāmarā.</gathalast>
    <hangnum line="407" number="219"></hangnum>
    <gatha1 line="408"> ‘‘Ye mantaṃ parivattenti, chaḷaṅgaṃ brahmacintitaṃ;</gatha1>
    <gathalast line="409">Ete caññe ca vijjāya, tepi no ajarāmarā.</gathalast>
    <hangnum line="410" number="220"></hangnum>
    <gatha1 line="411"> ‘‘Isayo vāpi ye santā, saññatattā tapassino;</gatha1>
    <gathalast line="412">Sarīraṃ tepi kālena, vijahanti tapassino.</gathalast>
    <hangnum line="413" number="221"></hangnum>
    <gatha1 line="414"> ‘‘Bhāvitattā <pageBreak edition="Vipassana Research Institut" number="0.0086" /> arahanto, katakiccā anāsavā;</gatha1>
    <gathalast line="415">Nikkhipanti imaṃ dehaṃ, puññapāpaparikkhayā’’ti. –</gathalast>
    <unindented line="416">Pañcahi gāthāhi rañño dhammaṃ desesi.</unindented>
    <paragraph line="417" number="217"> Tattha <pageBreak edition="Myanmar" number="0.0092" /><bold>mahaddhanā</bold>ti nidhānagatasseva mahato dhanassa atthitāya bahudhanā. <bold>Mahābhogā</bold>ti devabhogasadisāya mahatiyā bhogasampattiyā samannāgatā. <bold>Raṭṭhavanto</bold>ti sakalaraṭṭhavanto. <bold>Pahūtadhanadhaññāse</bold>ti tiṇṇaṃ catunnaṃ vā saṃvaccharānaṃ atthāya nidahitvā ṭhapetabbassa niccaparibbayabhūtassa dhanadhaññassa vasena apariyantadhanadhaññā. <bold>Tepi no ajarāmarā</bold>ti tepi evaṃ mahāvibhavā mandhātumahāsudassanādayo khattiyā ajarāmarā nāhesuṃ, aññadatthu maraṇamukhameva anupaviṭṭhāti attho.</paragraph>
    <paragraph line="418" number="218"><bold>Ete</bold>ti yathāvuttakhattiyādayo. <bold>Aññe</bold>ti aññatarā evaṃbhūtā ambaṭṭhādayo. <bold>Jātiyā</bold>ti attano jātinimittaṃ ajarāmarā nāhesunti attho.</paragraph>
    <paragraph line="419" number="219"><bold>Manta</bold>nti vedaṃ. <bold>Parivattentī</bold>ti sajjhāyanti vācenti ca. Atha vā <bold>parivattentī</bold>ti vedaṃ anuparivattentā homaṃ karontā japanti. <bold>Chaḷaṅga</bold>nti sikkhākappaniruttibyākaraṇajotisatthachandovicitisaṅkhātehi chahi aṅgehi yuttaṃ. <bold>Brahmacintita</bold>nti brāhmaṇānamatthāya brahmanā <pageBreak edition="Pali Text Society" number="0.0098" /> cintitaṃ kathitaṃ. <bold>Vijjāyā</bold>ti brahmasadisavijjāya samannāgatā, tepi no ajarāmarāti attho.</paragraph>
    <paragraph line="420" number="220-221"><bold>Isayo</bold>ti yamaniyamādīnaṃ paṭikūlasaññādīnañca esanaṭṭhena isayo. <bold>Santā</bold>ti kāyavācāhi santasabhāvā. <bold>Saññatattā</bold>ti rāgādīnaṃ saṃyamena saṃyatacittā. Kāyatapanasaṅkhāto tapo etesaṃ atthīti <bold>tapassino</bold>. Puna <bold>tapassino</bold>ti saṃvarakā. Tena evaṃ tapanissitakā hutvā sarīrena ca vimokkhaṃ pattukāmāpi saṃvarakā sarīraṃ vijahanti evāti dasseti. Atha vā <bold>isayo</bold>ti adhisīlasikkhādīnaṃ esanaṭṭhena isayo, tadatthaṃ tappaṭipakkhānaṃ pāpadhammānaṃ vūpasamena santā, ekārammaṇe cittassa saṃyamena saññatattā, sammappadhānayogato vīriyatāpena tapassino, sappayogā rāgādīnaṃ santapanena tapassinoti <pageBreak edition="Myanmar" number="0.0093" /> yojetabbaṃ. <bold>Bhāvitattā</bold>ti catusaccakammaṭṭhānabhāvanāya bhāvitacittā.</paragraph>
    <paragraph line="421">Evaṃ <pageBreak edition="Vipassana Research Institut" number="0.0087" /> ghaṭapaṇḍitena dhamme kathite taṃ sutvā rājā apagatasokasallo pasannamānaso ghaṭapaṇḍitaṃ pasaṃsanto –</paragraph>
    <hangnum line="422" number="222"></hangnum>
    <gatha1 line="423"> ‘‘Ādittaṃ vata maṃ santaṃ, ghaṭasittaṃva pāvakaṃ;</gatha1>
    <gathalast line="424">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="425" number="223"></hangnum>
    <gatha1 line="426"> ‘‘Abbahī vata me sallaṃ, sokaṃ hadayanissitaṃ;</gatha1>
    <gathalast line="427">Yo me sokaparetassa, puttasokaṃ apānudi.</gathalast>
    <hangnum line="428" number="224"></hangnum>
    <gatha1 line="429"> ‘‘Svāhaṃ abbūḷhasallosmi, sītibhūtosmi nibbuto;</gatha1>
    <gathalast line="430">Na socāmi na rodāmi, tava sutvāna bhātika.</gathalast>
    <hangnum line="431" number="225"></hangnum>
    <gatha1 line="432"> ‘‘Evaṃ karonti sappaññā, ye honti anukampakā;</gatha1>
    <gathalast line="433">Nivattayanti sokamhā, ghaṭo jeṭṭhaṃva bhātaraṃ.</gathalast>
    <hangnum line="434" number="226"></hangnum>
    <gatha1 line="435"> ‘‘Yassa <pageBreak edition="Pali Text Society" number="0.0099" /> etādisā honti, amaccā paricārakā;</gatha1>
    <gathalast line="436">Subhāsitena anventi, ghaṭo jeṭṭhaṃva bhātara’’nti. – sesagāthā abhāsi;</gathalast>
    <paragraph line="437" number="225"> Tattha <bold>ghaṭo jeṭṭhaṃva bhātara</bold>nti yathā ghaṭapaṇḍito attano jeṭṭhabhātaraṃ mataputtasokābhibhūtaṃ attano upāyakosallena ceva dhammakathāya ca tato puttasokato vinivattayi, evaṃ aññepi sappaññā ye honti anukampakā, te ñātīnaṃ upakāraṃ karontīti attho.</paragraph>
    <paragraph line="438" number="226"><bold>Yassa etādisā hontī</bold>ti ayaṃ abhisambuddhagāthā. Tassattho – yathā yena kāraṇena puttasokaparetaṃ rājānaṃ vāsudevaṃ ghaṭapaṇḍito sokaharaṇatthāya subhāsitena anvesi anuesi, <bold>yassa</bold> aññassāpi <bold>etādisā</bold> paṇḍitā <bold>amaccā</bold> paṭiladdhā assu, tassa kuto sokoti! Sesagāthā heṭṭhā vuttatthā evāti.</paragraph>
    <paragraph line="439">Satthā <pageBreak edition="Myanmar" number="0.0094" /> imaṃ dhammadesanaṃ āharitvā ‘‘evaṃ, upāsaka, porāṇakapaṇḍitā paṇḍitānaṃ kathaṃ sutvā <pageBreak edition="Vipassana Research Institut" number="0.0088" /> puttasokaṃ hariṃsū’’ti vatvā saccāni pakāsetvā jātakaṃ samodhānesi. Saccapariyosāne upāsako sotāpattiphale patiṭṭhahīti.</paragraph>
    <centered line="440">Kaṇhapetavatthuvaṇṇanā niṭṭhitā.</centered>
    <subhead line="441">7. Dhanapālaseṭṭhipetavatthuvaṇṇanā</subhead>
    <paragraph line="442"><bold>Naggo dubbaṇṇarūposī</bold>ti idaṃ satthari jetavane viharante dhanapālapetaṃ ārabbha vuttaṃ. Anuppanne kira buddhe paṇṇaraṭṭhe erakacchanagare dhanapālako nāma seṭṭhi ahosi assaddho appasanno kadariyo natthikadiṭṭhiko. Tassa kiriyā pāḷito eva viññāyati. So kālaṃ katvā marukantāre peto hutvā nibbatti. Tassa tālakkhandhappamāṇo kāyo ahosi, samuṭṭhitacchavi pharuso, virūpakeso, bhayānako, dubbaṇṇo ativiya virūpo bībhacchadassano. So pañcapaṇṇāsa vassāni bhattasitthaṃ vā udakabinduṃ vā alabhanto visukkhakaṇṭhoṭṭhajivho jighacchāpipāsābhibhūto ito cito ca <pageBreak edition="Pali Text Society" number="0.0100" /> paribbhamati.</paragraph>
    <paragraph line="443">Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ viharante sāvatthivāsino vāṇijā pañcamattāni sakaṭasatāni bhaṇḍassa pūretvā uttarāpathaṃ gantvā bhaṇḍaṃ vikkiṇitvā paṭiladdhabhaṇḍaṃ sakaṭesu āropetvā paṭinivattamānā sāyanhasamaye aññataraṃ sukkhanadiṃ pāpuṇitvā tattha yānaṃ muñcitvā rattiyaṃ vāsaṃ kappesuṃ. Atha so peto pipāsābhibhūto pānīyassatthāya āgantvā tattha bindumattampi pānīyaṃ alabhitvā vigatāso chinnamūlo viya tālo chinnapādo pati. Taṃ disvā vāṇijā –</paragraph>
    <hangnum line="444" number="227"></hangnum>
    <gatha1 line="445"> ‘‘Naggo dubbaṇṇarūposi, kiso dhamanisanthato;</gatha1>
    <gathalast line="446">Upphāsuliko kisiko, ko nu tvamasi mārisā’’ti. –</gathalast>
    <unindented line="447">Imāya gāthāya pucchiṃsu. Tato peto –</unindented>
    <hangnum line="448" number="228"></hangnum>
    <gatha1 line="449"> ‘‘Ahaṃ <pageBreak edition="Myanmar" number="0.0095" /> bhadante petomhi, duggato yamalokiko;</gatha1>
    <gathalast line="450">Pāpakammaṃ karitvāna, petalokaṃ ito gato’’ti. –</gathalast>
    <unindented line="451">Attānaṃ <pageBreak edition="Vipassana Research Institut" number="0.0089" /> āvikatvā puna tehi –</unindented>
    <hangnum line="452" number="229"></hangnum>
    <gatha1 line="453"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="454">Kissakammavipākena, petalokaṃ ito gato’’ti. –</gathalast>
    <unindented line="455">Katakammaṃ pucchito pubbe nibbattaṭṭhānato paṭṭhāya atītaṃ paccuppannaṃ anāgatañca attano pavattiṃ dassento tesañca ovādaṃ dento –</unindented>
    <hangnum line="456" number="230"></hangnum>
    <gatha1 line="457"> ‘‘Nagaraṃ atthi paṇṇānaṃ, erakacchanti vissutaṃ;</gatha1>
    <gathalast line="458">Tattha seṭṭhi pure āsiṃ, dhanapāloti maṃ vidū.</gathalast>
    <hangnum line="459" number="231"></hangnum>
    <gatha1 line="460"> ‘‘Asīti sakaṭavāhānaṃ, hiraññassa ahosi me;</gatha1>
    <gathalast line="461">Pahūtaṃ me jātarūpaṃ, muttā veḷuriyā bahū.</gathalast>
    <hangnum line="462" number="232"></hangnum>
    <gatha1 line="463"> ‘‘Tāva mahaddhanassāpi, na me dātuṃ piyaṃ ahu;</gatha1>
    <gathalast line="464">Pidahitvā dvāraṃ bhuñjiṃ, mā maṃ yācanakāddasuṃ.</gathalast>
    <hangnum line="465" number="233"></hangnum>
    <gatha1 line="466"> ‘‘Assaddho maccharī cāsiṃ, kadariyo paribhāsako;</gatha1>
    <gathalast line="467">Dadantānaṃ karontānaṃ, vārayissaṃ bahū jane.</gathalast>
    <hangnum line="468" number="234"></hangnum>
    <gatha1 line="469"> ‘‘Vipāko <pageBreak edition="Pali Text Society" number="0.0101" /> natthi dānassa, saṃyamassa kuto phalaṃ;</gatha1>
    <gatha2 line="470">Pokkharaññodapānāni, ārāmāni ca ropite;</gatha2>
    <gathalast line="471">Papāyo ca vināsesiṃ, dugge saṅkamanāni ca.</gathalast>
    <hangnum line="472" number="235"></hangnum>
    <gatha1 line="473"> ‘‘Svāhaṃ akatakalyāṇo, katapāpo tato cuto;</gatha1>
    <gathalast line="474">Upapanno pettivisayaṃ, khuppipāsasamappito.</gathalast>
    <hangnum line="475" number="236"></hangnum>
    <gatha1 line="476"> ‘‘Pañcapaṇṇāsa vassāni, yato kālaṅkato ahaṃ;</gatha1>
    <gathalast line="477">Nābhijānāmi bhuttaṃ vā, pītaṃ vā pana pāniyaṃ.</gathalast>
    <hangnum line="478" number="237"></hangnum>
    <gatha1 line="479"> ‘‘Yo <pageBreak edition="Vipassana Research Institut" number="0.0090" /> saṃyamo so vināso, yo vināso so saṃyamo;</gatha1>
    <gathalast line="480">Petā hi kira jānanti, yo saṃyamo so vināso.</gathalast>
    <hangnum line="481" number="238"></hangnum>
    <gatha1 line="482"> ‘‘Ahaṃ <pageBreak edition="Myanmar" number="0.0096" /> pure saṃyamissaṃ, nādāsiṃ bahuke dhane;</gatha1>
    <gatha2 line="483">Santesu deyyadhammesu, dīpaṃ nākāsimattano;</gatha2>
    <gathalast line="484">Svāhaṃ pacchānutappāmi, attakammaphalūpago.</gathalast>
    <hangnum line="485" number="239"></hangnum>
    <gatha1 line="486"> ‘‘Uddhaṃ catūhi māsehi, kālakiriyā bhavissati;</gatha1>
    <gathalast line="487">Ekantakaṭukaṃ ghoraṃ, nirayaṃ papatissahaṃ.</gathalast>
    <hangnum line="488" number="240"></hangnum>
    <gatha1 line="489"> ‘‘Catukkaṇṇaṃ catudvāraṃ, vibhattaṃ bhāgaso mitaṃ;</gatha1>
    <gathalast line="490">Ayopākārapariyantaṃ, ayasā paṭikujjitaṃ.</gathalast>
    <hangnum line="491" number="241"></hangnum>
    <gatha1 line="492"> ‘‘Tassa ayomayā bhūmi, jalitā tejasā yutā;</gatha1>
    <gathalast line="493">Samantā yojanasataṃ, pharitvā tiṭṭhati sabbadā.</gathalast>
    <hangnum line="494" number="242"></hangnum>
    <gatha1 line="495"> ‘‘Tatthāhaṃ dīghamaddhānaṃ, dukkhaṃ vedissa vedanaṃ;</gatha1>
    <gathalast line="496">Phalaṃ pāpassa kammassa, tasmā socāmahaṃ bhusaṃ.</gathalast>
    <hangnum line="497" number="243"></hangnum>
    <gatha1 line="498"> ‘‘Taṃ vā vadāmi bhaddaṃ vo, yāvantettha samāgatā;</gatha1>
    <gathalast line="499">Mākattha pāpakaṃ kammaṃ, āvi vā yadi vā raho.</gathalast>
    <hangnum line="500" number="244"></hangnum>
    <gatha1 line="501"> ‘‘Sace taṃ pāpakaṃ kammaṃ, karissatha karotha vā;</gatha1>
    <gathalast line="502">Na vo dukkhā pamutyatthi, uppaccāpi palāyataṃ.</gathalast>
    <hangnum line="503" number="245"></hangnum>
    <gatha1 line="504"> ‘‘Matteyyā hotha petteyyā, kule jeṭṭhāpacāyikā;</gatha1>
    <gathalast line="505">Sāmaññā hotha brahmaññā, evaṃ saggaṃ gamissathā’’ti. –</gathalast>
    <unindented line="506">Imā gāthā abhāsi.</unindented>
    <paragraph line="507" number="230-231"> Tattha <pageBreak edition="Vipassana Research Institut" number="0.0091" /><bold>paṇṇāna</bold>nti paṇṇānāmaraṭṭhassa evaṃnāmakānaṃ rājūnaṃ. <bold>Erakaccha</bold>nti tassa nagarassa nāmaṃ. <bold>Tatthā</bold>ti tasmiṃ nagare. <bold>Pure</bold>ti pubbe atītattabhāve <pageBreak edition="Pali Text Society" number="0.0102" />. <bold>Dhanapāloti maṃ vidū</bold>ti ‘‘dhanapālaseṭṭhī’’ti maṃ jānanti. Tayidaṃ nāmaṃ tadā mayhaṃ atthānugatamevāti dassento <bold>‘‘asītī’’</bold>ti gāthamāha. Tattha <bold>asīti sakaṭavāhāna</bold>nti vīsatikhāriko vāho, yo sakaṭanti vuccati. Tesaṃ sakaṭavāhānaṃ asīti hiraññassa tathā kahāpaṇassa ca me ahosīti yojanā. <bold>Pahūtaṃ me jātarūpa</bold>nti suvaṇṇampi pahūtaṃ anekabhāraparimāṇaṃ ahosīti sambandho.</paragraph>
    <paragraph line="508" number="232-233"><bold>Na</bold><pageBreak edition="Myanmar" number="0.0097" /><bold>me dātuṃ piyaṃ ahū</bold>ti dānaṃ dātuṃ mayhaṃ piyaṃ nāhosi. <bold>Mā maṃ yācanakāddasu</bold>nti ‘‘yācakā mā maṃ passiṃsū’’ti pidahitvā gehadvāraṃ bhuñjāmi. <bold>Kadariyo</bold>ti thaddhamaccharī. <bold>Paribhāsako</bold>ti dānaṃ dente disvā bhayena santajjako. <bold>Dadantānaṃ karontāna</bold>nti upayogatthe sāmivacanaṃ, dānāni dadante puññāni karonte. <bold>Bahū jane</bold>ti bahū satte. Dadantānaṃ vā karontānaṃ vā samudāyabhūtaṃ bahuṃ janaṃ puññakammato <bold>vārayissaṃ</bold> nivāresiṃ.</paragraph>
    <paragraph line="509" number="234-236"><bold>Vipāko natthi dānassā</bold>tiādi dānādīnaṃ nivāraṇe kāraṇadassanaṃ. Tattha <bold>vipāko natthi dānassā</bold>ti dānakammassa phalaṃ nāma natthi, kevalaṃ puññaṃ puññanti dhanavināso evāti dīpeti. <bold>Saṃyamassā</bold>ti sīlasaṃyamassa. <bold>Kuto phala</bold>nti kuto nāma phalaṃ labbhati, niratthakameva sīlarakkhaṇanti adhippāyo. <bold>Ārāmānī</bold>ti ārāmūpavanānīti attho. <bold>Papāyo</bold>ti pānīyasālā. <bold>Dugge</bold>ti udakacikkhallānaṃ vasena duggamaṭṭhānāni. <bold>Saṅkamanānī</bold>ti setuyo. <bold> Tato cuto</bold>ti tato manussalokato cuto. <bold>Pañcapaṇṇāsā</bold>ti pañcapaññāsa. <bold>Yato kālaṅkato aha</bold>nti yadā kālakatā ahaṃ, tato paṭṭhāya. <bold>Nābhijānāmī</bold>ti ettakaṃ kālaṃ bhuttaṃ vā pītaṃ vā kiñci na jānāmi.</paragraph>
    <paragraph line="510" number="237-38"><bold>Yo saṃyamo so vināso</bold>ti lobhādivasena yaṃ saṃyamanaṃ kassaci adānaṃ, so imesaṃ sattānaṃ <pageBreak edition="Pali Text Society" number="0.0103" /> vināso nāma petayoniyaṃ nibbattapetānaṃ mahābyasanassa hetubhāvato. ‘‘Yo vināso so saṃyamo’’ti iminā yathāvuttassa atthassa ekantikabhāvaṃ vadati. <bold>Petā hi kira jānantī</bold>ti ettha hi-saddo avadhāraṇe, kira-saddo arucisūcane. ‘‘Saṃyamo deyyadhammassa apariccāgo vināsahetū’’ti imamatthaṃ petā eva kira jānanti paccakkhato anubhuyyamānattā, na manussāti. Nayidaṃ yuttaṃ manussānampi petānaṃ viya khuppipāsādīhi abhibhuyyamānānaṃ dissamānattā. Petā pana purimattabhāve katakammassa pākaṭabhāvato tamatthaṃ suṭṭhutaraṃ jānanti. Tenāha <pageBreak edition="Vipassana Research Institut" number="0.0092" /> – <bold>‘‘ahaṃ pure saṃyamissa’’</bold>ntiādi. Tattha <bold>saṃyamissa</bold>nti sayampi dānādipuññakiriyato saṃyamanaṃ saṅkocaṃ akāsiṃ. <bold>Bahuke dhane</bold>ti mahante dhane vijjamāne.</paragraph>
    <paragraph line="511" number="243"><bold>Ta</bold>nti <pageBreak edition="Myanmar" number="0.0098" /> tasmā. <bold>Vo</bold>ti tumhe. <bold>Bhaddaṃ vo</bold>ti bhaddaṃ kalyāṇaṃ sundaraṃ tumhākaṃ hotūti vacanaseso. <bold>Yāvantettha samāgatā</bold>ti yāvanto yāvatakā ettha samāgatā, te sabbe mama vacanaṃ suṇāthāti adhippāyo. <bold>Āvī</bold>ti pakāsanaṃ paresaṃ pākaṭavasena. <bold>Raho</bold>ti paṭicchannaṃ apākaṭavasena. <bold>Āvi vā</bold> pāṇātipātādimusāvādādikāyavacīpayogavasena, <bold>yadi vā raho</bold> abhijjhādivasena <bold>pāpakaṃ</bold> lāmakaṃ akusala<bold>kammaṃ mākattha</bold> mā karittha.</paragraph>
    <paragraph line="512" number="244"><bold>Sace taṃ pāpakaṃ kamma</bold>nti atha pana taṃ pāpakammaṃ āyatiṃ <bold>karissatha,</bold> etarahi <bold>vā karotha,</bold> nirayādīsu catūsu apāyesu manussesu ca appāyukatādivasena tassa phalabhūtā dukkhato <bold>pamutti</bold> pamokkho nāma <bold>natthi. Uppaccāpi palāyata</bold>nti uppatitvā ākāsena gacchantānampi mokkho natthiyevāti attho. <bold>‘‘Upeccā’’</bold>tipi pāḷi, ito vā etto vā palāyante tumhe anubandhissatīti adhippāyena upecca sañcicca palāyantānampi <pageBreak edition="Pali Text Society" number="0.0104" /> tumhākaṃ tato mokkho natthi, gatikālādipaccayantarasamavāye pana sati vipaccatiyevāti attho. Ayañca attho –</paragraph>
    <gatha1 line="513">‘‘Na antalikkhe na samuddamajjhe, na pabbatānaṃ vivaraṃ pavissa;</gatha1>
    <gathalast line="514">Na vijjatī so jagatippadeso, yatthaṭṭhito mucceyya pāpakammā’’ti. (dha. pa. 127; mi. pa. 4.2.4) –</gathalast>
    <unindented line="515">Imāya gāthāya dīpetabbo.</unindented>
    <paragraph line="516" number="245"><bold>Matteyyā</bold>ti mātuhitā. <bold>Hothā</bold>ti tesaṃ upaṭṭhānādīni karotha. Tathā <bold>petteyyā</bold>ti veditabbā. <bold>Kule jeṭṭhāpacāyikā</bold>ti kule jeṭṭhakānaṃ apacāyanakarā. <bold>Sāmaññā</bold>ti samaṇapūjakā. Tathā <bold>brahmaññā</bold>ti bāhitapāpapūjakāti attho. <bold>Evaṃ saggaṃ gamissathā</bold>ti iminā mayā vuttanayena puññāni katvā devalokaṃ upapajjissathāti attho. Yaṃ panettha atthato na vibhattaṃ, taṃ heṭṭhā khallāṭiyapetavatthuādīsu vuttanayeneva veditabbaṃ.</paragraph>
    <paragraph line="517">Te <pageBreak edition="Myanmar" number="0.0099" /><pageBreak edition="Vipassana Research Institut" number="0.0093" /> vāṇijā tassa vacanaṃ sutvā saṃvegajātā taṃ anukampamānā bhājanehi pānīyaṃ gahetvā taṃ sayāpetvā mukhe āsiñciṃsu. Tato mahājanena bahuvelaṃ āsittaṃ udakaṃ tassa petassa pāpabalena adhogaḷaṃ na otiṇṇaṃ, kuto pipāsaṃ paṭivinessati. Te taṃ pucchiṃsu – ‘‘api te kāci assāsamattā laddhā’’ti. So āha – ‘‘yadi me ettakehi janehi ettakaṃ velaṃ āsiñcamānaṃ udakaṃ ekabindumattampi paragaḷaṃ paviṭṭhaṃ, ito petayonito mokkho mā hotū’’ti. Atha te vāṇijā taṃ sutvā ativiya saṃvegajātā ‘‘atthi pana koci upāyo pipāsāvūpasamāyā’’ti <pageBreak edition="Pali Text Society" number="0.0105" /> āhaṃsu. So āha – ‘‘imasmiṃ pāpakamme khīṇe tathāgatassa vā tathāgatasāvakānaṃ vā dāne dinne mama dānamuddisissati, ahaṃ ito petattato muccissāmī’’ti. Taṃ sutvā vāṇijā sāvatthiṃ gantvā bhagavantaṃ upasaṅkamitvā taṃ pavattiṃ ārocetvā saraṇāni sīlāni ca gahetvā buddhappamukhassa bhikkhusaṅghassa sattāhaṃ dānaṃ datvā tassa petassa dakkhiṇaṃ ādisiṃsu. Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi. Mahājano ca lobhādimaccheramalaṃ pahāya dānādipuññābhirato ahosīti.</paragraph>
    <centered line="518">Dhanapālaseṭṭhipetavatthuvaṇṇanā niṭṭhitā.</centered>
    <subhead line="519">8. Cūḷaseṭṭhipetavatthuvaṇṇanā</subhead>
    <paragraph line="520"><bold>Naggo kiso pabbajitosi, bhante</bold>ti idaṃ satthari veḷuvane viharante cūḷaseṭṭhipetaṃ ārabbha vuttaṃ. Bārāṇasiyaṃ kira eko gahapati assaddho appasanno maccharī kadariyo puññakiriyāya anādaro cūḷaseṭṭhi nāma ahosi. So kālaṃ katvā petesu nibbatti, tassa kāyo apagatamaṃsalohito aṭṭhinhārucammamatto muṇḍo apetavattho ahosi. Dhītā panassa anulā andhakavinde sāmikassa gehe vasantī pitaraṃ uddissa brāhmaṇe bhojetukāmā taṇḍulādīni dānūpakaraṇāni sajjesi. Taṃ ñatvā peto āsāya ākāsena tattha gacchanto rājagahaṃ sampāpuṇi. Tena ca samayena rājā ajātasattu devadattena <pageBreak edition="Myanmar" number="0.0100" /> uyyojito pitaraṃ jīvitā voropetvā tena vippaṭisārena dussupinena ca niddaṃ anupagacchanto uparipāsādavaragato caṅkamanto taṃ petaṃ ākāsena gacchantaṃ disvā imāya gāthāya pucchi –</paragraph>
    <hangnum line="521" number="246"></hangnum>
    <gatha1 line="522"> ‘‘Naggo <pageBreak edition="Pali Text Society" number="0.0106" /> kiso pabbajitosi bhante, rattiṃ kuhiṃ gacchasi kissahetu;</gatha1>
    <gathalast line="523">Ācikkha me taṃ api sakkuṇemu, sabbena vittaṃ paṭipādaye tuva’’nti.</gathalast>
    <paragraph line="524">Tattha <pageBreak edition="Vipassana Research Institut" number="0.0094" /><bold>pabbajito</bold>ti samaṇo. Rājā kira taṃ naggattā muṇḍattā ca ‘‘naggo samaṇo aya’’nti saññāya ‘‘naggo kiso pabbajitosī’’tiādimāha. <bold>Kissahetū</bold>ti kinnimittaṃ. <bold>Sabbena vittaṃ paṭipādaye tuva</bold>nti vittiyā upakaraṇabhūtaṃ vittaṃ sabbena bhogena tuyhaṃ ajjhāsayānurūpaṃ, sabbena vā ussāhena paṭipādeyyaṃ sampādeyyaṃ. Tathā kātuṃ mayaṃ appeva nāma sakkuṇeyyāma, tasmā <bold>ācikkha me taṃ,</bold> etaṃ tava āgamanakāraṇaṃ mayhaṃ kathehīti attho.</paragraph>
    <paragraph line="525">Evaṃ raññā puṭṭho peto attano pavattiṃ kathento tisso gāthā abhāsi –</paragraph>
    <hangnum line="526" number="247"></hangnum>
    <gatha1 line="527"> ‘‘Bārāṇasī nagaraṃ dūraghuṭṭhaṃ, tatthāhaṃ gahapati aḍḍhako ahu dīno;</gatha1>
    <gathalast line="528">Adātā gedhitamano āmisasmiṃ, dussīlyena yamavisayamhi patto.</gathalast>
    <hangnum line="529" number="248"></hangnum>
    <gatha1 line="530"> ‘‘So sūcikāya kilamito tehi,</gatha1>
    <gatha2 line="531">Teneva ñātīsu yāmi āmisakiñcikkhahetu;</gatha2>
    <gatha3 line="532">Adānasīlā na ca saddahanti,</gatha3>
    <gathalast line="533">‘Dānaphalaṃ hoti paramhi loke’.</gathalast>
    <hangnum line="534" number="249"></hangnum>
    <gatha1 line="535"> ‘‘Dhītā ca mayhaṃ lapate abhikkhaṇaṃ, dassāmi dānaṃ pitūnaṃ pitāmahānaṃ;</gatha1>
    <gathalast line="536">Tamupakkhaṭaṃ <pageBreak edition="Pali Text Society" number="0.0107" /> parivisayanti brāhmaṇā, yāmi ahaṃ andhakavindaṃ bhuttu’’nti.</gathalast>
    <paragraph line="537" number="247"> Tattha <pageBreak edition="Myanmar" number="0.0101" /><bold>dūraghuṭṭha</bold>nti dūrato eva guṇakittanavasena ghositaṃ, sabbattha vissutaṃ pākaṭanti attho. <bold>Aḍḍhako</bold>ti aḍḍho mahāvibhavo. <bold>Dīno</bold>ti nihīnacitto adānajjhāsayo. Tenāha <bold>‘‘adātā’’</bold>ti. <bold>Gedhitamano āmisasmi</bold>nti kāmāmise laggacitto gedhaṃ āpanno. <bold>Dussīlyena yamavisayamhi patto</bold>ti attanā katena dussīlakammunā yamavisayaṃ petalokaṃ patto amhi.</paragraph>
    <paragraph line="538" number="248"><bold>So sūcikāya kilamito</bold>ti so ahaṃ vijjhanaṭṭhena sūcisadisatāya ‘‘sūcikā’’ti laddhanāmāya jighacchāya kilamito nirantaraṃ vijjhamāno. ‘‘Kilamatho’’ti icceva vā pāṭho. <bold>Tehī</bold>ti ‘‘dīno’’tiādinā vuttehi pāpakammehi kāraṇabhūtehi. Tassa hi petassa <pageBreak edition="Vipassana Research Institut" number="0.0095" /> tāni pāpakammāni anussarantassa ativiya domanassaṃ uppajji, tasmā evamāha. <bold>Tenevā</bold>ti teneva jighacchādukkhena. <bold>Ñātīsu yāmī</bold>ti ñātīnaṃ samīpaṃ yāmi gacchāmi. <bold>Āmisakiñcikkhahetū</bold>ti āmisassa kiñcikkhanimittaṃ, kiñci āmisaṃ patthentoti attho. <bold>Adānasīlā na ca saddahanti, ‘dānaphalaṃ hoti paramhi loke’</bold>ti yathā ahaṃ, tathā evaṃ aññepi manussā adānasīlā ‘‘dānassa phalaṃ ekaṃsena paraloke hotī’’ti na ca saddahanti. Yato ahaṃ viya tepi petā hutvā mahādukkhaṃ paccanubhavantīti adhippāyo.</paragraph>
    <paragraph line="539" number="249"><bold>Lapate</bold>ti katheti. <bold>Abhikkhaṇa</bold>nti abhiṇhaṃ bahuso. Kinti lapatīti āha <bold>‘‘dassāmi dānaṃ pitūnaṃ pitāmahāna’’</bold>nti. Tattha <bold>pitūna</bold>nti mātāpitūnaṃ, cūḷapitumahāpitūnaṃ vā. <bold>Pitāmahāna</bold>nti ayyakapayyakānaṃ. <bold>Upakkhaṭa</bold>nti sajjitaṃ. <bold>Parivisayantī</bold>ti bhojayanti. <bold>Andhakavinda</bold>nti evaṃnāmakaṃ nagaraṃ. <bold>Bhuttu</bold>nti bhuñjituṃ. Tato <pageBreak edition="Pali Text Society" number="0.0108" /> parā saṅgītikārakehi vuttā –</paragraph>
    <hangnum line="540" number="250"></hangnum>
    <gatha1 line="541"> ‘‘Tamavoca rājā ‘anubhaviyāna tampi,</gatha1>
    <gatha2 line="542">Eyyāsi khippaṃ ahamapi kassaṃ pūjaṃ;</gatha2>
    <gatha3 line="543">Ācikkha me taṃ yadi atthi hetu,</gatha3>
    <gathalast line="544">Saddhāyitaṃ hetuvaco suṇoma’.</gathalast>
    <hangnum line="545" number="251"></hangnum>
    <gatha1 line="546"> ‘‘Tathāti <pageBreak edition="Myanmar" number="0.0102" /> vatvā agamāsi tattha, bhuñjiṃsu bhattaṃ na ca dakkhiṇārahā;</gatha1>
    <gathalast line="547">Paccāgami rājagahaṃ punāparaṃ, pāturahosi purato janādhipassa.</gathalast>
    <hangnum line="548" number="252"></hangnum>
    <gatha1 line="549"> ‘‘Disvāna petaṃ punadeva āgataṃ, rājā avoca ‘ahamapi kiṃ dadāmi;</gatha1>
    <gathalast line="550">Ācikkha me taṃ yadi atthi hetu, yena tuvaṃ cirataraṃ pīṇito siyā’.</gathalast>
    <hangnum line="551" number="253"></hangnum>
    <gatha1 line="552"> ‘‘Buddhañca saṅghaṃ parivisiyāna rāja, annena pānena ca cīvarena;</gatha1>
    <gathalast line="553">Taṃ dakkhiṇaṃ ādisa me hitāya, evaṃ ahaṃ cirataraṃ pīṇito siyā.</gathalast>
    <hangnum line="554" number="254"></hangnum>
    <gatha1 line="555"> ‘‘Tato ca rājā nipatitvā tāvade, dānaṃ sahatthā atulaṃ daditvā saṅghe;</gatha1>
    <gathalast line="556">Ārocesi pakataṃ tathāgatassa, tassa ca petassa dakkhiṇaṃ ādisittha.</gathalast>
    <hangnum line="557" number="255"></hangnum>
    <gatha1 line="558"> ‘‘So <pageBreak edition="Vipassana Research Institut" number="0.0096" /> pūjito ativiya sobhamāno, pāturahosi purato janādhipassa;</gatha1>
    <gathalast line="559">Yakkhohamasmi paramiddhipatto, na mayhamatthi samā sadisā mānusā.</gathalast>
    <hangnum line="560" number="256"></hangnum>
    <gatha1 line="561"> ‘‘Passānubhāvaṃ aparimitaṃ mamayidaṃ, tayānudiṭṭhaṃ atulaṃ datvā saṅghe;</gatha1>
    <gathalast line="562">Santappito <pageBreak edition="Pali Text Society" number="0.0109" /> satataṃ sadā bahūhi, yāmi ahaṃ sukhito manussadevā’’ti.</gathalast>
    <paragraph line="563" number="250"> Tattha <bold>tamavoca rājā</bold>ti taṃ petaṃ tathā vatvā ṭhitaṃ rājā ajātasattu avoca. <bold>Anubhaviyāna tampī</bold>ti taṃ tava dhītuyā upakkhaṭaṃ dānampi anubhavitvā. <bold>Eyyāsī</bold>ti āgaccheyyāsi. <bold>Kassa</bold>nti karissāmi. <bold>Ācikkha</bold><pageBreak edition="Myanmar" number="0.0103" /><bold>me taṃ yadi atthi hetū</bold>ti sace kiñci kāraṇaṃ atthi, taṃ kāraṇaṃ mayhaṃ ācikkha kathehi. <bold>Saddhāyita</bold>nti saddhāyitabbaṃ. <bold>Hetuvaco</bold>ti hetuyuttavacanaṃ, ‘‘amukasmiṃ ṭhāne asukena pakārena dāne kate mayhaṃ upakappatī’’ti sakāraṇaṃ vacanaṃ vadāti attho.</paragraph>
    <paragraph line="564" number="251"><bold>Tathāti vatvā</bold>ti sādhūti vatvā. <bold>Tatthā</bold>ti tasmiṃ andhakavinde parivesanaṭṭhāne. <bold>Bhuñjiṃsu bhattaṃ na ca dakkhiṇārahā</bold>ti bhattaṃ bhuñjiṃsu dussīlabrāhmaṇā, na ca pana dakkhiṇārahā sīlavanto bhuñjiṃsūti attho. <bold>Punāpara</bold>nti puna aparaṃ vāraṃ rājagahaṃ paccāgami.</paragraph>
    <paragraph line="565" number="252"><bold>Kiṃ dadāmī</bold>ti ‘‘kīdisaṃ te dānaṃ dassāmī’’ti rājā petaṃ pucchi. <bold>Yena tuva</bold>nti yena kāraṇena tvaṃ. <bold>Ciratara</bold>nti cirakālaṃ. <bold>Pīṇito</bold>ti titto siyā, taṃ kathehīti attho.</paragraph>
    <paragraph line="566" number="253"><bold>Parivisiyānā</bold>ti bhojetvā. <bold>Rājā</bold>ti ajātasattuṃ ālapati. <bold>Me hitāyā</bold>ti mayhaṃ hitatthāya petattabhāvato parimuttiyā.</paragraph>
    <paragraph line="567" number="254"><bold>Tato</bold>ti tasmā tena vacanena, tato vā pāsādato. <bold>Nipatitvā</bold>ti nikkhamitvā. <bold>Tāvade</bold>ti tadā eva aruṇuggamanavelāya. Yamhi peto paccāgantvā rañño attānaṃ dassesi, tasmiṃ purebhatte eva dānaṃ adāsi <pageBreak edition="Pali Text Society" number="0.0110" />. <bold>Sahatthā</bold>ti sahatthena. <bold>Atula</bold>nti appamāṇaṃ uḷāraṃ paṇītaṃ. <bold>Datvā saṅghe</bold>ti saṅghassa datvā. <bold>Ārocesi pakataṃ tathāgatassā</bold>ti ‘‘idaṃ, bhante, dānaṃ aññataraṃ petaṃ sandhāya pakata’’nti taṃ pavattiṃ bhagavato ārocesi. Ārocetvā <pageBreak edition="Vipassana Research Institut" number="0.0097" /> ca yathā taṃ dānaṃ tassa upakappati, evaṃ tassa ca petassa dakkhiṇaṃ ādisittha ādisi.</paragraph>
    <paragraph line="568" number="255"><bold>So</bold>ti so peto. <bold>Pūjito</bold>ti dakkhiṇāya diyyamānāya pūjito. <bold>Ativiya sobhamāno</bold>ti dibbānubhāvena ativiya virocamāno. <bold>Pāturahosī</bold>ti pātubhavi, rañño purato attānaṃ dassesi. <bold>Yakkhohamasmī</bold>ti petattabhāvato mutto yakkho ahaṃ jāto devabhāvaṃ pattosmi. <bold>Na mayhamatthi samā sadisā mānusā</bold>ti mayhaṃ ānubhāvasampattiyā samā vā bhogasampattiyā sadisā vā manussā na santi.</paragraph>
    <paragraph line="569" number="256"><bold>Passānubhāvaṃ</bold><pageBreak edition="Myanmar" number="0.0104" /><bold>aparimitaṃ mamayida</bold>nti ‘‘mama idaṃ aparimāṇaṃ dibbānubhāvaṃ passā’’ti attano sampattiṃ paccakkhato rañño dassento vadati. <bold>Tayānudiṭṭhaṃ atulaṃ datvā saṅghe</bold>ti ariyasaṅghassa atulaṃ uḷāraṃ dānaṃ datvā mayhaṃ anukampāya tayā anudiṭṭhaṃ. <bold>Santappito satataṃ sadā bahūhī</bold>ti annapānavatthādīhi bahūhi deyyadhammehi ariyasaṅghaṃ santappentena tayā sadā sabbakālaṃ yāvajīvaṃ tatthāpi satataṃ nirantaraṃ ahaṃ santappito pīṇito. <bold>Yāmi ahaṃ sukhito manussadevā</bold>ti ‘‘tasmā ahaṃ idāni sukhito manussadeva mahārāja yathicchitaṭṭhānaṃ yāmī’’ti rājānaṃ āpucchi.</paragraph>
    <paragraph line="570">Evaṃ <pageBreak edition="Pali Text Society" number="0.0111" /> pete āpucchitvā gate rājā ajātasattu tamatthaṃ bhikkhūnaṃ ārocesi, bhikkhū bhagavato santikaṃ upasaṅkamitvā ārocesuṃ. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Taṃ sutvā mahājano maccheramalaṃ pahāya dānādipuññābhirato ahosīti.</paragraph>
    <centered line="571">Cūḷāseṭṭhipetavatthuvaṇṇanā niṭṭhitā.</centered>
    <subhead line="572">9. Aṅkurapetavatthuvaṇṇanā</subhead>
    <paragraph line="573"><bold>Yassa atthāya gacchāmā</bold>ti idaṃ satthā sāvatthiyaṃ viharanto aṅkurapetaṃ ārabbha kathesi. Kāmañcettha aṅkuro peto na hoti, tassa pana caritaṃ yasmā petasambandhaṃ, tasmā taṃ ‘‘aṅkurapetavatthū’’ti vuttaṃ.</paragraph>
    <paragraph line="574">Tatrāyaṃ saṅkhepakathā – ye te uttaramadhurādhipatino rañño mahāsāgarassa puttaṃ upasāgaraṃ paṭicca <pageBreak edition="Vipassana Research Institut" number="0.0098" /> uttarāpathe kaṃsabhoge asitañjananagare mahākaṃsassa dhītuyā devagabbhāya kucchiyaṃ uppannā añjanadevī vāsudevo baladevo candadevo sūriyadevo aggidevo varuṇadevo ajjuno pajjuno ghaṭapaṇḍito aṅkuro cāti vāsudevādayo dasa bhātikāti ekādasa khattiyā ahesuṃ, tesu vāsudevādayo bhātaro asitañjananagaraṃ ādiṃ katvā dvāravatīpariyosānesu sakalajambudīpe tesaṭṭhiyā nagarasahassesu sabbe rājāno cakkena <pageBreak edition="Myanmar" number="0.0105" /> jīvitakkhayaṃ pāpetvā dvāravatiyaṃ vasamānā rajjaṃ dasa koṭṭhāse katvā vibhajiṃsu. Bhaginiṃ pana añjanadeviṃ na sariṃsu. Puna saritvā ‘‘ekādasa koṭṭhāse karomā’’ti vutte tesaṃ sabbakaniṭṭho aṅkuro ‘‘mama koṭṭhāsaṃ tassā detha, ahaṃ vohāraṃ katvā jīvissāmi, tumhe attano attano janapadesu suṅkaṃ mayhaṃ vissajjethā’’ti āha. Te ‘‘sādhū’’ti sampaṭicchitvā tassa koṭṭhāyaṃ bhaginiyā datvā nava rājāno dvāravatiyaṃ vasiṃsu.</paragraph>
    <paragraph line="575">Aṅkuro pana vaṇijjaṃ karonto niccakālaṃ mahādānaṃ deti. Tassa paneko dāso <pageBreak edition="Pali Text Society" number="0.0112" /> bhaṇḍāgāriko atthakāmo ahosi. Aṅkuro pasannamānaso tassa ekaṃ kuladhītaraṃ gahetvā adāsi. So putte gabbhagateyeva kālamakāsi. Aṅkuro tasmiṃ jāte tassa pituno dinnaṃ bhattavetanaṃ tassa adāsi. Atha tasmiṃ dārake vayappatte ‘‘dāso na dāso’’ti rājakule vinicchayo uppajji. Taṃ sutvā añjanadevī dhenūpamaṃ vatvā ‘‘mātu bhujissāya puttopi bhujisso evā’’ti dāsabyato mocesi.</paragraph>
    <paragraph line="576">Dārako pana lajjāya tattha vasituṃ avisahanto roruvanagaraṃ gantvā tattha aññatarassa tunnavāyassa dhītaraṃ gahetvā tunnavāyasippena jīvikaṃ kappesi. Tena samayena roruvanagare asayhamahāseṭṭhi nāma ahosi. So samaṇabrāhmaṇakapaṇaddhikavanibbakayācakānaṃ mahādānaṃ deti. So tunnavāyo seṭṭhino gharaṃ ajānantānaṃ pītisomanassajāto hutvā asayhaseṭṭhino nivesanaṃ dakkhiṇabāhuṃ pasāretvā dassesi ‘‘ettha gantvā laddhabbaṃ labhantū’’ti. Tassa kammaṃ pāḷiyaṃyeva āgataṃ.</paragraph>
    <paragraph line="577">So aparena samayena kālaṃ katvā marubhūmiyaṃ aññatarasmiṃ nigrodharukkhe bhummadevatā hutvā nibbatti, tassa dakkhiṇahattho sabbakāmadado ahosi. Tasmiṃyeva ca roruve aññataro puriso asayhaseṭṭhino dāne byāvaṭo assaddho appasanno micchādiṭṭhiko puññakiriyāya anādaro kālaṃ katvā tassa devaputtassa vasanaṭṭhānassa avidūre peto hutvā nibbatti. Tena ca <pageBreak edition="Vipassana Research Institut" number="0.0099" /> katakammaṃ pāḷiyaṃyeva āgataṃ. Asayhamahāseṭṭhi pana kālaṃ katvā tāvatiṃsabhavane sakkassa devarañño sahabyataṃ upagato.</paragraph>
    <paragraph line="578">Atha <pageBreak edition="Myanmar" number="0.0106" /> aparena samayena aṅkuro pañcahi sakaṭasatehi, aññataro ca brāhmaṇo pañcahi sakaṭasatehīti dvepi janā sakaṭasahassena bhaṇḍaṃ ādāya marukantāramaggaṃ paṭipannā maggamūḷhā hutvā bahuṃ divasaṃ tattheva vicarantā parikkhīṇatiṇodakāhārā ahesuṃ. Aṅkuro assadūtehi catūsu disāsu pāniyaṃ maggāpesi. Atha so kāmadadahattho yakkho taṃ tesaṃ byasanappattiṃ disvā aṅkurena pubbe <pageBreak edition="Pali Text Society" number="0.0113" /> attano kataṃ upakāraṃ cintetvā ‘‘handa dāni imassa mayā avassayena bhavitabba’’nti attano vasanavaṭarukkhaṃ dassesi. So kira vaṭarukkho sākhāviṭapasampanno ghanapalāso sandacchāyo anekasahassapāroho āyāmena vitthārena ubbedhena ca yojanaparimāṇo ahosi. Taṃ disvā aṅkuro haṭṭhatuṭṭho tassa heṭṭhā khandhāvāraṃ bandhāpesi. Yakkho attano dakkhiṇahatthaṃ pasāretvā paṭhamaṃ tāva pānīyena sabbaṃ janaṃ santappesi. Tato yo yo yaṃ yaṃ icchati, tassa tassa taṃ taṃ adāsi.</paragraph>
    <paragraph line="579">Evaṃ tasmiṃ mahājane nānāvidhena annapānādinā yathākāmaṃ santappite pacchā vūpasante maggaparissame so brāhmaṇavāṇijo ayoniso manasikaronto evaṃ cintesi – ‘‘dhanalābhāya ito kambojaṃ gantvā mayaṃ kiṃ karissāma, imameva pana yakkhaṃ yena kenaci upāyena gahetvā yānaṃ āropetvā amhākaṃ nagarameva gamissāmā’’ti. Evaṃ cintetvā tamatthaṃ aṅkurassa kathento –</paragraph>
    <hangnum line="580" number="257"></hangnum>
    <gatha1 line="581"> ‘‘Yassa atthāya gacchāma, kambojaṃ dhanahārakā;</gatha1>
    <gathalast line="582">Ayaṃ kāmadado yakkho, imaṃ yakkhaṃ nayāmase.</gathalast>
    <hangnum line="583" number="258"></hangnum>
    <gatha1 line="584"> ‘‘Imaṃ yakkhaṃ gahetvāna, sādhukena pasayha vā;</gatha1>
    <gathalast line="585">Yānaṃ āropayitvāna, khippaṃ gacchāma dvāraka’’nti. –</gathalast>
    <unindented line="586">Gāthādvayamāha. Tattha <bold>yassa atthāyā</bold>ti yassa kāraṇā. <bold>Kamboja</bold>nti kambojaraṭṭhaṃ. <bold>Dhanahārakā</bold>ti bhaṇḍavikkayena laddhadhanahārino. <bold>Kāmadado</bold>ti icchiticchitadāyako. <bold>Yakkho</bold>ti devaputto. <bold>Nayāmase</bold>ti nayissāma <pageBreak edition="Myanmar" number="0.0107" />. <bold>Sādhukenā</bold>ti yācanena. <bold>Pasayhā</bold>ti abhibhavitvā balakkārena, <bold>yāna</bold>nti sukhayānaṃ <pageBreak edition="Vipassana Research Institut" number="0.0100" />. <bold>Dvāraka</bold>nti dvāravatīnagaraṃ. Ayaṃ hetthādhippāyo – yadatthaṃ mayaṃ ito kambojaṃ gantukāmā, tena gamanena sādhetabbo attho idheva sijjhati. Ayañhi yakkho kāmadado, tasmā <pageBreak edition="Pali Text Society" number="0.0114" /> imaṃ yakkhaṃ yācitvā tassa anumatiyā vā, sace saññattiṃ na gacchati, balakkārena vā yānaṃ āropetvā yāne pacchābāhaṃ bandhitvā taṃ gahetvā itoyeva khippaṃ dvāravatīnagaraṃ gacchāmāti.</unindented>
    <paragraph line="587">Evaṃ pana brāhmaṇena vutto aṅkuro sappurisadhamme ṭhatvā tassa vacanaṃ paṭikkhipanto –</paragraph>
    <hangnum line="588" number="259"></hangnum>
    <gatha1 line="589"> ‘‘Yassa rukkhassa chāyāya, nisīdeyya sayeyya vā;</gatha1>
    <gathalast line="590">Na tassa sākhaṃ bhañjeyya, mittadubbho hi pāpako’’ti. –</gathalast>
    <unindented line="591">Gāthamāha. Tattha <bold>na bhañjeyyā</bold>ti na chindeyya. <bold>Mittadubbho</bold>ti mittesu dubbhanaṃ tesaṃ anatthuppādanaṃ. <bold>Pāpako</bold>ti abhaddako mittadubbho. Yo hi sītacchāyo rukkho ghammābhitattassa purisassa parissamavinodako, tassāpi nāma pāpakaṃ na cintetabbaṃ, kimaṅkaṃ pana sattabhūtesu. Ayaṃ devaputto sappuriso pubbakārī amhākaṃ dukkhapanūdako bahūpakāro, na tassa kiñci anatthaṃ cintetabbaṃ, aññadatthu so pūjetabbo evāti dasseti.</unindented>
    <paragraph line="592">Taṃ sutvā brāhmaṇā ‘‘atthassa mūlaṃ nikativinayo’’ti nītimaggaṃ nissāya aṅkurassa paṭilomapakkhe ṭhatvā –</paragraph>
    <hangnum line="593" number="260"></hangnum>
    <gatha1 line="594"> ‘‘Yassa rukkhassa chāyāya, nisīdeyya sayeyya vā;</gatha1>
    <gathalast line="595">Khandhampi tassa chindeyya, attho ce tādiso siyā’’ti. –</gathalast>
    <unindented line="596">Gāthamāha. Tattha <bold>attho ce tādiso siyā</bold>ti tādisena dabbasambhārena sace attho bhaveyya, tassa rukkhassa khandhampi chindeyya, kimaṅgaṃ pana sākhādayoti adhippāyo.</unindented>
    <paragraph line="597">Evaṃ <pageBreak edition="Myanmar" number="0.0108" /> brāhmaṇena vutte aṅkuro sappurisadhammaṃyeva paggaṇhanto –</paragraph>
    <hangnum line="598" number="261"></hangnum>
    <gatha1 line="599"> ‘‘Yassa <pageBreak edition="Vipassana Research Institut" number="0.0101" /> rukkhassa chāyāya, nisīdeyya sayeyya vā;</gatha1>
    <gathalast line="600">Na tassa pattaṃ bhindeyya, mittadubbho hi pāpako’’ti. –</gathalast>
    <unindented line="601">Imaṃ gāthamāha. Tattha <pageBreak edition="Pali Text Society" number="0.0115" /><bold>na tassa pattaṃ bhindeyyā</bold>ti tassa rukkhassa ekapaṇṇamattampi na pāteyya, pageva sākhādiketi adhippāyo.</unindented>
    <gathalast line="602">Punapi brāhmaṇo attano vādaṃ paggaṇhanto –</gathalast>
    <hangnum line="603" number="262"></hangnum>
    <gatha1 line="604"> ‘‘Yassa rukkhassa chāyāya, nisīdeyya sayeyya vā;</gatha1>
    <gathalast line="605">Samūlampi taṃ abbuhe, attho ce tādiso siyā’’ti. –</gathalast>
    <unindented line="606">Gāthamāha. Tattha <bold>samūlampi taṃ abbuhe</bold>ti taṃ tattha samūlampi saha mūlenapi abbuheyya, uddhareyyāti attho.</unindented>
    <paragraph line="607">Evaṃ brāhmaṇena vutte puna aṅkuro taṃ nītiṃ niratthakaṃ kātukāmo –</paragraph>
    <hangnum line="608" number="263"></hangnum>
    <gatha1 line="609"> ‘‘Yassekarattimpi ghare vaseyya, yatthannapānaṃ puriso labhetha;</gatha1>
    <gathalast line="610">Na tassa pāpaṃ manasāpi cintaye, kataññutā sappurisehi vaṇṇitā.</gathalast>
    <hangnum line="611" number="264"></hangnum>
    <gatha1 line="612"> ‘‘Yassekarattimpi ghare vaseyya, annena pānena upaṭṭhito siyā;</gatha1>
    <gathalast line="613">Na tassa pāpaṃ manasāpi cintaye, adubbhapāṇī dahate mittadubbhiṃ.</gathalast>
    <hangnum line="614" number="265"></hangnum>
    <gatha1 line="615"> ‘‘Yo pubbe katakalyāṇo, pacchā pāpena hiṃsati;</gatha1>
    <gathalast line="616">Allapāṇihato poso, na so bhadrāni passatī’’ti. –</gathalast>
    <unindented line="617">Imā tisso gāthā abhāsi.</unindented>
    <paragraph line="618" number="263"> Tattha <bold>yassā</bold>ti yassa puggalassa. <bold>Ekarattimpī</bold>ti ekarattimattampi kevalaṃ gehe vaseyya. <bold>Yatthannapānaṃ puriso labhethā</bold>ti yassa santike koci puriso annapānaṃ vā yaṃkiñci bhojanaṃ <pageBreak edition="Vipassana Research Institut" number="0.0102" /> vā labheyya. <bold>Na tassa</bold><pageBreak edition="Pali Text Society" number="0.0116" /><bold>pāpaṃ manasāpi cintaye</bold>ti tassa puggalassa abhaddakaṃ anatthaṃ <pageBreak edition="Myanmar" number="0.0109" /> manasāpi na cinteyya na piheyya, pageva kāyavācāhi. Kasmāti ce? <bold>Kataññutā sappurisehi vaṇṇitā</bold>ti kataññutā nāma buddhādīhi uttamapurisehi pasaṃsitā.</paragraph>
    <paragraph line="619" number="264"><bold>Upaṭṭhito</bold>ti payirupāsito ‘‘idaṃ gaṇha idaṃ bhuñjā’’ti annapānādinā upaṭṭhito. <bold>Adubbhapāṇī</bold>ti ahiṃsakahattho hatthasaṃyato. <bold>Dahate mittadubbhi</bold>nti taṃ mittadubbhiṃ puggalaṃ dahati vināseti, appaduṭṭhe hitajjhāsayasampanne puggale parena kato aparādho avisesena tasseva anatthāvaho, appaduṭṭho puggalo atthato taṃ dahati nāma. Tenāha bhagavā –</paragraph>
    <gatha1 line="620">‘‘Yo appaduṭṭhassa narassa dussati, suddhassa posassa anaṅgaṇassa;</gatha1>
    <gathalast line="621">Tameva bālaṃ pacceti pāpaṃ, sukhumo rajo paṭivātaṃva khitto’’ti. (dha. pa. 125; jā. 1.5.94; saṃ. ni. 1.22);</gathalast>
    <paragraph line="622" number="265"><bold>Yo pubbe katakalyāṇo</bold>ti yo puggalo kenaci sādhunā katabhaddako katūpakāro. <bold>Pacchā pāpena hiṃsatī</bold>ti taṃ pubbakārinaṃ aparabhāge pāpena abhaddakena anatthakena bādhati. <bold>Allapāṇihato poso</bold>ti allapāṇinā upakārakiriyāya allapāṇinā dhotahatthena pubbakārinā heṭṭhā vuttanayena hato bādhito, tassa vā pubbakārino bādhanena hato allapāṇihato nāma, akataññupuggalo. <bold>Na so bhadrāni passatī</bold>ti so yathāvuttapuggalo idhaloke ca paraloke ca iṭṭhāni na passati, na vindati, na labhatīti attho.</paragraph>
    <paragraph line="623">Evaṃ <pageBreak edition="Pali Text Society" number="0.0117" /> sappurisadhammaṃ paggaṇhantena aṅkurena abhibhavitvā vutto so brāhmaṇo niruttaro tuṇhī ahosi. Yakkho pana tesaṃ dvinnaṃ vacanapaṭivacanāni sutvā brāhmaṇassa kujjhitvāpi ‘‘hotu imassa duṭṭhabrāhmaṇassa kattabbaṃ pacchā jānissāmī’’ti attano kenaci anabhibhavanīyatameva tāva dassento –</paragraph>
    <hangnum line="624" number="266"></hangnum>
    <gatha1 line="625"> ‘‘Nāhaṃ <pageBreak edition="Myanmar" number="0.0110" /> devena vā manussena vā, issariyena vā haṃ suppasayho;</gatha1>
    <gathalast line="626">Yakkhohamasmi paramiddhipatto, dūraṅgamo vaṇṇabalūpapanno’’ti. –</gathalast>
    <unindented line="627">Gāthamāha. Tattha <bold>devena vā</bold>ti yena kenaci devena vā. <bold>Manussena vā</bold>ti etthāpi eseva nayo. <bold>Issariyena</bold><pageBreak edition="Vipassana Research Institut" number="0.0103" /><bold>vā</bold>ti devissariyena vā manussissariyena vā. Tattha devissariyaṃ nāma catumahārājikasakkasuyāmādīnaṃ deviddhi, manussissariyaṃ nāma cakkavattiādīnaṃ puññiddhi. Tasmā issariyaggahaṇena mahānubhāve devamanusse saṅgaṇhāti. Mahānubhāvāpi hi devā attano puññaphalūpatthambhite manussepi asati payogavipattiyaṃ abhibhavituṃ na sakkonti, pageva itare. <bold>Ha</bold>nti asahane nipāto. <bold>Na suppasayho</bold>ti appadhaṃsiyo. <bold>Yakkhohamasmi paramiddhipatto</bold>ti attano puññaphalena ahaṃ yakkhattaṃ upagato asmi, yakkhova samāno na yo vā so vā, atha kho paramiddhipatto paramāya uttamāya yakkhiddhiyā samannāgato. <bold>Dūraṅgamo</bold>ti khaṇeneva dūrampi ṭhānaṃ gantuṃ samattho. <bold>Vaṇṇabalūpapanno</bold>ti rūpasampattiyā sarīrabalena ca upapanno samannāgatoti tīhipi padehi mantappayogādīhi attano anabhibhavanīyataṃyeva dasseti. Rūpasampanno hi paresaṃ bahumānito hoti, rūpasampadaṃ nissāya <pageBreak edition="Pali Text Society" number="0.0118" /> visabhāgavatthunāpi anākaḍḍhaniyovāti vaṇṇasampadā anabhibhavanīyakāraṇanti vuttā.</unindented>
    <paragraph line="628">Ito paraṃ aṅkurassa ca devaputtassa ca vacanapaṭivacanakathā hoti –</paragraph>
    <hangnum line="629" number="267"></hangnum>
    <gatha1 line="630"> ‘‘Pāṇi te sabbasovaṇṇo, pañcadhāro madhussavo;</gatha1>
    <gathalast line="631">Nānārasā paggharanti, maññehaṃ taṃ purindadaṃ.</gathalast>
    <hangnum line="632" number="268"></hangnum>
    <gatha1 line="633"> ‘‘Nāmhi devo na gandhabbo, nāpi sakko purindado;</gatha1>
    <gathalast line="634">Petaṃ maṃ aṅkura jānāhi, roruvamhā idhāgataṃ.</gathalast>
    <hangnum line="635" number="269"></hangnum>
    <gatha1 line="636"> ‘‘Kiṃsīlo kiṃsamācāro, roruvasmiṃ pure tuvaṃ;</gatha1>
    <gathalast line="637">Kena te brahmacariyena, puññaṃ pāṇimhi ijjhati.</gathalast>
    <hangnum line="638" number="270"></hangnum>
    <gatha1 line="639"> ‘‘Tunnavāyo <pageBreak edition="Myanmar" number="0.0111" /> pure āsiṃ, roruvasmiṃ tadā ahaṃ;</gatha1>
    <gathalast line="640">Sukicchavutti kapaṇo, na me vijjati dātave.</gathalast>
    <hangnum line="641" number="271"></hangnum>
    <gatha1 line="642"> ‘‘Nivesanañca me āsi, asayhassa upantike;</gatha1>
    <gathalast line="643">Saddhassa dānapatino, katapuññassa lajjino.</gathalast>
    <hangnum line="644" number="272"></hangnum>
    <gatha1 line="645"> ‘‘Tattha <pageBreak edition="Vipassana Research Institut" number="0.0104" /> yācanakāyanti, nānāgottā vanibbakā;</gatha1>
    <gathalast line="646">Te ca maṃ tattha pucchanti, asayhassa nivesanaṃ.</gathalast>
    <hangnum line="647" number="273"></hangnum>
    <gatha1 line="648"> ‘‘Kattha gacchāma bhaddaṃ vo, kattha dānaṃ padīyati;</gatha1>
    <gathalast line="649">Tesāhaṃ puṭṭho akkhāmi, asayhassa nivesanaṃ.</gathalast>
    <hangnum line="650" number="274"></hangnum>
    <gatha1 line="651"> ‘‘Paggayha dakkhiṇaṃ bāhuṃ, ettha gacchatha bhaddaṃ vo;</gatha1>
    <gathalast line="652">Ettha dānaṃ padīyati, asayhassa nivesane.</gathalast>
    <hangnum line="653" number="275"></hangnum>
    <gatha1 line="654"> ‘‘Tena pāṇi kāmadado, tena pāṇi madhussavo;</gatha1>
    <gathalast line="655">Tena me brahmacariyena, puññaṃ pāṇimhi ijjhati.</gathalast>
    <hangnum line="656" number="276"></hangnum>
    <gatha1 line="657"> ‘‘Na kira tvaṃ adā dānaṃ, sakapāṇīhi kassaci;</gatha1>
    <gathalast line="658">Parassa dānaṃ anumodamāno, pāṇiṃ paggayha pāvadi.</gathalast>
    <hangnum line="659" number="277"></hangnum>
    <gatha1 line="660"> ‘‘Tena pāṇi kāmadado, tena pāṇi madhussavo;</gatha1>
    <gathalast line="661">Tena te brahmacariyena, puññaṃ pāṇimhi ijjhati.</gathalast>
    <hangnum line="662" number="278"></hangnum>
    <gatha1 line="663"> ‘‘Yo so dānamadā bhante, pasanno sakapāṇibhi;</gatha1>
    <gathalast line="664">So hitvā mānusaṃ dehaṃ, kiṃ nu so disataṃ gato.</gathalast>
    <hangnum line="665" number="279"></hangnum>
    <gatha1 line="666"> ‘‘Nāhaṃ pajānāmi asayhasāhino, aṅgīrasassa gatiṃ āgatiṃ vā;</gatha1>
    <gathalast line="667">Sutañca <pageBreak edition="Pali Text Society" number="0.0119" /> me vessavaṇassa santike, sakkassa sahabyataṃ gato asayho.</gathalast>
    <hangnum line="668" number="280"></hangnum>
    <gatha1 line="669"> ‘‘Alameva kātuṃ kalyāṇaṃ, dānaṃ dātuṃ yathārahaṃ;</gatha1>
    <gathalast line="670">Pāṇiṃ kāmadadaṃ disvā, ko puññaṃ na karissati.</gathalast>
    <hangnum line="671" number="281"></hangnum>
    <gatha1 line="672"> ‘‘So <pageBreak edition="Myanmar" number="0.0112" /> hi nūna ito gantvā, anuppatvāna dvārakaṃ;</gatha1>
    <gathalast line="673">Dānaṃ paṭṭhapayissāmi, yaṃ mamassa sukhāvahaṃ.</gathalast>
    <hangnum line="674" number="282"></hangnum>
    <gatha1 line="675"> ‘‘Dassāmannañca <pageBreak edition="Vipassana Research Institut" number="0.0105" /> pānañca, vatthasenāsanāni ca;</gatha1>
    <gathalast line="676">Papañca udapānañca, dugge saṅkamanāni cā’’ti. –</gathalast>
    <unindented line="677">Pannarasa vacanapaṭivacanagāthā honti.</unindented>
    <paragraph line="678" number="267"> Tattha <bold>pāṇi te</bold>ti tava dakkhiṇahattho. <bold>Sabbasovaṇṇo</bold>ti sabbaso suvaṇṇavaṇṇo. <bold>Pañcadhāro</bold>ti pañcahi aṅgulīhi parehi kāmitavatthūnaṃ dhārā etassa santīti pañcadhāro. <bold>Madhussavo</bold>ti madhurarasavissandako. Tenāha <bold>‘‘nānārasā paggharantī’’</bold>ti, madhurakaṭukakasāvādibhedā nānāvidhā rasā vissandantīti attho. Yakkhassa hi kāmadade madhurādirasasampannāni vividhāni khādanīyabhojanīyāni hatthe vissajjante madhurādirasā paggharantīti vuttaṃ. <bold>Maññehaṃ taṃ purindada</bold>nti maññe ahaṃ taṃ purindadaṃ sakkaṃ, ‘‘evaṃmahānubhāvo sakko devarājā’’ti taṃ ahaṃ maññāmīti attho.</paragraph>
    <paragraph line="679" number="268"><bold>Nāmhi devo</bold>ti vessavaṇādiko pākaṭadevo na homi. <bold>Na gandhabbo</bold>ti gandhabbakāyikadevopi na homi. <bold>Nāpi sakko purindado</bold>ti purimattabhāve pure dānassa paṭṭhapitattā ‘‘purindado’’ti laddhanāmo sakko devarājāpi na homi. Kataro pana ahosīti āha <bold>‘‘petaṃ maṃ aṅkura jānāhī’’</bold>tiādi. Aṅkurapetūpapattikaṃ maṃ jānāhi, ‘‘aññataro petamahiddhiko’’ti maṃ upadhārehi. <bold>Roruvamhā idhāgata</bold>nti roruvanagarato cavitvā marukantāre idha imasmiṃ nigrodharukkhe upapajjanavasena āgataṃ, ettha nibbattanti attho.</paragraph>
    <paragraph line="680" number="269"><bold>Kiṃsīlo kiṃsamācāro, roruvasmiṃ pure tuva</bold>nti pubbe purimattabhāve roruvanagare vasanto tvaṃ kiṃsīlo <pageBreak edition="Pali Text Society" number="0.0120" /> kiṃsamācāro ahosi, pāpato nivattanalakkhaṇaṃ kīdisaṃ sīlaṃ samādāya saṃvattitapuññakiriyālakkhaṇena samācārena kiṃsamācāro, dānādīsu kusalasamācāresu kīdiso samācāro ahosīti attho. <bold>Kena te brahmacariyena</bold><pageBreak edition="Myanmar" number="0.0113" />, <bold>puññaṃ pāṇimhi ijjhatī</bold>ti kīdisena seṭṭhacariyena idaṃ evarūpaṃ tava hatthesu puññaphalaṃ idāni samijjhati nipphajjati, taṃ kathehīti attho. Puññaphalañhi idha uttarapadalopena ‘‘puñña’’nti adhippetaṃ. Tatthā hi taṃ ‘‘kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī’’tiādīsu (dī. ni. 3.80) puññanti vuttaṃ.</paragraph>
    <paragraph line="681" number="270"><bold>Tunnavāyo</bold>ti <pageBreak edition="Vipassana Research Institut" number="0.0106" /> tunnakāro. <bold>Sukicchavuttī</bold>ti suṭṭhu kicchaputtiko ativiya dukkhajīviko. <bold>Kapaṇo</bold>ti varāko, dīnoti attho. <bold>Na me vijjati dātave</bold>ti addhikānaṃ samaṇabrāhmaṇānaṃ dātuṃ kiñci dātabbayuttakaṃ mayhaṃ natthi, cittaṃ pana me dānaṃ dinnanti adhippāyo.</paragraph>
    <paragraph line="682" number="271"><bold>Nivesana</bold>nti gharaṃ, kammakaraṇasālā vā. <bold>Asayhassa upantike</bold>ti asayhassa mahāseṭṭhino gehassa samīpe. <bold>Saddhassā</bold>ti kammaphalasaddhāya samannāgatassa. <bold>Dānapatino</bold>ti dāne nirantarappavattāya pariccāgasampattiyā lobhassa ca abhibhavena patibhūtassa. <bold>Katapuññassā</bold>ti pubbe katasucaritakammassa. <bold>Lajjino</bold>ti pāpajigucchanasabhāvassa.</paragraph>
    <paragraph line="683" number="272"><bold>Tatthā</bold>ti tasmiṃ mama nivesane. <bold>Yācanakāyantī</bold>ti yācanakā janā asayhaseṭṭhiṃ kiñci yācitukāmā āgacchanti. <bold>Nānāgottā</bold>ti nānāvidhagottāpadesā. <bold>Vanibbakā</bold>ti vaṇṇadīpakā, ye dāyakassa puññaphalādiñca guṇakittanādimukhena attano atthikabhāvaṃ pavedentā vicaranti. <bold>Te ca maṃ tattha pucchantī</bold>ti <bold>tatthā</bold>ti nipātamattaṃ, te yācakādayo maṃ asayhaseṭṭhino nivesanaṃ pucchanti. Akkharacintakā hi īdisesu ṭhānesu kammadvayaṃ <pageBreak edition="Pali Text Society" number="0.0121" /> icchanti.</paragraph>
    <paragraph line="684" number="273"><bold>Kattha gacchāma bhaddaṃ vo, kattha dānaṃ padīyatī</bold>ti tesaṃ pucchanākāradassanaṃ. Ayaṃ pettha attho – bhaddaṃ tumhākaṃ hotu, mayaṃ ‘‘asayhamahāseṭṭhinā dānaṃ padīyatī’’ti sutvā āgatā, kattha dānaṃ padīyati, kattha vā mayaṃ gacchāma, kattha gatena dānaṃ sakkā laddhunti. <bold>Tesāhaṃ puṭṭho akkhāmī</bold>ti evaṃ tehi addhikajanehi labhanaṭṭhānaṃ puṭṭho <pageBreak edition="Myanmar" number="0.0114" /> ‘‘ahaṃ pubbe akatapuññatāya idāni īdisānaṃ kiñci dātuṃ asamattho jāto, dānaggaṃ pana imesaṃ dassento lābhassa upāyācikkhaṇena pītiṃ uppādento ettakenapi bahuṃ puññaṃ pasavāmī’’ti gāravaṃ uppādetvā dakkhiṇaṃ bāhuṃ pasāretvā tesaṃ asayhaseṭṭhissa nivesanaṃ akkhāmi. Tenāha <bold>‘‘paggayha dakkhiṇaṃ bāhu’’</bold>ntiādi.</paragraph>
    <paragraph line="685" number="274"><bold>Tena pāṇi kāmadado</bold>ti tena paradānapakāsanena parena katassa dānassa sakkaccaṃ anumodanamattena hetunā idāni mayhaṃ hattho kapparukkho viya santānakalatā viya ca kāmaduho icchiticchitadāyī kāmadado hoti. Kāmadado ca honto <bold>tena pāṇi madhussavo</bold> iṭṭhavatthuvissajjanako jāto.</paragraph>
    <paragraph line="686" number="276"><bold>Na <pageBreak edition="Vipassana Research Institut" number="0.0107" /> kira tvaṃ adā dāna</bold>nti <bold>kirā</bold>ti anussavanatthe nipāto, tvaṃ kira attano santakaṃ na pariccaji, <bold>sakapāṇīhi</bold> sahatthehi yassa kassaci samaṇassa vā brāhmaṇassa vā kiñci dānaṃ na adāsi. <bold>Parassa dānaṃ anumodamāno</bold>ti kevalaṃ pana parena kataṃ parassa dānaṃ ‘‘aho dānaṃ pavattesī’’ti anumodamānoyeva vihāsi.</paragraph>
    <paragraph line="687" number="277"><bold>Tena pāṇi kāmadado</bold>ti tena tuyhaṃ pāṇi evaṃ kāmadado, aho acchariyā vata puññānaṃ gatīti adhippāyo.</paragraph>
    <paragraph line="688" number="278"><bold>Yo so dānamadā, bhante, pasanno sakapāṇibhī</bold>ti devaputtaṃ gāravena ālapati. Bhante, parena <pageBreak edition="Pali Text Society" number="0.0122" /> katassa dānānumodakassa tāva tuyhaṃ īdisaṃ phalaṃ evarūpo ānubhāvo, yo pana so asayhamahāseṭṭhi mahādānaṃ adāsi, pasannacitto hutvā sahatthehi tadā mahādānaṃ pavattesi. <bold>So hitvā mānusaṃ deha</bold>nti so idha manussattabhāvaṃ pahāya. <bold>Ki</bold>nti kataraṃ. <bold>Nu so</bold>ti <bold>nū</bold>ti nipātamattaṃ. <bold>Disataṃ gato</bold>ti disaṃ ṭhānaṃ gato, kīdisī tassa gato nipphattīti asayhaseṭṭhino abhisamparāyaṃ pucchi.</paragraph>
    <paragraph line="689" number="279"><bold>Asayhasāhino</bold>ti aññehi maccharīhi lobhābhibhūtehi sahituṃ vahituṃ asakkuṇeyyassa pariccāgādivibhāgassa sappurisadhurassa sahanato <pageBreak edition="Myanmar" number="0.0115" /> asayhasāhino. <bold>Aṅgīrasassā</bold>ti aṅgato nikkhamanakajutissa. Rasoti hi jutiyā adhivacanaṃ. Tassa kira yācake āgacchante disvā uḷāraṃ pītisomanassaṃ uppajjati, mukhavaṇṇo vippasīdati, taṃ attano paccakkhaṃ katvā evamāha. <bold>Gatiṃ āgatiṃ vā</bold>ti tassa ‘‘asukaṃ nāma gatiṃ, ito gato’’ti gatiṃ vā ‘‘tato vā pana asukasmiṃ kāle idhāgamissatī’’ti āgatiṃ vā nāhaṃ jānāmi, avisayo esa mayhaṃ. <bold>Sutañca me vessavaṇassa santike</bold>ti apica kho upaṭṭhānaṃ gatena vessavaṇassa mahārājassa santike sutametaṃ mayā. <bold>Sakkassa sahabyataṃ gato asayho</bold>ti asayhaseṭṭhi sakkassa devānamindassa sahabyataṃ gato ahosi, tāvatiṃsabhavane nibbattoti attho.</paragraph>
    <paragraph line="690" number="280"><bold>Alameva kātuṃ kalyāṇa</bold>nti yaṃkiñci kalyāṇaṃ kusalaṃ puññaṃ kātuṃ yuttameva patirūpameva. Tattha pana yaṃ sabbasādhāraṇaṃ sukatataraṃ, taṃ dassetuṃ <bold>‘‘dānaṃ dātuṃ yathāraha’’</bold>nti vuttaṃ, attano vibhavabalānurūpaṃ dānaṃ dātuṃ alameva. Tattha kāraṇamāha <bold>‘‘pāṇiṃ kāmadadaṃ disvā’’</bold>ti. Yatra hi nāma parakatapuññānumodanapubbakena dānapatinivesanamaggācikkhaṇamattena ayaṃ <pageBreak edition="Vipassana Research Institut" number="0.0108" /> hattho kāmadado diṭṭho, imaṃ disvā. <bold>Ko</bold><pageBreak edition="Pali Text Society" number="0.0123" /><bold>puññaṃ na karissatī</bold>ti mādiso ko nāma attano patiṭṭhānabhūtaṃ puññaṃ na karissatīti.</paragraph>
    <paragraph line="691" number="281"> Evaṃ aniyamavasena puññakiriyāya ādaraṃ dassetvā idāni attani taṃ niyametvā dassento <bold>‘‘so hi nūnā’’</bold>tiādigāthādvayamāha. Tattha <bold>so</bold>ti so ahaṃ. <bold>Hī</bold>ti avadhāraṇe nipāto, <bold>nūnā</bold>ti parivitakke. <bold>Ito gantvā</bold>ti ito marubhūmito apagantvā. <bold>Anuppatvāna dvāraka</bold>nti dvāravatīnagaraṃ anupāpuṇitvā. <bold>Paṭṭhapayissāmī</bold>ti pavattayissāmi.</paragraph>
    <paragraph line="692">Evaṃ aṅkurena ‘‘dānaṃ dassāmī’’ti paṭiññāya katāya yakkho tuṭṭhamānaso ‘‘mārisa, tvaṃ vissattho dānaṃ dehi, ahaṃ pana te sahāyakiccaṃ karissāmi, yena te deyyadhammo na parikkhayaṃ gamissati, tena pakārena karissāmī’’ti taṃ dānakiriyāya samuttejetvā ‘‘brāhmaṇa vāṇija, tvaṃ kira mādise balakkārena netukāmo attano pamāṇaṃ na jānāsī’’ti tassa <pageBreak edition="Myanmar" number="0.0116" /> bhaṇḍamantaradhāpetvā taṃ yakkhavibhiṃsakāya bhiṃsāpento santajjesi. Atha naṃ aṅkuro nānappakāraṃ yācitvā brāhmaṇena khamāpento pasādetvā sabbabhaṇḍaṃ pākatikaṃ kārāpetvā rattiyā upagatāya yakkhaṃ vissajjetvā gacchanto tassa avidūre aññataraṃ ativiya bībhacchadassanaṃ petaṃ disvā tena katakammaṃ pucchanto –</paragraph>
    <hangnum line="693" number="283"></hangnum>
    <gatha1 line="694"> ‘‘Kena te aṅgulī kuṇā, mukhañca kuṇalīkataṃ;</gatha1>
    <gathalast line="695">Akkhīni ca paggharanti, kiṃ pāpaṃ pakataṃ tayā’’ti. –</gathalast>
    <unindented line="696">Gāthamāha. Tattha <bold>kuṇā</bold>ti kuṇikā paṭikuṇikā anujubhūtā. <bold>Kuṇalīkata</bold>nti mukhavikārena vikuṇitaṃ saṃkuṇitaṃ. <bold>Paggharantī</bold>ti asuciṃ vissandanti.</unindented>
    <paragraph line="697">Athassa peto –</paragraph>
    <hangnum line="698" number="284"></hangnum>
    <gatha1 line="699"> ‘‘Aṅgīrasassa <pageBreak edition="Pali Text Society" number="0.0124" /> gahapatino, saddhassa gharamesino;</gatha1>
    <gathalast line="700">Tassāhaṃ dānavissagge, dāne adhikato ahuṃ.</gathalast>
    <hangnum line="701" number="285"></hangnum>
    <gatha1 line="702"> ‘‘Tattha <pageBreak edition="Vipassana Research Institut" number="0.0109" /> yācanake disvā, āgate bhojanatthike;</gatha1>
    <gathalast line="703">Ekamantaṃ apakkamma, akāsiṃ kuṇaliṃ mukhaṃ.</gathalast>
    <hangnum line="704" number="286"></hangnum>
    <gatha1 line="705"> ‘‘Tena me aṅgulī kuṇā, mukhañca kuṇalīkataṃ;</gatha1>
    <gathalast line="706">Akkhīni me paggharanti, taṃ pāpaṃ pakataṃ mayā’’ti. –</gathalast>
    <unindented line="707">Tisso gāthā abhāsi.</unindented>
    <paragraph line="708" number="284"> Tattha <bold>‘‘aṅgīrasassā’’</bold>tiādinā asayhaseṭṭhiṃ kitteti. <bold>Gharamesino</bold>ti gharamāvasantassa gahaṭṭhassa. <bold>Dānavissagge</bold>ti dānagge pariccāgaṭṭhāne. <bold>Dāne adhikato ahu</bold>nti deyyadhammassa pariccajane dānādhikāre adhikato ṭhapito ahosiṃ.</paragraph>
    <paragraph line="709" number="285"><bold>Ekamantaṃ apakkammā</bold>ti yācanake bhojanatthike āgate disvā dānabyāvaṭena dānaggato anapakkamma yathāṭhāneyeva ṭhatvā sañjātapītisomanassena <pageBreak edition="Myanmar" number="0.0117" /> vippasannamukhavaṇṇena sahatthena dānaṃ dātabbaṃ, parehi vā patirūpehi dāpetabbaṃ, ahaṃ pana tathā akatvā yācanake āgacchante dūratova disvā attānaṃ adassento ekamantaṃ apakkamma apakkamitvā. <bold>Akāsiṃ kuṇaliṃ mukha</bold>nti vikuṇitaṃ saṅkucitaṃ mukhaṃ akāsiṃ.</paragraph>
    <paragraph line="710" number="286"><bold>Tenā</bold>ti yasmā tadāhaṃ sāminā dānādhikāre niyutto samāno dānakāle upaṭṭhite macchariyāpakato dānaggato apakkamanto pādehi saṅkocaṃ āpajjiṃ, sahatthehi dātabbe tathā akatvā hatthasaṅkocaṃ āpajjiṃ, pasannamukhena bhavitabbe mukhasaṅkocaṃ āpajjiṃ, piyacakkhūhi oloketabbe cakkhukālusiyaṃ uppādesiṃ, tasmā hatthaṅguliyo ca <pageBreak edition="Pali Text Society" number="0.0125" /> pādaṅguliyo ca kuṇitā jātā, mukhañca kuṇalīkataṃ virūparūpaṃ saṅkucitaṃ, akkhīni asucīduggandhajegucchāni assūni paggharantīti attho. Tena vuttaṃ –</paragraph>
    <gatha1 line="711">‘‘Tena me aṅgulī kuṇā, mukhañca kuṇalīkataṃ;</gatha1>
    <gathalast line="712">Akkhīni me paggharanti, taṃ pāpaṃ pakataṃ mayā’’ti.</gathalast>
    <paragraph line="713">Taṃ sutvā aṅkuro petaṃ garahanto –</paragraph>
    <hangnum line="714" number="287"></hangnum>
    <gatha1 line="715"> ‘‘Dhammena <pageBreak edition="Vipassana Research Institut" number="0.0110" /> te kāpurisa, mukhañca kuṇalīkataṃ;</gatha1>
    <gatha2 line="716">Akkhīni ca paggharanti, yaṃ taṃ parassa dānassa;</gatha2>
    <gathalast line="717">Akāsi kuṇaliṃ mukha’’nti. –</gathalast>
    <unindented line="718">Gāthamāha. Tattha <bold>dhammenā</bold>ti yutteneva kāraṇena. <bold>Te</bold>ti tava. <bold>Kāpurisā</bold>ti lāmakapurisa. <bold>Ya</bold>nti yasmā. <bold>Parassa dānassā</bold>ti parassa dānasmiṃ. Ayameva vā pāṭho.</unindented>
    <paragraph line="719">Puna aṅkuro taṃ dānapatiṃ seṭṭhiṃ garahanto –</paragraph>
    <hangnum line="720" number="288"></hangnum>
    <gatha1 line="721"> ‘‘Kathañhi dānaṃ dadamāno, kareyya parapattiyaṃ;</gatha1>
    <gathalast line="722">Annapānaṃ khādanīyaṃ, vatthasenāsanāni cā’’ti. –</gathalast>
    <unindented line="723">Gāthamāha. Tassattho – <bold>dānaṃ</bold> dadanto puriso <bold>kathañhi</bold> nāma taṃ <bold>parapattiyaṃ</bold> parena pāpetabbaṃ sādhetabbaṃ <bold>kareyya,</bold> attapaccakkhameva katvā sahattheneva <pageBreak edition="Myanmar" number="0.0118" /> dadeyya, sayaṃ vā tattha byāvaṭo bhaveyya, aññathā attano deyyadhammo aṭṭhāne viddhaṃsiyetha, dakkhiṇeyyā ca dānena parihāyeyyunti.</unindented>
    <paragraph line="724">Evaṃ <pageBreak edition="Pali Text Society" number="0.0126" /> taṃ garahitvā idāni attanā paṭipajjitabbavidhiṃ dassento –</paragraph>
    <hangnum line="725" number="289"></hangnum>
    <gatha1 line="726"> ‘‘So hi nūna ito gantvā, anuppatvāna dvārakaṃ;</gatha1>
    <gathalast line="727">Dānaṃ paṭṭhapayissāmi, yaṃ mamassa sukhāvahaṃ.</gathalast>
    <hangnum line="728" number="290"></hangnum>
    <gatha1 line="729"> ‘‘Dassāmannañca pānañca, vatthasenāsanāni ca;</gatha1>
    <gathalast line="730">Papañca udapānañca, dugge saṅkamanāni cā’’ti. –</gathalast>
    <unindented line="731">Gāthādvayamāha, taṃ vuttatthameva.</unindented>
    <hangnum line="732" number="291"></hangnum>
    <gatha1 line="733"> ‘‘Tato hi so nivattitvā, anuppatvāna dvārakaṃ;</gatha1>
    <gathalast line="734">Dānaṃ paṭṭhapayi aṅkuro, yaṃtumassa sukhāvahaṃ.</gathalast>
    <hangnum line="735" number="292"></hangnum>
    <gatha1 line="736"> ‘‘Adā <pageBreak edition="Vipassana Research Institut" number="0.0111" /> annañca pānañca, vatthasenāsanāni ca;</gatha1>
    <gathalast line="737">Papañca udapānañca, vippasannena cetasā.</gathalast>
    <hangnum line="738" number="293"></hangnum>
    <gatha1 line="739"> ‘‘Ko chāto ko ca tasito, ko vatthaṃ paridahissati;</gatha1>
    <gathalast line="740">Kassa santāni yoggāni, ito yojentu vāhanaṃ.</gathalast>
    <hangnum line="741" number="294"></hangnum>
    <gatha1 line="742"> ‘‘Ko chatticchati gandhañca, ko mālaṃ ko upāhanaṃ;</gatha1>
    <gatha2 line="743">Itissu tattha ghosenti, kappakā sūdamāgadhā;</gatha2>
    <gathalast line="744">Sadā sāyañca pāto ca, aṅgurassa nivesane’’ti. –</gathalast>
    <unindented line="745">Catasso gāthā aṅgurassa paṭipattiṃ dassetuṃ saṅgītikārehi ṭhapitā.</unindented>
    <paragraph line="746" number="291"> Tattha <bold>tato</bold>ti marukantārato. <bold>Nivattitvā</bold>ti paṭinivattitvā. <bold>Anuppatvāna dvāraka</bold>nti dvāravatīnagaraṃ anupāpuṇitvā. <bold>Dānaṃ paṭṭhapayi aṅguro</bold>ti yakkhena paripūritasakalakoṭṭhāgāro sabbapātheyyakaṃ mahādānaṃ so aṅguro paṭṭhapesi. <bold>Yaṃtumassa sukhāvaha</bold>nti yaṃ attano sampati āyatiñca sukhanibbattakaṃ.</paragraph>
    <paragraph line="747" number="293"><bold>Ko</bold><pageBreak edition="Myanmar" number="0.0119" /><bold>chāto</bold>ti ko jighacchito, so āgantvā yathāruci bhuñjatūti adhippāyo. Eseva nayo sesesupi. <bold>Tasito</bold>ti <pageBreak edition="Pali Text Society" number="0.0127" /> pipāsito. <bold>Paridahissatī</bold>ti nivāsessati pārupissati cāti attho. <bold>Santānī</bold>ti parissamappattāni. <bold>Yoggānī</bold>ti rathavāhanāni. <bold>Ito yojentu vāhana</bold>nti ito yoggasamūhato yathārucitaṃ gahetvā vāhanaṃ yojentu.</paragraph>
    <paragraph line="748" number="294"><bold>Ko chatticchatī</bold>ti ko kilañjachattādibhedaṃ chattaṃ icchati, so gaṇhātūti adhippāyo. Sesesupi eseva nayo. <bold>Gandha</bold>nti catujjātiyagandhādikaṃ gandhaṃ. <bold>Māla</bold>nti ganthitāganthitabhedaṃ pupphaṃ. <bold>Upāhana</bold>nti khallabaddhādibhedaṃ upāhanaṃ. <bold>Itissū</bold>ti ettha <bold>sū</bold>ti nipātamattaṃ, iti evaṃ ‘‘ko chāto, ko tasito’’tiādināti attho. <bold>Kappakā</bold>ti nhāpitakā. <bold>Sūdā</bold>ti bhattakārakā. <bold>Māgadhā</bold>ti gandhino. <bold>Sadā</bold>ti sabbakālaṃ divase divase sāyañca pāto ca tattha aṅgurassa nivesane ghosenti ugghosentīti yojanā.</paragraph>
    <paragraph line="749">Evaṃ <pageBreak edition="Vipassana Research Institut" number="0.0112" /> mahādānaṃ pavattentassa gacchante kāle tittibhāvato atthikajanehi pavivittaṃ viraḷaṃ dānaggaṃ ahosi. Taṃ disvā aṅkuro dāne uḷārajjhāsayatāya atuṭṭhamānaso hutvā attano dāne niyuttaṃ sindhakaṃ nāma māṇavaṃ āmantetvā –</paragraph>
    <hangnum line="750" number="295"></hangnum>
    <gatha1 line="751"> ‘‘Sukhaṃ supati aṅkuro, iti jānāti maṃ jano;</gatha1>
    <gathalast line="752">Dukkhaṃ supāmi sindhaka, yaṃ na passāmi yācake.</gathalast>
    <hangnum line="753" number="296"></hangnum>
    <gatha1 line="754"> ‘‘Sukhaṃ supati aṅkuro, iti jānāti maṃ jano;</gatha1>
    <gathalast line="755">Dukkhaṃ supāmi sindhaka, appake su vanibbake’’ti. –</gathalast>
    <unindented line="756">Gāthādvayamāha. Tattha <bold>sukhaṃ supati aṅkuro, iti jānāti maṃ jano</bold>ti ‘‘aṅkuro rājā yasabhogasamappito dānapati attano bhogasampattiyā dānasampattiyā ca sukhaṃ supati, sukheneva <pageBreak edition="Pali Text Society" number="0.0128" /> niddaṃ upagacchati, sukhaṃ paṭibujjhatī’’ti evaṃ maṃ jano sambhāveti. <bold>Dukkhaṃ supāmi sindhakā</bold>ti ahaṃ pana sindhaka dukkhameva supāmi. Kasmā? <bold>Yaṃ na passāmi yācake</bold>ti, yasmā mama ajjhāsayānurūpaṃ <pageBreak edition="Myanmar" number="0.0120" /> deyyadhammapaṭiggāhake bahū yācake na passāmi, tasmāti attho. <bold>Appake su vanibbake</bold>ti vanibbakajane appake katipaye jāte dukkhaṃ supāmīti yojanā. <bold>Sū</bold>ti ca nipātamattaṃ, appake vanibbakajane satīti attho.</unindented>
    <paragraph line="757">Taṃ sutvā sindhako tassa uḷāraṃ dānādhimuttiṃ pākaṭataraṃ kātukāmo –</paragraph>
    <hangnum line="758" number="297"></hangnum>
    <gatha1 line="759"> ‘‘Sakko ce te varaṃ dajjā, tāvatiṃsānamissaro;</gatha1>
    <gathalast line="760">Kissa sabbassa lokassa, varamāno varaṃ vare’’ti. –</gathalast>
    <unindented line="761">Gāthamāha. Tassattho – <bold>tāvatiṃsānaṃ</bold> devānaṃ <bold>sabbassa</bold> ca <bold>lokassa issaro sakko</bold> ‘‘varaṃ varassu, aṅkura, yaṃkiñci manasicchita’’nti tuyhaṃ varaṃ <bold>dajjā</bold> dadeyya <bold>ce, varamāno</bold> patthayamāno <bold>kissa</bold> kīdisaṃ <bold>varaṃ</bold> vareyyāsīti attho.</unindented>
    <paragraph line="762">Atha aṅkuro attano ajjhāsayaṃ yāthāvato pavedento –</paragraph>
    <hangnum line="763" number="298"></hangnum>
    <gatha1 line="764"> ‘‘Sakko <pageBreak edition="Vipassana Research Institut" number="0.0113" /> ce me varaṃ dajjā, tāvatiṃsānamissaro;</gatha1>
    <gatha2 line="765">Kāluṭṭhitassa me sato, sūriyuggamanaṃ pati;</gatha2>
    <gathalast line="766">Dibbā bhakkhā pātubhaveyyuṃ, sīlavanto ca yācakā.</gathalast>
    <hangnum line="767" number="299"></hangnum>
    <gatha1 line="768"> ‘‘Dadato me na khīyetha, datvā nānutapeyyahaṃ;</gatha1>
    <gathalast line="769">Dadaṃ cittaṃ pasādeyyaṃ, etaṃ sakkaṃ varaṃ vare’’ti. – dve gāthā abhāsi;</gathalast>
    <paragraph line="770" number="298"> Tattha <bold>kāluṭṭhitassa me sato</bold>ti kāle pāto vuṭṭhitassa atthikānaṃ dakkhiṇeyyānaṃ apacāyanapāricariyādivasena uṭṭhānavīriyasampannassa <pageBreak edition="Pali Text Society" number="0.0129" /> me samānassa. <bold>Sūriyuggamanaṃ patī</bold>ti sūriyuggamanavelāyaṃ. <bold>Dibbā bhakkhā pātubhaveyyu</bold>nti devalokapariyāpannā āhārā uppajjeyyuṃ. <bold>Sīlavanto ca yācakā</bold>ti yācakā ca sīlavanto kalyāṇadhammā bhaveyyuṃ.</paragraph>
    <paragraph line="771" number="299"><bold>Dadato</bold><pageBreak edition="Myanmar" number="0.0121" /><bold>me na khīyethā</bold>ti āgatāgatānaṃ dānaṃ dadato ca me deyyadhammo na khīyetha, na parikkhayaṃ gaccheyya. <bold>Datvā nānutapeyyaha</bold>nti tañca dānaṃ datvā kiñcideva appasādakaṃ disvā tena ahaṃ pacchā nānutapeyyaṃ. <bold>Dadaṃ cittaṃ pasādeyya</bold>nti dadamāno cittaṃ pasādeyyaṃ, pasannacittoyeva hutvā dadeyyaṃ. <bold>Etaṃ sakkaṃ varaṃ vare</bold>ti sakkaṃ devānamindaṃ ārogyasampadā, deyyadhammasampadā, dakkhiṇeyyasampadā, deyyadhammassa aparimitasampadā, dāyakasampadāti etaṃ pañcavidhaṃ varaṃ vareyyaṃ. Ettha ca ‘‘kāluṭṭhitassa me sato’’ti etena ārogyasampadā, ‘‘dibbā bhakkhā pātubhaveyyu’’nti etena deyyadhammasampadā, ‘‘sīlavanto ca yācakā’’ti etena dakkhiṇeyyasampadā, ‘‘dadato me na khīyethā’’ti etena deyyadhammassa aparimitasampadā, ‘‘datvā nānutapeyyahaṃ, dadaṃ cittaṃ pasādeyya’’nti etehi dāyakasampadāti ime pañca atthā varabhāvena icchitā. Te ca kho dānamayapuññassa yāvadeva uḷārabhāvāyāti veditabbā.</paragraph>
    <paragraph line="772">Evaṃ aṅkurena attano ajjhāsaye pavedite tattha nisinno nītisatthe kataparicayo sonako nāma eko puriso taṃ atidānato vicchinditukāmo –</paragraph>
    <hangnum line="773" number="300"></hangnum>
    <gatha1 line="774"> ‘‘Na sabbavittāni pare pavecche, dadeyya dānañca dhanañca rakkhe;</gatha1>
    <gathalast line="775">Tasmā hi dānā dhanameva seyyo, atippadānena kulā na honti.</gathalast>
    <hangnum line="776" number="301"></hangnum>
    <gatha1 line="777"> ‘‘Adānamatidānañca <pageBreak edition="Vipassana Research Institut" number="0.0114" /> nappasaṃsanti paṇḍitā,</gatha1>
    <gatha2 line="778">Tasmā <pageBreak edition="Pali Text Society" number="0.0130" /> hi dānā dhanameva seyyo,</gatha2>
    <gathalast line="779">Samena vatteyya sa dhīradhammo’’ti. –</gathalast>
    <unindented line="780">Dve gāthā abhāsi. Sindhako evaṃ punapi vīmaṃsitukāmo <bold>‘‘na sabbavittānī’’</bold>tiādimāhāti apare.</unindented>
    <paragraph line="781" number="300"> Tattha <bold>sabbavittānī</bold>ti saviññāṇakaaviññāṇakappabhedāni sabbāni vittūpakaraṇāni, dhanānīti attho. <bold>Pare</bold>ti paramhi, parassāti attho <pageBreak edition="Myanmar" number="0.0122" />. <bold>Na pavecche</bold>ti na dadeyya, ‘‘dakkhiṇeyyā laddhā’’ti katvā kiñci asesetvā sabbasāpateyyapariccāgo na kātabboti attho. <bold>Dadeyya dānañcā</bold>ti sabbena sabbaṃ dānadhammo na kātabbo, atha kho attano āyañca vayañca jānitvā vibhavānurūpaṃ dānañca dadeyya. <bold>Dhanañca rakkhe</bold>ti aladdhalābhaladdhaparirakkhaṇarakkhitasambandhavasena dhanaṃ paripāleyya.</paragraph>
    <gatha1 line="782">‘‘Ekena bhoge bhuñjeyya, dvīhi kammaṃ payojaye;</gatha1>
    <gathalast line="783">Catutthañca nidhāpeyya, āpadāsu bhavissatī’’ti. (dī. ni. 3.265) –</gathalast>
    <unindented line="784">Vuttavidhinā vā dhanaṃ rakkheyya tammūlakattā dānassa. Tayopi maggā aññamaññavisodhanena paṭisevitabbāti hi nīticintakā. <bold>Tasmā hī</bold>ti yasmā dhanañca rakkhanto dānañca karonto ubhayalokahitāya paṭipanno hoti dhanamūlakañca dānaṃ, tasmā dānato dhanameva seyyo sundarataroti atidānaṃ na kātabbanti adhippāyo. Tenāha <bold>‘‘atippadānena kulā na hontī’’</bold>ti, dhanassa pamāṇaṃ ajānitvā dānassa taṃ nissāya atippadānapasaṅgena kulāni na honti nappavattanti, ucchijjantīti attho.</unindented>
    <paragraph line="785" number="301"> Idāni viññūnaṃ pasaṃsitamevatthaṃ <pageBreak edition="Pali Text Society" number="0.0131" /> patiṭṭhapento <bold>‘‘adānamatidānañcā’’</bold>ti gāthamāha. Tattha <bold>adānamatidānañcā</bold>ti sabbena sabbaṃ kaṭacchubhikkhāyapi taṇḍulamuṭṭhiyāpi adānaṃ, pamāṇaṃ atikkamitvā pariccāgasaṅkhātaṃ atidānañca <bold>paṇḍitā</bold> buddhimanto sapaññajātikā <bold>nappasaṃsanti</bold> na vaṇṇayanti. Sabbena sabbaṃ adānena hi samparāyikato atthato paribāhiro hoti. Atidānena diṭṭhadhammikapaveṇī na pavattati. <bold>Samena vatteyyā</bold>ti avisamena <pageBreak edition="Vipassana Research Institut" number="0.0115" /> lokiyasarikkhakena samāhitena majjhimena ñāyena pavatteyya. <bold>Sa dhīradhammo</bold>ti yā yathāvuttā dānādānappavatti, so dhīrānaṃ dhitisampannānaṃ nītinayakusalānaṃ dhammo, tehi gatamaggoti dīpeti.</paragraph>
    <paragraph line="786">Taṃ <pageBreak edition="Myanmar" number="0.0123" /> sutvā aṅkuro tassa adhippāyaṃ parivattento –</paragraph>
    <hangnum line="787" number="302"></hangnum>
    <gatha1 line="788"> ‘‘Aho vata re ahameva dajjaṃ, santo ca maṃ sappurisā bhajeyyuṃ;</gatha1>
    <gathalast line="789">Meghova ninnāni paripūrayanto, santappaye sabbavanibbakānaṃ.</gathalast>
    <hangnum line="790" number="303"></hangnum>
    <gatha1 line="791"> ‘‘Yassa yācanake disvā, mukhavaṇṇo pasīdati;</gatha1>
    <gathalast line="792">Datvā attamano hoti, taṃ gharaṃ vasato sukhaṃ.</gathalast>
    <hangnum line="793" number="304"></hangnum>
    <gatha1 line="794"> ‘‘Yassa yācanake disvā, mukhavaṇṇo pasīdati;</gatha1>
    <gathalast line="795">Datvā attamano hoti, esā yaññassa sampadā.</gathalast>
    <hangnum line="796" number="305"></hangnum>
    <gatha1 line="797"> ‘‘Pubbeva dānā sumano, dadaṃ cittaṃ pasādaye;</gatha1>
    <gathalast line="798">Datvā attamano hoti, esā yaññassa sampadā’’ti. –</gathalast>
    <unindented line="799">Catūhi gāthāhi attanā paṭipajjitabbavidhiṃ pakāsesi.</unindented>
    <paragraph line="800" number="302"> Tattha <bold>aho vatā</bold>ti sādhu vata. <bold>Re</bold>ti ālapanaṃ. <bold>Ahameva dajja</bold>nti ahaṃ dajjameva. Ayañhettha saṅkhepattho <pageBreak edition="Pali Text Society" number="0.0132" /> – māṇava, ‘‘dānā dhanameva seyyo’’ti yadi ayaṃ nītikusalānaṃ vādo tava hotu, kāmaṃ ahaṃ dajjameva. <bold>Santo ca maṃ sappurisā bhajeyyu</bold>nti tasmiñca dāne santo upasantakāyavacīmanosamācārā sappurisā sādhavo maṃ bhajeyyuṃ upagaccheyyuṃ. <bold>Meghova ninnāni paripūrayanto</bold>ti ahaṃ abhippavassanto mahāmegho viya ninnāni ninnaṭṭhānāni sabbesaṃ vanibbakānaṃ adhippāye paripūrayanto aho vata te santappeyyanti.</paragraph>
    <paragraph line="801" number="303"><bold>Yassa yācanake disvā</bold>ti yassa puggalassa gharamesino yācanake disvā ‘‘paṭhamaṃ tāva upaṭṭhitaṃ vata me puññakkhetta’’nti saddhājātassa <bold>mukhavaṇṇo pasīdati,</bold> yathāvibhavaṃ pana tesaṃ <pageBreak edition="Vipassana Research Institut" number="0.0116" /> dānaṃ datvā <bold>attamano</bold> pītisomanassehi gahitacitto hoti. <bold>Ta</bold>nti yadettha yācakānaṃ dassanaṃ <pageBreak edition="Myanmar" number="0.0124" />, tena ca disvā cittassa pasādanaṃ, yathārahaṃ dānaṃ datvā ca attamanatā.</paragraph>
    <paragraph line="802" number="304"><bold>Esā yaññassa sampadā</bold>ti esā yaññassa sampatti pāripūri, nipphattīti attho.</paragraph>
    <paragraph line="803" number="305"><bold>Pubbeva dānā sumano</bold>ti ‘‘sampattīnaṃ nidānaṃ anugāmikaṃ nidhānaṃ nidhessāmī’’ti muñcanacetanāya pubbe eva dānūpakaraṇassa sampādanato paṭṭhāya sumano somanassajāto bhaveyya. <bold>Dadaṃ cittaṃ pasādaye</bold>ti dadanto deyyadhammaṃ dakkhiṇeyyahatthe patiṭṭhāpento ‘‘asārato dhanato sārādānaṃ karomī’’ti attano cittaṃ pasādeyya. <bold>Datvā attamano hotī</bold>ti dakkhiṇeyyānaṃ deyyadhammaṃ pariccajitvā ‘‘paṇḍitapaññattaṃ nāma mayā anuṭṭhitaṃ, aho sādhu suṭṭhū’’ti attamano pamuditamano pītisomanassajāto hoti. <bold>Esā yaññassa sampadā</bold>ti yā <pageBreak edition="Pali Text Society" number="0.0133" /> ayaṃ pubbacetanā muñjacetanā aparacetanāti imesaṃ kammaphalasaddhānugatānaṃ somanassapariggahitānaṃ tissannaṃ cetanānaṃ pāripūri, esā yaññassa sampadā dānassa sampatti, na ito aññathāti adhippāyo.</paragraph>
    <paragraph line="804">Evaṃ aṅkuro attano paṭipajjanavidhiṃ pakāsetvā bhiyyosomattāya abhivaḍḍhamānadānajjhāsayo divase divase mahādānaṃ pavattesi. Tena tadā sabbarajjāni unnaṅgalāni katvā mahādāne diyyamāne paṭiladdhasabbūpakaraṇā manussā attano attano kammante pahāya yathāsukhaṃ vicariṃsu, tena rājūnaṃ koṭṭhāgārāni parikkhayaṃ agamaṃsu. Tato rājāno aṅkurassa dūtaṃ pāhesuṃ – ‘‘bhoto dānaṃ nissāya amhākaṃ āyassa vināso ahosi, koṭṭhāgārāni parikkhayaṃ gatāni, tattha yuttamattaṃ ñātabba’’nti.</paragraph>
    <paragraph line="805">Taṃ sutvā aṅkuro dakkhiṇāpathaṃ gantvā damiḷavisaye samuddassa avidūraṭṭhāne mahatiyo anekadānasālāyo kārāpetvā mahādānāni pavattento yāvatāyukaṃ ṭhatvā kāyassa bhedā paraṃ <pageBreak edition="Myanmar" number="0.0125" /> maraṇā tāvatiṃsabhavane nibbatti. Tassa dānavibhūtiñca saggūpapattiñca dassento saṅgītikārā –</paragraph>
    <hangnum line="806" number="306"></hangnum>
    <gatha1 line="807"> ‘‘Saṭṭhi vāhasahassāni, aṅkurassa nivesane;</gatha1>
    <gathalast line="808">Bhojanaṃ dīyate niccaṃ, puññapekkhassa jantuno.</gathalast>
    <hangnum line="809" number="307"></hangnum>
    <gatha1 line="810"> ‘‘Tisahassāni <pageBreak edition="Vipassana Research Institut" number="0.0117" /> sūdā hi, āmuttamaṇikuṇḍalā;</gatha1>
    <gathalast line="811">Aṅkuraṃ upajīvanti, dāne yaññassa vāvaṭā.</gathalast>
    <hangnum line="812" number="308"></hangnum>
    <gatha1 line="813"> ‘‘Saṭṭhi purisasahassāni, āmuttamaṇikuṇḍalā;</gatha1>
    <gathalast line="814">Aṅkurassa mahādāne, kaṭṭhaṃ phālenti māṇavā.</gathalast>
    <hangnum line="815" number="309"></hangnum>
    <gatha1 line="816"> ‘‘Soḷasitthisahassāni <pageBreak edition="Pali Text Society" number="0.0134" />, sabbālaṅkārabhūsitā;</gatha1>
    <gathalast line="817">Aṅkurassa mahādāne, vidhā piṇḍenti nāriyo.</gathalast>
    <hangnum line="818" number="310"></hangnum>
    <gatha1 line="819"> ‘‘Soḷasitthisahassāni, sabbālaṅkārabhūsitā;</gatha1>
    <gathalast line="820">Aṅkurassa mahādāne, dabbigāhā upaṭṭhitā.</gathalast>
    <hangnum line="821" number="311"></hangnum>
    <gatha1 line="822"> ‘‘Bahuṃ bahūnaṃ pādāsi, ciraṃ pādāsi khattiyo;</gatha1>
    <gathalast line="823">Sakkaccañca sahatthā ca, cittīkatvā punappunaṃ.</gathalast>
    <hangnum line="824" number="312"></hangnum>
    <gatha1 line="825"> ‘‘Bahū māse ca pakkhe ca, utusaṃvaccharāni ca;</gatha1>
    <gathalast line="826">Mahādānaṃ pavattesi, aṅkuro dīghamantaraṃ.</gathalast>
    <hangnum line="827" number="313"></hangnum>
    <gatha1 line="828"> ‘‘Evaṃ datvā yajitvā ca, aṅkuro dīghamantaraṃ;</gatha1>
    <gathalast line="829">So hitvā mānusaṃ dehaṃ, tāvatiṃsūpago ahū’’ti. – gāthā āhaṃsu;</gathalast>
    <paragraph line="830" number="306"> Tatha <bold>saṭṭhi vāhasahassānī</bold>ti vāhānaṃ saṭṭhisahassāni gandhasālitaṇḍulādipūritavāhānaṃ saṭṭhisahassāni. <bold>Puññapekkhassa</bold> dānajjhāsayassa dānādhimuttassa <bold>aṅkurassa nivesane niccaṃ</bold> divase divase <bold>jantuno</bold> sattakāyassa <bold>bhojanaṃ dīyate</bold>ti yojanā.</paragraph>
    <paragraph line="831" number="307-8"><bold>Tisahassāni sūdā hī</bold>ti tisahassamattā sūdā bhattakārakā. Te ca kho pana padhānabhūtā adhippetā, tesu ekamekassa pana <pageBreak edition="Myanmar" number="0.0126" /> vacanakarā anekāti veditabbā. ‘‘Tisahassāni sūdāna’’nti ca paṭhanti. <bold>Āmuttamaṇikuṇḍalā</bold>ti nānāmaṇivicittakuṇḍaladharā. Nidassanamattañcetaṃ, āmuttakaṭakakaṭisuttādiābharaṇāpi te ahesuṃ. <bold>Aṅkuraṃ upajīvantī</bold>ti taṃ upanissāya <pageBreak edition="Vipassana Research Institut" number="0.0118" /> jīvanti, tappaṭibaddhajīvikā hontīti attho. <bold>Dāne yaññassa vāvaṭā</bold>ti <pageBreak edition="Pali Text Society" number="0.0135" /> mahāyāgasaññitassa yaññassa dāne yajane vāvaṭā ussukkaṃ āpannā. <bold>Kaṭṭhaṃ phālenti māṇavā</bold>ti nānappakārānaṃ khajjabhojjādiāhāravisesānaṃ pacanāya alaṅkatapaṭiyattā taruṇamanussā kaṭṭhāni phālenti vidālenti.</paragraph>
    <paragraph line="832" number="309"><bold>Vidhā</bold>ti vidhātabbāni bhojanayoggāni kaṭukabhaṇḍāni. <bold>Piṇḍentī</bold>ti pisanavasena payojenti.</paragraph>
    <paragraph line="833" number="310"><bold>Dabbigāhā</bold>ti kaṭacchugāhikā. <bold>Upaṭṭhitā</bold>ti parivesanaṭṭhānaṃ upagantvā ṭhitā honti.</paragraph>
    <paragraph line="834" number="311"><bold>Bahu</bold>nti mahantaṃ pahūtikaṃ. <bold>Bahūna</bold>nti anekesaṃ. <bold>Pādāsī</bold>ti pakārehi adāsi. <bold>Cīra</bold>nti cirakālaṃ. Vīsativassasahassāyukesu hi manussesu so uppanno. Bahuṃ bahūnaṃ cirakālañca dento yathā adāsi, taṃ dassetuṃ <bold>‘‘sakkaccañcā’’</bold>tiādi vuttaṃ. Tattha <bold>sakkacca</bold>nti sādaraṃ, anapaviddhaṃ anavaññātaṃ katvā. <bold>Sahatthā</bold>ti sahatthena, na āṇāpanamattena. <bold>Cittīkatvā</bold>ti gāravabahumānayogena cittena karitvā pūjetvā. <bold>Punappuna</bold>nti bahuso na ekavāraṃ, katipayavāre vā akatvā anekavāraṃ pādāsīti yojanā.</paragraph>
    <paragraph line="835" number="312"> Idāni tameva punappunaṃ karaṇaṃ vibhāvetuṃ <bold>‘‘bahū māse cā’’</bold>ti gāthamāhaṃsu. Tattha <bold>bahū māse</bold>ti cittamāsādike bahū aneke māse. <bold>Pakkhe</bold>ti kaṇhasukkabhede bahū pakkhe. <bold>Utusaṃvaccharāni cā</bold>ti vasantagimhādike bahū utū ca saṃvaccharāni ca, sabbattha accantasaṃyoge upayogavacanaṃ. <bold>Dīghamantara</bold>nti dīghakālamantaraṃ. Ettha ca ‘‘ciraṃ pādāsī’’ti cirakālaṃ dānassa pavattitabhāvaṃ vatvā puna tassa nirantarameva <pageBreak edition="Pali Text Society" number="0.0136" /> pavattitabhāvaṃ dassetuṃ ‘‘bahū māse’’tiādi vuttanti daṭṭhabbaṃ.</paragraph>
    <paragraph line="836" number="313"><bold>Eva</bold>nti <pageBreak edition="Myanmar" number="0.0127" /> vuttappakārena. <bold>Datvā yajitvā cā</bold>ti atthato ekameva, kesañci dakkhiṇeyyānaṃ ekaccassa deyyadhammassa pariccajanavasena datvā, puna ‘‘bahuṃ bahūnaṃ pādāsī’’ti vuttanayena atthikānaṃ sabbesaṃ yathākāmaṃ dento mahāyāgavasena yajitvā. <bold>So hitvā mānusaṃ dehaṃ</bold><pageBreak edition="Vipassana Research Institut" number="0.0119" />, <bold>tāvatiṃsūpago ahū</bold>ti so aṅkuro āyupariyosāne manussatthabhāvaṃ pahāya paṭisandhiggahaṇavasena tāvatiṃsadevanikāyūpago ahosi.</paragraph>
    <paragraph line="837">Evaṃ tasmiṃ tāvatiṃsesu nibbattitvā dibbasampattiṃ anubhavante amhākaṃ bhagavato kāle indako nāma māṇavo āyasmato anuruddhattherassa piṇḍāya carantassa pasannamānaso kaṭacchubhikkhaṃ dāpesi. So aparena samayena kālaṃ katvā khettagatassa puññassa ānubhāvena tāvatiṃsesu mahiddhiko mahānubhāvo devaputto hutvā nibbatto dibbehi rūpādīhi dasahi ṭhānehi aṅkuraṃ devaputtaṃ abhibhavitvā virocati. Tena vuttaṃ –</paragraph>
    <hangnum line="838" number="314"></hangnum>
    <gatha1 line="839"> ‘‘Kaṭacchubhikkhaṃ datvāna, anuruddhassa indako;</gatha1>
    <gathalast line="840">So hitvā mānusaṃ dehaṃ, tāvatiṃsūpago ahu.</gathalast>
    <hangnum line="841" number="315"></hangnum>
    <gatha1 line="842"> ‘‘Dasahi ṭhānehi aṅkuraṃ, indako atirocati;</gatha1>
    <gathalast line="843">Rūpe sadde rase gandhe, phoṭṭhabbe ca manorame.</gathalast>
    <hangnum line="844" number="316"></hangnum>
    <gatha1 line="845"> ‘‘Āyunā yasasā ceva, vaṇṇena ca sukhena ca;</gatha1>
    <gathalast line="846">Ādhipaccena aṅkuraṃ, indako atirocatī’’ti.</gathalast>
    <paragraph line="847" number="314-5"> Tattha <bold>rūpe</bold>ti rūpahetu, attano rūpasampattinimittanti attho. <bold>Sadde</bold>tiādīsupi eseva nayo. <bold>Āyunā</bold>ti jīvitena. Nanu ca devānaṃ jīvitaṃ paricchinnappamāṇaṃ vuttaṃ. Saccaṃ vuttaṃ, taṃ pana yebhuyyavasena. Tathā hi ekaccānaṃ devānaṃ yogavipattiādinā antarāmaraṇaṃ hotiyeva. Indako pana tisso vassakoṭiyo saṭṭhi ca vassasahassāni paripūretiyeva. Tena vuttaṃ ‘‘āyunā atirocatī’’ti. <bold>Yasasā</bold>ti mahatiyā parivārasampattiyā <pageBreak edition="Pali Text Society" number="0.0137" />. <bold>Vaṇṇenā</bold>ti saṇṭhānasampattiyā. Vaṇṇadhātusampadā pana ‘‘rūpe’’ti iminā vuttāyeva. <bold>Ādhipaccenā</bold>ti issariyena.</paragraph>
    <paragraph line="848">Evaṃ aṅkure ca indake ca tāvatiṃsesu nibbattitvā dibbasampattiṃ anubhavantesu amhākaṃ bhagavā abhisambodhito sattame saṃvacchare āsāḷhipuṇṇamāyaṃ <pageBreak edition="Myanmar" number="0.0128" /> sāvatthinagaradvāre kaṇḍambarukkhamūle yamakapāṭihāriyaṃ katvā anukkamena tipadavikkamena tāvatiṃsabhavanaṃ gantvā pāricchattakamūle <pageBreak edition="Vipassana Research Institut" number="0.0120" /> paṇḍukambalasilāyaṃ yugandharapabbate bālasūriyo viya virocamāno dasahi lokadhātūhi sannipatitāya devabrahmaparisāya jutiṃ attano sarīrappabhāya abhibhavanto abhidhammaṃ desetuṃ nisinno avidūre nisinnaṃ indakaṃ, dvādasayojanantare nisinnaṃ aṅkurañca disvā dakkhiṇeyyasampattivibhāvanatthaṃ –</paragraph>
    <gatha1 line="849">‘‘Mahādānaṃ tayā dinnaṃ, aṅkura dīghamantaraṃ;</gatha1>
    <gathalast line="850">Atidūre nisinnosi, āgaccha mama santike’’ti. –</gathalast>
    <unindented line="851">Gāthamāha. Taṃ sutvā aṅkuro ‘‘bhagavā mayā cirakālaṃ bahuṃ deyyadhammaṃ pariccajitvā pavattitampi mahādānaṃ dakkhiṇeyyasampattivirahena akhette vuttabījaṃ viya na uḷāraphalaṃ ahosi, indakassa pana kaṭacchubhikkhādānampi dakkhiṇeyyasampattiyā sukhette vuttabījaṃ viya ativiya uḷāraphalaṃ jāta’’nti āha. Tamatthaṃ dassente saṅgītikārā –</unindented>
    <hangnum line="852" number="317"></hangnum>
    <gatha1 line="853"> ‘‘Tāvatiṃse yadā buddho, silāyaṃ paṇḍukambale;</gatha1>
    <gathalast line="854">Pāricchattayamūlamhi, vihāsi purisuttamo.</gathalast>
    <hangnum line="855" number="318"></hangnum>
    <gatha1 line="856"> ‘‘Dasasu lokadhātūsu, sannipatitvāna devatā;</gatha1>
    <gathalast line="857">Payirupāsanti sambuddhaṃ, vasantaṃ nagamuddhani.</gathalast>
    <hangnum line="858" number="319"></hangnum>
    <gatha1 line="859"> ‘‘Na koci devo vaṇṇena, sambuddhaṃ atirocati;</gatha1>
    <gathalast line="860">Sabbe deve atikkamma, sambuddhova virocati.</gathalast>
    <hangnum line="861" number="320"></hangnum>
    <gatha1 line="862"> ‘‘Yojanāni <pageBreak edition="Pali Text Society" number="0.0138" /> dasa dve ca, aṅkuroyaṃ tadā ahu;</gatha1>
    <gathalast line="863">Avidūreva buddhassa, indako atirocati.</gathalast>
    <hangnum line="864" number="321"></hangnum>
    <gatha1 line="865"> ‘‘Oloketvāna sambuddho, aṅkurañcāpi indakaṃ;</gatha1>
    <gathalast line="866">Dakkhiṇeyyaṃ sambhāvento, idaṃ vacanamabravi.</gathalast>
    <hangnum line="867" number="322"></hangnum>
    <gatha1 line="868"> ‘‘Mahādānaṃ <pageBreak edition="Vipassana Research Institut" number="0.0121" /> tayā dinnaṃ, aṅkuraṃ dīghamantaraṃ;</gatha1>
    <gathalast line="869">Atidūre nisinnosi, āgaccha mama santike.</gathalast>
    <hangnum line="870" number="323"></hangnum>
    <gatha1 line="871"> ‘‘Codito <pageBreak edition="Myanmar" number="0.0129" /> bhāvitattena, aṅkuro idamabravi;</gatha1>
    <gathalast line="872">Kiṃ mayhaṃ tena dānena, dakkhiṇeyyena suññataṃ.</gathalast>
    <hangnum line="873" number="324"></hangnum>
    <gatha1 line="874"> ‘‘Ayaṃ so indako yakkho, dajjā dānaṃ parittakaṃ;</gatha1>
    <gathalast line="875">Atirocati amhehi, cando tāragaṇe yathā.</gathalast>
    <hangnum line="876" number="325"></hangnum>
    <gatha1 line="877"> ‘‘Ujjaṅgale yathā khette, bījaṃ bahumpi ropitaṃ;</gatha1>
    <gathalast line="878">Na vipulaṃ phalaṃ hoti, napi toseti kassakaṃ.</gathalast>
    <hangnum line="879" number="326"></hangnum>
    <gatha1 line="880"> ‘‘Tatheva dānaṃ bahukaṃ, dussīlesu patiṭṭhitaṃ;</gatha1>
    <gathalast line="881">Na vipulaṃ phalaṃ hoti, napi toseti dāyakaṃ.</gathalast>
    <hangnum line="882" number="327"></hangnum>
    <gatha1 line="883"> ‘‘Yathāpi bhaddake khette, bījaṃ appampi ropitaṃ;</gatha1>
    <gathalast line="884">Sammā dhāraṃ pavecchante, phalaṃ tosesi kassakaṃ.</gathalast>
    <hangnum line="885" number="328"></hangnum>
    <gatha1 line="886"> ‘‘Tatheva sīlavantesu, guṇavantesu tādisu;</gatha1>
    <gathalast line="887">Appakampi kataṃ kāraṃ, puññaṃ hoti mahapphala’’nti. – gāthāyo avocuṃ;</gathalast>
    <paragraph line="888" number="317"> Tattha <bold>tāvatiṃse</bold>ti tāvatiṃsabhavane. <bold>Silāyaṃ paṇḍukambale</bold>ti paṇḍukambalanāmake silāsane purisuttamo buddho yadā vihāsīti yojanā.</paragraph>
    <paragraph line="889" number="318"><bold>Dasasu lokadhātūsu, sannipatitvāna devatā</bold>ti jātikhettasaññitesu dasasu cakkavāḷasahassesu kāmāvacaradevatā brahmadevatā ca buddhassa bhagavato payirupāsanāya dhammassavanatthañca ekato sannipatitvā. Tenāha <bold>‘‘payirupāsanti sambuddhaṃ, vasantaṃ nagamuddhanī’’</bold>ti, sinerumuddhanīti attho.</paragraph>
    <paragraph line="890" number="320"><bold>Yojanāni</bold><pageBreak edition="Vipassana Research Institut" number="0.0122" /><pageBreak edition="Pali Text Society" number="0.0139" /><bold>dasa dve ca, aṅkuroyaṃ tadā ahū</bold>ti ayaṃ yathāvuttacarito aṅkuro tadā satthu sammukhakāle dasa dve yojanāni antaraṃ katvā ahu. Satthu nisinnaṭṭhānato dvādasayojanantare ṭhāne nisinno ahosīti attho.</paragraph>
    <paragraph line="891" number="323"><bold>Codito</bold><pageBreak edition="Myanmar" number="0.0130" /><bold>bhāvitattenā</bold>ti pāramiparibhāvitāya ariyamaggabhāvanāya bhāvitattena sammāsambuddhena codito. <bold>Kiṃ mayhaṃ tenā</bold>tiādikā satthu paṭivacanavasena aṅkurena vuttagāthā. <bold>Dakkhiṇeyyena suññata</bold>nti yaṃ dakkhiṇeyyena suññataṃ rittakaṃ virahitaṃ tadā mama dānaṃ, tasmā ‘‘kiṃ mayhaṃ tenā’’ti attano dānapuññaṃ hīḷento vadati.</paragraph>
    <paragraph line="892" number="324"><bold>Yakkho</bold>ti devaputto. <bold>Dajjā</bold>ti datvā. <bold>Atirocati amhehī</bold>ti attanā mādisehi ativiya virocati. <bold>Hī</bold>ti vā nipātamattaṃ, amhe atikkamitvā abhibhavitvā virocatīti attho. Yathā kinti āha <bold>‘‘cando tāragaṇe yathā’’</bold>ti.</paragraph>
    <paragraph line="893" number="325-6"><bold>Ujjaṅgale</bold>ti ativiya thaddhabhūmibhāge. ‘‘Ūsare’’ti keci vadanti. <bold>Ropita</bold>nti vuttaṃ, vapitvā vā uddharitvā vā puna ropitaṃ. <bold>Napi tosetī</bold>ti na nandayati, appaphalatāya vā tuṭṭhiṃ na janeti. <bold>Tathevā</bold>ti yathā ujjaṅgale khette bahumpi bījaṃ ropitaṃ vipulaphalaṃ uḷāraphalaṃ na hoti, tato eva kassakaṃ na toseti, tathā dussīlesu sīlavirahitesu bahukampi dānaṃ patiṭṭhāpitaṃ vipulaphalaṃ mahapphalaṃ na hoti, tato eva dāyakaṃ na tosetīti attho.</paragraph>
    <paragraph line="894" number="327-8"><bold>Yathāpi bhaddake</bold>ti gāthādvayassa vattavipariyāyena atthayojanā veditabbā. Tattha <bold>sammā dhāraṃ pavecchante</bold>ti vuṭṭhidhāraṃ sammadeva pavattente, anvaḍḍhamāsaṃ anudasāhaṃ anupañcāhaṃ deve vassanteti attho. <bold>Guṇavantesū</bold>ti jhānādiguṇayuttesu. <bold>Tādisū</bold>ti iṭṭhādīsu <pageBreak edition="Pali Text Society" number="0.0140" /> tādilakkhaṇappattesu. <bold>Kāra</bold>nti liṅgavipallāsena vuttaṃ, upakāroti attho. Kīdiso upakāroti āha <bold>‘‘puñña’’</bold>nti.</paragraph>
    <hangnum line="895" number="329"></hangnum>
    <gatha1 line="896"> ‘‘Viceyya dānaṃ dātabbaṃ, yattha dinnaṃ mahapphalaṃ;</gatha1>
    <gathalast line="897">Viceyya dānaṃ datvāna, saggaṃ gacchanti dāyakā.</gathalast>
    <hangnum line="898" number="330"></hangnum>
    <gatha1 line="899"> ‘‘Viceyya <pageBreak edition="Vipassana Research Institut" number="0.0123" /> dānaṃ sugatappasaṭṭhaṃ, ye dakkhiṇeyyā idha jīvaloke;</gatha1>
    <gathalast line="900">Etesu dinnāni mahapphalāni, bījāni vuttāni yathā sukhette’’ti. –</gathalast>
    <unindented line="901">Ayaṃ saṅgītikārehi ṭhapitā gāthā.</unindented>
    <paragraph line="902" number="329"> Tattha <pageBreak edition="Myanmar" number="0.0131" /><bold>viceyyā</bold>ti vicinitvā, puññakkhettaṃ paññāya upaparikkhitvā. Sesaṃ sabbattha uttānamevāti.</paragraph>
    <paragraph line="903">Tayidaṃ aṅkurapetavatthu satthārā tāvatiṃsabhavane dasasahassacakkavāḷadevatānaṃ purato dakkhiṇeyyasampattivibhāvanatthaṃ ‘‘mahādānaṃ tayā dinna’’ntiādinā attanā samuṭṭhāpitaṃ, tattha tayo māse abhidhammaṃ desetvā mahāpavāraṇāya devagaṇaparivuto devadevo devalokato saṅkassanagaraṃ otaritvā anukkamena sāvatthiṃ patvā jetavane viharanto catuparisamajjhe dakkhiṇeyyasampattivibhāvanatthameva ‘‘yassa atthāya gacchāmā’’tiādinā vitthārato desetvā catusaccakathāya desanāya kūṭaṃ gaṇhi. Desanāvasāne tesaṃ anekakoṭipāṇasahassānaṃ dhammābhisamayo ahosīti.</paragraph>
    <centered line="904">Aṅkurapetavatthuvaṇṇanā niṭṭhitā.</centered>
    <subhead line="905">10. Uttaramātupetivatthuvaṇṇanā</subhead>
    <paragraph line="906"><bold>Divāvihāragataṃ bhikkhu</bold>nti idaṃ uttaramātupetivatthu. Tatrāyaṃ atthavibhāvanā – satthari parinibbute paṭhamamahāsaṅgītiyā pavattitāya āyasmā mahākaccāyano dvādasahi <pageBreak edition="Pali Text Society" number="0.0141" /> bhikkhūhi saddhiṃ kosambiyā avidūre aññatarasmiṃ araññāyatane vihāsi. Tena ca samayena rañño udenassa aññataro amacco kālamakāsi, tena ca pubbe nagare kammantā adhiṭṭhitā ahesuṃ. Atha rājā tassa puttaṃ uttaraṃ nāma māṇavaṃ pakkosāpetvā ‘‘tvañca pitarā adhiṭṭhite kammante samanusāsā’’ti tena ṭhitaṭṭhāne ṭhapesi.</paragraph>
    <paragraph line="907">So ca sādhūti sampaṭicchitvā ekadivasaṃ nagarapaṭisaṅkharaṇiyānaṃ dārūnaṃ atthāya vaḍḍhakiyo gahetvā araññaṃ gato. Tattha āyasmato mahākaccāyanattherassa vasanaṭṭhānaṃ upagantvā theraṃ tattha paṃsukūlacīvaradharaṃ vivittaṃ nisinnaṃ disvā iriyāpatheyeva pasīditvā katapaṭisanthāro vanditvā <pageBreak edition="Vipassana Research Institut" number="0.0124" /> ekamantaṃ nisīdi. Thero tassa dhammaṃ kathesi. So dhammaṃ <pageBreak edition="Myanmar" number="0.0132" /> sutvā ratanattaye sañjātappasādo saraṇesu patiṭṭhāya theraṃ nimantesi – ‘‘adhivāsetha me, bhante, svātanāya bhattaṃ saddhiṃ bhikkhūhi anukampaṃ upādāyā’’ti. Adhivāsesi thero tuṇhībhāvena. So tato nikkhamitvā nagaraṃ gantvā aññesaṃ upāsakānaṃ ācikkhi – ‘‘thero mayā svātanāya nimantito, tumhehipi mama dānaggaṃ āgantabba’’nti.</paragraph>
    <paragraph line="908">So dutiyadivase kālasseva paṇītaṃ khādanīyaṃ bhojanīyaṃ paṭiyādāpetvā kālaṃ ārocāpetvā saddhiṃ bhikkhūhi āgacchantassa therassa paccuggamanaṃ katvā vanditvā purakkhatvā gehaṃ pavesesi. Atha mahārahakappiyapaccattharaṇaatthatesu āsanesu there ca bhikkhūsu ca nisinnesu gandhapupphadhūpehi pūjaṃ katvā paṇītena annapānena te santappetvā sañjātappasādo katañjalī anumodanaṃ suṇitvā katabhattānumodane there gacchante pattaṃ gahetvā anugacchanto nagarato nikkhamitvā paṭinivattanto ‘‘bhante, tumhehi niccaṃ mama gehaṃ pavisitabba’’nti yācitvā therassa adhivāsanaṃ ñatvā nivatti. Evaṃ so theraṃ upaṭṭhahanto tassa ovāde patiṭṭhāya <pageBreak edition="Pali Text Society" number="0.0142" /> sotāpattiphalaṃ pāpuṇi, vihārañca kāresi, sabbe ca attano ñātake sāsane abhippasanne akāsi.</paragraph>
    <paragraph line="909">Mātā panassa maccheramalapariyuṭṭhitacittā hutvā evaṃ paribhāsi – ‘‘yaṃ tvaṃ mama anicchantiyā eva samaṇānaṃ annapānaṃ desi, taṃ te paraloke lohitaṃ sampajjatū’’ti. Ekaṃ pana morapiñchakalāpaṃ vihāramahadivase diyyamānaṃ anujāni. Sā kālaṃ katvā petayoniyaṃ uppajji, morapiñchakalāpadānānumodanena panassā kesā nīlā siniddhā vellitaggā sukhumā dīghā ca ahesuṃ. Sā yadā gaṅgānadiṃ ‘‘pānīyaṃ pivissāmī’’ti otarati, tadā nadī lohitapūrā hoti. Sā pañcapaṇṇāsa vassāni khuppipāsābhibhūtā vicaritvā ekadivasaṃ kaṅkhārevatattheraṃ gaṅgāya tīre divāvihāraṃ nisinnaṃ disvā attānaṃ attano kesehi paṭicchādetvā upasaṅkamitvā pānīyaṃ yāci. Taṃ sandhāya vuttaṃ –</paragraph>
    <hangnum line="910" number="331"></hangnum>
    <gatha1 line="911"> ‘‘Divāvihāragataṃ bhikkhuṃ, gaṅgātīre nisinnakaṃ;</gatha1>
    <gathalast line="912">Taṃ petī upasaṅkamma, dubbaṇṇā bhīrudassanā.</gathalast>
    <hangnum line="913" number="332"></hangnum>
    <gatha1 line="914"> ‘‘Kesā <pageBreak edition="Myanmar" number="0.0133" /><pageBreak edition="Vipassana Research Institut" number="0.0125" /> cassā atidīghā, yāvabhūmāvalambare;</gatha1>
    <gathalast line="915">Kesehi sā paṭicchannā, samaṇaṃ etadabravī’’ti. –</gathalast>
    <unindented line="916">Imā dve gāthā saṅgītikārakehi idha ādito ṭhapitā.</unindented>
    <paragraph line="917">Tattha <bold>bhīrudassanā</bold>ti bhayānakadassanā. ‘‘Ruddadassanā’’ti vā pāṭho, bībhacchabhāriyadassanāti attho. <bold>Yāvabhūmāvalambare</bold>ti yāva bhūmi, tāva olambanti. Pubbe ‘‘bhikkhu’’nti ca pacchā ‘‘samaṇa’’nti ca kaṅkhārevatattherameva sandhāya vuttaṃ.</paragraph>
    <paragraph line="918">Sā pana petī theraṃ upasaṅkamitvā pānīyaṃ yācantī –</paragraph>
    <hangnum line="919" number="333"></hangnum>
    <gatha1 line="920"> ‘‘Pañcapaṇṇāsa vassāni, yato kālakatā ahaṃ;</gatha1>
    <gatha2 line="921">Nābhijānāmi <pageBreak edition="Pali Text Society" number="0.0143" /> bhuttaṃ vā, pītaṃ vā pana pāniyaṃ;</gatha2>
    <gathalast line="922">Dehi tvaṃ pāniyaṃ bhante, tasitā pāniyāya me’’ti. – imaṃ gāthamāha;</gathalast>
    <paragraph line="923" number="333"> Tattha <bold>nābhijānāmi bhuttaṃ vā</bold>ti evaṃ dīghamantare kāle bhojanaṃ bhuttaṃ vā pānīyaṃ pītaṃ vā nābhijānāmi, na bhuttaṃ na pītanti attho. <bold>Tasitā</bold>ti pipāsitā. <bold>Pāniyāyā</bold>ti pānīyatthāya āhiṇḍantiyā me pānīyaṃ dehi, bhanteti yojanā.</paragraph>
    <paragraph line="924">Ito paraṃ –</paragraph>
    <hangnum line="925" number="334"></hangnum>
    <gatha1 line="926"> ‘‘Ayaṃ sītodikā gaṅgā, himavantato sandati;</gatha1>
    <gathalast line="927">Piva etto gahetvāna, kiṃ maṃ yācasi pāniyaṃ.</gathalast>
    <hangnum line="928" number="335"></hangnum>
    <gatha1 line="929"> ‘‘Sacāhaṃ bhante gaṅgāya, sayaṃ gaṇhāmi pāniyaṃ;</gatha1>
    <gathalast line="930">Lohitaṃ me parivattati, tasmā yācāmi pāniyaṃ.</gathalast>
    <hangnum line="931" number="336"></hangnum>
    <gatha1 line="932"> ‘‘Kiṃ nu kāyena vācāya, manasā dukkaṭaṃ kataṃ;</gatha1>
    <gathalast line="933">Kissakammavipākena, gaṅgā te hoti lohitaṃ.</gathalast>
    <hangnum line="934" number="337"></hangnum>
    <gatha1 line="935"> ‘‘Putto <pageBreak edition="Vipassana Research Institut" number="0.0126" /> me uttaro nāma, saddho āsi upāsako;</gatha1>
    <gathalast line="936">So ca mayhaṃ akāmāya, samaṇānaṃ pavecchati.</gathalast>
    <hangnum line="937" number="338"></hangnum>
    <gatha1 line="938"> ‘‘Cīvaraṃ <pageBreak edition="Myanmar" number="0.0134" /> piṇḍapātañca, paccayaṃ sayanāsanaṃ;</gatha1>
    <gathalast line="939">Tamahaṃ paribhāsāmi, maccherena upaddutā.</gathalast>
    <hangnum line="940" number="339"></hangnum>
    <gatha1 line="941"> ‘‘Yaṃ tvaṃ mayhaṃ akāmāya, samaṇānaṃ pavecchasi;</gatha1>
    <gathalast line="942">Cīvaraṃ piṇḍapātañca, paccayaṃ sayanāsanaṃ.</gathalast>
    <hangnum line="943" number="340"></hangnum>
    <gatha1 line="944"> ‘‘Etaṃ te paralokasmiṃ, lohitaṃ hotu uttara;</gatha1>
    <gathalast line="945">Tassakammavipākena, gaṅgā me hoti lohita’’nti. –</gathalast>
    <unindented line="946">Imā therassa ca petiyā ca vacanapaṭivacanagāthā.</unindented>
    <paragraph line="947" number="334"> Tattha <bold>himavantato</bold>ti mahato himassa atthitāya ‘‘himavā’’ti laddhanāmato pabbatarājato. <bold>Sandatī</bold>ti pavattati. <bold>Etto</bold>ti ito mahāgaṅgāto. <bold>Ki</bold>nti kasmā maṃ yācasi pānīyaṃ, gaṅgānadiṃ otaritvā yathāruci pivāti dasseti.</paragraph>
    <paragraph line="948" number="335"><bold>Lohitaṃ</bold><pageBreak edition="Pali Text Society" number="0.0144" /><bold>me parivattatī</bold>ti udakaṃ sandamānaṃ mayhaṃ pāpakammaphalena lohitaṃ hutvā parivattati pariṇamati, tāya gahitamattaṃ udakaṃ lohitaṃ jāyati.</paragraph>
    <paragraph line="949" number="337-40"><bold>Mayhaṃ akāmāyā</bold>ti mama anicchantiyā. <bold>Pavecchatī</bold>ti deti. <bold>Paccaya</bold>nti gilānapaccayaṃ. <bold>Eta</bold>nti yaṃ etaṃ cīvarādikaṃ paccayajātaṃ samaṇānaṃ pavecchasi desi, etaṃ te paralokasmiṃ lohitaṃ hotu uttarāti abhisapanavasena kataṃ pāpakammaṃ, tassa vipākenāti yojanā.</paragraph>
    <paragraph line="950">Athāyasmā revato taṃ petiṃ uddissa bhikkhusaṅghassa pānīyaṃ adāsi, piṇḍāya caritvā bhattaṃ gahetvā bhikkhūnamadāsi, saṅkārakūṭādito paṃsukūlaṃ gahetvā dhovitvā bhisiñca cimilikañca katvā bhikkhūnaṃ adāsi, tena cassā petiyā dibbasampattiyo ahesuṃ. Sā therassa <pageBreak edition="Vipassana Research Institut" number="0.0127" /> santikaṃ gantvā attanā laddhadibbasampattiṃ therassa dassesi. Thero taṃ pavattiṃ attano santikaṃ upagatānaṃ catunnaṃ parisānaṃ pakāsetvā dhammakathaṃ <pageBreak edition="Myanmar" number="0.0135" /> kathesi. Tena mahājano sañjātasaṃvego vigatamalamacchero hutvā dānasīlādikusaladhammābhirato ahosīti. Idaṃ pana petavatthu dutiyasaṅgītiyaṃ saṅgahaṃ āruḷhanti daṭṭhabbaṃ.</paragraph>
    <centered line="951">Uttaramātupetivatthuvaṇṇanā niṭṭhitā.</centered>
    <subhead line="952">11. Suttapetavatthuvaṇṇanā</subhead>
    <paragraph line="953"><bold>Ahaṃ pure pabbajitassa bhikkhuno</bold>ti idaṃ suttapetavatthu. Tassa kā uppatti? Sāvatthiyā kira avidūre aññatarasmiṃ gāmake amhākaṃ satthari anuppanneyeva sattannaṃ vassasatānaṃ upari aññataro dārako ekaṃ paccekabuddhaṃ upaṭṭhahi. Tassa mātā tasmiṃ vayappatte tassatthāya samānakulato aññataraṃ kuladhītaraṃ ānesi. Vivāhadivaseyeva ca so kumāro sahāyehi saddhiṃ nhāyituṃ gato ahinā daṭṭho kālamakāsi, ‘‘yakkhagāhenā’’tipi <pageBreak edition="Pali Text Society" number="0.0145" /> vadanti. So paccekabuddhassa upaṭṭhānena bahuṃ kusalakammaṃ katvā ṭhitopi tassā dārikāya paṭibaddhacittatāya vimānapeto hutvā nibbatti, mahiddhiko pana ahosi mahānubhāvo.</paragraph>
    <paragraph line="954">Atha so taṃ dārikaṃ attano vimānaṃ netukāmo ‘‘kena nu kho upāyena esā diṭṭhadhammavedanīyakammaṃ katvā mayā saddhiṃ idha abhirameyyā’’ti tassā dibbabhogasampattiyā anubhavanahetuṃ vīmaṃsanto paccekabuddhaṃ cīvarakammaṃ karontaṃ disvā manussarūpena gantvā vanditvā ‘‘kiṃ, bhante, suttakena attho atthī’’ti āha. ‘‘Cīvarakammaṃ karomi, upāsakā’’ti. ‘‘Tena hi, bhante, asukasmiṃ ṭhāne suttabhikkhaṃ carathā’’ti tassā dārikāya gehaṃ dassesi. Paccekabuddho tattha gantvā gharadvāre aṭṭhāsi. Atha sā paccekabuddhaṃ tattha ṭhitaṃ disvā pasannamānasā ‘‘suttakena me ayyo atthiko’’ti ñatvā ekaṃ suttaguḷaṃ adāsi. Atha so amanusso manussarūpena tassa dārikāya gharaṃ gantvā tassā mātaraṃ yācitvā tāya saddhiṃ katipāhaṃ vasitvā tassā mātuyā anuggahatthaṃ tasmiṃ gehe sabbabhājanāni hiraññasuvaṇṇassa pūretvā sabbattha upari nāmaṃ likhi ‘‘idaṃ devadattiyaṃ dhanaṃ na kenaci gahetabba’’nti, tañca dārikaṃ gahetvā attano <pageBreak edition="Myanmar" number="0.0136" /> vimānaṃ agamāsi. Tassā mātā pahūtaṃ dhanaṃ labhitvā attano ñātakānaṃ kapaṇaddhikādinañca datvā attanā ca paribhuñjitvā kālaṃ karontī ‘‘mama dhītā āgacchati ce, idaṃ dhanaṃ dassethā’’ti ñātakānaṃ kathetvā kālamakāsi.</paragraph>
    <paragraph line="955">Tato <pageBreak edition="Vipassana Research Institut" number="0.0128" /> sattannaṃ vassasatānaṃ accayena amhākaṃ bhagavati loke uppajjitvā pavattitavaradhammacakke anukkamena sāvatthiyaṃ viharante tassā itthiyā tena amanussena saddhiṃ vasantiyā ukkaṇṭhā uppajji. Sā taṃ ‘‘sādhu, ayyaputta, maṃ sakaññeva gehaṃ paṭinehī’’ti vadantī –</paragraph>
    <hangnum line="956" number="341"></hangnum>
    <gatha1 line="957"> ‘‘Ahaṃ pure pabbajitassa bhikkhuno,</gatha1>
    <gatha2 line="958">Suttaṃ adāsiṃ upasaṅkamma yācitā;</gatha2>
    <gatha3 line="959">Tassa vipāko <pageBreak edition="Pali Text Society" number="0.0146" /> vipulaphalūpalabbhati,</gatha3>
    <gathalast line="960">Bahukā ca me uppajjare vatthakoṭiyo.</gathalast>
    <hangnum line="961" number="342"></hangnum>
    <gatha1 line="962"> ‘‘Pupphābhikiṇṇaṃ ramitaṃ vimānaṃ, anekacittaṃ naranārisevitaṃ;</gatha1>
    <gathalast line="963">Sāhaṃ bhuñjāmi ca pārupāmi ca, pahūtavittā na ca tāva khīyati.</gathalast>
    <hangnum line="964" number="343"></hangnum>
    <gatha1 line="965"> ‘‘Tasseva kammassa vipākamanvayā, sukhañca sātañca idhūpalabbhati;</gatha1>
    <gathalast line="966">Sāhaṃ gantvā punadeva mānusaṃ, kāhāmi puññāni nayayyaputta ma’’nti. –</gathalast>
    <unindented line="967">Imā gāthā abhāsi.</unindented>
    <paragraph line="968" number="341"> Tattha <bold>‘‘pabbajitassa bhikkhuno’’</bold>ti idaṃ paccekabuddhaṃ saddhāya vuttaṃ. So hi kāmādimalānaṃ attano santānato anavasesato pabbājitattā pahīnattā paramatthato ‘‘pabbajito’’ti, bhinnakilesattā ‘‘bhikkhū’’ti ca vattabbataṃ arahati. <bold>Sutta</bold>nti kappāsiyasuttaṃ. <bold>Upasaṅkammā</bold>ti mayhaṃ gehaṃ upasaṅkamitvā. <bold>Yācitā</bold>ti ‘‘uddissa ariyā tiṭṭhanti, esā ariyāna yācanā’’ti (jā. 1.7.59) evaṃ vuttāya kāyaviññattipayogasaṅkhātāya bhikkhācariyāya <pageBreak edition="Myanmar" number="0.0137" /> yācitā. <bold>Tassā</bold>ti tassa suttadānassa. <bold>Vipāko vipulaphalūpalabbhatī</bold>ti vipulaphalo uḷāraudayo mahāudayo vipāko etarahi upalabbhati paccanubhavīyati. <bold>Bahukā</bold>ti anekā. <bold>Vatthakoṭiyo</bold>ti vatthānaṃ koṭiyo, anekasatasahassapabhedāni vatthānīti attho.</paragraph>
    <paragraph line="969" number="342"><bold>Anekacitta</bold>nti <pageBreak edition="Pali Text Society" number="0.0147" /> nānāvidhacittakammaṃ, anekehi vā muttāmaṇiādīhi ratanehi vicittarūpaṃ. <bold>Naranārisevita</bold>nti paricārakabhūtehi narehi nārīhi ca upasevitaṃ. <bold>Sāhaṃ bhuñjāmī</bold>ti <pageBreak edition="Vipassana Research Institut" number="0.0129" /> sā ahaṃ taṃ vimānaṃ paribhuñjāmi. <bold>Pārupāmī</bold>ti anekāsu vatthakoṭīsu icchiticchitaṃ nivāsemi ceva paridahāmi ca. <bold>Pahūtavittā</bold>ti pahūtavittūpakaraṇā mahaddhanā mahābhogā. <bold>Na ca tāva khīyatī</bold>ti tañca vittaṃ na khīyati, na parikkhayaṃ pariyādānaṃ gacchati.</paragraph>
    <paragraph line="970" number="343"><bold>Tasseva kammassa vipākamanvayā</bold>ti tasseva suttadānamayapuññakammassa anvayā paccayā hetubhāvena vipākabhūtaṃ <bold>sukhaṃ,</bold> iṭṭhamadhurasaṅkhātaṃ <bold>sātañca idha</bold> imasmiṃ vimāne <bold>upalabbhati. Gantvā punadeva mānusa</bold>nti puna eva manussalokaṃ upagantvā. <bold>Kāhāmi puññānī</bold>ti mayhaṃ sukhavisesanipphādakāni puññāni karissāmi, yesaṃ vā mayā ayaṃ sampatti laddhāti adhippāyo. <bold>Nayayyaputta ma</bold>nti, ayyaputta, maṃ manussalokaṃ naya, nehīti attho.</paragraph>
    <paragraph line="971">Taṃ sutvā so amanusso tassā paṭibaddhacittatāya anukampāya gamanaṃ anicchanto –</paragraph>
    <hangnum line="972" number="344"></hangnum>
    <gatha1 line="973"> ‘‘Satta tuvaṃ vassasatā idhāgatā,</gatha1>
    <gatha2 line="974">Jiṇṇā ca vuḍḍhā ca tahiṃ bhavissasi;</gatha2>
    <gatha3 line="975">Sabbeva te kālakatā ca ñātakā,</gatha3>
    <gathalast line="976">Kiṃ tattha gantvāna ito karissasī’’ti. –</gathalast>
    <unindented line="977">Gāthamāha. Tattha <bold>sattā</bold>ti vibhattilopena niddeso, nissakke vā etaṃ paccattavacanaṃ. <bold>Vassasatā</bold>ti vassasatato, sattahi vassasatehi uddhaṃ tuvaṃ idhāgatā imaṃ vimānaṃ āgatā, idhāgatāya tuyhaṃ satta vassasatāni <pageBreak edition="Myanmar" number="0.0138" /> hontīti attho. <bold>Jiṇṇā ca</bold><pageBreak edition="Pali Text Society" number="0.0148" /><bold>vuḍḍhā ca tahiṃ bhavissasī</bold>ti idha dibbehi utuāhārehi upathambhitattabhāvā kammānubhāvena ettakaṃ kālaṃ daharākāreneva ṭhitā. Ito pana gatā kammassa ca parikkhīṇattā manussānañca utuāhāravasena jarājiṇṇā vayovuḍḍhā ca tahiṃ manussaloke bhavissasi. Kinti? <bold>Sabbeva te kālakatā ca ñātakā</bold>ti dīghassa addhuno gatattā tava ñātayopi sabbe eva matā, tasmā ito devalokato tattha manussalokaṃ gantvā kiṃ karissasi, avasesampi āyuñca idheva khepehi, idha vasāhīti adhippāyo.</unindented>
    <paragraph line="978">Evaṃ tena vuttā sā tassa vacanaṃ asaddahantī punadeva –</paragraph>
    <hangnum line="979" number="345"></hangnum>
    <gatha1 line="980"> ‘‘Satteva <pageBreak edition="Vipassana Research Institut" number="0.0130" /> vassāni idhāgatāya me, dibbañca sukhañca samappitāya;</gatha1>
    <gathalast line="981">Sāhaṃ gantvā punadeva mānusaṃ, kāhāmi puññāni nayayyaputta ma’’nti. –</gathalast>
    <unindented line="982">Gāthamāha. Tattha <bold>satteva vassāni idhāgatāya me</bold>ti, ayyaputta, mayhaṃ idhāgatāya satteva vassāni maññe vītivattāni. Satta vassasatāni dibbasukhasamappitāya bahumpi kālaṃ gataṃ asallakkhentī evamāha.</unindented>
    <paragraph line="983">Evaṃ pana tāya vutto so vimānapeto nānappakāraṃ taṃ anusāsitvā ‘‘tvaṃ idāni sattāhato uttari tattha na jīvissasi, mātuyā te nikkhittaṃ mayā dinnaṃ dhanaṃ atthi, taṃ samaṇabrāhmaṇānaṃ datvā idheva uppattiṃ patthehī’’ti vatvā taṃ bāhāyaṃ gahetvā gāmamajjhe ṭhapetvā ‘‘idhāgate aññepi jane ‘yathābalaṃ puññāni karothā’ti ovadeyyāsī’’ti vatvā gato. Tena vuttaṃ –</paragraph>
    <hangnum line="984" number="346"></hangnum>
    <gatha1 line="985"> ‘‘So <pageBreak edition="Pali Text Society" number="0.0149" /> taṃ gahetvāna pasayha bāhāyaṃ, paccānayitvāna theriṃ sudubbalaṃ;</gatha1>
    <gathalast line="986">Vajjesi ‘aññampi janaṃ idhāgataṃ, karotha puññāni sukhūpalabbhatī’’’ti.</gathalast>
    <paragraph line="987">Tattha <bold>so</bold>ti so vimānapeto. <bold>Ta</bold>nti taṃ itthiṃ. <bold>Gahetvāna pasayha bāhāya</bold>nti pasayha netā viya bāhāyaṃ taṃ gahetvā. <bold>Paccānayitvānā</bold>ti <pageBreak edition="Myanmar" number="0.0139" /> tassā jātasaṃvuḍḍhagāmaṃ punadeva ānayitvā. <bold>Theri</bold>nti thāvariṃ, jiṇṇaṃ vuḍḍhanti attho. <bold>Sudubbala</bold>nti jarājiṇṇatāya eva suṭṭhu dubbalaṃ. Sā kira tato vimānato apagamanasamanantarameva jiṇṇā vuḍḍhā mahallikā addhagatā vayoanuppattā ahosi. <bold>Vajjesī</bold>ti vadeyyāsi. Vattabbavacanākārañca dassetuṃ <bold>‘‘aññampi jana’’</bold>ntiādi vuttaṃ. Tassattho – bhadde, tvampi puññaṃ kareyyāsi, aññampi janaṃ idha tava dassanatthāya āgataṃ ‘‘bhadramukhā, ādittaṃ sīsaṃ vā celaṃ vā ajjhupekkhitvāpi dānasīlādīni puññāni karothāti, kate ca puññe ekaṃseneva tassa phalabhūtaṃ sukhaṃ upalabbhati, na ettha saṃsayo kātabbo’’ti vadeyyāsi ovadeyyāsīti.</paragraph>
    <paragraph line="988">Evañca vatvā tasmiṃ gate sā itthī attano ñātakānaṃ vasanaṭṭhānaṃ gantvā tesaṃ attānaṃ jānāpetvā tehi niyyāditadhanaṃ gahetvā samaṇabrāhmaṇānaṃ dānaṃ dentī attano santikaṃ āgatāgatānaṃ –</paragraph>
    <hangnum line="989" number="347"></hangnum>
    <gatha1 line="990"> ‘‘Diṭṭhā <pageBreak edition="Vipassana Research Institut" number="0.0131" /> mayā akatena sādhunā, petā vihaññanti tatheva manussā;</gatha1>
    <gathalast line="991">Kammañca <pageBreak edition="Pali Text Society" number="0.0150" /> katvā sukhavedanīyaṃ, devā manussā ca sukhe ṭhitā pajā’’ti. –</gathalast>
    <unindented line="992">Gāthāya ovādamadāsi.</unindented>
    <paragraph line="993">Tattha <bold>akatenā</bold>ti anibbattitena attanā anupacitena. <bold>Sādhunā</bold>ti kusalakammena, itthambhūtalakkhaṇe karaṇavacanaṃ. <bold>Vihaññantī</bold>ti vighātaṃ āpajjanti. <bold>Sukhavedanīya</bold>nti sukhavipākaṃ puññakammaṃ. <bold>Sukhe ṭhitā</bold>ti sukhe patiṭṭhitā. ‘‘Sukhedhitā’’ti vā pāṭho, sukhena abhivuḍḍhā phītāti attho. Ayañhettha adhippāyo – yathā petā tatheva manussā akatena kusalena, katena ca akusalena vihaññamānā khuppipāsādinā vighātaṃ āpajjantā mahādukkhaṃ anubhavantā diṭṭhā mayā. Sukhavedanīyaṃ pana kammaṃ katvā tena katena kusalakammena, akatena ca akusalakammena devamanussapariyāpannā pajā sukhe ṭhitā diṭṭhā mayā, attapaccakkhametaṃ, tasmā pāpaṃ dūratova parivajjentā puññakiriyāya yuttapayuttā hothāti.</paragraph>
    <paragraph line="994">Evaṃ pana ovādaṃ dentī samaṇabrāhmaṇādīnaṃ sattāhaṃ mahādānaṃ pavattetvā sattame divase kālaṃ katvā tāvatiṃsesu nibbatti. Bhikkhū taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ katvā sampattaparisāya <pageBreak edition="Myanmar" number="0.0140" /> dhammaṃ desesi, visesato ca paccekabuddhesu pavattitadānassa mahapphalataṃ mahānisaṃsatañca pakāsesi. Taṃ sutvā mahājano vigatamalamacchero dānādipuññābhirato ahosīti.</paragraph>
    <centered line="995">Suttapetavatthuvaṇṇanā niṭṭhitā.</centered>
    <subhead line="996">12. Kaṇṇamuṇḍapetivatthuvaṇṇanā</subhead>
    <paragraph line="997"><bold>Soṇṇasopānaphalakā</bold>ti idaṃ satthari sāvatthiyaṃ viharante kaṇṇamuṇḍapetiṃ ārabbha vuttaṃ. Atīte kira <pageBreak edition="Pali Text Society" number="0.0151" /> kassapabuddhakāle kimilanagare aññataro upāsako sotāpanno pañcahi upāsakasatehi saddhiṃ samānacchando hutvā ārāmaropanasetubandhanacaṅkamanakaraṇādīsu puññakammesu pasuto hutvā viharanto saṅghassa vihāraṃ kāretvā tehi saddhiṃ kālena kālaṃ vihāraṃ gacchati. Tesaṃ bhariyāyopi upāsikā hutvā aññamaññaṃ samaggā mālāgandhavilepanādihatthā kālena kālaṃ vihāraṃ gacchantiyo antarāmagge ārāmasabhādīsu vissamitvā gacchanti.</paragraph>
    <paragraph line="998">Athekadivasaṃ <pageBreak edition="Vipassana Research Institut" number="0.0132" /> katipayā dhuttā ekissā sabhāya sannisinnā tāsu tattha vissamitvā gatāsu tāsaṃ rūpasampattiṃ disvā paṭibaddhacittā hutvā tāsaṃ sīlācāraguṇasampannataṃ ñatvā kathaṃ samuṭṭhāpesuṃ ‘‘ko etāsu ekissāpi sīlabhedaṃ kātuṃ samattho’’ti. Tattha aññataro ‘‘ahaṃ samattho’’ti āha. Te tena ‘‘sahassena abbhutaṃ karomā’’ti abbhutaṃ akaṃsu. So anekehi upāyehi vāyamamāno tāsu sabhaṃ āgatāsu sumuñcitaṃ sattatantiṃ madhurassaraṃ vīṇaṃ vādento madhureneva sarena kāmapaṭisaṃyuttagītāni gāyanto gītasaddena tāsu aññataraṃ itthiṃ sīlabhedaṃ pāpento aticāriniṃ katvā te dhutte sahassaṃ parājesi. Te sahassaparājitā tassā sāmikassa ārocesuṃ. Sāmiko taṃ pucchi – ‘‘kiṃ tvaṃ evarūpā, yathā te <pageBreak edition="Myanmar" number="0.0141" /> purisā avocu’’nti. Sā ‘‘nāhaṃ īdisaṃ jānāmī’’ti paṭikkhipitvā tasmiṃ asaddahante samīpe ṭhitaṃ sunakhaṃ dassetvā sapathaṃ akāsi ‘‘sace mayā tādisaṃ pāpakammaṃ kataṃ, ayaṃ chinnakaṇṇo kāḷasunakho tattha tattha bhave jātaṃ maṃ <pageBreak edition="Pali Text Society" number="0.0152" /> khādatū’’ti. Itarāpi pañcasatā itthiyo taṃ itthiṃ aticāriniṃ jānantī kiṃ ayaṃ tathārūpaṃ pāpaṃ akāsi, udāhu nākāsī’’ti coditā ‘‘na mayaṃ evarūpaṃ jānāmā’’ti musā vatvā ‘‘sace mayaṃ jānāma, bhave bhave etissāyeva dāsiyo bhaveyyāmā’’ti sapathaṃ akaṃsu.</paragraph>
    <paragraph line="999">Atha sā aticārinī itthī teneva vippaṭisārena ḍayhamānahadayā sussitvā na cireneva kālaṃ katvā himavati pabbatarāje sattannaṃ mahāsarānaṃ aññatarassa kaṇṇamuṇḍadahassa tīre vimānapetī hutvā nibbatti. Vimānasāmantā cassā kammavipākānubhavanayoggā ekā pokkharaṇī nibbatti. Sesā ca pañcasatā itthiyo kālaṃ katvā sapathakammavasena tassāyeva dāsiyo hutvā nibbattiṃsu. Sā tattha pubbe katassa puññakammassa phalena divasabhāgaṃ dibbasampattiṃ anubhavitvā aḍḍharatte pāpakammabalasañcoditā sayanato uṭṭhahitvā pokkharaṇitīraṃ gacchati. Tattha gataṃ gajapotakappamāṇo eko kāḷasunakho bheravarūpo chinnakaṇṇo tikhiṇāyatakathinadāṭho suvipphulitakhadiraṅgārapuñjasadisanayano nirantarappavattavijjulatāsaṅghātasadisajivho kathinatikhiṇanakho kharāyatadubbaṇṇalomo tato āgantvā taṃ bhūmiyaṃ nipātetvā atisayajighacchābhibhūto viya pasayha khādanto aṭṭhisaṅkhalikamattaṃ katvā dantehi gahetvā pokkharaṇiyaṃ khipitvā antaradhāyati. Sā ca tattha pakkhittasamanantarameva pakatirūpadhārinī hutvā vimānaṃ abhiruyha sayane nipajjati. Itarā pana tassā dāsabyameva dukkhaṃ anubhavanti. Evaṃ tāsaṃ tattha vasantīnaṃ paññāsādhikāni pañca vassasatāni vītivattāni.</paragraph>
    <paragraph line="1000">Atha <pageBreak edition="Vipassana Research Institut" number="0.0133" /> tāsaṃ purisehi vinā dibbasampattiṃ anubhavantīnaṃ ukkaṇṭhā ahesuṃ. Tattha ca kaṇṇamuṇḍadahato niggatā pabbatavivarena āgantvā gaṅgaṃ nadiṃ anupaviṭṭhā ekā nadī atthi. Tāsañca vasanaṭṭhānasamīpe <pageBreak edition="Pali Text Society" number="0.0153" /> eko dibbaphalehi ambarukkhehi panasalabujādīhi ca upasobhito ārāmasadiso araññappadeso atthi. Tā evaṃ samacintesuṃ – ‘‘handa, mayaṃ imāni ambaphalāni imissā nadiyā pakkhipissāma, appeva nāma imaṃ phalaṃ disvā phalalobhena <pageBreak edition="Myanmar" number="0.0142" /> kocideva puriso idhāgaccheyya, tena saddhiṃ ramissāmāti. Tā tathā akaṃsu. Tāhi pana pakkhittāni ambaphalāni kānici tāpasā gaṇhiṃsu, kānici vanacarakā, kānici kākā vilujjiṃsu, kānici tīre laggiṃsu. Ekaṃ pana gaṅgāya sotaṃ patvā anukkamena bārāṇasiṃ sampāpuṇi.</paragraph>
    <paragraph line="1001">Tena ca samayena bārāṇasirājā lohajālaparikkhitte gaṅgājale nhāyati. Atha taṃ phalaṃ nadisotena vuyhamānaṃ anukkamena āgantvā lohajāle laggi. Taṃ vaṇṇagandharasasampannaṃ mahantaṃ dibbaṃ ambaphalaṃ disvā rājapurisā rañño upanesuṃ. Rājā tassa ekadesaṃ gahetvā vīmaṃsanatthāya ekassa bandhanāgāre ṭhapitassa vajjhacorassa khādituṃ adāsi. So taṃ khāditvā ‘‘deva, mayā evarūpaṃ na khāditapubbaṃ, dibbamidaṃ maññe ambaphala’’nti āha. Rājā punapi tassa ekaṃ khaṇḍaṃ adāsi. So taṃ khāditvā vigatavalitapalito ativiya manohararūpo yobbane ṭhito viya ahosi. Taṃ disvā rājā acchariyabbhutajāto taṃ ambaphalaṃ paribhuñjitvā sarīre visesaṃ labhitvā manusse pucchi – ‘‘kattha evarūpāni dibbaambaphalāni saṃvijjantī’’ti? Manussā evamāhaṃsu – ‘‘himavante kira, deva, pabbatarāje’’ti. ‘‘Sakkā pana tāni ānetu’’nti? ‘‘Vanacarakā, deva, jānantī’’ti.</paragraph>
    <paragraph line="1002">Rājā vanacarake pakkosāpetvā tesaṃ tamatthaṃ ācikkhitvā tehi sammantetvā dinnassa ekassa vanacarakassa sahassaṃ datvā taṃ vissajjesi – ‘‘gaccha <pageBreak edition="Pali Text Society" number="0.0154" />, sīghaṃ taṃ me ambaphalaṃ ānehī’’ti. So taṃ kahāpaṇasahassaṃ puttadārassa datvā pātheyyaṃ gahetvā paṭigaṅgaṃ kaṇṇamuṇḍadahābhimukho gantvā manussapathaṃ atikkamitvā kaṇṇamuṇḍadahato oraṃ saṭṭhiyojanappamāṇe padese ekaṃ tāpasaṃ disvā tena ācikkhitamaggena gacchanto puna tiṃsayojanappamāṇe padese ekaṃ tāpasaṃ disvā, tena ācikkhitamaggena gacchanto puna pannarasayojanappamāṇe ṭhāne aññaṃ tāpasaṃ disvā, tassa attano āgamanakāraṇaṃ kathesi. Tāpaso taṃ anusāsi – ‘‘ito paṭṭhāya imaṃ mahāgaṅgaṃ pahāya imaṃ khuddakanadiṃ nissāya paṭisotaṃ gacchanto yadā pabbatavivaraṃ passasi, tadā rattiyaṃ ukkaṃ gahetvā paviseyyāsi. Ayañca <pageBreak edition="Vipassana Research Institut" number="0.0134" /> nadī rattiyaṃ nappavattati, tena <pageBreak edition="Myanmar" number="0.0143" /> te gamanayoggā hoti, katipayayojanātikkamena te ambe passissasī’’ti. So tathā katvā udayante sūriye vividharatanaraṃsijālapajjotitabhūmibhāgaṃ phalabhārāvanatasākhāvitānatarugaṇopasobhitaṃ nānāvidhavihaṅgagaṇūpakūjitaṃ ativiya manoharaṃ ambavanaṃ sampāpuṇi.</paragraph>
    <paragraph line="1003">Atha naṃ tā amanussitthiyo dūratova āgacchantaṃ disvā ‘‘esa mama pariggaho, esa mama pariggaho’’ti upadhāviṃsu. So pana tāhi saddhiṃ tattha dibbasampattiṃ anubhavituṃ yoggassa puññakammassa akatattā tā disvāva bhīto viravanto palāyitvā anukkamena bārāṇasiṃ patvā taṃ pavattiṃ rañño ārocesi. Rājā taṃ sutvā tā itthiyo daṭṭhuṃ ambaphalāni ca paribhuñjituṃ sañjātābhilāso rajjabhāraṃ amaccesu āropetvā migavāpadesena sannaddhadhanukalāpo khaggaṃ bandhitvā katipayamanussaparivāro teneva vanacarakena dassitamaggena gantvā katipayayojanantare ṭhāne manussepi ṭhapetvā vanacarakameva gahetvā anukkamena gantvā tampi tato nivattāpetvā udayante <pageBreak edition="Pali Text Society" number="0.0155" /> divākare ambavanaṃ pāvisi. Atha naṃ tā itthiyo abhinavauppannamiva devaputtaṃ disvā paccuggantvā ‘‘rājā’’ti ñatvā sañjātasinehabahumānā sakkaccaṃ nhāpetvā dibbehi vatthālaṅkāramālāgandhavilepanehi sumaṇḍitapasādhitaṃ katvā vimānaṃ āropetvā nānaggarasaṃ dibbabhojanaṃ bhojetvā tassa icchānurūpaṃ payirupāsiṃsu.</paragraph>
    <paragraph line="1004">Atha diyaḍḍhavassasate atikkante rājā aḍḍharattisamaye uṭṭhahitvā nisinno taṃ aticāriniṃ petiṃ pokkharaṇitīraṃ gacchantiṃ disvā ‘‘kiṃ nu kho esā imāya velāya gacchatī’’ti vīmaṃsitukāmo anubandhi. Atha naṃ tattha gataṃ sunakhena khajjamānaṃ disvā ‘‘kiṃ nu kho ida’’nti ajānanto tayo ca divase vīmaṃsitvā ‘‘eso etissā paccāmitto bhavissatī’’ti nisitena usunā vijjhitvā jīvitā voropetvā tañca itthiṃ pothetvā pokkharaṇiṃ otāretvā paṭiladdhapurimarūpaṃ disvā –</paragraph>
    <hangnum line="1005" number="348"></hangnum>
    <gatha1 line="1006"> ‘‘Soṇṇasopānaphalakā <pageBreak edition="Myanmar" number="0.0144" />, soṇṇavālukasanthatā;</gatha1>
    <gathalast line="1007">Tattha sogandhiyā vaggū, sucigandhā manoramā.</gathalast>
    <hangnum line="1008" number="349"></hangnum>
    <gatha1 line="1009"> ‘‘Nānārukkhehi sañchannā, nānāgandhasameritā;</gatha1>
    <gathalast line="1010">Nānāpadumasañchannā, puṇḍarīkasamotatā.</gathalast>
    <hangnum line="1011" number="350"></hangnum>
    <gatha1 line="1012"> ‘‘Surabhiṃ <pageBreak edition="Vipassana Research Institut" number="0.0135" /> sampavāyanti, manuññā māluteritā;</gatha1>
    <gathalast line="1013">Haṃsakoñcābhirudā ca, cakkavakkābhikūjitā.</gathalast>
    <hangnum line="1014" number="351"></hangnum>
    <gatha1 line="1015"> ‘‘Nānādijagaṇākiṇṇā, nānāsaragaṇāyutā;</gatha1>
    <gathalast line="1016">Nānāphaladharā rukkhā, nānāpupphadharā vanā.</gathalast>
    <hangnum line="1017" number="352"></hangnum>
    <gatha1 line="1018"> ‘‘Na <pageBreak edition="Pali Text Society" number="0.0156" /> manussesu īdisaṃ, nagaraṃ yādisaṃ idaṃ;</gatha1>
    <gatha2 line="1019">Pāsādā bahukā tuyhaṃ, sovaṇṇarūpiyāmayā;</gatha2>
    <gathalast line="1020">Daddallamānā ābhenti, samantā caturo disā.</gathalast>
    <hangnum line="1021" number="353"></hangnum>
    <gatha1 line="1022"> ‘‘Pañca dāsisatā tuyhaṃ, yā temā paricārikā;</gatha1>
    <gathalast line="1023">Tā kambukāyūradharā, kañcanāveḷabhūsitā.</gathalast>
    <hangnum line="1024" number="354"></hangnum>
    <gatha1 line="1025"> ‘‘Pallaṅkā bahukā tuyhaṃ, sovaṇṇarūpiyāmayā;</gatha1>
    <gathalast line="1026">Kadalimigasañchannā, sajjā gonakasanthatā.</gathalast>
    <hangnum line="1027" number="355"></hangnum>
    <gatha1 line="1028"> ‘‘Yattha tuvaṃ vāsūpagatā, sabbakāmasamiddhinī;</gatha1>
    <gathalast line="1029">Sampattāyaḍḍharattāya, tato uṭṭhāya gacchasi.</gathalast>
    <hangnum line="1030" number="356"></hangnum>
    <gatha1 line="1031"> ‘‘Uyyānabhūmiṃ gantvāna, pokkharaññā samantato;</gatha1>
    <gathalast line="1032">Tassā tīre tuvaṃ ṭhāsi, harite saddale subhe.</gathalast>
    <hangnum line="1033" number="357"></hangnum>
    <gatha1 line="1034"> ‘‘Tato te kaṇṇamuṇḍo sunakho, aṅgamaṅgāni khādati;</gatha1>
    <gatha2 line="1035">Yadā ca khāyitā āsi, aṭṭhisaṅkhalikā katā;</gatha2>
    <gathalast line="1036">Ogāhasi pokkharaṇiṃ, hoti kāyo yathā pure.</gathalast>
    <hangnum line="1037" number="358"></hangnum>
    <gatha1 line="1038"> ‘‘Tato tvaṃ aṅgapaccaṅgī, sucāru piyadassanā;</gatha1>
    <gathalast line="1039">Vatthena pārupitvāna, āyāsi mama santikaṃ.</gathalast>
    <hangnum line="1040" number="359"></hangnum>
    <gatha1 line="1041"> ‘‘Kiṃ <pageBreak edition="Myanmar" number="0.0145" /><pageBreak edition="Vipassana Research Institut" number="0.0136" /> nu kāyena vācāya, manasā dukkaṭaṃ kataṃ;</gatha1>
    <gatha2 line="1042">Kissakammavipākena, kaṇṇamuṇḍo sunakho tava;</gatha2>
    <gathalast line="1043">Aṅgamaṅgāni khādatī’’ti. –</gathalast>
    <unindented line="1044">Dvādasahi gāthāhi taṃ tassa pavattiṃ paṭipucchi.</unindented>
    <paragraph line="1045" number="348"> Tattha <bold>soṇṇasopānaphalakā</bold>ti suvaṇṇamayasopānaphalakā. <bold>Soṇṇavālukasanthatā</bold>ti samantato suvaṇṇamayāhi vālukāhi santhatā. <bold>Tatthā</bold>ti pokkharaṇiyaṃ. <bold>Sogandhiyā</bold>ti sogandhikā. <bold>Vaggū</bold>ti sundarā rucirā. <bold>Sucigandhā</bold>ti manuññagandhā.</paragraph>
    <paragraph line="1046" number="349"><bold>Nānāgandhasameritā</bold>ti nānāvidhasurabhigandhavasena gandhavāyunā samantato eritā. <bold>Nānāpadumasañchannā</bold>ti <pageBreak edition="Pali Text Society" number="0.0157" /> nānāvidharattapadumasañchāditasalilatalā. <bold>Puṇḍarīkasamotatā</bold>ti setapadumehi ca samokiṇṇā.</paragraph>
    <paragraph line="1047" number="350"><bold>Surabhiṃ sampavāyantī</bold>ti sammadeva sugandhaṃ vāyati pokkharaṇīti adhippāyo. <bold>Haṃsakoñcābhirudā</bold>ti haṃsehi ca koñcehi ca abhināditā.</paragraph>
    <paragraph line="1048" number="351"><bold>Nānādijagaṇākiṇṇā</bold>ti nānādijagaṇākiṇṇā. <bold>Nānāsaragaṇāyutā</bold>ti nānāvidhavihaṅgamābhirudasamūhayuttā. <bold>Nānāphaladharā</bold>ti nānāvidhaphaladhārino sabbakālaṃ vividhaphalabhāranamitasākhattā. <bold>Nānāpupphadharā vanā</bold>ti nānāvidhasurabhikusumadāyikāni vanānīti attho. Liṅgavipallāsena hi ‘‘vanā’’ti vuttaṃ.</paragraph>
    <paragraph line="1049" number="352"><bold>Na manussesu īdisaṃ nagara</bold>nti yādisaṃ tava idaṃ nagaraṃ, īdisaṃ manussesu natthi, manussaloke na upalabbhatīti attho. <bold>Rūpiyamayā</bold>ti rajatamayā. <bold>Daddallamānā</bold>ti ativiya virocamānā. <bold>Ābhentī</bold>ti sobhayanti. <bold>Samantā caturo disā</bold>ti samantato catassopi disāyo.</paragraph>
    <paragraph line="1050" number="353"><bold>Yā temā</bold>ti yā te imā. <bold>Paricārikā</bold>ti veyyāvaccakāriniyo. <bold>Tā</bold>ti tā paricārikāyo. <bold>Kambukāyūradharā</bold>ti saṅkhavalayakāyūravibhūsitā. <bold>Kañcanāveḷabhūsitā</bold>ti suvaṇṇavaṭaṃsakasamalaṅkatakesahatthā.</paragraph>
    <paragraph line="1051" number="354"><bold>Kadalimigasañchannā</bold>ti <pageBreak edition="Myanmar" number="0.0146" /><pageBreak edition="Vipassana Research Institut" number="0.0137" /> kadalimigacammapaccattharaṇatthatā. <bold>Sajjā</bold>ti sajjitā sayituṃ yuttarūpā. <bold>Gonakasanthatā</bold>ti dīghalomakena kojavena santhatā.</paragraph>
    <paragraph line="1052" number="355"><bold>Yatthā</bold>ti yasmiṃ pallaṅke. <bold>Vāsūpagatā</bold>ti vāsaṃ upagatā, sayitāti attho. <bold>Sampattāyaḍḍharattāyā</bold>ti aḍḍharattiyā upagatāya. <bold>Tato</bold>ti pallaṅkato.</paragraph>
    <paragraph line="1053" number="356"><bold>Pokkharaññā</bold>ti pokkharaṇiyā. <bold>Harite</bold>ti <pageBreak edition="Pali Text Society" number="0.0158" /> nīle. <bold>Saddale</bold>ti taruṇatiṇasañchanne. <bold>Subhe</bold>ti suddhe. Subheti vā tassā ālapanaṃ. Bhadde, samantato harite saddale tassā pokkharaṇiyā tīre tvaṃ gantvāna ṭhāsi tiṭṭhasīti yojanā.</paragraph>
    <paragraph line="1054" number="357"><bold>Kaṇṇamuṇḍo</bold>ti khaṇḍitakaṇṇo chinnakaṇṇo. <bold>Khāyitā āsī</bold>ti khāditā ahosi. <bold>Aṭṭhisaṅkhalikā katā</bold>ti aṭṭhisaṅkhalikamattā katā. <bold>Yathā pure</bold>ti sunakhena khādanato pubbe viya.</paragraph>
    <paragraph line="1055" number="358"><bold>Tato</bold>ti pokkharaṇiṃ ogāhanato pacchā. <bold>Aṅgapaccaṅgī</bold>ti paripuṇṇasabbaṅgapaccaṅgavatī. <bold>Sucārū</bold>ti suṭṭhu manoramā. <bold>Piyadassanā</bold>ti dassanīyā. <bold>Āyāsī</bold>ti āgacchasi.</paragraph>
    <paragraph line="1056">Evaṃ tena raññā pucchitā sā petī ādito paṭṭhāya attano pavattiṃ tassa kathentī –</paragraph>
    <hangnum line="1057" number="360"></hangnum>
    <gatha1 line="1058"> ‘‘Kimilāyaṃ gahapati, saddho āsi upāsako;</gatha1>
    <gathalast line="1059">Tassāhaṃ bhariyā āsiṃ, dussīlā aticārinī.</gathalast>
    <hangnum line="1060" number="361"></hangnum>
    <gatha1 line="1061"> ‘‘So maṃ aticaramānāya, sāmiko etadabravi;</gatha1>
    <gathalast line="1062">‘Netaṃ taṃ channaṃ patirūpaṃ, yaṃ tvaṃ aticarāsi maṃ’.</gathalast>
    <hangnum line="1063" number="362"></hangnum>
    <gatha1 line="1064"> ‘‘Sāhaṃ ghorañca sapathaṃ, musāvādañca bhāsisaṃ;</gatha1>
    <gathalast line="1065">‘Nāhaṃ taṃ aticarāmi, kāyena uda cetasā.</gathalast>
    <hangnum line="1066" number="363"></hangnum>
    <gatha1 line="1067"> ‘‘‘Sacāhaṃ <pageBreak edition="Myanmar" number="0.0147" /><pageBreak edition="Vipassana Research Institut" number="0.0138" /> taṃ aticarāmi, kāyena uda cetasā;</gatha1>
    <gathalast line="1068">Kaṇṇamuṇḍoyaṃ sunakho, aṅgamaṅgāni khādatu’.</gathalast>
    <hangnum line="1069" number="364"></hangnum>
    <gatha1 line="1070"> ‘‘Tassa kammassa vipākaṃ, musāvādassa cūbhayaṃ;</gatha1>
    <gatha2 line="1071">Satteva vassasatāni, anubhūtaṃ yato hi me;</gatha2>
    <gathalast line="1072">Kaṇṇamuṇḍo ca sunakho, aṅgamaṅgāni khādatī’’ti. – pañca gāthā āha;</gathalast>
    <paragraph line="1073" number="360-1"> Tattha <pageBreak edition="Pali Text Society" number="0.0159" /><bold>kimilāya</bold>nti evaṃnāmake nagare. <bold>Aticārinī</bold>ti bhariyā hi patiṃ atikkamma caraṇato ‘‘aticārinī’’ti vuccati. Aticaramānāya mayi so sāmiko maṃ etadabravīti yojanā. <bold>Netaṃ channa</bold>ntiādi vuttākāradassanaṃ. Tattha <bold>netaṃ channa</bold>nti na etaṃ yuttaṃ. <bold>Na patirūpa</bold>nti tasseva vevacanaṃ. <bold>Ya</bold>nti kiriyāparāmasanaṃ. <bold>Aticarāsī</bold>ti aticarasi, ayameva vā pāṭho. Yaṃ maṃ tvaṃ aticarasi, tattha yaṃ aticaraṇaṃ, netaṃ channaṃ netaṃ patirūpanti attho.</paragraph>
    <paragraph line="1074" number="362-4"><bold>Ghora</bold>nti dāruṇaṃ. <bold>Sapatha</bold>nti sapanaṃ. <bold>Bhāsisa</bold>nti abhāsiṃ. <bold>Sacāha</bold>nti sace ahaṃ. <bold>Ta</bold>nti tvaṃ. <bold>Tassa kammassā</bold>ti tassa pāpakammassa dussīlyakammassa. <bold>Musāvādassa cā</bold>ti ‘‘nāhaṃ taṃ aticarāmī’’ti vuttamusāvādassa ca. <bold>Ubhaya</bold>nti ubhayassa vipākaṃ. <bold>Anubhūta</bold>nti anubhūyamānaṃ mayāti attho. <bold>Yato</bold>ti yato pāpakammato.</paragraph>
    <paragraph line="1075">Evañca pana vatvā tena attano kataṃ upakāraṃ kittentī –</paragraph>
    <hangnum line="1076" number="365"></hangnum>
    <gatha1 line="1077"> ‘‘Tvañca deva bahukāro, atthāya me idhāgato;</gatha1>
    <gathalast line="1078">Sumuttāhaṃ kaṇṇamuṇḍassa, asokā akutobhayā.</gathalast>
    <hangnum line="1079" number="366"></hangnum>
    <gatha1 line="1080"> ‘‘Tāhaṃ deva namassāmi, yācāmi pañjalīkatā;</gatha1>
    <gathalast line="1081">Bhuñja amānuse kāme, rama deva mayā sahā’’ti. –</gathalast>
    <unindented line="1082">Dve gāthā āha. Tattha <bold>devā</bold>ti rājānaṃ ālapati. <bold>Kaṇṇamuṇḍassā</bold>ti kaṇṇamuṇḍato. Nissakke hi idaṃ sāmivacanaṃ. Atha rājā tattha vāsena nibbinnamānaso gamanajjhāsayaṃ pakāsesi. Taṃ sutvā <pageBreak edition="Vipassana Research Institut" number="0.0139" /> petī rañño paṭibaddhacittā tatthevassa <pageBreak edition="Pali Text Society" number="0.0160" /> vāsaṃ yācantī <bold>‘‘tāhaṃ, deva, namassāmī’’</bold>ti gāthamāha.</unindented>
    <paragraph line="1083">Puna <pageBreak edition="Myanmar" number="0.0148" /> rājā ekaṃsena nagaraṃ gantukāmova hutvā attano ajjhāsayaṃ pavedento –</paragraph>
    <hangnum line="1084" number="367"></hangnum>
    <gatha1 line="1085"> ‘‘Bhuttā amānusā kāmā, ramitomhi tayā saha;</gatha1>
    <gathalast line="1086">Tāhaṃ subhage yācāmi, khippaṃ paṭinayāhi ma’’nti. –</gathalast>
    <unindented line="1087">Osānagāthamāha. Tattha <bold>tāha</bold>nti taṃ ahaṃ. <bold>Subhage</bold>ti subhagayutte. <bold>Paṭinayāhi ma</bold>nti mayhaṃ nagarameva maṃ paṭinehi. Sesaṃ sabbattha pākaṭameva.</unindented>
    <paragraph line="1088">Atha sā vimānapetī rañño vacanaṃ sutvā viyogaṃ asahamānā sokāturatāya byākulahadayā vedhamānasarīrā nānāvidhehi upāyehi āyācitvāpi taṃ tattha vāsetuṃ asakkontī bahūhi mahārahehi ratanehi saddhiṃ rājānaṃ nagaraṃ netvā pāsādaṃ āropetvā kanditvā paridevitvā attano vasanaṭṭhānameva gatā. Rājā pana taṃ disvā sañjātasaṃvego dānādīni puññakammāni katvā saggaparāyaṇo ahosi. Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ viharante ekadivasaṃ āyasmā mahāmoggallāno pabbatacārikaṃ caramāno taṃ itthiṃ saparivāraṃ disvā tāya katakammaṃ pucchi. Sā ādito paṭṭhāya sabbaṃ therassa kathesi. Thero tāsaṃ dhammaṃ desesi. Taṃ pavattiṃ thero bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Mahājano paṭiladdhasaṃvego pāpato oramitvā dānādīni puññakammāni katvā saggaparāyaṇo ahosīti.</paragraph>
    <centered line="1089">Kaṇṇamuṇḍapetivatthuvaṇṇanā niṭṭhitā.</centered>
    <subhead line="1090">13. Ḍhubbaripetavatthuvaṇṇanā</subhead>
    <paragraph line="1091"><bold>Ahu rājā brahmadatto</bold>ti idaṃ ubbaripetavatthuṃ satthā jetavane viharanto aññataraṃ upāsikaṃ ārabbha kathesi <pageBreak edition="Pali Text Society" number="0.0161" />. Sāvatthiyaṃ kira aññatarāya upāsikāya sāmiko kālamakāsi. Sā pativiyogadukkhāturā socantī āḷāhanaṃ gantvā rodati. Bhagavā tassā sotāpattiphalassa upanissayasampattiṃ disvā karuṇāya sañcoditamānaso hutvā <pageBreak edition="Myanmar" number="0.0149" /> tassā gehaṃ gantvā paññatte āsane <pageBreak edition="Vipassana Research Institut" number="0.0140" /> nisīdi. Upāsikā satthāraṃ upasaṅkamitvā vanditvā ekamantaṃ nisīdi. Atha naṃ satthā ‘‘kiṃ, upāsike, socasī’’ti vatvā ‘‘āma, bhagavā, piyavippayogena socāmī’’ti vutte tassā sokaṃ apanetukāmo atītaṃ āhari.</paragraph>
    <paragraph line="1092">Atīte pañcālaraṭṭhe kapilanagare cūḷanībrahmadatto nāma rājā ahosi. So agatigamanaṃ pahāya attano vijite pajāya hitakaraṇanirato dasa rājadhamme akopetvā rajjaṃ anusāsamāno kadāci ‘‘attano rajje kiṃ vadantī’’ti sotukāmo tunnavāyavesaṃ gahetvā eko adutiyo nagarato nikkhamitvā gāmato gāmaṃ janapadato janapadaṃ vicaritvā sabbarajjaṃ akaṇṭakaṃ anupapīḷaṃ manusse sammodamāne apārutaghare maññe viharante disvā somanassajāto nivattitvā nagarābhimukho āgacchanto aññatarasmiṃ gāme ekissā vidhavāya duggatitthiyā gehaṃ pāvisi. Sā taṃ disvā āha – ‘‘ko nu tvaṃ, ayyo, kuto vā āgatosī’’ti? ‘‘Ahaṃ tunnavāyo, bhadde, bhatiyā tunnavāyakammaṃ karonto vicarāmi. Yadi tumhākaṃ tunnavāyakammaṃ atthi, bhattañca vetanañca detha, tumhākampi kammaṃ karomī’’ti. ‘‘Natthamhākaṃ kammaṃ bhattavetanaṃ vā, aññesaṃ karohi, ayyā’’ti. So tattha katipāhaṃ vasanto dhaññapuññalakkhaṇasampannaṃ tassā dhītaraṃ disvā mātaraṃ āha – ‘‘ayaṃ dārikā kiṃ kenaci katapariggahā, udāhu akatapariggahā. Sace pana kenaci akatapariggahā, imaṃ mayhaṃ detha, ahaṃ tumhākaṃ sukhena jīvanūpāyaṃ kātuṃ samattho’’ti. ‘‘Sādhu, ayyā’’ti sā tassa taṃ adāsi.</paragraph>
    <paragraph line="1093">So tāya saddhiṃ katipāhaṃ vasitvā tassā kahāpaṇasahassaṃ datvā ‘‘ahaṃ katipāheneva nivattissāmi. Bhadde <pageBreak edition="Pali Text Society" number="0.0162" />, tvaṃ mā ukkaṇṭhasī’’ti vatvā attano nagaraṃ gantvā, nagarassa ca tassa gāmassa ca antare maggaṃ samaṃ kārāpetvā alaṅkārāpetvā mahatā rājānubhāvena tattha gantvā taṃ dārikaṃ kahāpaṇarāsimhi ṭhapetvā suvaṇṇarajatakalasehi nhāpetvā ‘‘ubbarī’’ti nāmaṃ kārāpetvā aggamahesiṭṭhāne ṭhapetvā tañca gāmaṃ tassā ñātīnaṃ datvā mahatā rājānubhāvena taṃ nagaraṃ ānetvā tāya saddhiṃ abhiramamāno yāvajīvaṃ rajjasukhaṃ anubhavitvā āyupariyosāne <pageBreak edition="Myanmar" number="0.0150" /> kālamakāsi. Kālakate ca tasmiṃ, kate ca sarīrakicce ubbarī pativiyogena sokasallasamappitahadayā āḷāhanaṃ gantvā bahū divase gandhapupphādīhi pūjetvā rañño guṇe kittetvā ummādappattā viya kandantī paridevantī āḷāhanaṃ padakkhiṇaṃ karoti.</paragraph>
    <paragraph line="1094">Tena <pageBreak edition="Vipassana Research Institut" number="0.0141" /> ca samayena amhākaṃ bhagavā bodhisattabhūto isipabbajjaṃ pabbajitvā adhigatajjhānābhiñño himavantassa sāmantā aññatarasmiṃ araññāyatane viharanto sokasallasamappitaṃ ubbariṃ dibbena cakkhunā disvā ākāsena āgantvā dissamānarūpo ākāse ṭhatvā tattha ṭhite manusse pucchi – ‘‘kassidaṃ āḷāhanaṃ, kassatthāya cāyaṃ itthī ‘brahmadatta, brahmadattā’ti kandantī paridevatī’’ti. Taṃ sutvā manussā ‘‘brahmadatto nāma pañcālānaṃ rājā, so āyupariyosāne kālamakāsi, tassidaṃ āḷāhanaṃ, tassa ayaṃ aggamahesī ubbarī nāma ‘brahmadatta, brahmadattā’ti tassa nāmaṃ gahetvā kandantī paridevatī’’ti āhaṃsu. Tamatthaṃ dīpentā saṅgītikārā –</paragraph>
    <hangnum line="1095" number="368"></hangnum>
    <gatha1 line="1096"> ‘‘Ahu rājā brahmadatto, pañcālānaṃ rathesabho;</gatha1>
    <gathalast line="1097">Ahorattānamaccayā, rājā kālamakrubbatha.</gathalast>
    <hangnum line="1098" number="369"></hangnum>
    <gatha1 line="1099"> ‘‘Tassa āḷāhanaṃ gantvā, bhariyā kandati ubbari;</gatha1>
    <gathalast line="1100">Brahmadattaṃ apassantī, brahmadattāti kandati.</gathalast>
    <hangnum line="1101" number="370"></hangnum>
    <gatha1 line="1102"> ‘‘Isi <pageBreak edition="Pali Text Society" number="0.0163" /> ca tattha āgacchi, sampannacaraṇo muni;</gatha1>
    <gathalast line="1103">So ca tattha apucchittha, ye tattha su samāgatā.</gathalast>
    <hangnum line="1104" number="371"></hangnum>
    <gatha1 line="1105"> ‘‘‘Kassa idaṃ āḷāhanaṃ, nānāgandhasameritaṃ;</gatha1>
    <gatha2 line="1106">Kassāyaṃ kandati bhariyā, ito dūragataṃ patiṃ;</gatha2>
    <gathalast line="1107">Brahmadattaṃ apassantī, brahmadattāti kandati’.</gathalast>
    <hangnum line="1108" number="372"></hangnum>
    <gatha1 line="1109"> ‘‘Te ca tattha viyākaṃsu, ye tattha su samāgatā;</gatha1>
    <gathalast line="1110">Brahmadattassa bhaddante, brahmadattassa mārisa.</gathalast>
    <hangnum line="1111" number="373"></hangnum>
    <gatha1 line="1112"> ‘‘Tassa <pageBreak edition="Myanmar" number="0.0151" /> idaṃ āḷāhanaṃ, nānāgandhasameritaṃ;</gatha1>
    <gatha2 line="1113">Tassāyaṃ kandati bhariyā, ito dūragataṃ patiṃ;</gatha2>
    <gathalast line="1114">Brahmadattaṃ apassantī, brahmadattāti kandatī’’ti. – cha gāthā ṭhapesuṃ;</gathalast>
    <paragraph line="1115" number="368-9"> Tattha <pageBreak edition="Vipassana Research Institut" number="0.0142" /><bold>ahū</bold>ti ahosi. <bold>Pañcālāna</bold>nti pañcālaraṭṭhavāsīnaṃ, pañcālaraṭṭhasseva vā. Ekopi hi janapado janapadikānaṃ rājakumārānaṃ vasena ruḷhiyā ‘‘pañcālāna’’nti bahuvacanena niddisīyati. <bold>Rathesabho</bold>ti rathesu usabhasadiso, mahārathoti attho. <bold>Tassa āḷāhana</bold>nti tassa rañño sarīrassa daḍḍhaṭṭhānaṃ.</paragraph>
    <paragraph line="1116" number="370"><bold>Isī</bold>ti jhānādīnaṃ guṇānaṃ esanaṭṭhena isi. <bold>Tatthā</bold>ti tasmiṃ ubbariyā ṭhitaṭṭhāne, susāneti attho. <bold>Āgacchī</bold>ti agamāsi. <bold>Sampannacaraṇo</bold>ti sīlasampadā, indriyesu guttadvāratā, bhojane mattaññutā, jāgariyānuyogo, saddhādayo satta saddhammā, cattāri rūpāvacarajhānānīti imehi pannarasahi caraṇasaṅkhātehi guṇehi sampanno samannāgato, caraṇasampannoti attho. <bold>Munī</bold>ti attahitañca parahitañca munāti jānātīti muni. <bold>So ca tattha apucchitthā</bold>ti so tasmiṃ ṭhāne ṭhite jane paṭipucchi. <bold>Ye tattha su samāgatā</bold>ti ye manussā tattha susāne samāgatā. <bold>Sū</bold>ti nipātamattaṃ. ‘‘Ye tatthāsuṃ samāgatā’’ti vā pāṭho. <bold>Āsu</bold>nti ahesunti attho.</paragraph>
    <paragraph line="1117" number="371"><bold>Nānāgandhasamerita</bold>nti <pageBreak edition="Pali Text Society" number="0.0164" /> nānāvidhehi gandhehi samantato eritaṃ upavāsitaṃ. <bold>Ito</bold>ti manussalokato. <bold>Dūragata</bold>nti paralokaṃ gatattā vadati. <bold>Brahmadattāti kandatī</bold>ti brahmadattāti evaṃ nāmasaṃkittanaṃ katvā paridevanavasena avhāyati.</paragraph>
    <paragraph line="1118" number="372-3"><bold>Brahmadattassa bhaddante, brahmadattassa mārisā</bold>ti mārisa, nirāmayakāyacitta mahāmuni brahmadattassa rañño idaṃ āḷāhanaṃ, tasseva brahmadattassa rañño ayaṃ bhariyā, bhaddaṃ te tassa ca brahmadattassa bhaddaṃ hotu, tādisānaṃ mahesīnaṃ hitānucintanena paraloke ṭhitānampi hitasukhaṃ hotiyevāti adhippāyo.</paragraph>
    <paragraph line="1119">Atha <pageBreak edition="Myanmar" number="0.0152" /> so tāpaso tesaṃ vacanaṃ sutvā anukampaṃ upādāya ubbariyā santikaṃ gantvā tassā sokavinodanatthaṃ –</paragraph>
    <hangnum line="1120" number="374"></hangnum>
    <gatha1 line="1121"> ‘‘Chaḷāsītisahassāni, brahmadattassanāmakā;</gatha1>
    <gathalast line="1122">Imasmiṃ āḷāhane daḍḍhā, tesaṃ kamanusocasī’’ti. –</gathalast>
    <unindented line="1123">Gāthamāha <pageBreak edition="Vipassana Research Institut" number="0.0143" />. Tattha <bold>chaḷāsītisahassānī</bold>ti chasahassādhikaasītisahassasaṅkhā. <bold>Brahmadattassanāmakā</bold>ti brahmadattoti evaṃnāmakā. <bold>Tesaṃ kamanusocasī</bold>ti tesaṃ chaḷāsītisahassasaṅkhātānaṃ brahmadattānaṃ katamaṃ brahmadattaṃ tvaṃ anusocasi, katamaṃ paṭicca te soko uppannoti pucchi.</unindented>
    <paragraph line="1124">Evaṃ pana tena isinā pucchitā ubbarī attanā adhippetaṃ brahmadattaṃ ācikkhantī –</paragraph>
    <hangnum line="1125" number="375"></hangnum>
    <gatha1 line="1126"> ‘‘Yo rājā cūḷanīputto, pañcālānaṃ rathesabho;</gatha1>
    <gathalast line="1127">Taṃ bhante anusocāmi, bhattāraṃ sabbakāmada’’nti. –</gathalast>
    <unindented line="1128">Gāthamāha. Tattha <bold>cūḷanīputto</bold>ti evaṃnāmassa rañño putto. <bold>Sabbakāmada</bold>nti <pageBreak edition="Pali Text Society" number="0.0165" /> mayhaṃ sabbassa icchiticchitassa dātāraṃ, sabbesaṃ vā sattānaṃ icchitadāyakaṃ.</unindented>
    <paragraph line="1129">Evaṃ ubbariyā vutte puna tāpaso –</paragraph>
    <hangnum line="1130" number="376"></hangnum>
    <gatha1 line="1131"> ‘‘Sabbevāhesuṃ rājāno, brahmadattassanāmakā;</gatha1>
    <gathalast line="1132">Sabbeva cūḷanīputtā, pañcālānaṃ rathesabhā.</gathalast>
    <hangnum line="1133" number="377"></hangnum>
    <gatha1 line="1134"> ‘‘Sabbesaṃ anupubbena, mahesittamakārayi;</gatha1>
    <gathalast line="1135">Kasmā purimake hitvā, pacchimaṃ anusocasī’’ti. – gāthādvayamāha;</gathalast>
    <paragraph line="1136" number="376"> Tattha <bold>sabbevāhesu</bold>nti sabbeva te chaḷāsītisahassasaṅkhā rājāno brahmadattassa nāmakā cūḷanīputtā pañcālānaṃ rathesabhāva ahesuṃ. Ime rājabhāvādayo visesā tesu ekassāpi nāhesuṃ.</paragraph>
    <paragraph line="1137" number="377"><bold>Mahesittamakārayī</bold>ti tvañca tesaṃ sabbesampi anupubbena aggamahesibhāvaṃ akāsi, anuppattāti attho. <bold>Kasmā</bold>ti guṇato ca sāmikabhāvato <pageBreak edition="Myanmar" number="0.0153" /> ca avisiṭṭhesu ettakesu janesu purimake rājāno pahāya pacchimaṃ ekaṃmeva kasmā kena kāraṇena anusocasīti pucchi.</paragraph>
    <paragraph line="1138">Taṃ <pageBreak edition="Vipassana Research Institut" number="0.0144" /> sutvā ubbarī saṃvegajātā puna tāpasaṃ –</paragraph>
    <hangnum line="1139" number="378"></hangnum>
    <gatha1 line="1140"> ‘‘Ātume itthibhūtāya, dīgharattāya mārisa;</gatha1>
    <gathalast line="1141">Yassā me itthibhūtāya, saṃsāre bahubhāsasī’’ti. –</gathalast>
    <unindented line="1142">Gāthamāha. Tattha <bold>ātume</bold>ti attani. <bold>Itthibhūtāyā</bold>ti itthibhāvaṃ upagatāya. <bold>Dīgharattāyā</bold>ti dīgharattaṃ. Ayañhettha adhippāyo – itthibhūtāya attani sabbakālaṃ itthīyeva hoti, udāhu purisabhāvampi upagacchatīti. <bold>Yassā me itthibhūtāyā</bold>ti yassā mayhaṃ itthibhūtāya evaṃ tāva bahusaṃsāre mahesibhāvaṃ mahāmuni tvaṃ bhāsasi kathesīti attho. ‘‘Āhu me itthibhūtāyā’’ti vā pāṭho. Tattha <bold>ā</bold>ti anussaraṇatthe nipāto. <bold>Āhu me</bold>ti sayaṃ anussaritaṃ aññātamidaṃ mayā, itthibhūtāya itthibhāvaṃ upagatāya evaṃ mayhaṃ <pageBreak edition="Pali Text Society" number="0.0166" /> ettakaṃ kālaṃ aparāparuppatti ahosi. Kasmā? Yasmā yassā me itthibhūtāya sabbesaṃ anupubbena mahesittamakārayi, kiṃ tvaṃ, mahāmuni, saṃsāre bahuṃ bhāsasīti yojanā.</unindented>
    <paragraph line="1143">Taṃ sutvā tāpaso ayaṃ niyamo saṃsāre natthi ‘‘itthī itthīyeva hoti, puriso puriso evā’’ti dassento –</paragraph>
    <hangnum line="1144" number="379"></hangnum>
    <gatha1 line="1145"> ‘‘Ahu itthī ahu puriso, pasuyonimpi āgamā;</gatha1>
    <gathalast line="1146">Evametaṃ atītānaṃ, pariyanto na dissatī’’ti. –</gathalast>
    <unindented line="1147">Gāthamāha. Tattha <bold>ahu itthī ahu puriso</bold>ti tvaṃ kadāci itthīpi ahosi, kadāci purisopi ahosi. Na kevalaṃ itthipurisabhāvameva, atha kho pasu yonimpi agamāsi, kadāci pasubhāvampi agamāsi, tiracchānayonimpi upagatā ahosi. <bold>Evametaṃ atītānaṃ, pariyanto na dissatī</bold>ti evaṃ yathāvuttaṃ etaṃ itthibhāvaṃ purisabhāvaṃ tiracchānādibhāvañca upagatānaṃ atītānaṃ attabhāvānaṃ pariyanto ñāṇacakkhunā mahatā ussāhena passantānampi na dissati. Na kevalaṃ taveva, atha kho sabbesampi <pageBreak edition="Myanmar" number="0.0154" /> saṃsāre paribbhamantānaṃ sattānaṃ attabhāvassa pariyanto na dissateva na paññāyateva. Tenāha bhagavā –</unindented>
    <indent line="1148">‘‘Anamataggoyaṃ, bhikkhave, saṃsāro, pubbā koṭi na paññāyati avijjānīvaraṇānaṃ <pageBreak edition="Vipassana Research Institut" number="0.0145" /> sattānaṃ taṇhāsaṃyojanānaṃ sandhāvataṃ saṃsarata’’nti (saṃ. ni. 2.124).</indent>
    <paragraph line="1149">Evaṃ tena tāpasena saṃsārassa apariyantataṃ kammassakatañca vibhāventena desitaṃ dhammaṃ sutvā saṃsāre saṃviggahadayā dhamme ca pasannamānasā vigatasokasallā hutvā attano pasādaṃ sokavigamanañca pakāsentī –</paragraph>
    <hangnum line="1150" number="380"></hangnum>
    <gatha1 line="1151"> ‘‘Ādittaṃ vata maṃ santaṃ, ghatasittaṃva pāvakaṃ;</gatha1>
    <gathalast line="1152">Vārinā viya osiñcaṃ, sabbaṃ nibbāpaye daraṃ.</gathalast>
    <hangnum line="1153" number="381"></hangnum>
    <gatha1 line="1154"> ‘‘Abbahī <pageBreak edition="Pali Text Society" number="0.0167" /> vata me sallaṃ, sokaṃ hadayanissitaṃ;</gatha1>
    <gathalast line="1155">Yo me sokaparetāya, patisokaṃ apānudi.</gathalast>
    <hangnum line="1156" number="382"></hangnum>
    <gatha1 line="1157"> ‘‘Sāhaṃ abbūḷhasallāsmi, sītibhūtāsmi nibbutā;</gatha1>
    <gathalast line="1158">Na socāmi na rodāmi, tava sutvā mahāmunī’’ti. –</gathalast>
    <unindented line="1159">Tisso gāthā abhāsi. Tāsaṃ attho heṭṭhā vuttoyeva.</unindented>
    <paragraph line="1160">Idāni saṃviggahadayāya ubbariyā paṭipattiṃ dassento satthā –</paragraph>
    <hangnum line="1161" number="383"></hangnum>
    <gatha1 line="1162"> ‘‘Tassa taṃ vacanaṃ sutvā, samaṇassa subhāsitaṃ;</gatha1>
    <gathalast line="1163">Pattacīvaramādāya, pabbaji anagāriyaṃ.</gathalast>
    <hangnum line="1164" number="384"></hangnum>
    <gatha1 line="1165"> ‘‘Sā ca pabbajitā santā, agārasmā anagāriyaṃ;</gatha1>
    <gathalast line="1166">Mettacittaṃ ābhāvesi, brahmalokūpapattiyā.</gathalast>
    <hangnum line="1167" number="385"></hangnum>
    <gatha1 line="1168"> ‘‘Gāmā gāmaṃ vicarantī, nigame rājadhāniyo;</gatha1>
    <gathalast line="1169">Uruveḷā nāma so gāmo, yattha kālamakrubbatha.</gathalast>
    <hangnum line="1170" number="386"></hangnum>
    <gatha1 line="1171"> ‘‘Mettacittaṃ <pageBreak edition="Vipassana Research Institut" number="0.0146" /> ābhāvetvā, brahmalokūpapattiyā;</gatha1>
    <gathalast line="1172">Itthicittaṃ virājetvā, brahmalokūpagā ahū’’ti. – catasso gāthā abhāsi;</gathalast>
    <paragraph line="1173" number="383-4"> Tattha <pageBreak edition="Myanmar" number="0.0155" /><bold>tassā</bold>ti tassa tāpasassa. <bold>Subhāsita</bold>nti suṭṭhu bhāsitaṃ, dhammanti attho. <bold>Pabbajitā santā</bold>ti pabbajjaṃ upagatā samānā, pabbajitvā vā hutvā santakāyavācā. <bold>Mettacitta</bold>nti mettāsahagataṃ cittaṃ. Cittasīsena mettajjhānaṃ vadati. <bold>Brahmalokūpapattiyā</bold>ti tañca sā mettacittaṃ bhāventī brahmalokūpapattiyā abhāvesi, na vipassanāpādakādiatthaṃ. Anuppanne hi buddhe brahmavihārādike bhāventā tāpasaparibbājakā yāvadeva bhavasampattiatthameva bhāvesuṃ.</paragraph>
    <paragraph line="1174" number="385-6"><bold>Gāmā</bold><pageBreak edition="Pali Text Society" number="0.0168" /><bold>gāma</bold>nti gāmato aññaṃ gāmaṃ. <bold>Ābhāvetvā</bold>ti vaḍḍhetvā brūhetvā. <bold>‘‘Abhāvetvā’’</bold>ti keci paṭhanti, tesaṃ a-kāro nipātamattaṃ. <bold>Itthicittaṃ virājetvā</bold>ti itthibhāve cittaṃ ajjhāsayaṃ abhiruciṃ virājetvā itthibhāve virattacittā hutvā. <bold>Brahmalokūpagā</bold>ti paṭisandhiggahaṇavasena brahmalokaṃ upagamanakā ahosi. Sesaṃ heṭṭhā vuttanayattā uttānameva.</paragraph>
    <paragraph line="1175">Satthā imaṃ dhammadesanaṃ āharitvā tassā upāsikāya sokaṃ vinodetvā upari catusaccadesanaṃ akāsi. Saccapariyosāne sā upāsikā sotāpattiphale patiṭṭhahi. Sampattaparisāya ca desanā sātthikā ahosīti.</paragraph>
    <centered line="1176">Ubbaripetavatthuvaṇṇanā niṭṭhitā.</centered>
    <centered line="1177">Iti khuddaka-aṭṭhakathāya petavatthusmiṃ</centered>
    <paragraph line="1178">Terasavatthupaṭimaṇḍitassa</paragraph>
    <centered line="1179">Dutiyassa ubbarivaggassa atthasaṃvaṇṇanā niṭṭhitā.</centered>
  </content>
</document>