<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0511a.att2.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/buddhavamsa-atthakatha/2. sumedhapatthanakathavannana.xml</archivePath>
    <baseFileName>2. sumedhapatthanakathavannana</baseFileName>
    <titlePath>2. Sumedhapatthanākathāvaṇṇanā - Buddhavaṃsa-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">2. Sumedhapatthanākathāvaṇṇanā</chapter>
    <paragraph line="2">Idāni <pageBreak edition="M" number="0.0085" /><pageBreak edition="V" number="0.0076" /> –</paragraph>
    <hangnum line="3" number="1-2"></hangnum>
    <gatha1 line="4"> ‘‘Kappe ca satasahasse, caturo ca asaṅkhiye;</gatha1>
    <gathalast line="5">Amaraṃ nāma nagaraṃ, dassaneyyaṃ manorama’’nti. –</gathalast>
    <unindented line="6">Ādinayappavattāya buddhavaṃsavaṇṇanāya okāso anuppatto. Sā panesā buddhavaṃsavaṇṇanā yasmā suttanikkhepaṃ vicāretvā vuccamānā pākaṭā hoti, tasmā suttanikkhepavicāraṇā tāva veditabbā. Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti. Tattha yāni suttāni bhagavā parehi anajjhiṭṭho kevalaṃ attano ajjhāsayena kathesi. Seyyathidaṃ – <bold>ākaṅkheyyasuttaṃ</bold> (ma. ni. 1.64 ādayo) <bold>vatthasutta</bold>nti (ma. ni. 1.70 ādayo) evamādīni, tesaṃ <bold>attajjhāsayo</bold> nikkhepo.</unindented>
    <paragraph line="7">Yāni vā pana ‘‘paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ uttariṃ āsavānaṃ khaye vineyya’’nti (saṃ. ni. 4.121) evaṃ paresaṃ ajjhāsayaṃ khantiṃ manaṃ bujjhanakabhāvañca oloketvā parajjhāsayavasena kathitāni. Seyyathidaṃ – <bold>rāhulovādasuttaṃ</bold><bold>dhammacakkappavattanasutta</bold>nti (saṃ. ni. 5.1081; mahāva. 13 ādayo; paṭi. ma. 2.30) evamādīni, tesaṃ <bold>parajjhāsayo</bold> nikkhepo.</paragraph>
    <paragraph line="8">Bhagavantaṃ upasaṅkamitvā te te devamanussā pañhaṃ pucchanti. Evaṃ puṭṭhena pana bhagavatā yāni kathitāni <bold>devatāsaṃyutta</bold> (saṃ. ni. 1.1 ādayo) <bold>bojjhaṅgasaṃyuttā</bold>dīni (saṃ. ni. 5.182 ādayo) tesaṃ <bold>pucchāvasiko</bold> nikkhepo.</paragraph>
    <paragraph line="9">Yāni vā pana uppannaṃ kāraṇaṃ paṭicca desitāni dhammadāyāda- (ma. ni. 1.29 ādayo) puttamaṃsūpamādīni (saṃ. ni. 2.63), tesaṃ <bold>aṭṭhuppattiko</bold> nikkhepo. Evametesu catūsu suttanikkhepesu imassa buddhavaṃsassa pucchāvasiko nikkhepo. Pucchāvasena hi bhagavatā ayaṃ <pageBreak edition="V" number="0.0077" /> nikkhitto. Kassa pucchāvasena? Āyasmato sāriputtattherassa. Vuttañhetaṃ asmiṃ nidānasmiṃ eva –</paragraph>
    <gatha1 line="10">‘‘Sāriputto <pageBreak edition="M" number="0.0086" /><pageBreak edition="P" number="0.0065" /> mahāpañño, samādhijjhānakovido;</gatha1>
    <gatha2 line="11">Paññāya pāramippatto, pucchati lokanāyakaṃ;</gatha2>
    <gathalast line="12">Kīdiso te mahāvīra, abhinīhāro naruttamā’’ti. (bu. vaṃ. 1.74-75) –</gathalast>
    <paragraph line="13">Ādi. Tenesā buddhavaṃsadesanā pucchāvasikāti veditabbā.</paragraph>
    <paragraph line="14">Tattha <bold>kappe ca satasahasse</bold>ti ettha <bold>kappa</bold>-saddo panāyaṃ abhisaddahanavohārakālapaññattichedanavikappanalesasamantabhāvaāyukappamahākappādīsu dissati. Tathā hi ‘‘okappanīyametaṃ bhoto gotamassa. Yathā taṃ arahato sammāsambuddhassā’’tiādīsu (ma. ni. 1.387) abhisaddahane dissati. ‘‘Anujānāmi, bhikkhave, pañcahi samaṇakappehi phalaṃ paribhuñjitu’’nti evamādīsu (cūḷava. 250) vohāre. ‘‘Yena sudaṃ niccakappaṃ viharāmī’’tiādīsu (ma. ni. 1.387) kāle. ‘‘Iccāyasmā kappo’’ti (su. ni. 1098; cūḷani. kappamāṇavapucchā 117; kappamāṇavapucchāniddesa 61) ca, ‘‘nigrodhakappo iti tassa nāmaṃ, tayā kataṃ bhagavā brāhmaṇassā’’ti ca evamādīsu (su. ni. 346) paññattiyaṃ. ‘‘Alaṅkato kappitakesamassū’’ti evamādīsu (jā. 2.22.1368) chedane. ‘‘Kappati dvaṅgulakappo’’tiādīsu (cūḷava. 446) vikappe. ‘‘Atthi kappo nipajjitu’’ntiādīsu (a. ni. 8.80) lese. ‘‘Kevalakappaṃ jetavanaṃ obhāsetvā’’tiādīsu samantabhāve. ‘‘Tiṭṭhatu, bhante, bhagavā kappaṃ, tiṭṭhatu sugato kappa’’nti (dī. ni. 2.178; udā. 51) ettha āyukappe. ‘‘Kīva dīgho nu kho, bhante, kappo’’ti (saṃ. ni. 2.128-129) ettha mahākappe. Ādisaddena ‘‘satthukappena vata kira, bho, mayaṃ sāvakena saddhiṃ mantayamānā na jānimhā’’ti (ma. ni. 1.260) ettha paṭibhāge. ‘‘Kappo naṭṭho hoti. Kappakatokāso jiṇṇo hotī’’ti (pāci. 371) ettha vinayakappe. Idha pana mahākappe daṭṭhabbo. Tasmā kappe ca satasahasseti mahākappānaṃ satasahassānanti attho (dī. ni. aṭṭha. 1.29; 3.275; saṃ. ni. aṭṭha. 1.1.1; a. ni. aṭṭha. 2.3.128; khu. pā. aṭṭha. 5.maṅgalasutta, evamiccādipāṭhavaṇṇanā; su. ni. aṭṭha. 2.maṅgalasuttavaṇṇanā; cariyā. aṭṭha. nidānakathā.1; cūḷani. aṭṭha. khaggavisāṇasuttaniddesavaṇṇanā). <pageBreak edition="V" number="0.0078" /><bold>Caturo ca asaṅkhiye</bold>ti ‘‘catunnaṃ asaṅkhyeyyānaṃ matthake’’ti vacanaseso daṭṭhabbo. Kappasatasahassādhikānaṃ catunnaṃ asaṅkhyeyyānaṃ matthaketi attho. <bold>Amaraṃ nāma nagara</bold>nti ‘‘amara’’nti ca ‘‘amaravatī’’ti <pageBreak edition="M" number="0.0087" /> ca laddhanāmaṃ nagaraṃ ahosi. Keci panettha aññenāpi pakārena vaṇṇayanti, kiṃ tehi, nāmamattaṃ panetaṃ tassa nagarassa. <bold>Dassaneyya</bold>nti suvibhattavicitra-caccaradvāra-catukkasiṅghāṭika-pākāra-parikkhepapāsāda- hammiya-bhavana-samalaṅkatattā dassanīyaṃ. <bold>Manorama</bold>nti samasuciparamaramaṇīyabhūmibhāgattā chāyūdakasampannattā <pageBreak edition="P" number="0.0066" /> sulabhāhārattā sabbopakaraṇayuttattā ca samiddhattā devamanussādīnaṃ mano ramayatīti manoramaṃ.</paragraph>
    <paragraph line="15"><bold>Dasahi saddehi avivitta</bold>nti hatthisaddena assasaddena rathasaddena bherisaddena saṅkhasaddena mudiṅgasaddena vīṇāsaddena gītasaddena sammatāḷasaddena ‘‘bhuñjatha pivatha khādathā’’ti dasamena saddenāti; imehi dasahi saddehi avivittaṃ ahosi, sabbakālaṃ anupamussavasamajjanāṭakā kīḷantīti attho. <bold>Annapānasamāyuta</bold>nti annena catubbidhenāhārena ca pānena ca suṭṭhu āyutaṃ annapānasamāyutaṃ, iminā subhikkhatā dassitā, bahuannapānasamāyutanti attho.</paragraph>
    <paragraph line="16">Idāni te dasa sadde vatthuto dassanatthaṃ –</paragraph>
    <gatha1 line="17">‘‘Hatthisaddaṃ assasaddaṃ, bherisaṅkharathāni ca;</gatha1>
    <gathalast line="18">Khādatha pivatha ceva, annapānena ghosita’’nti. – vuttaṃ;</gathalast>
    <paragraph line="19">Tattha <bold>hatthisadda</bold>nti hatthīnaṃ koñcanādasaddena, karaṇatthe upayogavacanaṃ daṭṭhabbaṃ. Esa nayo sesapadesupi. <bold>Bherisaṅkharathāni cā</bold>ti bherisaddena ca saṅkhasaddena ca rathasaddena cāti attho. Liṅgavipariyāsena vuttaṃ, ‘khādatha pivathā’ti evamādinayappavattena annapānapaṭisaṃyuttena ghositaṃ abhināditanti attho. Etthāha – tesaṃ pana saddānaṃ ekadesova dassito, na sakaloti? Na ekadeso sakalo dasavidho dassitova. Kathaṃ? Bherisaddena mudiṅgasaddo saṅgahito, saṅkhasaddena vīṇāgītasammatāḷasaddā saṅgahitāti daseva dassitā.</paragraph>
    <paragraph line="20">Evaṃ ekena pariyāyena nagarasampattiṃ vaṇṇetvā puna tameva dassetuṃ –</paragraph>
    <hangnum line="21" number="3"></hangnum>
    <gatha1 line="22"> ‘‘Nagaraṃ <pageBreak edition="M" number="0.0088" /> sabbaṅgasampannaṃ, sabbakammamupāgataṃ, sattaratanasampannaṃ, nānājanasamākulaṃ;</gatha1>
    <gathalast line="23">Samiddhaṃ devanagaraṃva, āvāsaṃ puññakammina’’nti. – vuttaṃ;</gathalast>
    <paragraph line="24">Tattha <pageBreak edition="V" number="0.0079" /><bold>sabbaṅgasampanna</bold>nti pākāragopuraṭṭālakādisabbanagarāvayavasampannaṃ, paripuṇṇasabbavittūpakaraṇadhanadhaññatiṇakaṭṭhodakanti vā attho. <bold>Sabbakammamupāgata</bold>nti sabbakammantena upagataṃ, samupagatasabbakammantanti attho. <bold>Sattaratanasampanna</bold>nti <pageBreak edition="P" number="0.0067" /> paripuṇṇamuttādisattaratanaṃ, cakkavattinivāsabhūmito vā hatthiratanādīhi sattaratanehi sampannaṃ. <bold>Nānājanasamākula</bold>nti nānāvidhadesabhāsehi janehi samākulaṃ. <bold>Samiddha</bold>nti manussopabhogasabbopakaraṇehi samiddhaṃ phītaṃ. <bold>Devanagaraṃ vā</bold>ti devanagaraṃ viya ālakamandā viya amaravatī samiddhanti vuttaṃ hoti. <bold>Āvāsaṃ puññakammina</bold>nti āvasanti ettha puññakammino janāti āvāso. ‘‘Āvāso’’ti vattabbe ‘‘āvāsa’’nti liṅgabhedaṃ katvā vuttanti veditabbaṃ. Paññāyati tenāti puññaṃ, kularūpamahābhogissariyavasena paññāyatīti attho. Punātīti vā puññaṃ. Sabbakusalamalarajāpavāhakattā puññaṃ kammaṃ yesaṃ atthi te puññakammino, tesaṃ puññakamminaṃ āvāsabhūtanti attho.</paragraph>
    <paragraph line="25">Tattha <bold>sumedho</bold> nāma brāhmaṇo paṭivasati ubhato sujāto mātito ca pitito ca, saṃsuddhagahaṇiko yāva sattamā kulaparivaṭṭā akkhitto anupakuṭṭho jātivādena, abhirūpo dassanīyo pāsādiko paramāya vaṇṇapokkharatāya samannāgato, so tiṇṇaṃ vedānaṃ pāragū ahosi sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo anavayo lokāyatamahāpurisalakkhaṇesu. Tassa pana daharakāleyeva mātāpitaro kālamakaṃsu. Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādivividharatanabharite gabbhe vivaritvā – ‘‘etthakaṃ te, kumāra, mātu santakaṃ, etthakaṃ pitu santakaṃ, etthakaṃ ayyakapayyakāna’’nti yāva sattamā kulaparivaṭṭā dhanaṃ ācikkhitvā – ‘‘etaṃ paṭipajjāhī’’ti niyyātesi. So ‘‘sādhū’’ti sampaṭicchitvā puññāni karonto agāraṃ ajjhāvasi. Tena vuttaṃ –</paragraph>
    <hangnum line="26" number="4"></hangnum>
    <gatha1 line="27"> ‘‘Nagare <pageBreak edition="M" number="0.0089" /> amaravatiyā, sumedho nāma brāhmaṇo;</gatha1>
    <gathalast line="28">Anekakoṭisannicayo, pahūtadhanadhaññavā.</gathalast>
    <hangnum line="29" number="5"></hangnum>
    <gatha1 line="30"> ‘‘Ajjhāyako mantadharo, tiṇṇaṃ vedāna pāragū;</gatha1>
    <gathalast line="31">Lakkhaṇe itihāse ca, sadhamme pāramiṃ gato’’ti.</gathalast>
    <paragraph line="32">Tattha <bold>nagare amaravatiyā</bold>ti amaravatīsaṅkhāte nagare. <bold>Sumedho nāmā</bold>ti ettha ‘‘medhā’’ti paññā <pageBreak edition="V" number="0.0080" /> vuccati. Sā tassa sundarā pasatthāti sumedhoti paññāyittha. <bold>Brāhmaṇo</bold>ti brahmaṃ aṇati sikkhatīti brāhmaṇo, mante sajjhāyatīti attho <pageBreak edition="P" number="0.0068" />. Akkharacintakā pana ‘‘brahmuno apaccaṃ brāhmaṇo’’ti vadanti. Ariyā pana bāhitapāpattā brāhmaṇāti. <bold>Anekakoṭisannicayo</bold>ti koṭīnaṃ sannicayo koṭisannicayo, aneko koṭisannicayo yassa soyaṃ anekakoṭisannicayo, anekakoṭi dhanasannicayoti attho. <bold>Pahūtadhanadhaññavā</bold>ti bahuladhanadhaññavā. Purimaṃ bhūmigatagabbhagatadhanadhaññavasena vuttaṃ, idaṃ niccaparibhogūpagatadhanadhaññavasena vuttanti veditabbaṃ.</paragraph>
    <paragraph line="33"><bold>Ajjhāyako</bold>ti na jhāyatīti ajjhāyako, jhānabhāvanārahitoti attho. Vuttañhetaṃ – ‘‘na dānime jhāyantīti. Na dānime jhāyantīti kho, vāseṭṭha, ‘ajjhāyakā ajjhāyakā’ tveva tatiyaṃ akkharaṃ upanibbatta’’nti (dī. ni. 3.132) evaṃ paṭhamakappikakāle jhānavirahitānaṃ brāhmaṇānaṃ garahavacanaṃ uppannaṃ. Idāni mantaṃ jhāyatīti ajjhāyako, mante parivattetīti iminā atthena pasaṃsavacanaṃ katvā voharanti. Mante dhāretīti <bold>mantadharo</bold>. <bold>Tiṇṇaṃ vedāna</bold>nti iruvedayajuvedasāmavedānaṃ tiṇṇaṃ vedānaṃ. Ayaṃ pana <bold>veda</bold>-saddo ñāṇasomanassaganthesu dissati. Tathā hesa – ‘‘yaṃ brāhmaṇaṃ vedagumābhijaññā, akiñcanaṃ kāmabhave asatta’’ntiādīsu (su. ni. 1065) ñāṇe dissati. ‘‘Ye vedajātā vicaranti loke’’tiādīsu (a. ni. 4.57) somanasse. ‘‘Tiṇṇaṃ vedānaṃ pāragū sanighaṇḍukeṭubhāna’’ntiādīsu (dī. ni. 1.256) ganthe. Idhāpi ganthe (ma. ni. aṭṭha. 1.75). <bold>Pāragū</bold>ti tiṇṇaṃ vedānaṃ oṭṭhapahatakaraṇamattena pāraṃ gatoti pāragū. <bold>Lakkhaṇe</bold>ti itthilakkhaṇapurisalakkhaṇamahāpurisalakkhaṇādike lakkhaṇe. <bold>Itihāse</bold>ti itiha āsa, itiha āsāti īdisavacanapaṭisaṃyutte <pageBreak edition="M" number="0.0090" /> purāṇasaṅkhāte ganthavisese. <bold>Sadhamme</bold>ti brāhmaṇānaṃ sake dhamme, sake ācariyake vā. <bold>Pāramiṃ gato</bold>ti pāraṃ gato, disāpāmokkho ācariyo ahosīti attho.</paragraph>
    <paragraph line="34">Athekadivasaṃ so dasaguṇagaṇārādhitapaṇḍito sumedhapaṇḍito uparipāsādavaratale rahogato hutvā pallaṅkaṃ ābhujitvā nisinno cintesi – ‘‘punabbhave paṭisandhiggahaṇaṃ nāma dukkhaṃ, tathā nibbattanibbattaṭṭhāne sarīrabhedanaṃ, ahañca jātidhammo, jarādhammo, byādhidhammo, maraṇadhammo, evaṃbhūtena mayā ajātiṃ ajaraṃ abyādhiṃ amaraṇaṃ sukhaṃ sivaṃ nibbānaṃ pariyesituṃ <pageBreak edition="P" number="0.0069" /> vaṭṭati, avassaṃ bhavacārakato muccitvā nibbānagāminā ekena maggena bhavitabba’’nti. Tena vuttaṃ –</paragraph>
    <hangnum line="35" number="6"></hangnum>
    <gatha1 line="36"> ‘‘Rahogato <pageBreak edition="V" number="0.0081" /> nisīditvā, evaṃ cintesahaṃ tadā;</gatha1>
    <gathalast line="37">Dukkho punabbhavo nāma, sarīrassa ca bhedanaṃ.</gathalast>
    <hangnum line="38" number="7"></hangnum>
    <gatha1 line="39"> ‘‘Jātidhammo jarādhammo, byādhidhammo sahaṃ tadā;</gatha1>
    <gathalast line="40">Ajaraṃ amaraṃ khemaṃ, pariyesissāmi nibbutiṃ.</gathalast>
    <hangnum line="41" number="8"></hangnum>
    <gatha1 line="42"> ‘‘Yaṃnūnimaṃ pūtikāyaṃ, nānākuṇapapūritaṃ;</gatha1>
    <gathalast line="43">Chaḍḍayitvāna gaccheyyaṃ, anapekkho anatthiko.</gathalast>
    <hangnum line="44" number="9"></hangnum>
    <gatha1 line="45"> ‘‘Atthi hehiti so maggo, na so sakkā na hetuye;</gatha1>
    <gathalast line="46">Pariyesissāmi taṃ maggaṃ, bhavato parimuttiyā’’ti.</gathalast>
    <paragraph line="47">Ettha pana gāthāsambandhañca anuttānapadānamatthañca vatvāva gamissāma. Tattha <bold>rahogato</bold>ti rahasi gato, rahasi ṭhāne nisinno. <bold>Evaṃ cintesaha</bold>nti evaṃ cintesiṃ ahaṃ. Evanti iminā cintanākāraṃ dasseti. <bold>Tadā</bold>ti tasmiṃ sumedhapaṇḍitakāle. ‘‘Evaṃ cintesaha’’nti bhagavā iminā attanā saddhiṃ sumedhapaṇḍitaṃ ekattaṃ karoti. Tasmā tadā so sumedho ahamevāti pakāsento ‘‘evaṃ cintesahaṃ tadā’’ti bhagavā uttamapurisavasenāha. <bold>Jātidhammo</bold>ti jātisabhāvo. Esa nayo sesapadesupi. <bold>Nibbuti</bold>nti nibbānaṃ.</paragraph>
    <paragraph line="48"><bold>Yaṃnūnā</bold>ti <pageBreak edition="M" number="0.0091" /> parivitakkanatthe nipāto, yadi panāhanti attho. <bold>Pūtikāya</bold>nti pūtibhūtaṃ kāyaṃ. <bold>Nānākuṇapapūrita</bold>nti mutta-karīsa-pubbalohita-pitta-semha-kheḷasiṅghāṇikādianekakuṇapapūritaṃ. <bold>Anapekkho</bold>ti anālayo. <bold>Atthī</bold>ti avassaṃ upalabbhati. <bold>Hehitī</bold>ti bhavissati, parivitakkanavacanamidaṃ. <bold>Na so sakkā na hetuye</bold>ti tena maggena na sakkā na bhavituṃ. So pana maggo <bold>hetuye</bold>ti hetubhāvāya na na hoti, hetuyevāti attho. <bold>Bhavato parimuttiyā</bold>ti bhavabandhanavimuttiyāti attho.</paragraph>
    <paragraph line="49">Idāni attanā parivitakkitamatthaṃ sampādayituṃ <bold>‘‘yathāpī’’</bold>ti ādimāha. Yathā hi loke dukkhassa paṭipakkhabhūtaṃ sukhaṃ nāma atthi, evaṃ bhave sati tappaṭipakkhena vibhavenāpi bhavitabbaṃ <pageBreak edition="P" number="0.0070" />, yathā ca uṇhe sati tassa vūpasamabhūtaṃ sītalampi atthi, evaṃ rāgādiaggīnaṃ vūpasamena nibbānena bhavitabbaṃ. Yathā ca pāpassa lāmakassa dhammassa paṭipakkhabhūto kalyāṇo anavajjadhammopi <pageBreak edition="V" number="0.0082" /> atthiyeva, evameva pāpikāya jātiyā sati sabbajātikhepanato ajātisaṅkhātena nibbānenāpi bhavitabbamevāti. Tena vuttaṃ –</paragraph>
    <hangnum line="50" number="10"></hangnum>
    <gatha1 line="51"> ‘‘Yathāpi dukkhe vijjante, sukhaṃ nāmapi vijjati;</gatha1>
    <gathalast line="52">Evaṃ bhave vijjamāne, vibhavopicchitabbako.</gathalast>
    <hangnum line="53" number="11"></hangnum>
    <gatha1 line="54"> ‘‘Yathāpi uṇhe vijjante, aparaṃ vijjati sītalaṃ;</gatha1>
    <gathalast line="55">Evaṃ tividhaggi vijjante, nibbānaṃ icchitabbakaṃ.</gathalast>
    <hangnum line="56" number="12"></hangnum>
    <gatha1 line="57"> ‘‘Yathāpi pāpe vijjante, kalyāṇamapi vijjati;</gatha1>
    <gathalast line="58">Evameva jāti vijjante, ajātipicchitabbaka’’nti.</gathalast>
    <paragraph line="59">Tattha <bold>yathāpī</bold>ti opammatthe nipāto. <bold>Sukha</bold>nti kāyikacetasikasukhaṃ, suṭṭhu dukkhaṃ khaṇatīti sukhaṃ. <bold>Bhave</bold>ti janane. <bold>Vibhavo</bold>ti ajananaṃ, janane vijjamāne ajananadhammopi icchitabbo. <bold>Tividhaggi vijjante</bold>ti tividhe rāgādike aggimhi vijjamāneti attho. <bold>Nibbāna</bold>nti tassa tividhassa rāgādiaggissa nibbāpanaṃ upasamanaṃ nibbānañca icchitabbaṃ. <bold>Pāpe</bold>ti akusale lāmake. <bold>Kalyāṇamapī</bold>ti kusalamapi. <bold>Evamevā</bold>ti evamevaṃ. <bold>Jāti vijjante</bold>ti <pageBreak edition="M" number="0.0092" /> jātiyā vijjamānāyāti attho. Liṅgabhedañca vibhattilopañca katvā vuttaṃ. <bold>Ajātipī</bold>ti jātikhepanaṃ ajātinibbānampi icchitabbaṃ.</paragraph>
    <paragraph line="60">Athāhaṃ parampi cintesiṃ – ‘‘yathā nāma gūtharāsimhi nimuggena purisena dūratova kamalakuvalayapuṇḍarīkasaṇḍamaṇḍitaṃ vimalasalilaṃ taḷākaṃ disvā – ‘katarena nu kho maggena tattha gantabba’nti taḷākaṃ gavesituṃ yuttaṃ. Yaṃ tassa agavesanaṃ, na so tassa taḷākassa doso, tassa purisasseva doso. Evameva kilesamaladhovane amatamahātaḷāke vijjamāne yaṃ tassa agavesanaṃ, na so amatasaṅkhātassa nibbānamahātaḷākassa doso, purisasseva doso. Yathā pana corehi saṃparivārito puriso palāyanamagge vijjamānepi sace so na palāyati, na so tassa maggassa doso, tassa purisasseva doso. Evameva kilesacorehi parivāretvā gahitassa purisassa vijjamāneyeva nibbānamahānagaragāmimhi sive mahāmagge tassa maggassa agavesanaṃ <pageBreak edition="P" number="0.0071" /> nāma na maggassa doso, purisasseva doso. Yathā byādhipīḷito puriso vijjamāne byādhitikicchake vejje sace taṃ vejjaṃ gavesitvā taṃ byādhiṃ na tikicchāpeti, na <pageBreak edition="V" number="0.0083" /> so vejjassa doso, tassa purisasseva doso. Evameva pana yo kilesabyādhiparipīḷito kilesavūpasamamaggakovidaṃ vijjamānameva ācariyaṃ na gavesati, tasseva doso, na kilesabyādhivināyakassa ācariyassa doso’’ti. Tena vuttaṃ –</paragraph>
    <hangnum line="61" number="13"></hangnum>
    <gatha1 line="62"> ‘‘Yathā gūthagato puriso, taḷākaṃ disvāna pūritaṃ;</gatha1>
    <gathalast line="63">Na gavesati taṃ taḷākaṃ, na doso taḷākassa so.</gathalast>
    <hangnum line="64" number="14"></hangnum>
    <gatha1 line="65"> ‘‘Evaṃ kilesamaladhovaṃ, vijjante amatantaḷe;</gatha1>
    <gathalast line="66">Na gavesati taṃ taḷākaṃ, na doso amatantaḷe.</gathalast>
    <hangnum line="67" number="15"></hangnum>
    <gatha1 line="68"> ‘‘Yathā arīhi pariruddho, vijjante gamanampathe;</gatha1>
    <gathalast line="69">Na palāyati so puriso, na doso añjasassa so.</gathalast>
    <hangnum line="70" number="16"></hangnum>
    <gatha1 line="71"> ‘‘Evaṃ kilesapariruddho, vijjamāne sive pathe;</gatha1>
    <gathalast line="72">Na gavesati taṃ maggaṃ, na doso sivamañjase.</gathalast>
    <hangnum line="73" number="17"></hangnum>
    <gatha1 line="74"> ‘‘Yathāpi <pageBreak edition="M" number="0.0093" /> byādhito puriso, vijjamāne tikicchake;</gatha1>
    <gathalast line="75">Na tikicchāpeti taṃ byādhiṃ, na doso so tikicchake.</gathalast>
    <hangnum line="76" number="18"></hangnum>
    <gatha1 line="77"> ‘‘Evaṃ kilesabyādhīhi, dukkhito patipīḷito;</gatha1>
    <gathalast line="78">Na gavesati taṃ ācariyaṃ, na doso so vināyake’’ti.</gathalast>
    <paragraph line="79">Tattha <bold>gūthagato</bold>ti gūthakūpagato, gūthena gato makkhito vā. <bold>Kilesamaladhova</bold>nti kilesamalasodhane, bhummatthe paccattavacanaṃ. <bold>Amatantaḷe</bold>ti amatasaṅkhātassa taḷākassa, sāmiatthe bhummavacanaṃ daṭṭhabbaṃ, anussaraṃ pakkhipitvā vuttaṃ. <bold>Arīhī</bold>ti paccatthikehi. <bold>Pariruddho</bold>ti samantato niruddho. <bold>Gamanampathe</bold>ti gamanapathe. Chandāvināsatthaṃ anussarāgamanaṃ katvā vuttaṃ. <bold>Na palāyatī</bold>ti yadi na palāyeyya. <bold>So puriso</bold>ti so corehi pariruddho puriso. <bold>Añjasassā</bold>ti <pageBreak edition="P" number="0.0072" /> maggassa. Maggassa hi –</paragraph>
    <gatha1 line="80">‘‘Maggo <pageBreak edition="V" number="0.0084" /> pantho patho pajjo, añjasaṃ vaṭumāyanaṃ;</gatha1>
    <gathalast line="81">Nāvā uttarasetu ca, kullo ca bhisi saṅkamo’’ti. (cūḷani. pārāyanatthutigāthāniddesa 101) –</gathalast>
    <unindented line="82">Bahūni nāmāni. Svāyamidha añjasanāmena vutto. <bold>Sive</bold>ti sabbupaddavābhāvato sive. <bold>Sivamañjase</bold>ti sivassa añjasassāti attho. <bold>Tikicchake</bold>ti vejje. <bold>Na tikicchāpetī</bold>ti na tikicchāpeyya. <bold>Na doso so tikicchake</bold>ti tikicchakassa doso natthi, byādhitasseva dosoti attho. <bold>Dukkhito</bold>ti sañjātakāyikacetasikadukkho. <bold>Ācariya</bold>nti mokkhamaggācariyaṃ. <bold>Vināyake</bold>ti ācariyassa.</unindented>
    <paragraph line="83">Evaṃ panāhaṃ cintetvā uttarimpi evaṃ cintesiṃ – ‘‘yathāpi maṇḍanakajātiko puriso kaṇṭhe āsattaṃ kuṇapaṃ chaḍḍetvā sukhī gaccheyya, evaṃ mayāpi imaṃ pūtikāyaṃ chaḍḍetvā anapekkhena nibbānamahānagaraṃ pavisitabbaṃ. Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena vā ādāya dasante vā veṭhetvā ādāya gacchanti, atha kho jigucchamānā oloketumpi anicchantā anapekkhā chaḍḍetvā gacchanti, evaṃ mayāpi imaṃ pūtikāyaṃ anapekkhena chaḍḍetvā amataṃ nibbānanagaraṃ pavisituṃ vaṭṭati. Yathā ca nāvikā nāma jajjaraṃ nāvaṃ udakagāhiniṃ chaḍḍetvā anapekkhāva gacchanti, evamahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānamahānagaraṃ pavisissāmi <pageBreak edition="M" number="0.0094" />. Yathā ca koci puriso muttāmaṇiveḷuriyādīni nānāvidhāni ratanāni ādāya corehi saddhiṃ maggaṃ gacchanto attano ratanavināsabhayena te core chaḍḍetvā khemaṃ maggaṃ gaṇhāti, evamayampi pūtikāyo ratanavilopakacorasadiso. Sacāhaṃ ettha taṇhaṃ karissāmi, ariyamaggakusaladhammaratanāni me nassissanti, tasmā mayā imaṃ mahācorasadisaṃ karajakāyaṃ chaḍḍetvā nibbānamahānagaraṃ pavisituṃ vaṭṭatī’’ti. Tena vuttaṃ –</paragraph>
    <hangnum line="84" number="19"></hangnum>
    <gatha1 line="85"> ‘‘Yathāpi kuṇapaṃ puriso, kaṇṭhe baddhaṃ jigucchiya;</gatha1>
    <gathalast line="86">Mocayitvāna gaccheyya, sukhī serī sayaṃvasī.</gathalast>
    <hangnum line="87" number="20"></hangnum>
    <gatha1 line="88"> ‘‘Tathevimaṃ pūtikāyaṃ, nānākuṇapasañcayaṃ;</gatha1>
    <gathalast line="89">Chaḍḍayitvāna gaccheyyaṃ, anapekkho anatthiko.</gathalast>
    <hangnum line="90" number="21"></hangnum>
    <gatha1 line="91"> ‘‘Yathā <pageBreak edition="V" number="0.0085" /><pageBreak edition="P" number="0.0073" /> uccāraṭṭhānamhi, karīsaṃ naranāriyo;</gatha1>
    <gathalast line="92">Chaḍḍayitvāna gacchanti, anapekkhā anatthikā.</gathalast>
    <hangnum line="93" number="22"></hangnum>
    <gatha1 line="94"> ‘‘Evamevāhaṃ imaṃ kāyaṃ, nānākuṇapapūritaṃ;</gatha1>
    <gathalast line="95">Chaḍḍayitvāna gacchissaṃ, vaccaṃ katvā yathā kuṭiṃ.</gathalast>
    <hangnum line="96" number="23"></hangnum>
    <gatha1 line="97"> ‘‘Yathāpi jajjaraṃ nāvaṃ, paluggaṃ udagāhiniṃ;</gatha1>
    <gathalast line="98">Sāmī chaḍḍetvā gacchanti, anapekkhā anatthikā.</gathalast>
    <hangnum line="99" number="24"></hangnum>
    <gatha1 line="100"> ‘‘Evamevāhaṃ imaṃ kāyaṃ, navacchiddaṃ dhuvassavaṃ;</gatha1>
    <gathalast line="101">Chaḍḍayitvāna gacchissaṃ, jiṇṇanāvaṃva sāmikā.</gathalast>
    <hangnum line="102" number="25"></hangnum>
    <gatha1 line="103"> ‘‘Yathāpi puriso corehi, gacchanto bhaṇḍamādiya;</gatha1>
    <gathalast line="104">Bhaṇḍacchedabhayaṃ disvā, chaḍḍayitvāna gacchati.</gathalast>
    <hangnum line="105" number="26"></hangnum>
    <gatha1 line="106"> ‘‘Evameva imaṃ kāyo, mahācorasamo viya;</gatha1>
    <gathalast line="107">Pahāyimaṃ gamissāmi, kusalacchedanābhayā’’ti.</gathalast>
    <paragraph line="108">Tattha <bold>yathāpi kuṇapaṃ puriso</bold>ti yathāpi daharo yuvā maṇḍanakajātiko puriso ahikuṇapena vā kukkurakuṇapena vā manussakuṇapena vā kaṇṭhe āsattena aṭṭīyitvā harāyitvā jigucchitvā taṃ kuṇapaṃ mocetvā <pageBreak edition="M" number="0.0095" /> gaccheyya. <bold>Sukhī</bold>ti sukhito. <bold>Serī</bold>ti yathicchakavihārī. <bold>Nānākuṇapasañcaya</bold>nti anekavidhakuṇaparāsibhūtaṃ ‘‘nānākuṇapapūrita’’ntipi pāṭho.</paragraph>
    <paragraph line="109"><bold>Uccāraṭṭhānamhī</bold>ti uccārenti vaccaṃ karonti etthāti uccāro, uccāro ca so ṭhānaṃ ceti uccāraṭṭhānaṃ. Atha vā ussāsiyyatīti ussāso, vaccassetaṃ nāmaṃ, tassa ṭhānaṃ ussāsaṭṭhānaṃ, tasmiṃ <bold>ussāsaṭṭhānamhi,</bold> ukkāraṭṭhāneti attho. <bold>Vaccaṃ katvā yathā kuṭi</bold>nti vaccaṃ katvā kuṭiṃ naranāriyo viyāti attho.</paragraph>
    <paragraph line="110"><bold>Jajjara</bold>nti jiṇṇaṃ. <bold>Palugga</bold>nti palujjantiṃ, vikirantinti attho. <bold>Udagāhini</bold>nti udakagāhiniṃ <pageBreak edition="V" number="0.0086" />. <bold>Sāmī</bold>ti nāvāsāmikā. <bold>Navacchidda</bold>nti cakkhusotādīhi navahi vaṇamukhehi chiddāvacchiddehi yuttattā navacchiddaṃ. <bold>Dhuvassava</bold>nti dhuvanissandaṃ, niccaṃ paggharaṇāsucinti attho.</paragraph>
    <paragraph line="111"><bold>Bhaṇḍamādiyā</bold>ti yaṃkiñci ratanādikaṃ bhaṇḍaṃ ādiya. <bold>Bhaṇḍacchedabhayaṃ</bold><pageBreak edition="P" number="0.0074" /><bold>disvā</bold>ti bhaṇḍassa acchindanena bhayaṃ disvāti attho. <bold>Evamevā</bold>ti so bhaṇḍamādāya gacchanto puriso viya. <bold>Ayaṃ kāyo</bold>ti ayaṃ pana kucchitānaṃ paramajegucchānaṃ āyoti kāyo. <bold>Āyo</bold>ti upattiṭṭhānaṃ. Āyanti tatoti āyo, kucchitā kesādayo. Iti kucchitānaṃ kesādīnaṃ āyoti kāyo. <bold>Mahācorasamo viyā</bold>ti cakkhuādīhi rūpādīsu piyarūpesu sārajjanādivasena pāṇātipātādinnādānādicoro hutvā sabbakusalaṃ vilumpatīti mahācorasamo. Tasmā yathā so ratanabhaṇḍamādāya corehi saddhiṃ gacchanto puriso te core pahāya gacchati, evamevāhampi imaṃ mahācorasamaṃ kāyaṃ pahāya attano sotthibhāvakaraṃ maggaṃ gavesituṃ gamissāmīti atthasambandho veditabbo. <bold>Kusalacchedanābhayā</bold>ti kusaladhammavilopanabhayenāti attho.</paragraph>
    <paragraph line="112">Athevaṃ sumedhapaṇḍito nānāvidhāhi upamāhi nekkhammakāraṇaṃ cintetvā punapi cintesi – ‘‘imaṃ mahādhanarāsiṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī’’ti gantvā rañño ārocesi <pageBreak edition="M" number="0.0096" /> – ‘‘ahaṃ, mahārāja, jātijarādīhi upaddutahadayo agārasmā anagāriyaṃ pabbajissāmi, mayhaṃ anekakoṭisatasahassaṃ dhanaṃ atthi, taṃ devo paṭipajjatū’’ti. Rājā āha – ‘‘na mayhaṃ te dhanena attho, tvaṃyeva yathicchakaṃ karohī’’ti.</paragraph>
    <paragraph line="113">So ca ‘‘sādhu devā’’ti nagare bheriṃ carāpetvā mahājanassa dānaṃ datvā vatthukāme ca kilesakāme ca pahāya amaravaranagarasadisato amaranagarato nikkhamitvā ekakova nānāmigagaṇavante himavante <bold>dhammikaṃ</bold> nāma pabbataṃ nissāya assamaṃ katvā tattha paṇṇasālaṃ katvā pañcadosavivajjitaṃ caṅkamaṃ māpetvā aṭṭhaguṇasamupetaṃ abhiññābalaṃ samāharituṃ navadosasamannāgataṃ sāṭakaṃ pajahitvā dvādasaguṇamupāgataṃ vākacīraṃ nivāsetvā pabbaji. Evaṃ pana so pabbajito aṭṭhadosasamākiṇṇaṃ paṇṇasālaṃ pahāya dasaguṇasamannāgataṃ rukkhamūlaṃ upagantvā sabbadhaññavikatiṃ pahāya pavattaphalabhojano hutvā nisajjaṭṭhānacaṅkamanavasena padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ lābhī ahosi. Tena vuttaṃ –</paragraph>
    <hangnum line="114" number="27"></hangnum>
    <gatha1 line="115"> ‘‘Evāhaṃ <pageBreak edition="V" number="0.0087" /> cintayitvāna, nekakoṭisataṃ dhanaṃ;</gatha1>
    <gathalast line="116">Nāthānāthānaṃ datvāna, himavantamupāgamiṃ.</gathalast>
    <hangnum line="117" number="28"></hangnum>
    <gatha1 line="118"> ‘‘Himavantassāvidūre, dhammiko nāma pabbato;</gatha1>
    <gathalast line="119">Assamo sukato mayhaṃ, paṇṇasālā sumāpitā.</gathalast>
    <hangnum line="120" number="29"></hangnum>
    <paragraph line="121"> ‘‘Caṅkamaṃ <pageBreak edition="P" number="0.0075" /> tattha māpesiṃ, pañcadosavivajjitaṃ.</paragraph>
    <gathalast line="122">Aṭṭhaguṇasamupetaṃ, abhiññābalamāhariṃ.</gathalast>
    <hangnum line="123" number="30"></hangnum>
    <gatha1 line="124"> ‘‘Sāṭakaṃ pajahiṃ tattha, navadosamupāgataṃ;</gatha1>
    <gathalast line="125">Vākacīraṃ nivāsesiṃ, dvādasaguṇamupāgataṃ.</gathalast>
    <hangnum line="126" number="31"></hangnum>
    <gatha1 line="127"> ‘‘Aṭṭhadosasamākiṇṇaṃ, pajahiṃ paṇṇasālakaṃ;</gatha1>
    <gathalast line="128">Upāgamiṃ rukkhamūlaṃ, guṇe dasahupāgataṃ.</gathalast>
    <hangnum line="129" number="32"></hangnum>
    <gatha1 line="130"> ‘‘Vāpitaṃ ropitaṃ dhaññaṃ, pajahiṃ niravasesato;</gatha1>
    <gathalast line="131">Anekaguṇasampannaṃ, pavattaphalamādiyiṃ.</gathalast>
    <hangnum line="132" number="33"></hangnum>
    <gatha1 line="133"> ‘‘Tatthappadhānaṃ <pageBreak edition="M" number="0.0097" /> padahiṃ, nissajjaṭṭhānacaṅkame;</gatha1>
    <gathalast line="134">Abbhantaramhi sattāhe, abhiññābalapāpuṇi’’nti.</gathalast>
    <paragraph line="135">Tattha <bold>evāha</bold>nti evaṃ ahaṃ, heṭṭhā vuttappakārena cintetvāti attho. <bold>Nāthānāthāna</bold>nti sanāthānamanāthānañca aḍḍhānañceva daliddānañca ‘‘atthikā gaṇhantū’’ti saha koṭṭhāgārehi datvāti attho. <bold>Himavantassāvidūre</bold>ti himavantapabbatarājassa avidūre samīpe. <bold>Dhammiko nāma pabbato</bold>ti evaṃnāmako pabbato. Kasmā panāyaṃ dhammikoti? Yebhuyyena pana bodhisattā isipabbajjaṃ pabbajitvā taṃ pabbataṃ upanissāya abhiññāyo nibbattetvā samaṇadhammaṃ akaṃsu. Tasmā samaṇadhammassa nissayabhūtattā ‘‘dhammiko’’tveva pākaṭo ahosi. <bold>Assamo sukato mayha</bold>ntiādinā sumedhapaṇḍitena assamapaṇṇasālā caṅkamā sahatthā māpitā viya vuttā, na ca pana sahatthā māpitā, kintu sakkena devena pesite vissakammunā devaputtena nimmitā. Bhagavā <pageBreak edition="V" number="0.0088" /> pana tadā attano puññānubhāvena nibbattaṃ taṃ sampadaṃ sandhāya – ‘‘sāriputta, tasmiṃ pabbate –</paragraph>
    <gatha1 line="136">‘Assamo sukato mayhaṃ, paṇṇasālā sumāpitā;</gatha1>
    <gathalast line="137">Caṅkamaṃ tattha māpesiṃ, pañcadosavivajjita’’’nti. – ādimāha;</gathalast>
    <paragraph line="138">Tattha <bold>paṇṇasālā</bold>ti paṇṇachadanasālā. <bold>Tatthā</bold>ti tasmiṃ assamapade. <bold>Pañcadosavivajjita</bold>nti pañcahi caṅkamadosehi vivajjitaṃ. Katame pañca caṅkamadosā nāma? Thaddhavisamatā, antorukkhatā, gahanacchannatā, atisambādhatā, ativisālatāti imehi pañcahi <pageBreak edition="P" number="0.0076" /> dosehi vivajjitaṃ. Ukkaṭṭhaparicchedena dīghato saṭṭhiratano vitthārato diyaḍḍharatano caṅkamo vutto. Atha vā <bold>pañcadosavivajjita</bold>nti pañcahi nīvaraṇadosehi vivajjitaṃ parihīnaṃ <bold>abhiññābalamāhari</bold>nti iminā uttarapadena sambandho daṭṭhabbo (dha. sa. aṭṭha. nidānakathā, sumedhakathā). <bold>Aṭṭhaguṇasamupeta</bold>nti ‘‘evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte’’ti evaṃ vuttehi aṭṭhaguṇehi (dī. ni. 1.244-245; ma. ni. 1.384-386, 431-433; pārā. 12-14) samannāgataṃ abhiññābalaṃ āhariṃ ānesinti attho.</paragraph>
    <paragraph line="139">Keci <pageBreak edition="M" number="0.0098" /> pana ‘‘aṭṭhahi samaṇasukhehi upetaṃ, aṭṭhimāni samaṇasukhāni nāma dhanadhaññapariggahābhāvo, anavajjapiṇḍapātapariyesanabhāvo, nibbutapiṇḍabhuñjanabhāvo, raṭṭhaṃ pīḷetvā dhanadhaññādīsu gaṇhantesu rājapurisesu raṭṭhapīḷanakilesābhāvo, upakaraṇesu nicchandarāgabhāvo, coravilopane nibbhayabhāvo, rājarājamahāmattehi asaṃsaṭṭhabhāvo, catūsu disāsu appaṭihatabhāvoti imehi aṭṭhahi samaṇasukhehi (apa. aṭṭha. 1.dūrenidāna, sumedhakathā; dha. sa. aṭṭha. nidānakathā) upetaṃ samupetaṃ assamaṃ māpesi’’nti assamena sambandhaṃ katvā vadanti, taṃ pāḷiyā na sameti.</paragraph>
    <paragraph line="140"><bold>Sāṭaka</bold>nti vatthaṃ. <bold>Tatthā</bold>ti tasmiṃ assame. <bold>Navadosamupāgata</bold>nti, sāriputta, tattha vasanto attano nivatthapārutaṃ mahagghasāṭakaṃ <bold>pajahiṃ</bold> pariccajiṃ. Sāṭakaṃ pajahanto ca tattha nava dose disvā pajahinti dīpeti. Tāpasapabbajjaṃ pabbajitānañhi sāṭakasmiṃ nava dosā pakāsitā. Katame nava? Sāṭakassa mahagghabhāvo, parapaṭibaddhabhāvo, paribhogena lahukaṃ kilissanabhāvo, kiliṭṭho ca dhovitabbo puna rajitabbo ca hoti paribhogena jīraṇabhāvo, jiṇṇassa puna tunnakaraṇaṃ <pageBreak edition="V" number="0.0089" /> vā aggaḷadānaṃ vā kātabbaṃ hoti puna pariyesanāya durabhisambhavabhāvo, tāpasapabbajjāya ananucchavikabhāvo, paccatthikānaṃ sādhāraṇabhāvo, yathā naṃ na paccatthikā gaṇhanti, evaṃ gopetabbo hoti paridahato vibhūsanaṭṭhānabhāvo, gahetvā carantassa mahicchabhāvoti etehi navahi dosehi (apa. aṭṭha. 1.dūrenidāna, sumedhakathā) upagataṃ sāṭakaṃ pahāya vākacīraṃ nivāsesinti dīpeti. <bold>Vākacīra</bold>nti muñjatiṇaṃ hīrāhīraṃ katvā ganthetvā kataṃ vākamayacīraṃ nivāsanapārupanatthāya ādiyinti attho. <bold>Dvādasaguṇamupāgata</bold>nti dvādasahi ānisaṃsehi upetaṃ. Ettha <bold>guṇa</bold>-saddo ānisaṃsaṭṭho ‘‘sataguṇā dakkhiṇā pāṭikaṅkhitabbā’’tiādīsu (ma. ni. 3.379) viya. <bold>Ma</bold>-kāro padasandhikaro. Vākacīrasmiṃ dvādasānisaṃsā <pageBreak edition="P" number="0.0077" /> appagghatā, aparāyattatā, sahatthā kātuṃ sakkuṇeyyatā, paribhogena jiṇṇepi sibbitabbābhāvo, corabhayābhāvo pariyesantassa sukhena karaṇabhāvo, tāpasapabbajjāya sāruppabhāvo, sevamānassa vibhūsanaṭṭhānābhāvo, cīvarappaccaye appicchabhāvo <pageBreak edition="M" number="0.0099" />, paribhogasukhabhāvo, vākuppattiyā sulabhabhāvo, vākacīre naṭṭhepi anapekkhabhāvoti imehi dvādasahi guṇehi sampannaṃ (apa. aṭṭha. 1.dūrenidāna, sumedhakathā; dha. sa. aṭṭha. nidānakathā).</paragraph>
    <paragraph line="141">Atha sumedhapaṇḍito tattha paṇṇasālāyaṃ viharanto paccūsasamaye paccuṭṭhāya attano nikkhamanakāraṇaṃ paccavekkhamāno evaṃ kira cintesi – ‘‘ahaṃ pana navakanakakaṭakanūpurādisaṅghaṭṭanasaddasammissita-madhurahasitakathitagehajanaramaṇīyaṃ uḷāravibhavasobhitaṃ suravarabhavanākāramagāraṃ kheḷapiṇḍaṃ viya pahāya vivekārāmatāya sabbajanapāpapavāhanaṃ tapovanaṃ paviṭṭhosmi, idha pana me paṇṇasālāya vāso dutiyo gharāvāso viya hoti, handāhaṃ rukkhamūle vaseyya’’nti. Tena vuttaṃ –</paragraph>
    <hangnum line="142" number="31"></hangnum>
    <gatha1 line="143"> ‘‘Aṭṭhadosasamākiṇṇaṃ, pajahiṃ paṇṇasālaka’’nti.</gatha1>
    <paragraph line="144">Tattha <bold>aṭṭhadosasamākiṇṇa</bold>nti aṭṭhahi dosehi samākiṇṇaṃ saṃyuttaṃ. Katamehi aṭṭhahi? Mahāsambhārehi nipphādanīyatā, tiṇapaṇṇamattikādīhi niccaṃ paṭijagganīyatā, senāsanaṃ nāma mahallakassa pāpuṇātīti avelāya vuṭṭhāpiyamānassa cittekaggatā na hotīti vuṭṭhāpanīyabhāvo, sītuṇhassa paṭighātena kāyassa sukhumālakaraṇabhāvo, gharaṃ paviṭṭhena yaṃ kiñci pāpaṃ sakkā kātunti garahapaṭicchādanakaraṇabhāvo, ‘‘mayhamida’’nti sapariggahabhāvo, gehassa atthibhāvo sadutiyakavāso, ūkāmaṅgulagharagoḷikādīnaṃ sādhāraṇatāya bahusādhāraṇabhāvoti <pageBreak edition="V" number="0.0090" /> iti ime aṭṭha ādīnave (apa. aṭṭha. 1.dūrenidāna, sumedhakathā) disvā mahāsatto paṇṇasālaṃ pajahiṃ.</paragraph>
    <paragraph line="145"><bold>Guṇe dasahupāgata</bold>nti channaṃ paṭikkhipitvā dasahi guṇehi upetaṃ, rukkhamūlaṃ upagatosmīti attho. Katamehi dasahi? Appasamārambhatā, upagamanamattamevettha hotīti sulabhānavajjatā, abhiṇhaṃ tarupaṇṇavikāradassanena aniccasaññāsamuṭṭhāpanatā, senāsanamaccherābhāvo, tattha hi pāpaṃ karonto lajjatīti pāpakaraṇārahābhāvo, pariggahakaraṇābhāvo, devatāhi saha vāso, channapaṭikkhepo, paribhogasukhatā, rukkhamūlasenāsanassa gatagataṭṭhāne sulabhatāya anapekkhabhāvoti iti ime dasa guṇe (apa. aṭṭha. 1.dūrenidāna, sumedhakathā) disvā rukkhamūlaṃ upagatosmīti vadati. Āha ca –</paragraph>
    <gatha1 line="146">‘‘Vaṇṇito <pageBreak edition="M" number="0.0100" /> buddhaseṭṭhena, nissayoti ca bhāsito;</gatha1>
    <gathalast line="147">Nivāso pavivittassa, rukkhamūlasamo kuto.</gathalast>
    <gatha1 line="148">‘‘Āvāsamaccherahare, devatāparipālite;</gatha1>
    <gathalast line="149">Pavivitte vasanto hi, rukkhamūlamhi subbato.</gathalast>
    <gatha1 line="150">‘‘Abhirattāni <pageBreak edition="P" number="0.0078" /> nīlāni, paṇḍūni patitāni ca;</gatha1>
    <gathalast line="151">Passanto tarupaṇṇāni, niccasaññaṃ panūdati.</gathalast>
    <gatha1 line="152">‘‘Tasmā hi buddhadāyajjaṃ, bhāvanābhiratālayaṃ;</gatha1>
    <gatha1 line="153">Vivittaṃ nātimaññeyya, rukkhamūlaṃ vicakkhaṇo’’ti. (visuddhi. 1.32);</gatha1>
    <paragraph line="154">Atha sumedhapaṇḍito paṇṇasālāya diṭṭhadoso hutvā rukkhamūlasenāsane laddhānisaṃso viharanto uttaripi cintesi – ‘‘āhāratthāya me gāmagamanaṃ āhārapariyesanadukkhaṃ, nāhaṃ kenaci pārijuññena nikkhamitvā āhāratthāya pabbajito, āhārapariyesanamūlassa ca dukkhassa pamāṇaṃ natthi, yaṃnūnāhaṃ pavattaphalena yāpeyya’’nti. Imaṃ pana atthavisesaṃ dīpento –</paragraph>
    <paragraph line="155" number="32-33"> ‘‘Vāpitaṃ ropitaṃ dhaññaṃ, pajahiṃ niravasesato.</paragraph>
    <gathalast line="156">Anekaguṇasampannaṃ, pavattaphalamādiyi’’nti. – ādimāha;</gathalast>
    <paragraph line="157">Tattha <pageBreak edition="V" number="0.0091" /><bold>vāpita</bold>nti vapitvā nipphannaṃ. <bold>Ropita</bold>nti ropitvā nipphannaṃ, vapanaropanavasena duvidhāva sassanipphatti, taṃ duvidhampi attano appicchatāya pahāya pavattaphalena yāpesiṃ. <bold>Pavattaphala</bold>nti sayameva patitaphalaṃ. <bold>Ādiyi</bold>nti paribhuñjiṃ.</paragraph>
    <gatha1 line="158">‘‘Pavattaphalasantuṭṭho, aparāyattajīviko;</gatha1>
    <gathalast line="159">Pahīnāhāraloluppo, hoti cātuddiso muni.</gathalast>
    <gatha1 line="160">‘‘Jahāti rasataṇhañca, ājīvo tassa sujjhati;</gatha1>
    <gathalast line="161">Tasmā hi nātimaññeyya, pavattaphalabhojana’’nti. (visuddhi. 1.26 thokaṃ visadisaṃ) –</gathalast>
    <unindented line="162">Evaṃ pavattamāno sumedhapaṇḍito nacirasseva antosattāhe aṭṭha samāpattiyo pañca abhiññāyo ca pāpuṇi. Imamatthaṃ pakāsentena <bold>‘‘tatthappadhānaṃ</bold><pageBreak edition="M" number="0.0101" /><bold>padahi’’</bold>ntiādi vuttaṃ. Tattha <bold>tatthā</bold>ti tasmiṃ assame. <bold>Padhāna</bold>nti vīriyaṃ, vīriyañhi padahitabbato padhānabhāvakaraṇato vā ‘‘padhāna’’nti vuccati. <bold>Padahi</bold>nti vīriyamārabhiṃ. <bold>Nissajjaṭṭhānacaṅkame</bold>ti nisajjāya ca ṭhānena ca caṅkamena ca.</unindented>
    <paragraph line="163">Sumedhapaṇḍito pana seyyaṃ paṭikkhipitvā nisajjaṭṭhānacaṅkameheva rattindivaṃ vītināmetvā sattāhabbhantareyeva abhiññābalaṃ pāpuṇi. Evaṃ pana abhiññābalaṃ patvā sumedhatāpase samāpattisukhena vītināmente tadā sabbajanasaṅgahakaro mārabalabhayaṃkaro ñāṇadīpaṅkaro <bold>dīpaṅkaro</bold> nāma satthā loke udapādi.</paragraph>
    <paragraph line="164">Saṅkhepeneva tassāyamānupubbikathā – ayaṃ kira dīpaṅkaro nāma mahāsatto samattiṃsa pāramiyo pūretvā vessantarattabhāvasadise attabhāve ṭhito pathavikampanādīni mahādānāni datvā āyupariyosāne <pageBreak edition="P" number="0.0079" /> tusitapure nibbattitvā tattha yāvatāyukaṃ ṭhatvā dasasahassacakkavāḷadevatāhi sannipatitvā –</paragraph>
    <gatha1 line="165">‘‘Kālo kho te mahāvīra, uppajja mātukucchiyaṃ;</gatha1>
    <gathalast line="166">Sadevakaṃ tārayanto, bujjhassu amataṃ pada’’nti. (bu. vaṃ. 1.67) –</gathalast>
    <unindented line="167">Vutte <pageBreak edition="V" number="0.0092" /> tato so devatānaṃ vacanaṃ sutvā ca pañca mahāvilokanāni viloketvā tato cuto rammavatīnagare attano yasavibhūtiyā vijitavāsudevassa naradevassa sudevassa nāma rañño kule sumedhāya deviyā kucchismiṃ āsāḷhipuṇṇamiyā uttarāsāḷhanakkhattena paṭisandhiṃ gahetvā mahatā parivārena parihariyamāno mahādeviyā kucchimhi maṇikūṭagato viya kenaci asucinā amakkhito dasa māse vasitvā saliladharavivaragato saradakālacando viya tassā udarato nikkhami.</unindented>
    <centered line="168">Dvattiṃsa pubbanimittāni</centered>
    <paragraph line="169">Tassa pana dīpaṅkarakumārassa paṭisandhikkhaṇepi vijātakkhaṇepi <bold>dvattiṃsa pubbanimittāni</bold> pāṭihāriyāni pāturahesuṃ. Sabbasabbaññubodhisattesu mātukucchiṃ okkamantesu nikkhamantesu sambujjhantesu dhammacakkaṃ pavattantesūti imesu <pageBreak edition="M" number="0.0102" /> catūsu ṭhānesu dvattiṃsa pāṭihāriyāni pavattanteva. Tasmā mayā pākaṭattā dīpaṅkarakumārassa jātiyaṃ dassitāni –</paragraph>
    <gatha1 line="170">‘‘Dīpaṅkare cārukare kumāre, sivaṃkare santikareva jāte;</gatha1>
    <gathalast line="171">Pakampi saṅkampi tadā samantā, sahassasaṅkhyā dasalokadhātu.</gathalast>
    <gatha1 line="172">‘‘Cakkavāḷasahassesu, dasasahasseva devatā;</gatha1>
    <gathalast line="173">Ekasmiṃ cakkavāḷasmiṃ, tadā sannipatiṃsu tā.</gathalast>
    <gatha1 line="174">‘‘Bodhisattaṃ mahāsattaṃ, jātamattantu devatā;</gatha1>
    <gathalast line="175">Paṭhamaṃ paṭiggaṇhiṃsu, pacchā taṃ manujā pana.</gathalast>
    <gatha1 line="176">‘‘Avāditā kenaci cammanaddhā, supokkharā dundubhiyo ca vīṇā;</gatha1>
    <gathalast line="177">Aghaṭṭitānābharaṇāni tasmiṃ, khaṇe samantā madhuraṃ raviṃsu.</gathalast>
    <gatha1 line="178">‘‘Chijjiṃsu sabbattha ca bandhanāni, sayaṃ vigacchiṃsu ca sabbarogā;</gatha1>
    <gathalast line="179">Rūpāni passiṃsu ca jātiandhā, saddaṃ samantā badhirā suṇiṃsu.</gathalast>
    <gatha1 line="180">‘‘Anussatiṃ jātijaḷā manussā, labhiṃsu yānaṃ padasāva paṅgulā;</gatha1>
    <gathalast line="181">Videsayātā sayameva nāvā, sapaṭṭanaṃ sīghamupāgamiṃsu.</gathalast>
    <gatha1 line="182">‘‘Ākāsaṭṭhaṃ <pageBreak edition="V" number="0.0093" /><pageBreak edition="P" number="0.0080" /> bhūmigatañca sabbaṃ, sayaṃ samantā ratanaṃ viroci;</gatha1>
    <gathalast line="183">Nibbāyi ghore niraye hutāso, nadīsu toyampi ca nappavatti.</gathalast>
    <gatha1 line="184">‘‘Lokantare <pageBreak edition="M" number="0.0103" /> dukkhanirantarepi, pabhā uḷārā vipulā ahosi;</gatha1>
    <gathalast line="185">Tathā tadā santataraṅgamālo, mahāsamuddo madhurodakoyaṃ.</gathalast>
    <gatha1 line="186">‘‘Na vāyi vāto pharuso kharo vā, samphullapupphā taravo ahesuṃ;</gatha1>
    <gathalast line="187">Viroci cando adhikaṃ satāro, na cāpi uṇho sūriyo ahosi.</gathalast>
    <gatha1 line="188">‘‘Khagā nabhamhāpi ca rukkhato ca, haṭṭhāva heṭṭhā pathaviṃ bhajiṃsu;</gatha1>
    <gathalast line="189">Mahācatuddīpagato ca megho, pavassi toyaṃ madhuraṃ samantā.</gathalast>
    <gatha1 line="190">‘‘Ṭhatvāva dibbe bhavane sakasmiṃ, pasannacittā pana devatāyo;</gatha1>
    <gathalast line="191">Nacciṃsu gāyiṃsu ca vādayiṃsu, seḷiṃsu tā keḷimakaṃsu ceva.</gathalast>
    <gatha1 line="192">‘‘Sayaṃ kira dvāramahākavāṭā, khaṇeva tasmiṃ vivaṭā ahesuṃ;</gatha1>
    <gathalast line="193">Mahājane neva khudā pipāsā, pīḷesi lokaṃ kira kañci kañci.</gathalast>
    <gatha1 line="194">‘‘Ye niccaverā pana pāṇisaṅghā, te mettacittaṃ paramaṃ labhiṃsu;</gatha1>
    <gathalast line="195">Kākā ulūkehi cariṃsu saddhiṃ, koṇā varāhehi akaṃsu keḷiṃ.</gathalast>
    <gatha1 line="196">‘‘Ghorāpi sappānamukhāpi sappā, kīḷiṃsu kāmaṃ nakulehi saddhiṃ;</gatha1>
    <gathalast line="197">Gaṇhiṃsu majjārasiresu yūkā, vissatthacittā gharamūsikāpi.</gathalast>
    <gatha1 line="198">‘‘Buddhantarenāpi <pageBreak edition="M" number="0.0104" /> aladdhatoye, pisācaloke vigatā pipāsā;</gatha1>
    <gathalast line="199">Khujjā ahesuṃ samacārukāyā, mūgā ca vācaṃ madhuraṃ lapiṃsu.</gathalast>
    <gatha1 line="200">‘‘Pasannacittā <pageBreak edition="P" number="0.0081" /> pana pāṇisaṅghā, tadaññamaññaṃ piyamālapiṃsu;</gatha1>
    <gathalast line="201">Assā ca hesiṃsu pahaṭṭhacittā, gajjiṃsu mattā varavāraṇāpi.</gathalast>
    <gatha1 line="202">‘‘Surabhicandanacuṇṇasamākulā <pageBreak edition="V" number="0.0094" />, kusumakuṅkumadhūpasugandhinī;</gatha1>
    <gathalast line="203">Vividhacārumahaddhajamālinī, dasasahassi ahosi samantato’’ti.</gathalast>
    <paragraph line="204">Tatra hissa dasasahassilokadhātukampo sabbaññutaññāṇapaṭilābhassa pubbanimittaṃ, devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā dhammapaṭiggahaṇassa pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ paṭilābhassa pubbanimittaṃ, pacchā manussānaṃ paṭiggahaṇaṃ catunnaṃ arūpāvacarajjhānānaṃ paṭilābhassa pubbanimittaṃ, cammanaddhadundubhīnaṃ sayameva vajjanaṃ mahantiyā dhammabheriyā anusāvanassa pubbanimittaṃ, vīṇābharaṇānaṃ sayameva vajjanaṃ anupubbavihārapaṭilābhassa pubbanimittaṃ, bandhanānaṃ sayameva chedo asmimānasamucchedassa pubbanimittaṃ, mahājanassa sabbarogavigamo catusaccaphalapaṭilābhassa pubbanimittaṃ, jaccandhānaṃ rūpadassanaṃ dibbacakkhupaṭilābhassa pubbanimittaṃ, badhirānaṃ saddassavanaṃ dibbasotadhātupaṭilābhassa pubbanimittaṃ.</paragraph>
    <paragraph line="205">Jātijaḷānaṃ anussatuppādo catusatipaṭṭhānapaṭilābhassa pubbanimittaṃ, paṅgulānaṃ padasā gamanaṃ caturiddhipādapaṭilābhassa pubbanimittaṃ, videsagatānaṃ nāvānaṃ sapaṭṭanāgamanaṃ catupaṭisambhidādhigamassa, ratanānaṃ sayameva virocanaṃ dhammobhāsapaṭilābhassa, niraye agginibbāyanaṃ ekādasagginibbāyanassa, nadīsu toyassa nappavattanaṃ catuvesārajjapaṭilābhassa, lokantare āloko avijjandhakāraṃ vidhametvā ñāṇalokadassanassa, mahāsamuddassa <pageBreak edition="M" number="0.0105" /> madhurodakatā nibbānarasena ekarasabhāvassa, vātassa avāyanaṃ dvāsaṭṭhidiṭṭhigatabhedanassa, tarūnaṃ pupphitabhāvo vimuttipupphehi pupphitabhāvassa pubbanimittaṃ.</paragraph>
    <paragraph line="206">Candassa ativirocanaṃ bahujanakantatāya pubbanimittaṃ, sūriyassa nātiuṇhavimalabhāvo kāyikacetasikasukhuppattiyā, khagānaṃ nagādīhi pathavigamanaṃ ovādaṃ sutvā mahājanassa pāṇehi saraṇagamanassa, mahato catuddīpagatameghassa pavassanaṃ mahato dhammavassassa, devatānaṃ sakasakabhavanesveva ṭhatvā naccādīhi kīḷanaṃ buddhabhāvaṃ patvā udānudānassa, dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa, khudāpīḷanassa abhāvo vimuttisukhena sukhitabhāvassa, verīnaṃ mettacittapaṭilābho catubrahmavihārapaṭilābhassa, dasasahassilokadhātuyā <pageBreak edition="P" number="0.0082" /> ekadhajamālitā ariyadhajamālitāya pubbanimittaṃ, sesavisesā pana sesabuddhaguṇapaṭilābhassa pubbanimittānīti veditabbā.</paragraph>
    <paragraph line="207">Atha <pageBreak edition="V" number="0.0095" /><bold>dīpaṅkarakumāro</bold> mahatiyā sampattiyā paricāriyamāno anukkamena bhaddaṃ yobbanaṃ patvā tiṇṇaṃ utūnaṃ anucchavikesu tīsu pāsādesu devalokasiriṃ viya rajjasirimanubhavanto uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā sañjātasaṃvego nivattitvā sudassananagarasadisavibhavasobhaṃ rammavatī nāma nagaraṃ pāvisi. Nagaraṃ pavisitvā puna catutthavāre hatthācariyaṃ pakkosāpetvā etadavoca – ‘‘ahaṃ, tāta, uyyānadassanatthāya nikkhamissāmi hatthiyānāni kappāpehī’’ti. So ‘‘sādhu, devā’’ti paṭisuṇitvā caturāsītihatthisahassāni kappāpesi. Atha vissakammo nāma devaputto bodhisattaṃ nānāvirāgavasananivāsanaṃ āmukkamuttāhārakeyūraṃ ruciranavakanakakaṭakamakuṭakuṇḍaladharaṃ paramasurabhikusumamālasamalaṅkatasiroruhaṃ samalaṅkari kira. Atha dīpaṅkarakumāro devakumāro viya caturāsītiyā hatthisahassehi parivuto hatthikkhandhavaragato mahatā balakāyena parivuto ratijananaṃ uyyānaṃ pavisitvā hatthikkhandhato oruyha taṃ uyyānamanusañcaritvā paramaruciradassane sakahadayasītale silātale nisīditvā pabbajjāya cittaṃ uppādesi <pageBreak edition="M" number="0.0106" />. Taṅkhaṇaññeva suddhāvāsakhīṇāsavo mahābrahmā aṭṭha samaṇaparikkhāre ādāya mahāpurisassa cakkhupathe pāturahosi.</paragraph>
    <paragraph line="208">Mahāpuriso taṃ disvā – ‘‘kimida’’nti pucchitvā, ‘‘samaṇaparikkhāro’’ti sutvā alaṅkārabhaṇḍaṃ omuñcitvā pasādhanabhaṇḍāgārikassa hatthe datvā maṅgalakhaggamādāya saddhiṃ makuṭena kese chinditvā antalikkhe ākāse ukkhipi. Atha sakko devarājā suvaṇṇacaṅkoṭakena taṃ kesamakuṭaṃ ādāya sinerumuddhani tiyojanappamāṇaṃ indanīlamaṇimayaṃ <bold>makuṭacetiyaṃ</bold> nāma akāsi. Atha mahāpuriso devadattiyaṃ arahattadhajaṃ kāsāvaṃ paridahitvā sāṭakayugaṃ ākāse khipi. Taṃ brahmā paṭiggahetvā brahmaloke dvādasayojanikaṃ sabbaratanamayaṃ cetiyamakāsi. Dīpaṅkarakumāraṃ pana pabbajantaṃ ekā purisakoṭi anupabbaji. Tāya pana parisāya parivuto bodhisatto dasa māse padhānacariyaṃ acari. Atha visākhapuṇṇamāya aññataraṃ nagaraṃ piṇḍāya pāvisi.</paragraph>
    <paragraph line="209">Tasmiṃ kira nagare taṃdivasaṃ devatānaṃ balikaraṇatthāya nirudakapāyāsaṃ paciṃsu. Tassa pana mahāsattassa saparisassa piṇḍāya paviṭṭhassa manussā adaṃsu. Taṃ kira sabbesaṃ koṭisaṅkhyāyānaṃ bhikkhūnaṃ pariyattaṃ ahosi. Mahāpurisassa pana patte devatā dibbojaṃ pakkhipiṃsu. Taṃ paribhuñjitvā tattheva <pageBreak edition="P" number="0.0083" /> sālavane divāvihāraṃ vītināmetvā sāyanhasamaye paṭisallānā vuṭṭhāya gaṇaṃ vissajjetvā <bold>sunandena</bold> nāmājīvakena dinnā aṭṭha tiṇamuṭṭhiyo gahetvā <pageBreak edition="V" number="0.0096" /> pipphalibodhirukkhamūlaṃ gantvā tiṇasantharaṃ santharitvā navutihatthaṃ bodhikkhandhaṃ piṭṭhito katvā pallaṅkaṃ ābhujitvā caturaṅgavīriyaṃ adhiṭṭhahitvā bodhirukkhamūle nisīdi.</paragraph>
    <paragraph line="210">Tato mārabalaṃ vidhamitvā rattiyā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāme anulomapaṭilomavasena paccayākāraṃ sammasitvā ānāpānacatutthajjhānaṃ samāpajjitvā tato vuṭṭhāya pañcasu khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā aruṇodaye ariyamaggena sakalabuddhaguṇe paṭivijjhitvā buddhasīhanādaṃ naditvā sattasattāhaṃ bodhisamīpeyeva vītināmetvā brahmuno dhammadesanaṃ paṭiññāya <bold>sunandārāme</bold> dhammacakkaṃ pavattetvā koṭisatānaṃ devamanussānaṃ dhammāmataṃ pāyetvā catuddīpikamahāmegho viya dhammavassaṃ <pageBreak edition="M" number="0.0107" /> vassento mahājanassa bandhanamokkhaṃ karonto janapadacārikaṃ vicari.</paragraph>
    <paragraph line="211">Tadā kira sumedhapaṇḍito samāpattisukhena vītināmento neva pathavikampanamaddasa na tāni nimittāni. Tena vuttaṃ –</paragraph>
    <hangnum line="212" number="34"></hangnum>
    <gatha1 line="213"> ‘‘Evaṃ me siddhippattassa, vasībhūtassa sāsane;</gatha1>
    <gathalast line="214">Dīpaṅkaro nāma jino, uppajji lokanāyako.</gathalast>
    <hangnum line="215" number="35"></hangnum>
    <gatha1 line="216"> ‘‘Uppajjante ca jāyante, bujjhante dhammadesane;</gatha1>
    <gathalast line="217">Caturo nimitte nāddasaṃ, jhānaratisamappito’’ti.</gathalast>
    <paragraph line="218">Tattha <bold>eva</bold>nti idāni vattabbaṃ nidasseti. <bold>Me</bold>ti mama. <bold>Siddhippattassā</bold>ti pañcābhiññāsiddhippattassa. <bold>Vasībhūtassā</bold>ti bhūtavasissa, ciṇṇavasībhāvamupagatassāti attho. <bold>Sāsane</bold>ti vivekamānasānaṃ sāsane, anādaralakkhaṇe sāmivacanaṃ daṭṭhabbaṃ. <bold>Jino</bold>ti kilesārijayanena jino.</paragraph>
    <paragraph line="219"><bold>Uppajjante</bold>ti paṭisandhiggahaṇe. <bold>Jāyante</bold>ti mātukucchito nikkhamane. <bold>Bujjhante</bold>ti anuttaraṃ sammāsambodhiṃ abhisambujjhante. <bold>Dhammadesane</bold>ti dhammacakkappavattane. <bold>Caturo</bold><pageBreak edition="P" number="0.0084" /><bold>nimitte</bold>ti cattāri nimittāni. Dīpaṅkarassa dasabalassa paṭisandhi-jāti-bodhi-dhammacakkappavattanesu catūsu ṭhānesu dasasahassilokadhātukampanādīni nimittānīti attho. Etthāha – tāni pana bahūni nimittāni, kasmā <pageBreak edition="V" number="0.0097" /> ‘‘caturo nimitte’’ti vuttaṃ, ayuttaṃ nanūti? Nāyuttaṃ, yadipi etāni bahūni nimittāni, catūsu ṭhānesu pana pavattattā ‘‘caturo nimitte’’ti vuttaṃ. <bold>Nāddasa</bold>nti nāddasiṃ. Idāni tesaṃ catunnaṃ nimittānaṃ adassane kāraṇaṃ niddisanto <bold>‘‘jhānaratisamappito’’</bold>ti āha. <bold>Jhānaratī</bold>ti samāpattisukhassetaṃ adhivacanaṃ. Jhānaratiyā samappitattā samaṅgībhūtattā tāni nimittāni nāddasanti attho.</paragraph>
    <paragraph line="220">Atha tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ caramāno paramarammaṃ rammaṃ nāma nagaraṃ patvā <bold>sudassana</bold>mahāvihāre paṭivasati. Rammanagaravāsino ‘‘dīpaṅkaro kira dasabalo anuttaraṃ sammāsambodhiṃ patvā pavattitavaradhammacakko anupubbena <pageBreak edition="M" number="0.0108" /> cārikaṃ caramāno rammanagaraṃ patvā sudassanamahāvihāre paṭivasatī’’ti sutvā sappiādīni bhesajjāni gahetvā bhuttapātarāsā suddhuttarāsaṅgā pupphadhūpagandhahatthā yena buddho tenupasaṅkamiṃsu, upasaṅkamitvā satthāraṃ vanditvā pupphādīhi pūjetvā ekamantaṃ nisīditvā atimadhuraṃ dhammakathaṃ sutvā svātanāya bhagavantaṃ nimantetvā uṭṭhāyāsanā dasabalaṃ padakkhiṇaṃ katvā pakkamiṃsu.</paragraph>
    <paragraph line="221">Te punadivase asadisamahādānaṃ sajjetvā maṇḍapaṃ kāretvā vimalakomalehi nīluppalehi chādetvā catujjātigandhena paribhaṇḍaṃ kāretvā lājapañcamāni surabhikusumāni vikiritvā maṇḍapassa catūsu koṇesu sītalamadhuravāripuṇṇā cāṭiyo ṭhapetvā kadalipaṇṇehi pidahitvā maṇḍapopari jayasumanakusumasadisaṃ paramaruciradassanaṃ celavitānaṃ bandhitvā suvaṇṇamaṇirajatatārakāhi racayitvā tattha gandhadāmapupphadāmapattadāmaratanadāmāni olambetvā dhūpehi duddinaṃ katvā sakalañca taṃ rammaṃ rammanagaraṃ sammaṭṭhaṃ saphalakadaliyo ca pupphasamalaṅkate puṇṇaghaṭe ca ṭhapāpetvā nānāvirāgā dhajapaṭākāyo ca samussāpetvā mahāvīthiyā ubhosu passesu sāṇipākārehi parikkhipitvā dīpaṅkaradasabalassa āgamanamaggaṃ alaṅkarontā udakaparibhinnaṭṭhānesu paṃsuṃ pakkhipitvā cikkhallakampi pathaviṃ asamaṃ samaṃ katvā muttāsadisāhi vālukāhi ākiranti, lājapañcamehi ca pupphehi ākiranti, saphalakadalikamuke ca patiṭṭhāpenti.</paragraph>
    <paragraph line="222">Atha tasmiṃ kāle sumedhatāpaso attano assamapadato uggantvā rammanagaravāsīnaṃ tesaṃ manussānaṃ uparibhāgena ākāsena gacchanto te haṭṭhapahaṭṭhe maggaṃ sodhente ca alaṅkaronte ca disvā – ‘‘kiṃ nu kho kāraṇa’’nti cintetvā sabbesaṃ passantānaññeva <pageBreak edition="P" number="0.0085" /> ākāsato oruyha ekamante <pageBreak edition="V" number="0.0098" /> ṭhatvā te manusse pucchi – ‘‘ambho! Kassatthāya tumhe imaṃ maggaṃ sodhethā’’ti? Tena vuttaṃ –</paragraph>
    <hangnum line="223" number="36"></hangnum>
    <gatha1 line="224"> ‘‘Paccantadesavisaye, nimantetvā tathāgataṃ;</gatha1>
    <gathalast line="225">Tassa āgamanaṃ maggaṃ, sodhenti tuṭṭhamānasā.</gathalast>
    <hangnum line="226" number="37"></hangnum>
    <gatha1 line="227"> ‘‘Ahaṃ tena samayena, nikkhamitvā sakassamā;</gatha1>
    <gathalast line="228">Dhunanto vākacīrāni, gacchāmi ambare tadā.</gathalast>
    <hangnum line="229" number="38"></hangnum>
    <gatha1 line="230"> ‘‘Vedajātaṃ <pageBreak edition="M" number="0.0109" /> janaṃ disvā, tuṭṭhahaṭṭhaṃ pamoditaṃ;</gatha1>
    <gathalast line="231">Orohitvāna gaganā, manusse pucchi tāvade.</gathalast>
    <hangnum line="232" number="39"></hangnum>
    <gatha1 line="233"> ‘‘Tuṭṭhahaṭṭho pamudito, vedajāto mahājano;</gatha1>
    <gathalast line="234">Kassa sodhīyati maggo, añjasaṃ vaṭumāyana’’nti.</gathalast>
    <paragraph line="235">Tattha <bold>paccantadesavisaye</bold>ti majjhimadesasseva ekapasse paccantadesasaññite janapade. <bold>Tassa āgamanaṃ magga</bold>nti tena āgantabbaṃ magganti attho. <bold>Ahaṃ tena samayenā</bold>ti ahaṃ tasmiṃ samaye, bhummatthe cetaṃ karaṇavacanaṃ daṭṭhabbaṃ. <bold>Sakassamā</bold>ti attano assamapadato nikkhamitvā. <bold>Dhunanto</bold>ti odhunanto. <bold>‘‘Tena samayena’’ ca, ‘‘tadā’’ cā</bold>ti imesaṃ dvinnaṃ padānaṃ ekatthattā purimassa nikkhamanakiriyāya pacchimassa ca gamanakiriyāya saddhiṃ sambandho veditabbo, itarathā punaruttidosā na muccati. <bold>Tadā</bold>ti tasmiṃ samaye.</paragraph>
    <paragraph line="236"><bold>Vedajāta</bold>nti sañjātasomanassaṃ. <bold>Tuṭṭhahaṭṭhaṃ pamodita</bold>nti imāni tīṇi padāni aññamaññavevacanāni aññamaññassa atthadīpanāni. Atha vā sukhena <bold>tuṭṭhaṃ,</bold> pītiyā <bold>haṭṭhaṃ,</bold> pāmojjena <bold>pamuditaṃ</bold>. <bold>Orohitvānā</bold>ti otaritvā. <bold>Manusse pucchī</bold>ti mānuse pucchi. Ayameva vā pāṭho. <bold>Tāvade</bold>ti tadā, taṅkhaṇeyevāti attho. Idāni pucchitamatthaṃ dassentena <bold>‘‘tuṭṭhahaṭṭho pamudito’’</bold>tiādi vuttaṃ. Tattha ayaṃ mahājano tuṭṭhahaṭṭho pamoditahadayo hutvā maggaṃ sodheti, kiṃ kāraṇā sodheti, kassatthāya vā sodhetīti? Evaṃ ‘‘sodheti’’ saddaṃ āharitvā attho daṭṭhabbo, itarathā na yujjati. <bold>Sodhīyatī</bold>ti suddhabhāvo karīyati. <bold>Maggo añjasaṃ vaṭumāyana</bold>nti maggassevetāni vevacanāni.</paragraph>
    <paragraph line="237">Evaṃ <pageBreak edition="V" number="0.0099" /> tena sumedhatāpasena puṭṭhā te manussā āhaṃsu – ‘‘bhante <pageBreak edition="P" number="0.0086" /> sumedha, kiṃ na jānātha dīpaṅkaro nāma buddho anuttaraṃ sammāsambodhiṃ patvā pavattitavaradhammacakko janapadacārikaṃ caramāno anukkamena amhākaṃ nagaraṃ patvā sudassanamahāvihāre paṭivasati, mayaṃ taṃ bhagavantaṃ nimantayitvā tasseva buddhassa bhagavato āgamanamaggaṃ sodhemā’’ti. Tato taṃ sutvā sumedhapaṇḍito cintesi – ‘‘buddhoti kho panesa ghosopi dullabho, pageva buddhuppādo, tena hi mayāpi imehi manussehi saddhiṃ dasabalassa āgamanamaggaṃ sodhetuṃ vaṭṭatī’’ti. So te manusse <pageBreak edition="M" number="0.0110" /> āha – ‘‘sace, bho, tumhe imaṃ maggaṃ buddhassa sodhetha, mayhampi ekaṃ okāsaṃ detha, ahampi tumhehi saddhiṃ buddhassa maggaṃ sodhessāmī’’ti. Tato te ‘‘sādhū’’ti sampaṭicchitvā – ‘‘ayaṃ sumedhapaṇḍito mahiddhiko mahānubhāvo’’ti jānamānā dubbisodhanaṃ udakasambhinnaṃ ativiya visamaṃ ekaṃ okāsaṃ sallakkhetvā – ‘‘imaṃ okāsaṃ tumhe sodhetha alaṅkarotha cā’’ti adaṃsu. Tato sumedhapaṇḍito buddhārammaṇaṃ pītiṃ uppādetvā cintesi – ‘‘ahaṃ pana imaṃ okāsaṃ iddhiyā paramadassanīyaṃ kātuṃ pahomi, evaṃ kate pana maṃ na paritosessati. Ajja pana mayā kāyaveyyāvaccaṃ kātuṃ vaṭṭatī’’ti paṃsuṃ āharitvā taṃ padesaṃ pūreti.</paragraph>
    <paragraph line="238">Tassa pana tasmiṃ padese asodhite vippakateyeva rammanagaravāsino manussā bhagavato kālamārocesuṃ – ‘‘niṭṭhitaṃ, bhante, bhatta’’nti. Evaṃ tehi kāle ārocite dasabalo jayasumanakusumasadisavaṇṇaṃ dupaṭṭacīvaraṃ timaṇḍalaṃ paṭicchādetvā nivāsetvā tassupari suvaṇṇapāmaṅgena jayasumanakusumakalāpaṃ parikkhipanto viya vijjulatāsassirikaṃ kāyabandhanaṃ bandhitvā kanakagirisikharamatthake lākhārasaṃ parisiñcanto viya suvaṇṇacetiyaṃ pavāḷajālena parikkhipanto viya ca suvaṇṇagghikaṃ rattakambalena paṭimuñcanto viya ca saradasamayarajanikaraṃ rattavalāhakena paṭicchādento viya ca lākhārasena tintakiṃsukakusumasadisavaṇṇaṃ rattavarapaṃsukūlacīvaraṃ pārupitvā gandhakuṭidvārato kañcanaguhato sīho viya nikkhamitvā gandhakuṭipamukhe aṭṭhāsi. Atha sabbe bhikkhū attano attano pattacīvaramādāya bhagavantaṃ parivārayiṃsu. Te pana parivāretvā ṭhitā bhikkhū evarūpā ahesuṃ –</paragraph>
    <gatha1 line="239">‘‘Appicchā pana santuṭṭhā, vattāro vacanakkhamā;</gatha1>
    <gathalast line="240">Pavivittā asaṃsaṭṭhā, vinītā pāpagarahino.</gathalast>
    <gatha1 line="241">‘‘Sabbepi sīlasampannā, samādhijjhānakovidā;</gatha1>
    <gathalast line="242">Paññāvimuttisampannā, tipañcacaraṇāyutā.</gathalast>
    <gatha1 line="243">‘‘Khīṇāsavā <pageBreak edition="V" number="0.0100" /> vasippattā, iddhimanto yasassino;</gatha1>
    <gathalast line="244">Santindriyā damappattā, suddhā khīṇapunabbhavā’’ti.</gathalast>
    <paragraph line="245">Iti <pageBreak edition="M" number="0.0111" /><pageBreak edition="P" number="0.0087" /> bhagavā sayaṃ vītarāgo vītarāgehi vītadoso vītadosehi vītamoho vītamohehi parivuto ativiya virocittha. Atha satthā mahānubhāvānaṃ khīṇāsavānaṃ chaḷabhiññānaṃ catūhi satasahassehi parivuto marugaṇaparivuto dasasatanayano viya brahmagaṇaparivuto hāritamahābrahmā viya ca aparimitasamayasamupacitakusalabalajanitāya anopamāya buddhalīḷāya tārāgaṇaparivuto saradasamayarajanikaro viya ca gaganatalaṃ taṃ maggaṃ alaṅkatapaṭiyattaṃ paṭipajji.</paragraph>
    <gatha1 line="246">‘‘Suvaṇṇavaṇṇāya pabhāya dhīro, suvaṇṇavaṇṇe kira maggarukkhe;</gatha1>
    <gathalast line="247">Suvaṇṇavaṇṇe kusume karonto, suvaṇṇavaṇṇo paṭipajji maggaṃ’’.</gathalast>
    <paragraph line="248">Sumedhatāpasopi tena alaṅkatapaṭiyattena maggena āgacchantassa dīpaṅkarassa bhagavato dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya parikkhepaṃ sassirikaṃ indanīlamaṇisadisaṃ ākāse nānappakārā vijjulatā viya chabbaṇṇabuddharasmiyo vissajjentaṃ rūpasobhaggappattaṃ attabhāvaṃ akkhīni ummīletvā oloketvā – ‘‘ajja mayā dasabalassa jīvitapariccāgaṃ kātuṃ vaṭṭatī’’ti, ‘‘mā bhagavā kalale akkami, maṇimayaphalakasetuṃ akkamanto viya saddhiṃ catūhi khīṇāsavasatasahassehi mama piṭṭhiṃ akkamanto gacchatu, taṃ me bhavissati dīgharattaṃ hitāya sukhāyā’’ti kese mocetvā ajinajaṭāvākacīrāni kāḷavaṇṇe kalale pattharitvā tattheva kalalapiṭṭhe nipajji. Tena vuttaṃ –</paragraph>
    <hangnum line="249" number="40"></hangnum>
    <gatha1 line="250"> ‘‘Te me puṭṭhā viyākaṃsu, buddho loke anuttaro;</gatha1>
    <gatha2 line="251">Dīpaṅkaro nāma jino, uppajji lokanāyako;</gatha2>
    <gathalast line="252">Tassa sodhīyati maggo, añjasaṃ vaṭumāyanaṃ.</gathalast>
    <hangnum line="253" number="41"></hangnum>
    <gatha1 line="254"> ‘‘Buddhoti vacanaṃ sutvāna, pīti uppajji tāvade;</gatha1>
    <gathalast line="255">Buddho buddhoti kathayanto, somanassaṃ pavedayiṃ.</gathalast>
    <hangnum line="256" number="42"></hangnum>
    <gatha1 line="257"> ‘‘Tattha <pageBreak edition="M" number="0.0112" /><pageBreak edition="V" number="0.0101" /> ṭhatvā vicintesiṃ, tuṭṭho saṃviggamānaso;</gatha1>
    <gathalast line="258">Idha bījāni ropissaṃ, khaṇo ve mā upaccagā.</gathalast>
    <hangnum line="259" number="43"></hangnum>
    <gatha1 line="260"> ‘‘Yadi buddhassa sodhetha, ekokāsaṃ dadātha me;</gatha1>
    <gathalast line="261">Ahampi sodhayissāmi, añjasaṃ vaṭumāyanaṃ.</gathalast>
    <hangnum line="262" number="44"></hangnum>
    <gatha1 line="263"> ‘‘Adaṃsu <pageBreak edition="P" number="0.0088" /> te mamokāsaṃ, sodhetuṃ añjasaṃ tadā;</gatha1>
    <gathalast line="264">Buddho buddhoti cintento, maggaṃ sodhemahaṃ tadā.</gathalast>
    <hangnum line="265" number="45"></hangnum>
    <gatha1 line="266"> ‘‘Aniṭṭhite mamokāse, dīpaṅkaro mahāmuni;</gatha1>
    <gatha1 line="267">Catūhi satasahassehi, chaḷabhiññehi tādihi;</gatha1>
    <gathalast line="268">Khīṇāsavehi vimalehi, paṭipajji añjasaṃ jino.</gathalast>
    <hangnum line="269" number="46"></hangnum>
    <gatha1 line="270"> ‘‘Paccuggamanā vattanti, vajjanti bheriyo bahū;</gatha1>
    <gathalast line="271">Āmoditā naramarū, sādhukāraṃ pavattayuṃ.</gathalast>
    <hangnum line="272" number="47"></hangnum>
    <gatha1 line="273"> ‘‘Devā manusse passanti, manussāpi ca devatā;</gatha1>
    <gathalast line="274">Ubhopi te pañjalikā, anuyanti tathāgataṃ.</gathalast>
    <hangnum line="275" number="48"></hangnum>
    <gatha1 line="276"> ‘‘Devā dibbehi turiyehi, manussā mānusehi ca;</gatha1>
    <gathalast line="277">Ubhopi te vajjayantā, anuyanti tathāgataṃ.</gathalast>
    <hangnum line="278" number="49"></hangnum>
    <gatha1 line="279"> ‘‘Dibbaṃ mandāravaṃ pupphaṃ, padumaṃ pārichattakaṃ;</gatha1>
    <gathalast line="280">Disodisaṃ okiranti, ākāsanabhagatā marū.</gathalast>
    <hangnum line="281" number="50"></hangnum>
    <gatha1 line="282"> ‘‘Dibbaṃ candanacuṇṇañca, varagandhañca kevalaṃ;</gatha1>
    <gathalast line="283">Disodisaṃ okiranti, ākāsanabhagatā marū.</gathalast>
    <hangnum line="284" number="51"></hangnum>
    <gatha1 line="285"> ‘‘Campakaṃ saralaṃ nīpaṃ, nāgapunnāgaketalaṃ;</gatha1>
    <gathalast line="286">Disodisaṃ ukkhipanti, bhūmitalagatā narā.</gathalast>
    <hangnum line="287" number="52"></hangnum>
    <gatha1 line="288"> ‘‘Kese <pageBreak edition="V" number="0.0102" /> muñcitvāhaṃ tattha, vākacīrañca cammakaṃ;</gatha1>
    <gathalast line="289">Kalale pattharitvāna, avakujjo nipajjahaṃ.</gathalast>
    <hangnum line="290" number="53"></hangnum>
    <gatha1 line="291"> ‘‘Akkamitvāna maṃ buddho, saha sissehi gacchatu;</gatha1>
    <gathalast line="292">Mā naṃ kalale akkamittha, hitāya me bhavissatī’’ti.</gathalast>
    <paragraph line="293">Tattha <pageBreak edition="M" number="0.0113" /><bold>viyākaṃsū</bold>ti byākariṃsu. ‘‘Dīpaṅkaro nāma jino, tassa sodhīyati patho’’tipi pāṭho. <bold>Somanassaṃ pavedayi</bold>nti somanassamanubhavinti attho. <bold>Tattha ṭhatvā</bold>ti yasmiṃ padese ākāsato otari, tattheva ṭhatvā. <bold>Saṃviggamānaso</bold>ti pītivimhitamānaso. <bold>Idhā</bold>ti imasmiṃ dīpaṅkare puññakkhette. <bold>Bījānī</bold>ti kusalabījāni. <bold>Ropissa</bold>nti ropissāmi. <bold>Khaṇo</bold>ti aṭṭhakkhaṇavirahito navamo khaṇasannipāto. Atidullabho so mayā paṭiladdho. <bold>Ve</bold>ti nipātamattaṃ. <bold>Mā upaccagā</bold>ti so mā accagamā, mā atikkamīti attho. <bold>Dadāthā</bold>ti <pageBreak edition="P" number="0.0089" /> detha. <bold>Te</bold>ti ye me puṭṭhā manussā, teti attho. <bold>Sodhemahaṃ tadā</bold>ti sodhemi ahaṃ tadā. <bold>Aniṭṭhite</bold>ti apariyosite vippakate. <bold>Khīṇāsavehī</bold>ti ettha cattāro āsavā – kāmāsavo, bhavāsavo, diṭṭhāsavo, avijjāsavoti (cūḷani. jatukaṇṇimāṇavapucchāniddesa 69) ime cattāro āsavā yesaṃ khīṇā pahīnā samucchinnā paṭippassaddhā abhabbuppattikā ñāṇagginā daḍḍhā, te khīṇāsavā, tehi khīṇāsavehi. Khīṇāsavattāyeva <bold>vimalehi</bold>.</paragraph>
    <paragraph line="294"><bold>Devā manusse passantī</bold>ti ettha devānaṃ manussadassane vattabbaṃ natthi, pakatidassanavasena pana yathā manussā idha ṭhatvā passanti, evaṃ devāpi manusse passantīti attho. <bold>Devatā</bold>ti deve. <bold>Ubhopī</bold>ti ubho devamanussā. <bold>Pañjalikā</bold>ti katapañjalikā, ubhopi hatthe sirasi patiṭṭhāpetvāti attho. <bold>Anuyanti tathāgata</bold>nti tathāgatassa pacchato yanti, anuyoge sati sāmiatthe upayogavacanaṃ hotīti lakkhaṇaṃ. Tena vuttaṃ ‘‘anuyanti tathāgata’’nti. <bold>Vajjayantā</bold>ti vādentā.</paragraph>
    <paragraph line="295"><bold>Mandārava</bold>nti mandāravapupphaṃ. <bold>Disodisa</bold>nti disato disato. <bold>Okirantī</bold>ti avakiranti. <bold>Ākāsanabhagatā</bold>ti ākāsasaṅkhāte nabhasi gatā. Atha vā ākāsaṃ gatā saggagatāva. ‘‘Nabho’’ti hi saggo vuccati. <bold>Marū</bold>ti amarā. <bold>Sarala</bold>nti saralatarukusumaṃ. <bold>Nīpa</bold>nti kadambapupphaṃ. <bold>Nāgapunnāgaketaka</bold>nti nāgapunnāgaketakapupphāni ca. <bold>Bhūmitalagatā</bold>ti bhūmigatā.</paragraph>
    <paragraph line="296"><bold>Kese</bold><pageBreak edition="V" number="0.0103" /><bold>muñcitvāha</bold>nti ahaṃ kese baddhā kalāpakuṭilajaṭā muñcitvā, vippakiritvāti attho. <bold>Tatthā</bold>ti mayhaṃ dinne okāse. <bold>Cammaka</bold>nti cammakkhaṇḍaṃ. <bold>Kalale</bold>ti cikkhallakaddame. <bold>Avakujjo</bold>ti adhomukho hutvā. <bold>Nipajjaha</bold>nti nipajjiṃ <pageBreak edition="M" number="0.0114" /> ahaṃ. <bold>Mā na</bold>nti ettha <bold>mā</bold>ti paṭisedhatthe nipāto. <bold>Na</bold>nti padapūraṇatthe nipāto, buddho kalale mā akkamitthāti attho. <bold>Hitāya me bhavissatī</bold>ti taṃ kalale anakkamanaṃ dīgharattaṃ mama hitatthāya bhavissatīti. ‘‘Sukhāya me bhavissatī’’tipi pāṭho.</paragraph>
    <paragraph line="297">Tato <pageBreak edition="P" number="0.0090" /> sumedhapaṇḍito kalalapiṭṭhe nipanno evaṃ cintesi – ‘‘sacāhaṃ iccheyyaṃ sabbakilese jhāpetvā saṅghanavako hutvā rammanagaraṃ paviseyyaṃ, aññātakavesena pana me kilese jhāpetvā nibbānappattiyā kiccaṃ natthi, yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ, idaṃ me patirūpa’’nti. Tato aṭṭha dhamme samodhānetvā buddhabhāvāya abhinīhāraṃ katvā nipajji. Tena vuttaṃ –</paragraph>
    <hangnum line="298" number="54"></hangnum>
    <gatha1 line="299"> ‘‘Pathaviyaṃ nipannassa, evaṃ me āsi cetaso;</gatha1>
    <gathalast line="300">Icchamāno ahaṃ ajja, kilese jhāpaye mama.</gathalast>
    <hangnum line="301" number="55"></hangnum>
    <gatha1 line="302"> ‘‘Kiṃ me aññātavesena, dhammaṃ sacchikatenidha;</gatha1>
    <gathalast line="303">Sabbaññutaṃ pāpuṇitvā, buddho hessaṃ sadevake.</gathalast>
    <hangnum line="304" number="56"></hangnum>
    <gatha1 line="305"> ‘‘Kiṃ me ekena tiṇṇena, purisena thāmadassinā;</gatha1>
    <gathalast line="306">Sabbaññutaṃ pāpuṇitvā, santāressaṃ sadevakaṃ.</gathalast>
    <hangnum line="307" number="57"></hangnum>
    <gatha1 line="308"> ‘‘Iminā me adhikārena, katena purisuttame;</gatha1>
    <gathalast line="309">Sabbaññutaṃ pāpuṇitvā, tāremi janataṃ bahuṃ.</gathalast>
    <hangnum line="310" number="58"></hangnum>
    <gatha1 line="311"> ‘‘Saṃsārasotaṃ chinditvā, viddhaṃsetvā tayo bhave;</gatha1>
    <gathalast line="312">Dhammanāvaṃ samāruyha, santāressaṃ sadevaka’’nti.</gathalast>
    <paragraph line="313">Tattha <bold>pathaviyaṃ nipannassā</bold>ti puthaviyā nipannassa. Ayameva vā pāṭho. <bold>Cetaso</bold>ti cetaso parivitakko <pageBreak edition="V" number="0.0104" /> ahosīti attho. ‘‘Evaṃ me āsi cetanā’’tipi pāṭho. <bold>Icchamāno</bold>ti ākaṅkhamāno. <bold>Kilese</bold>ti kilissanti upatāpentīti kilesā, rāgādayo dasa. <bold>Jhāpaye</bold>ti jhāpeyyaṃ, mama kilese jhāpaye ahanti attho.</paragraph>
    <paragraph line="314"><bold>Ki</bold>nti paṭikkhepavacanaṃ. <bold>Aññātavesenā</bold>ti apākaṭavesena, aviññātena paṭicchannena. Idha pana bhikkhū viya āsavakkhayaṃ katvā kiṃ, buddhakare dhamme <pageBreak edition="M" number="0.0115" /> pūretvā paṭisandhijātibodhidhammacakkappavattanesu mahāpathavikampanaṃ katvā buddho bodhetā, tiṇṇo tāretā, mutto mocetā bhaveyyanti adhippāyo. <bold>Sadevake</bold>ti sadevake loke.</paragraph>
    <paragraph line="315"><bold>Thāmadassinā</bold>ti attano thāmabalaṃ passamānena. <bold>Santāressa</bold>nti santāressāmi. <bold>Sadevaka</bold>nti <pageBreak edition="P" number="0.0091" /> sadevakaṃ sattanikāyaṃ, sadevakaṃ lokaṃ vā. <bold>Adhikārenā</bold>ti adhivisiṭṭhena kārena, buddhassa mama jīvitaṃ pariccajitvā kalalapiṭṭhe sayanenādhikārenāti attho.</paragraph>
    <paragraph line="316"><bold>Saṃsārasota</bold>nti kammakilesavasena yonigativiññāṇaṭṭhitinavasattāvāsesu ito cito ca saṃsaraṇaṃ saṃsāro. Yathāha –</paragraph>
    <gatha1 line="317">‘‘Khandhānañca paṭipāṭi, dhātuāyatanānañca;</gatha1>
    <gathalast line="318">Abbocchinnaṃ vattamānā, saṃsāroti pavuccatī’’ti. (visuddhi. 2.619; dī. ni. aṭṭha. 2.95 apasādanāvaṇṇanā; saṃ. ni. aṭṭha. 2.2.60; a. ni. aṭṭha. 2.4.199; dha. sa. aṭṭha. nidānakathā; vibha. aṭṭha. 226 saṅkhāpadaniddesa; su. ni. aṭṭha. 2.523; udā. aṭṭha. 39; itivu. aṭṭha. 14, 58; theragā. aṭṭha. 1.67, 99; cūḷani. aṭṭha. 6; paṭi. ma. aṭṭha. 2.1.117);</gathalast>
    <paragraph line="319">Saṃsāro ca so sotaṃ ceti saṃsārasotaṃ, taṃ saṃsārasotaṃ. Atha vā saṃsārassa sotaṃ <bold>saṃsārasotaṃ,</bold> saṃsārakāraṇaṃ taṇhāsotaṃ chinditvāti attho. <bold>Tayo bhave</bold>ti kāmarūpārūpabhave. Tibhavanibbattakakammakilesā tayo bhavāti adhippetā. <bold>Dhammanāva</bold>nti ariyaṃ aṭṭhaṅgikaṃ maggaṃ. So hi caturoghuttaraṇaṭṭhena ‘‘dhammanāvā’’ti vuccati. <bold>Samāruyhā</bold>ti āruyha. <bold>Santāressa</bold>nti santāressāmi. Yasmā pana buddhattaṃ patthentassa –</paragraph>
    <hangnum line="320" number="59"></hangnum>
    <gatha1 line="321"> ‘‘Manussattaṃ <pageBreak edition="V" number="0.0105" /> liṅgasampatti, hetu satthāradassanaṃ;</gatha1>
    <gatha1 line="322">Pabbajjā guṇasampatti, adhikāro ca chandatā;</gatha1>
    <gathalast line="323">Aṭṭhadhammasamodhānā, abhinīhāro samijjhati’’.</gathalast>
    <paragraph line="324">Tattha <bold>manussatta</bold>nti manussattabhāveyeva ṭhatvā buddhattaṃ patthentassa patthanā samijjhati, na nāgajātiādīsu ṭhitānaṃ. Kasmāti ce? Ahetukabhāvato.</paragraph>
    <paragraph line="325"><bold>Liṅgasampattī</bold>ti manussattabhāve vattamānassāpi purisaliṅge ṭhitasseva patthanā samijjhati, na itthiyā vā paṇḍakanapuṃsakaubhatobyañjanakānaṃ vā samijjhati <pageBreak edition="M" number="0.0116" />. Kasmāti ce? Lakkhaṇapāripūriyā abhāvato. Vuttañhetaṃ – ‘‘aṭṭhānametaṃ, bhikkhave, anavakāso, yaṃ itthī arahaṃ assa sammāsambuddho’’ti (ma. ni. 3.130; a. ni. 1.279; vibha. 809) vitthāro. Tasmā itthiliṅge ṭhitassa manussajātikassāpi patthanā na samijjhati.</paragraph>
    <paragraph line="326"><bold>Hetū</bold>ti purisassāpi tasmiṃ attabhāve arahattappattiyā hetusampannasseva patthanā samijjhati, no itarassa.</paragraph>
    <paragraph line="327"><bold>Satthāradassana</bold>nti sace jīvamānakabuddhasseva santike pattheti patthanā samijjhati. Parinibbute bhagavati cetiyassa santike vā bodhirukkhamūle vā paṭimāya vā paccekabuddhabuddhasāvakānaṃ vā santike patthanā na samijjhati. Kasmā? Bhabbābhabbake ñatvā kammavipākaparicchedakañāṇena <pageBreak edition="P" number="0.0092" /> paricchinditvā byākātuṃ asamatthattā. Tasmā buddhassa santikeyeva patthanā samijjhati.</paragraph>
    <paragraph line="328"><bold>Pabbajjā</bold>ti buddhassa bhagavato santike patthentassāpi kammakiriyavādīsu tāpasesu vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā? Pabbajitāyeva hi bodhisattā sambodhiṃ adhigacchanti, na gahaṭṭhā. Tasmā ādimhi paṇidhānakālepi pabbajiteneva bhavitabbaṃ.</paragraph>
    <paragraph line="329"><bold>Guṇasampattī</bold>ti pabbajitassāpi aṭṭhasamāpattilābhino pañcābhiññasseva samijjhati, na pana imāya guṇasampattiyā virahitassa. Kasmā? Nigguṇassa tadabhāvato.</paragraph>
    <paragraph line="330"><bold>Adhikāro</bold>ti <pageBreak edition="V" number="0.0106" /> guṇasampannenāpi yena attano jīvitaṃ buddhānaṃ pariccattaṃ hoti, tassa iminā adhikārena sampannasseva samijjhati, na itarassa.</paragraph>
    <paragraph line="331"><bold>Chandatā</bold>ti abhinīhārasampannassāpi yassa buddhakārakadhammānaṃ atthāya mahanto chando vāyāmo ca ussāho ca pariyeṭṭhi ca, tasseva samijjhati, na itarassa. Tatridaṃ chandamahantatāya opammaṃ – sace hi evamassa, ‘‘yo pana sakalacakkavāḷagabbhaṃ ekodakībhūtaṃ attano bāhubalena uttaritvā pāraṃ gantuṃ samattho, so buddhattaṃ pāpuṇāti. Yo panimaṃ attano dukkaraṃ na maññati ‘ahaṃ imaṃ uttaritvā pāraṃ gamissāmī’’’ti evaṃ mahatā chandena ussāhena samannāgato hoti, tassa patthanā samijjhati, na itarassa (su. ni. aṭṭha. 1.khaggavisāṇasuttavaṇṇanā; apa. aṭṭha. 1.dūrenidāna, sumedhakathā; cariyā. aṭṭha. pakiṇṇakakathā).</paragraph>
    <paragraph line="332">Sumedhapaṇḍito <pageBreak edition="M" number="0.0117" /> pana ime aṭṭha dhamme samodhānetvāva buddhabhāvāya abhinīhāraṃ katvā nipajji. Dīpaṅkaropi bhagavā āgantvā sumedhapaṇḍitassa sīsabhāge ṭhatvā kalalapiṭṭhe nipannaṃ sumedhatāpasaṃ disvā – ‘‘ayaṃ tāpaso buddhattāya abhinīhāraṃ katvā nipanno, ijjhissati nu kho etassa patthanā, udāhu no’’ti anāgataṃsañāṇaṃ pesetvā upadhārento – ‘‘ito kappasatasahassādhikāni cattāri asaṅkhyeyyāni atikkamitvā gotamo nāma buddho bhavissatī’’ti ñatvā ṭhitakova parisamajjhe byākāsi – ‘‘passatha no, tumhe bhikkhave, imaṃ uggatapaṃ tāpasaṃ kalalapiṭṭhe nipanna’’nti. ‘‘Evaṃ, bhante’’ti. Ayaṃ buddhattāya abhinīhāraṃ katvā nipanno, samijjhissati imassa tāpasassa patthanā, ayañhi ito kappasatasahassādhikānaṃ catunnaṃ asaṅkhyeyyānaṃ matthake gotamo nāma buddho loke bhavissati. Tasmiṃ panassa attabhāve kapilavatthu nāma nagaraṃ nivāso bhavissati, mahāmāyā nāma devī mātā, suddhodano nāma rājā pitā, upatisso ca kolito ca dve aggasāvakā, ānando nāma upaṭṭhāko, khemā ca uppalavaṇṇā ca dve aggasāvikā bhavissanti <pageBreak edition="P" number="0.0093" />. Ayaṃ paripakkañāṇo hutvā mahābhinikkhamanaṃ nikkhamitvā mahāpadhānaṃ padahitvā nigrodhamūle sujātāya nāma kumāriyā dinnaṃ pāyāsaṃ paṭiggahetvā nerañjarāya tīre paribhuñjitvā bodhimaṇḍaṃ āruyha assattharukkhamūle abhisambujjhissatīti. Tena vuttaṃ –</paragraph>
    <hangnum line="333" number="60"></hangnum>
    <gatha1 line="334"> ‘‘Dīpaṅkaro lokavidū, āhutīnaṃ paṭiggaho;</gatha1>
    <gathalast line="335">Ussīsake maṃ ṭhatvāna, idaṃ vacanamabravi.</gathalast>
    <hangnum line="336" number="61"></hangnum>
    <gatha1 line="337"> ‘‘Passatha <pageBreak edition="V" number="0.0107" /> imaṃ tāpasaṃ, jaṭilaṃ uggatāpanaṃ;</gatha1>
    <gathalast line="338">Aparimeyyito kappe, buddho loke bhavissati.</gathalast>
    <hangnum line="339" number="62"></hangnum>
    <gatha1 line="340"> ‘‘Ahū kapilavhayā rammā, nikkhamitvā tathāgato;</gatha1>
    <gathalast line="341">Padhānaṃ padahitvāna, katvā dukkarakārikaṃ.</gathalast>
    <hangnum line="342" number="63"></hangnum>
    <gatha1 line="343"> ‘‘Ajapālarukkhamūlasmiṃ, nisīditvā tathāgato;</gatha1>
    <gathalast line="344">Tattha pāyāsaṃ paggayha, nerañjaramupehiti.</gathalast>
    <hangnum line="345" number="64"></hangnum>
    <gatha1 line="346"> ‘‘Nerañjarāya tīramhi, pāyāsaṃ ada so jino;</gatha1>
    <gathalast line="347">Paṭiyattavaramaggena, bodhimūlamupehiti.</gathalast>
    <hangnum line="348" number="65"></hangnum>
    <gatha1 line="349"> ‘‘Tato <pageBreak edition="M" number="0.0118" /> padakkhiṇaṃ katvā, bodhimaṇḍaṃ anuttaro;</gatha1>
    <gathalast line="350">Assattharukkhamūlamhi, bujjhissati mahāyaso.</gathalast>
    <hangnum line="351" number="66"></hangnum>
    <gatha1 line="352"> ‘‘Imassa janikā mātā, māyā nāma bhavissati;</gatha1>
    <gathalast line="353">Pitā suddhodano nāma, ayaṃ hessati gotamo.</gathalast>
    <hangnum line="354" number="67"></hangnum>
    <gatha1 line="355"> ‘‘Anāsavā vītarāgā, santacittā samāhitā;</gatha1>
    <gatha2 line="356">Kolito upatisso ca, aggā hessanti sāvakā;</gatha2>
    <gathalast line="357">Ānando nāmupaṭṭhāko, upaṭṭhissatimaṃ jinaṃ.</gathalast>
    <hangnum line="358" number="68"></hangnum>
    <gatha1 line="359"> ‘‘Khemā uppalavaṇṇā ca, aggā hessanti sāvikā;</gatha1>
    <gathalast line="360">Anāsavā vītarāgā, santacittā samāhitā.</gathalast>
    <hangnum line="361" number="69"></hangnum>
    <gatha1 line="362"> ‘‘Bodhi tassa bhagavato, assatthoti pavuccati;</gatha1>
    <gatha2 line="363">Citto ca hatthāḷavako, aggā hessantupaṭṭhakā;</gatha2>
    <gathalast line="364">Uttarā nandamātā ca, aggā hessantupaṭṭhikā’’ti.</gathalast>
    <paragraph line="365">Tattha <bold>lokavidū</bold>ti sabbathā viditalokattā pana lokavidū. Bhagavā hi sabhāvato samudayato <pageBreak edition="V" number="0.0108" /> nirodhato nirodhūpāyatoti sabbathāpi lokaṃ <pageBreak edition="P" number="0.0094" /> avedi aññāsi paṭivijjhi. Tasmā lokavidūti vuccati. Yathāha –</paragraph>
    <gatha1 line="366">‘‘Tasmā have lokavidū sumedho, lokantagū vūsitabrahmacariyo;</gatha1>
    <gathalast line="367">Lokassa antaṃ samitāvi ñatvā, nāsīsatī lokamimaṃ parañcā’’ti. (saṃ. ni. 1.107; a. ni. 4.46);</gathalast>
    <paragraph line="368">Api ca tayo lokā – saṅkhāraloko, sattaloko, okāsalokoti. Tattha saṅkhāraloko nāma paṭiccasamuppannā pathaviādayo dhammā. Sattaloko nāma saññino asaññino nevasaññināsaññino ca sattā. Okāsaloko nāma sattānaṃ nivāsaṭṭhānaṃ. Ime pana tayopi lokā bhagavatā yathāsabhāvato viditā, tasmā lokavidūti vuccati. <bold>Āhutīnaṃ paṭiggaho</bold>ti dānānaṃ paṭiggahetuṃ arahattā dakkhiṇeyyattā āhutīnaṃ paṭiggaho. <bold>Ussīsake maṃ ṭhatvānā</bold>ti mama <pageBreak edition="M" number="0.0119" /> sīsasamīpe ṭhatvā. <bold>Idaṃ</bold> idāni vattabbaṃ vacanaṃ abravīti attho. <bold>Jaṭila</bold>nti jaṭā assa santīti jaṭilo, taṃ jaṭilaṃ. <bold>Uggatāpana</bold>nti uggatāpasaṃ. <bold>Ahū</bold>ti ahani, athāti attho. Ayameva vā pāṭho. <bold>Kapilavhayā</bold>ti kapilaavhayā abhidhānā. <bold>Rammā</bold>ti ramaṇīyato. <bold>Padhāna</bold>nti vīriyaṃ. <bold>Ehitī</bold>ti essati gamissati. Sesagāthāsu uttānamevāti.</paragraph>
    <paragraph line="369">Tato sumedhapaṇḍito – ‘‘mayhaṃ kira patthanā samijjhissatī’’ti sañjātasomanasso ahosi. Mahājano dīpaṅkaradasabalassa vacanaṃ sutvā – ‘‘sumedhatāpaso kira buddhabījaṅkuro’’ti haṭṭhatuṭṭho ahosi. Evañcassa ahosi – ‘‘yathā nāma puriso nadiṃ taranto ujukena titthena tarituṃ asakkonto heṭṭhātitthena uttarati, evameva mayaṃ dīpaṅkaradasabalassa sāsane maggaphalaṃ alabhamānā anāgate yadā tvaṃ buddho bhavissasi, tadā tava sammukhā maggaphalaṃ sacchikātuṃ samatthā bhaveyyāmā’’ti patthanaṃ akaṃsu. Dīpaṅkaradasabalo bodhisattaṃ mahāsattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi. Tepi catusatasahassā khīṇāsavā bodhisattaṃ pupphehi ca gandhehi ca pūjetvā padakkhiṇaṃ katvā pakkamiṃsu. Devamanussā pana tatheva pūjetvā vanditvā pakkamiṃsu.</paragraph>
    <paragraph line="370">Atha sabbalokamatidīpaṅkaro dīpaṅkaro bhagavā catūhi khīṇāsavasatasahassehi parivuto rammanagaravāsīhi pūjiyamāno devatāhi abhivandiyamāno sañjhāppabhānurañjitavarakanakagirisikharo viya jaṅgamamāno anekesu pāṭihāriyesu <pageBreak edition="P" number="0.0095" /> vattamānesu tena alaṅkatapaṭiyattena <pageBreak edition="V" number="0.0109" /> maggena gantvā nānāsurabhikusumagandhavāsitaṃ cuṇṇasammodagandhaṃ samussitadhajapaṭākaṃ gandhānubaddhahadayehi bhamaragaṇehi gumbagumbāyamānaṃ dhūpandhakāraṃ amarapurasadisasobhaṃ abhirammaṃ rammanagaraṃ pavisitvā paññatte mahārahe buddhāsane yugandharamatthake saradasamayarucirakararajanikaro timiranikaranidhanakaro kamalavanavikasanakaro divasakaro viya dasabaladivasakaro nisīdi. Bhikkhusaṅghopi paṭipāṭiyā attano attano pattāsane nisīdi. Rammanagaravāsino pana upāsakā saddhādiguṇasampannā nānāvidhakhajjādīhi samalaṅkataṃ vaṇṇagandharasasampannaṃ asadisaṃ sukhanidānaṃ dānaṃ buddhappamukhassa bhikkhusaṅghassa adaṃsu.</paragraph>
    <paragraph line="371">Atha <pageBreak edition="M" number="0.0120" /> kho bodhisatto dasabalassa byākaraṇaṃ sutvā buddhabhāvaṃ karatalagatamiva maññamāno pamuditahadayo sabbesu paṭikkantesu sayanā vuṭṭhāya – ‘‘pāramiyo vicinissāmī’’ti puppharāsimatthake pallaṅkaṃ ābhujitvā nisīdi. Evaṃ nisinne mahāsatte sakaladasasahassacakkavāḷadevatā sādhukāraṃ datvā – ‘‘ayya sumedhatāpasa, porāṇakabodhisattānaṃ pallaṅkaṃ ābhujitvā – ‘pāramiyo vicinissāmī’ti nisinnakāle yāni pubbanimittāni nāma paññāyanti, tāni sabbānipi ajja pātubhūtāni nissaṃsayena tvaṃ buddho bhavissasi, mayametaṃ jānāma – ‘yassetāni nimittāni paññāyanti, so ekanteneva buddho bhavissati’ tasmā tvaṃ attano vīriyaṃ daḷhaṃ katvā paggaṇhā’’ti bodhisattaṃ nānappakārāhi thutīhi abhitthaviṃsu. Tena vuttaṃ –</paragraph>
    <hangnum line="372" number="70"></hangnum>
    <gatha1 line="373"> ‘‘Idaṃ sutvāna vacanaṃ, asamassa mahesino;</gatha1>
    <gathalast line="374">Āmoditā naramarū, buddhabījaṃ kira ayaṃ.</gathalast>
    <hangnum line="375" number="71"></hangnum>
    <gatha1 line="376"> ‘‘Ukkuṭṭhisaddā vattanti, apphoṭenti hasanti ca;</gatha1>
    <gathalast line="377">Katañjalī namassanti, dasasahassī sadevakā.</gathalast>
    <hangnum line="378" number="72"></hangnum>
    <gatha1 line="379"> ‘‘Yadimassa lokanāthassa, virajjhissāma sāsanaṃ;</gatha1>
    <gathalast line="380">Anāgatamhi addhāne, hessāma sammukhā imaṃ.</gathalast>
    <hangnum line="381" number="73"></hangnum>
    <gatha1 line="382"> ‘‘Yathā manussā nadiṃ tarantā, paṭititthaṃ virajjhiya;</gatha1>
    <gathalast line="383">Heṭṭhātitthe gahetvāna, uttaranti mahānadiṃ.</gathalast>
    <hangnum line="384" number="74"></hangnum>
    <gatha1 line="385"> ‘‘Evameva mayaṃ sabbe, yadi muñcāmimaṃ jinaṃ;</gatha1>
    <gathalast line="386">Anāgatamhi addhāne, hessāma sammukhā imaṃ.</gathalast>
    <hangnum line="387" number="75"></hangnum>
    <gatha1 line="388"> ‘‘Dīpaṅkaro <pageBreak edition="V" number="0.0110" /><pageBreak edition="P" number="0.0096" /> lokavidū, āhutīnaṃ paṭiggaho;</gatha1>
    <gathalast line="389">Mama kammaṃ pakittetvā, dakkhiṇaṃ pādamuddhari.</gathalast>
    <hangnum line="390" number="76"></hangnum>
    <gatha1 line="391"> ‘‘Ye tatthāsuṃ jinaputtā, padakkhiṇamakaṃsu maṃ;</gatha1>
    <gathalast line="392">Devā manussā asurā ca, abhivādetvāna pakkamuṃ.</gathalast>
    <hangnum line="393" number="77"></hangnum>
    <gatha1 line="394"> ‘‘Dassanaṃ me atikkante, sasaṅghe lokanāyake;</gatha1>
    <gathalast line="395">Sayanā vuṭṭhahitvāna, pallaṅkaṃ ābhujiṃ tadā.</gathalast>
    <hangnum line="396" number="78"></hangnum>
    <gatha1 line="397"> ‘‘Sukhena <pageBreak edition="M" number="0.0121" /> sukhito homi, pāmojjena pamodito;</gatha1>
    <gathalast line="398">Pītiyā ca abhissanno, pallaṅkaṃ ābhujiṃ tadā.</gathalast>
    <hangnum line="399" number="79"></hangnum>
    <gatha1 line="400"> ‘‘Pallaṅkena nisīditvā, evaṃ cintesahaṃ tadā;</gatha1>
    <gathalast line="401">Vasībhūto ahaṃ jhāne, abhiññāsu pāramiṃ gato.</gathalast>
    <hangnum line="402" number="80"></hangnum>
    <gatha1 line="403"> ‘‘Sahassiyamhi lokamhi, isayo natthi me samā;</gatha1>
    <gathalast line="404">Asamo iddhidhammesu, alabhiṃ īdisaṃ sukhaṃ.</gathalast>
    <hangnum line="405" number="81"></hangnum>
    <gatha1 line="406"> ‘‘Pallaṅkābhujane mayhaṃ, dasasahassādhivāsino;</gatha1>
    <gathalast line="407">Mahānādaṃ pavattesuṃ, dhuvaṃ buddho bhavissasi.</gathalast>
    <hangnum line="408" number="82"></hangnum>
    <gatha1 line="409"> ‘‘Yā pubbe bodhisattānaṃ, pallaṅkavaramābhuje;</gatha1>
    <gathalast line="410">Nimittāni padissanti, tāni ajja padissare.</gathalast>
    <hangnum line="411" number="83"></hangnum>
    <gatha1 line="412"> ‘‘Sītaṃ byapagataṃ hoti, uṇhañca upasammati;</gatha1>
    <gathalast line="413">Tāni ajja padissanti, dhuvaṃ buddho bhavissasi.</gathalast>
    <hangnum line="414" number="84"></hangnum>
    <gatha1 line="415"> ‘‘Dasasahassī lokadhātu, nissaddā honti nirākulā;</gatha1>
    <gathalast line="416">Tāni ajja padissanti, dhuvaṃ buddho bhavissasi.</gathalast>
    <hangnum line="417" number="85"></hangnum>
    <gatha1 line="418"> ‘‘Mahāvātā <pageBreak edition="V" number="0.0111" /> na vāyanti, na sandanti savantiyo;</gatha1>
    <gathalast line="419">Tāni ajja padissanti, dhuvaṃ buddho bhavissasi.</gathalast>
    <hangnum line="420" number="86"></hangnum>
    <gatha1 line="421"> ‘‘Thalajā dakajā pupphā, sabbe pupphanti tāvade;</gatha1>
    <gathalast line="422">Tepajja pupphitā sabbe, dhuvaṃ buddho bhavissasi.</gathalast>
    <hangnum line="423" number="87"></hangnum>
    <gatha1 line="424"> ‘‘Latā vā yadi vā rukkhā, phalabhārā honti tāvade;</gatha1>
    <gathalast line="425">Tepajja phalitā sabbe, dhuvaṃ buddho bhavissasi.</gathalast>
    <hangnum line="426" number="88"></hangnum>
    <gatha1 line="427"> ‘‘Ākāsaṭṭhā ca bhūmaṭṭhā, ratanā jotanti tāvade;</gatha1>
    <gathalast line="428">Tepajja ratanā jotanti, dhuvaṃ buddho bhavissasi.</gathalast>
    <hangnum line="429" number="89"></hangnum>
    <gatha1 line="430"> ‘‘Mānussakā ca dibbā ca, turiyā vajjanti tāvade;</gatha1>
    <gathalast line="431">Tepajjubho abhiravanti, dhuvaṃ buddho bhavissasi.</gathalast>
    <hangnum line="432" number="90"></hangnum>
    <gatha1 line="433"> ‘‘Vicittapupphā <pageBreak edition="P" number="0.0097" /> gaganā, abhivassanti tāvade;</gatha1>
    <gathalast line="434">Tepi ajja pavassanti, dhuvaṃ buddho bhavissasi.</gathalast>
    <hangnum line="435" number="91"></hangnum>
    <gatha1 line="436"> ‘‘Mahāsamuddo <pageBreak edition="M" number="0.0122" /> ābhujati, dasasahassī pakampati;</gatha1>
    <gathalast line="437">Tepajjubho abhiravanti, dhuvaṃ buddho bhavissasi.</gathalast>
    <hangnum line="438" number="92"></hangnum>
    <gatha1 line="439"> ‘‘Nirayepi dasasahasse, aggī nibbanti tāvade;</gatha1>
    <gathalast line="440">Tepajja nibbutā aggī, dhuvaṃ buddho bhavissasi.</gathalast>
    <hangnum line="441" number="93"></hangnum>
    <gatha1 line="442"> ‘‘Vimalo hoti sūriyo, sabbā dissanti tārakā;</gatha1>
    <gathalast line="443">Tepi ajja padissanti, dhuvaṃ buddho bhavissasi.</gathalast>
    <hangnum line="444" number="94"></hangnum>
    <gatha1 line="445"> ‘‘Anovaṭṭhena udakaṃ, mahiyā ubbhijji tāvade;</gatha1>
    <gathalast line="446">Tampajjubbhijjate mahiyā, dhuvaṃ buddho bhavissasi.</gathalast>
    <hangnum line="447" number="95"></hangnum>
    <gatha1 line="448"> ‘‘Tārāgaṇā <pageBreak edition="V" number="0.0112" /> virocanti, nakkhattā gaganamaṇḍale;</gatha1>
    <gathalast line="449">Visākhā candimāyuttā, dhuvaṃ buddho bhavissasi.</gathalast>
    <hangnum line="450" number="96"></hangnum>
    <gatha1 line="451"> ‘‘Bilāsayā darīsayā, nikkhamanti sakāsayā;</gatha1>
    <gathalast line="452">Tepajja āsayā chuddhā, dhuvaṃ buddho bhavissasi.</gathalast>
    <hangnum line="453" number="97"></hangnum>
    <gatha1 line="454"> ‘‘Na honti aratī sattānaṃ, santuṭṭhā honti tāvade;</gatha1>
    <gathalast line="455">Tepajja sabbe santuṭṭhā, dhuvaṃ buddho bhavissasi.</gathalast>
    <hangnum line="456" number="98"></hangnum>
    <gatha1 line="457"> ‘‘Rogā tadupasammanti, jighacchā ca vinassasi;</gatha1>
    <gathalast line="458">Tāni ajja padissanti, dhuvaṃ buddho bhavissasi.</gathalast>
    <hangnum line="459" number="99"></hangnum>
    <gatha1 line="460"> ‘‘Rogā tadā tanu hoti, doso moho vinassasi;</gatha1>
    <gathalast line="461">Tepajja vigatā sabbe, dhuvaṃ buddho bhavissasi.</gathalast>
    <hangnum line="462" number="100"></hangnum>
    <gatha1 line="463"> ‘‘Bhayaṃ tadā na bhavati, ajjapetaṃ padissati;</gatha1>
    <gathalast line="464">Tena liṅgena jānāma, dhuvaṃ buddho bhavissasi.</gathalast>
    <hangnum line="465" number="101"></hangnum>
    <gatha1 line="466"> ‘‘Rajonuddhaṃsatī uddhaṃ, ajjapetaṃ padissati;</gatha1>
    <gathalast line="467">Tena liṅgena jānāma, dhuvaṃ buddho bhavissasi.</gathalast>
    <hangnum line="468" number="102"></hangnum>
    <gatha1 line="469"> ‘‘Aniṭṭhagandho pakkamati, dibbagandho pavāyati;</gatha1>
    <gathalast line="470">Sopajja vāyatī gandho, dhuvaṃ buddho bhavissasi.</gathalast>
    <hangnum line="471" number="103"></hangnum>
    <gatha1 line="472"> ‘‘Sabbe <pageBreak edition="M" number="0.0123" /> devā padissanti, ṭhapayitvā arūpino;</gatha1>
    <gathalast line="473">Tepajja sabbe dissanti, dhuvaṃ buddho bhavissasi.</gathalast>
    <hangnum line="474" number="104"></hangnum>
    <gatha1 line="475"> ‘‘Yāvatā nirayā nāma, sabbe dissanti tāvade;</gatha1>
    <gathalast line="476">Tepajja sabbe dissanti, dhuvaṃ buddho bhavissasi.</gathalast>
    <hangnum line="477" number="105"></hangnum>
    <gatha1 line="478"> ‘‘Kuṭṭā <pageBreak edition="V" number="0.0113" /><pageBreak edition="P" number="0.0098" /> kavāṭā selā ca, na hontāvaraṇā tadā;</gatha1>
    <gathalast line="479">Ākāsabhūtā tepajja, dhuvaṃ buddho bhavissasi.</gathalast>
    <hangnum line="480" number="106"></hangnum>
    <gatha1 line="481"> ‘‘Cutī ca upapattī ca, khaṇe tasmiṃ na vijjati;</gatha1>
    <gathalast line="482">Tānipajja padissanti, dhuvaṃ buddho bhavissasi.</gathalast>
    <hangnum line="483" number="107"></hangnum>
    <gatha1 line="484"> ‘‘Daḷhaṃ paggaṇha vīriyaṃ, mā nivatta abhikkama;</gatha1>
    <gathalast line="485">Mayampetaṃ vijānāma, dhuvaṃ buddho bhavissasī’’ti.</gathalast>
    <paragraph line="486">Tattha <bold>idaṃ sutvāna vacana</bold>nti idaṃ dīpaṅkarassa bhagavato bodhisattassa byākaraṇavacanaṃ sutvā. <bold>Asamassā</bold>ti samassa sadisassa abhāvato asamassa. Yathāha –</paragraph>
    <gatha1 line="487">‘‘Na me ācariyo atthi, sadiso me na vijjati;</gatha1>
    <gathalast line="488">Sadevakasmiṃ lokasmiṃ, natthi me paṭipuggalo’’ti. (ma. ni. 1.285; 2.341; mahāva. 11; kathā. 405; mi. pa. 4.5.11);</gathalast>
    <paragraph line="489"><bold>Mahesino</bold>ti mahante sīlasamādhipaññākkhandhe esi gavesīti mahesī, tassa mahesino. <bold>Naramarū</bold>ti narā ca amarā ca, ukkaṭṭhaniddeso panāyaṃ sabbepi dasasahassilokadhātuyā nāgasupaṇṇayakkhādayopi āmoditāva. <bold>Buddhabījaṃ kira aya</bold>nti ayaṃ kira buddhaṅkuro uppannoti āmoditāti attho.</paragraph>
    <paragraph line="490"><bold>Ukkuṭṭhisaddā</bold>ti unnādasaddā vattanti. <bold>Apphoṭentī</bold>ti hatthehi bāhā abhihananti. <bold>Dasasahassī</bold>ti dasasahassilokadhātuyo. <bold>Sadevakā</bold>ti saha devehi sadevakā dasasahassī namassantīti attho. <bold>Yadimassā</bold>ti yadi imassa, ayameva vā pāṭho. <bold>Virajjhissāmā</bold>ti yadi na sampāpuṇissāma. <bold>Anāgatamhi addhāne</bold>ti anāgate kāle. <bold>Hessāmā</bold>ti bhavissāma. <bold>Sammukhā</bold>ti sammukhībhūtā. <bold>Ima</bold>nti imassa, sāmiatthe upayogavacanaṃ.</paragraph>
    <paragraph line="491"><bold>Nadiṃ</bold><pageBreak edition="M" number="0.0124" /><bold>tarantā</bold>ti nadītaraṇakā, ‘‘naditarantā’’tipi pāṭho. <bold>Paṭitittha</bold>nti paṭimukhatitthaṃ. <bold>Virajjhiyā</bold>ti virajjhitvā. <bold>Yadi muñcāmā</bold>ti yadi imaṃ bhagavantaṃ muñcitvā akatakiccā gamissāmāti <pageBreak edition="V" number="0.0114" /> attho. <bold>Mama kammaṃ pakittetvā</bold>ti mama bhāvitamatthaṃ byākaritvā. <bold>Dakkhiṇaṃ</bold><pageBreak edition="P" number="0.0099" /><bold>pādamuddharī</bold>ti dakkhiṇaṃ pādaṃ ukkhipi, ‘‘katapadakkhiṇo’’tipi pāṭho.</paragraph>
    <paragraph line="492"><bold>Jinaputtā</bold>ti dīpaṅkarassa satthuno sāvakā. <bold>Devā manussā asurā ca, abhivādetvāna pakkamu</bold>nti devādayo sabbepi ime maṃ tikkhattuṃ padakkhiṇaṃ katvā pupphādīhi pūjetvā suppatiṭṭhitapañcaṅgā vanditvā nivattitvā punappunaṃ oloketvā madhuratthabyañjanāhi nānappakārāhi thutīhi vaṇṇentā pakkamiṃsu. ‘‘Narā nāgā ca gandhabbā, abhivādetvāna pakkamu’’ntipi pāṭho.</paragraph>
    <paragraph line="493"><bold>Dassanaṃ me atikkante</bold>ti mama dassanavisayaṃ bhagavati atikkante. ‘‘Jahite dassanūpacāre’’tipi pāṭho. <bold>Sasaṅghe</bold>ti saddhiṃ saṅghena sasaṅgho, tasmiṃ sasaṅghe. <bold>Sayanā vuṭṭhahitvānā</bold>ti nipannaṭṭhānato kalalato uṭṭhahitvā. <bold>Pallaṅkaṃ ābhuji</bold>nti katapallaṅko hutvā puppharāsimhi nisīdinti attho. ‘‘Haṭṭho haṭṭhena cittena, āsanā vuṭṭhahiṃ tadā’’tipi pāṭho, so uttānatthova.</paragraph>
    <paragraph line="494"><bold>Pītiyā ca abhissanno</bold>ti pītiparipphuṭo. <bold>Vasībhūto</bold>ti vasībhāvappatto. <bold>Jhāne</bold>ti rūpāvacarārūpāvacarajhānesu. <bold>Sahassiyamhī</bold>ti dasasahassiyaṃ. <bold>Lokamhī</bold>ti lokadhātuyā. <bold>Me samā</bold>ti mayā sadisā. Avisesena ‘‘me samā natthī’’ti vatvā idāni tameva niyamento <bold>‘‘asamo iddhidhammesū’’</bold>ti āha. Tattha <bold>iddhidhammesū</bold>ti pañcasu iddhidhammesūti attho. <bold>Alabhi</bold>nti paṭilabhiṃ. <bold>Īdisaṃ sukha</bold>nti īdisaṃ somanassaṃ.</paragraph>
    <paragraph line="495">Atha sumedhatāpaso dasabalassa byākaraṇaṃ sutvā buddhabhāvaṃ karatalagatakālamiva maññamāno pamuditahadayo dasasu lokadhātusahassesu suddhāvāsamahābrahmāno atītabuddhadassāvino niyatabodhisattānaṃ byākaraṇe uppajjamānapāṭihāriyadassanena tathāgatavacanassa avitathataṃ pakāsento maṃ paritosayantā imā gāthāyo āhaṃsūti dassento bhagavā <bold>‘‘pallaṅkābhujane mayha’’</bold>ntiādimāha.</paragraph>
    <paragraph line="496">Tattha <pageBreak edition="M" number="0.0125" /><bold>pallaṅkābhujane mayha</bold>nti mama pallaṅkābhujane. Ayameva vā pāṭho. <bold>Dasasahassādhivāsino</bold>ti dasasahassivāsino mahābrahmāno. <bold>Yā pubbe</bold>ti yāni pubbe, vibhattilopaṃ katvā vuttanti veditabbaṃ. <bold>Pallaṅkavaramābhuje</bold>ti varapallaṅkābhujane. <bold>Nimittāni padissantī</bold>ti nimittāni <pageBreak edition="V" number="0.0115" /> padissiṃsūti attho. Atītavacane vattabbe vattamānavacanaṃ vuttaṃ. Kiñcāpi vuttaṃ, atītavasena attho gahetabbo. <bold>Tāni ajja padissare</bold>ti pubbepi niyatabodhisattānaṃ pallaṅkābhujane <pageBreak edition="P" number="0.0100" /> yāni nimittāni uppajjiṃsu, tāni nimittāni ajja padissare. Tasmā tvaṃ dhuvameva buddho bhavissasīti attho. Na pana tāniyeva nimittāni uppajjiṃsu, taṃsadisattā ‘‘tāni ajja padissare’’ti vuttanti veditabbaṃ.</paragraph>
    <paragraph line="497"><bold>Sīta</bold>nti sītattaṃ. <bold>Byapagata</bold>nti gataṃ vigataṃ. <bold>Tānī</bold>ti sītavigamanauṇhupasamanānīti attho. <bold>Nissaddā</bold>ti asaddā anigghosā. <bold>Nirākulā</bold>ti anākulā, ayameva vā pāṭho. <bold>Na sandantī</bold>ti na vahanti nappavattanti. <bold>Savantiyo</bold>ti nadiyo. <bold>Tānī</bold>ti avāyanaasandanāni. <bold>Thalajā</bold>ti pathavitalapabbatarukkhesu jātāni. <bold>Dakajā</bold>ti odakāni pupphāni. <bold>Pupphantī</bold>ti pubbe bodhisattānaṃ pupphiṃsu, atītatthe vattamānavacanaṃ heṭṭhā vuttanayeneva veditabbaṃ. <bold>Tepajja pupphitānī</bold>ti tāni pupphāni ajja pupphitānīti attho.</paragraph>
    <paragraph line="498"><bold>Phalabhārā</bold>ti phaladharā. <bold>Tepajjā</bold>ti tepi ajja, pulliṅgavasena ‘‘tepī’’ti vuttaṃ, ‘‘latā vā rukkhā vā’’ti vuttattā. <bold>Phalitā</bold>ti sañjātaphalā. <bold>Ākāsaṭṭhā ca bhūmaṭṭhā cā</bold>ti ākāsagatā ca bhūmigatā ca <bold>ratanānī</bold>ti muttādīni ratanāni. <bold>Jotantī</bold>ti obhāsanti. <bold>Mānussakā</bold>ti manussānaṃ santakā mānussakā. <bold>Dibbā</bold>ti devānaṃ santakā dibbā. <bold>Turiyā</bold>ti ātataṃ vitataṃ ātatavitataṃ susiraṃ ghananti pañca turiyāni. Tattha ātataṃ nāma cammapariyonaddhesu bheriādīsu ekatalaturiyaṃ. Vitataṃ nāma ubhayatalaṃ. Ātatavitataṃ nāma sabbato pariyonaddhaṃ mahativallakiādikaṃ. Susiraṃ nāma vaṃsādikaṃ. Ghanaṃ nāma sammatāḷādikaṃ. <bold>Vajjantī</bold>ti heṭṭhā vuttanayena vajjiṃsu, atītatthe vattamānavacanaṃ veditabbaṃ. Esa nayo upari īdisesu vacanesupi. <bold>Abhiravantī</bold>ti tatra tatra kusalehi sumuñcitā suppatāḷitā suvāditā viya abhiravanti, abhinadantīti attho.</paragraph>
    <paragraph line="499"><bold>Vicittapupphā</bold>ti <pageBreak edition="M" number="0.0126" /> vicitrāni nānāgandhavaṇṇāni pupphāni. <bold>Abhivassantī</bold>ti abhivassiṃsu, nipatiṃsūti attho. <bold>Tepī</bold>ti tānipi vicitrapupphāni abhivassantāni padissanti, devabrahmagaṇehi okiriyamānānīti adhippāyo. <bold>Ābhujatī</bold>ti osakkati. <bold>Tepajjubho</bold>ti <pageBreak edition="P" number="0.0101" /> tepi ajja ubho mahāsamuddadasasahassiyo. <bold>Abhiravantī</bold>ti abhinadanti. <bold>Niraye</bold>ti nirayesu. <bold>Dasasahassā</bold>ti anekadasasahassā. <bold>Nibbantī</bold>ti sammanti, santiṃ upentīti attho. <bold>Tārakā</bold>ti nakkhattāni <pageBreak edition="V" number="0.0116" />. <bold>Tepi ajja padissantī</bold>ti tepi sūriyassa vimalabhāvā tārakā ajja divā dissanti.</paragraph>
    <paragraph line="500"><bold>Anovaṭṭhenā</bold>ti anovaṭṭhe, bhummatthe karaṇavacanaṃ. Atha vā <bold>anovaṭṭhe</bold>ti anabhivaṭṭhepi. <bold>Nā</bold>ti nipātamattaṃ ‘‘sutvā na dūtavacana’’ntiādīsu viya. <bold>Tampajjubbhijjate</bold>ti tampi udakaṃ ajja ubbhijjati, ubbhijjitvā uṭṭhahatīti attho. <bold>Mahiyā</bold>ti pathaviyā, nissakkavacanaṃ. <bold>Tārāgaṇā</bold>ti gahanakkhattādayo sabbe tāragaṇā. <bold>Nakkhattā</bold>ti nakkhattatārakā ca. <bold>Gaganamaṇḍale</bold>ti sakalagaganamaṇḍalaṃ virocantīti attho. <bold>Bilāsayā</bold>ti bilāsayā ahinakulakumbhīlagodhādayo. <bold>Darīsayā</bold>ti jharāsayā. Ayameva vā pāṭho. <bold>Nikkhamantī</bold>ti nikkhamiṃsu. <bold>Sakāsayā</bold>ti attano attano āsayato. ‘‘Tadāsayā’’tipi pāṭho. Tassa tadā tasmiṃ kāle, āsayato, bilatoti attho. <bold>Chuddhā</bold>ti suchuddhā suvuddhāritā, nikkhantāti attho.</paragraph>
    <paragraph line="501"><bold>Aratī</bold>ti ukkaṇṭhā. <bold>Santuṭṭhā</bold>ti paramena santuṭṭhena santuṭṭhā. <bold>Vinassatī</bold>ti vigacchati. <bold>Rāgo</bold>ti kāmarāgo. <bold>Tadā tanu hotī</bold>ti oramattako hoti, iminā pariyuṭṭhānābhāvaṃ dīpeti. <bold>Vihatā</bold>ti vinaṭṭhā. <bold>Tadā</bold>ti pubbe, bodhisattānaṃ pallaṅkābhujaneti attho. <bold>Na bhavatī</bold>ti na hoti. <bold>Ajjapeta</bold>nti ajja tava pallaṅkābhujanepi etaṃ bhayaṃ na hotevāti attho. <bold>Tena liṅgena jānāmā</bold>ti tena kāraṇena sabbeva mayaṃ jānāma, yaṃ tvaṃ buddho bhavissasīti attho.</paragraph>
    <paragraph line="502"><bold>Anuddhaṃsatī</bold>ti na uggacchati. <bold>Aniṭṭhagandho</bold>ti duggandho. <bold>Pakkamatī</bold>ti pakkami vigacchi. <bold>Pavāyatī</bold>ti pavāyi. <bold>Sopajjā</bold>ti sopi dibbagandho ajja. <bold>Padissantī</bold>ti <pageBreak edition="P" number="0.0102" /> padissiṃsu. <bold>Tepajjā</bold>ti tepi sabbe devā ajja. <bold>Yāvatā</bold>ti paricchedanatthe <pageBreak edition="M" number="0.0127" /> nipāto, yattakāti attho. <bold>Kuṭṭā</bold>ti pākārā. <bold>Na hontāvaraṇā</bold>ti āvaraṇakarā na ahesuṃ. <bold>Tadā</bold>ti pubbe. <bold>Ākāsabhūtā</bold>ti te kuṭṭakavāṭapabbatā āvaraṇaṃ tirokaraṇaṃ kātuṃ asakkontā, ajaṭākāsabhūtāti attho. <bold>Cutī</bold>ti maraṇaṃ. <bold>Upapattī</bold>ti paṭisandhiggahaṇaṃ. <bold>Khaṇe</bold>ti pubbe bodhisattānaṃ pallaṅkābhujanakkhaṇe. <bold>Na vijjatī</bold>ti nāhosi. <bold>Tānipajjā</bold>ti tānipi ajja cavanabhavanānīti attho. <bold>Mā nivattī</bold>ti mā paṭikkami. <bold>Abhikkamā</bold>ti parakkama. Sesamettha uttānamevāti.</paragraph>
    <paragraph line="503">Tato sumedhapaṇḍito dīpaṅkarassa dasabalassa ca dasasahassacakkavāḷadevatānañca vacanaṃ sutvā bhiyyosomattāya sañjātussāho hutvā cintesi – ‘‘buddhā nāma amoghavacanā, natthi buddhānaṃ kathāya aññathattaṃ. Yathā hi ākāse khittassa leḍḍussa patanaṃ dhuvaṃ, jātassa maraṇaṃ, aruṇe <pageBreak edition="V" number="0.0117" /> uggate sūriyassa abbhuggamanaṃ, āsayā nikkhantassa sīhassa sīhanādanadanaṃ, garugabbhāya itthiyā bhāramoropanaṃ dhuvaṃ avassambhāvī, evameva buddhānaṃ vacanaṃ nāma dhuvaṃ amoghaṃ, addhā ahaṃ buddho bhavissāmīti. Tena vuttaṃ –</paragraph>
    <hangnum line="504" number="108"></hangnum>
    <gatha1 line="505"> ‘‘Buddhassa vacanaṃ sutvā, dasasahassīnacūbhayaṃ;</gatha1>
    <gathalast line="506">Tuṭṭhahaṭṭho pamudito, evaṃ cintesahaṃ tadā.</gathalast>
    <hangnum line="507" number="109"></hangnum>
    <gatha1 line="508"> ‘‘Advejjhavacanā buddhā, amoghavacanā jinā;</gatha1>
    <gathalast line="509">Vitathaṃ natthi buddhānaṃ, dhuvaṃ buddho bhavāmahaṃ.</gathalast>
    <hangnum line="510" number="110"></hangnum>
    <gatha1 line="511"> ‘‘Yathā khittaṃ nabhe leḍḍu, dhuvaṃ patati bhūmiyaṃ;</gatha1>
    <gatha2 line="512">Tatheva buddhaseṭṭhānaṃ, vacanaṃ dhuvasassataṃ;</gatha2>
    <gathalast line="513">Vitathaṃ natthi buddhānaṃ, dhuvaṃ buddho bhavāmahaṃ.</gathalast>
    <hangnum line="514" number="111"></hangnum>
    <gatha1 line="515"> ‘‘Yathāpi sabbasattānaṃ, maraṇaṃ dhuvasassataṃ;</gatha1>
    <gatha2 line="516">Tatheva buddhaseṭṭhānaṃ, vacanaṃ dhuvasassataṃ;</gatha2>
    <gathalast line="517">Vitathaṃ natthi buddhānaṃ, dhuvaṃ buddho bhavāmahaṃ.</gathalast>
    <hangnum line="518" number="112"></hangnum>
    <gatha1 line="519"> ‘‘Yathā <pageBreak edition="P" number="0.0103" /> rattikkhaye patte, sūriyuggamanaṃ dhuvaṃ;</gatha1>
    <gatha2 line="520">Tatheva buddhaseṭṭhānaṃ, vacanaṃ dhuvasassataṃ;</gatha2>
    <gathalast line="521">Vitathaṃ natthi buddhānaṃ, dhuvaṃ buddho bhavāmahaṃ.</gathalast>
    <hangnum line="522" number="113"></hangnum>
    <gatha1 line="523"> ‘‘Yathā <pageBreak edition="M" number="0.0128" /> nikkhantasayanassa, sīhassa nadanaṃ dhuvaṃ;</gatha1>
    <gatha2 line="524">Tatheva buddhaseṭṭhānaṃ, vacanaṃ dhuvasassataṃ;</gatha2>
    <gathalast line="525">Vitathaṃ natthi buddhānaṃ, dhuvaṃ buddho bhavāmahaṃ.</gathalast>
    <hangnum line="526" number="114"></hangnum>
    <gatha1 line="527"> ‘‘Yathā āpannasattānaṃ, bhāramoropanaṃ dhuvaṃ;</gatha1>
    <gatha2 line="528">Tatheva buddhaseṭṭhānaṃ, vacanaṃ dhuvasassataṃ;</gatha2>
    <gathalast line="529">Vitathaṃ natthi buddhānaṃ, dhuvaṃ buddho bhavāmaha’’nti.</gathalast>
    <paragraph line="530">Tattha <pageBreak edition="V" number="0.0118" /><bold>buddhassa vacanaṃ sutvā, dasasahassī na cūbhaya</bold>nti dīpaṅkarasammāsambuddhassa ca dasasahassacakkavāḷadevatānañca vacanaṃ sutvā. <bold>Ubhaya</bold>nti ubhayesaṃ, sāmiatthe paccattavacanaṃ, ubhayavacanaṃ vā. <bold>Evaṃ cintesaha</bold>nti evaṃ cintesiṃ ahaṃ.</paragraph>
    <paragraph line="531"><bold>Advejjhavacanā</bold>ti dvedhā appavattavacanā, ekaṃsavacanāti attho. ‘‘Acchiddavacanā’’tipi pāṭho, tassa niddosavacanāti attho. <bold>Amoghavacanā</bold>ti avitathavacanā. <bold>Vitatha</bold>nti vitathavacanaṃ natthīti attho. <bold>Dhuvaṃ buddho bhavāmaha</bold>nti ahaṃ ekaṃseneva buddho bhavissāmīti niyatavasena avassambhāvivasena ca vattamānavacanaṃ katanti veditabbaṃ.</paragraph>
    <paragraph line="532"><bold>Sūriyuggamana</bold>nti sūriyassa udayanaṃ, ayameva vā pāṭho. <bold>Dhuvasassata</bold>nti ekaṃsabhāvī ceva sassatañca. <bold>Nikkhantasayanassā</bold>ti sayanato nikkhantassa. <bold>Āpannasattāna</bold>nti garugabbhānaṃ, gabbhinīnanti attho. <bold>Bhāramoropana</bold>nti bhāraoropanaṃ, gabbhassa oropananti attho. <bold>Ma</bold>-kāro padasandhikaro. Sesametthāpi uttānamevāti.</paragraph>
    <paragraph line="533">‘‘Svāhaṃ addhā buddho bhavissāmī’’ti evaṃ katasanniṭṭhāno buddhakārake dhamme upadhāretuṃ – ‘‘kahaṃ nu kho buddhakārakā dhammā’’ti, uddhaṃ adho disāsu vidisāsūti anukkamena sakalaṃ dhammadhātuṃ vicinanto pubbe porāṇakehi bodhisattehi āsevitanisevitaṃ paṭhamaṃ dānapāramiṃ disvā evaṃ attānaṃ ovadi – ‘‘sumedhapaṇḍita, tvaṃ ito paṭṭhāya paṭhamaṃ dānapāramiṃ pūreyyāsi. Yathā hi nikujjito udakakumbho nissesaṃ katvā udakaṃ vamatiyeva na paccāharati, evameva dhanaṃ vā yasaṃ vā puttadāraṃ <pageBreak edition="P" number="0.0104" /> vā aṅgapaccaṅgaṃ vā anoloketvā sabbattha yācakānaṃ sabbaṃ icchiticchitaṃ nissesaṃ katvā dadamāno bodhimūle nisīditvā buddho bhavissasī’’ti paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="534" number="115"></hangnum>
    <gatha1 line="535"> ‘‘Handa <pageBreak edition="M" number="0.0129" /> buddhakare dhamme, vicināmi ito cito;</gatha1>
    <gathalast line="536">Uddhaṃ adho dasa disā, yāvatā dhammadhātuyā.</gathalast>
    <hangnum line="537" number="116"></hangnum>
    <gatha1 line="538"> ‘‘Vicinanto tadā dakkhiṃ, paṭhamaṃ dānapāramiṃ;</gatha1>
    <gathalast line="539">Pubbakehi mahesīhi, anuciṇṇaṃ mahāpathaṃ.</gathalast>
    <hangnum line="540" number="117"></hangnum>
    <gatha1 line="541"> ‘‘Imaṃ <pageBreak edition="V" number="0.0119" /> tvaṃ paṭhamaṃ tāva, daḷhaṃ katvā samādiya;</gatha1>
    <gathalast line="542">Dānapāramitaṃ gaccha, yadi bodhiṃ pattumicchasi.</gathalast>
    <hangnum line="543" number="118"></hangnum>
    <gatha1 line="544"> ‘‘Yathāpi kumbho sampuṇṇo, yassa kassaci adho kato;</gatha1>
    <gathalast line="545">Vamatevudakaṃ nissesaṃ, na tattha parirakkhati.</gathalast>
    <hangnum line="546" number="119"></hangnum>
    <gatha1 line="547"> ‘‘Tatheva yācake disvā, hīnamukkaṭṭhamajjhime;</gatha1>
    <gathalast line="548">Dadāhi dānaṃ nissesaṃ, kumbho viya adho kato’’ti.</gathalast>
    <paragraph line="549">Tattha <bold>handā</bold>ti vavassaggatthe nipāto. <bold>Buddhakare dhamme</bold>ti buddhattakare dhamme. Buddhattakarā nāma dhammā dānapāramitādayo dasa dhammā. <bold>Vicināmī</bold>ti vicinissāmi, vīmaṃsissāmi upaparikkhissāmīti attho. <bold>Ito cito</bold>ti ito ito, ayameva vā pāṭho. Tattha tattha vicināmīti attho. Uddhanti devaloke. <bold>Adho</bold>ti manussaloke. <bold>Dasa disā</bold>ti dasasu disāsu; kattha nu kho te buddhakārakadhammā uddhaṃ adho tiriyaṃ disāsu vidisāsūti adhippāyo. <bold>Yāvatā dhammadhātuyā</bold>ti ettha <bold>yāvatā</bold>ti paricchedavacanaṃ. <bold>Dhammadhātuyā</bold>ti sabhāvadhammassa, pavattanīti vacanaseso daṭṭhabbo. Kiṃ vuttaṃ hoti? Yāvatikā sabhāvadhammānaṃ kāmarūpārūpadhammānaṃ pavatti, tāvatikaṃ vicinissāmīti vuttaṃ hoti.</paragraph>
    <paragraph line="550"><bold>Vicinanto</bold>ti vīmaṃsanto upaparikkhanto. <bold>Pubbakehī</bold>ti porāṇehi bodhisattehi. <bold>Anuciṇṇa</bold>nti ajjhāciṇṇaṃ āsevitaṃ. <bold>Samādiyā</bold>ti samādiyanaṃ karohi, ajja paṭṭhāya ayaṃ paṭhamaṃ dānapāramī pūretabbā mayāti evaṃ samādiyāti attho. <bold>Dānapāramitaṃ gacchā</bold>ti dānapāramiṃ gaccha, pūrayāti attho. <bold>Yadi</bold><pageBreak edition="P" number="0.0105" /><bold>bodhiṃ pattumicchasī</bold>ti bodhimūlamupagantvā anuttaraṃ sammāsambodhiṃ pattuṃ icchasi ce. <bold>Yassa kassacī</bold>ti udakassa vā khīrassa vā yassa kassaci sampuṇṇo. Sampuṇṇasaddayoge sati sāmivacanaṃ icchanti <pageBreak edition="M" number="0.0130" /> saddavidū. Karaṇatthe vā sāmivacanaṃ, yena kenacīti attho. <bold>Adho kato</bold>ti heṭṭhāmukhīkato. <bold>Na tattha parirakkhatī</bold>ti tasmiṃ vamane na parirakkhati, nissesaṃ udakaṃ vamatevāti attho. <bold>Hīnamukkaṭṭhamajjhime</bold>ti hīnamajjhimapaṇīte. <bold>Ma</bold>-kāro padasandhikaro. <bold>Kumbho viya adho kato</bold>ti heṭṭhāmukhīkato viya kumbho. Yācake upagate disvā – ‘‘tvaṃ, sumedha, attano anavasesetvā sabbadhanapariccāgena dānapāramiṃ, aṅgapariccāgena upapāramiṃ, jīvitapariccāgena paramatthapāramiñca pūrehī’’ti evaṃ attanāva attānaṃ ovadi.</paragraph>
    <paragraph line="551">Athassa <pageBreak edition="V" number="0.0120" /> ‘‘na ettakeheva buddhakārakehi dhammehi bhavitabba’’nti uttarimpi upadhārayato dutiyaṃ sīlapāramiṃ disvā etadahosi – ‘‘sumedhapaṇḍita, tvaṃ ito paṭṭhāya sīlapāramiṃ pūreyyāsi. Yathā camarī migo nāma jīvitampi anoloketvā attano vālameva rakkhati, evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī’’ti dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="552" number="120"></hangnum>
    <gatha1 line="553"> ‘‘Na hete ettakāyeva, buddhadhammā bhavissare;</gatha1>
    <gathalast line="554">Aññepi vicinissāmi, ye dhammā bodhipācanā.</gathalast>
    <hangnum line="555" number="121"></hangnum>
    <gatha1 line="556"> ‘‘Vicinanto tadā dakkhiṃ, dutiyaṃ sīlapāramiṃ;</gatha1>
    <gathalast line="557">Pubbakehi mahesīhi, āsevitanisevitaṃ.</gathalast>
    <hangnum line="558" number="122"></hangnum>
    <gatha1 line="559"> ‘‘Imaṃ tvaṃ dutiyaṃ tāva, daḷhaṃ katvā samādiya;</gatha1>
    <gathalast line="560">Sīlapāramitaṃ gaccha, yadi bodhiṃ pattumicchasi.</gathalast>
    <hangnum line="561" number="123"></hangnum>
    <gatha1 line="562"> ‘‘Yathāpi camarī vālaṃ, kismiñci paṭilaggitaṃ;</gatha1>
    <gathalast line="563">Upeti maraṇaṃ tattha, na vikopeti vāladhiṃ.</gathalast>
    <hangnum line="564" number="124"></hangnum>
    <gatha1 line="565"> ‘‘Tatheva tvaṃ catūsu bhūmīsu, sīlāni paripūraya;</gatha1>
    <gathalast line="566">Parirakkha sabbadā sīlaṃ, camarī viya vāladhi’’nti.</gathalast>
    <paragraph line="567">Tattha <bold>na hete</bold>ti na hi eteyeva. <bold>Bodhipācanā</bold>ti maggaparipācanā sabbaññutaññāṇaparipācanā vā. <bold>Dutiyaṃ</bold><pageBreak edition="P" number="0.0106" /><bold>sīlapārami</bold>nti sīlaṃ nāma sabbesaṃ kusaladhammānaṃ patiṭṭhā, sīle patiṭṭhito kusaladhammehi na parihāyati, sabbepi <pageBreak edition="M" number="0.0131" /> lokiyalokuttaraguṇe paṭilabhati. Tasmā sīlapāramī pūretabbāti dutiyaṃ sīlapāramiṃ addakkhinti attho.</paragraph>
    <paragraph line="568"><bold>Āsevitanisevita</bold>nti bhāvitañceva bahulīkatañca. <bold>Camarī</bold>ti camarī migo. <bold>Kismiñcī</bold>ti yattha katthaci rukkhalatākaṇṭakādīsu aññatarasmiṃ. <bold>Paṭilaggita</bold>nti paṭivilaggitaṃ. <bold>Tatthā</bold>ti yattha vilaggitaṃ, tattheva ṭhatvā maraṇaṃ upagacchati. <bold>Na vikopetī</bold>ti na chindati. <bold>Vāladhi</bold>nti vālaṃ chinditvā na gacchati, tattheva maraṇaṃ upetīti attho.</paragraph>
    <paragraph line="569"><bold>Catūsu</bold><pageBreak edition="V" number="0.0121" /><bold>bhūmīsu sīlānī</bold>ti catūsu ṭhānesu vibhattasīlāni, pātimokkhasaṃvaraindriyasaṃvaraājīvapārisuddhipaccayasannissitavasenāti attho. Bhūmivasena pana dvīsuyeva bhūmīsu pariyāpannaṃ tampi catusīlamevāti. <bold>Paripūrayā</bold>ti khaṇḍachiddasabalādiabhāvena paripūraya. <bold>Sabbadā</bold>ti sabbakālaṃ. <bold>Camarī viyā</bold>ti camarī migo viya. Sesametthāpi uttānatthamevāti.</paragraph>
    <paragraph line="570">Athassa ‘‘na ettakeheva buddhakārakehi dhammehi bhavitabba’’nti uttarimpi upadhārayato tatiyaṃ nekkhammapāramiṃ disvā etadahosi – ‘‘sumedhapaṇḍita, tvaṃ ito paṭṭhāya nekkhammapāramimpi pūreyyāsi. Yathāpi suciraṃ bandhanāgāre vasamāno puriso na tattha sinehaṃ karoti, atha kho ukkaṇṭhito avasitukāmo hoti, evameva tvampi sabbabhave bandhanāgārasadise katvā passa, sabbabhavehi ukkaṇṭhito muccitukāmo hutvā nekkhammābhimukhova hoti, evaṃ buddho bhavissasī’’ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="571" number="125"></hangnum>
    <gatha1 line="572"> ‘‘Na hete ettakāyeva, buddhadhammā bhavissare;</gatha1>
    <gathalast line="573">Aññepi vicinissāmi, ye dhammā bodhipācanā.</gathalast>
    <hangnum line="574" number="126"></hangnum>
    <gatha1 line="575"> ‘‘Vicinanto tadā dakkhiṃ, tatiyaṃ nekkhammapāramiṃ;</gatha1>
    <gathalast line="576">Pubbakehi mahesīhi, āsevitanisevitaṃ.</gathalast>
    <hangnum line="577" number="127"></hangnum>
    <gatha1 line="578"> ‘‘Imaṃ tvaṃ tatiyaṃ tāva, daḷhaṃ katvā samādiya;</gatha1>
    <gathalast line="579">Nekkhammapāramitaṃ gaccha, yadi bodhiṃ pattumicchasi.</gathalast>
    <hangnum line="580" number="128"></hangnum>
    <gatha1 line="581"> ‘‘Yathā andughare puriso, ciravuṭṭho dukhaṭṭito;</gatha1>
    <gathalast line="582">Na tattha rāgaṃ janeti, muttiṃyeva gavesati.</gathalast>
    <hangnum line="583" number="129"></hangnum>
    <gatha1 line="584"> ‘‘Tatheva <pageBreak edition="M" number="0.0132" /><pageBreak edition="P" number="0.0107" /> tvaṃ sabbabhave, passa andughare viya;</gatha1>
    <gathalast line="585">Nekkhammābhimukho hoti, bhavato parimuttiyā’’ti.</gathalast>
    <paragraph line="586">Tattha <bold>andughare</bold>ti bandhanāgāre. <bold>Ciravuṭṭho</bold>ti cirakālaṃ vuṭṭho. <bold>Dukhaṭṭito</bold>ti dukkhapīḷito. <bold>Na</bold><pageBreak edition="V" number="0.0122" /><bold>tattha rāgaṃ janetī</bold>ti tattha andughare rāgaṃ sinehaṃ na janeti na uppādeti. ‘‘Imaṃ andugharaṃ muñcitvā nāhaṃ aññattha gamissāmī’’ti evaṃ tattha rāgaṃ na janeti, kintu muttiṃyeva mokkhameva gavesatīti adhippāyo. <bold>Nekkhammābhimukho</bold>ti nikkhamanābhimukho hoti. <bold>Bhavato</bold>ti sabbabhavehi. <bold>Parimuttiyā</bold>ti parimocanatthāya. Nekkhammābhimukho hutvā, sambodhiṃ pāpuṇissasī’’tipi pāṭho. Sesamettha uttānatthamevāti.</paragraph>
    <paragraph line="587">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato catutthaṃ paññāpāramiṃ disvā etadahosi – ‘‘sumedhapaṇḍita, tvaṃ ito paṭṭhāya paññāpāramimpi pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ puccheyyāsi. Yathāpi piṇḍacāriko bhikkhu hīnādibhedesu kulesu kiñci kulaṃ avivajjetvā paṭipāṭiyā piṇḍāya caranto khippaṃ yāpanamattaṃ labhati, evameva tvampi sabbe paṇḍite upasaṅkamitvā pucchanto buddho bhavissasī’’ti catutthaṃ paññāpāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="588" number="130"></hangnum>
    <gatha1 line="589"> ‘‘Na hete ettakāyeva, buddhadhammā bhavissare;</gatha1>
    <gathalast line="590">Aññepi vicinissāmi, ye dhammā bodhipācanā.</gathalast>
    <hangnum line="591" number="131"></hangnum>
    <gatha1 line="592"> ‘‘Vicinanto tadā dakkhiṃ, catutthaṃ paññāpāramiṃ;</gatha1>
    <gathalast line="593">Pubbakehi mahesīhi, āsevitanisevitaṃ.</gathalast>
    <hangnum line="594" number="132"></hangnum>
    <gatha1 line="595"> ‘‘Imaṃ tvaṃ catutthaṃ tāva, daḷhaṃ katvā samādiya;</gatha1>
    <gathalast line="596">Paññāpāramitaṃ gaccha, yadi bodhiṃ pattumicchasi.</gathalast>
    <hangnum line="597" number="133"></hangnum>
    <gatha1 line="598"> ‘‘Yathā hi bhikkhu bhikkhanto, hīnamukkaṭṭhamajjhime;</gatha1>
    <gathalast line="599">Kulāni na vivajjento, evaṃ labhati yāpanaṃ.</gathalast>
    <hangnum line="600" number="134"></hangnum>
    <gatha1 line="601"> ‘‘Tatheva <pageBreak edition="P" number="0.0108" /> tvaṃ sabbakālaṃ, paripucchaṃ budhaṃ janaṃ;</gatha1>
    <gathalast line="602">Paññāya pāramiṃ gantvā, sambodhiṃ pāpuṇissasī’’ti.</gathalast>
    <paragraph line="603">Tattha <pageBreak edition="M" number="0.0133" /><bold>bhikkhanto</bold>ti piṇḍāya caranto. <bold>Hīnamukkaṭṭhamajjhime</bold>ti hīnamukkaṭṭhamajjhimāni kulānīti <pageBreak edition="V" number="0.0123" /> attho. Liṅgavipariyāso kato. <bold>Na vivajjento</bold>ti na pariharanto, gharapaṭipāṭiṃ muñcitvā caranto vivajjeti nāma, evamakatvāti attho. <bold>Yāpana</bold>nti yāpanamattaṃ pāṇadhāraṇaṃ āhāraṃ labhatīti attho. <bold>Paripuccha</bold>nti – ‘‘kiṃ, bhante, kusalaṃ, kiṃ akusalaṃ; kiṃ sāvajjaṃ, kiṃ anavajja’’ntiādinā (dī. ni. 3.84, 216) nayena tattha tattha abhiññāte paṇḍite jane upasaṅkamitvā paripucchantoti attho. <bold>Budhaṃ jana</bold>nti paṇḍitaṃ janaṃ. ‘‘Budhe jane’’tipi pāṭho. <bold>Paññāya pārami</bold>nti paññāya pāraṃ. ‘‘Paññāpāramitaṃ gantvā’’tipi pāṭho. Sesametthāpi uttānamevāti.</paragraph>
    <paragraph line="604">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato pañcamaṃ vīriyapāramiṃ disvā etadahosi – ‘‘sumedhapaṇḍita, tvaṃ ito paṭṭhāya vīriyapāramimpi pūreyyāsi. Yathāpi sīho migarājā sabbairiyāpathesu daḷhavīriyo hoti, evaṃ tvampi sabbabhavesu sabbairiyāpathesu daḷhavīriyo anolīnavīriyo samāno buddho bhavissasī’’ti pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="605" number="135"></hangnum>
    <gatha1 line="606"> ‘‘Na hete ettakāyeva, buddhadhammā bhavissare;</gatha1>
    <gathalast line="607">Aññepi vicinissāmi, ye dhammā bodhipācanā.</gathalast>
    <hangnum line="608" number="136"></hangnum>
    <gatha1 line="609"> ‘‘Vicinanto tadā dakkhiṃ, pañcamaṃ vīriyapāramiṃ;</gatha1>
    <gathalast line="610">Pubbakehi mahesīhi, āsevitanisevitaṃ.</gathalast>
    <hangnum line="611" number="137"></hangnum>
    <gatha1 line="612"> ‘‘Imaṃ tvaṃ pañcamaṃ tāva, daḷhaṃ katvā samādiya;</gatha1>
    <gathalast line="613">Vīriyapāramitaṃ gaccha, yadi bodhiṃ pattumicchasi.</gathalast>
    <hangnum line="614" number="138"></hangnum>
    <gatha1 line="615"> ‘‘Yathāpi sīho migarājā, nisajjaṭṭhānacaṅkame;</gatha1>
    <gathalast line="616">Alīnavīriyo hoti, paggahitamano sadā.</gathalast>
    <hangnum line="617" number="139"></hangnum>
    <gatha1 line="618"> ‘‘Tatheva tvaṃ sabbabhave, paggaṇha vīriyaṃ daḷhaṃ;</gatha1>
    <gathalast line="619">Vīriyapāramitaṃ gantvā, sambodhiṃ pāpuṇissasī’’ti.</gathalast>
    <paragraph line="620">Tattha <pageBreak edition="V" number="0.0124" /><bold>alīnavīriyo</bold>ti anolīnavīriyo. <bold>Sabbabhave</bold>ti <pageBreak edition="P" number="0.0109" /> jātajātabhave, sabbesu bhavesūti attho. Āraddhavīriyo hutvā, sambodhiṃ pāpuṇissasītipi pāṭho. Sesametthāpi uttānamevāti.</paragraph>
    <paragraph line="621">Athassa <pageBreak edition="M" number="0.0134" /> ‘‘na ettakeheva buddhakārakadhammehi bhavitabba’’nti uttarimpi upadhārayato chaṭṭhamaṃ khantipāramiṃ disvā etadahosi – ‘‘sumedhapaṇḍita, tvaṃ ito paṭṭhāya khantipāramiṃ paripūreyyāsi, sammānanepi avamānanepi khamova bhaveyyāsi. Yathā hi pathaviyaṃ nāma sucimpi pakkhipanti asucimpi, na ca tena pathavī sinehaṃ vā paṭighaṃ vā karoti, khamati sahati adhivāsetiyeva, evameva tvampi sabbesaṃ sammānanāvamānanesu khamo samāno buddho bhavissasī’’ti chaṭṭhamaṃ khantipāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="622" number="140"></hangnum>
    <gatha1 line="623"> ‘‘Na hete ettakāyeva, buddhadhammā bhavissare;</gatha1>
    <gathalast line="624">Aññepi vicinissāmi, ye dhammā bodhipācanā.</gathalast>
    <hangnum line="625" number="141"></hangnum>
    <gatha1 line="626"> ‘‘Vicinanto tadā dakkhiṃ, chaṭṭhamaṃ khantipāramiṃ;</gatha1>
    <gathalast line="627">Pubbakehi mahesīhi, āsevitanisevitaṃ.</gathalast>
    <hangnum line="628" number="142"></hangnum>
    <gatha1 line="629"> ‘‘Imaṃ tvaṃ chaṭṭhamaṃ tāva, daḷhaṃ katvā samādiya;</gatha1>
    <gathalast line="630">Tattha advejjhamānaso, sambodhiṃ pāpuṇissasi.</gathalast>
    <hangnum line="631" number="143"></hangnum>
    <gatha1 line="632"> ‘‘Yathāpi pathavī nāma, sucimpi asucimpi ca;</gatha1>
    <gathalast line="633">Sabbaṃ sahati nikkhepaṃ, na karoti paṭighaṃ tayā.</gathalast>
    <hangnum line="634" number="144"></hangnum>
    <gatha1 line="635"> ‘‘Tatheva tvampi sabbesaṃ, sammānāvamānakkhamo;</gatha1>
    <gathalast line="636">Khantipāramitaṃ gantvā, sambodhiṃ pāpuṇissasī’’ti.</gathalast>
    <paragraph line="637">Tattha <bold>tatthā</bold>ti tassaṃ khantipāramiyaṃ. Advejjhamānasoti ekaṃsamānaso. <bold>Sucimpī</bold>ti candanakuṅkumagandhamālādisucimpi. <bold>Asucimpī</bold>ti ahikukkuramanussakuṇapagūthamuttakheḷasiṅghāṇikādiasucimpi. <bold>Sahatī</bold>ti khamati, adhivāseti. <bold>Nikkhepa</bold>nti nikkhittaṃ. <bold>Paṭigha</bold>nti kodhaṃ. <bold>Tayā</bold>ti tāya vuttiyā, tāya nikkhittatāya vā. ‘‘Paṭighaṃ daya’’ntipi pāṭho, tassa tena nikkhepena paṭighānurodhaṃ na karotīti attho. <bold>Sammānāvamānakkhamo</bold>ti sabbesaṃ <pageBreak edition="V" number="0.0125" /> sammānanāvamānanasaho tvampi <pageBreak edition="P" number="0.0110" /> bhavāti attho. ‘‘Tatheva tvampi sabbabhave, sammānanavimānakkhamo’’tipi paṭhanti. ‘‘Khantiyā pāramiṃ gantvā’’tipi pāṭho, tassā khantiyā pāramipūraṇavasena gantvāti attho. Sesametthāpi uttānamevāti. Ito paraṃ ettakampi avatvā yattha yattha viseso atthi, taṃ tameva vatvā pāṭhantaraṃ dassetvā gamissāmāti.</paragraph>
    <paragraph line="638">Athassa <pageBreak edition="M" number="0.0135" /> ‘‘na ettakeheva buddhakārakadhammehi bhavitabba’’nti uttarimpi upadhārayato sattamaṃ saccapāramiṃ disvā etadahosi – ‘‘sumedhapaṇḍita, tvaṃ ito paṭṭhāya saccapāramimpi pūreyyāsi, asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ nāma mā bhāsi. Yathāpi osadhītārakā nāma sabbautūsu attano gamanavīthiṃ vijahitvā aññāya vīthiyā na gacchati, sakavīthiyāva gacchati, evameva tvampi saccaṃ pahāya musāvādaṃ nāma avadantoyeva buddho bhavissasī’’ti sattamaṃ saccapāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="639" number="145"></hangnum>
    <gatha1 line="640"> ‘‘Na hete ettakāyeva, buddhadhammā bhavissare;</gatha1>
    <gathalast line="641">Aññepi vicinissāmi, ye dhammā bodhipācanā.</gathalast>
    <hangnum line="642" number="146"></hangnum>
    <gatha1 line="643"> ‘‘Vicinanto tadā dakkhiṃ, sattamaṃ saccapāramiṃ;</gatha1>
    <gathalast line="644">Pubbakehi mahesīhi, āsevitanisevitaṃ.</gathalast>
    <hangnum line="645" number="147"></hangnum>
    <gatha1 line="646"> ‘‘Imaṃ tvaṃ sattamaṃ tāva, daḷhaṃ katvā samādiya;</gatha1>
    <gathalast line="647">Tattha advejjhavacano, sambodhiṃ pāpuṇissasi.</gathalast>
    <hangnum line="648" number="148"></hangnum>
    <gatha1 line="649"> ‘‘Yathāpi osadhī nāma, tulābhūtā sadevake;</gatha1>
    <gathalast line="650">Samaye utuvasse vā, na vokkamati vīthito.</gathalast>
    <hangnum line="651" number="149"></hangnum>
    <gatha1 line="652"> ‘‘Tatheva tvampi saccesu, mā vokkama hi vīthito;</gatha1>
    <gathalast line="653">Saccapāramitaṃ gantvā, sambodhiṃ pāpuṇissasī’’ti.</gathalast>
    <paragraph line="654">Tattha <bold>tatthā</bold>ti saccapāramiyaṃ. <bold>Advejjhavacano</bold>ti avitathavacano. <bold>Osadhī nāmā</bold>ti osadhītārakā, osadhagahaṇe osadhītārakaṃ uditaṃ disvā osadhaṃ gaṇhanti. Tasmā ‘‘osadhītārakā’’ti vuccati. <bold>Tulābhūtā</bold>ti pamāṇabhūtā. <bold>Sadevake</bold>ti sadevakassa lokassa. <bold>Samaye</bold>ti <pageBreak edition="V" number="0.0126" /> vassasamaye. <bold>Utuvasse</bold>ti hemantagimhesu. ‘‘Samaye utuvaṭṭe’’tipi pāṭho. Tassa <bold>samaye</bold>ti gimhe. <bold>Utuvaṭṭe</bold>ti hemante ca vassāne cāti attho. <bold>Na</bold><pageBreak edition="P" number="0.0111" /><bold>vokkamati vīthito</bold>ti taṃ taṃ utumhi attano gamanavīthito na vokkamati na vigacchati, cha māse pacchimaṃ disaṃ gacchati, cha māse pubbaṃ disaṃ gacchatīti. Atha vā <bold>osadhī nāmā</bold>ti siṅgiverapipphalimaricādikaṃ osadhaṃ. <bold>Na vokkamatī</bold>ti yaṃ yaṃ phaladānasamatthaṃ osadhaṃ, taṃ taṃ phaladānaṃ okkamma attano <pageBreak edition="M" number="0.0136" /> phalaṃ adatvā na nivattati. <bold>Vīthito</bold>ti gamanavīthito, pittaharo pittaṃ harateva, vātaharo vātaṃ harateva, semhaharo semhaṃ haratevāti attho. Sesametthāpi uttānamevāti.</paragraph>
    <paragraph line="655">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato aṭṭhamaṃ adhiṭṭhānapāramiṃ disvā etadahosi – ‘‘sumedhapaṇḍita, tvaṃ ito paṭṭhāya adhiṭṭhānapāramimpi pūreyyāsi, yaṃ adhiṭṭhāsi, tasmiṃ adhiṭṭhāne niccalo bhaveyyāsi, yathā pabbato nāma sabbadisāsu vāte paharantepi na kampati na calati, attano ṭhāneyeva tiṭṭhati, evameva tvampi attano adhiṭṭhāne niccalo hontova buddho bhavissasī’’ti aṭṭhamaṃ adhiṭṭhānapāramiṃ daḷhaṃ katvā adhiṭṭhāsīti. Tena vuttaṃ –</paragraph>
    <hangnum line="656" number="150"></hangnum>
    <gatha1 line="657"> ‘‘Na hete ettakāyeva, buddhadhammā bhavissare;</gatha1>
    <gathalast line="658">Aññepi vicinissāmi, ye dhammā bodhipācanā.</gathalast>
    <hangnum line="659" number="151"></hangnum>
    <gatha1 line="660"> ‘‘Vicinanto tadā dakkhiṃ, aṭṭhamaṃ adhiṭṭhānapāramiṃ;</gatha1>
    <gathalast line="661">Pubbakehi mahesīhi, āsevitanisevitaṃ.</gathalast>
    <hangnum line="662" number="152"></hangnum>
    <gatha1 line="663"> ‘‘Imaṃ tvaṃ aṭṭhamaṃ tāva, daḷhaṃ katvā samādiya;</gatha1>
    <gathalast line="664">Tattha tvaṃ acalo hutvā, sambodhiṃ pāpuṇissasi.</gathalast>
    <hangnum line="665" number="153"></hangnum>
    <gatha1 line="666"> ‘‘Yathāpi pabbato selo, acalo suppatiṭṭhito;</gatha1>
    <gathalast line="667">Na kampati bhusavātehi, sakaṭṭhāneva tiṭṭhati.</gathalast>
    <hangnum line="668" number="154"></hangnum>
    <gatha1 line="669"> ‘‘Tattheva tvampi adhiṭṭhāne, sabbadā acalo bhava;</gatha1>
    <gathalast line="670">Adhiṭṭhānapāramitaṃ gantvā, sambodhiṃ pāpuṇissasī’’ti.</gathalast>
    <paragraph line="671">Tattha <pageBreak edition="V" number="0.0127" /><bold>selo</bold>ti silāmayo. <bold>Acalo</bold>ti niccalo <bold>suppatiṭṭhito</bold>ti acalattāva suṭṭhu patiṭṭhito. ‘‘Yathāpi pabbato acalo, nikhāto suppatiṭṭhito’’tipi pāṭho. <bold>Bhusavātehī</bold>ti balavavātehi. <bold>Sakaṭṭhānevā</bold>ti attano ṭhāneyeva, yathāṭhitaṭṭhāneyevāti attho. Sesametthāpi uttānamevāti.</paragraph>
    <paragraph line="672">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato navamaṃ mettāpāramiṃ disvā etadahosi <pageBreak edition="P" number="0.0112" /> – ‘‘sumedhapaṇḍita, tvaṃ ito paṭṭhāya mettāpāramiṃ pūreyyāsi, hitesupi ahitesupi ekacittova <pageBreak edition="M" number="0.0137" /> bhaveyyāsi. Yathāpi udakaṃ nāma pāpajanassapi kalyāṇajanassapi sītabhāvaṃ ekasadisaṃ katvā pharati, evameva tvampi sabbasattesu mettacittena ekacittova hutvā buddho bhavissasī’’ti navamaṃ mettāpāramiṃ daḷhaṃ katvā adhiṭṭhāsīti. Tena vuttaṃ –</paragraph>
    <hangnum line="673" number="155"></hangnum>
    <gatha1 line="674"> ‘‘Na hete ettakāyeva, buddhadhammā bhavissare;</gatha1>
    <gathalast line="675">Aññepi vicinissāmi, ye dhammā bodhipācanā.</gathalast>
    <hangnum line="676" number="156"></hangnum>
    <gatha1 line="677"> ‘‘Vicinanto tadā dakkhiṃ, navamaṃ mettāpāramiṃ;</gatha1>
    <gathalast line="678">Pubbakehi mahesīhi, āsevitanisevitaṃ.</gathalast>
    <hangnum line="679" number="157"></hangnum>
    <gatha1 line="680"> ‘‘Imaṃ tvaṃ navamaṃ tāva, daḷhaṃ katvā samādiya;</gatha1>
    <gathalast line="681">Mettāya asamo hoti, yadi bodhiṃ pattumicchasi.</gathalast>
    <hangnum line="682" number="158"></hangnum>
    <gatha1 line="683"> ‘‘Yathāpi udakaṃ nāma, kalyāṇe pāpake jane;</gatha1>
    <gathalast line="684">Samaṃ pharati sītena, pavāheti rajomalaṃ.</gathalast>
    <hangnum line="685" number="159"></hangnum>
    <gatha1 line="686"> ‘‘Tatheva tvaṃ hitāhite, samaṃ mettāya bhāvaya;</gatha1>
    <gathalast line="687">Mettāpāramitaṃ gantvā, sambodhiṃ pāpuṇissasī’’ti.</gathalast>
    <paragraph line="688">Tattha <bold>asamo hohī</bold>ti mettābhāvanāya asadiso hohi. Tattha ‘‘tvaṃ samasamo hohī’’tipi pāṭho, so uttānatthova. <bold>Sama</bold>nti tulyaṃ. <bold>Pharatī</bold>ti phusati. <bold>Pavāhetī</bold>ti visodheti. <bold>Rajo</bold>ti āgantukarajaṃ. <bold>Mala</bold>nti sarīre uṭṭhitaṃ sedamalādiṃ. ‘‘Rajamala’’ntipi pāṭho, soyevattho. <bold>Hitāhite</bold>ti <pageBreak edition="V" number="0.0128" /> hite ca ahite ca, mitte ca amitte cāti attho. <bold>Mettāya bhāvayā</bold>ti mettaṃ bhāvaya vaḍḍhehi. Sesametthāpi uttānamevāti.</paragraph>
    <paragraph line="689">Athassa ‘‘na ettakeheva buddhakārakadhammehi bhavitabba’’nti uttarimpi upadhārayato dasamaṃ upekkhāpāramiṃ disvā etadahosi – ‘‘sumedhapaṇḍita, tvaṃ ito paṭṭhāya upekkhāpāramiṃ paripūreyyāsi, sukhepi dukkhepi majjhattova bhaveyyāsi. Yathāpi pathavī nāma sucimpi asucimpi ca pakkhipamāne majjhattāva hoti, evameva tvampi sukhadukkhesu majjhattova honto buddho bhavissasī’’ti <pageBreak edition="P" number="0.0113" /> dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –</paragraph>
    <hangnum line="690" number="160"></hangnum>
    <gatha1 line="691"> ‘‘Na <pageBreak edition="M" number="0.0138" /> hete ettakāyeva, buddhadhammā bhavissare;</gatha1>
    <gathalast line="692">Aññepi vicinissāmi, ye dhammā bodhipācanā.</gathalast>
    <hangnum line="693" number="161"></hangnum>
    <gatha1 line="694"> ‘‘Vicinanto tadā dakkhiṃ, dasamaṃ upekkhāpāramiṃ;</gatha1>
    <gathalast line="695">Pubbakehi mahesīhi, āsevitanisevitaṃ.</gathalast>
    <hangnum line="696" number="162"></hangnum>
    <gatha1 line="697"> ‘‘Imaṃ tvaṃ dasamaṃ tāva, daḷhaṃ katvā samādiya;</gatha1>
    <gathalast line="698">Tulābhūto daḷho hutvā, sambodhiṃ pāpuṇissasi.</gathalast>
    <hangnum line="699" number="163"></hangnum>
    <gatha1 line="700"> ‘‘Yathāpi pathavī nāma, nikkhittaṃ asuciṃ suciṃ;</gatha1>
    <gathalast line="701">Upekkhati ubhopete, kopānunayavajjitā.</gathalast>
    <hangnum line="702" number="164"></hangnum>
    <gatha1 line="703"> ‘‘Tatheva tvaṃ sukhadukkhe, tulābhūto sadā bhava;</gatha1>
    <gathalast line="704">Upekkhāpāramitaṃ gantvā, sambodhiṃ pāpuṇissasī’’ti.</gathalast>
    <paragraph line="705">Tattha <bold>tulābhūto</bold>ti majjhattabhāve ṭhito yathā tulāya daṇḍo samaṃ tulito samaṃ tiṭṭhati, na namati na unnamati, evameva tvampi sukhadukkhesu tulāsadiso hutvā sambodhiṃ pāpuṇissasi. <bold>Kopānunayavajjitā</bold>ti paṭighānurodhavajjitā. ‘‘Dayākopavivajjitā’’tipi pāṭho, soyevattho. Sesaṃ khantipāramiyaṃ vuttanayeneva veditabbaṃ.</paragraph>
    <paragraph line="706">Tato sumedhapaṇḍito ime dasa pāramidhamme vicinitvā tato paraṃ cintesi – ‘‘imasmiṃ <pageBreak edition="V" number="0.0129" /> loke bodhisattehi paripūretabbā bodhipācanā buddhattakarā dhammā ettakāyeva, na ito bhiyyo, imā pana pāramiyo uddhaṃ ākāsepi natthi, na heṭṭhā pathaviyampi, na puratthimādīsu disāsupi atthi, mayhaṃyeva pana hadayamaṃsantareyeva patiṭṭhitā’’ti. Evaṃ tāsaṃ attano hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto anulomapaṭilomaṃ sammasi, pariyante gahetvā ādimhi pāpesi, ādimhi gahetvā pariyante ṭhapesi, majjhe gahetvā ubhato osāpesi, ubhato koṭīsu gahetvā majjhe osāpesi. Bāhirabhaṇḍapariccāgo <bold>pāramiyo</bold> nāma, aṅgapariccāgo <bold>upapāramiyo</bold> nāma, jīvitapariccāgo <bold>paramatthapāramiyo</bold> nāmāti dasa pāramiyo dasa upapāramiyo dasa paramatthapāramiyoti samattiṃsa pāramiyo yamakatelaṃ vinivaṭṭento viya sammasi. Tassa dasa pāramiyo sammasantassa dhammatejena <pageBreak edition="M" number="0.0139" /> catunahutādhikadviyojanasatasahassabahalā vipulā ayaṃ mahāpathavī hatthinā akkantanaḷakalāpo viya uppīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi sampavedhi. Kulālacakkaṃ <pageBreak edition="P" number="0.0114" /> viya telayantacakkaṃ viya ca paribbhami. Tena vuttaṃ –</paragraph>
    <hangnum line="707" number="165"></hangnum>
    <gatha1 line="708"> ‘‘Ettakāyeva te loke, ye dhammā bodhipācanā;</gatha1>
    <gathalast line="709">Tatuddhaṃ natthi aññatra, daḷhaṃ tattha patiṭṭhaha.</gathalast>
    <hangnum line="710" number="166"></hangnum>
    <gatha1 line="711"> ‘‘Ime dhamme sammasato, sabhāvasarasalakkhaṇe;</gatha1>
    <gathalast line="712">Dhammatejena vasudhā, dasasahassī pakampatha.</gathalast>
    <hangnum line="713" number="167"></hangnum>
    <gatha1 line="714"> ‘‘Calatī ravatī pathavī, ucchuyantaṃva pīḷitaṃ;</gatha1>
    <gathalast line="715">Telayante yathā cakkaṃ, evaṃ kampati medanī’’ti.</gathalast>
    <paragraph line="716">Tattha <bold>ettakāyevā</bold>ti niddiṭṭhānaṃ dasannaṃ pāramitānaṃ anūnādhikabhāvassa dassanatthaṃ vuttaṃ. <bold>Tatuddha</bold>nti tato dasapāramīhi uddhaṃ <bold>natthi. Aññatrā</bold>ti aññaṃ, lakkhaṇaṃ saddasatthato gahetabbaṃ. Tato dasapāramito añño buddhakārakadhammo natthīti attho. <bold>Tatthā</bold>ti tāsu dasasu pāramīsu. <bold>Patiṭṭhahā</bold>ti patiṭṭha, paripūrento tiṭṭhāti attho.</paragraph>
    <paragraph line="717"><bold>Ime dhamme</bold>ti pāramidhamme. <bold>Sammasato</bold>ti upaparikkhantassa, anādaratthe sāmivacanaṃ daṭṭhabbaṃ. <bold>Sabhāvasarasalakkhaṇe</bold>ti sabhāvasaṅkhātena sarasalakkhaṇena sammasantassāti attho. <bold>Dhammatejenā</bold>ti pāramipavicayañāṇatejena. <bold>Vasudhā</bold>ti vasūti ratanaṃ vuccati, taṃ dhāreti dhīyati vā etthāti vasudhā <pageBreak edition="V" number="0.0130" />. Kā sā? Medanī. <bold>Pakampathā</bold>ti pakampittha. Sumedhapaṇḍite pana pāramiyo vicinante tassa ñāṇatejena dasasahassī pakampitthāti attho.</paragraph>
    <paragraph line="718"><bold>Calatī</bold>ti chappakārā kampi. <bold>Ravatī</bold>ti nadati vikūjati. <bold>Ucchuyantaṃva pīḷita</bold>nti nippīḷitaṃ ucchuyantaṃ viya. ‘‘Guḷayantaṃva pīḷita’’ntipi pāṭho, soyevattho. <bold>Telayante</bold>ti telapīḷanayante. <bold>Yathā cakka</bold>nti cakkikānaṃ mahācakkayantaṃ viya. <bold>Eva</bold>nti yathā telapīḷanacakkayantaṃ paribbhamati kampati, evaṃ ayaṃ medanī kampatīti attho. Sesamettha uttānamevāti.</paragraph>
    <paragraph line="719">Evaṃ <pageBreak edition="M" number="0.0140" /> mahāpathaviyā kampamānāya rammanagaravāsino manussā bhagavantaṃ <pageBreak edition="P" number="0.0115" /> parivisayamānā saṇṭhātuṃ asakkontā yugandharavātabbhāhatā mahāsālā viya mucchitā papatiṃsu. Ghaṭādīni kulālabhaṇḍāni pavaṭṭentāni aññamaññaṃ paharantāni cuṇṇavicuṇṇāni ahesuṃ. Mahājano bhītatasito satthāraṃ upasaṅkamitvā – ‘‘kiṃ nu kho bhagavā ‘nāgāvaṭṭo ayaṃ, bhūtayakkhadevatāsu aññatarāvaṭṭo vā’ti na hi mayaṃ etaṃ jānāma. Api ca kho sabbopi ayaṃ mahājano bhayena upadduto, kiṃ nu kho imassa lokassa pāpakaṃ bhavissati, udāhu kalyāṇaṃ, kathetha no etaṃ kāraṇa’’nti pucchiṃsu.</paragraph>
    <paragraph line="720">Atha satthā tesaṃ kathaṃ sutvā – ‘‘tumhe mā bhāyittha, mā kho cintayittha, natthi vo itonidānaṃ bhayaṃ, yo so mayā ajja sumedhapaṇḍito ‘anāgate gotamo nāma buddho bhavissatī’ti byākato, so idāni pāramiyo sammasati, tassa sammasantassa dhammatejena sakaladasasahassī lokadhātu ekappahārena kampati ceva viravati cā’’ti āha. Tena vuttaṃ –</paragraph>
    <hangnum line="721" number="168"></hangnum>
    <gatha1 line="722"> ‘‘Yāvatā parisā āsi, buddhassa parivesane;</gatha1>
    <gathalast line="723">Pavedhamānā sā tattha, mucchitā seti bhūmiyaṃ.</gathalast>
    <hangnum line="724" number="169"></hangnum>
    <gatha1 line="725"> ‘‘Ghaṭānekasahassāni, kumbhīnañca satā bahū;</gatha1>
    <gathalast line="726">Sañcuṇṇamathitā tattha, aññamaññaṃ paghaṭṭitā.</gathalast>
    <hangnum line="727" number="170"></hangnum>
    <gatha1 line="728"> ‘‘Ubbiggā tasitā bhītā, bhantā byathitamānasā;</gatha1>
    <gathalast line="729">Mahājanā samāgamma, dīpaṅkaramupāgamuṃ.</gathalast>
    <hangnum line="730" number="171"></hangnum>
    <gatha1 line="731"> ‘‘Kiṃ <pageBreak edition="V" number="0.0131" /> bhavissati lokassa, kalyāṇamatha pāpakaṃ;</gatha1>
    <gathalast line="732">Sabbo upadduto loko, taṃ vinodehi cakkhuma.</gathalast>
    <hangnum line="733" number="172"></hangnum>
    <gatha1 line="734"> ‘‘Tesaṃ tadā saññāpesi, dīpaṅkaro mahāmuni;</gatha1>
    <gathalast line="735">Vissatthā hotha mā bhātha, imasmiṃ pathavikampane.</gathalast>
    <hangnum line="736" number="173"></hangnum>
    <gatha1 line="737"> ‘‘Yamahaṃ ajja byākāsiṃ, buddho loke bhavissati;</gatha1>
    <gathalast line="738">Eso sammasatī dhammaṃ, pubbakaṃ jinasevitaṃ.</gathalast>
    <hangnum line="739" number="174"></hangnum>
    <gatha1 line="740"> ‘‘Tassa <pageBreak edition="M" number="0.0141" /> sammasato dhammaṃ, buddhabhūmiṃ asesato;</gatha1>
    <gathalast line="741">Tenāyaṃ kampitā pathavī, dasasahassī sadevake’’ti.</gathalast>
    <paragraph line="742">Tattha <bold>yāvatā</bold>ti yāvatikā. <bold>Āsī</bold>ti <pageBreak edition="P" number="0.0116" /> ahosi. ‘‘Yā tadā parisā āsī’’tipi pāṭho, tassa yā tattha parisā ṭhitā āsīti attho. <bold>Pavedhamānā</bold>ti kampamānā. <bold>Sā</bold>ti sā parisā. <bold>Tatthā</bold>ti tasmiṃ parivesanaṭṭhāne. <bold>Setī</bold>ti sayittha.</paragraph>
    <paragraph line="743"><bold>Ghaṭā</bold>ti ghaṭānaṃ, sāmiatthe paccattavacanaṃ, ghaṭānaṃ nekasahassānīti attho. <bold>Sañcuṇṇamathitā</bold>ti cuṇṇā ceva mathitā ca, mathitasañcuṇṇāti attho. <bold>Aññamaññaṃ paghaṭṭitā</bold>ti aññamaññaṃ pahaṭā. <bold>Ubbiggā</bold>ti utrāsahadayā. <bold>Tasitā</bold>ti sañjātatāsā. <bold>Bhītā</bold>ti bhayabhītā. <bold>Bhantā</bold>ti phandanamānasā, vibbhantacittāti attho. Sabbāni panetāni aññamaññavevacanāni. <bold>Samāgammā</bold>ti samāgantvā. Ayameva vā pāṭho.</paragraph>
    <paragraph line="744"><bold>Upadduto</bold>ti upahato. <bold>Taṃ vinodehī</bold>ti taṃ upaddutabhayaṃ vinodehi, vināsayāti attho. <bold>Cakkhumā</bold>ti pañcahi cakkhūhi cakkhuma. <bold>Tesaṃ tadā</bold>ti te jane tadā, upayogatthe sāmivacanaṃ. <bold>Saññāpesī</bold>ti ñāpesi bodhesi. <bold>Visatthā</bold>ti vissatthacittā. <bold>Mā bhāthā</bold>ti mā bhāyatha. <bold>Yamaha</bold>nti yaṃ ahaṃ sumedhapaṇḍitaṃ. <bold>Dhamma</bold>nti pāramidhammaṃ. <bold>Pubbaka</bold>nti porāṇaṃ. <bold>Jinasevita</bold>nti jinehi bodhisattakāle sevitanti attho. <bold>Buddhabhūmi</bold>nti pāramidhammaṃ. <bold>Tenā</bold>ti tena sammasanakāraṇena. <bold>Kampitā</bold>ti calitā. <bold>Sadevake</bold>ti sadevake loke.</paragraph>
    <paragraph line="745">Tato mahājano tathāgatassa vacanaṃ sutvā haṭṭhatuṭṭho mālāgandhavilepanādīni ādāya rammanagarato <pageBreak edition="V" number="0.0132" /> nikkhamitvā bodhisattaṃ upasaṅkamitvā mālāgandhādīhi pūjetvā vanditvā padakkhiṇaṃ katvā rammanagarameva pāvisi. Atha kho bodhisatto dasa pāramiyo sammasitvā vīriyaṃ daḷhaṃ katvā adhiṭṭhāya nisinnāsanā vuṭṭhāsi. Tena vuttaṃ –</paragraph>
    <hangnum line="746" number="175"></hangnum>
    <gatha1 line="747"> ‘‘Buddhassa <pageBreak edition="P" number="0.0117" /> vacanaṃ sutvā, mano nibbāyi tāvade;</gatha1>
    <gathalast line="748">Sabbe maṃ upasaṅkamma, punāpi maṃ abhivandisuṃ.</gathalast>
    <hangnum line="749" number="176"></hangnum>
    <gatha1 line="750"> ‘‘Samādiyitvā <pageBreak edition="M" number="0.0142" /> buddhaguṇaṃ, daḷhaṃ katvāna mānasaṃ;</gatha1>
    <gathalast line="751">Dīpaṅkaraṃ namassitvā, āsanā vuṭṭhahiṃ tadā’’ti.</gathalast>
    <paragraph line="752">Tattha <bold>mano nibbāyī</bold>ti mahājanassa pathavikampane ubbiggahadayassa tattha kāraṇaṃ sutvā mano nibbāyi, santiṃ agamāsīti attho. ‘‘Jano nibbāyī’’tipi pāṭho, so uttānoyeva. <bold>Samādiyitvā</bold>ti sammā ādiyitvā, samādāyāti attho. <bold>Buddhaguṇa</bold>nti pāramiyo. Sesaṃ uttānameva.</paragraph>
    <paragraph line="753">Atha kho bodhisattaṃ dayitasabbasattaṃ āsanā vuṭṭhahantaṃ sakaladasasahassacakkavāḷadevatā sannipatitvā dibbehi mālāgandhādīhi pūjetvā – ‘‘ayya sumedhatāpasa, tayā ajja dīpaṅkaradasabalassa pādamūle mahati patthanā patthitā, sā te anantarāyena samijjhatu, mā te tattha bhayaṃ vā chambhitattaṃ vā ahosi. Sarīre te appamattakopi rogo mā uppajjatu, khippaṃ pāramiyo pūretvā sammāsambodhiṃ paṭivijjha. Yathā pupphūpagaphalūpagā rukkhā samaye pupphanti ceva phalanti ca, tatheva tvampi taṃ samayaṃ anatikkamitvā khippaṃ sambodhiṃ phusassū’’tiādīni thutimaṅgalāni payirudāhaṃsu, evaṃ payirudāhitvā bodhisattaṃ abhivādetvā attano attano devaṭṭhānameva agamaṃsu. Bodhisattopi devatāhi abhitthuto – ‘‘ahaṃ dasa pāramiyo pūretvā kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī’’ti vīriyaṃ daḷhaṃ katvā adhiṭṭhāya ākāsamabbhuggantvā isigaṇavantaṃ himavantaṃ agamāsi. Tena vuttaṃ –</paragraph>
    <hangnum line="754" number="177"></hangnum>
    <gatha1 line="755"> ‘‘Dibbaṃ mānusakaṃ pupphaṃ, devā mānusakā ubho;</gatha1>
    <gathalast line="756">Samokiranti pupphehi, vuṭṭhahantassa āsanā.</gathalast>
    <hangnum line="757" number="178"></hangnum>
    <gatha1 line="758"> ‘‘Vedayanti <pageBreak edition="V" number="0.0133" /> ca te sotthiṃ, devā mānusakā ubho;</gatha1>
    <gathalast line="759">Mahantaṃ patthitaṃ tuyhaṃ, taṃ labhassu yathicchitaṃ.</gathalast>
    <hangnum line="760" number="179"></hangnum>
    <gatha1 line="761"> ‘‘Sabbītiyo vivajjantu, soko rogo vinassatu;</gatha1>
    <gathalast line="762">Mā te bhavantvantarāyā, phusa khippaṃ bodhimuttamaṃ.</gathalast>
    <hangnum line="763" number="180"></hangnum>
    <gatha1 line="764"> ‘‘Yathāpi samaye patte, pupphanti pupphino dumā;</gatha1>
    <gathalast line="765">Tatheva tvaṃ mahāvīra, buddhañāṇehi pupphasu.</gathalast>
    <hangnum line="766" number="181"></hangnum>
    <gatha1 line="767"> ‘‘Yathā <pageBreak edition="M" number="0.0143" /><pageBreak edition="P" number="0.0118" /> ye keci sambuddhā, pūrayuṃ dasapāramī;</gatha1>
    <gathalast line="768">Tatheva tvaṃ mahāvīra, pūraya dasapāramī.</gathalast>
    <hangnum line="769" number="182"></hangnum>
    <gatha1 line="770"> ‘‘Yathā ye keci sambuddhā, bodhimaṇḍamhi bujjhare;</gatha1>
    <gathalast line="771">Tatheva tvaṃ mahāvīra, bujjhassu jinabodhiyaṃ.</gathalast>
    <hangnum line="772" number="183"></hangnum>
    <gatha1 line="773"> ‘‘Yathā ye keci sambuddhā, dhammacakkaṃ pavattayuṃ;</gatha1>
    <gathalast line="774">Tatheva tvaṃ mahāvīra, dhammacakkaṃ pavattaya.</gathalast>
    <hangnum line="775" number="184"></hangnum>
    <gatha1 line="776"> ‘‘Puṇṇamāye yathā cando, parisuddho virocati;</gatha1>
    <gathalast line="777">Tatheva tvaṃ puṇṇamano, viroca dasasahassiyaṃ.</gathalast>
    <hangnum line="778" number="185"></hangnum>
    <gatha1 line="779"> ‘‘Rāhumutto yathā sūriyo, tāpena atirocati;</gatha1>
    <gathalast line="780">Tatheva lokā muccitvā, viroca siriyā tuvaṃ.</gathalast>
    <hangnum line="781" number="186"></hangnum>
    <gatha1 line="782"> ‘‘Yathā yā kāci nadiyo, osaranti mahodadhiṃ;</gatha1>
    <gathalast line="783">Evaṃ sadevakā lokā, osarantu tavantike.</gathalast>
    <hangnum line="784" number="187"></hangnum>
    <gatha1 line="785"> ‘‘Tehi thutappasattho so, dasa dhamme samādiya;</gatha1>
    <gathalast line="786">Te dhamme paripūrento, pavanaṃ pāvisī tadā’’ti.</gathalast>
    <paragraph line="787">Tattha <pageBreak edition="V" number="0.0134" /><bold>dibba</bold>nti mandāravapāricchattakasantānakusesayādikaṃ dibbakusumaṃ devā mānusakā ca mānusapupphaṃ gahetvāti attho. <bold>Samokirantī</bold>ti mamopari samokiriṃsūti attho. <bold>Vuṭṭhahantassā</bold>ti vuṭṭhahato. <bold>Vedayantī</bold>ti nivedayiṃsu saññāpesuṃ. <bold>Sotthi</bold>nti sotthibhāvaṃ. Idāni vedayitākāradassanatthaṃ <bold>‘‘mahantaṃ patthitaṃ tuyha’’</bold>ntiādi vuttaṃ. Tayā pana, sumedhapaṇḍita, mahantaṃ ṭhānaṃ patthitaṃ, taṃ yathāpatthitaṃ labhassūti attho.</paragraph>
    <paragraph line="788"><bold>Sabbītiyo</bold>ti entīti ītiyo, sabbā ītiyo sabbītiyo, upaddavā. <bold>Vivajjantū</bold>ti mā hontu. <bold>Soko rogo vinassatū</bold>ti socanasaṅkhāto soko rujanasaṅkhāto rogo ca vinassatu. <bold>Te</bold>ti tava. <bold>Mā bhavantvantarāyā</bold>ti mā bhavantu antarāyā. <bold>Phusā</bold>ti adhigaccha pāpuṇāhi. <bold>Bodhi</bold>nti arahattamaggañāṇaṃ sabbaññutaññāṇampi vaṭṭati. <bold>Uttama</bold>nti seṭṭhaṃ sabbabuddhaguṇadāyakattā arahattamaggañāṇaṃ ‘‘uttama’’nti vuttaṃ.</paragraph>
    <paragraph line="789"><bold>Samaye</bold>ti <pageBreak edition="M" number="0.0144" /> tassa tassa rukkhassa pupphanasamaye sampatteti attho. <bold>Pupphino</bold>ti <pageBreak edition="P" number="0.0119" /> pupphanakā. <bold>Buddhañāṇehī</bold>ti aṭṭhārasahi buddhañāṇehi. <bold>Pupphasū</bold>ti pupphassu. <bold>Pūrayu</bold>nti pūrayiṃsu. <bold>Pūrayā</bold>ti paripūraya. <bold>Bujjhare</bold>ti bujjhiṃsu. <bold>Jinabodhiya</bold>nti jinānaṃ buddhānaṃ bodhiyā, sabbaññubodhimūleti attho. <bold>Puṇṇamāye</bold>ti puṇṇamāsiyaṃ. <bold>Puṇṇamano</bold>ti paripuṇṇamanoratho.</paragraph>
    <paragraph line="790"><bold>Rāhumutto</bold>ti rāhunā sobbhānunā mutto. <bold>Tāpenā</bold>ti patāpena, ālokena. <bold>Lokā muccitvā</bold>ti lokadhammehi alitto hutvāti attho. <bold>Virocā</bold>ti virāja. <bold>Siriyā</bold>ti buddhasiriyā. <bold>Osarantī</bold>ti mahāsamuddaṃ pavisanti. <bold>Osarantū</bold>ti upagacchantu. <bold>Tavantike</bold>ti tava santikaṃ. <bold>Tehī</bold>ti devehi. <bold>Thutappasattho</bold>ti thuto ceva pasattho ca, thutehi vā dīpaṅkarādīhi pasatthoti thutappasattho. <bold>Dasa dhamme</bold>ti dasa pāramidhamme. <bold>Pavana</bold>nti mahāvanaṃ, dhammikapabbate mahāvanaṃ pāvisīti attho. Sesagāthā suuttānā evāti.</paragraph>
    <centered line="791">Iti madhuratthavilāsiniyā buddhavaṃsa-aṭṭhakathāya</centered>
    <centered line="792">Sumedhapatthanākathāvaṇṇanā niṭṭhitā.</centered>
  </content>
</document>