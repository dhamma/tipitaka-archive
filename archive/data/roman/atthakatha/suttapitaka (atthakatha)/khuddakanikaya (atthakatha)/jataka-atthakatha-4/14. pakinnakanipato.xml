<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0513a4.att4.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-4/14. pakinnakanipato.xml</archivePath>
    <baseFileName>14. pakinnakanipato</baseFileName>
    <titlePath>14. Pakiṇṇakanipāto - Jātaka-aṭṭhakathā-4 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">14. Pakiṇṇakanipāto</chapter>
    <hangnum line="2"></hangnum>
    <paragraph line="3"> [484] 1. Sālikedārajātakavaṇṇanā</paragraph>
    <paragraph line="4"><bold>Sampannaṃ</bold><pageBreak edition="Vipassana Research Institut" number="4.0246" /><pageBreak edition="Pali Text Society" number="4.0276" /><pageBreak edition="Myanmar" number="4.0276" /><bold>sālikedāra</bold>nti idaṃ satthā jetavane viharanto mātuposakabhikkhuṃ ārabbha kathesi. Paccuppannavatthu <bold>sāmajātake</bold> (jā. 2.22.296 ādayo) āvi bhavissati. Satthā pana taṃ bhikkhuṃ pakkosāpetvā ‘‘saccaṃ kira tvaṃ bhikkhu gihī posesī’’ti pucchitvā ‘‘saccaṃ, bhante’’ti vutte ‘‘kiṃ te hontī’’ti vatvā ‘‘mātāpitaro me, bhante’’ti vutte ‘‘sādhu bhikkhu, porāṇakapaṇḍitā tiracchānā hutvā suvayoniyaṃ nibbattitvāpi jiṇṇe mātāpitaro kulāvake nipajjāpetvā mukhatuṇḍakena gocaraṃ āharitvā posesu’’nti vatvā atītaṃ āhari.</paragraph>
    <paragraph line="5">Atīte rājagahe magadharājā nāma rajjaṃ kāresi. Tadā nagarato pubbuttaradisāya sāliddiyo nāma brāhmaṇagāmo ahosi. Tassa pubbuttaradisāya magadhakhettaṃ atthi, tattha kosiyagotto nāma sāliddiyavāsī brāhmaṇo sahassakarīsamattaṃ khettaṃ gahetvā sāliṃ vapāpesi. Uṭṭhite ca pana sasse vatiṃ thiraṃ kāretvā kassaci paṇṇāsakarīsamattaṃ, kassaci saṭṭhikarīsamattanti evaṃ pañcasatakarīsamattaṃ khettaṃ attano purisānaṃyeva ārakkhaṇatthāya datvā sesaṃ <pageBreak edition="Pali Text Society" number="4.0277" /> pañcasatakarīsamattaṃ khettaṃ bhatiṃ katvā ekassa bhatakassa adāsi. So tattha kuṭiṃ katvā rattindivaṃ vasati. Khettassa pana pubbuttaradisābhāge ekasmiṃ sānupabbate mahantaṃ simbalivanaṃ atthi, tattha anekāni suvasatāni vasanti. Tadā bodhisatto tasmiṃ suvasaṅghe suvarañño putto hutvā nibbatti. So vayappatto abhirūpo thāmasampanno sakaṭanābhipamāṇasarīro ahosi. Athassa pitā mahallakakāle ‘‘ahaṃ idāni dūraṃ gantuṃ na sakkomi, tvaṃ imaṃ gaṇaṃ pariharā’’ti gaṇaṃ niyyādesi. So punadivasato paṭṭhāya mātāpitūnaṃ gocaratthāya gantuṃ nādāsi, suvagaṇaṃ pariharanto himavantaṃ gantvā sayaṃjātasālivane yāvadatthaṃ <pageBreak edition="Myanmar" number="4.0277" /> sāliṃ khāditvā āgamanakāle mātāpitūnaṃ pahonakaṃ gocaraṃ āharitvā mātāpitaro posesi.</paragraph>
    <paragraph line="6">Athassa ekadivasaṃ suvā ārocesuṃ ‘‘pubbe imasmiṃ kāle magadhakhette sāli paccati, idāni <pageBreak edition="Vipassana Research Institut" number="4.0247" /> kiṃ nu kho jāta’’nti? ‘‘Tena hi jānāthā’’ti dve suve pahiṇiṃsu. Te gantvā magadhakhette otarantā tassa bhatiyā rakkhaṇapurisassa khette otaritvā sāliṃ khāditvā ekaṃ sālisīsaṃ ādāya simbalivanaṃ gantvā sālisīsaṃ mahāsattassa pādamūle ṭhapetvā ‘‘tattha evarūpo sālī’’ti vadiṃsu. So punadivase suvagaṇaparivuto tattha gantvā tasmiṃ bhatakassa khette otari. So pana puriso suve sāliṃ khādante disvā ito cito ca dhāvitvā vārentopi vāretuṃ na sakkoti. Sesā suvā yāvadatthaṃ sāliṃ khāditvā tucchamukhāva gacchanti. Suvarājā pana bahūni sālisīsāni ekato katvā tehi parivuto hutvā āharitvā mātāpitūnaṃ deti. Suvā punadivasato paṭṭhāya tattheva sāliṃ khādiṃsu. Atha so puriso ‘‘sace ime aññaṃ <pageBreak edition="Pali Text Society" number="4.0278" /> katipāhaṃ evaṃ khādissanti, kiñci na bhavissati, brāhmaṇo sāliṃ agghāpetvā mayhaṃ iṇaṃ karissati, gantvā tassa ārocessāmī’’ti sālimuṭṭhinā saddhiṃ tathārūpaṃ paṇṇākāraṃ gahetvā sāliddiyagāmaṃ gantvā brāhmaṇaṃ passitvā vanditvā paṇṇākāraṃ datvā ekamantaṃ ṭhito ‘‘kiṃ, bho purisa, sampannaṃ sālikhetta’’nti puṭṭho ‘‘āma, brāhmaṇa, sampanna’’nti vatvā dve gāthā abhāsi –</paragraph>
    <hangnum line="7" number="1"></hangnum>
    <gatha1 line="8"> ‘‘Sampannaṃ sālikedāraṃ, suvā bhuñjanti kosiya;</gatha1>
    <gathalast line="9">Paṭivedemi te brahme, na ne vāretumussahe.</gathalast>
    <hangnum line="10" number="2"></hangnum>
    <gatha1 line="11"> ‘‘Eko ca tattha sakuṇo, yo nesaṃ sabbasundaro;</gatha1>
    <gathalast line="12">Bhutvā sāliṃ yathākāmaṃ, tuṇḍenādāya gacchatī’’ti.</gathalast>
    <paragraph line="13">Tattha <bold>sampanna</bold>nti paripuṇṇaṃ avekallaṃ. <bold>Sālikedāra</bold>nti sālikhettaṃ. <bold>Sabbasundaro</bold>ti sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi parikkhittagīvo mahāmayūrapamāṇo so yāvadatthaṃ sāliṃ khāditvā aññaṃ tuṇḍena gahetvā gacchatīti.</paragraph>
    <paragraph line="14">Brāhmaṇo <pageBreak edition="Myanmar" number="4.0278" /> tassa kathaṃ sutvā suvarāje sinehaṃ uppādetvā khettapālaṃ pucchi ‘‘ambho purisa, pāsaṃ oḍḍetuṃ jānāsī’’ti? ‘‘Āma, jānāmī’’ti. Atha naṃ gāthāya ajjhabhāsi –</paragraph>
    <hangnum line="15" number="3"></hangnum>
    <gatha1 line="16"> ‘‘Oḍḍentu vālapāsāni, yathā bajjhetha so dijo;</gatha1>
    <gathalast line="17">Jīvañca naṃ gahetvāna, ānayehi mamantike’’ti.</gathalast>
    <paragraph line="18">Tattha <pageBreak edition="Vipassana Research Institut" number="4.0248" /><bold>oḍḍentū</bold>ti oḍḍayantu. <bold>Vālapāsānī</bold>ti assavālādirajjumayapāsāni. <bold>Jīvañca na</bold>nti jīvantaṃ eva naṃ. <bold>Ānayehī</bold>ti ānehi.</paragraph>
    <paragraph line="19">Taṃ sutvā khettapālo sāliṃ agghāpetvā iṇassa akatabhāvena tuṭṭho gantvā assavāle vaṭṭetvā ‘‘ajja imasmiṃ ṭhāne otarissatī’’ti suvarañño otaraṇaṭṭhānaṃ sallakkhetvā punadivase pātova cāṭipamāṇaṃ pañjaraṃ katvā pāsañca oḍḍetvā suvānaṃ āgamanaṃ olokento kuṭiyaṃ nisīdi. Suvarājāpi suvagaṇaparivuto āgantvā aloluppacāratāya hiyyo khāditaṭṭhāne <pageBreak edition="Pali Text Society" number="4.0279" /> oḍḍitapāse pādaṃ pavesantova otari. So attano baddhabhāvaṃ ñatvā cintesi ‘‘sacāhaṃ idāneva baddharavaṃ ravissāmi, ñātakāme bhayatajjitā gocaraṃ aggahetvāva palāyissanti, yāva etesaṃ gocaraggahaṇaṃ, tāva adhivāsessāmī’’ti. So tesaṃ suhitabhāvaṃ ñatvā maraṇabhayatajjito hutvā tikkhattuṃ baddharavaṃ ravi. Atha sabbe te suvā palāyiṃsu. Suvarājā ‘‘ettakesu me ñātakesu nivattitvā olokento ekopi natthi, kiṃ nu kho mayā pāpaṃ kata’’nti vilapanto gāthamāha –</paragraph>
    <hangnum line="20" number="4"></hangnum>
    <gatha1 line="21"> ‘‘Ete bhutvā pivitvā ca, pakkamanti vihaṅgamā;</gatha1>
    <gathalast line="22">Eko baddhosmi pāsena, kiṃ pāpaṃ pakataṃ mayā’’ti.</gathalast>
    <paragraph line="23">Khettapālo suvarājassa baddharavaṃ suvānañca ākāse pakkhandanasaddaṃ sutvā ‘‘kiṃ nu kho’’ti kuṭiyā oruyha pāsāṭṭhānaṃ gantvā suvarājānaṃ disvā ‘‘yasseva me pāso oḍḍito, sveva baddho’’ti tuṭṭhamānaso suvarājānaṃ pāsato mocetvā dve pāde ekato bandhitvā daḷhaṃ ādāya sāliddiyagāmaṃ <pageBreak edition="Myanmar" number="4.0279" /> gantvā suvarājaṃ brāhmaṇassa adāsi. Brāhmaṇo balavasinehena mahāsattaṃ ubhohi hatthehi daḷhaṃ gahetvā aṅke nisīdāpetvā tena saddhiṃ sallapanto dve gāthā abhāsi –</paragraph>
    <hangnum line="24" number="5"></hangnum>
    <gatha1 line="25"> ‘‘Udaraṃ nūna aññesaṃ, suva accodaraṃ tava;</gatha1>
    <gathalast line="26">Bhutvā sāliṃ yathākāmaṃ, tuṇḍenādāya gacchasi.</gathalast>
    <hangnum line="27" number="6"></hangnum>
    <gatha1 line="28"> ‘‘Koṭṭhaṃ nu tattha pūresi, suva veraṃ nu te mayā;</gatha1>
    <gathalast line="29">Puṭṭho me samma akkhāhi, kuhiṃ sāliṃ nidāhasī’’ti.</gathalast>
    <paragraph line="30">Tattha <pageBreak edition="Vipassana Research Institut" number="4.0249" /><bold>udaraṃ nūnā</bold>ti aññesaṃ udaraṃ udarameva maññe, tava udaraṃ pana atiudaraṃ. <bold>Tatthā</bold>ti tasmiṃ simbalivane. <bold>Pūresī</bold>ti vassārattatthāya pūresi. <bold>Nidāhasī</bold>ti nidhānaṃ katvā ṭhapesi, ‘‘nidhīyasī’’tipi pāṭho.</paragraph>
    <paragraph line="31">Taṃ sutvā suvarājā madhurāya manussabhāsāya sattamaṃ gāthamāha –</paragraph>
    <hangnum line="32" number="7"></hangnum>
    <gatha1 line="33"> ‘‘Na <pageBreak edition="Pali Text Society" number="4.0280" /> me veraṃ tayā saddhiṃ, koṭṭho mayhaṃ na vijjati;</gatha1>
    <gatha2 line="34">Iṇaṃ muñcāmiṇaṃ dammi, sampatto koṭasimbaliṃ;</gatha2>
    <gathalast line="35">Nidhimpi tattha nidahāmi, evaṃ jānāhi kosiyā’’ti.</gathalast>
    <paragraph line="36">Tattha <bold>iṇaṃ muñcāmiṇaṃ dammī</bold>ti tava sāliṃ haritvā iṇaṃ muñcāmi ceva dammi cāti vadati. <bold>Nidhimpī</bold>ti ekaṃ tattha simbalivane anugāmikanidhimpi nidahāmi.</paragraph>
    <paragraph line="37">Atha naṃ brāhmaṇo pucchi –</paragraph>
    <hangnum line="38" number="8"></hangnum>
    <gatha1 line="39"> ‘‘Kīdisaṃ te iṇadānaṃ, iṇamokkho ca kīdiso;</gatha1>
    <gathalast line="40">Nidhinidhānamakkhāhi, atha pāsā pamokkhasī’’ti.</gathalast>
    <paragraph line="41">Tattha <bold>iṇadāna</bold>nti iṇassa dānaṃ. <bold>Nidhinidhāna</bold>nti nidhino nidhānaṃ.</paragraph>
    <paragraph line="42">Evaṃ brāhmaṇena puṭṭho suvarājā tassa byākaronto catasso gāthā abhāsi –</paragraph>
    <hangnum line="43" number="9"></hangnum>
    <gatha1 line="44"> ‘‘Ajātapakkhā taruṇā, puttakā mayha kosiya;</gatha1>
    <gathalast line="45">Te maṃ bhatā bharissanti, tasmā tesaṃ iṇaṃ dade.</gathalast>
    <hangnum line="46" number="10"></hangnum>
    <gatha1 line="47"> ‘‘Mātā pitā ca me vuddhā, jiṇṇakā gatayobbanā;</gatha1>
    <gathalast line="48">Tesaṃ tuṇḍena hātūna, muñce pubbakataṃ iṇaṃ.</gathalast>
    <hangnum line="49" number="11"></hangnum>
    <gatha1 line="50"> ‘‘Aññepi <pageBreak edition="Vipassana Research Institut" number="4.0250" /><pageBreak edition="Myanmar" number="4.0280" /> tattha sakuṇā, khīṇapakkhā sudubbalā;</gatha1>
    <gathalast line="51">Tesaṃ puññatthiko dammi, taṃ nidhiṃ āhu paṇḍitā.</gathalast>
    <hangnum line="52" number="12"></hangnum>
    <gatha1 line="53"> ‘‘Īdisaṃ me iṇadānaṃ, iṇamokkho ca īdiso;</gatha1>
    <gathalast line="54">Nidhinidhānamakkhāmi, evaṃ jānāhi kosiyā’’ti.</gathalast>
    <paragraph line="55">Tattha <bold>hātūnā</bold>ti haritvā. <bold>Taṃ nidhi</bold>nti taṃ puññakammaṃ paṇḍitā anugāmikanidhiṃ nāma kathenti. <bold>Nidhinidhāna</bold>nti nidhino nidhānaṃ, ‘‘nidhānanidhi’’ntipi pāṭho, ayamevattho.</paragraph>
    <paragraph line="56">Brāhmaṇo mahāsattassa dhammakathaṃ sutvā pasannacitto dve gāthā abhāsi.</paragraph>
    <hangnum line="57" number="13"></hangnum>
    <gatha1 line="58"> ‘‘Bhaddako vatayaṃ pakkhī, dijo paramadhammiko;</gatha1>
    <gathalast line="59">Ekaccesu manussesu, ayaṃ dhammo na vijjati.</gathalast>
    <hangnum line="60" number="14"></hangnum>
    <gatha1 line="61"> ‘‘Bhuñja <pageBreak edition="Pali Text Society" number="4.0281" /> sāliṃ yathākāmaṃ, saha sabbehi ñātibhi;</gatha1>
    <gathalast line="62">Punāpi suva passemu, piyaṃ me tava dassana’’nti.</gathalast>
    <paragraph line="63">Tattha <bold>bhuñja sāli</bold>nti ito paṭṭhāya nibbhayo hutvā bhuñjāti karīsasahassampi tasseva niyyādento evamāha. <bold>Passemū</bold>ti attano ruciyā āgataṃ aññesupi divasesu taṃ passeyyāmāti.</paragraph>
    <paragraph line="64">Evaṃ brāhmaṇo mahāsattaṃ yācitvā piyaputtaṃ viya muducittena olokento pādato bandhanaṃ mocetvā satapākatelena pāde makkhetvā bhaddapīṭhe nisīdāpetvā kañcanataṭṭake madhulāje khādāpetvā sakkharodakaṃ pāyesi. Athassa suvarājā ‘‘appamatto hohi, brāhmaṇā’’ti vatvā ovādaṃ dento āha –</paragraph>
    <hangnum line="65" number="15"></hangnum>
    <gatha1 line="66"> ‘‘Bhuttañca pītañca tavassamamhi, ratī ca no kosiya te sakāse;</gatha1>
    <gathalast line="67">Nikkhittadaṇḍesu dadāhi dānaṃ, jiṇṇe ca mātāpitaro bharassū’’ti.</gathalast>
    <paragraph line="68">Tattha <bold>tavassamamhī</bold>ti tava nivesane. <bold>Ratī</bold>ti abhirati.</paragraph>
    <paragraph line="69">Taṃ <pageBreak edition="Vipassana Research Institut" number="4.0251" /><pageBreak edition="Myanmar" number="4.0281" /> sutvā brāhmaṇo tuṭṭhamānaso udānaṃ udānento gāthamāha –</paragraph>
    <hangnum line="70" number="16"></hangnum>
    <gatha1 line="71"> ‘‘Lakkhī vata me udapādi ajja, yo addasāsiṃ pavaraṃ dijānaṃ;</gatha1>
    <gathalast line="72">Suvassa sutvāna subhāsitāni, kāhāmi puññāni anappakānī’’ti.</gathalast>
    <paragraph line="73">Tattha <bold>lakkhī</bold>ti sirīpi puññampi paññāpi.</paragraph>
    <paragraph line="74">Mahāsatto brāhmaṇena attano dinnaṃ karīsasahassamattaṃ paṭikkhipitvā aṭṭhakarīsameva gaṇhi. Brāhmaṇo thambhe nikhanitvā tassa khettaṃ niyyādetvā gandhamālādīhi pūjetvā khamāpetvā ‘‘gaccha sāmi, assumukhe rodamāne mātāpitaro assāsehī’’ti vatvā taṃ uyyojesi. So tuṭṭhamānaso sālisīsaṃ ādāya gantvā mātāpitūnaṃ purato nikkhipitvā ‘‘ammatātā, uṭṭhethā’’ti āha. Te assumukhā rodamānā uṭṭhahiṃsu, tāvadeva suvagaṇā <pageBreak edition="Pali Text Society" number="4.0282" /> sannipatitvā ‘‘kathaṃ muttosi, devā’’ti pucchiṃsu. So tesaṃ sabbaṃ vitthārato kathesi. Kosiyopi suvarañño ovādaṃ sutvā tato paṭṭhāya dhammikasamaṇabrāhmaṇānaṃ mahādānaṃ paṭṭhapesi. Tamatthaṃ pakāsento satthā osānagāthamāha –</paragraph>
    <hangnum line="75" number="17"></hangnum>
    <gatha1 line="76"> ‘‘So kosiyo attamano udaggo, annañca pānañcabhisaṅkharitvā;</gatha1>
    <gathalast line="77">Annena pānena pasannacitto, santappayi samaṇabrāhmaṇe cā’’ti.</gathalast>
    <paragraph line="78">Tattha <bold>santappayī</bold>ti gahitagahitāni bhājanāni pūrento santappesīti.</paragraph>
    <paragraph line="79">Satthā imaṃ dhammadesanaṃ āharitvā ‘‘evaṃ bhikkhu mātāpitūnaṃ posanaṃ nāma paṇḍitānaṃ vaṃso’’ti vatvā saccāni pakāsetvā jātakaṃ samodhānesi, saccapariyosāne so bhikkhu sotāpattiphale patiṭṭhahi. Tadā suvagaṇā buddhaparisā ahesuṃ, mātāpitaro mahārājakulāni, khettapālo channo, brāhmaṇo ānando, suvarājā pana ahameva ahosinti.</paragraph>
    <centered line="80">Sālikedārajātakavaṇṇanā paṭhamā.</centered>
    <hangnum line="81"></hangnum>
    <paragraph line="82"> [485] 2. Candakinnarījātakavaṇṇanā</paragraph>
    <paragraph line="83"><bold>Upanīyatidaṃ</bold><pageBreak edition="Vipassana Research Institut" number="4.0252" /><pageBreak edition="Myanmar" number="4.0282" /><bold>maññe</bold>ti idaṃ satthā kapilavatthupuraṃ upanissāya nigrodhārāme viharanto rājanivesane rāhulamātaraṃ ārabbha kathesi. Idaṃ pana jātakaṃ dūrenidānato paṭṭhāya kathetabbaṃ. Sā panesā nidānakathā yāva laṭṭhivane uruvelakassapasīhanādā <bold>apaṇṇakajātake</bold> kathitā, tato paraṃ yāva kapilavatthugamanā <bold>vessantarajātake</bold> āvi bhavissati. Satthā pana pitu nivesane nisīditvā antarabhattasamaye <bold>mahādhammapālajātakaṃ</bold> (jā. 1.10.92 ādayo) kathetvā katabhattakicco ‘‘rāhulamātu nivesane nisīditvā tassā guṇaṃ vaṇṇento <bold>candakinnarījātakaṃ</bold> (jā. 1.14.18 ādayo) kathessāmī’’ti rājānaṃ pattaṃ gāhāpetvā dvīhi aggasāvakehi saddhiṃ rāhulamātu nivesanaṭṭhānaṃ pāyāsi. Tadā tassā sammukhā cattālīsasahassanāṭakitthiyo vasanti tāsu khattiyakaññānaṃyeva navutiadhikasahassaṃ. Sā tathāgatassa āgamanaṃ ñatvā ‘‘sabbā kāsāvāneva nivāsentū’’ti tāsaṃ ārocāpesi. Tā tathā kariṃsu. Satthā āgantvā paññattāsane <pageBreak edition="Pali Text Society" number="4.0283" /> nisīdi. Atha tā sabbāpi ekappahāreneva viraviṃsu, mahāparidevasaddo ahosi. Rāhulamātāpi paridevitvā sokaṃ vinodetvā satthāraṃ vanditvā rājagatena bahumānena sagāravena nisīdi. Rājā tassā guṇakathaṃ ārabhi, ‘‘bhante, mama suṇhā ‘tumhehi kāsāvāni nivatthānī’ti sutvā kāsāvāneva nivāsesi, ‘mālādīni pariccattānī’ti sutvā mālādīni pariccaji, ‘bhūmiyaṃ sayatī’ti sutvā bhūmisayanāva jātā, tumhākaṃ pabbajitakāle vidhavā hutvā aññehi rājūhi pesitaṃ paṇṇākāraṃ na gaṇhi, evaṃ tumhesu asaṃhīracittā esā’’ti nānappakārehi tassā guṇakathaṃ kathesi. Satthā ‘‘anacchariyaṃ, mahārāja, yaṃ esā idāni mama pacchime attabhāve mayi sasinehā asaṃhīracittā anaññaneyyā bhaveyya. Esā tiracchānayoniyaṃ nibbattāpi mayi asaṃhīracittā anaññaneyyā ahosī’’ti vatvā tena yācito atītaṃ āhari.</paragraph>
    <paragraph line="84">Atīte <pageBreak edition="Myanmar" number="4.0283" /> bārāṇasiyaṃ brahmadatte rajjaṃ kārente mahāsatto himavantapadese kinnarayoniyaṃ nibbatti, candā nāmassa bhariyā. Te ubhopi candanāmake rajatapabbate vasiṃsu. Tadā bārāṇasirājā amaccānaṃ rajjaṃ niyyādetvā dve kāsāyāni nivāsetvā sannaddhapañcāvudho ekakova himavantaṃ pāvisi. So migamaṃsaṃ khādanto ekaṃ khuddakanadiṃ anusañcaranto uddhaṃ abhiruhi. Candapabbatavāsino kinnarā vassārattasamaye anotaritvā pabbateyeva vasanti, nidāghasamaye otaranti. Tadā ca so candakinnaro attano bhariyāya saddhiṃ otaritvā tesu tesu ṭhānesu gandhe vilimpanto pupphareṇuṃ khādanto pupphapaṭe nivāsento pārupanto latādolāhi kīḷanto <pageBreak edition="Vipassana Research Institut" number="4.0253" /> madhurassarena gāyanto taṃ khuddakanadiṃ patvā ekasmiṃ nivattanaṭṭhāne otaritvā udake pupphāni vikiritvā udakakīḷaṃ kīḷitvā pupphapaṭe nivāsetvā pārupitvā rajatapaṭṭavaṇṇāya vālukāya pupphāsanaṃ paññapetvā ekaṃ veḷu daṇḍakaṃ gahetvā sayane nisīdi <pageBreak edition="Pali Text Society" number="4.0284" />. Tato candakinnaro veḷuṃ vādento madhurasaddena gāyi. Candakinnarī muduhatthe nāmetvā tassa avidūre ṭhitā nacci ceva gāyi ca. So rājā tesaṃ saddaṃ sutvā padasaddaṃ asāvento saṇikaṃ gantvā paṭicchanne ṭhatvā te kinnare disvā kinnariyā paṭibaddhacitto hutvā ‘‘taṃ kinnaraṃ vijjhitvā jīvitakkhayaṃ pāpetvā imāya saddhiṃ saṃvāsaṃ kappessāmī’’ti ṭhatvā candakinnaraṃ vijjhi. So vedanāppatto paridevamāno catasso gāthā abhāsi –</paragraph>
    <hangnum line="85" number="18"></hangnum>
    <gatha1 line="86"> ‘‘Upanīyatidaṃ maññe, cande lohitamaddane;</gatha1>
    <gathalast line="87">Ajja jahāmi jīvitaṃ, pāṇā me cande nirujjhanti.</gathalast>
    <hangnum line="88" number="19"></hangnum>
    <gatha1 line="89"> ‘‘Osīdi me dukkhaṃ hadayaṃ, me ḍayhate nitammāmi;</gatha1>
    <gathalast line="90">Tava candiyā socantiyā, na naṃ aññehi sokehi.</gathalast>
    <hangnum line="91" number="20"></hangnum>
    <gatha1 line="92"> ‘‘Tiṇamiva vanamiva milāyāmi, nadī aparipuṇṇāva sussāmi;</gatha1>
    <gathalast line="93">Tava candiyā socantiyā, na naṃ aññehi sokehi.</gathalast>
    <hangnum line="94" number="21"></hangnum>
    <gatha1 line="95"> ‘‘Vassamiva sare pāde, imāni assūni vattare mayhaṃ;</gatha1>
    <gathalast line="96">Tava candiyā socantiyā, na naṃ aññehi sokehī’’ti.</gathalast>
    <paragraph line="97">Tattha <pageBreak edition="Myanmar" number="4.0284" /><bold>upanīyatī</bold>ti santativicchedaṃ upanīyati. <bold>Ida</bold>nti jīvitaṃ. <bold>Pāṇā me</bold>ti bhadde, cande mama jīvitapāṇā nirujjhanti. <bold>Osīdi me</bold>ti jīvitaṃ me osīdati. <bold>Nitammāmī</bold>ti atikilamāmi. <bold>Tava candiyā</bold>ti idaṃ mama dukkhaṃ, na naṃ aññehi sokehi, atha kho tava candiyā socantiyā sokahetu yasmā tvaṃ mama viyogena socissasi, tasmāti attho. <bold>Tiṇamiva vanamiva milāyāmī</bold>ti tattapāsāṇe khittatiṇamiva mūlachinnavanamiva milāyāmīti vadati. <bold>Sare pāde</bold>ti yathā nāma pabbatapāde patitavassaṃ saritvā acchinnadhāraṃ vattati.</paragraph>
    <paragraph line="98">Mahāsatto imāhi catūhi gāthāhi paridevitvā pupphasayane nipannova satiṃ vissajjetvā parivatti. Rājā patiṭṭhitova. Itarā mahāsatte paridevante attano ratiyā mattā hutvā tassa <pageBreak edition="Pali Text Society" number="4.0285" /> viddhabhāvaṃ <pageBreak edition="Vipassana Research Institut" number="4.0254" /> na jānāti, visaññaṃ pana naṃ parivattitvā nipannaṃ disvā ‘‘kiṃ nu kho me piyasāmikassa dukkha’’nti upadhārentī pahāramukhato paggharantaṃ lohitaṃ disvā piyasāmike uppannaṃ balavasokaṃ sandhāretuṃ asakkontī mahāsaddena paridevi. Rājā ‘‘kinnaro mato bhavissatī’’ti nikkhamitvā attānaṃ dassesi. Candā taṃ disvā ‘‘iminā me corena piyasāmiko viddho bhavissatī’’ti kampamānā palāyitvā pabbatamatthake ṭhatvā rājānaṃ paribhāsantī pañca gāthā abhāsi –</paragraph>
    <hangnum line="99" number="22"></hangnum>
    <gatha1 line="100"> ‘‘Pāpo khosi rājaputta, yo me icchitaṃ patiṃ varākiyā;</gatha1>
    <gathalast line="101">Vijjhasi vanamūlasmiṃ, soyaṃ viddho chamā seti.</gathalast>
    <hangnum line="102" number="23"></hangnum>
    <gatha1 line="103"> ‘‘Imaṃ mayhaṃ hadayasokaṃ, paṭimuñcatu rājaputta tava mātā;</gatha1>
    <gathalast line="104">Yo mayhaṃ hadayasoko, kimpurisaṃ avekkhamānāya.</gathalast>
    <hangnum line="105" number="24"></hangnum>
    <gatha1 line="106"> ‘‘Imaṃ mayhaṃ hadayasokaṃ, paṭimuñcatu rājaputta tava jāyā;</gatha1>
    <gathalast line="107">Yo mayhaṃ hadayasoko, kimpurisaṃ avekkhamānāya.</gathalast>
    <hangnum line="108" number="25"></hangnum>
    <gatha1 line="109"> ‘‘Mā ca puttaṃ mā ca patiṃ, addakkhi rājaputta tava mātā;</gatha1>
    <gathalast line="110">Yo kimpurisaṃ avadhi, adūsakaṃ mayha kāmā hi.</gathalast>
    <hangnum line="111" number="26"></hangnum>
    <gatha1 line="112"> ‘‘Mā ca puttaṃ mā ca patiṃ, addakkhi rājaputta tava jāyā;</gatha1>
    <gathalast line="113">Yo kimpurisaṃ avadhi, adūsakaṃ mayha kāmā hī’’ti.</gathalast>
    <paragraph line="114">Tattha <pageBreak edition="Myanmar" number="4.0285" /><bold>varākiyā</bold>ti kapaṇāya. <bold>Paṭimuñcatū</bold>ti paṭilabhatu phusatu pāpuṇātu. <bold>Mayha kāmā hī</bold>ti mayhaṃ kāmena.</paragraph>
    <paragraph line="115">Rājā naṃ pañcahi gāthāhi paribhāsitvā pabbatamatthake ṭhitaṃyeva assāsento gāthamāha –</paragraph>
    <hangnum line="116" number="27"></hangnum>
    <gatha1 line="117"> ‘‘Mā tvaṃ cande rodi mā sopi, vanatimiramattakkhi;</gatha1>
    <gathalast line="118">Mama tvaṃ hehisi bhariyā, rājakule pūjitā nārībhī’’ti.</gathalast>
    <paragraph line="119">Tattha <pageBreak edition="Vipassana Research Institut" number="4.0255" /><pageBreak edition="Pali Text Society" number="4.0286" /><bold>cande</bold>ti mahāsattassa paridevanakāle nāmassa sutattā evamāha. <bold>Vanatimiramattakkhī</bold>ti vanatimirapupphasamānaakkhi. <bold>Pūjitā nārībhī</bold>ti soḷasannaṃ itthisahassānaṃ jeṭṭhikā aggamahesī hessasi.</paragraph>
    <paragraph line="120">Candā tassa vacanaṃ sutvā ‘‘tvaṃ kiṃ maṃ vadesī’’ti sīhanādaṃ nadantī anantaragāthamāha –</paragraph>
    <hangnum line="121" number="28"></hangnum>
    <gatha1 line="122"> ‘‘Api nūnahaṃ marissaṃ, nāhaṃ rājaputta tava hessaṃ;</gatha1>
    <gathalast line="123">Yo kimpurisaṃ avadhi, adūsakaṃ mayha kāmā hī’’ti.</gathalast>
    <paragraph line="124">Tattha <bold>api nūnaha</bold>nti api ekaṃseneva ahaṃ marissaṃ.</paragraph>
    <paragraph line="125">So tassā vacanaṃ sutvā nicchandarāgo hutvā itaraṃ gāthamāha –</paragraph>
    <hangnum line="126" number="29"></hangnum>
    <gatha1 line="127"> ‘‘Api bhīruke api jīvitukāmike, kimpurisi gaccha himavantaṃ;</gatha1>
    <gathalast line="128">Tālīsatagarabhojanā, aññe taṃ migā ramissantī’’ti.</gathalast>
    <paragraph line="129">Tattha <bold>api bhīruke</bold>ti bhīrujātike. <bold>Tālīsatagarabhojanā</bold>ti tvaṃ tālīsapattatagarapattabhojanā migī, tasmā aññe taṃ migā ramissanti, na tvaṃ rājakulārahā, gacchāti naṃ avaca, vatvā ca pana nirapekkho hutvā pakkāmi.</paragraph>
    <paragraph line="130">Sā tassa gatabhāvaṃ ñatvā oruyha mahāsattaṃ āliṅgitvā pabbatamatthakaṃ āropetvā pabbatatale nipajjāpetvā sīsamassa attano ūrūsu katvā balavaparidevaṃ paridevamānā dvādasa gāthā abhāsi –</paragraph>
    <hangnum line="131" number="30"></hangnum>
    <gatha1 line="132"> ‘‘Te <pageBreak edition="Myanmar" number="4.0286" /> pabbatā tā ca kandarā, tā ca giriguhāyo tatheva tiṭṭhanti;</gatha1>
    <gathalast line="133">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="134" number="31"></hangnum>
    <gatha1 line="135"> ‘‘Te paṇṇasanthatā ramaṇīyā, vāḷamigehi anuciṇṇā;</gatha1>
    <gathalast line="136">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="137" number="32"></hangnum>
    <gatha1 line="138"> ‘‘Te <pageBreak edition="Vipassana Research Institut" number="4.0256" /> pupphasanthatā ramaṇīyā, vāḷamigehi anuciṇṇā;</gatha1>
    <gathalast line="139">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="140" number="33"></hangnum>
    <gatha1 line="141"> ‘‘Acchā <pageBreak edition="Pali Text Society" number="4.0287" /> savanti girivananadiyo, kusumābhikiṇṇasotāyo;</gatha1>
    <gathalast line="142">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="143" number="34"></hangnum>
    <gatha1 line="144"> ‘‘Nīlāni himavato pabbatassa, kūṭāni dassanīyāni;</gatha1>
    <gathalast line="145">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="146" number="35"></hangnum>
    <gatha1 line="147"> ‘‘Pītāni himavato pabbatassa, kūṭāni dassanīyāni;</gatha1>
    <gathalast line="148">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="149" number="36"></hangnum>
    <gatha1 line="150"> ‘‘Tambāni himavato pabbatassa, kūṭāni dassanīyāni;</gatha1>
    <gathalast line="151">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="152" number="37"></hangnum>
    <gatha1 line="153"> ‘‘Tuṅgāni himavato pabbatassa, kūṭāni dassanīyāni;</gatha1>
    <gathalast line="154">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="155" number="38"></hangnum>
    <gatha1 line="156"> ‘‘Setāni himavato pabbatassa, kūṭāni dassanīyāni;</gatha1>
    <gathalast line="157">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="158" number="39"></hangnum>
    <gatha1 line="159"> ‘‘Citrāni himavato pabbatassa, kūṭāni dassanīyāni;</gatha1>
    <gathalast line="160">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="161" number="40"></hangnum>
    <gatha1 line="162"> ‘‘Yakkhagaṇasevite gandhamādane, osadhebhi sañchanne;</gatha1>
    <gathalast line="163">Tattheva taṃ apassantī, kimpurisa kathaṃ ahaṃ kassaṃ.</gathalast>
    <hangnum line="164" number="41"></hangnum>
    <gatha1 line="165"> ‘‘Kimpurisasevite <pageBreak edition="Myanmar" number="4.0287" /> gandhamādane, osadhebhi sañchanne;</gatha1>
    <gathalast line="166">Tattheva taṃ apassantī, kimpurisa kathaṃ ahaṃ kassa’’nti.</gathalast>
    <paragraph line="167">Tattha <pageBreak edition="Vipassana Research Institut" number="4.0257" /><bold>te pabbatā</bold>ti yesu mayaṃ ekatova abhiramimha, ime te pabbatā tā ca kandarā tā ca giriguhāyo tatheva ṭhitā. Tesu ahaṃ idāni <bold>taṃ apassantī kathaṃ kassaṃ,</bold> kiṃ karissāmi, tesu pupphaphalapallavādisobhaṃ taṃ apassantī kathaṃ adhivāsetuṃ sakkhissāmīti paridevati. <bold>Paṇṇasanthatā</bold>ti tālīsapattādigandhapaṇṇasantharā. <bold>Acchā</bold>ti vippasannodakā. <bold>Nīlānī</bold>ti nīlamaṇimayāni. <bold>Pītānī</bold>ti sovaṇṇamayāni. <bold>Tambānī</bold>ti manosilamayāni. <bold>Tuṅgānī</bold>ti uccāni tikhiṇaggāni. <bold>Setānī</bold>ti rajatamayāni. <bold>Citrānī</bold>ti sattaratanamissakāni. <bold>Yakkhagaṇasevite</bold>ti bhummadevatāhi sevite.</paragraph>
    <paragraph line="168">Iti sā dvādasahi gāthāhi paridevitvā mahāsattassa ure hatthaṃ ṭhapetvā santāpabhāvaṃ ñatvā ‘‘cando jīvatiyeva, devujjhānakammaṃ katvā jīvitamassa dassāmī’’ti cintetvā ‘‘kiṃ nu kho lokapālā nāma natthi, udāhu vippavutthā, adu matā <pageBreak edition="Pali Text Society" number="4.0288" />, te me piyasāmikaṃ na rakkhantī’’ti devujjhānakammaṃ akāsi. Tassā sokavegena sakkassa āsanaṃ uṇhaṃ ahosi. Sakko āvajjento taṃ kāraṇaṃ ñatvā brāhmaṇavaṇṇena vegeneva āgantvā kuṇḍikato udakaṃ gahetvā mahāsattaṃ āsiñci. Tāvadeva visaṃ antaradhāyi, vaṇo ruhi, imasmiṃ ṭhāne viddhotipi na paññāyi. Mahāsatto sukhito uṭṭhāsi. Candā piyasāmikaṃ arogaṃ disvā somanassappattā sakkassa pāde vandantī anantaragāthamāha –</paragraph>
    <hangnum line="169" number="42"></hangnum>
    <gatha1 line="170"> ‘‘Vande te ayirabrahme, yo me icchitaṃ patiṃ varākiyā;</gatha1>
    <gathalast line="171">Amatena abhisiñci, samāgatāsmi piyatamenā’’ti.</gathalast>
    <paragraph line="172">Tattha <bold>amatenā</bold>ti udakaṃ ‘‘amata’’nti maññamānā evamāha. <bold>Piyatamenā</bold>ti piyatarena, ayameva vā pāṭho.</paragraph>
    <paragraph line="173">Sakko tesaṃ ovādamadāsi ‘‘ito paṭṭhāya candapabbatato oruyha manussapathaṃ mā gamittha, idheva vasathā’’ti. Evañca pana vatvā te ovaditvā sakaṭṭhānameva <pageBreak edition="Myanmar" number="4.0288" /> gato. Candāpi ‘‘kiṃ no sāmi iminā paripanthaṭṭhānena, ehi candapabbatameva gacchāmā’’ti vatvā osānagāthamāha –</paragraph>
    <hangnum line="174" number="43"></hangnum>
    <gatha1 line="175"> ‘‘Vicarāma dāni girivananadiyo, kusumābhikiṇṇasotāyo;</gatha1>
    <gathalast line="176">Nānādumavasanāyo, piyaṃvadā aññamaññassā’’ti.</gathalast>
    <paragraph line="177">Satthā <pageBreak edition="Vipassana Research Institut" number="4.0258" /> imaṃ dhammadesanaṃ āharitvā ‘‘na idāneva, pubbepesā mayi asaṃhīracittā anaññaneyyā evā’’ti vatvā jātakaṃ samodhānesi – ‘‘tadā rājā devadatto ahosi, sakko anuruddho, candā rāhulamātā, candakinnaro pana ahameva ahosi’’nti.</paragraph>
    <centered line="178">Candakinnarījātakavaṇṇanā dutiyā.</centered>
    <hangnum line="179"></hangnum>
    <paragraph line="180"> [486] 3. Mahāukkusajātakavaṇṇanā</paragraph>
    <paragraph line="181"><bold>Ukkā cilācā bandhantī</bold>ti idaṃ satthā jetavane viharanto mittabandhakaupāsakaṃ ārabbha kathesi. So kira sāvatthiyaṃ parijiṇṇassa kulassa <pageBreak edition="Pali Text Society" number="4.0289" /> putto sahāyaṃ pesetvā aññataraṃ kuladhītaraṃ vārāpetvā ‘‘atthi panassa uppannakiccaṃ nittharaṇasamattho mitto vā sahāyo vā’’ti vutte ‘‘natthī’’ti vatvā ‘‘tena hi mitte tāva bandhatū’’ti vutte tasmiṃ ovāde ṭhatvā paṭhamaṃ tāva catūhi dovārikehi saddhiṃ mettiṃ akāsi, athānupubbena nagaraguttikagaṇakamahāmattādīhi saddhiṃ mettiṃ katvā senāpatināpi uparājenāpi saddhiṃ mettiṃ akāsi. Tehi pana saddhiṃ ekato hutvā raññā saddhiṃ mettiṃ akāsi. Tato asītiyā mahātherehi saddhiṃ ānandattherenapi saddhiṃ ekato hutvā tathāgatena saddhiṃ mettiṃ akāsi. Atha naṃ satthā saraṇesu ca sīlesu ca patiṭṭhāpesi, rājāpissa issariyamadāsi. So mittabandhakoyevāti pākaṭo jāto. Athassa rājā mahantaṃ gehaṃ datvā āvāhamaṅgalaṃ kāresi. Rājānaṃ ādiṃ katvā mahājano paṇṇākāre pahiṇi. Athassa bhariyā raññā pahitaṃ paṇṇākāraṃ uparājassa, uparājena pahitaṃ paṇṇākāraṃ senāpatissāti etena upāyena sakalanagaravāsino ābandhitvā gaṇhi. Sattame divase <pageBreak edition="Myanmar" number="4.0289" /> mahāsakkāraṃ katvā dasabalaṃ nimantetvā pañcasatassa buddhappamukhassa bhikkhusaṅghassa mahādānaṃ datvā bhattakiccāvasāne satthārā kathitaṃ anumodanaṃ sutvā ubhopi jayampatikā sotāpattiphale patiṭṭhahiṃsu.</paragraph>
    <paragraph line="182">Bhikkhū dhammasabhāyaṃ kathaṃ samuṭṭhāpesuṃ ‘‘āvuso, mittabandhakaupāsako attano bhariyaṃ nissāya tassā vacanaṃ katvā sabbehi mettiṃ katvā rañño santikā mahantaṃ sakkāraṃ labhi, tathāgatena pana saddhiṃ mettiṃ katvā ubhopi jayampatikā sotāpattiphale patiṭṭhitā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva so etaṃ mātugāmaṃ nissāya mahantaṃ yasaṃ sampatto, pubbe tiracchānayoniyaṃ nibbattopi panesa etissā vacanena bahūhi saddhiṃ mettiṃ katvā puttasokato muttoyevā’’ti vatvā tehi yācito atītaṃ āhari.</paragraph>
    <paragraph line="183">Atīte <pageBreak edition="Vipassana Research Institut" number="4.0259" /> bārāṇasiyaṃ brahmadatte rajjaṃ kārente ekacce paccantavāsino yattha yattha bahuṃ maṃsaṃ labhanti, tattha tattha gāmaṃ nivāsetvā araññe caritvā migādayo māretvā maṃsaṃ āharitvā puttadāre <pageBreak edition="Pali Text Society" number="4.0290" /> posenti. Tesaṃ gāmato avidūre mahājātassaro atthi. Tassa dakkhiṇapasse eko senasakuṇo, pacchimapasse ekā senasakuṇī, uttarapasse sīho migarājā, pācīnapasse ukkusasakuṇarājā vasati. Jātassaramajjhe pana unnataṭṭhāne kacchapo vasati. Tadā seno seniṃ ‘‘bhariyā me hohī’’ti vadati. Atha naṃ sā āha – ‘‘atthi pana te koci mitto’’ti? ‘‘Natthi bhadde’’ti. Amhākaṃ uppannaṃ bhayaṃ vā dukkhaṃ vā haraṇasamatthaṃ mittaṃ vā sahāyaṃ vā laddhuṃ vaṭṭati, mitte tāva gaṇhāhīti. ‘‘Kehi saddhiṃ mettiṃ karomi bhadde’’ti? Pācīnapasse vasantena ukkusarājena, uttarapasse sīhena, jātassaramajjhe kacchapena saddhiṃ mettiṃ karohīti. So tassā vacanaṃ sampaṭicchitvā tathā akāsi. Tadā te ubhopi saṃvāsaṃ kappetvā tasmiṃyeva sare ekasmiṃ dīpake kadambarukkho atthi samantā udakena parikkhitto, tasmiṃ kulāvakaṃ katvā paṭivasiṃsu.</paragraph>
    <paragraph line="184">Tesaṃ <pageBreak edition="Myanmar" number="4.0290" /> aparabhāge dve sakuṇapotakā jāyiṃsu. Tesaṃ pakkhesu asañjātesuyeva ekadivasaṃ te jānapadā divasaṃ araññe caritvā kiñci alabhitvā ‘‘na sakkā tucchahatthena gharaṃ gantuṃ, macche vā kacchape vā gaṇhissāmā’’ti saraṃ otaritvā taṃ dīpakaṃ gantvā tassa kadambassa mūle nipajjitvā makasādīhi khajjamānā tesaṃ palāpanatthāya araṇiṃ manthetvā aggiṃ nibbattetvā dhūmaṃ kariṃsu. Dhumo uggantvā sakuṇe pahari, sakuṇapotakā viraviṃsu. Jānapadā taṃ sutvā ‘‘ambho, sakuṇapotakānaṃ sūyati saddo, uṭṭhetha ukkā bandhatha, chātā sayituṃ na sakkoma, sakuṇamaṃsaṃ khāditvāva sayissāmā’’ti vatvā aggiṃ jāletvā ukkā bandhiṃsu. Sakuṇikā tesaṃ saddaṃ sutvā ‘‘ime amhākaṃ potake khāditukāmā, mayaṃ evarūpassa bhayassa haraṇatthāya mitte gaṇhimha, sāmikaṃ ukkusarājassa santikaṃ pesessāmī’’ti cintetvā ‘‘gaccha, sāmi <pageBreak edition="Pali Text Society" number="4.0291" />, puttānaṃ no uppannabhayaṃ ukkusarājassa ārocehī’’ti vatvā paṭhamaṃ gāthamāha –</paragraph>
    <hangnum line="185" number="44"></hangnum>
    <gatha1 line="186"> ‘‘Ukkā cilācā bandhanti dīpe, pajā mamaṃ khādituṃ patthayanti;</gatha1>
    <gathalast line="187">Mittaṃ sahāyañca vadehi senaka, ācikkha ñātibyasanaṃ dijāna’’nti.</gathalast>
    <paragraph line="188">Tattha <bold>cilācā</bold>ti jānapadā. <bold>Dīpe</bold>ti dīpakamhi. <bold>Pajā mama</bold>nti mama puttake. <bold>Senakā</bold>ti senakasakuṇaṃ <pageBreak edition="Vipassana Research Institut" number="4.0260" /> nāmenālapati. <bold>Ñātibyasana</bold>nti puttānaṃ byasanaṃ. <bold>Dijāna</bold>nti amhākaṃ ñātīnaṃ dijānaṃ idaṃ byasanaṃ ukkusarājassa santikaṃ gantvā ācikkhāhīti vadati.</paragraph>
    <paragraph line="189">So vegena tassa vasanaṭṭhānaṃ gantvā vassitvā attano āgatabhāvaṃ jānāpetvā katokāso upasaṅkamitvā vanditvā ‘‘kiṃkāraṇā āgatosī’’ti puṭṭho āgatakāraṇaṃ dassento dutiyaṃ gāthamāha –</paragraph>
    <hangnum line="190" number="45"></hangnum>
    <gatha1 line="191"> ‘‘Dijo dijānaṃ pavarosi pakkhima, ukkusarāja saraṇaṃ taṃ upema;</gatha1>
    <gathalast line="192">Pajā mamaṃ khādituṃ patthayanti, luddā cilācā bhava me sukhāyā’’ti.</gathalast>
    <paragraph line="193">Tattha <bold>dijo</bold>ti tvaṃ dijo ceva dijānaṃ pavaro ca.</paragraph>
    <paragraph line="194">Ukkusarājā <pageBreak edition="Myanmar" number="4.0291" /> ‘‘senaka mā bhāyī’’ti taṃ assāsetvā tatiyaṃ gāthamāha –</paragraph>
    <hangnum line="195" number="46"></hangnum>
    <gatha1 line="196"> ‘‘Mittaṃ sahāyañca karonti paṇḍitā, kāle akāle sukhamesamānā;</gatha1>
    <gathalast line="197">Karomi te senaka etamatthaṃ, ariyo hi ariyassa karoti kicca’’nti.</gathalast>
    <paragraph line="198">Tattha <bold>kāle akāle</bold>ti divā ca rattiñca. <bold>Ariyo</bold>ti idha ācāraariyo adhippeto. Ācārasampanno hi ācārasampannassa kiccaṃ karoteva, kimettha karaṇīyanti vadati.</paragraph>
    <paragraph line="199">Atha <pageBreak edition="Pali Text Society" number="4.0292" /> naṃ pucchi ‘‘kiṃ, samma, rukkhaṃ abhiruḷhā cilācā’’ti? Na tāva abhiruḷhā, ukkāyeva bandhantīti. Tena hi tvaṃ sīghaṃ gantvā mama sahāyikaṃ assāsetvā mamāgamanabhāvaṃ ācikkhāhīti. So tathā akāsi. Ukkusarājāpi gantvā kadambassa avidūre cilācānaṃ abhiruhanaṃ olokento ekasmiṃ rukkhagge nisīditvā ekassa cilācassa abhiruhanakāle tasmiṃ kulāvakassa avidūraṃ abhiruḷhe sare nimujjitvā pakkhehi ca mukhena ca udakaṃ āharitvā ukkāya upari āsiñci, sā nibbāyi. Cilācā ‘‘imañca senakasakuṇapotake cassa khādissāmī’’ti otaritvā puna ukkaṃ jālāpetvā abhiruhiṃsu. Puna so ukkaṃ vijjhāpesi. Etenupāyena baddhaṃ baddhaṃ vijjhāpentassevassa aḍḍharatto jāto. So ativiya kilami, heṭṭhāudare kilomakaṃ tanutaṃ gataṃ, akkhīni rattāni jātāni. Taṃ disvā sakuṇī sāmikaṃ āha – ‘‘sāmi, ativiya kilanto <pageBreak edition="Vipassana Research Institut" number="4.0261" /> ukkusarājā, etassa thokaṃ vissamanatthāya gantvā kacchaparājassa kathehī’’ti. So tassā vacanaṃ sutvā ukkusaṃ upasaṅkamitvā gāthāya ajjhabhāsi –</paragraph>
    <hangnum line="200" number="47"></hangnum>
    <gatha1 line="201"> ‘‘Yaṃ hoti kiccaṃ anukampakena, ariyassa ariyena kataṃ tayīdaṃ;</gatha1>
    <gathalast line="202">Attānurakkhī bhava mā aḍayhi, lacchāma putte tayi jīvamāne’’ti.</gathalast>
    <paragraph line="203">Tattha <bold>tayīda</bold>nti tayā idaṃ, ayameva vā pāṭho.</paragraph>
    <paragraph line="204">So <pageBreak edition="Myanmar" number="4.0292" /> tassa vacanaṃ sutvā sīhanādaṃ nadanto pañcamaṃ gāthamāha –</paragraph>
    <hangnum line="205" number="48"></hangnum>
    <gatha1 line="206"> ‘‘Taveva rakkhāvaraṇaṃ karonto, sarīrabhedāpi na santasāmi;</gatha1>
    <gathalast line="207">Karonti heke sakhinaṃ sakhāro, pāṇaṃ cajantā satamesa dhammo’’ti.</gathalast>
    <paragraph line="208">Chaṭṭhaṃ <pageBreak edition="Pali Text Society" number="4.0293" /> pana satthā abhisambuddho hutvā tassa guṇaṃ vaṇṇento āha –</paragraph>
    <hangnum line="209" number="49"></hangnum>
    <gatha1 line="210"> ‘‘Sudukkaraṃ kammamakāsi, aṇḍajāyaṃ vihaṅgamo;</gatha1>
    <gathalast line="211">Atthāya kuraro putte, aḍḍharatte anāgate’’ti.</gathalast>
    <paragraph line="212">Tattha <bold>kuraro</bold>ti ukkusarājā. <bold>Putte</bold>ti senakassa putte rakkhanto tesaṃ atthāya <bold>aḍḍharatte anāgate</bold> yāva diyaḍḍhayāmā vāyāmaṃ karonto dukkaraṃ akāsi.</paragraph>
    <paragraph line="213">Senopi ukkusaṃ ‘‘thokaṃ vissamāhi, sammā’’ti vatvā kacchapassa santikaṃ gantvā taṃ uṭṭhāpetvā ‘‘kiṃ, samma, āgatosī’’ti vutto ‘‘evarūpaṃ nāma bhayaṃ uppannaṃ, ukkusarājā paṭhamayāmato paṭṭhāya vāyamanto kilami, tenamhi tava santikaṃ āgato’’ti vatvā sattamaṃ gāthamāha –</paragraph>
    <hangnum line="214" number="50"></hangnum>
    <gatha1 line="215"> ‘‘Cutāpi heke khalitā sakammunā, mittānukampāya patiṭṭhahanti;</gatha1>
    <gathalast line="216">Puttā mamaṭṭā gatimāgatosmi, atthaṃ caretho mama vāricarā’’ti.</gathalast>
    <paragraph line="217">Tassattho – sāmi, ekacce hi yasato vā dhanato vā cutāpi sakammunā khalitāpi mittānaṃ <pageBreak edition="Vipassana Research Institut" number="4.0262" /> anukampāya patiṭṭhahanti, mama ca puttā aṭṭā āturā, tenāhaṃ taṃ gatiṃ paṭisaraṇaṃ katvā āgatosmi, puttānaṃ jīvitadānaṃ dadanto atthaṃ me carāhi vāricarāti.</paragraph>
    <paragraph line="218">Taṃ sutvā kacchapo itaraṃ gāthamāha –</paragraph>
    <hangnum line="219" number="51"></hangnum>
    <gatha1 line="220"> ‘‘Dhanena dhaññena ca attanā ca, mittaṃ sahāyañca karonti paṇḍitā;</gatha1>
    <gathalast line="221">Karomi te senaka etamatthaṃ, ariyo hi ariyassa karoti kicca’’nti.</gathalast>
    <paragraph line="222">Athassa <pageBreak edition="Myanmar" number="4.0293" /> putto avidūre nipanno pitu vacanaṃ sutvā ‘‘mā me pitā kilamatu, ahaṃ pitu kiccaṃ karissāmī’’ti cintetvā navamaṃ gāthamāha –</paragraph>
    <hangnum line="223" number="52"></hangnum>
    <gatha1 line="224"> ‘‘Appossukko tāta tuvaṃ nisīda, putto pitu carati atthacariyaṃ;</gatha1>
    <gathalast line="225">Ahaṃ <pageBreak edition="Pali Text Society" number="4.0294" /> carissāmi tavetamatthaṃ, senassa putte paritāyamāno’’ti.</gathalast>
    <unindented line="226">Atha naṃ pitā gāthāya ajjhabhāsi –</unindented>
    <hangnum line="227" number="53"></hangnum>
    <gatha1 line="228"> ‘‘Addhā hi tāta satamesa dhammo, putto pitu yaṃ care atthacariyaṃ;</gatha1>
    <gathalast line="229">Appeva maṃ disvāna pavaḍḍhakāyaṃ, senassa puttā na viheṭhayeyyu’’nti.</gathalast>
    <paragraph line="230">Tattha <bold>satamesa dhammo</bold>ti paṇḍitānaṃ esa dhammo. <bold>Puttā</bold>ti senassa putte cilācā na heṭhayeyyunti.</paragraph>
    <paragraph line="231">Evaṃ vatvā mahākacchapo ‘‘samma, mā bhāyi, tvaṃ purato gaccha, idānāhaṃ āgamissāmī’’ti taṃ uyyojetvā udake patitvā kalalañca sevālañca saṃkaḍḍhitvā ādāya dīpakaṃ gantvā aggiṃ vijjhāpetvā nipajji. Cilācā ‘‘kiṃ no senapotakehi, imaṃ kāḷakacchapaṃ parivattetvā māressāma, ayaṃ no sabbesaṃ pahossatī’’ti valliyo uddharitvā jiyā gahetvā nivatthapilotikāpi mocetvā tesu tesu ṭhānesu bandhitvā kacchapaṃ parivattetuṃ na sakkonti. Kacchapo te ākaḍḍhanto gantvā gambhīraṭṭhāne udake pati. Tepi kacchapalobhena saddhiṃyeva patitvā udakapuṇṇāya kucchiyā kilantā nikkhamitvā ‘‘bho ekena no ukkusena yāva aḍḍharattā ukkā vijjhāpitā, idāni iminā kacchapena udake pātetvā udakaṃ pāyetvā mahodarā <pageBreak edition="Vipassana Research Institut" number="4.0263" /> katamha, puna aggiṃ karitvā aruṇe uggatepi ime senakapotake khādissāmā’’ti aggiṃ kātuṃ ārabhiṃsu. Sakuṇī tesaṃ kathaṃ sutvā ‘‘sāmi, ime yāya kāyaci velāya amhākaṃ puttake khāditvā gamissanti, sahāyassa no sīhassa santikaṃ gacchāhī’’ti āha. So taṅkhaṇaññeva sīhassa <pageBreak edition="Pali Text Society" number="4.0295" /> santikaṃ gantvā ‘‘kiṃ avelāya āgatosī’’ti <pageBreak edition="Myanmar" number="4.0294" /> vutte ādito paṭṭhāya taṃ pavattiṃ ārocetvā ekādasamaṃ gāthamāha –</paragraph>
    <hangnum line="232" number="54"></hangnum>
    <gatha1 line="233"> ‘‘Pasū manussā migavīraseṭṭha, bhayaṭṭitā seṭṭhamupabbajanti;</gatha1>
    <gathalast line="234">Puttā mamaṭṭā gatimāgatosmi, tvaṃ nosi rājā bhava me sukhāyā’’ti.</gathalast>
    <paragraph line="235">Tattha <bold>pasū</bold>ti sabbatiracchāne āha. Idaṃ vuttaṃ hoti – ‘‘sāmi, migesu vīriyena seṭṭha, sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṃ upagacchanti, mama ca puttā aṭṭā āturā. Tasmāhaṃ taṃ gatiṃ katvā āgatomhi, tvaṃ amhākaṃ rājā sukhāya me bhavāhī’’ti.</paragraph>
    <paragraph line="236">Taṃ sutvā sīho gāthamāha –</paragraph>
    <hangnum line="237" number="55"></hangnum>
    <gatha1 line="238"> ‘‘Karomi te senaka etamatthaṃ, āyāmi te taṃ disataṃ vadhāya;</gatha1>
    <gathalast line="239">Kathañhi viññū pahu sampajāno, na vāyame attajanassa guttiyā’’ti.</gathalast>
    <paragraph line="240">Tattha <bold>taṃ disata</bold>nti taṃ disasamūhaṃ, taṃ tava paccatthikagaṇanti attho. <bold>Pahū</bold>ti amitte hantuṃ samattho. <bold>Sampajāno</bold>ti mittassa bhayuppattiṃ jānanto. <bold>Attajanassā</bold>ti attasamassa aṅgasamānassa janassa, mittassāti attho.</paragraph>
    <paragraph line="241">Evañca pana vatvā ‘‘gaccha tvaṃ putte samassāsehī’’ti taṃ uyyojetvā maṇivaṇṇaṃ udakaṃ maddamāno pāyāsi. Cilācā taṃ āgacchantaṃ disvā ‘‘kurarena tāva amhākaṃ ukkā vijjhāpitā, tathā kacchapena amhe nivatthapilotikānampi assāmikā katā, idāni pana naṭṭhamhā, sīho no jīvitakkhayameva pāpessatī’’ti maraṇabhayatajjitā yena vā tena vā palāyiṃsu. Sīho āgantvā rukkhamūle na kiñci addasa. Atha naṃ kuraro <pageBreak edition="Pali Text Society" number="4.0296" /> ca kacchapo ca seno ca upasaṅkamitvā vandiṃsu. So tesaṃ mittānisaṃsaṃ kathetvā ‘‘ito paṭṭhāya mittadhammaṃ abhinditvā appamattā hothā’’ti ovaditvā pakkāmi, tepi sakaṭhānāni gatā. Senasakuṇī <pageBreak edition="Vipassana Research Institut" number="4.0264" /><pageBreak edition="Myanmar" number="4.0295" /> attano putte oloketvā ‘‘mitte nissāya amhehi dārakā laddhā’’ti sukhanisinnasamaye senena saddhiṃ sallapantī mittadhammaṃ pakāsamānā cha gāthā abhāsi –</paragraph>
    <hangnum line="242" number="56"></hangnum>
    <gatha1 line="243"> ‘‘Mittañca kayirātha suhadayañca, ayirañca kayirātha sukhāgamāya;</gatha1>
    <gathalast line="244">Nivatthakocova sarebhihantvā, modāma puttehi samaṅgibhūtā.</gathalast>
    <hangnum line="245" number="57"></hangnum>
    <gatha1 line="246"> ‘‘Sakamittassa kammena, sahāyassāpalāyino;</gatha1>
    <gathalast line="247">Kūjantamupakūjanti, lomasā hadayaṅgamaṃ.</gathalast>
    <hangnum line="248" number="58"></hangnum>
    <gatha1 line="249"> ‘‘Mittaṃ sahāyaṃ adhigamma paṇḍito, so bhuñjatī putta pasuṃ dhanaṃ vā;</gatha1>
    <gathalast line="250">Ahañca puttā ca patī ca mayhaṃ, mittānukampāya samaṅgibhūtā.</gathalast>
    <hangnum line="251" number="59"></hangnum>
    <gatha1 line="252"> ‘‘Rājavatā sūravatā ca attho, sampannasakhissa bhavanti hete;</gatha1>
    <gathalast line="253">So mittavā yasavā uggatatto, asmiṃdhaloke modati kāmakāmī.</gathalast>
    <hangnum line="254" number="60"></hangnum>
    <gatha1 line="255"> ‘‘Karaṇīyāni mittāni, daliddenāpi senaka;</gatha1>
    <gathalast line="256">Passa mittānukampāya, samaggamhā sañātake.</gathalast>
    <hangnum line="257" number="61"></hangnum>
    <gatha1 line="258"> ‘‘Sūrena balavantena, yo mitte kurute dijo;</gatha1>
    <gathalast line="259">Evaṃ so sukhito hoti, yathāhaṃ tvañca senakā’’ti.</gathalast>
    <paragraph line="260">Tattha <bold>mittañcā</bold>ti yaṃkiñci attano mittañca <bold>suhadayañca</bold> suhadayasahāyañca sāmikasaṅkhātaṃ <bold>ayirañca</bold> karotheva. <bold>Nivatthakocova sarebhihantvā</bold>ti ettha <bold>koco</bold>ti kavaco. Yathā nāma paṭimukkakavaco sare abhihanati nivāreti, evaṃ mayampi mittabalena paccatthike abhihantvā <pageBreak edition="Myanmar" number="4.0296" /> puttehi saddhiṃ <pageBreak edition="Pali Text Society" number="4.0297" /> modāmāti vadati. <bold>Sakamittassa kammenā</bold>ti sakassa mittassa parakkamena. <bold>Sahāyassāpalāyino</bold>ti sahāyassa apalāyino migarājassa. <bold>Lomasā</bold>ti pakkhino amhākaṃ puttakā mañca tañca kūjantaṃ hadayaṅgamaṃ madhurassaraṃ nicchāretvā upakūjanti. <bold>Samaṅgibhūtā</bold>ti ekaṭṭhāne ṭhitā.</paragraph>
    <paragraph line="261"><bold>Rājavatā sūravatā ca attho</bold>ti yassa sīhasadiso rājā ukkusakacchapasadisā ca sūrā mittā <pageBreak edition="Vipassana Research Institut" number="4.0265" /> honti, tena rājavatā sūravatā ca attho sakkā pāpuṇituṃ. <bold>Bhavanti hete</bold>ti yo ca sampannasakho paripuṇṇamittadhammo, tassa ete sahāyā bhavanti. <bold>Uggatatto</bold>ti sirisobhaggena uggatasabhāvo. <bold>Asmiṃdhaloke</bold>ti idhalokasaṅkhāte asmiṃ loke modati. <bold>Kāmakāmī</bold>ti sāmikaṃ ālapati. So hi kāme kāmanato kāmakāmī nāma. <bold>Samaggamhā</bold>ti samaggā jātamhā. <bold>Sañātake</bold>ti ñātakehi puttehi saddhiṃ.</paragraph>
    <paragraph line="262">Evaṃ sā chahi gāthāhi mittadhammassa guṇakathaṃ kathesi. Te sabbepi sahāyakā mittadhammaṃ abhinditvā yāvatāyukaṃ ṭhatvā yathākammaṃ gatā.</paragraph>
    <paragraph line="263">Satthā imaṃ dhammadesanaṃ āharitvā ‘‘na, bhikkhave, idāneva so bhariyaṃ nissāya sukhappatto, pubbepi sukhappattoyevā’’ti vatvā jātakaṃ samodhānesi – ‘‘tadā seno ca senī ca jayampatikā ahesuṃ, puttakacchapo rāhulo, pitā mahāmoggallāno, ukkuso sāriputto, sīho pana ahameva ahosi’’nti.</paragraph>
    <centered line="264">Mahāukkusajātakavaṇṇanā tatiyā.</centered>
    <hangnum line="265"></hangnum>
    <paragraph line="266"> [487] 4. Uddālakajātakavaṇṇanā</paragraph>
    <paragraph line="267"><bold>Kharājinā jaṭilā paṅkadantā</bold>ti idaṃ satthā jetavane viharanto ekaṃ kuhakabhikkhuṃ ārabbha kathesi. So hi niyyānikasāsane pabbajitvāpi catupaccayatthāya tividhaṃ kuhakavatthuṃ pūresi. Athassa aguṇaṃ pakāsentā bhikkhū dhammasabhāyaṃ kathaṃ samuṭṭhāpesuṃ ‘‘āvuso, asuko nāma bhikkhu evarūpe niyyānikasāsane pabbajitvā kuhanaṃ nissāya <pageBreak edition="Myanmar" number="4.0297" /> jīvikaṃ kappetī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa kuhakoyevā’’ti vatvā atītaṃ āhari.</paragraph>
    <paragraph line="268">Atīte <pageBreak edition="Pali Text Society" number="4.0298" /> bārāṇasiyaṃ brahmadatte rajjaṃ kārente bodhisatto tassa purohito ahosi paṇḍito byatto. So ekadivasaṃ uyyānakīḷaṃ gato ekaṃ abhirūpaṃ gaṇikaṃ disvā paṭibaddhacitto tāya saddhiṃ saṃvāsaṃ kappesi. Sā taṃ paṭicca gabbhaṃ paṭilabhi. Gabbhassa patiṭṭhitabhāvaṃ ñatvā taṃ āha – ‘‘sāmi, gabbho me patiṭṭhito, jātakāle nāmaṃ karontī assa kiṃ nāmaṃ karomī’’ti? So ‘‘vaṇṇadāsiyā kucchimhi nibbattattā na sakkā kulanāmaṃ kātu’’nti <pageBreak edition="Vipassana Research Institut" number="4.0266" /> cintetvā ‘‘bhadde, ayaṃ vātaghātarukkho uddālo nāma, idha paṭiladdhattā ‘uddālako’tissa nāmaṃ kareyyāsī’’ti vatvā aṅgulimuddikaṃ adāsi. ‘‘Sace dhītā hoti, imāya naṃ poseyyāsi, sace putto, atha naṃ vayappattaṃ mayhaṃ dasseyyāsī’’ti āha. Sā aparabhāge puttaṃ vijāyitvā ‘‘uddālako’’tissa nāmaṃ akāsi.</paragraph>
    <paragraph line="269">So vayappatto mātaraṃ pucchi – ‘‘amma, ko me pitā’’ti? ‘‘Purohito tātā’’ti. ‘‘Yadi evaṃ vede uggaṇhissāmī’’ti mātu hatthato muddikañca ācariyabhāgañca gahetvā takkasilaṃ gantvā disāpāmokkhācariyassa santike sippaṃ uggaṇhanto ekaṃ tāpasagaṇaṃ disvā ‘‘imesaṃ santike varasippaṃ bhavissati, taṃ uggaṇhissāmī’’ti sippalobhena pabbajitvā tesaṃ vattapaṭivattaṃ katvā ‘‘ācariyā maṃ tumhākaṃ jānanasippaṃ sikkhāpethā’’ti āha. Te attano attano jānananiyāmeneva taṃ sikkhāpesuṃ. Pañcannaṃ tāpasasatānaṃ ekopi tena atirekapañño nāhosi, sveva tesaṃ paññāya aggo. Athassa te sannipatitvā ācariyaṭṭhānaṃ adaṃsu. Atha ne so āha – ‘‘mārisā, tumhe niccaṃ vanamūlaphalāhārā araññeva vasatha, manussapathaṃ kasmā na gacchathā’’ti? ‘‘Mārisa, manussā nāma mahādānaṃ datvā anumodanaṃ kārāpenti, dhammiṃ kathaṃ bhaṇāpenti, pañhaṃ pucchanti, mayaṃ tena bhayena tattha na gacchāmā’’ti. ‘‘Mārisā, sacepi cakkavattirājā bhavissati, manaṃ gahetvā kathanaṃ nāma mayhaṃ bhāro, tumhe mā bhāyathā’’ti vatvā tehi saddhiṃ cārikaṃ caramāno <pageBreak edition="Myanmar" number="4.0298" /> anupubbena bārāṇasiṃ patvā <pageBreak edition="Pali Text Society" number="4.0299" /> rājuyyāne vasitvā punadivase sabbehi saddhiṃ dvāragāme bhikkhāya cari, manussā mahādānaṃ adaṃsu. Tāpasā punadivase nagaraṃ pavisiṃsu manussā mahādānaṃ adaṃsu. Uddālakatāpaso dānānumodanaṃ karoti, maṅgalaṃ vadati, pañhaṃ vissajjeti, manussā pasīditvā bahupaccaye adaṃsu. Sakalanagaraṃ ‘‘paṇḍito gaṇasatthā dhammikatāpaso āgato’’ti saṅkhubhi, taṃ raññopi kathayiṃsu.</paragraph>
    <paragraph line="270">Rājā ‘‘kuhiṃ vasatī’’ti pucchitvā ‘‘uyyāne’’ti sutvā ‘‘sādhu ajja tesaṃ dassanāya gamissāmī’’ti āha. Eko puriso gantvā ‘‘rājā kira vo passituṃ āgacchissatī’’ti uddālakassa kathesi. Sopi isigaṇaṃ āmantetvā ‘‘mārisā, rājā kira āgamissati, issare nāma ekadivasaṃ ārādhetvā yāvajīvaṃ alaṃ hotī’’ti. ‘‘Kiṃ pana kātabbaṃ ācariyā’’ti? So evamāha – ‘‘tumhesu ekacce vaggulivataṃ carantu, ekacce ukkuṭikappadhānamanuyuñjantu, ekacce kaṇṭakāpassayikā bhavantu, ekacce pañcātapaṃ tapantu, ekacce udakorohanakammaṃ karontu, ekacce tattha tattha mante sajjhāyantū’’ti. Te tathā kariṃsu. Sayaṃ pana aṭṭha vā dasa vā paṇḍitavādino gahetvā manorame ādhārake ramaṇīyaṃ potthakaṃ <pageBreak edition="Vipassana Research Institut" number="4.0267" /> ṭhapetvā antevāsikaparivuto supaññatte sāpassaye āsane nisīdi. Tasmiṃ khaṇe rājā purohitaṃ ādāya mahantena parivārena uyyānaṃ gantvā te micchātapaṃ carante disvā ‘‘apāyabhayamhā muttā’’ti pasīditvā uddālakassa santikaṃ gantvā paṭisanthāraṃ katvā ekamantaṃ nisinno tuṭṭhamānaso purohitena saddhiṃ sallapanto paṭhamaṃ gāthamāha –</paragraph>
    <hangnum line="271" number="62"></hangnum>
    <gatha1 line="272"> ‘‘Kharājinā jaṭilā paṅkadantā, dummakkharūpā ye mantaṃ jappanti;</gatha1>
    <gathalast line="273">Kaccinnu te mānusake payoge, idaṃ vidū parimuttā apāyā’’ti.</gathalast>
    <paragraph line="274">Tattha <pageBreak edition="Pali Text Society" number="4.0300" /><bold>kharājinā</bold>ti sakhurehi ajinacammehi samannāgatā. <bold>Paṅkadantā</bold>ti dantakaṭṭhassa akhādanena malaggahitadantā. <bold>Dummakkharūpā</bold>ti anañjitakkhā amaṇḍitarūpā <pageBreak edition="Myanmar" number="4.0299" /> lūkhasaṅghāṭidharā. <bold>Mānusake payoge</bold>ti manussehi kattabbavīriye. <bold>Idaṃ vidū</bold>ti idaṃ tapacaraṇañca mantasajjhāyanañca jānantā. <bold>Apāyā</bold>ti kacci ācariya, ime catūhi apāyehi muttāti pucchati.</paragraph>
    <paragraph line="275">Taṃ sutvā purohito ‘‘ayaṃ rājā aṭṭhāne pasanno, tuṇhī bhavituṃ na vaṭṭatī’’ti cintetvā dutiyaṃ gāthamāha –</paragraph>
    <hangnum line="276" number="63"></hangnum>
    <gatha1 line="277"> ‘‘Pāpāni kammāni karetha rāja, bahussuto ce na careyya dhammaṃ;</gatha1>
    <gathalast line="278">Sahassavedopi na taṃ paṭicca, dukkhā pamucce caraṇaṃ apatvā’’ti.</gathalast>
    <paragraph line="279">Tattha <bold>bahussuto ce</bold>ti sace mahārāja, ‘‘ahaṃ bahussutomhī’’ti paguṇavedopi dasakusalakammapathadhammaṃ na careyya, tīhi dvārehi pāpāneva kareyya, tiṭṭhantu tayo vedā, sahassavedopi samāno taṃ bāhusaccaṃ paṭicca aṭṭhasamāpattisaṅkhātaṃ caraṇaṃ appatvā apāyadukkhato na mucceyyāti.</paragraph>
    <paragraph line="280">Tassa vacanaṃ sutvā uddālako cintesi ‘‘rājā yathā vā tathā vā isigaṇassa pasīdi, ayaṃ pana brāhmaṇo carantaṃ goṇaṃ daṇḍena paharanto viya vaḍḍhitabhatte kacavaraṃ khipanto viya kathesi, tena saddhiṃ kathessāmī’’ti. So tena saddhiṃ kathento tatiyaṃ gāthamāha –</paragraph>
    <hangnum line="281" number="64"></hangnum>
    <gatha1 line="282"> ‘‘Sahassavedopi na taṃ paṭicca, dukkhā pamucce caraṇaṃ apatvā;</gatha1>
    <gathalast line="283">Maññāmi vedā aphalā bhavanti, sasaṃyamaṃ caraṇaññeva sacca’’nti.</gathalast>
    <paragraph line="284">Tattha <pageBreak edition="Vipassana Research Institut" number="4.0268" /><bold>aphalā</bold>ti tava vāde vedā ca sesasippāni ca aphalāni āpajjanti, tāni kasmā uggaṇhanti, sīlasaṃyamena saddhiṃ caraṇaññeva ekaṃ saccaṃ āpajjatīti.</paragraph>
    <paragraph line="285">Tato <pageBreak edition="Pali Text Society" number="4.0301" /><pageBreak edition="Myanmar" number="4.0300" /> purohito catutthaṃ gāthamāha –</paragraph>
    <hangnum line="286" number="65"></hangnum>
    <gatha1 line="287"> ‘‘Na heva vedā aphalā bhavanti, sasaṃyamaṃ caraṇaññeva saccaṃ;</gatha1>
    <gathalast line="288">Kittiñhi pappoti adhicca vede, santiṃ puṇāti caraṇena danto’’ti.</gathalast>
    <paragraph line="289">Tattha <bold>na hevā</bold>ti nāhaṃ ‘‘vedā aphalā’’ti vadāmi, apica kho pana sasaṃyamaṃ caraṇaṃ saccameva sabhāvabhūtaṃ uttamaṃ. Tena hi sakkā dukkhā muccituṃ. <bold>Santiṃ puṇātī</bold>ti samāpattisaṅkhātena caraṇena danto bhayasantikaraṃ nibbānaṃ pāpuṇātīti.</paragraph>
    <paragraph line="290">Taṃ sutvā uddālako ‘‘na sakkā iminā saddhiṃ paṭipakkhavasena ṭhātuṃ, ‘putto tavāha’nti vutte sinehaṃ akaronto nāma natthi, puttabhāvamassa kathessāmī’’ti cintetvā pañcamaṃ gāthamāha –</paragraph>
    <hangnum line="291" number="66"></hangnum>
    <gatha1 line="292"> ‘‘Bhaccā mātā pitā bandhū, yena jāto sayeva so;</gatha1>
    <gathalast line="293">Uddālako ahaṃ bhoto, sottiyākulavaṃsako’’ti.</gathalast>
    <paragraph line="294">Tattha <bold>bhaccā</bold>ti mātā ca pitā ca sesabandhū ca bharitabbā nāma. Yena pana jāto, soyeva so hoti. Attāyeva hi attano jāyati, ahañca tayāva uddālakarukkhamūle janito, tayā vuttameva nāmaṃ kataṃ, uddālako ahaṃ bhoti.</paragraph>
    <paragraph line="295">So ‘‘ekaṃsena tvaṃ uddālakosī’’ti vutte ‘‘āmā’’ti vatvā ‘‘mayā te mātu saññāṇaṃ dinnaṃ, taṃ kuhi’’nti vutte ‘‘idaṃ brāhmaṇā’’ti muddikaṃ tassa hatthe ṭhapesi. Brāhmaṇo muddikaṃ sañjānitvā nicchayena ‘‘tvaṃ brāhmaṇadhammaṃ pajānāsī’’ti vatvā brāhmaṇadhammaṃ pucchanto chaṭṭhaṃ gāthamāha –</paragraph>
    <hangnum line="296" number="67"></hangnum>
    <gatha1 line="297"> ‘‘Kathaṃ <pageBreak edition="Pali Text Society" number="4.0302" /> bho brāhmaṇo hoti, kathaṃ bhavati kevalī;</gatha1>
    <gathalast line="298">Kathañca parinibbānaṃ, dhammaṭṭho kinti vuccatī’’ti.</gathalast>
    <paragraph line="299">Uddālakopi <pageBreak edition="Vipassana Research Institut" number="4.0269" /><pageBreak edition="Myanmar" number="4.0301" /> tassa ācikkhanto sattamaṃ gāthamāha –</paragraph>
    <hangnum line="300" number="68"></hangnum>
    <gatha1 line="301"> ‘‘Niraṃkatvā aggimādāya brāhmaṇo, āpo siñcaṃ yajaṃ usseti yūpaṃ;</gatha1>
    <gathalast line="302">Evaṃkaro brāhmaṇo hoti khemī, dhamme ṭhitaṃ tena amāpayiṃsū’’ti.</gathalast>
    <paragraph line="303">Tattha <bold>niraṃkatvā aggimādāyā</bold>ti nirantaraṃ katvā aggiṃ gahetvā paricarati. <bold>Āpo siñcaṃ yajaṃ usseti yūpa</bold>nti abhisecanakakammaṃ karonto sammāpāsaṃ vā vājapeyyaṃ vā niraggaḷaṃ vā yajanto suvaṇṇayūpaṃ ussāpeti. <bold>Khemī</bold>ti khemappatto. <bold>Amāpayiṃsū</bold>ti teneva ca kāraṇena dhamme ṭhitaṃ kathayiṃsu.</paragraph>
    <paragraph line="304">Taṃ sutvā purohito tena kathitaṃ brāhmaṇadhammaṃ garahanto aṭṭhamaṃ gāthamāha –</paragraph>
    <hangnum line="305" number="69"></hangnum>
    <gatha1 line="306"> ‘‘Na suddhi secanenatthi, nāpi kevalī brāhmaṇo;</gatha1>
    <gathalast line="307">Na khantī nāpi soraccaṃ, nāpi so parinibbuto’’ti.</gathalast>
    <paragraph line="308">Tattha <bold>secanenā</bold>ti tena vuttesu brāhmaṇadhammesu ekaṃ dassetvā sabbaṃ paṭikkhipati. Idaṃ vuttaṃ hoti – ‘‘aggiparicaraṇena vā udakasecanena vā pasughātayaññena vā suddhi nāma natthi, nāpi ettakena brāhmaṇo kevalaparipuṇṇo hoti, na adhivāsanakhanti, na sīlasoraccaṃ, nāpi kilesaparinibbānena parinibbuto nāma hotī’’ti.</paragraph>
    <paragraph line="309">Tato naṃ uddālako ‘‘yadi evaṃ brāhmaṇo na hoti, atha kathaṃ hotī’’ti pucchanto navamaṃ gāthamāha –</paragraph>
    <hangnum line="310" number="70"></hangnum>
    <gatha1 line="311"> ‘‘Kathaṃ so brāhmaṇo hoti, kathaṃ bhavati kevalī;</gatha1>
    <gathalast line="312">Kathañca parinibbānaṃ, dhammaṭṭho kinti vuccatī’’ti.</gathalast>
    <paragraph line="313">Purohitopissa <pageBreak edition="Pali Text Society" number="4.0303" /><pageBreak edition="Myanmar" number="4.0302" /> kathento itaraṃ gāthamāha –</paragraph>
    <hangnum line="314" number="71"></hangnum>
    <gatha1 line="315"> ‘‘Akhettabandhū amamo nirāso, nillobhapāpo bhavalobhakhīṇo;</gatha1>
    <gathalast line="316">Evaṃkaro brāhmaṇo hoti khemī, dhamme ṭhitaṃ tena amāpayiṃsū’’ti.</gathalast>
    <paragraph line="317">Tattha <pageBreak edition="Vipassana Research Institut" number="4.0270" /><bold>akhettabandhū</bold>ti akkhetto abandhu, khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena ca rahito. <bold>Amamo</bold>ti sattasaṅkhāresu taṇhādiṭṭhimamāyanarahito. <bold>Nirāso</bold>ti lābhadhanaputtajīvitāsāya rahito. <bold>Nillobhapāpo</bold>ti pāpalobhavisamalobhena rahito. <bold>Bhavalobhakhīṇo</bold>ti khīṇabhavarāgo.</paragraph>
    <paragraph line="318">Tato uddālako gāthamāha –</paragraph>
    <hangnum line="319" number="72"></hangnum>
    <gatha1 line="320"> ‘‘Khattiyā brāhmaṇā vessā, suddā caṇḍālapukkusā;</gatha1>
    <gatha2 line="321">Sabbeva soratā dantā, sabbeva parinibbutā;</gatha2>
    <gathalast line="322">Sabbesaṃ sītibhūtānaṃ, atthi seyyotha pāpiyo’’ti.</gathalast>
    <paragraph line="323">Tattha <bold>atthi seyyotha pāpiyo</bold>ti ete khattiyādayo sabbepi soraccādīhi samannāgatā honti, evaṃ bhūtānaṃ pana tesaṃ ayaṃ seyyo, ayaṃ pāpiyoti evaṃ hīnukkaṭṭhatā atthi, natthīti pucchati.</paragraph>
    <paragraph line="324">Athassa ‘‘arahattuppattito paṭṭhāya hīnukkaṭṭhatā nāma natthī’’ti dassetuṃ brāhmaṇo gāthamāha –</paragraph>
    <hangnum line="325" number="73"></hangnum>
    <gatha1 line="326"> ‘‘Khattiyā brāhmaṇā vessā, suddā caṇḍālapukkusā;</gatha1>
    <gatha2 line="327">Sabbeva soratā dantā, sabbeva parinibbutā;</gatha2>
    <gathalast line="328">Sabbesaṃ sītibhūtānaṃ, natthi seyyotha pāpiyo’’ti.</gathalast>
    <paragraph line="329">Atha naṃ garahanto uddālako gāthādvayamāha –</paragraph>
    <hangnum line="330" number="74"></hangnum>
    <gatha1 line="331"> ‘‘Khattiyā brāhmaṇā vessā, suddā caṇḍālapukkusā;</gatha1>
    <gathalast line="332">Sabbeva soratā dantā, sabbeva parinibbutā.</gathalast>
    <hangnum line="333" number="75"></hangnum>
    <gatha1 line="334"> ‘‘Sabbesaṃ <pageBreak edition="Myanmar" number="4.0303" /> sītibhūtānaṃ, natthi seyyotha pāpiyo;</gatha1>
    <gathalast line="335">Panaṭṭhaṃ carasi brahmaññaṃ, sottiyākulavaṃsata’’nti.</gathalast>
    <paragraph line="336">Tassattho <pageBreak edition="Vipassana Research Institut" number="4.0271" /><pageBreak edition="Pali Text Society" number="4.0304" /> – yadi etehi guṇehi samannāgatānaṃ viseso natthi, eko vaṇṇova hoti, evaṃ sante tvaṃ ubhato sujātabhāvaṃ nāsento panaṭṭhaṃ carasi brahmaññaṃ, caṇḍālasamo hosi, sottiyakulavaṃsataṃ nāsesīti.</paragraph>
    <paragraph line="337">Atha naṃ purohito upamāya saññāpento gāthādvayamāha –</paragraph>
    <hangnum line="338" number="76"></hangnum>
    <gatha1 line="339"> ‘‘Nānārattehi vatthehi, vimānaṃ bhavati chāditaṃ;</gatha1>
    <gathalast line="340">Na tesaṃ chāyā vatthānaṃ, so rāgo anupajjatha.</gathalast>
    <hangnum line="341" number="77"></hangnum>
    <gatha1 line="342"> ‘‘Evameva manussesu, yadā sujjhanti māṇavā;</gatha1>
    <gathalast line="343">Te sajātiṃ pamuñcanti, dhammamaññāya subbatā’’ti.</gathalast>
    <paragraph line="344">Tattha <bold>vimāna</bold>nti gehaṃ vā maṇḍapaṃ vā. <bold>Chāyā</bold>ti tesaṃ vatthānaṃ chāyā so nānāvidho rāgo na upeti, sabbā chāyā ekavaṇṇāva honti. <bold>Evamevā</bold>ti manussesupi evameva ekacce aññāṇabrāhmaṇā akāraṇeneva cātuvaṇṇe suddhiṃ paññāpenti, esā atthīti mā gaṇhi. Yadā ariyamaggena māṇavā sujjhanti, tadā tehi paṭividdhaṃ nibbānadhammaṃ jānitvā subbatā sīlavantā paṇḍitapurisā te sajātiṃ muñcanti. Nibbānappattito paṭṭhāya hi jāti nāma niratthakāti.</paragraph>
    <paragraph line="345">Uddālako pana paccāharituṃ asakkonto appaṭibhānova nisīdi. Atha brāhmaṇo rājānaṃ āha – ‘‘sabbe ete, mahārāja, kuhakā sakalajambudīpe kohaññeneva nāsenti, uddālakaṃ uppabbājetvā upapurohitaṃ karotha, sese uppabbājetvā phalakāvudhāni datvā sevake karothā’’ti. ‘‘Sādhu, ācariyā’’ti rājā tathā kāresi. Te rājānaṃ upaṭṭhahantāva yathākammaṃ gatā.</paragraph>
    <paragraph line="346">Satthā imaṃ dhammadesanaṃ āharitvā ‘‘na, bhikkhave, idāneva, pubbepesa kuhakoyevā’’ti vatvā jātakaṃ samodhānesi – ‘‘tadā uddālako <pageBreak edition="Myanmar" number="4.0304" /> kuhakabhikkhu ahosi, rājā ānando, purohito pana ahameva ahosi’’nti.</paragraph>
    <centered line="347">Uddālakajātakavaṇṇanā catutthā.</centered>
    <hangnum line="348"></hangnum>
    <paragraph line="349"> [488] 5. Bhisajātakavaṇṇanā</paragraph>
    <paragraph line="350"><bold>Assaṃ</bold><pageBreak edition="Vipassana Research Institut" number="4.0272" /><bold>gavaṃ rajataṃ jātarūpa</bold>nti idaṃ satthā jetavane viharanto ukkaṇṭhitabhikkhuṃ ārabbha kathesi. Vatthu pana <bold>kusajātake</bold> (jā. 2.20.1 ādayo) āvi bhavissati. Tadā <pageBreak edition="Pali Text Society" number="4.0305" /> pana satthā ‘‘saccaṃ kira tvaṃ bhikkhu ukkaṇṭhitosī’’ti pucchitvā ‘‘saccaṃ, bhante’’ti vutte ‘‘kiṃ paṭiccā’’ti vatvā ‘‘kilesaṃ, bhante’’ti vutte ‘‘bhikkhu evarūpe niyyānikasāsane pabbajitvā kasmā kilesaṃ paṭicca ukkaṇṭhitosi, porāṇakapaṇḍitā anuppanne buddhe bāhirakapabbajjaṃ pabbajitvā vatthukāmakilesakāme ārabbha uppajjanakasaññaṃ sapathaṃ katvā vihariṃsū’’ti vatvā atītaṃ āhari.</paragraph>
    <paragraph line="351">Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālakulassa putto hutvā nibbatti, ‘‘mahākañcanakumāro’’tissa nāmaṃ kariṃsu. Athassa padasā vicaraṇakāle aparopi putto jāyi, ‘‘upakañcanakumāro’’tissa nāmaṃ kariṃsu. Evaṃ paṭipāṭiyā satta puttā ahesuṃ. Sabbakaniṭṭhā panekā dhītā, tassā ‘‘kañcanadevī’’ti nāmaṃ kariṃsu. Mahākañcanakumāro vayappatto takkasilato sabbasippāni uggaṇhitvā āgacchi. Atha naṃ mātāpitaro gharāvāsena bandhitukāmā ‘‘attanā samānajātiyakulato te dārikaṃ ānessāma, gharāvāsaṃ saṇṭhapehī’’ti vadiṃsu. ‘‘Ammatātā, na mayhaṃ gharāvāsenattho, mayhañhi tayo bhavā ādittā viya sappaṭibhayā, bandhanāgāraṃ viya palibuddhā, ukkārabhūmi viya jegucchā hutvā upaṭṭhahanti, mayā supinenapi methunadhammo na diṭṭhapubbo, aññe vo puttā atthi, te gharāvāsena nimantethā’’ti vatvā punappunaṃ yācitopi sahāye pesetvā tehi yācitopi na icchi.</paragraph>
    <paragraph line="352">Atha <pageBreak edition="Myanmar" number="4.0305" /> naṃ sahāyā ‘‘samma, kiṃ pana tvaṃ patthento kāme paribhuñjituṃ na icchasī’’ti pucchiṃsu. So tesaṃ nekkhammajjhāsayataṃ ārocesi. Taṃ sutvā mātāpitaro sesaputte nimantesuṃ, tepi na icchiṃsu. Kañcanadevīpi na icchiyeva. Aparabhāge mātāpitaro kālamakaṃsu. Mahākañcanapaṇḍito mātāpitūnaṃ kattabbakiccaṃ katvā asītikoṭidhanena kapaṇaddhikānaṃ mahādānaṃ datvā cha bhātaro bhaginiṃ ekaṃ dāsaṃ ekaṃ dāsiṃ ekaṃ sahāyakañca ādāya mahābhinikkhamanaṃ <pageBreak edition="Pali Text Society" number="4.0306" /> nikkhamitvā himavantaṃ pāvisi. Te tattha ekaṃ padumasaraṃ nissāya ramaṇīye bhūmibhāge assamaṃ katvā pabbajitvā vanamūlaphalāhārehi yāpayiṃsu. Te araññaṃ gacchantā ekatova gantvā yattha eko phalaṃ vā pattaṃ vā passati, tattha itarepi pakkositvā diṭṭhasutādīni <pageBreak edition="Vipassana Research Institut" number="4.0273" /> kathentā uccinanti, gāmassa kammantaṭṭhānaṃ viya hoti. Atha ācariyo mahākañcanatāpaso cintesi ‘‘amhākaṃ asītikoṭidhanaṃ chaḍḍetvā pabbajitānaṃ evaṃ loluppacāravasena phalāphalatthāya vicaraṇaṃ nāma appatirūpaṃ, ito paṭṭhāya ahameva phalāphalaṃ āharissāmī’’ti. So assamaṃ patvā sabbepi te sāyanhasamaye sannipātetvā tamatthaṃ ārocetvā ‘‘tumhe idheva samaṇadhammaṃ karontā acchatha, ahaṃ phalāphalaṃ āharissāmī’’ti āha. Atha naṃ upakañcanādayo ‘‘mayaṃ ācariya, tumhe nissāya pabbajitā, tumhe idheva samaṇadhammaṃ karotha, bhaginīpi no idheva hotu, dāsīpi tassā santike acchatu, mayaṃ aṭṭha janā vārena phalāphalaṃ āharissāma, tumhe pana tayo vāramuttāva hothā’’ti vatvā paṭiññaṃ gaṇhiṃsu.</paragraph>
    <paragraph line="353">Tato paṭṭhāya aṭṭhasupi janesu ekeko vāreneva phalāphalaṃ āharati. Sesā attano attano paṇṇasālāyameva honti, akāraṇena ekato bhavituṃ na labhanti. Vārappatto phalāphalaṃ āharitvā eko māḷako atthi, tattha pāsāṇaphalake ekādasa koṭṭhāse katvā ghaṇḍisaññaṃ katvā attano koṭṭhāsaṃ ādāya vasanaṭṭhānaṃ pavisati. Sesā ghaṇḍisaññāya nikkhamitvā loluppaṃ akatvā <pageBreak edition="Myanmar" number="4.0306" /> gāravaparihārena gantvā attano pāpuṇanakoṭṭhāsaṃ ādāya vasanaṭṭhānaṃ gantvā paribhuñjitvā samaṇadhammaṃ karonti. Te aparabhāge bhisāni āharitvā khādantā tattatapā ghoratapā paramājitindriyā kasiṇaparikammaṃ karontā vihariṃsu. Atha tesaṃ sīlatejena sakkassa bhavanaṃ kampi. Sakkopi āvajjento taṃ kāraṇaṃ ñatvā ‘‘kāmādhimuttā nu kho ime isayo <pageBreak edition="Pali Text Society" number="4.0307" />, no’’ti āsaṅkaṃ karotiyeva. So ‘‘ime tāva isayo pariggaṇhissāmī’’ti cintetvā attano ānubhāvena mahāsattassa koṭṭhāsaṃ tayo divase antaradhāpesi. So paṭhamadivase koṭṭhāsaṃ adisvā ‘‘mama koṭṭhāsaṃ pamuṭṭho bhavissatī’’ti cintesi, dutiyadivase ‘‘mama dosena bhavitabbaṃ, paṇāmanavasena mama koṭṭhāsaṃ na ṭhapesi maññe’’ti cintesi, tatiyadivase ‘‘kena nu kho kāraṇena mayhaṃ koṭṭhāsaṃ na ṭhapenti, sace me doso atthi, khamāpessāmī’’ti sāyanhasamaye ghaṇḍisaññaṃ adāsi.</paragraph>
    <paragraph line="354">Sabbe sannipatitvā ‘‘kena ghaṇḍisaññā dinnā’’ti āhaṃsu. ‘‘Mayā tātā’’ti. ‘‘Kiṃkāraṇā ācariyā’’ti? ‘‘Tātā tatiyadivase kena phalāphalaṃ ābhata’’nti? Tesu eko uṭṭhāya ‘‘mayā ācariyā’’ti vanditvā aṭṭhāsi. Koṭṭhāse karontena te mayhaṃ koṭṭhāso katoti. ‘‘Āma, ācariya, jeṭṭhakakoṭṭhāso me kato’’ti. ‘‘Hiyyo kenābhata’’nti? ‘‘Mayā’’ti aparo uṭṭhāya vanditvā aṭṭhāsi. Koṭṭhāsaṃ karonto maṃ anussarīti. ‘‘Tumhākaṃ me jeṭṭhakakoṭṭhāso ṭhapito’’ti. ‘‘Ajja kenābhata’’nti. ‘‘Mayā’’ti aparo uṭṭhāya vanditvā aṭṭhāsi. Koṭṭhāsaṃ karonto maṃ anussarīti. ‘‘Tumhākaṃ me <pageBreak edition="Vipassana Research Institut" number="4.0274" /> jeṭṭhakakoṭṭhāso kato’’ti. ‘‘Tātā, ajja mayhaṃ koṭṭhāsaṃ alabhantassa tatiyo divaso, paṭhamadivase koṭṭhāsaṃ adisvā ‘koṭṭhāsaṃ karonto maṃ pamuṭṭho bhavissatī’ti cintesiṃ, dutiyadivase ‘‘mama koci doso bhavissatī’’ti cintesiṃ, ajja pana ‘‘sace me doso atthi, khamāpessāmī’’ti cintetvā ghaṇḍisaññāya tumhe sannipātesiṃ. Ete bhisakoṭṭhāse tumhe ‘‘karimhā’’ti vadatha, ahaṃ na labhāmi, etesaṃ thenetvā khādakaṃ ñātuṃ vaṭṭati, kāme pahāya pabbajitānaṃ bhisamattaṃ <pageBreak edition="Myanmar" number="4.0307" /> thenanaṃ nāma appatirūpanti. Te tassa kathaṃ sutvā ‘‘aho sāhasikakamma’’nti <pageBreak edition="Pali Text Society" number="4.0308" /> sabbeva ubbegappattā ahesuṃ.</paragraph>
    <paragraph line="355">Tasmiṃ assamapade vanajeṭṭhakarukkhe nibbattadevatāpi otaritvā āgantvā tesaṃyeva santike nisīdi. Āneñjakaraṇaṃ kāriyamāno dukkhaṃ adhivāsetuṃ asakkonto āḷānaṃ bhinditvā palāyitvā araññaṃ paviṭṭho eko vāraṇo kālena kālaṃ isigaṇaṃ vandati, sopi āgantvā ekamantaṃ aṭṭhāsi. Sappakīḷāpanako eko vānaro ahituṇḍikassa hatthato muccitvā palāyitvā araññaṃ pavisitvā tattheva assame vasati. Sopi taṃ divasaṃ isigaṇaṃ vanditvā ekamantaṃ nisīdi. Sakko ‘‘isigaṇaṃ pariggaṇhissāmī’’ti tesaṃ santike adissamānakāyo aṭṭhāsi. Tasmiṃ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṃ vanditvā sesānaṃ apacitiṃ dassetvā ‘‘ācariya, ahaṃ aññe apaṭṭhapetvā attānaññeva sodhetuṃ labhāmī’’ti pucchi. ‘‘Āma, labhasī’’ti. So isigaṇamajjhe ṭhatvā ‘‘sace te mayā bhisāni khāditāni, evarūpo nāma hotū’’ti sapathaṃ karonto paṭhamaṃ gāthamāha –</paragraph>
    <hangnum line="356" number="78"></hangnum>
    <gatha1 line="357"> ‘‘Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;</gatha1>
    <gathalast line="358">Puttehi dārehi samaṅgi hotu, bhisāni te brāhmaṇa yo ahāsī’’ti.</gathalast>
    <paragraph line="359">Tattha <bold>‘‘assaṃ gava’’</bold>nti idaṃ ‘‘so ‘yattakāni piyavatthūni honti, tehi vippayoge tattakāni sokadukkhāni uppajjantī’ti vatthukāme garahanto abhāsī’’ti veditabbaṃ.</paragraph>
    <paragraph line="360">Taṃ sutvā isigaṇo ‘‘mārisa, mā evaṃ kathetha, atibhāriyo te sapatho’’ti kaṇṇe pidahi. Bodhisattopi naṃ ‘‘tāta, atibhāriyo te sapatho, na tvaṃ khādasi, tava pattāsane nisīdā’’ti <pageBreak edition="Vipassana Research Institut" number="4.0275" /> āha. Tasmiṃ paṭhamaṃ sapathaṃ katvā nisinne dutiyopi bhātā sahasā uṭṭhāya mahāsattaṃ vanditvā sapathena attānaṃ sodhento dutiyaṃ gāthamāha –</paragraph>
    <hangnum line="361" number="79"></hangnum>
    <gatha1 line="362"> ‘‘Mālañca <pageBreak edition="Pali Text Society" number="4.0309" /><pageBreak edition="Myanmar" number="4.0308" /> so kāsikacandanañca, dhāretu puttassa bahū bhavantu;</gatha1>
    <gathalast line="363">Kāmesu tibbaṃ kurutaṃ apekkhaṃ, bhisāni te brāhmaṇa yo ahāsī’’ti.</gathalast>
    <paragraph line="364">Tattha <bold>tibba</bold>nti vatthukāmakilesakāmesu bahalaṃ apekkhaṃ karotūti. Idaṃ so ‘‘yassetesu tibbā apekkhā honti, so tehi vippayoge mahantaṃ dukkhaṃ pāpuṇātī’’ti dukkhapaṭikkhepavaseneva āha.</paragraph>
    <paragraph line="365">Tasmiṃ nisinne sesāpi attano attano ajjhāsayānurūpena taṃ taṃ gāthaṃ abhāsiṃsu –</paragraph>
    <hangnum line="366" number="80"></hangnum>
    <gatha1 line="367"> ‘‘Pahūtadhañño kasimā yasassī, putte gihī dhanimā sabbakāme;</gatha1>
    <gathalast line="368">Vayaṃ apassaṃ gharamāvasātu, bhisāni te brāhmaṇa yo ahāsi.</gathalast>
    <hangnum line="369" number="81"></hangnum>
    <gatha1 line="370"> ‘‘So khattiyo hotu pasayhakārī, rājābhirājā balavā yasassī;</gatha1>
    <gathalast line="371">Sa cāturantaṃ mahimāvasātu, bhisāni te brāhmaṇa yo ahāsi.</gathalast>
    <hangnum line="372" number="82"></hangnum>
    <gatha1 line="373"> ‘‘So brāhmaṇo hotu avītarāgo, muhuttanakkhattapathesu yutto;</gatha1>
    <gathalast line="374">Pūjetu naṃ raṭṭhapatī yasassī, bhisāni te brāhmaṇa yo ahāsi.</gathalast>
    <hangnum line="375" number="83"></hangnum>
    <gatha1 line="376"> ‘‘Ajjhāyakaṃ sabbasamantavedaṃ, tapassinaṃ maññatu sabbaloko;</gatha1>
    <gathalast line="377">Pūjentu naṃ jānapadā samecca, bhisāni te brāhmaṇa yo ahāsi.</gathalast>
    <hangnum line="378" number="84"></hangnum>
    <gatha1 line="379"> ‘‘Catussadaṃ gāmavaraṃ samiddhaṃ, dinnañhi so bhuñjatu vāsavena;</gatha1>
    <gathalast line="380">Avītarāgo maraṇaṃ upetu, bhisāni te brāhmaṇa yo ahāsi.</gathalast>
    <hangnum line="381" number="85"></hangnum>
    <gatha1 line="382"> ‘‘So <pageBreak edition="Pali Text Society" number="4.0310" /><pageBreak edition="Myanmar" number="4.0309" /> gāmaṇī hotu sahāyamajjhe, naccehi gītehi pamodamāno;</gatha1>
    <gathalast line="383">So rājato byasana mālattha kiñci, bhisāni te brāhmaṇa yo ahāsi.</gathalast>
    <hangnum line="384" number="86"></hangnum>
    <gatha1 line="385"> ‘‘Yaṃ <pageBreak edition="Vipassana Research Institut" number="4.0276" /> ekarājā pathaviṃ vijetvā, itthīsahassāna ṭhapetu aggaṃ;</gatha1>
    <gathalast line="386">Sīmantinīnaṃ pavarā bhavātu, bhisāni te brāhmaṇa yā ahāsi.</gathalast>
    <hangnum line="387" number="87"></hangnum>
    <gatha1 line="388"> ‘‘Isīnañhi sā sabbasamāgatānaṃ, bhuñjeyya sāduṃ avikampamānā;</gatha1>
    <gathalast line="389">Carātu lābhena vikatthamānā, bhisāni te brāhmaṇa yā ahāsi.</gathalast>
    <hangnum line="390" number="88"></hangnum>
    <gatha1 line="391"> ‘‘Āvāsiko hotu mahāvihāre, navakammiko hotu gajaṅgalāyaṃ;</gatha1>
    <gathalast line="392">Ālokasandhiṃ divasaṃ karotu, bhisāni te brāhmaṇa yo ahāsi.</gathalast>
    <hangnum line="393" number="89"></hangnum>
    <gatha1 line="394"> ‘‘So bajjhatū pāsasatehi chabbhi, rammā vanā niyyatu rājadhāniṃ;</gatha1>
    <gathalast line="395">Tuttehi so haññatu pācanehi, bhisāni te brāhmaṇa yo ahāsi.</gathalast>
    <hangnum line="396" number="90"></hangnum>
    <gatha1 line="397"> ‘‘Alakkamālī tipukaṇṇaviddho, laṭṭhīhato sappamukhaṃ upetu;</gatha1>
    <gathalast line="398">Sakacchabandho visikhaṃ carātu, bhisāni te brāhmaṇa yo ahāsī’’ti.</gathalast>
    <paragraph line="399">Tattha tatiyena vuttagāthāya <bold>kasimā</bold>ti sampannakasikammo. <bold>Putte gihī dhanimā sabbakāme</bold>ti putte labhatu, gihī hotu, sattavidhena ratanadhanena dhanimā hotu, rūpādibhede sabbakāme labhatu. <bold>Vayaṃ apassa</bold>nti mahallakakāle pabbajjānurūpampi attano vayaṃ apassanto pañcakāmaguṇasamiddhaṃ <pageBreak edition="Myanmar" number="4.0310" /> gharameva āvasatūti. Idaṃ so ‘‘pañcakāmaguṇagiddho kāmaguṇavippayogena mahāvināsaṃ pāpuṇātī’’ti dassetuṃ kathesi.</paragraph>
    <paragraph line="400">Catutthena vuttagāthāya <pageBreak edition="Pali Text Society" number="4.0311" /><bold>rājābhirājā</bold>ti rājūnaṃ antare abhirājāti. Idaṃ so ‘‘issarānaṃ nāma issariye parigalite mahantaṃ dukkhaṃ uppajjatī’’ti rajje dosaṃ dassento kathesi. Pañcamena vuttagāthāya <bold>avītarāgo</bold>ti purohitaṭṭhānataṇhāya sataṇhoti. Idaṃ so ‘‘purohitassa purohitaṭṭhāne parigalite mahantaṃ domanassaṃ uppajjatī’’ti dassetuṃ kathesi. Chaṭṭhena vuttagāthāya <bold>tapassina</bold>nti tapasīlasampannoti taṃ maññatu. Idaṃ so ‘‘lābhasakkārāpagamena mahantaṃ domanassaṃ uppajjatī’’ti lābhasakkāragarahavasena kathesi.</paragraph>
    <paragraph line="401">Sahāyatāpasena vuttagāthāya <bold>catussada</bold>nti ākiṇṇamanussatāya manussehi, pahūtadhaññatāya dhaññena, sulabhadārutāya dārūhi, sampannodakatāya udakenāti catūhi ussannaṃ, catussadasamannāgatanti <pageBreak edition="Vipassana Research Institut" number="4.0277" /> attho. <bold>Vāsavenā</bold>ti vāsavena dinnaṃ viya acalaṃ, vāsavato laddhavarānubhāvena ekaṃ rājānaṃ ārādhetvā tena dinnantipi attho. <bold>Avītarāgo</bold>ti kaddame sūkaro viya kāmapaṅke nimuggova hutvā. Iti sopi kāmānaṃ ādīnavaṃ kathento evamāha.</paragraph>
    <paragraph line="402">Dāsena vuttagāthāya <bold>gāmaṇī</bold>ti gāmajeṭṭhako. Ayampi kāme garahantoyeva evamāha. Kañcanadeviyā vuttagāthāya <bold>ya</bold>nti yaṃ itthinti attho. <bold>Ekarājā</bold>ti aggarājā. <bold>Itthisahassāna</bold>nti vacanamaṭṭhatāya vuttaṃ, soḷasannaṃ itthisahassānaṃ aggaṭṭhāne ṭhapetūti attho. <bold>Sīmantinīna</bold>nti sīmantadharānaṃ itthīnanti attho. Iti sā itthibhāve ṭhatvāpi duggandhagūtharāsiṃ viya kāme garahantīyeva evamāha. Dāsiyā vuttagāthāya <bold>sabbasamāgatāna</bold>nti sabbesaṃ sannipatitānaṃ majjhe nisīditvā avikampamānā anosakkamānā sādurasaṃ bhuñjatūti attho. Dāsīnaṃ kira sāmikassa santike nisīditvā bhuñjanaṃ nāma appiyaṃ. Iti sā attano appiyatāya evamāha. <bold>Carātū</bold>ti caratu. <bold>Lābhena vikatthamānā</bold>ti lābhahetu kuhanakammaṃ karontī lābhasakkāraṃ uppādentī caratūti attho. Iminā sā dāsibhāve ṭhitāpi kilesakāmavatthukāme garahati.</paragraph>
    <paragraph line="403">Devatāya <pageBreak edition="Myanmar" number="4.0311" /> vuttagāthāya <bold>āvāsiko</bold>ti āvāsajagganako. <bold>Gajaṅgalāya</bold>nti evaṃnāmake nagare. Tattha kira dabbasambhārā sulabhā. <bold>Ālokasandhiṃ divasa</bold>nti ekadivaseneva vātapānaṃ karotu. So kira devaputto kassapabuddhakāle gajaṅgalanagaraṃ nissāya yojanike jiṇṇamahāvihāre āvāsikasaṅghatthero hutvā jiṇṇavihāre navakammaṃ karontoyeva mahādukkhaṃ anubhavi. Tasmā tadeva dukkhaṃ ārabbha evamāha. Hatthinā vuttagāthāya <bold>pāsasatehī</bold>ti bahūhi pāsehi. <bold>Chabbhī</bold>ti catūsu pādesu gīvāya kaṭibhāge cāti chasu ṭhānesu. <bold>Tuttehī</bold>ti dvikaṇḍakāhi dīghalaṭṭhīhi. <bold>Pācanehī</bold>ti dasapācanehi aṅkusehi vā. So kira attano anubhūtadukkhaññeva ārabbha evamāha.</paragraph>
    <paragraph line="404">Vānarena vuttagāthāya <bold>alakkamālī</bold>ti ahituṇḍikena kaṇṭhe parikkhipitvā ṭhapitāya alakkamālāya samannāgato. <bold>Tipukaṇṇaviddho</bold>ti tipupiḷandhanena piḷandhakaṇṇo. <bold>Laṭṭhīhato</bold>ti sappakīḷaṃ sikkhāpayamāno laṭṭhiyā hato hutvā. Esopi ahituṇḍikassa hatthe attano anubhūtadukkhameva sandhāya evamāha.</paragraph>
    <paragraph line="405">Evaṃ <pageBreak edition="Pali Text Society" number="4.0312" /> tehi terasahi janehi sapathe kate mahāsatto cintesi ‘‘kadāci ime ‘ayaṃ anaṭṭhameva <pageBreak edition="Vipassana Research Institut" number="4.0278" /> naṭṭhanti kathetī’ti mayi āsaṅkaṃ kareyyuṃ, ahampi sapathaṃ karomī’’ti. Atha naṃ karonto cuddasamaṃ gāthamāha –</paragraph>
    <hangnum line="406" number="91"></hangnum>
    <gatha1 line="407"> ‘‘Yo ve anaṭṭhaṃva naṭṭhanti cāha, kāmeva so labhataṃ bhuñjatañca;</gatha1>
    <gathalast line="408">Agāramajjhe maraṇaṃ upetu, yo vā bhonto saṅkati kañcidevā’’ti.</gathalast>
    <paragraph line="409">Tattha <bold>bhonto</bold>ti ālapanaṃ. Idaṃ vuttaṃ hoti – bhavanto yo anaṭṭhe koṭṭhāse ‘‘naṭṭhaṃ me’’ti vadati, yo vā tumhesu kañci āsaṅkati, so pañca kāmaguṇe labhatu ceva bhuñjatu ca, ramaṇīyameva pabbajjaṃ alabhitvā agāramajjheyeva maratūti.</paragraph>
    <paragraph line="410">Evaṃ <pageBreak edition="Myanmar" number="4.0312" /> isīhi sapathe kate sakko bhāyitvā ‘‘ahaṃ ime vīmaṃsanto bhisāni antaradhāpesiṃ. Ime ca chaḍḍitakheḷapiṇḍaṃ viya kāme garahantā sapathaṃ karonti, kāme garahakāraṇaṃ te pucchissāmī’’ti cintetvā dissamānarūpo bodhisattaṃ vanditvā pucchanto anantaraṃ gāthamāha –</paragraph>
    <hangnum line="411" number="92"></hangnum>
    <gatha1 line="412"> ‘‘Yadesamānā vicaranti loke, iṭṭhañca kantañca bahūnametaṃ;</gatha1>
    <gathalast line="413">Piyaṃ manuññaṃ cidha jīvaloke, kasmā isayo nappasaṃsanti kāme’’ti.</gathalast>
    <paragraph line="414">Tattha <bold>yadesamānā</bold>ti yaṃ vatthukāmaṃ kilesakāmañca kasigorakkhādīhi samavisamakammehi pariyesamānā sattā loke vicaranti, etaṃ bahūnaṃ devamanussānaṃ iṭṭhañca kantañca piyañca manuññañca, kasmā isayo nappasaṃsanti kāmeti attho. <bold>‘‘Kāme’’</bold>ti iminā taṃ vatthuṃ sarūpato dasseti.</paragraph>
    <paragraph line="415">Athassa pañhaṃ vissajjento mahāsatto dve gāthā abhāsi –</paragraph>
    <hangnum line="416" number="93"></hangnum>
    <gatha1 line="417"> ‘‘Kāmesu ve haññare bajjhare ca, kāmesu dukkhañca bhayañca jātaṃ;</gatha1>
    <gathalast line="418">Kāmesu bhūtādhipatī pamattā, pāpāni kammāni karonti mohā.</gathalast>
    <hangnum line="419" number="94"></hangnum>
    <gatha1 line="420"> ‘‘Te pāpadhammā pasavetva pāpaṃ, kāyassa bhedā nirayaṃ vajanti;</gatha1>
    <gathalast line="421">Ādīnavaṃ <pageBreak edition="Pali Text Society" number="4.0313" /> kāmaguṇesu disvā, tasmā isayo nappasaṃsanti kāme’’ti.</gathalast>
    <paragraph line="422">Tattha <pageBreak edition="Vipassana Research Institut" number="4.0279" /><bold>kāmesū</bold>ti kāmahetu, kāme nissāya kāyaduccaritādīni karontīti attho. <bold>Haññare</bold>ti daṇḍādīhi haññanti. <bold>Bajjhare</bold>ti rajjubandhanādīhi bajjhanti. <bold>Dukkha</bold>nti kāyikacetasikaṃ asātaṃ dukkhaṃ. <bold>Bhaya</bold>nti attānuvādādikaṃ sabbampi bhayaṃ. <bold>Bhūtādhipatī</bold>ti sakkaṃ ālapati. <bold>Ādīnava</bold>nti evarūpaṃ dosaṃ. So panesa ādīnavo dukkhakkhandhādīhi suttehi (ma. ni. 1.163-180) dīpetabbo.</paragraph>
    <paragraph line="423">Sakko <pageBreak edition="Myanmar" number="4.0313" /> mahāsattassa kathaṃ sutvā saṃviggamānaso anantaraṃ gāthamāha –</paragraph>
    <hangnum line="424" number="95"></hangnum>
    <gatha1 line="425"> ‘‘Vīmaṃsamāno isino bhisāni, tīre gahetvāna thale nidhesiṃ;</gatha1>
    <gathalast line="426">Suddhā apāpā isayo vasanti, etāni te brahmacārī bhisānī’’ti.</gathalast>
    <paragraph line="427">Tattha <bold>vimaṃsamāno</bold>ti bhante, ahaṃ ‘‘ime isayo kāmādhimuttā vā, no vā’’ti vīmaṃsanto. <bold>Isino</bold>ti tava mahesino santakāni bhisāni. <bold>Tīre gahetvānā</bold>ti tīre nikkhittāni gahetvā thale ekamante nidhesiṃ. <bold>Suddhā</bold>ti idāni mayā tumhākaṃ sapathakiriyāya ñātaṃ ‘‘ime isayo suddhā apāpā hutvā vasantī’’ti.</paragraph>
    <paragraph line="428">Taṃ sutvā bodhisatto gāthamāha –</paragraph>
    <hangnum line="429" number="96"></hangnum>
    <gatha1 line="430"> ‘‘Na te naṭā no pana kīḷaneyyā, na bandhavā no pana te sahāyā;</gatha1>
    <gathalast line="431">Kismiṃ vupatthambha sahassanetta, isīhi tvaṃ kīḷasi devarājā’’ti.</gathalast>
    <paragraph line="432">Tattha <bold>na te naṭā no</bold>ti devarāja, mayaṃ tava naṭā vā kīḷitabbayuttakā vā keci na homa, nāpi tava ñātakā, na sahāyā, atha tvaṃ kiṃ vā upatthambhaṃ katvā kiṃ nissāya isīhi saddhiṃ kīḷasīti attho.</paragraph>
    <paragraph line="433">Atha naṃ sakko khamāpento vīsatimaṃ gāthamāha –</paragraph>
    <hangnum line="434" number="97"></hangnum>
    <gatha1 line="435"> ‘‘Ācariyo mesi pitā ca mayhaṃ, esā patiṭṭhā khalitassa brahme;</gatha1>
    <gathalast line="436">Ekāparādhaṃ khama bhūripañña, na paṇḍitā kodhabalā bhavantī’’ti.</gathalast>
    <paragraph line="437">Tattha <pageBreak edition="Vipassana Research Institut" number="4.0280" /><bold>esā patiṭṭhā</bold>ti esā tava pādacchāyā ajja mama khalitassa aparaddhassa patiṭṭhā hotu. <bold>Kodhabalā</bold>ti paṇḍitā nāma khantibalā bhavanti, na kodhabalāti.</paragraph>
    <paragraph line="438">Atha <pageBreak edition="Pali Text Society" number="4.0314" /><pageBreak edition="Myanmar" number="4.0314" /> mahāsatto sakkassa devarañño khamitvā sayaṃ isigaṇaṃ khamāpento itaraṃ gāthamāha –</paragraph>
    <hangnum line="439" number="98"></hangnum>
    <gatha1 line="440"> ‘‘Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;</gatha1>
    <gathalast line="441">Sabbeva bhonto sumanā bhavantu, yaṃ brāhmaṇo paccupādī bhisānī’’ti.</gathalast>
    <paragraph line="442">Tattha <bold>suvāsitaṃ isinaṃ ekaratta</bold>nti āyasmantānaṃ isīnaṃ ekarattampi imasmiṃ araññe vasitaṃ suvasitameva. Kiṃkāraṇā? Yaṃ vāsavaṃ bhūtapatiṃ addasāma, sace hi mayaṃ nagare avasimha, imaṃ na addasāma. <bold>Bhonto</bold>ti bhavanto sabbepi sumanā bhavantu, tussantu, sakkassa devarañño khamantu. Kiṃkāraṇā? <bold>Yaṃ brāhmaṇo paccupādī bhisāni,</bold> yasmā tumhākaṃ ācariyo bhisāni paṭilabhīti.</paragraph>
    <paragraph line="443">Sakko isigaṇaṃ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.</paragraph>
    <paragraph line="444">Satthā imaṃ dhammadesanaṃ āharitvā ‘‘evaṃ bhikkhu porāṇakapaṇḍitā sapathaṃ katvā kilese pajahiṃsū’’ti vatvā saccāni pakāsesi, saccapariyosāne ukkaṇṭhitabhikkhu sotāpattiphale patiṭṭhahi. Jātakaṃ samodhānento puna satthā tisso gāthā abhāsi –</paragraph>
    <hangnum line="445" number="99"></hangnum>
    <gatha1 line="446"> ‘‘Ahañca sāriputto ca, moggallāno ca kassapo;</gatha1>
    <gathalast line="447">Anuruddho puṇṇo ānando, tadāsuṃ satta bhātaro.</gathalast>
    <hangnum line="448" number="100"></hangnum>
    <gatha1 line="449"> ‘‘Bhaginī uppalavaṇṇā ca, dāsī khujjuttarā tadā;</gatha1>
    <gathalast line="450">Citto gahapati dāso, yakkho sātāgiro tadā.</gathalast>
    <hangnum line="451" number="101"></hangnum>
    <gatha1 line="452"> ‘‘Pālileyyo tadā nāgo, madhudo seṭṭhavānaro;</gatha1>
    <gathalast line="453">Kāḷudāyī tadā sakko, evaṃ dhāretha jātaka’’nti.</gathalast>
    <centered line="454">Bhisajātakavaṇṇanā pañcamā.</centered>
    <hangnum line="455"></hangnum>
    <paragraph line="456"> [489] 6. Surucijātakavaṇṇanā</paragraph>
    <paragraph line="457"><bold>Mahesī</bold><pageBreak edition="Vipassana Research Institut" number="4.0281" /><pageBreak edition="Myanmar" number="4.0315" /><bold>surucino bhariyā</bold>ti idaṃ satthā sāvatthiṃ upanissāya migāramātupāsāde viharanto visākhāya mahāupāsikāya laddhe aṭṭha vare ārabbha kathesi. Sā hi ekadivasaṃ jetavane dhammakathaṃ sutvā bhagavantaṃ saddhiṃ bhikkhusaṅghena svātanāya nimantetvā pakkāmi. Tassā pana rattiyā accayena cātuddīpiko mahāmegho pāvassi <pageBreak edition="Pali Text Society" number="4.0315" />. Bhagavā bhikkhū āmantetvā ‘‘yathā, bhikkhave, jetavane vassati, evaṃ catūsu dīpesu vassati, ovassāpetha, bhikkhave, kāyaṃ, ayaṃ pacchimako cātuddīpiko mahāmegho’’ti vatvā ovassāpitakāyehi bhikkhūhi saddhiṃ iddhibalena jetavane antarahito visākhāya koṭṭhake pāturahosi. Upāsikā ‘‘acchariyaṃ vata bho, abbhutaṃ vata bho, tathāgatassa mahiddhikatā mahānubhāvatā, yatra hi nāma jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi pādā vā cīvarāni vā allāni bhavissantī’’ti haṭṭhā udaggā buddhappamukhaṃ bhikkhusaṅghaṃ parivisitvā katabhattakiccaṃ bhagavantaṃ etadavoca ‘‘aṭṭhāhaṃ, bhante, bhagavantaṃ varāni yācāmī’’ti. ‘‘Atikkantavarā kho, visākhe, tathāgatā’’ti. ‘‘Yāni ca, bhante, kappiyāni yāni ca anavajjānī’’ti. ‘‘Vadehi visākhe’’ti. ‘‘Icchāmahaṃ, bhante, bhikkhusaṅghassa yāvajīvaṃ vassikasāṭikaṃ dātuṃ, āgantukabhattaṃ dātuṃ, gamikabhattaṃ dātuṃ, gilānabhattaṃ dātuṃ, gilānupaṭṭhākabhattaṃ dātuṃ, gilānabhesajjaṃ dātuṃ, dhuvayāguṃ dātuṃ, bhikkhunisaṅghassa yāvajīvaṃ udakasāṭikaṃ dātu’’nti.</paragraph>
    <paragraph line="458">Satthā ‘‘kaṃ pana tvaṃ, visākhe, atthavasaṃ sampassamānā tathāgataṃ aṭṭha varāni yācasī’’ti pucchitvā tāya varānisaṃse kathite ‘‘sādhu sādhu, visākhe, sādhu kho tvaṃ, visākhe, imaṃ ānisaṃsaṃ sampassamānā tathāgataṃ aṭṭha varāni yācasī’’ti vatvā ‘‘anujānāmi te, visākhe, aṭṭha varānī’’ti aṭṭha vare datvā anumodanaṃ katvā pakkāmi. Athekadivasaṃ satthari pubbārāme viharante bhikkhū dhammasabhāyaṃ kathaṃ samuṭṭhāpesuṃ ‘‘āvuso, visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi, aho mahāguṇā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya <pageBreak edition="Myanmar" number="4.0316" /> nāmā’’ti vutte ‘‘na, bhikkhave, visākhā idāneva mama santikā vare labhati, pubbepesā labhiyevā’’ti vatvā atītaṃ āhari.</paragraph>
    <paragraph line="459">Atīte mithilāyaṃ suruci nāma rājā rajjaṃ kārento puttaṃ paṭilabhitvā tassa ‘‘surucikumāro’’tveva <pageBreak edition="Vipassana Research Institut" number="4.0282" /> nāmaṃ akāsi. So vayappatto ‘‘takkasilāyaṃ sippaṃ uggaṇhissāmī’’ti gantvā nagaradvāre sālāyaṃ nisīdi. Bārāṇasiraññopi putto brahmadattakumāro <pageBreak edition="Pali Text Society" number="4.0316" /> nāma tatheva gantvā surucikumārassa nisinnaphalakeyeva nisīdi. Te aññamaññaṃ pucchitvā vissāsikā hutvā ekatova ācariyassa santikaṃ gantvā ācariyabhāgaṃ datvā sippaṃ paṭṭhapetvā na cirasseva niṭṭhitasippā ācariyaṃ āpucchitvā thokaṃ maggaṃ ekatova gantvā dvedhāpathe ṭhitā aññamaññaṃ āliṅgitvā mittadhammānurakkhaṇatthaṃ katikaṃ kariṃsu ‘‘sace mama putto jāyati, tava dhītā, tava putto, mama dhītā, tesaṃ āvāhavivāhaṃ karissāmā’’ti. Tesu rajjaṃ kārentesu surucimahārājassa putto jāyi, ‘‘surucikumāro’’tvevassa nāmaṃ kariṃsu. Brahmadattassa dhītā jāyi, ‘‘sumedhā’’tissā nāmaṃ kariṃsu.</paragraph>
    <paragraph line="460">Surucikumāro vayappatto takkasilāyaṃ gantvā sippaṃ uggaṇhitvā āgacchi. Atha naṃ pitā rajje abhisiñcitukāmo hutvā ‘‘sahāyassa kira me bārāṇasirañño dhītā atthi, tamevassa aggamahesiṃ karissāmī’’ti tassā atthāya bahuṃ paṇṇākāraṃ datvā amacce pesesi. Tesaṃ anāgatakāleyeva bārāṇasirājā deviṃ pucchi ‘‘bhadde, mātugāmassa nāma kiṃ atirekadukkha’’nti? ‘‘Sapattirosadukkhaṃ devā’’ti. ‘‘Tena hi, bhadde, amhākaṃ ekaṃ dhītaraṃ sumedhādeviṃ tamhā dukkhā mocetvā yo etaṃ ekikameva gaṇhissati, tassa dassāmā’’ti āha. So tehi amaccehi āgantvā tassā nāme gahite ‘‘tātā, kāmaṃ mayā pubbe mayhaṃ sahāyassa paṭiññā katā, imaṃ pana mayaṃ itthighaṭāya antare na khipitukāmā, yo etaṃ ekikameva gaṇhāti, tassa dātukāmamhā’’ti āha. Te rañño santikaṃ pahiṇiṃsu. Rājā pana ‘‘amhākaṃ rajjaṃ mahantaṃ, sattayojanikaṃ mithilanagaraṃ, tīṇi yojanasatāni raṭṭhaparicchedo, heṭṭhimantena soḷasa itthisahassāni laddhuṃ vaṭṭatī’’ti vatvā na rocesi.</paragraph>
    <paragraph line="461">Surucikumāro <pageBreak edition="Myanmar" number="4.0317" /> pana sumedhāya rūpasampadaṃ sutvā savanasaṃsaggena <pageBreak edition="Pali Text Society" number="4.0317" /> bajjhitvā ‘‘ahaṃ taṃ ekikameva gaṇhissāmi, na mayhaṃ itthighaṭāya attho, tameva ānentū’’ti mātāpitūnaṃ pesesi. Te tassa manaṃ abhinditvā bahuṃ dhanaṃ pesetvā mahantena parivārena taṃ ānetvā kumārassa aggamahesiṃ katvā ekatova abhisiñciṃsu. So surucimahārājā nāma hutvā dhammena rajjaṃ kārento tāya saddhiṃ piyasaṃvāsaṃ vasi. Sā pana dasa vassasahassāni tassa gehe vasantī neva puttaṃ, na dhītaraṃ labhi. Atha nāgarā sannipatitvā rājaṅgaṇe upakkositvā ‘‘kimeta’’nti vutte ‘‘rañño doso natthi, vaṃsānupālako pana vo putto na vijjati, tumhākaṃ ekāva devī, rājakule ca nāma heṭṭhimantena soḷasahi itthisahassehi bhavitabbaṃ, itthighaṭaṃ gaṇha, deva, addhā tāsu <pageBreak edition="Vipassana Research Institut" number="4.0283" /> puññavatī puttaṃ labhissatī’’ti vatvā ‘‘tātā, kiṃ kathetha, ‘ahaṃ aññaṃ na gaṇhissāmī’ti paṭiññaṃ datvā mayā esā ānītā, na sakkā musāvādaṃ kātuṃ, na mayhaṃ itthighaṭāya attho’’ti raññā paṭikkhittā pakkamiṃsu.</paragraph>
    <paragraph line="462">Sumedhā taṃ kathaṃ sutvā ‘‘rājā tāva saccavāditāya aññā itthiyo na ānesi, ahameva panassa ānessāmī’’ti rañño mātusamabhariyaṭṭhāne ṭhatvā attano ruciyāva khattiyakaññānaṃ sahassaṃ, amaccakaññānaṃ sahassaṃ, gahapatikaññānaṃ sahassaṃ, sabbasamayanāṭakitthīnaṃ sahassanti cattāri itthisahassāni ānesi. Tāpi dasa vassasahassāni rājakule vasitvā neva puttaṃ, na dhītaraṃ labhiṃsu. Etenevupāyena aparānipi tikkhattuṃ cattāri cattāri sahassāni ānesi. Tāpi neva puttaṃ, na dhītaraṃ labhiṃsu. Ettāvatā soḷasa itthisahassāni ahesuṃ. Cattālīsa vassasahassāni atikkamiṃsu, tāni tāya ekikāya vutthehi dasahi sahassehi saddhiṃ paññāsa vassasahassāni honti. Atha nāgarā sannipatitvā puna upakkositvā ‘‘kimeta’’nti vutte ‘‘deva, tumhākaṃ itthiyo <pageBreak edition="Pali Text Society" number="4.0318" /> puttaṃ patthetuṃ āṇāpethā’’ti vadiṃsu. Rājā ‘‘sādhū’’ti sampaṭicchitvā ‘‘tumhe puttaṃ patthethā’’ti āha. Tā tato paṭṭhāya puttaṃ patthayamānā nānādevatā namassanti, nānāvatāni caranti, putto nuppajjateva. Atha rājā sumedhaṃ āha ‘‘bhadde, tvampi puttaṃ patthehī’’ti. Sā ‘‘sādhū’’ti pannarasauposathadivase aṭṭhaṅgasamannāgataṃ uposathaṃ samādāya sirigabbhe sīlāni āvajjamānā kappiyamañcake nisīdi <pageBreak edition="Myanmar" number="4.0318" />. Sesā ajavatagovatā hutvā puttaṃ alabhitvā uyyānaṃ agamaṃsu.</paragraph>
    <paragraph line="463">Sumedhāya sīlatejena sakkassa bhavanaṃ kampi. Tadā sakko āvajjento ‘‘sumedhā puttaṃ pattheti, puttamassā dassāmi, na kho pana sakkā yaṃ vā taṃ vā dātuṃ, anucchavikamassā puttaṃ upadhāressāmī’’ti upadhārento naḷakāradevaputtaṃ passi. So hi puññasampanno satto purimattabhāve bārāṇasiyaṃ vasanto vappakāle khettaṃ gacchanto ekaṃ paccekabuddhaṃ disvā dāsakammakare ‘‘vapathā’’ti pahiṇi. Sayaṃ nivattitvā paccekabuddhaṃ gehaṃ netvā bhojetvā puna gaṅgātīraṃ ānetvā puttena saddhiṃ ekato hutvā udumbarabhittipādaṃ naḷabhittikaṃ paṇṇasālaṃ katvā dvāraṃ yojetvā caṅkamaṃ katvā paccekabuddhaṃ tattheva temāsaṃ vasāpetvā vutthavassaṃ dve pitāputtā ticīvarena acchādetvā uyyojesuṃ. Eteneva niyāmena sattaṭṭha paccekabuddhe tāya paṇṇasālāya vasāpetvā ticīvarāni adaṃsu. ‘‘Dve pitāputtā naḷakārā hutvā gaṅgātīre veḷuṃ upadhārentā paccekabuddhaṃ disvā evamakaṃsū’’tipi vadantiyeva.</paragraph>
    <paragraph line="464">Te <pageBreak edition="Vipassana Research Institut" number="4.0284" /> kālaṃ katvā tāvatiṃsabhavane nibbattitvā chasu kāmāvacarasaggesu anulomapaṭilomena mahantaṃ devissariyaṃ anubhavantā vicaranti. Te tato cavitvā uparidevaloke nibbattitukāmā honti. Sakko tathā gatabhāvaṃ ñatvā tesu ekassa <pageBreak edition="Pali Text Society" number="4.0319" /> vimānadvāraṃ gantvā taṃ āgantvā vanditvā ṭhitaṃ āha – ‘‘mārisa, tayā manussalokaṃ gantuṃ vaṭṭatī’’ti. ‘‘Mahārāja, manussaloko nāma jeguccho paṭikūlo, tattha ṭhitā dānādīni puññāni katvā devalokaṃ patthenti, tattha gantvā kiṃ karissāmī’’ti. ‘‘Mārisa, devaloke paribhuñjitabbasampattiṃ manussaloke paribhuñjissasi, pañcavīsatiyojanubbedhe navayojanaāyāme aṭṭhayojanavitthāre ratanapāsāde vasissasi, adhivāsehī’’ti. So adhivāsesi. Sakko tassa paṭiññaṃ gahetvā isivesena rājuyyānaṃ gantvā tāsaṃ itthīnaṃ upari ākāse caṅkamanto attānaṃ dassetvā ‘‘kassāhaṃ puttavaraṃ dammi, kā puttavaraṃ gaṇhissatī’’ti āha. ‘‘Bhante, mayhaṃ dehi, mayhaṃ dehī’’ti soḷasa itthisahassāni hatthe ukkhipiṃsu. Tato sakko <pageBreak edition="Myanmar" number="4.0319" /> āha – ‘‘ahaṃ sīlavatīnaṃ puttaṃ dammi, tumhākaṃ kiṃ sīlaṃ, ko ācāro’’ti. Tā ukkhittahatthe samañchitvā ‘‘sace sīlavatiyā dātukāmo, sumedhāya santikaṃ gacchāhī’’ti vadiṃsu. So ākāseneva gantvā tassā vāsāgāre sīhapañjare aṭṭhāsi.</paragraph>
    <paragraph line="465">Athassā tā itthiyo ārocesuṃ ‘‘etha, devi, sakko devarājā ‘tumhākaṃ puttavaraṃ dassāmī’ti ākāsenāgantvā sīhapañjare ṭhito’’ti. Sā garuparihārenāgantvā sīhapañjaraṃ ugghāṭetvā ‘‘saccaṃ kira, bhante, tumhe sīlavatiyā puttavaraṃ dethā’’ti āha. ‘‘Āma devī’’ti. ‘‘Tena hi mayhaṃ dethā’’ti. ‘‘Kiṃ pana te sīlaṃ, kathehi, sace me ruccati, dassāmi te puttavara’’nti. Sā tassa vacanaṃ sutvā ‘‘tena hi suṇāhī’’ti vatvā attano sīlaguṇaṃ kathentī pannarasa gāthā abhāsi –</paragraph>
    <hangnum line="466" number="102"></hangnum>
    <gatha1 line="467"> ‘‘Mahesī surucino bhariyā, ānītā paṭhamaṃ ahaṃ;</gatha1>
    <gathalast line="468">Dasa vassasahassāni, yaṃ maṃ surucimānayi.</gathalast>
    <hangnum line="469" number="103"></hangnum>
    <gatha1 line="470"> ‘‘Sāhaṃ brāhmaṇa rājānaṃ, vedehaṃ mithilaggahaṃ;</gatha1>
    <gatha2 line="471">Nābhijānāmi kāyena, vācāya uda cetasā;</gatha2>
    <gathalast line="472">Suruciṃ atimaññittha, āvi vā yadi vā raho.</gathalast>
    <hangnum line="473" number="104"></hangnum>
    <gatha1 line="474"> ‘‘Etena <pageBreak edition="Vipassana Research Institut" number="4.0285" /><pageBreak edition="Pali Text Society" number="4.0320" /> saccavajjena, putto uppajjataṃ ise;</gatha1>
    <gathalast line="475">Musā me bhaṇamānāya, muddhā phalatu sattadhā.</gathalast>
    <hangnum line="476" number="105"></hangnum>
    <gatha1 line="477"> ‘‘Bhattu mama sassu mātā, pitā cāpi ca sassuro;</gatha1>
    <gathalast line="478">Te maṃ brahme vinetāro, yāva aṭṭhaṃsu jīvitaṃ.</gathalast>
    <hangnum line="479" number="106"></hangnum>
    <gatha1 line="480"> ‘‘Sāhaṃ ahiṃsāratinī, kāmasā dhammacārinī;</gatha1>
    <gathalast line="481">Sakkaccaṃ te upaṭṭhāsiṃ, rattindivamatanditā.</gathalast>
    <hangnum line="482" number="107"></hangnum>
    <gatha1 line="483"> ‘‘Etena saccavajjena, putto uppajjataṃ ise;</gatha1>
    <gathalast line="484">Musā me bhaṇamānāya, muddhā phalatu sattadhā.</gathalast>
    <hangnum line="485" number="108"></hangnum>
    <gatha1 line="486"> ‘‘Soḷasitthisahassāni <pageBreak edition="Myanmar" number="4.0320" />, sahabhariyāni brāhmaṇa;</gatha1>
    <gathalast line="487">Tāsu issā vā kodho vā, nāhu mayhaṃ kudācanaṃ.</gathalast>
    <hangnum line="488" number="109"></hangnum>
    <gatha1 line="489"> ‘‘Hitena tāsaṃ nandāmi, na ca me kāci appiyā;</gatha1>
    <gathalast line="490">Attānaṃvānukampāmi, sadā sabbā sapattiyo.</gathalast>
    <hangnum line="491" number="110"></hangnum>
    <gatha1 line="492"> ‘‘Etena saccavajjena, putto uppajjataṃ ise;</gatha1>
    <gathalast line="493">Musā me bhaṇamānāya, muddhā phalatu sattadhā.</gathalast>
    <hangnum line="494" number="111"></hangnum>
    <gatha1 line="495"> ‘‘Dāse kammakare pesse, ye caññe anujīvino;</gatha1>
    <gathalast line="496">Pesemi sahadhammena, sadā pamuditindriyā.</gathalast>
    <hangnum line="497" number="112"></hangnum>
    <gatha1 line="498"> ‘‘Etena saccavajjena, putto uppajjataṃ ise;</gatha1>
    <gathalast line="499">Musā me bhaṇamānāya, muddhā phalatu sattadhā.</gathalast>
    <hangnum line="500" number="113"></hangnum>
    <gatha1 line="501"> ‘‘Samaṇe brāhmaṇe cāpi, aññe cāpi vanibbake;</gatha1>
    <gathalast line="502">Tappemi annapānena, sadā payatapāṇinī.</gathalast>
    <hangnum line="503" number="114"></hangnum>
    <gatha1 line="504"> ‘‘Etena <pageBreak edition="Vipassana Research Institut" number="4.0286" /> saccavajjena, putto uppajjataṃ ise;</gatha1>
    <gathalast line="505">Musā me bhaṇamānāya, muddhā phalatu sattadhā.</gathalast>
    <hangnum line="506" number="115"></hangnum>
    <gatha1 line="507"> ‘‘Cātuddasiṃ pañcaddasiṃ, yā ca pakkhassa aṭṭhamī;</gatha1>
    <gatha2 line="508">Pāṭihāriyapakkhañca, aṭṭhaṅgasusamāgataṃ;</gatha2>
    <gathalast line="509">Uposathaṃ upavasāmi, sadā sīlesu saṃvutā.</gathalast>
    <hangnum line="510" number="116"></hangnum>
    <gatha1 line="511"> ‘‘Etena saccavajjena, putto uppajjataṃ ise;</gatha1>
    <gathalast line="512">Musā me bhaṇamānāya, muddhā phalatu sattadhā’’ti.</gathalast>
    <paragraph line="513">Tattha <bold>mahesī</bold>ti aggamahesī. <bold>Surucino</bold>ti surucirañño. <bold>Paṭhama</bold>nti soḷasannaṃ itthisahassānaṃ sabbapaṭhamaṃ. <bold>Yaṃ ma</bold>nti yasmiṃ kāle maṃ suruci ānayi, tato paṭṭhāya ahaṃ dasa vassasahassāni ekikāva imasmiṃ gehe vasiṃ. <bold>Atimaññitthā</bold>ti muhuttampi sammukhā vā parammukhā vā atimaññinti idaṃ atikkamitvā maññanaṃ na jānāmi na sarāmi. <bold>Ise</bold>ti taṃ ālapati.</paragraph>
    <paragraph line="514"><bold>Te</bold><pageBreak edition="Myanmar" number="4.0321" /><bold>ma</bold>nti sasuro ca sassu cāti te ubhopi maṃ <bold>vinetāro,</bold> tehi vinītā amhi, te <pageBreak edition="Pali Text Society" number="4.0321" /> me yāva jīviṃsu, tāva ovādamadaṃsu. <bold>Ahiṃsāratinī</bold>ti ahiṃsāsaṅkhātāya ratiyā samannāgatā. Mayā hi kunthakipillikopi na hiṃsitapubbo. <bold>Kāmasā</bold>ti ekanteneva. <bold>Dhammacārinī</bold>ti dasakusalakammapathesu pūremi. <bold>Upaṭṭhāsi</bold>nti pādaparikammādīni kiccāni karontī upaṭṭhahiṃ.</paragraph>
    <paragraph line="515"><bold>Sahabhariyānī</bold>ti mayā saha ekasāmikassa bhariyabhūtāni. <bold>Nāhū</bold>ti kilesaṃ nissāya issādhammo vā kodhadhammo vā mayhaṃ na bhūtapubbo. <bold>Hitenā</bold>ti yaṃ tāsaṃ hitaṃ, teneva nandāmi, ure vutthadhītaro viya tā disvā tussāmi. <bold>Kācī</bold>ti tāsu ekāpi mayhaṃ appiyā nāma natthi, sabbāpi piyakāyeva. <bold>Anukampāmī</bold>ti muducittena sabbā soḷasasahassāpi tā attānaṃ viya anukampāmi.</paragraph>
    <paragraph line="516"><bold>Sahadhammenā</bold>ti nayena kāraṇena yo yaṃ kātuṃ sakkoti, taṃ tasmiṃ kamme payojemīti attho. <bold>Pamuditindriyā</bold>ti pesentī ca niccaṃ pamuditindriyāva hutvā pesemi, ‘‘are duṭṭha dāsa idaṃ <pageBreak edition="Vipassana Research Institut" number="4.0287" /> nāma karohī’ti evaṃ kujjhitvā na me koci katthaci pesitapubbo. <bold>Payatapāṇinī</bold>ti dhotahatthā pasāritahatthāva hutvā. <bold>Pāṭihāriyapakkhañcā</bold>ti aṭṭhamīcātuddasīpannarasīnaṃ paccuggamanānuggamanavasena cattāro divasā. <bold>Sadā</bold>ti niccakālaṃ pañcasu sīlesu saṃvutā, tehi pihitagopitattabhāvāva homīti.</paragraph>
    <paragraph line="517">Evaṃ tassā gāthāya satenapi sahassenapi vaṇṇiyamānānaṃ guṇānaṃ pamāṇaṃ nāma natthi, tāya pannarasahi gāthāhi attano guṇānaṃ vaṇṇitakāleyeva sakko attano bahukaraṇīyatāya tassā kathaṃ avicchinditvā ‘‘pahūtā abbhutāyeva te guṇā’’ti taṃ pasaṃsanto gāthādvayamāha –</paragraph>
    <hangnum line="518" number="117"></hangnum>
    <gatha1 line="519"> ‘‘Sabbeva te dhammaguṇā, rājaputti yasassini;</gatha1>
    <gathalast line="520">Saṃvijjanti tayi bhadde, ye tvaṃ kittesi attani.</gathalast>
    <hangnum line="521" number="118"></hangnum>
    <gatha1 line="522"> ‘‘Khattiyo <pageBreak edition="Myanmar" number="4.0322" /> jātisampanno, abhijāto yasassimā;</gatha1>
    <gathalast line="523">Dhammarājā videhānaṃ, putto uppajjate tavā’’ti.</gathalast>
    <paragraph line="524">Tattha <bold>dhammaguṇā</bold>ti sabhāvaguṇā bhūtaguṇā. <bold>Saṃvijjantī</bold>ti ye tayā vuttā, te sabbeva tayi upalabbhanti. <bold>Abhijāto</bold>ti atijāto suddhajāto. <bold>Yasassimā</bold>ti yasasampannena parivārasampannena samannāgato. <bold>Uppajjate</bold>ti evarūpo putto tava uppajjissati, mā cintayīti.</paragraph>
    <paragraph line="525">Sā tassa vacanaṃ sutvā somanassajātā taṃ pucchantī dve gāthā abhāsi –</paragraph>
    <hangnum line="526" number="119"></hangnum>
    <gatha1 line="527"> ‘‘Dummī <pageBreak edition="Pali Text Society" number="4.0322" /> rajojalladharo, aghe vehāyasaṃ ṭhito;</gatha1>
    <gathalast line="528">Manuññaṃ bhāsase vācaṃ, yaṃ mayhaṃ hadayaṅgamaṃ.</gathalast>
    <hangnum line="529" number="120"></hangnum>
    <gatha1 line="530"> ‘‘Devatānusi saggamhā, isi vāsi mahiddhiko;</gatha1>
    <gathalast line="531">Ko vāsi tvaṃ anuppatto, attānaṃ me pavedayā’’ti.</gathalast>
    <paragraph line="532">Tattha <bold>dummī</bold>ti anañjitāmaṇḍito sakko āgacchanto ramaṇīyena tāpasavesena āgato, pabbajitavesena āgatattā pana sā evamāha. <bold>Aghe</bold>ti appaṭighe ṭhāne. <bold>Yaṃ mayha</bold>nti yaṃ etaṃ manuññaṃ <pageBreak edition="Vipassana Research Institut" number="4.0288" /> vācaṃ mayhaṃ bhāsasi, taṃ bhāsamāno tvaṃ devatānusi saggamhā idhāgato. <bold>Isi vāsi mahiddhiko</bold>ti yakkhādīsu ko vā tvaṃ asi idhānuppatto, attānaṃ me pavedaya, yathābhūtaṃ kathehīti vadati.</paragraph>
    <paragraph line="533">Sakko tassā kathento cha gāthā abhāsi –</paragraph>
    <hangnum line="534" number="121"></hangnum>
    <gatha1 line="535"> ‘‘Yaṃ devasaṅghā vandanti, sudhammāyaṃ samāgatā;</gatha1>
    <gathalast line="536">Sohaṃ sakko sahassakkho, āgatosmi tavantike.</gathalast>
    <hangnum line="537" number="122"></hangnum>
    <gatha1 line="538"> ‘‘Itthiyo jīvalokasmiṃ, yā hoti samacārinī;</gatha1>
    <gathalast line="539">Medhāvinī sīlavatī, sassudevā patibbatā.</gathalast>
    <hangnum line="540" number="123"></hangnum>
    <gatha1 line="541"> ‘‘Tādisāya <pageBreak edition="Myanmar" number="4.0323" /> sumedhāya, sucikammāya nāriyā;</gatha1>
    <gathalast line="542">Devā dassanamāyanti, mānusiyā amānusā.</gathalast>
    <hangnum line="543" number="124"></hangnum>
    <gatha1 line="544"> ‘‘Tvañca bhadde suciṇṇena, pubbe sucaritena ca;</gatha1>
    <gathalast line="545">Idha rājakule jātā, sabbakāmasamiddhinī.</gathalast>
    <hangnum line="546" number="125"></hangnum>
    <gatha1 line="547"> ‘‘Ayañca te rājaputti, ubhayattha kaṭaggaho;</gatha1>
    <gathalast line="548">Devalokūpapattī ca, kittī ca idha jīvite.</gathalast>
    <hangnum line="549" number="126"></hangnum>
    <gatha1 line="550"> ‘‘Ciraṃ sumedhe sukhinī, dhammamattani pālaya;</gatha1>
    <gathalast line="551">Esāhaṃ tidivaṃ yāmi, piyaṃ me tava dassana’’nti.</gathalast>
    <paragraph line="552">Tattha <bold>sahassakkho</bold>ti atthasahassassa taṃmuhuttaṃ dassanavasena sahassakkho. <bold>Itthiyo</bold>ti itthī. <bold>Samacārinī</bold>ti tīhi dvārehi samacariyāya samannāgatā. <bold>Tādisāyā</bold>ti tathārūpāya. <bold>Sumedhāyā</bold>ti supaññāya. <bold>Ubhayattha kaṭaggaho</bold>ti ayaṃ tava imasmiñca attabhāve anāgate ca jayaggāho. Tesu anāgate devalokuppatti ca idha jīvite pavattamāne kitti cāti ayaṃ ubhayattha kaṭaggaho nāma. <bold>Dhamma</bold>nti evaṃ sabhāvaguṇaṃ ciraṃ attani pālaya. <bold>Esāha</bold>nti eso ahaṃ. <bold>Piyaṃ me</bold>ti mayhaṃ tava dassanaṃ piyaṃ.</paragraph>
    <paragraph line="553">Devaloke <pageBreak edition="Vipassana Research Institut" number="4.0289" /><pageBreak edition="Pali Text Society" number="4.0323" /> pana me kiccakaraṇīyaṃ atthi, tasmā gacchāmi, tvaṃ appamattā hohīti tassā ovādaṃ datvā pakkāmi. Naḷakāradevaputto pana paccūsakāle cavitvā tassā kucchiyaṃ paṭisandhiṃ gaṇhi. Sā gabbhassa patiṭṭhitabhāvaṃ ñatvā rañño ārocesi, rājā gabbhassa parihāraṃ adāsi. Sā dasamāsaccayena puttaṃ vijāyi, ‘‘mahāpanādo’’tissa nāmaṃ kariṃsu. Ubhayaraṭṭhavāsino ‘‘sāmiputtassa no khīramūla’’nti ekekaṃ kahāpaṇaṃ rājaṅgaṇe khipiṃsu, mahādhanarāsi ahosi. Raññā paṭikkhittāpi ‘‘sāmiputtassa no vaḍḍhitakāle paribbayo bhavissatī’’ti aggahetvāva pakkamiṃsu. Kumāro pana mahāparivārena vaḍḍhitvā vayappatto soḷasavassakāleyeva sabbasippesu nipphattiṃ pāpuṇi. Rājā puttassa vayaṃ oloketvā <pageBreak edition="Myanmar" number="4.0324" /> deviṃ āha – ‘‘bhadde, puttassa me rajjābhisekakālo, ramaṇīyamassa pāsādaṃ kāretvā abhisekaṃ karissāmī’’ti. Sā ‘‘sādhu devā’’ti sampaṭicchi. Rājā vatthuvijjācariye pakkosāpetvā ‘‘tātā, vaḍḍhakiṃ gahetvā amhākaṃ nivesanato avidūre puttassa me pāsādaṃ māpetha, rajjena naṃ abhisiñcissāmā’’ti āha. Te ‘‘sādhu, devā’’ti bhūmippadesaṃ vīmaṃsanti.</paragraph>
    <paragraph line="554">Tasmiṃ khaṇe sakkassa bhavanaṃ uṇhākāraṃ dassesi. So taṃ kāraṇaṃ ñatvā vissakammaṃ āmantetvā ‘‘gaccha, tāta, mahāpanādakumārassa āyāmena navayojanikaṃ, vitthārato aṭṭhayojanikaṃ, ubbedhena pañcavīsatiyojanikaṃ, ratanapāsādaṃ māpehī’’ti pesesi. So vaḍḍhakīvesena vaḍḍhakīnaṃ santikaṃ gantvā ‘‘tumhe pātarāsaṃ bhuñjitvā ethā’’ti te pesetvā daṇḍakena bhūmiṃ pahari, tāvadeva vuttappakāro sattabhūmiko pāsādo uṭṭhahi. Mahāpanādassa pāsādamaṅgalaṃ, chattamaṅgalaṃ, āvāhamaṅgalanti tīṇi maṅgalāni ekatova ahesuṃ. Maṅgalaṭṭhāne ubhayaraṭṭhavāsino sannipatitvā maṅgalacchaṇena satta vassāni vītināmesuṃ. Neva ne rājā uyyojesi, tesaṃ vatthālaṅkārakhādanīyabhojanīyādi <pageBreak edition="Pali Text Society" number="4.0324" /> sabbaṃ rājakulasantakameva ahosi. Te sattasaṃvaccharaccayena upakkositvā surucimahārājena ‘‘kimeta’’nti puṭṭhā ‘‘mahārāja, amhākaṃ maṅgalaṃ bhuñjantānaṃ satta vassāni gatāni, kadā maṅgalassa osānaṃ bhavissatī’’ti āhaṃsu. Tato rājā ‘‘tātā, puttena me ettakaṃ kālaṃ na hasitapubbaṃ, yadā so hasissati, tadā gamissathā’’ti āha. Atha mahājano bheriṃ carāpetvā naṭe sannipātesi. Cha naṭasahassāni sannipatitvā satta koṭṭhāsā hutvā naccantā rājānaṃ hasāpetuṃ nāsakkhiṃsu. Tassa kira dīgharattaṃ dibbanāṭakānaṃ diṭṭhattā tesaṃ naccaṃ amanuññaṃ ahosi.</paragraph>
    <paragraph line="555">Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā ‘‘mayaṃ rājānaṃ hasāpessāmā’’ti rājaṅgaṇaṃ pavisiṃsu. Tesu bhaṇḍukaṇḍo tāva rājadvāre mahantaṃ atulaṃ nāma ambaṃ <pageBreak edition="Vipassana Research Institut" number="4.0290" /> māpetvā suttaguḷaṃ khipitvā tassa sākhāya laggāpetvā suttena atulambaṃ abhiruhi. Atulamboti kira <pageBreak edition="Myanmar" number="4.0325" /> vessavaṇassa ambo. Atha tampi vessavaṇassa dāsā gahetvā aṅgapaccaṅgāni chinditvā pātesuṃ, sesanāṭakā tāni samodhānetvā udakena abhisiñciṃsu. So pupphapaṭaṃ nivāsetvā ca pārupitvā ca naccantova uṭṭhahi. Mahāpanādo tampi disvā neva hasi. Paṇḍukaṇḍo naṭo rājaṅgaṇe dārucitakaṃ kāretvā attano parisāya saddhiṃ aggiṃ pāvisi. Tasmiṃ nibbute citakaṃ udakena abhisiñciṃsu. So sapariso pupphapaṭaṃ nivāsetvā ca pārupitvā ca naccantova uṭṭhahi. Tampi disvā rājā neva hasi. Iti taṃ hasāpetuṃ asakkontā manussā upaddutā ahesuṃ.</paragraph>
    <paragraph line="556">Sakko taṃ kāraṇaṃ ñatvā ‘‘gaccha, tāta, mahāpanādaṃ hasāpetvā ehī’’ti devanaṭaṃ pesesi. So āgantvā rājaṅgaṇe ākāse ṭhatvā upaḍḍhaaṅgaṃ nāma <pageBreak edition="Pali Text Society" number="4.0325" /> dassesi, ekova hattho, ekova pādo, ekaṃ akkhi, ekā dāṭhā naccati calati phandati, sesaṃ niccalamahosi. Taṃ disvā mahāpanādo thokaṃ hasitaṃ akāsi. Mahājano pana hasanto hasanto hāsaṃ sandhāretuṃ satiṃ paccupaṭṭhāpetuṃ asakkonto aṅgāni vissajjetvā rājaṅgaṇeyeva pati, tasmiṃ kāle maṅgalaṃ niṭṭhitaṃ. Sesamettha ‘‘panādo nāma so rājā, yassa yūpo suvaṇṇayo’’ti mahāpanādajātakena vaṇṇetabbaṃ. Rājā mahāpanādo dānādīni puññāni katvā āyupariyosāne devalokameva gato.</paragraph>
    <paragraph line="557">Satthā imaṃ dhammadesanaṃ āharitvā ‘‘evaṃ, bhikkhave, visākhā pubbepi mama santikā varaṃ labhiyevā’’ti vatvā jātakaṃ samodhānesi – ‘‘tadā mahāpanādo bhaddaji ahosi, sumedhādevī visākhā, vissakammo ānando, sakko pana ahameva ahosi’’nti.</paragraph>
    <centered line="558">Surucijātakavaṇṇanā chaṭṭhā.</centered>
    <hangnum line="559"></hangnum>
    <paragraph line="560"> [490] 7. Pañcuposathajātakavaṇṇanā</paragraph>
    <paragraph line="561"><bold>Appossukko dāni tuvaṃ kapotā</bold>ti idaṃ satthā jetavane viharanto uposathike pañcasate upāsake ārabbha kathesi. Tadā hi satthā dhammasabhāyaṃ catuparisamajjhe alaṅkatabuddhāsane nisīditvā muducittena parisaṃ oloketvā ‘‘ajja upāsakānaṃ kathaṃ paṭicca desanā <pageBreak edition="Myanmar" number="4.0326" /> samuṭṭhahissatī’’ti ñatvā upāsake āmantetvā ‘‘uposathikattha upāsakā’’ti pucchitvā ‘‘āma <pageBreak edition="Vipassana Research Institut" number="4.0291" />, bhante’’ti vutte ‘‘sādhu vo kataṃ, uposatho nāmesa porāṇakapaṇḍitānaṃ vaṃso, porāṇakapaṇḍitā hi rāgādikilesaniggahatthaṃ uposathavāsaṃ vasiṃsū’’ti vatvā tehi yācito atītaṃ āhari.</paragraph>
    <paragraph line="562">Atīte magadharaṭṭhādīnaṃ tiṇṇaṃ raṭṭhānaṃ antare aṭavī ahosi. Bodhisatto magadharaṭṭhe brāhmaṇamahāsālakule nibbattitvā vayappatto kāme pahāya nikkhamitvā taṃ aṭaviṃ pavisitvā assamaṃ katvā isipabbajjaṃ pabbajitvā vāsaṃ kappesi. Tassa pana assamassa avidūre ekasmiṃ veḷugahane attano bhariyāya saddhiṃ kapotasakuṇo <pageBreak edition="Pali Text Society" number="4.0326" /> vasati, ekasmiṃ vammike ahi, ekasmiṃ vanagumbe siṅgālo, ekasmiṃ vanagumbe accho. Te cattāropi kālena kālaṃ isiṃ upasaṅkamitvā dhammaṃ suṇanti.</paragraph>
    <paragraph line="563">Athekadivasaṃ kapoto bhariyāya saddhiṃ kulāvakā nikkhamitvā gocarāya pakkāmi. Tassa pacchato gacchantiṃ kapotiṃ eko seno gahetvā palāyi. Tassā viravasaddaṃ sutvā kapoto nivattitvā olokento taṃ tena hariyamānaṃ passi. Senopi naṃ viravantiṃyeva māretvā khādi. Kapoto tāya viyogena rāgapariḷāhena pariḍayhamāno cintesi ‘‘ayaṃ rāgo maṃ ativiya kilameti, na idāni imaṃ aniggahetvā gocarāya pakkamissāmī’’ti. So gocarapathaṃ pacchinditvā tāpasassa santikaṃ gantvā rāganiggahāya uposathaṃ samādiyitvā ekamantaṃ nipajji.</paragraph>
    <paragraph line="564">Sappopi ‘‘gocaraṃ pariyesissāmī’’ti vasanaṭṭhānā nikkhamitvā paccantagāme gāvīnaṃ vicaraṇaṭṭhāne gocaraṃ pariyesati. Tadā gāmabhojakassa sabbaseto maṅgalausabho gocaraṃ gahetvā ekasmiṃ vammikapāde jaṇṇunā patiṭṭhāya siṅgehi mattikaṃ gaṇhanto kīḷati, sappo gāvīnaṃ padasaddena bhīto taṃ vammikaṃ pavisituṃ pakkanto. Atha naṃ usabho pādena akkami. So taṃ kujjhitvā ḍaṃsi, usabho tattheva jīvitakkhayaṃ patto. Gāmavāsino ‘‘usabho kira mato’’ti sutvā sabbe ekato āgantvā roditvā kanditvā taṃ gandhamālādīhi pūjetvā āvāṭe nikhaṇitvā pakkamiṃsu. Sappo tesaṃ gatakāle nikkhamitvā ‘‘ahaṃ kodhaṃ nissāya imaṃ jīvitā voropetvā mahājanassa hadaye sokaṃ pavesesiṃ, na <pageBreak edition="Myanmar" number="4.0327" /> dāni imaṃ kodhaṃ aniggahetvā gocarāya pakkamissāmī’’ti cintetvā nivattitvā taṃ assamaṃ gantvā kodhaniggahāya uposathaṃ samādiyitvā ekamantaṃ nipajji.</paragraph>
    <paragraph line="565">Siṅgālopi <pageBreak edition="Vipassana Research Institut" number="4.0292" /> gocaraṃ pariyesanto ekaṃ matahatthiṃ disvā ‘‘mahā me gocaro laddho’’ti tuṭṭho gantvā soṇḍāyaṃ ḍaṃsi, thambhe daṭṭhakālo viya ahosi. Tattha assādaṃ alabhitvā dante ḍaṃsi, pāsāṇe daṭṭhakālo viya ahosi. Kucchiyaṃ ḍaṃsi, kusule daṭṭhakālo viya ahosi. Naṅguṭṭhe ḍaṃsi, ayasalāke <pageBreak edition="Pali Text Society" number="4.0327" /> daṭṭhakālo viya ahosi. Vaccamagge ḍaṃsi, ghatapūve daṭṭhakālo viya ahosi. So lobhavasena khādanto antokucchiyaṃ pāvisi, tattha chātakāle maṃsaṃ khādati, pipāsitakāle lohitaṃ pivati, nipajjanakāle antāni ca papphāsañca avattharitvā nipajji. So ‘‘idheva me annapānañca sayanañca nipphannaṃ, aññattha kiṃ karissāmī’’ti cintetvā tattheva abhirato bahi anikkhamitvā antokucchiyaṃyeva vasi. Aparabhāge vātātapena hatthikuṇape sukkhante karīsamaggo pihito, siṅgālo antokucchiyaṃ nipajjamāno appamaṃsalohito paṇḍusarīro hutvā nikkhamanamaggaṃ na passi. Athekadivasaṃ akālamegho vassi, karīsamaggo temiyamāno mudu hutvā vivaraṃ dassesi. Siṅgālo chiddaṃ disvā ‘‘aticiramhi kilanto, iminā chiddena palāyissāmī’’ti karīsamaggaṃ sīsena pahari. Tassa sambādhaṭṭhānena vegena nikkhantassa sinnasarīrassa sabbāni lomāni karīsamagge laggāni, tālakando viya nillomasarīro hutvā nikkhami. So ‘‘lobhaṃ nissāya mayā idaṃ dukkhaṃ anubhūtaṃ, na dāni imaṃ aniggahetvā gocaraṃ gaṇhissāmī’’ti cintetvā taṃ assamaṃ gantvā lobhaniggahatthāya uposathaṃ samādiyitvā ekamantaṃ nipajji.</paragraph>
    <paragraph line="566">Acchopi araññā nikkhamitvā atricchābhibhūto mallaraṭṭhe paccantagāmaṃ gato. Gāmavāsino ‘‘accho kira āgato’’ti dhanudaṇḍādihatthā nikkhamitvā tena paviṭṭhaṃ gumbaṃ parivāresuṃ. So mahājanena parivāritabhāvaṃ ñatvā nikkhamitvā palāyi, palāyantameva taṃ dhanūhi ceva daṇḍādīhi ca pothesuṃ. So bhinnena sīsena lohitena galantena attano vasanaṭṭhānaṃ <pageBreak edition="Myanmar" number="4.0328" /> gantvā ‘‘idaṃ dukkhaṃ mama atricchālobhavasena uppannaṃ, na dāni imaṃ aniggahetvā gocaraṃ gaṇhissāmī’’ti cintetvā taṃ assamaṃ gantvā atricchāniggahāya uposathaṃ samādiyitvā <pageBreak edition="Pali Text Society" number="4.0328" /> ekamantaṃ nipajji.</paragraph>
    <paragraph line="567">Tāpasopi attano jātiṃ nissāya mānavasiko hutvā jhānaṃ uppādetuṃ na sakkoti. Atheko paccekabuddho tassa mānanissitabhāvaṃ ñatvā ‘‘ayaṃ na lāmakasatto, buddhaṅkuro esa, imasmiṃyeva bhaddakappe sabbaññutaṃ pāpuṇissati, imassa mānaniggahaṃ katvā samāpattinibbattanākāraṃ karissāmī’’ti tasmiṃ paṇṇasālāya nisinneyeva uttarahimavantato āgantvā tassa pāsāṇaphalake nisīdi. So nikkhamitvā taṃ attano āsane nisinnaṃ disvā <pageBreak edition="Vipassana Research Institut" number="4.0293" /> mānanissitabhāvena anattamano hutvā taṃ upasaṅkamitvā accharaṃ paharitvā ‘‘nassa, vasala, kāḷakaṇṇi, muṇḍaka, samaṇaka, kimatthaṃ mama nisinnaphalake nisinnosī’’ti āha. Atha naṃ so ‘‘sappurisa, kasmā mānanissitosi, ahaṃ paṭividdhapaccekabodhiñāṇo, tvaṃ imasmiṃyeva bhaddakappe sabbaññubuddho bhavissasi, buddhaṅkurosi, pāramiyo pūretvā āgato aññaṃ ettakaṃ nāma kālaṃ atikkamitvā buddho bhavissasi, buddhattabhāve ṭhito siddhattho nāma bhavissasī’’ti nāmañca gottañca kulañca aggasāvakādayo ca sabbe ācikkhitvā ‘‘kimatthaṃ tvaṃ mānanissito hutvā pharuso hosi, nayidaṃ tava anucchavika’’nti ovādamadāsi. So tena evaṃ vuttopi neva naṃ vandi, na ca ‘‘kadāhaṃ buddho bhavissāmī’’tiādīni pucchi. Atha naṃ paccekabuddho ‘‘tava jātiyā mama guṇānaṃ mahantabhāvaṃ jāna, sace sakkosi, ahaṃ viya ākāse vicarāhī’’ti vatvā ākāse uppatitvā attano pādapaṃsuṃ tassa jaṭāmaṇḍale vikiranto uttarahimavantameva gato.</paragraph>
    <paragraph line="568">Tāpaso tassa gatakāle saṃvegappatto hutvā ‘‘ayaṃ samaṇo evaṃ garusarīro vātamukhe khittatūlapicu viya ākāse pakkhando, ahaṃ jātimānena evarūpassa paccekabuddhassa neva pāde vandiṃ, na ca ‘‘kadāhaṃ buddho bhavissāmī’ti pucchiṃ, jāti nāmesā kiṃ karissati, imasmiṃ loke sīlacaraṇameva mahantaṃ, ayaṃ kho pana <pageBreak edition="Pali Text Society" number="4.0329" /> me māno vaḍḍhanto nirayaṃ upanessati, na idāni imaṃ mānaṃ aniggahetvā phalāphalatthāya gamissāmī’’ti paṇṇasālaṃ pavisitvā mānaniggahāya uposathaṃ samādāya kaṭṭhattharikāya <pageBreak edition="Myanmar" number="4.0329" /> nisinno mahāñāṇo kulaputto mānaṃ niggahetvā kasiṇaṃ vaḍḍhetvā abhiññā ca samāpattiyo ca nibbattetvā nikkhamitvā caṅkamanakoṭiyaṃ pāsāṇaphalake nisīdi. Atha naṃ kapotādayo upasaṅkamitvā vanditvā ekamantaṃ nisīdiṃsu. Mahāsatto kapotaṃ pucchi ‘‘tvaṃ aññesu divasesu na imāya velāya āgacchasi, gocaraṃ pariyesasi, kiṃ nu kho ajja uposathiko jātosī’’ti? ‘‘Āma bhante’’ti. Atha naṃ ‘‘kena kāraṇenā’’ti pucchanto paṭhamaṃ gāthamāha –</paragraph>
    <hangnum line="569" number="127"></hangnum>
    <gatha1 line="570"> ‘‘Appossukko dāni tuvaṃ kapota, vihaṅgama na tava bhojanattho;</gatha1>
    <gathalast line="571">Khudaṃ pipāsaṃ adhivāsayanto, kasmā bhavaṃposathiko kapotā’’ti.</gathalast>
    <paragraph line="572">Tattha <bold>appossukko</bold>ti nirālayo. <bold>Na tava bhojanattho</bold>ti kiṃ ajja tava bhojanena attho natthi.</paragraph>
    <paragraph line="573">Taṃ <pageBreak edition="Vipassana Research Institut" number="4.0294" /> sutvā kapoto dve gāthā abhāsi –</paragraph>
    <hangnum line="574" number="128"></hangnum>
    <gatha1 line="575"> ‘‘Ahaṃ pure giddhigato kapotiyā, asmiṃ padesasmimubho ramāma;</gatha1>
    <gathalast line="576">Athaggahī sākuṇiko kapotiṃ, akāmako tāya vinā ahosiṃ.</gathalast>
    <hangnum line="577" number="129"></hangnum>
    <gatha1 line="578"> ‘‘Nānābhavā vippayogena tassā, manomayaṃ vedana vedayāmi;</gatha1>
    <gathalast line="579">Tasmā ahaṃposathaṃ pālayāmi, rāgo mamaṃ mā punarāgamāsī’’ti.</gathalast>
    <paragraph line="580">Tattha <bold>ramāmā</bold>ti imasmiṃ bhūmibhāge kāmaratiyā ramāma. <bold>Sākuṇiko</bold>ti senasakuṇo.</paragraph>
    <paragraph line="581">Kapotena <pageBreak edition="Pali Text Society" number="4.0330" /> attano uposathakamme vaṇṇite mahāsatto sappādīsu ekekaṃ pucchi. Tepi yathābhūtaṃ byākariṃsu –</paragraph>
    <hangnum line="582" number="130"></hangnum>
    <gatha1 line="583"> ‘‘Anujjugāmī <pageBreak edition="Myanmar" number="4.0330" /> uragā dujivha, dāṭhāvudho ghoravisosi sappa;</gatha1>
    <gathalast line="584">Khudaṃ pipāsaṃ adhivāsayanto, kasmā bhavaṃposathiko nu dīgha.</gathalast>
    <hangnum line="585" number="131"></hangnum>
    <gatha1 line="586"> ‘‘Usabho ahū balavā gāmikassa, calakkakū vaṇṇabalūpapanno;</gatha1>
    <gathalast line="587">So maṃ akkami taṃ kupito aḍaṃsiṃ, dukkhābhituṇṇo maraṇaṃ upāgā.</gathalast>
    <hangnum line="588" number="132"></hangnum>
    <gatha1 line="589"> ‘‘Tato janā nikkhamitvāna gāmā, kanditvā roditvā apakkamiṃsu;</gatha1>
    <gathalast line="590">Tasmā ahaṃposathaṃ pālayāmi, kodho mamaṃ mā punarāgamāsi.</gathalast>
    <hangnum line="591" number="133"></hangnum>
    <gatha1 line="592"> ‘‘Matāna maṃsāni bahū susāne, manuññarūpaṃ tava bhojane taṃ;</gatha1>
    <gathalast line="593">Khudaṃ pipāsaṃ adhivāsayanto, kasmā bhavaṃposathiko siṅgāla.</gathalast>
    <hangnum line="594" number="134"></hangnum>
    <gatha1 line="595"> ‘‘Pavisi kucchiṃ mahato gajassa, kuṇape rato hatthimaṃsesu giddho;</gatha1>
    <gathalast line="596">Uṇho ca vāto tikhiṇā ca rasmiyo, te sosayuṃ tassa karīsamaggaṃ.</gathalast>
    <hangnum line="597" number="135"></hangnum>
    <gatha1 line="598"> ‘‘Kiso ca paṇḍū ca ahaṃ bhadante, na me ahū nikkhamanāya maggo;</gatha1>
    <gathalast line="599">Mahā ca megho sahasā pavassi, so temayī tassa karīsamaggaṃ.</gathalast>
    <hangnum line="600" number="136"></hangnum>
    <gatha1 line="601"> ‘‘Tato <pageBreak edition="Vipassana Research Institut" number="4.0295" /> ahaṃ nikkhamisaṃ bhadante, cando yathā rāhumukhā pamutto;</gatha1>
    <gathalast line="602">Tasmā <pageBreak edition="Pali Text Society" number="4.0331" /> ahaṃposathaṃ pālayāmi, lobho mamaṃ mā punarāgamāsi.</gathalast>
    <hangnum line="603" number="137"></hangnum>
    <gatha1 line="604"> ‘‘Vammīkathūpasmiṃ <pageBreak edition="Myanmar" number="4.0331" /> kipillikāni, nippothayanto tuvaṃ pure carāsi;</gatha1>
    <gathalast line="605">Khudaṃ pipāsaṃ adhivāsayanto, kasmā bhavaṃposathiko nu accha.</gathalast>
    <hangnum line="606" number="138"></hangnum>
    <gatha1 line="607"> ‘‘Sakaṃ niketaṃ atihīḷayāno, atricchatā mallagāmaṃ agacchiṃ;</gatha1>
    <gathalast line="608">Tato janā nikkhamitvāna gāmā, kodaṇḍakena paripothayiṃsu maṃ.</gathalast>
    <hangnum line="609" number="139"></hangnum>
    <gatha1 line="610"> ‘‘So bhinnasīso ruhiramakkhitaṅgo, paccāgamāsiṃ sakaṃ niketaṃ;</gatha1>
    <gathalast line="611">Tasmā ahaṃposathaṃ pālayāmi, atricchatā mā punarāgamāsī’’ti.</gathalast>
    <paragraph line="612">Tattha <bold>anujjugāmī</bold>tiādīhi taṃ ālapati. <bold>Calakkakū</bold>ti calamānakakudho. <bold>Dukkhābhituṇṇo</bold>ti so usabho dukkhena abhituṇṇo āturo hutvā. <bold>Bahū</bold>ti bahūni. <bold>Pavisī</bold>ti pāvisiṃ. <bold>Rasmiyo</bold>ti sūriyarasmiyo. <bold>Nikkhamisa</bold>nti nikkhamiṃ. <bold>Kipillikānī</bold>ti upacikāyo. <bold>Nippothayanto</bold>ti khādamāno. <bold>Atihīḷayāno</bold>ti atimaññanto nindanto garahanto. <bold>Kodaṇḍakenā</bold>ti dhanudaṇḍakehi ceva muggarehi ca.</paragraph>
    <paragraph line="613">Evaṃ te cattāropi attano uposathakammaṃ vaṇṇetvā uṭṭhāya mahāsattaṃ vanditvā ‘‘bhante, tumhe aññesu divasesu imāya velāya phalāphalatthāya gacchatha, ajja agantvā kasmā uposathikatthā’’ti pucchantā gāthamāhaṃsu –</paragraph>
    <hangnum line="614" number="140"></hangnum>
    <gatha1 line="615"> ‘‘Yaṃ no apucchittha tuvaṃ bhadante, sabbeva byākarimha yathāpajānaṃ;</gatha1>
    <gathalast line="616">Mayampi pucchāma tuvaṃ bhadante, kasmā bhavaṃposathiko nu brahme’’ti.</gathalast>
    <paragraph line="617">Sopi <pageBreak edition="Pali Text Society" number="4.0332" /><pageBreak edition="Myanmar" number="4.0332" /> nesaṃ byākāsi –</paragraph>
    <hangnum line="618" number="141"></hangnum>
    <gatha1 line="619"> ‘‘Anūpalitto mama assamamhi, paccekabuddho muhuttaṃ nisīdi;</gatha1>
    <gathalast line="620">So maṃ avedī gatimāgatiñca, nāmañca gottaṃ caraṇañca sabbaṃ.</gathalast>
    <hangnum line="621" number="142"></hangnum>
    <gatha1 line="622"> ‘‘Evampahaṃ <pageBreak edition="Vipassana Research Institut" number="4.0296" /> na vandi tassa pāde, na cāpi naṃ mānagatena pucchiṃ;</gatha1>
    <gathalast line="623">Tasmā ahaṃposathaṃ pālayāmi, māno mamaṃ mā punarāgamāsī’’ti.</gathalast>
    <paragraph line="624">Tattha <bold>yaṃ no</bold>ti yaṃ atthaṃ tvaṃ amhe apucchi. <bold>Yathāpajāna</bold>nti attano pajānananiyāmena taṃ mayaṃ byākarimha. <bold>Anūpalitto</bold>ti sabbakilesehi alitto. <bold>So maṃ avedī</bold>ti so mama idāni gantabbaṭṭhānañca gataṭṭhānañca ‘‘anāgate tvaṃ evaṃnāmo buddho bhavissasi evaṃgotto, evarūpaṃ te sīlacaraṇaṃ bhavissatī’’ti evaṃ nāmañca gottañca caraṇañca sabbaṃ maṃ avedi jānāpesi, kathesīti attho. <bold>Evampahaṃ na vandī</bold>ti evaṃ kathentassapi tassa ahaṃ attano mānaṃ nissāya pāde na vandinti.</paragraph>
    <paragraph line="625">Evaṃ mahāsatto attano uposathakāraṇaṃ kathetvā te ovaditvā uyyojetvā paṇṇasālaṃ pāvisi, itarepi yathāṭṭhānāni agamaṃsu. Mahāsatto aparihīnajjhāno brahmalokaparāyaṇo ahosi, itare ca tassovāde ṭhatvā saggaparāyaṇā ahesuṃ.</paragraph>
    <paragraph line="626">Satthā imaṃ dhammadesanaṃ āharitvā ‘‘evaṃ upāsakā, uposatho nāmesa porāṇakapaṇḍitānaṃ vaṃso, upavasitabbo uposathavāso’’ti vatvā jātakaṃ samodhānesi – ‘‘tadā kapoto anuruddho ahosi, accho kassapo, siṅgālo moggallāno, sappo sāriputto, tāpaso pana ahameva ahosi’’nti.</paragraph>
    <centered line="627">Pañcuposathajātakavaṇṇanā sattamā.</centered>
    <hangnum line="628"></hangnum>
    <paragraph line="629"> [491] 8. Mahāmorajātakavaṇṇanā</paragraph>
    <paragraph line="630"><bold>Sace</bold><pageBreak edition="Myanmar" number="4.0333" /><bold>hi tyāhaṃ dhanahetu gāhito</bold>ti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi. Tañhi bhikkhuṃ satthā ‘‘saccaṃ kira tvaṃ <pageBreak edition="Pali Text Society" number="4.0333" /> ukkaṇṭhitosī’’ti pucchitvā ‘‘saccaṃ, bhante’’ti vutte ‘‘bhikkhu ayaṃ nandīrāgo tādisaṃ kiṃ nāma nālolessati, na hi sineruubbāhanakavāto sāmante purāṇapaṇṇassa lajjati, pubbe satta vassasatāni antokilesasamudācāraṃ vāretvā viharante visuddhasattepesa ālolesiyevā’’ti vatvā atītaṃ āhari.</paragraph>
    <paragraph line="631">Atīte <pageBreak edition="Vipassana Research Institut" number="4.0297" /> bārāṇasiyaṃ brahmadatte rajjaṃ kārente bodhisatto paccantapadese morasakuṇiyā kucchimhi paṭisandhiṃ aggahesi. Gabbhe paripākagate mātā gocarabhūmiyaṃ aṇḍaṃ pātetvā pakkāmi. Aṇḍañca nāma mātu arogabhāve sati aññasmiṃ dīghajātikādiparipanthe ca avijjamāne na nassati. Tasmā taṃ aṇḍaṃ kaṇikāramakulaṃ viya suvaṇṇavaṇṇaṃ hutvā pariṇatakāle attano dhammatāya bhijji, suvaṇṇavaṇṇo moracchāpo nikkhami. Tassa dve akkhīni jiñjukāphalasadisāni, tuṇḍaṃ pavāḷavaṇṇaṃ, tisso rattarājiyo gīvaṃ parikkhipitvā piṭṭhimajjhena agamaṃsu. So vayappatto bhaṇḍasakaṭamattasarīro abhirūpo ahosi. Taṃ sabbe nīlamorā sannipatitvā rājānaṃ katvā parivārayiṃsu.</paragraph>
    <paragraph line="632">So ekadivasaṃ udakasoṇḍiyaṃ pānīyaṃ pivanto attano rūpasampattiṃ disvā cintesi ‘‘ahaṃ sabbamorehi atirekarūpasobho, sacāhaṃ imehi saddhiṃ manussapathe vasissāmi, paripantho me uppajjissati, himavantaṃ gantvā ekakova phāsukaṭṭhāne vasissāmī’’ti. So rattibhāge moresu paṭisallīnesu kañci ajānāpetvā uppatitvā himavantaṃ pavisitvā tisso pabbatarājiyo atikkamma catutthāya pabbatarājiyā ekasmiṃ araññe padumasañchanno jātassaro atthi, tassa avidūre ekaṃ pabbataṃ nissāya ṭhito mahānigrodharukkho atthi, tassa sākhāya nilīyi. Tassa pana pabbatassa vemajjhe manāpā guhā atthi. So tattha vasitukāmo hutvā tassā pamukhe pabbatatale nilīyi. Taṃ pana ṭhānaṃ neva heṭṭhābhāgena <pageBreak edition="Myanmar" number="4.0334" /> abhiruhituṃ, na uparibhāgena otarituṃ sakkā, biḷāladīghajātikamanussabhayehi <pageBreak edition="Pali Text Society" number="4.0334" /> vimuttaṃ. So ‘‘idaṃ me phāsukaṭṭhāna’’nti taṃ divasaṃ tattheva vasitvā punadivase pabbataguhāto uṭṭhāya pabbatamatthake puratthābhimukho nisinno udentaṃ sūriyamaṇḍalaṃ disvā attano divārakkhāvaraṇatthāya ‘‘udetayaṃ cakkhumā ekarājā’’ti parittaṃ katvā gocarabhūmiyaṃ otaritvā gocaraṃ gahetvā sāyaṃ āgantvā pabbatamatthake pacchābhimukho nisinno atthaṅgataṃ sūriyamaṇḍalaṃ disvā attano rattirakkhāvaraṇatthāya ‘‘apetayaṃ cakkhumā ekarājā’’ti parittaṃ katvā etenupāyena vasati.</paragraph>
    <paragraph line="633">Atha naṃ ekadivasaṃ eko luddaputto araññe vicaranto pabbatamatthake nisinnaṃ moraṃ disvā attano nivesanaṃ āgantvā maraṇāsannakāle puttaṃ āha – ‘‘tāta, catutthāya pabbatarājiyā araññe suvaṇṇavaṇṇo moro atthi, sace rājā pucchati, ācikkheyyāsī’’ti. Athekasmiṃ divase bārāṇasirañño khemā nāma aggamahesī paccūsakāle supinaṃ passi. Evarūpo supino ahosi – ‘‘suvaṇṇavaṇṇo moro dhammaṃ deseti, sā sādhukāraṃ datvā dhammaṃ suṇāti, moro dhammaṃ desetvā uṭṭhāya pakkāmi’’. Sā ‘‘morarājā gacchati, gaṇhatha <pageBreak edition="Vipassana Research Institut" number="4.0298" /> na’’nti vadantīyeva pabujjhi, pabujjhitvā ca pana supinabhāvaṃ ñatvā ‘‘supinoti vutte rājā na ādaraṃ karissati, ‘dohaḷo me’ti vutte karissatī’’ti cintetvā dohaḷinī viya hutvā nipajji. Atha naṃ rājā upasaṅkamitvā pucchi ‘‘bhadde, kiṃ te aphāsuka’’nti. ‘‘Dohaḷo me uppanno’’ti. ‘‘Kiṃ icchasi bhadde’’ti? ‘‘Suvaṇṇavaṇṇassa morassa dhammaṃ sotuṃ devā’’ti. ‘‘Bhadde, kuto evarūpaṃ moraṃ lacchāmī’’ti? ‘‘Deva, sace na labhāmi, jīvitaṃ me natthī’’ti. ‘‘Bhadde, mā cintayi, sace katthaci atthi, labhissasī’’ti rājā naṃ assāsetvā gantvā rājāsane nisinno amacce pucchi ‘‘ambho, devī suvaṇṇavaṇṇassa morassa dhammaṃ sotukāmā, morā <pageBreak edition="Pali Text Society" number="4.0335" /> nāma suvaṇṇavaṇṇā hontī’’ti? ‘‘Brāhmaṇā jānissanti devā’’ti.</paragraph>
    <paragraph line="634">Rājā brāhmaṇe pakkosāpetvā pucchi. Brāhmaṇā evamāhaṃsu ‘‘mahārāja jalajesu macchakacchapakakkaṭakā, thalajesu migā haṃsā morā tittirā ete tiracchānagatā ca manussā ca suvaṇṇavaṇṇā hontīti amhākaṃ lakkhaṇamantesu āgata’’nti. Rājā attano vijite luddaputte sannipātetvā ‘‘suvaṇṇavaṇṇo moro vo diṭṭhapubbo’’ti pucchi. Sesā ‘‘na <pageBreak edition="Myanmar" number="4.0335" /> diṭṭhapubbo’’ti āhaṃsu. Yassa pana pitarā ācikkhitaṃ, so āha – ‘‘mayāpi na diṭṭhapubbo, pitā pana me ‘asukaṭṭhāne nāma suvaṇṇavaṇṇo moro atthī’ti kathesī’’ti. Atha naṃ rājā ‘‘samma, mayhañca deviyā ca jīvitaṃ dinnaṃ bhavissati, gantvā taṃ bandhitvā ānehī’’ti bahuṃ dhanaṃ datvā uyyojesi. So puttadārassa dhanaṃ datvā tattha gantvā mahāsattaṃ disvā pāse oḍḍetvā ‘‘ajja bajjhissati, ajja bajjhissatī’’ti abajjhitvāva mato, devīpi patthanaṃ alabhantī matā. Rājā ‘‘taṃ moraṃ nissāya piyabhariyā me matā’’ti kujjhitvā kodhavasiko hutvā ‘‘himavante catutthāya pabbatarājiyā suvaṇṇavaṇṇo moro carati, tassa maṃsaṃ khāditvā ajarā amarā hontī’’ti suvaṇṇapaṭṭe likhāpetvā taṃ paṭṭaṃ sāramañjūsāyaṃ ṭhapetvā kālamakāsi.</paragraph>
    <paragraph line="635">Atha añño rājā ahosi. So suvaṇṇapaṭṭe akkharāni disvā ‘‘ajaro amaro bhavissāmī’’ti tassa gahaṇatthāya ekaṃ luddaputtaṃ pesesi. Sopi tattheva mato. Evaṃ cha rājaparivaṭṭā gatā, cha luddaputtā himavanteyeva matā. Sattamena pana raññā pesito sattamo luddo ‘‘ajja ajjevā’’ti satta saṃvaccharāni bajjhituṃ asakkonto cintesi ‘‘kiṃ nu kho imassa morarājassa pāde pāsassa asañcaraṇakāraṇa’’nti? Atha naṃ pariggaṇhanto sāyaṃpātaṃ parittaṃ karontaṃ disvā ‘‘imasmiṃ ṭhāne añño moro natthi, iminā brahmacārinā bhavitabbaṃ, brahmacariyānubhāvena <pageBreak edition="Pali Text Society" number="4.0336" /> ceva parittānubhāvena cassa pādo pāse na bajjhatī’’ti nayato pariggahetvā <pageBreak edition="Vipassana Research Institut" number="4.0299" /> paccantajanapadaṃ gantvā ekaṃ moriṃ bandhitvā yathā sā accharāya pahaṭāya vassati, pāṇimhi pahaṭe naccati, evaṃ sikkhāpetvā ādāya gantvā bodhisattassa parittakaraṇato puretarameva pāsaṃ oḍḍetvā accharaṃ paharitvā moriṃ vassāpesi. Moro tassā saddaṃ suṇi, tāvadevassa satta vassasatāni sannisinnakileso phaṇaṃ karitvā daṇḍena pahaṭāsīviso viya uṭṭhahi. So kilesāturo hutvā parittaṃ kātuṃ asakkuṇitvāva vegena tassā santikaṃ gantvā pāse pādaṃ pavesentoyeva ākāsā otari. Satta vassasatāni asañcaraṇakapāso taṅkhaṇaññeva sañcaritvā pādaṃ bandhi.</paragraph>
    <paragraph line="636">Atha naṃ luddaputto yaṭṭhiagge olambantaṃ disvā cintesi ‘‘imaṃ morarājaṃ cha luddaputtā bandhituṃ nāsakkhiṃsu, ahampi satta vassāni nāsakkhiṃ, ajja <pageBreak edition="Myanmar" number="4.0336" /> panesa imaṃ moriṃ nissāya kilesāturo hutvā parittaṃ kātuṃ asakkuṇitvā āgamma pāse baddho heṭṭhāsīsako olambati, evarūpo me sīlavā kilamito, evarūpaṃ rañño paṇṇākāratthāya netuṃ ayuttaṃ, kiṃ me raññā dinnena sakkārena, vissajjessāmi na’’nti. Puna cintesi ‘‘ayaṃ nāgabalo thāmasampanno mayi upasaṅkamante ‘esa maṃ māretuṃ āgacchatī’ti maraṇabhayatajjito phandamāno pādaṃ vā pakkhaṃ vā bhindeyya, anupagantvā pana paṭicchanne ṭhatvā khurappenassa pāsaṃ chindissāmi, tato sayameva yathāruciyā gamissatī’’ti. So paṭicchanne ṭhatvā dhanuṃ āropetvā khurappaṃ sannayhitvā ākaḍḍhi. Moropi ‘‘ayaṃ luddako maṃ kilesāturaṃ katvā baddhabhāvaṃ ñatvā nirāsaṅko āgacchissati, kahaṃ nu kho so’’ti cintetvā ito cito ca viloketvā dhanuṃ āropetvā ṭhitaṃ disvā ‘‘māretvā <pageBreak edition="Pali Text Society" number="4.0337" /> maṃ ādāya gantukāmo bhavissatī’’ti maññamāno maraṇabhayatajjito hutvā jīvitaṃ yācanto paṭhamaṃ gāthamāha –</paragraph>
    <hangnum line="637" number="143"></hangnum>
    <gatha1 line="638"> ‘‘Sace hi tyāhaṃ dhanahetu gāhito, mā maṃ vadhī jīvagāhaṃ gahetvā;</gatha1>
    <gathalast line="639">Rañño ca maṃ samma upantikaṃ nehi, maññe dhanaṃ lacchasinapparūpa’’nti.</gathalast>
    <paragraph line="640">Tattha <bold>sace hi tyāha</bold>nti sace hi te ahaṃ. <bold>Upantikaṃ nehī</bold>ti upasantikaṃ nehi. <bold>Lacchasinapparūpa</bold>nti lacchasi anappakarūpaṃ.</paragraph>
    <paragraph line="641">Taṃ sutvā luddaputto cintesi – ‘‘morarājā, ‘ayaṃ maṃ vijjhitukāmatāya khurappaṃ sannayhī’ti maññati, assāsessāmi na’’nti. So assāsento dutiyaṃ gāthamāha –</paragraph>
    <hangnum line="642" number="144"></hangnum>
    <gatha1 line="643"> ‘‘Na <pageBreak edition="Vipassana Research Institut" number="4.0300" /> me ayaṃ tuyha vadhāya ajja, samāhito cāpadhure khurappo;</gatha1>
    <gathalast line="644">Pāsañca tyāhaṃ adhipātayissaṃ, yathāsukhaṃ gacchatu morarājā’’ti.</gathalast>
    <paragraph line="645">Tattha <bold>adhipātayissa</bold>nti chindayissaṃ.</paragraph>
    <paragraph line="646">Tato <pageBreak edition="Myanmar" number="4.0337" /> morarājā dve gāthā abhāsi –</paragraph>
    <hangnum line="647" number="145"></hangnum>
    <gatha1 line="648"> ‘‘Yaṃ satta vassāni mamānubandhi, rattindivaṃ khuppipāsaṃ sahanto;</gatha1>
    <gathalast line="649">Atha kissa maṃ pāsavasūpanītaṃ, pamuttave icchasi bandhanasmā.</gathalast>
    <hangnum line="650" number="146"></hangnum>
    <gatha1 line="651"> ‘‘Pāṇātipātā virato nusajja, abhayaṃ nu te sabbabhūtesu dinnaṃ;</gatha1>
    <gathalast line="652">Yaṃ maṃ tuvaṃ pāsavasūpanītaṃ, pamuttave icchasi bandhanasmā’’ti.</gathalast>
    <paragraph line="653">Tattha <bold>ya</bold>nti yasmā maṃ ettakaṃ kālaṃ tvaṃ anubandhi, tasmā taṃ pucchāmi, atha kissa maṃ pāsavasaṃ upanītaṃ bandhanasmā pamocetuṃ icchasīti attho. <bold>Virato nusajjā</bold>ti virato nusi ajja. <bold>Sabbabhūtesū</bold>ti sabbasattānaṃ.</paragraph>
    <paragraph line="654">Ito <pageBreak edition="Pali Text Society" number="4.0338" /> paraṃ –</paragraph>
    <hangnum line="655" number="147"></hangnum>
    <gatha1 line="656"> ‘‘Pāṇātipātā viratassa brūhi, abhayañca yo sabbabhūtesu deti;</gatha1>
    <gathalast line="657">Pucchāmi taṃ morarājetamatthaṃ, ito cuto kiṃ labhate sukhaṃ so.</gathalast>
    <hangnum line="658" number="148"></hangnum>
    <gatha1 line="659"> ‘‘Pāṇātipātā viratassa brūmi, abhayañca yo sabbabhūtesu deti;</gatha1>
    <gathalast line="660">Diṭṭheva dhamme labhate pasaṃsaṃ, saggañca so yāti sarīrabhedā.</gathalast>
    <hangnum line="661" number="149"></hangnum>
    <gatha1 line="662"> ‘‘Na santi devā iti āhu eke, idheva jīvo vibhavaṃ upeti;</gatha1>
    <gatha2 line="663">Tathā phalaṃ sukatadukkaṭānaṃ, dattupaññattañca vadanti dānaṃ;</gatha2>
    <gathalast line="664">Tesaṃ vaco arahataṃ saddahāno, tasmā ahaṃ sakuṇe bādhayāmī’’ti. –</gathalast>
    <unindented line="665">Imā uttānasambandhagāthā pāḷinayena veditabbā.</unindented>
    <paragraph line="666">Tattha <pageBreak edition="Vipassana Research Institut" number="4.0301" /><pageBreak edition="Myanmar" number="4.0338" /><bold>iti āhu eke</bold>ti ekacce samaṇabrāhmaṇā evaṃ kathenti. <bold>Tesaṃ vaco arahataṃ saddahāno</bold>ti tassa kira kulūpakā ucchedavādino naggasamaṇakā. Te taṃ paccekabodhiñāṇassa upanissayasampannampi sattaṃ ucchedavādaṃ gaṇhāpesuṃ. So tehi saṃsaggena ‘‘kusalākusalaṃ natthī’’ti gahetvā sakuṇe māreti. Evaṃ mahāsāvajjā esā asappurisasevanā nāma. Teyeva ayaṃ ‘‘arahanto’’ti maññamāno evamāha.</paragraph>
    <paragraph line="667">Taṃ sutvā mahāsatto ‘‘tasseva paralokassa atthibhāvaṃ kathessāmī’’ti pāsayaṭṭhiyaṃ adhosiro olambamānova imaṃ gāthamāha –</paragraph>
    <hangnum line="668" number="150"></hangnum>
    <gatha1 line="669"> ‘‘Cando ca suriyo ca ubho sudassanā, gacchanti obhāsayamantalikkhe;</gatha1>
    <gathalast line="670">Imassa lokassa parassa vā te, kathaṃ nu te āhu manussaloke’’ti.</gathalast>
    <paragraph line="671">Tattha <pageBreak edition="Pali Text Society" number="4.0339" /><bold>imassā</bold>ti kiṃ nu te imassa lokassa santi, udāhu paralokassāti. Bhummatthe vā etaṃ sāmivacanaṃ. <bold>Kathaṃ nu te</bold>ti etesu vimānesu candimasūriyadevaputte kathaṃ nu kathenti, kiṃ atthīti kathenti, udāhu natthīti, kiṃ vā devā, udāhu manussāti?</paragraph>
    <paragraph line="672">Luddaputto gāthamāha –</paragraph>
    <hangnum line="673" number="151"></hangnum>
    <gatha1 line="674"> ‘‘Cando ca suriyo ca ubho sudassanā, gacchanti obhāsayamantalikkhe;</gatha1>
    <gathalast line="675">Parassa lokassa na te imassa, devāti te āhu manussaloke’’ti.</gathalast>
    <paragraph line="676">Atha naṃ mahāsatto āha –</paragraph>
    <hangnum line="677" number="152"></hangnum>
    <gatha1 line="678"> ‘‘Ettheva te nīhatā hīnavādā, ahetukā ye na vadanti kammaṃ;</gatha1>
    <gathalast line="679">Tathā phalaṃ sukatadukkaṭānaṃ, dattupaññattaṃ ye ca vadanti dāna’’nti.</gathalast>
    <paragraph line="680">Tattha <pageBreak edition="Myanmar" number="4.0339" /><bold>ettheva te nihatā hīnavādā</bold>ti sace candimasūriyā devaloke ṭhitā, na manussaloke, sace ca te devā, na manussā, ettheva ettake byākaraṇe te tava kulūpakā hīnavādā nīhatā honti. <bold>Ahetukā</bold> ‘‘visuddhiyā vā saṃkilesassa vā hetubhūtaṃ kammaṃ natthī’’ti evaṃvādā. <bold>Dattupaññatta</bold>nti ye ca dānaṃ ‘‘bālakehi paññatta’’nti vadanti.</paragraph>
    <paragraph line="681">So <pageBreak edition="Vipassana Research Institut" number="4.0302" /> mahāsatte kathente sallakkhetvā gāthādvayamāha –</paragraph>
    <hangnum line="682" number="153"></hangnum>
    <gatha1 line="683"> ‘‘Addhā hi saccaṃ vacanaṃ tavedaṃ, kathañhi dānaṃ aphalaṃ bhaveyya;</gatha1>
    <gathalast line="684">Tathā phalaṃ sukatadukkaṭānaṃ, dattupaññattañca kathaṃ bhaveyya.</gathalast>
    <hangnum line="685" number="154"></hangnum>
    <gatha1 line="686"> ‘‘Kathaṃkaro kintikaro kimācaraṃ, kiṃ sevamāno kena tapoguṇena;</gatha1>
    <gathalast line="687">Akkhāhi me morarājetamatthaṃ, yathā ahaṃ no nirayaṃ pateyya’’nti.</gathalast>
    <paragraph line="688">Tattha <pageBreak edition="Pali Text Society" number="4.0340" /><bold>dattupaññattañcā</bold>ti dānañca dattupaññattaṃ nāma kathaṃ bhaveyyāti attho. <bold>Kathaṃkaro</bold>ti katarakammaṃ karonto. <bold>Kintikaro</bold>ti kena kāraṇena karonto ahaṃ nirayaṃ na gaccheyyaṃ. Itarāni tasseva vevacanāni.</paragraph>
    <paragraph line="689">Taṃ sutvā mahāsatto ‘‘sacāhaṃ imaṃ pañhaṃ na kathessāmi, manussaloko tuccho viya kato bhavissati, tathevassa dhammikānaṃ samaṇabrāhmaṇānaṃ atthibhāvaṃ kathessāmī’’ti cintetvā dve gāthā abhāsi –</paragraph>
    <hangnum line="690" number="155"></hangnum>
    <gatha1 line="691"> ‘‘Ye keci atthi samaṇā pathabyā, kāsāyavatthā anagāriyā te;</gatha1>
    <gathalast line="692">Pātova piṇḍāya caranti kāle, vikālacariyā viratā hi santo.</gathalast>
    <hangnum line="693" number="156"></hangnum>
    <gatha1 line="694"> ‘‘Te <pageBreak edition="Myanmar" number="4.0340" /> tattha kālenupasaṅkamitvā, pucchāhi yaṃ te manaso piyaṃ siyā;</gatha1>
    <gathalast line="695">Te te pavakkhanti yathāpajānaṃ, imassa lokassa parassa cattha’’nti.</gathalast>
    <paragraph line="696">Tattha <bold>santo</bold>ti santapāpā paṇḍitā paccekabuddhā. <bold>Yathāpajāna</bold>nti te tuyhaṃ attano pajānananiyāmena vakkhanti, kaṅkhaṃ te chinditvā kathessanti. <bold>Imassa lokassa parassa cattha</bold>nti iminā nāma kammena manussaloke nibbattanti, iminā devaloke, iminā nirayādīsūti evaṃ imassa ca parassa ca lokassa atthaṃ ācikkhissanti, te pucchāti.</paragraph>
    <paragraph line="697">Evañca pana vatvā nirayabhayena tajjesi. So pana pūritapāramī paccekabodhisatto sūriyarasmisamphassaṃ oloketvā ṭhitaṃ pariṇatapadumaṃ viya paripākagatañāṇo vicarati. So tassa dhammakathaṃ suṇanto ṭhitapadeneva ṭhito saṅkhāre pariggaṇhitvā tilakkhaṇaṃ sammasanto paccekabodhiñāṇaṃ <pageBreak edition="Vipassana Research Institut" number="4.0303" /> paṭivijjhi. Tassa paṭivedho ca mahāsattassa pāsato mokkho ca ekakkhaṇeyeva ahosi. Paccekabuddho sabbakilese padāletvā bhavapariyante ṭhitova udānaṃ udānanto gāthamāha –</paragraph>
    <hangnum line="698" number="157"></hangnum>
    <gatha1 line="699"> ‘‘Tacaṃva <pageBreak edition="Pali Text Society" number="4.0341" /> jiṇṇaṃ urago purāṇaṃ, paṇḍūpalāsaṃ harito dumova;</gatha1>
    <gathalast line="700">Esappahīno mama luddabhāvo, jahāmahaṃ luddakabhāvamajjā’’ti.</gathalast>
    <paragraph line="701">Tassattho – yathā jiṇṇaṃ purāṇaṃ tacaṃ urago jahati, yathā ca harito sampajjamānanīlapatto dumo katthaci ṭhitaṃ paṇḍupalāsaṃ jahati, evaṃ ahampi ajja luddabhāvaṃ dāruṇabhāvaṃ jahitvā ṭhito, so dāni esa pahīno mama luddabhāvo, sādhu vata jahāmahaṃ luddakabhāvamajjāti. <bold>Jahāmaha</bold>nti pajahiṃ ahanti attho.</paragraph>
    <paragraph line="702">So imaṃ udānaṃ udānetvā ‘‘ahaṃ tāva sabbakilesabandhanehi mutto, nivesane pana me bandhitvā ṭhapitā bahū sakuṇā atthi, te kathaṃ mocessāmī’’ti cintetvā mahāsattaṃ pucchi – ‘‘morarāja, nivesane me bahū sakuṇā <pageBreak edition="Myanmar" number="4.0341" /> baddhā atthi, te kathaṃ mocessāmī’’ti? Paccekabuddhatopi sabbaññubodhisattānaññeva upāyapariggahañāṇaṃ mahantataraṃ hoti, tena naṃ āha ‘‘yaṃ vo maggena kilese khaṇḍetvā paccekabodhiñāṇaṃ paṭividdhaṃ, taṃ ārabbha saccakiriyaṃ karotha, sakalajambudīpe bandhanagato satto nāma na bhavissatī’’ti. So bodhisattena dinnanayadvāre ṭhatvā saccakiriyaṃ karonto gāthamāha –</paragraph>
    <hangnum line="703" number="158"></hangnum>
    <gatha1 line="704"> ‘‘Ye cāpi me sakuṇā atthi baddhā, satāninekāni nivesanasmiṃ;</gatha1>
    <gathalast line="705">Tesampahaṃ jīvitamajja dammi, mokkhañca te pattā sakaṃ niketa’’nti.</gathalast>
    <paragraph line="706">Tattha <bold>mokkhañca te pattā</bold>ti svāhaṃ mokkhaṃ patto paccekabodhiñāṇaṃ paṭivijjhitvā ṭhito, te satte jīvitadānena anukampāmi, etena saccena. <bold>Sakaṃ niketa</bold>nti sabbepi te sattā attano attano vasanaṭṭhānaṃ gacchantūti vadati.</paragraph>
    <paragraph line="707">Athassa <pageBreak edition="Pali Text Society" number="4.0342" /> saccakiriyāsamakālameva sabbe bandhanā muccitvā tuṭṭhiravaṃ ravantā sakaṭṭhānameva agamiṃsu. Tasmiṃ khaṇe tesaṃ tesaṃ gehesu biḷāle ādiṃ katvā sakalajambudīpe bandhanagato satto nāma nāhosi. Paccekabuddho hatthaṃ ukkhipitvā sīsaṃ parāmasi. Tāvadeva gihiliṅgaṃ <pageBreak edition="Vipassana Research Institut" number="4.0304" /> antaradhāyi, pabbajitaliṅgaṃ pāturahosi. So saṭṭhivassikatthero viya ākappasampanno aṭṭhaparikkhāradharo hutvā ‘‘tvameva mama patiṭṭhā ahosī’’ti morarājassa añjaliṃ paggayha padakkhiṇaṃ katvā ākāse uppatitvā nandamūlakapabbhāraṃ agamāsi. Morarājāpi yaṭṭhiaggato uppatitvā gocaraṃ gahetvā attano vasanaṭṭhānaṃ gato. Idāni luddassa satta vassāni pāsahatthassa caritvāpi morarājānaṃ nissāya dukkhā muttabhāvaṃ pakāsento satthā osānagāthamāha –</paragraph>
    <hangnum line="708" number="159"></hangnum>
    <gatha1 line="709"> ‘‘Luddo <pageBreak edition="Myanmar" number="4.0342" /> carī pāsahattho araññe, bādhetu morādhipatiṃ yasassiṃ;</gatha1>
    <gathalast line="710">Bandhitvā morādhipatiṃ yasassiṃ, dukkhā sa pamucci yathāhaṃ pamutto’’ti.</gathalast>
    <paragraph line="711">Tattha <bold>bādhetū</bold>ti māretuṃ, ayameva vā pāṭho. <bold>Bandhitvā</bold>ti bandhitvā ṭhitassa dhammakathaṃ sutvā paṭiladdhasaṃvego hutvāti attho. <bold>Yathāha</bold>nti yathā ahaṃ sayambhuñāṇena mutto, evameva sopi muttoti.</paragraph>
    <paragraph line="712">Satthā imaṃ dhammadesanaṃ āharitvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahattaṃ pāpuṇi. Tadā morarājā ahameva ahosinti.</paragraph>
    <centered line="713">Mahāmorajātakavaṇṇanā aṭṭhamā.</centered>
    <hangnum line="714"></hangnum>
    <paragraph line="715"> [492] 9. Tacchasūkarajātakavaṇṇanā</paragraph>
    <paragraph line="716"><bold>Yadesamānā vicarimhā</bold>ti idaṃ satthā jetavane viharanto dve mahallakatthere ārabbha kathesi. Mahākosalo kira rañño bimbisārassa dhītaraṃ dento dhītu nhānīyamūlatthāya kāsigāmaṃ adāsi. Pasenadi rājā ajātasattunā <pageBreak edition="Pali Text Society" number="4.0343" /> pitari mārite taṃ gāmaṃ acchindi. Tesu tassatthāya yujjhantesu paṭhamaṃ ajātasattussa jayo ahosi. Kosalarājā parājayappatto amacce pucchi ‘‘kena nu kho upāyena ajātasattuṃ gaṇheyyāmā’’ti. Mahārāja, bhikkhū nāma mantakusalā honti, carapurise pesetvā vihāre bhikkhūnaṃ kathaṃ pariggaṇhituṃ vaṭṭatīti. Rājā ‘‘sādhū’’ti paṭissuṇitvā ‘‘etha, tumhe vihāraṃ gantvā paṭicchannā hutvā bhadantānaṃ kathaṃ pariggaṇhathā’’ti carapurise payojesi. Jetavanepi bahū rājapurisā pabbajitā honti. Tesu dve mahallakattherā vihārapaccante <pageBreak edition="Vipassana Research Institut" number="4.0305" /> paṇṇasālāyaṃ vasanti, eko dhanuggahatissatthero nāma, eko mantidattatthero nāma. Te sabbarattiṃ supitvā paccūsakāle pabujjhiṃsu.</paragraph>
    <paragraph line="717">Tesu <pageBreak edition="Myanmar" number="4.0343" /> dhanuggahatissatthero aggiṃ jāletvā āha ‘‘bhante, mantidattattherā’’ti. ‘‘Kiṃ bhante’’ti. ‘‘Niddāyatha tumhe’’ti. ‘‘Na niddāyāmi, kiṃ kātabba’’nti? ‘‘Bhante, lālako vatāyaṃ kosalarājā cāṭimattabhojanameva bhuñjituṃ jānātī’’ti. ‘‘Atha kiṃ bhante’’ti. ‘‘Attano kucchimhi pāṇakamattena ajātasattunā parājito rājā’’ti. ‘‘Kinti pana bhante kātuṃ vaṭṭatī’’ti? ‘‘Bhante, mantidattatthera yuddhaṃ nāma sakaṭabyūhacakkabyūhapadumabyūhavasena tividhaṃ. Tesu bhāgineyyaṃ ajātasattuṃ gaṇhantena sakaṭabyūhaṃ katvā gaṇhituṃ vaṭṭati, asukasmiṃ nāma pabbatakaṇṇe dvīsu passesu sūrapurise ṭhapetvā purato balaṃ dassetvā anto paviṭṭhabhāvaṃ ñatvā naditvā vaggitvā kumine paviṭṭhamacchaṃ viya antomuṭṭhiyaṃ katvāva naṃ gahetuṃ sakkā’’ti.</paragraph>
    <paragraph line="718">Payojitapurisā taṃ kathaṃ sutvā rañño ārocesuṃ. Rājā mahatiyā senāya gantvā tathā katvā ajātasattuṃ gahetvā saṅkhalikabandhanena bandhitvā katipāhaṃ nimmadaṃ katvā ‘‘puna evarūpaṃ mā karī’’ti assāsetvā mocetvā dhītaraṃ vajirakumāriṃ nāma tassa datvā mahantena parivārena vissajjesi. ‘‘Kosalaraññā dhanuggahatissattherassa saṃvidhānena ajātasattu gahito’’ti bhikkhūnaṃ antare kathā samuṭṭhahi, dhammasabhāyampi tameva kathaṃ samuṭṭhāpesuṃ. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi dhanuggahatisso yuddhasaṃvidhāne chekoyevā’’ti vatvā atītaṃ āhari.</paragraph>
    <paragraph line="719">Atīte <pageBreak edition="Pali Text Society" number="4.0344" /> bārāṇasinagarassa dvāragāmavāsī eko vaḍḍhakī dāruatthāya araññaṃ gantvā āvāṭe patitaṃ ekaṃ sūkarapotakaṃ disvā ānetvā ‘‘tacchasūkaro’’tissa nāmaṃ katvā posesi. So tassa upakārako ahosi. Tuṇḍena rukkhe parivattetvā deti, dāṭhāya veṭhetvā kāḷasuttaṃ kaḍḍhati, mukhena ḍaṃsitvā vāsinikhādanamuggare āharati. So vuḍḍhippatto mahābalo mahāsarīro ahosi. Atha vaḍḍhakī tasmiṃ puttapemaṃ paccupaṭṭhāpetvā ‘‘imaṃ idha vasantaṃ kocideva hiṃseyyā’’ti araññe vissajjesi. So cintesi ‘‘ahaṃ imasmiṃ araññe ekakova vasituṃ na sakkhissāmi, ñātake pariyesitvā tehi <pageBreak edition="Myanmar" number="4.0344" /> parivuto vasissāmī’’ti. So vanaghaṭāya sūkare pariyesanto bahū sūkare disvā tussitvā tisso gāthā abhāsi –</paragraph>
    <hangnum line="720" number="160"></hangnum>
    <gatha1 line="721"> ‘‘Yadesamānā <pageBreak edition="Vipassana Research Institut" number="4.0306" /> vicarimha, pabbatāni vanāni ca;</gatha1>
    <gathalast line="722">Anvesaṃ vicariṃ ñātī, teme adhigatā mayā.</gathalast>
    <hangnum line="723" number="161"></hangnum>
    <gatha1 line="724"> ‘‘Bahuñcidaṃ mūlaphalaṃ, bhakkho cāyaṃ anappako;</gatha1>
    <gathalast line="725">Rammā cimā girīnajjo, phāsuvāso bhavissati.</gathalast>
    <hangnum line="726" number="162"></hangnum>
    <gatha1 line="727"> ‘‘Idhevāhaṃ vasissāmi, saha sabbehi ñātibhi;</gatha1>
    <gathalast line="728">Appossukko nirāsaṅkī, asoko akutobhayo’’ti.</gathalast>
    <paragraph line="729">Tattha <bold>yadesamānā</bold>ti yaṃ ñātigaṇaṃ pariyesantā mayaṃ vicarimha. <bold>Anvesa</bold>nti ciraṃ vata anvesanto vicariṃ. <bold>Teme</bold>ti te ime. <bold>Bhakkho</bold>ti sveva vanamūlaphalasaṅkhāto bhakkho. <bold>Appossukko</bold>ti anussukko hutvā.</paragraph>
    <paragraph line="730">Sūkarā tassa vacanaṃ sutvā catutthaṃ gāthamāhaṃsu –</paragraph>
    <hangnum line="731" number="163"></hangnum>
    <gatha1 line="732"> ‘‘Aññampi leṇaṃ pariyesa, sattu no idha vijjati;</gatha1>
    <gathalast line="733">So taccha sūkare hanti, idhāgantvā varaṃ vara’’nti.</gathalast>
    <paragraph line="734">Tattha <bold>tacchā</bold>ti taṃ nāmenālapanti. <bold>Varaṃ vara</bold>nti sūkare hananto thūlamaṃsaṃ varaṃ varaññeva hanati.</paragraph>
    <paragraph line="735">Ito paraṃ uttānasambandhagāthā pāḷinayena veditabbā –</paragraph>
    <hangnum line="736" number="164"></hangnum>
    <gatha1 line="737"> ‘‘Ko numhākaṃ idha sattu, ko ñātī susamāgate;</gatha1>
    <gathalast line="738">Duppadhaṃse padhaṃseti, taṃ me akkhātha pucchitā.</gathalast>
    <hangnum line="739" number="165"></hangnum>
    <gatha1 line="740"> ‘‘Uddhaggarājī <pageBreak edition="Pali Text Society" number="4.0345" /> migarājā, balī dāṭhāvudho migo;</gatha1>
    <gathalast line="741">So taccha sūkare hanti, idhāgantvā varaṃ varaṃ.</gathalast>
    <hangnum line="742" number="166"></hangnum>
    <gatha1 line="743"> ‘‘Na <pageBreak edition="Vipassana Research Institut" number="4.0307" /> no dāṭhā na vijjanti, balaṃ kāye samohitaṃ;</gatha1>
    <gathalast line="744">Sabbe samaggā hutvāna, vasaṃ kāhāma ekakaṃ.</gathalast>
    <hangnum line="745" number="167"></hangnum>
    <gatha1 line="746"> ‘‘Hadayaṅgamaṃ <pageBreak edition="Myanmar" number="4.0345" /> kaṇṇasukhaṃ, vācaṃ bhāsasi tacchaka;</gatha1>
    <gathalast line="747">Yopi yuddhe palāyeyya, tampi pacchā hanāmase’’ti.</gathalast>
    <paragraph line="748">Tattha <bold>ko numhāka</bold>nti ahaṃ tumhe disvāva ‘‘ime sūkarā appamaṃsalohitā, bhayena nesaṃ bhavitabba’’nti cintesiṃ, tasmā me ācikkhatha, ko nu amhākaṃ idha sattu. <bold>Uddhaggarājī</bold>ti uddhaggāhi sarīrarājīhi samannāgato. Byagghaṃ sandhāyevamāhaṃsu. <bold>Yopī</bold>ti yo amhākaṃ antare ekopi palāyissati, tampi mayaṃ pacchā hanissāmāti.</paragraph>
    <paragraph line="749">Tacchasūkaro sabbe sūkare ekacitte katvā pucchi ‘‘kāya velāya byaggho āgamissatī’’ti. Ajja pātova ekaṃ gahetvā gato, sve pātova āgamissatīti. So yuddhakusalo ‘‘imasmiṃ ṭhāne ṭhitena sakkā jetu’’nti bhūmisīsaṃ pajānāti, tasmā ekaṃ padesaṃ sallakkhetvā rattimeva sūkare gocaraṃ gāhāpetvā balavapaccūsato paṭṭhāya ‘‘yuddhaṃ nāma sakaṭabyūhādivasena tividhaṃ hotī’’ti vatvā padumabyūhaṃ saṃvidahati. Majjhe ṭhāne khīrapivake sūkarapotake ṭhapesi. Te parivāretvā tesaṃ mātaro, tā parivāretvā vañjhā sūkariyo, tāsaṃ anantarā sūkarapotake, tesaṃ anantarā makuladāṭhe taruṇasūkare, tesaṃ anantarā mahādāṭhe, tesaṃ anantarā jiṇṇasūkare, tato tattha tattha dasavaggaṃ vīsativaggaṃ tiṃsavaggañca katvā balagumbaṃ ṭhapesi. Attano atthāya ekaṃ āvāṭaṃ, byagghassa patanatthāya ekaṃ suppasaṇṭhānaṃ pabbhāraṃ katvā khaṇāpesi. Dvinnaṃ āvāṭānaṃ antare attano vasanatthāya pīṭhakaṃ kāresi. So thāmasampanne yodhasūkare gahetvā tasmiṃ tasmiṃ ṭhāne sūkare assāsento vicari. Tassevaṃ <pageBreak edition="Pali Text Society" number="4.0346" /> karontasseva sūriyo uggacchati.</paragraph>
    <paragraph line="750">Atha byaggharājā kūṭajaṭilassa assamapadā nikkhamitvā pabbatatale aṭṭhāsi. Taṃ disvā sūkarā ‘‘āgato no bhante verī’’ti vadiṃsu. Mā bhāyatha, yaṃ yaṃ esa karoti, taṃ sabbaṃ sarikkhā hutvā karothāti. Byaggho sarīraṃ vidhunitvā osakkanto viya passāvamakāsi, sūkarāpi tatheva kariṃsu. Byaggho sūkare oloketvā mahānadaṃ nadi, tepi tatheva kariṃsu. So tesaṃ kiriyaṃ disvā cintesi ‘‘na ime pubbasadisā, ajja <pageBreak edition="Myanmar" number="4.0346" /> mayhaṃ paṭisattuno hutvā vaggavaggā ṭhitā, saṃvidahako nesaṃ senānāyakopi atthi, ajja mayā etesaṃ <pageBreak edition="Vipassana Research Institut" number="4.0308" /> santikaṃ gantuṃ na vaṭṭatī’’ti maraṇabhayatajjito nivattitvā kūṭajaṭilassa santikaṃ gato. Atha naṃ so tucchahatthaṃ disvā navamaṃ gāthamāha –</paragraph>
    <hangnum line="751" number="168"></hangnum>
    <gatha1 line="752"> ‘‘Pāṇātipātā virato nu ajja, abhayaṃ nu te sabbabhūtesu dinnaṃ;</gatha1>
    <gathalast line="753">Dāṭhā nu te migavadhāya na santi, yo saṅghapatto kapaṇova jhāyasī’’ti.</gathalast>
    <paragraph line="754">Tattha <bold>saṅghapatto</bold>ti yo tvaṃ sūkarasaṅghapatto hutvā kiñci gocaraṃ alabhitvā kapaṇo viya jhāyasīti.</paragraph>
    <paragraph line="755">Atha byaggho tisso gāthā abhāsi –</paragraph>
    <hangnum line="756" number="169"></hangnum>
    <gatha1 line="757"> ‘‘Na me dāṭhā na vijjanti, balaṃ kāye samohitaṃ;</gatha1>
    <gathalast line="758">Ñātī ca disvāna sāmaggī ekato, tasmā ca jhāyāmi vanamhi ekako.</gathalast>
    <hangnum line="759" number="170"></hangnum>
    <gatha1 line="760"> ‘‘Imassudaṃ yanti disodisaṃ pure, bhayaṭṭitā leṇagavesino puthu;</gatha1>
    <gathalast line="761">Te dāni saṅgamma vasanti ekato, yatthaṭṭhitā duppasahajja te mayā.</gathalast>
    <hangnum line="762" number="171"></hangnum>
    <gatha1 line="763"> ‘‘Pariṇāyakasampannā <pageBreak edition="Pali Text Society" number="4.0347" />, sahitā ekavādino;</gatha1>
    <gathalast line="764">Te maṃ samaggā hiṃseyyuṃ, tasmā nesaṃ na patthaye’’ti.</gathalast>
    <paragraph line="765">Tattha <bold>sāmaggī ekato</bold>ti sahitā hutvā ekato ṭhite. <bold>Imassuda</bold>nti ime sudaṃ mayā akkhīni ummīletvā olokitamattāva pubbe disodisaṃ gacchanti. <bold>Puthū</bold>ti visuṃ visuṃ. <bold>Yatthaṭṭhitā</bold>ti yasmiṃ bhūmibhāge ṭhitā. <bold>Pariṇāyakasampannā</bold>ti senānāyakena sampannā. <bold>Tasmā nesaṃ na patthaye</bold>ti tena kāraṇena etesaṃ na patthemi.</paragraph>
    <paragraph line="766">Taṃ <pageBreak edition="Myanmar" number="4.0347" /> sutvā kūṭajaṭilo tassa ussāhaṃ janayanto gāthamāha –</paragraph>
    <hangnum line="767" number="172"></hangnum>
    <gatha1 line="768"> ‘‘Ekova indo asure jināti, ekova seno hanti dije pasayha;</gatha1>
    <gathalast line="769">Ekova byaggho migasaṅghapatto, varaṃ varaṃ hanti balañhi tādisa’’nti.</gathalast>
    <paragraph line="770">Tattha <pageBreak edition="Vipassana Research Institut" number="4.0309" /><bold>migasaṅghapatto</bold>ti migagaṇapatto hutvā varaṃ varaṃ migaṃ hanti. <bold>Balañhi tādisa</bold>nti tādisañhi tassa balaṃ.</paragraph>
    <paragraph line="771">Atha byaggho gāthamāha –</paragraph>
    <hangnum line="772" number="173"></hangnum>
    <gatha1 line="773"> ‘‘Na heva indo na seno, napi byaggho migādhipo;</gatha1>
    <gathalast line="774">Samagge sahite ñātī, na byagghe kurute vase’’ti.</gathalast>
    <paragraph line="775">Tattha <bold>byagghe</bold>ti byagghasadise hutvā sarīravidhūnanādīni katvā ṭhite vase na kurute, attano vase vattāpetuṃ na sakkotīti attho.</paragraph>
    <paragraph line="776">Puna jaṭilo taṃ ussāhento dve gāthā abhāsi –</paragraph>
    <hangnum line="777" number="174"></hangnum>
    <gatha1 line="778"> ‘‘Kumbhīlakā sakuṇakā, saṅghino gaṇacārino;</gatha1>
    <gathalast line="779">Sammodamānā ekajjhaṃ, uppatanti ḍayanti ca.</gathalast>
    <hangnum line="780" number="175"></hangnum>
    <gatha1 line="781"> ‘‘Tesañca ḍayamānānaṃ, ekettha apasakkati;</gatha1>
    <gathalast line="782">Tañca seno nitāḷeti, veyyagghiyeva sā gatī’’ti.</gathalast>
    <paragraph line="783">Tattha <pageBreak edition="Pali Text Society" number="4.0348" /><bold>kumbhīlakā</bold>ti evaṃnāmakā khuddakasakuṇā. <bold>Uppatantī</bold>ti gocaraṃ carantā uppatanti. <bold>Ḍayanti cā</bold>ti gocaraṃ gahetvā ākāsena gacchanti. <bold>Ekettha apasakkatī</bold>ti eko etesu osakkitvā vā ekapassena vā visuṃ gacchati. <bold>Nitāḷetī</bold>ti paharitvā gaṇhāti. <bold>Veyyagghiyeva sā gatī</bold>ti byagghānaṃ esāti veyyagghi, samaggānaṃ gacchantānampi esā evarūpā gati byagghānaṃ gatiyeva nāma hoti. Na hi sakkā sabbehi ekatova gantuṃ, tasmā yo evaṃ tattha eko gacchati, taṃ gaṇhāti.</paragraph>
    <paragraph line="784">Evañca pana vatvā ‘‘byaggharāja tvaṃ attano balaṃ na jānāsi, mā bhāyi, kevalaṃ tvaṃ naditvā pakkhanda, dve ekato gacchantā nāma na bhavissantī’’ti ussāhesi <pageBreak edition="Myanmar" number="4.0348" />. So tathā akāsi. Tamatthaṃ pakāsento satthā āha –</paragraph>
    <hangnum line="785" number="176"></hangnum>
    <gatha1 line="786"> ‘‘Ussāhito <pageBreak edition="Vipassana Research Institut" number="4.0310" /> jaṭilena, luddenāmisacakkhunā;</gatha1>
    <gathalast line="787">Dāṭhī dāṭhīsu pakkhanti, maññamāno yathā pure’’ti.</gathalast>
    <paragraph line="788">Tattha <bold>dāṭhī</bold>ti sayaṃ dāṭhāvudho itaresu dāṭhāvudhesu pakkhandi. <bold>Yathā pure</bold>ti yathā pubbe maññati, tatheva maññamāno.</paragraph>
    <paragraph line="789">So kira gantvā pabbatatale tāva aṭṭhāsi. Sūkarā ‘‘punāgato sāmi, coro’’ti tacchassa ārocesuṃ. So ‘‘mā bhāyathā’’ti te assāsetvā uṭṭhāya dvinnaṃ āvāṭānaṃ antare pīṭhakāya aṭṭhāsi. Byaggho vegaṃ janetvā tacchasūkaraṃ sandhāya pakkhandi. Tacchasūkaro parivattitvā pacchāmukho purimaāvāṭe pati. Byaggho ca vegaṃ sandhāretuṃ asakkonto gantvā suppapabbhāre āvāṭe patitvā puñjakitova aṭṭhāsi. Tacchasūkaro vegena uṭṭhāya tassa antarasatthimhi dāṭhaṃ otāretvā yāva hadayā phāletvā maṃsaṃ khāditvā mukhena ḍaṃsitvā bahiāvāṭe pātetvā ‘‘gaṇhathimaṃ dāsa’’nti āha. Paṭhamāgatā <pageBreak edition="Pali Text Society" number="4.0349" /> ekavārameva tuṇḍotāraṇamattaṃ labhiṃsu, pacchā āgatā alabhitvā ‘‘byagghamaṃsaṃ nāma kīdisa’’nti vadiṃsu. Tacchasūkaro āvāṭā uttaritvā sūkare oloketvā ‘‘kiṃ nu kho na tussathā’’ti āha. ‘‘Sāmi, eko tāva byaggho gahito, añño paneko dasabyagghagghanako atthī’’ti? ‘‘Ko nāmeso’’ti? ‘‘Byagghena ābhatābhatamaṃsaṃ khādako kūṭajaṭilo’’ti. ‘‘Tena hi etha, gaṇhissāma na’’nti tehi saddhiṃ vegena pakkhandi.</paragraph>
    <paragraph line="790">Jaṭilo ‘‘byaggho cirāyatī’’ti tassa āgamanamaggaṃ olokento bahū sūkare āgacchante disvā ‘‘ime byagghaṃ māretvā mama māraṇatthāya āgacchanti maññe’’ti palāyitvā ekaṃ udumbararukkhaṃ abhiruhi. Sūkarā ‘‘esa rukkhaṃ āruḷho’’ti vadiṃsu. ‘‘Kiṃ rukkha’’nti. ‘‘Udumbararukkha’’nti. ‘‘Tena hi mā cintayittha, idāni naṃ gaṇhissāmā’’ti taruṇasūkare pakkositvā rukkhamūlatā <pageBreak edition="Myanmar" number="4.0349" /> paṃsuṃ apabyūhāpesi, sūkarīhi mukhapūraṃ udakaṃ āharāpesi, mahādāṭhasūkarehi samantā mūlāni chindāpesi. Ekaṃ ujukaṃ otiṇṇamūlameva aṭṭhāsi. Tato sesasūkare ‘‘tumhe apethā’’ti ussāretvā jaṇṇukehi patiṭṭhahitvā dāṭhāya mūlaṃ pahari, pharasunā pahaṭaṃ viya chijjitvā gataṃ. Rukkho parivattitvā pati. Taṃ kūṭajaṭilaṃ patantameva sampaṭicchitvā maṃsaṃ bhakkhesuṃ. Taṃ acchariyaṃ disvā rukkhadevatā gāthamāha –</paragraph>
    <hangnum line="791" number="177"></hangnum>
    <gatha1 line="792"> ‘‘Sādhu <pageBreak edition="Vipassana Research Institut" number="4.0311" /> sambahulā ñātī, api rukkhā araññajā;</gatha1>
    <gathalast line="793">Sūkarehi samaggehi, byaggho ekāyane hato’’ti.</gathalast>
    <paragraph line="794">Tattha <bold>ekāyane hato</bold>ti ekagamanasmiṃyeva hato.</paragraph>
    <paragraph line="795">Ubhinnaṃ pana nesaṃ hatabhāvaṃ pakāsento satthā itaraṃ gāthamāha –</paragraph>
    <hangnum line="796" number="178"></hangnum>
    <gatha1 line="797"> ‘‘Brāhmaṇañceva byagghañca, ubho hantvāna sūkarā;</gatha1>
    <gathalast line="798">Ānandino pamuditā, mahānādaṃ panādisu’’nti.</gathalast>
    <paragraph line="799">Puna <pageBreak edition="Pali Text Society" number="4.0350" /> tacchasūkaro te pucchi ‘‘aññepi vo amittā atthī’’ti? Sūkarā ‘‘natthi, sāmī’’ti vatvā ‘‘taṃ abhisiñcitvā rājānaṃ karissāmā’’ti udakaṃ pariyesantā jaṭilassa pānīyasaṅkhaṃ disvā taṃ dakkhiṇāvaṭṭaṃ saṅkharatanaṃ pūretvā udakaṃ abhiharitvā tacchasūkaraṃ udumbararukkhamūleyeva abhisiñciṃsu. Abhisekaudakaṃ āsittaṃ, sūkarimevassa aggamahesiṃ kariṃsu. Tato paṭṭhāya udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṃ pavattaṃ. Tampi atthaṃ pakāsento satthā osānagāthamāha –</paragraph>
    <hangnum line="800" number="179"></hangnum>
    <gatha1 line="801"> ‘‘Te su udumbaramūlasmiṃ, sūkarā susamāgatā;</gatha1>
    <gathalast line="802">Tacchakaṃ abhisiñciṃsu, tvaṃ no rājāsi issaro’’ti.</gathalast>
    <paragraph line="803">Tattha <bold>te sū</bold>ti te sūkarā, <bold>su</bold>-kāro nipātamattaṃ. <bold>Udumbaramūlasmi</bold>nti udumbarassa mūle.</paragraph>
    <paragraph line="804">Satthā imaṃ dhammadesanaṃ āharitvā ‘‘na, bhikkhave, idāneva, pubbepi dhanuggahatissatthero yuddhasaṃvidahane chekoyevā’’ti vatvā jātakaṃ samodhānesi <pageBreak edition="Myanmar" number="4.0350" /> – ‘‘tadā kūṭajaṭilo devadatto ahosi, tacchasūkaro dhanuggahatisso, rukkhadevatā pana ahameva ahosi’’nti.</paragraph>
    <paragraph line="805">Tacchasūkarajātakavaṇṇanā navamā.</paragraph>
    <hangnum line="806"></hangnum>
    <paragraph line="807"> [493] 10. Mahāvāṇijajātakavaṇṇanā</paragraph>
    <paragraph line="808"><bold>Vāṇijā</bold><pageBreak edition="Vipassana Research Institut" number="4.0312" /><bold>samitiṃ katvā</bold>ti idaṃ satthā jetavane viharanto sāvatthivāsino vāṇije ārabbha kathesi. Te kira vohāratthāya gacchantā satthu mahādānaṃ datvā saraṇesu ca sīlesu ca patiṭṭhāya ‘‘bhante, sace arogā āgamissāma, puna tumhākaṃ pāde vandissāmā’’ti vatvā pañcamattehi sakaṭasatehi nikkhamitvā kantāraṃ patvā maggaṃ asallakkhetvā maggamūḷhā nirudake nirāhāre araññe vicarantā ekaṃ nāgapariggahitaṃ nigrodharukkhaṃ disvā sakaṭāni mocetvā rukkhamūle nisīdiṃsu. Te tassa udakatintāni viya nīlāni siniddhāni pattāni udakapuṇṇā viya ca sākhā disvā cintayiṃsu ‘‘imasmiṃ rukkhe udakaṃ sañcarantaṃ viya paññāyati, imassa purimasākhaṃ chindāma, pānīyaṃ no dassatī’’ti. Atheko <pageBreak edition="Pali Text Society" number="4.0351" /> rukkhaṃ abhiruhitvā sākhaṃ chindi, tato tālakkhandhappamāṇā udakadhārā pavatti. Te tattha nhatvā pivitvā ca dakkhiṇasākhaṃ chindiṃsu, tato nānaggarasabhojanaṃ nikkhami. Taṃ bhuñjitvā pacchimasākhaṃ chindiṃsu, tato alaṅkataitthiyo nikkhamiṃsu. Tāhi saddhiṃ abhiramitvā uttarasākhaṃ chindiṃsu, tato satta ratanāni nikkhamiṃsu. Tāni gahetvā pañca sakaṭasatāni pūretvā sāvatthiṃ paccāgantvā dhanaṃ gopetvā gandhamālādihatthā jetavanaṃ gantvā satthāraṃ vanditvā pūjetvā ekamantaṃ nisinnā dhammakathaṃ sutvā nimantetvā punadivase mahādānaṃ datvā ‘‘bhante, imasmiṃ dāne amhākaṃ dhanadāyikāya rukkhadevatāya pattiṃ demā’’ti pattiṃ adaṃsu. Satthā niṭṭhitabhattakicco ‘‘katararukkhadevatāya pattiṃ dethā’’ti pucchi. Vāṇijā nigrodharukkhe dhanassa laddhākāraṃ tathāgatassārocesuṃ. Satthā ‘‘tumhe tāva mattaññutāya taṇhāvasikā ahutvā dhanaṃ labhittha, pubbe pana amattaññutāya taṇhāvasikā dhanañca jīvitañca vijahiṃsū’’ti vatvā tehi yācito atītaṃ āhari.</paragraph>
    <paragraph line="809">Atīte <pageBreak edition="Myanmar" number="4.0351" /> bārāṇasinagare tadeva pana kantāraṃ sveva nigrodho. Vāṇijā maggamūḷhā hutvā tameva nigrodhaṃ passiṃsu. Tamatthaṃ satthā abhisambuddho hutvā kathento imā gāthā āha –</paragraph>
    <hangnum line="810" number="180"></hangnum>
    <gatha1 line="811"> ‘‘Vāṇijā samitiṃ katvā, nānāraṭṭhato āgatā;</gatha1>
    <gathalast line="812">Dhanāharā pakkamiṃsu, ekaṃ katvāna gāmaṇiṃ.</gathalast>
    <hangnum line="813" number="181"></hangnum>
    <gatha1 line="814"> ‘‘Te taṃ kantāramāgamma, appabhakkhaṃ anodakaṃ;</gatha1>
    <gathalast line="815">Mahānigrodhamaddakkhuṃ, sītacchāyaṃ manoramaṃ.</gathalast>
    <hangnum line="816" number="182"></hangnum>
    <gatha1 line="817"> ‘‘Te <pageBreak edition="Vipassana Research Institut" number="4.0313" /> ca tattha nisīditvā, tassa rukkhassa chāyayā;</gatha1>
    <gathalast line="818">Vāṇijā samacintesuṃ, bālā mohena pārutā.</gathalast>
    <hangnum line="819" number="183"></hangnum>
    <gatha1 line="820"> ‘‘Allāyate ayaṃ rukkho, api vārīva sandati;</gatha1>
    <gathalast line="821">Iṅghassa purimaṃ sākhaṃ, mayaṃ chindāma vāṇijā.</gathalast>
    <hangnum line="822" number="184"></hangnum>
    <gatha1 line="823"> ‘‘Sā ca chinnāva pagghari, acchaṃ vāriṃ anāvilaṃ;</gatha1>
    <gathalast line="824">Te tattha nhatvā pivitvā, yāvaticchiṃsu vāṇijā.</gathalast>
    <hangnum line="825" number="185"></hangnum>
    <gatha1 line="826"> ‘‘Dutiyaṃ samacintesuṃ, bālā mohena pārutā;</gatha1>
    <gathalast line="827">Iṅghassa dakkhiṇaṃ sākhaṃ, mayaṃ chindāma vāṇijā.</gathalast>
    <hangnum line="828" number="186"></hangnum>
    <gatha1 line="829"> ‘‘Sā <pageBreak edition="Pali Text Society" number="4.0352" /> ca chinnāva pagghari, sālimaṃsodanaṃ bahuṃ;</gatha1>
    <gathalast line="830">Appodavaṇṇe kummāse, siṅgiṃ vidalasūpiyo.</gathalast>
    <hangnum line="831" number="187"></hangnum>
    <gatha1 line="832"> ‘‘Te tattha bhutvā khāditvā, yāvaticchiṃsu vāṇijā;</gatha1>
    <gatha2 line="833">Tatiyaṃ samacintesuṃ, bālā mohena pārutā;</gatha2>
    <gathalast line="834">Iṅghassa pacchimaṃ sākhaṃ, mayaṃ chindāma vāṇijā.</gathalast>
    <hangnum line="835" number="188"></hangnum>
    <gatha1 line="836"> ‘‘Sā ca chinnāva pagghari, nāriyo samalaṅkatā;</gatha1>
    <gathalast line="837">Vicitravatthābharaṇā, āmuttamaṇikuṇḍalā.</gathalast>
    <hangnum line="838" number="189"></hangnum>
    <gatha1 line="839"> ‘‘Api su vāṇijā ekā, nāriyo paṇṇavīsati;</gatha1>
    <gatha2 line="840">Samantā parivāriṃsu, tassa rukkhassa chāyayā;</gatha2>
    <gathalast line="841">Te tāhi paricāretvā, yāvaticchiṃsu vāṇijā.</gathalast>
    <hangnum line="842" number="190"></hangnum>
    <gatha1 line="843"> ‘‘Catutthaṃ <pageBreak edition="Myanmar" number="4.0352" /> samacintesuṃ, bālā mohena pārutā;</gatha1>
    <gathalast line="844">Iṅghassa uttaraṃ sākhaṃ, mayaṃ chindāma vāṇijā.</gathalast>
    <hangnum line="845" number="191"></hangnum>
    <gatha1 line="846"> ‘‘Sā <pageBreak edition="Vipassana Research Institut" number="4.0314" /> ca chinnāva pagghari, muttā veḷuriyā bahū;</gatha1>
    <gathalast line="847">Rajataṃ jātarūpañca, kuttiyo paṭiyāni ca.</gathalast>
    <hangnum line="848" number="192"></hangnum>
    <gatha1 line="849"> ‘‘Kāsikāni ca vatthāni, uddiyāni ca kambalā;</gatha1>
    <gathalast line="850">Te tattha bhāre bandhitvā, yāvaticchiṃsu vāṇijā.</gathalast>
    <hangnum line="851" number="193"></hangnum>
    <gatha1 line="852"> ‘‘Pañcamaṃ samacintesuṃ, bālā mohena pārutā;</gatha1>
    <gathalast line="853">Iṅghassa mūlaṃ chindāma, api bhiyyo labhāmase.</gathalast>
    <hangnum line="854" number="194"></hangnum>
    <gatha1 line="855"> ‘‘Athuṭṭhahi satthavāho, yācamāno katañjalī;</gatha1>
    <gathalast line="856">Nigrodho kiṃ parajjhati, vāṇijā bhaddamatthu te.</gathalast>
    <hangnum line="857" number="195"></hangnum>
    <gatha1 line="858"> ‘‘Vāridā purimā sākhā, annapānañca dakkhiṇā;</gatha1>
    <gatha2 line="859">Nāridā pacchimā sākhā, sabbakāme ca uttarā;</gatha2>
    <gathalast line="860">Nigrodho kiṃ parajjhati, vāṇijā bhaddamatthu te.</gathalast>
    <hangnum line="861" number="196"></hangnum>
    <gatha1 line="862"> ‘‘Yassa rukkhassa chāyāya, nisīdeyya sayeyya vā;</gatha1>
    <gathalast line="863">Na tassa sākhaṃ bhañjeyya, mittadubbho hi pāpako.</gathalast>
    <hangnum line="864" number="197"></hangnum>
    <gatha1 line="865"> ‘‘Te ca tassānādiyitvā, ekassa vacanaṃ bahū;</gatha1>
    <gathalast line="866">Nisitāhi kuṭhārīhi, mūlato naṃ upakkamu’’nti.</gathalast>
    <paragraph line="867">Tattha <bold>samitiṃ katvā</bold>ti bārāṇasiyaṃ samāgamaṃ katvā, bahū ekato hutvāti attho. <bold>Pakkamiṃsū</bold>ti pañcahi sakaṭasatehi bārāṇaseyyakaṃ bhaṇḍaṃ ādāya pakkamiṃsu. <bold>Gāmaṇi</bold>nti ekaṃ paññavantataraṃ satthavāhaṃ katvā <pageBreak edition="Pali Text Society" number="4.0353" />. <bold>Chāyayā</bold>ti chāyāya. <bold>Allāyate</bold>ti udakabharito viya allo hutvā paññāyati. <bold>Chinnāva paggharī</bold>ti eko rukkhārohanakusalo abhiruhitvā taṃ chindi, sā chinnamattāva paggharīti dasseti. Paratopi eseva nayo.</paragraph>
    <paragraph line="868"><bold>Appodavaṇṇe</bold><pageBreak edition="Myanmar" number="4.0353" /><bold>kummāse</bold>ti appodakapāyāsasadise kummāse. <bold>Siṅgi</bold>nti siṅgiverādikaṃ uttaribhaṅgaṃ. <bold>Vidalasūpiyo</bold>ti muggasūpādayo. <bold>Vāṇijā ekā</bold>ti ekekassa vāṇijassa yattakā vāṇijā <pageBreak edition="Vipassana Research Institut" number="4.0315" />, tesu ekekassa ekekāva, satthavāhassa pana santike pañcavīsatīti attho. <bold>Parivāriṃsū</bold>ti parivāresuṃ. Tāhi pana saddhiṃyeva nāgānubhāvena sāṇivitānasayanādīni pagghariṃsu.</paragraph>
    <paragraph line="869"><bold>Kuttiyo</bold>ti hatthattharādayo. <bold>Paṭiyānicā</bold>ti uṇṇāmayapaccattharaṇāni. ‘‘Setakambalānī’’tipi vadantiyeva. <bold>Uddiyāni ca kambalā</bold>ti uddiyāni nāma kambalā atthi. <bold>Te tattha bhāre bandhitvā</bold>ti yāvatakaṃ icchiṃsu, tāvatakaṃ gahetvā pañca sakaṭasatāni pūretvāti attho. <bold>Vāṇijā bhaddamatthu te</bold>ti ekekaṃ vāṇijaṃ ālapanto ‘‘bhaddaṃ te atthū’’ti āha. <bold>Annapānañcā</bold>ti annañca pānañca adāsi. <bold>Sabbakāme cā</bold>ti sabbakāme ca adāsi. <bold>Mittadubbho hī</bold>ti mittānaṃ dubbhanapuriso hi pāpako lāmako nāma. <bold>Anādiyitvā</bold>ti tassa vacanaṃ aggahetvā. <bold>Upakkamu</bold>nti mohāva chindituṃ ārabhiṃsu.</paragraph>
    <paragraph line="870">Atha ne chindanatthāya rukkhaṃ upagate disvā nāgarājā cintesi ‘‘ahaṃ etesaṃ pipāsitānaṃ pānīyaṃ dāpesiṃ, tato dibbabhojanaṃ, tato sayanādīni ceva paricārikā ca nāriyo, tato pañcasatasakaṭapūraṃ ratanaṃ, idāni panime ‘‘rukkhaṃ mūlato chindissāmā’ti vadanti, ativiya luddhā ime, ṭhapetvā satthavāhaṃ avasese māretuṃ vaṭṭatī’’ti. So ‘‘ettakā sannaddhayodhā nikkhamantu, ettakā dhanuggahā, ettakā vammino’’ti senaṃ vicāresi. Tamatthaṃ pakāsento satthā gāthamāha –</paragraph>
    <hangnum line="871" number="198"></hangnum>
    <gatha1 line="872"> ‘‘Tato nāgā nikkhamiṃsu, sannaddhā paṇṇavīsati;</gatha1>
    <gathalast line="873">Dhanuggahānaṃ tisatā, chasahassā ca vammino’’ti.</gathalast>
    <paragraph line="874">Tattha <bold>sannaddhā</bold>ti suvaṇṇarajatādivammakavacikā. <bold>Dhanuggahānaṃ tisatā</bold>ti meṇḍavisāṇadhanuggahānaṃ tīṇi satāni. <bold>vammino</bold>ti kheṭakaphalakahatthā chasahassā.</paragraph>
    <hangnum line="875" number="199"></hangnum>
    <gatha1 line="876"> ‘‘Ete <pageBreak edition="Pali Text Society" number="4.0354" /><pageBreak edition="Myanmar" number="4.0354" /> hanatha bandhatha, mā vo muñcittha jīvitaṃ;</gatha1>
    <gathalast line="877">Ṭhapetvā satthavāhaṃva, sabbe bhasmaṃ karotha ne’’ti. – ayaṃ nāgarājena vuttagāthā;</gathalast>
    <paragraph line="878">Tattha <bold>mā vo muñcittha jīvita</bold>nti kassaci ekassapi jīvitaṃ mā muñcittha.</paragraph>
    <paragraph line="879">Nāgā <pageBreak edition="Vipassana Research Institut" number="4.0316" /> tathā katvā attharaṇādīni pañcasu sakaṭasatesu āropetvā satthavāhaṃ gahetvā sayaṃ tāni sakaṭāni pājentā bārāṇasiṃ gantvā sabbaṃ dhanaṃ tassa gehe paṭisāmetvā taṃ āpucchitvā attano nāgabhavanameva gatā. Tamatthaṃ viditvā satthā ovādavasena gāthādvayamāha –</paragraph>
    <hangnum line="880" number="200"></hangnum>
    <gatha1 line="881"> ‘‘Tasmā hi paṇḍito poso, sampassaṃ atthamattano;</gatha1>
    <gathalast line="882">Lobhassa na vasaṃ gacche, haneyyārisakaṃ manaṃ.</gathalast>
    <hangnum line="883" number="201"></hangnum>
    <gatha1 line="884"> ‘‘Evamādīnavaṃ ñatvā, taṇhā dukkhassa sambhavaṃ;</gatha1>
    <gathalast line="885">Vītataṇho anādāno, sato bhikkhu paribbaje’’ti.</gathalast>
    <paragraph line="886">Tattha <bold>tasmā</bold>ti yasmā lobhavasikā mahāvināsaṃ pattā, satthavāho uttamasampattiṃ, tasmā. <bold>Haneyyārisakaṃ mana</bold>nti anto uppajjamānānaṃ nānāvidhānaṃ lobhasattūnaṃ santakaṃ manaṃ, lobhasampayuttacittaṃ haneyyāti attho. <bold>Evamādīnava</bold>nti evaṃ lobhe ādīnavaṃ jānitvā. <bold>Taṇhā dukkhassa sambhava</bold>nti jātiādidukkhassa taṇhā sambhavo, tato etaṃ dukkhaṃ nibbattati, evaṃ taṇhāva dukkhassa sambhavaṃ ñatvā <bold>vītataṇho</bold> taṇhāādānena <bold>anādāno</bold> maggena āgatāya satiyā <bold>sato</bold> hutvā <bold>bhikkhu paribbaje</bold> iriyetha vattethāti arahattena desanāya kūṭaṃ gaṇhi.</paragraph>
    <paragraph line="887">Imañca pana dhammadesanaṃ āharitvā ‘‘evaṃ upāsakā pubbe lobhavasikā vāṇijā mahāvināsaṃ pattā, tasmā lobhavasikena na bhavitabba’’nti vatvā saccāni pakāsetvā jātakaṃ samodhānesi, saccapariyosāne te vāṇijā sotāpattiphale patiṭṭhitā. Tadā nāgarājā sāriputto ahosi, satthavāho pana ahameva ahosinti.</paragraph>
    <centered line="888">Mahāvāṇijajātakavaṇṇanā dasamā.</centered>
    <hangnum line="889"></hangnum>
    <paragraph line="890"> [494] 11. Sādhinajātakavaṇṇanā</paragraph>
    <paragraph line="891"><bold>Abbhuto</bold><pageBreak edition="Pali Text Society" number="4.0355" /><pageBreak edition="Myanmar" number="4.0355" /><bold>vata lokasmi</bold>nti idaṃ satthā jetavane viharanto uposathike upāsake ārabbha kathesi. Tadā hi satthā ‘‘upāsakā porāṇakapaṇḍitā attano uposathakammaṃ nissāya manussasarīreneva devalokaṃ gantvā ciraṃ vasiṃsū’’ti vatvā tehi yācito atītaṃ āhari.</paragraph>
    <paragraph line="892">Atīte <pageBreak edition="Vipassana Research Institut" number="4.0317" /> mithilāyaṃ sādhino nāma rājā dhammena rajjaṃ kāresi. So catūsu nagaradvāresu nagaramajjhe nivesanadvāre cāti cha dānasālāyo kāretvā sakalajambudīpaṃ unnaṅgalaṃ katvā mahādānaṃ pavattesi, devasikaṃ cha satasahassāni vayakaraṇaṃ gacchanti, pañca sīlāni rakkhati, uposathaṃ upavasati. Raṭṭhavāsinopi tassa ovāde ṭhatvā dānādīni puññāni katvā matamatā devanagareyeva nibbattiṃsu. Sudhammadevasabhaṃ pūretvā nisinnā devā rañño sīlādiguṇameva vaṇṇayanti. Taṃ sutvā sesadevāpi rājānaṃ daṭṭhukāmā ahesuṃ. Sakko devarājā tesaṃ manaṃ viditvā āha – ‘‘sādhinarājānaṃ daṭṭhukāmatthā’’ti. ‘‘Āma devā’’ti. So mātaliṃ āṇāpesi ‘‘gaccha tvaṃ vejayantarathaṃ yojetvā sādhinarājānaṃ ānehī’’ti. So ‘‘sādhū’’ti sampaṭicchitvā rathaṃ yojetvā videharaṭṭhaṃ agamāsi, tadā puṇṇamadivaso hoti. Mātali manussānaṃ sāyamāsaṃ bhuñjitvā gharadvāresu sukhakathāya nisinnakāle candamaṇḍalena saddhiṃ rathaṃ pesesi. Manussā ‘‘dve candā uṭṭhitā’’ti vadantā puna candamaṇḍalaṃ ohāya rathaṃ āgacchantaṃ disvā ‘‘nāyaṃ cando, ratho eso, devaputto paññāyati, kassesa etaṃ manomayasindhavayuttaṃ dibbarathaṃ āneti, na aññassa, amhākaṃ rañño bhavissati, rājā hi no dhammiko dhammarājā’’ti somanassajātā hutvā añjaliṃ paggayha ṭhitā paṭhamaṃ gāthamāhaṃsu –</paragraph>
    <hangnum line="893" number="202"></hangnum>
    <gatha1 line="894"> ‘‘Abbhuto vata lokasmiṃ, uppajji lomahaṃsano;</gatha1>
    <gathalast line="895">Dibbo ratho pāturahu, vedehassa yasassino’’ti.</gathalast>
    <paragraph line="896">Tassattho <pageBreak edition="Pali Text Society" number="4.0356" /> – abbhuto vatesa amhākaṃ rājā, lokasmiṃ lomahaṃsano uppajji, yassa dibbo ratho pāturahosi vedehassa yasassinoti.</paragraph>
    <paragraph line="897">Mātalipie <pageBreak edition="Myanmar" number="4.0356" /> taṃ rathaṃ ānetvā manussesu gandhamālādīhi pūjentesu tikkhattuṃ nagaraṃ padakkhiṇaṃ katvā rañño nivesanadvāraṃ gantvā rathaṃ nivattetvā pacchābhāgena sīhapañjaraummāre ṭhapetvā ārohaṇasajjaṃ katvā aṭṭhāsi. Taṃ divasaṃ rājāpi dānasālāyo oloketvā ‘‘iminā niyāmena dānaṃ dethā’’ti āṇāpetvā uposathaṃ samādiyitvā divasaṃ vītināmetvā amaccagaṇaparivuto alaṅkatamahātale pācīnasīhapañjarābhimukho dhammayuttaṃ kathento nisinno hoti. Atha naṃ mātali rathābhiruhanatthaṃ nimantetvā ādāya agamāsi. Tamatthaṃ pakāsento satthā imā gāthā abhāsi –</paragraph>
    <hangnum line="898" number="203"></hangnum>
    <gatha1 line="899"> ‘‘Devaputto <pageBreak edition="Vipassana Research Institut" number="4.0318" /> mahiddhiko, mātali devasārathi;</gatha1>
    <gathalast line="900">Nimantayittha rājānaṃ, vedehaṃ mithilaggahaṃ.</gathalast>
    <hangnum line="901" number="204"></hangnum>
    <gatha1 line="902"> ‘‘Ehimaṃ rathamāruyha, rājaseṭṭha disampati;</gatha1>
    <gatha2 line="903">Devā dassanakāmā te, tāvatiṃsā saindakā;</gatha2>
    <gathalast line="904">Saramānā hi te devā, sudhammāyaṃ samacchare.</gathalast>
    <hangnum line="905" number="205"></hangnum>
    <gatha1 line="906"> ‘‘Tato ca rājā sādhino, vedeho mithilaggaho;</gatha1>
    <gatha2 line="907">Sahassayuttamāruyha, agā devāna santike;</gatha2>
    <gathalast line="908">Taṃ devā paṭinandiṃsu, disvā rājānamāgataṃ.</gathalast>
    <hangnum line="909" number="206"></hangnum>
    <gatha1 line="910"> ‘‘Svāgataṃ te mahārāja, atho te adurāgataṃ;</gatha1>
    <gathalast line="911">Nisīda dāni rājīsi, devarājassa santike.</gathalast>
    <hangnum line="912" number="207"></hangnum>
    <gatha1 line="913"> ‘‘Sakkopi paṭinandittha, vedehaṃ mithilaggahaṃ;</gatha1>
    <gathalast line="914">Nimantayittha kāmehi, āsanena ca vāsavo.</gathalast>
    <hangnum line="915" number="208"></hangnum>
    <gatha1 line="916"> ‘‘Sādhu khosi anuppatto, āvāsaṃ vasavattinaṃ;</gatha1>
    <gatha2 line="917">Vasa devesu rājīsi, sabbakāmasamiddhisu;</gatha2>
    <gathalast line="918">Tāvatiṃsesu devesu, bhuñja kāme amānuse’’ti.</gathalast>
    <paragraph line="919">Tattha <bold>samacchare</bold>ti acchanti. <bold>Agā devāna santike</bold>ti devānaṃ santikaṃ agamāsi. Tasmiñhi rathaṃ abhiruhitvā ṭhite ratho ākāsaṃ pakkhandi, so mahājanassa olokentasseva antaradhāyi. Mātali rājānaṃ devalokaṃ nesi <pageBreak edition="Pali Text Society" number="4.0357" />. Taṃ disvā devatā ca sakko ca haṭṭhatuṭṭhā paccuggamanaṃ katvā <pageBreak edition="Myanmar" number="4.0357" /> paṭisanthāraṃ kariṃsu. Tamatthaṃ dassetuṃ <bold>‘‘taṃ devā’’</bold>tiādi vuttaṃ. Tattha <bold>paṭinandiṃsū</bold>ti punappunaṃ nandiṃsu. <bold>Āsanena cā</bold>ti rājānaṃ āliṅgitvā ‘‘idha nisīdā’’ti attano paṇḍukambalasilāsanena ca kāmehi ca nimantesi, upaḍḍharajjaṃ datvā ekāsane nisīdāpesīti attho.</paragraph>
    <paragraph line="920">Tattha sakkena devaraññā dasayojanasahassaṃ devanagaraṃ aḍḍhatiyā ca accharākoṭiyo vejayantapāsādañca <pageBreak edition="Vipassana Research Institut" number="4.0319" /> majjhe bhinditvā dinnaṃ sampattiṃ anubhavantassa manussagaṇanāya satta vassasatāni atikkantāni. Tenattabhāvena devaloke vasanakaṃ puññaṃ khīṇaṃ, anabhirati uppannā, tasmā sakkena saddhiṃ sallapanto gāthamāha –</paragraph>
    <hangnum line="921" number="209"></hangnum>
    <gatha1 line="922"> ‘‘Ahaṃ pure saggagato ramāmi, naccehi gītehi ca vāditehi;</gatha1>
    <gatha2 line="923">So dāni ajja na ramāmi sagge, āyuṃ nu khīṇo maraṇaṃ nu santike;</gatha2>
    <gathalast line="924">Udāhu mūḷhosmi janindaseṭṭhā’’ti.</gathalast>
    <paragraph line="925">Tattha <bold>āyuṃ nu khīṇo</bold>ti kiṃ nu mama sarasena jīvitindriyaṃ khīṇaṃ, udāhu upacchedakakammavasena maraṇaṃ santike jātanti pucchati. <bold>Janindaseṭṭhā</bold>ti janindānaṃ devānaṃ seṭṭha.</paragraph>
    <paragraph line="926">Atha naṃ sakko āha –</paragraph>
    <hangnum line="927" number="210"></hangnum>
    <gatha1 line="928"> ‘‘Na tāyu khīṇaṃ maraṇañca dūre, na cāpi mūḷho naravīraseṭṭha;</gatha1>
    <gathalast line="929">Tuyhañca puññāni parittakāni, yesaṃ vipākaṃ idha vedayittho.</gathalast>
    <hangnum line="930" number="211"></hangnum>
    <gatha1 line="931"> ‘‘Vasa devānubhāvena, rājaseṭṭha disampati;</gatha1>
    <gathalast line="932">Tāvatiṃsesu devesu, bhuñja kāme amānuse’’ti.</gathalast>
    <paragraph line="933">Tattha <bold>‘‘parittakānī’’</bold>ti idaṃ tena attabhāvena devaloke vipākadāyakāni puññāni sandhāya vuttaṃ, itarāni panassa puññāni pathaviyaṃ paṃsu viya appamāṇāni. <bold>Vasa devānubhāvenā</bold>ti ahaṃ te attano puññāni <pageBreak edition="Myanmar" number="4.0358" /> majjhe bhinditvā dassāmi, mamānubhāvena vasāti taṃ samassāsento āha.</paragraph>
    <paragraph line="934">Atha <pageBreak edition="Pali Text Society" number="4.0358" /> naṃ paṭikkhipanto mahāsatto āha –</paragraph>
    <hangnum line="935" number="212"></hangnum>
    <gatha1 line="936"> ‘‘Yathā yācitakaṃ yānaṃ, yathā yācitakaṃ dhanaṃ;</gatha1>
    <gathalast line="937">Evaṃsampadamevetaṃ, yaṃ parato dānapaccayā.</gathalast>
    <hangnum line="938" number="213"></hangnum>
    <gatha1 line="939"> ‘‘Na <pageBreak edition="Vipassana Research Institut" number="4.0320" /> cāhametamicchāmi, yaṃ parato dānapaccayā;</gatha1>
    <gathalast line="940">Sayaṃkatāni puññāni, taṃ me āveṇikaṃ dhanaṃ.</gathalast>
    <hangnum line="941" number="214"></hangnum>
    <gatha1 line="942"> ‘‘Sohaṃ gantvā manussesu, kāhāmi kusalaṃ bahuṃ;</gatha1>
    <gatha2 line="943">Dānena samacariyāya, saṃyamena damena ca;</gatha2>
    <gathalast line="944">Yaṃ katvā sukhito hoti, na ca pacchānutappatī’’ti.</gathalast>
    <paragraph line="945">Tattha <bold>yaṃ parato dānapaccayā</bold>ti yaṃ parena dinnattā labbhati, taṃ yācitakasadisameva hoti. Yācitakañhi tuṭṭhakāle denti, atuṭṭhakāle acchinditvā gaṇhantīti vadati. <bold>Samacariyāyā</bold>ti kāyādīhi pāpassa akaraṇena. <bold>Saṃyamenā</bold>ti sīlasaṃyamena. <bold>Damenā</bold>ti indriyadamanena. <bold>Yaṃ katvā</bold>ti yaṃ karitvā sukhito ceva hoti na ca pacchānutappati, tathārūpameva kammaṃ karissāmīti.</paragraph>
    <paragraph line="946">Athassa vacanaṃ sutvā sakko mātaliṃ āṇāpesi ‘‘gaccha, tāta, sādhinarājānaṃ mithilaṃ netvā uyyāne otārehī’’ti. So tathā akāsi. Rājā uyyāne caṅkamati. Atha naṃ uyyānapālo disvā pucchitvā gantvā nāradarañño ārocesi. So rañño āgatabhāvaṃ sutvā ‘‘tvaṃ purato gantvā uyyānaṃ sajjetvā tassa ca mayhañca dve āsanāni paññāpehī’’ti uyyānapālaṃ uyyojesi. So tathā akāsi. Atha naṃ rājā pucchi ‘‘kassa dve āsanāni paññāpesī’’ti? ‘‘Ekaṃ tumhākaṃ, ekaṃ amhākaṃ rañño’’ti. Atha naṃ rājā ‘‘ko añño satto mama santike āsane nisīdissatī’’ti vatvā ekasmiṃ nisīditvā ekasmiṃ pāde ṭhapesi. Nāradarājā āgantvā tassa pāde vanditvā ekamantaṃ nisīdi. So kirassa sattamo panattā. Tadā kira vassasatāyukakālova hoti. Mahāsatto pana attano puññabalena ettakaṃ kālaṃ vītināmesi. So nāradaṃ hatthe gahetvā uyyāne vicaranto tisso gāthā abhāsi –</paragraph>
    <hangnum line="947" number="215"></hangnum>
    <gatha1 line="948"> ‘‘Imāni <pageBreak edition="Myanmar" number="4.0359" /> tāni khettāni, imaṃ nikkhaṃ sukuṇḍalaṃ;</gatha1>
    <gathalast line="949">Imā tā haritānūpā, imā najjo savantiyo.</gathalast>
    <hangnum line="950" number="216"></hangnum>
    <gatha1 line="951"> ‘‘Imā <pageBreak edition="Pali Text Society" number="4.0359" /> tā pokkharaṇī rammā, cakkavākapakūjitā;</gatha1>
    <gatha2 line="952">Mandālakehi sañchannā, padumuppalakehi ca;</gatha2>
    <gathalast line="953">Yassimāni mamāyiṃsu, kiṃ nu te disataṃ gatā.</gathalast>
    <hangnum line="954" number="217"></hangnum>
    <gatha1 line="955"> ‘‘Tānīdha <pageBreak edition="Vipassana Research Institut" number="4.0321" /> khettāni so bhūmibhāgo, teyeva ārāmavanūpacārā;</gatha1>
    <gathalast line="956">Tameva mayhaṃ janataṃ apassato, suññaṃva me nārada khāyate disā’’ti.</gathalast>
    <paragraph line="957">Tattha <bold>khettānī</bold>ti bhūmibhāge sandhāyāha. <bold>Imaṃ nikkha</bold>nti imaṃ tādisameva udakaniddhamanaṃ. <bold>Sukuṇḍala</bold>nti sobhanena musalapavesanakuṇḍalena samannāgataṃ. <bold>Haritānūpā</bold>ti udakaniddhamanassa ubhosu passesu haritatiṇasañchannā anūpabhūmiyo. <bold>Yassimāni mamāyiṃsū</bold>ti tāta nārada, ye mama upaṭṭhākā ca orodhā ca imasmiṃ uyyāne mahantena yasena mayā saddhiṃ vicarantā imāni ṭhānāni mamāyiṃsu piyāyiṃsu, kataraṃ nu te disataṃ gatā, kattha te pesitā. <bold>Tānīdha khettānī</bold>ti imasmiṃ uyyāne tāneva etāni uparopanakaviruhanaṭṭhānāni. <bold>Teyeva ārāmavanūpacārā</bold>ti ime teyeva ārāmavanūpacārā, vihārabhūmiyoti attho.</paragraph>
    <paragraph line="958">Atha naṃ nārado āha – ‘‘deva, tumhākaṃ devalokagatānaṃ idāni satta vassasatāni, ahaṃ vo sattamo panattā, tumhākaṃ upaṭṭhākā ca orodhā ca maraṇamukhaṃ pattā, idaṃ vo attano santakaṃ rajjaṃ, anubhavatha na’’nti. Rājā ‘‘tāta nārada, nāhaṃ idhāgacchanto rajjatthāya āgato, puññakaraṇatthāyamhi āgato, ahaṃ puññameva karissāmī’’ti vatvā gāthā āha –</paragraph>
    <hangnum line="959" number="218"></hangnum>
    <gatha1 line="960"> ‘‘Diṭṭhā mayā vimānāni, obhāsentā catuddisā;</gatha1>
    <gathalast line="961">Sammukhā devarājassa, tidasānañca sammukhā.</gathalast>
    <hangnum line="962" number="219"></hangnum>
    <gatha1 line="963"> ‘‘Vutthaṃ <pageBreak edition="Myanmar" number="4.0360" /> me bhavanaṃ dibyaṃ, bhuttā kāmā amānusā;</gatha1>
    <gathalast line="964">Tāvatiṃsesu devesu, sabbakāmasamiddhisu.</gathalast>
    <hangnum line="965" number="220"></hangnum>
    <gatha1 line="966"> ‘‘Sohaṃ etādisaṃ hitvā, puññāyamhi idhāgato;</gatha1>
    <gathalast line="967">Dhammameva carissāmi, nāhaṃ rajjena atthiko.</gathalast>
    <hangnum line="968" number="221"></hangnum>
    <gatha1 line="969"> ‘‘Adaṇḍāvacaraṃ <pageBreak edition="Vipassana Research Institut" number="4.0322" /><pageBreak edition="Pali Text Society" number="4.0360" /> maggaṃ, sammāsambuddhadesitaṃ;</gatha1>
    <gathalast line="970">Taṃ maggaṃ paṭipajjissaṃ, yena gacchanti subbatā’’ti.</gathalast>
    <paragraph line="971">Tattha <bold>vutthaṃ me bhavanaṃ dibya</bold>nti vejayantaṃ sandhāya āha. <bold>Sohaṃ etādisa</bold>nti tāta nārada, sohaṃ buddhañāṇena aparicchindanīyaṃ evarūpaṃ kāmaguṇasampattiṃ pahāya puññakaraṇatthāya idhāgato. <bold>Adaṇḍāvacara</bold>nti adaṇḍehi nikkhittadaṇḍahatthehi avacaritabbaṃ sammādiṭṭhipurekkhāraṃ aṭṭhaṅgikaṃ maggaṃ. <bold>Subbatā</bold>ti yena maggena subbatā sabbaññubuddhā gacchanti, ahampi agatapubbaṃ disaṃ gantuṃ bodhitale nisīditvā tameva maggaṃ paṭipajjissāmīti.</paragraph>
    <paragraph line="972">Evaṃ bodhisatto imā gāthāyo sabbaññutaññāṇena saṅkhipitvā kathesi. Nārado punapi āha – ‘‘rajjaṃ, deva, anusāsā’’ti. ‘‘Tāta, na me rajjenattho, satta vassasatāni vigataṃ dānaṃ sattāheneva dātukāmamhī’’ti. Nārado ‘‘sādhū’’ti tassa vacanaṃ sampaṭicchitvā mahādānaṃ paṭiyādesi. Rājā sattāhaṃ dānaṃ datvā sattame divase kālaṃ katvā tāvatiṃsabhavaneyeva nibbatti.</paragraph>
    <paragraph line="973">Satthā imaṃ dhammadesanaṃ āharitvā ‘‘evaṃ vasitabbayuttakaṃ uposathakammaṃ nāmā’’ti dassetvā saccāni pakāsetvā jātakaṃ samodhānesi, saccapariyosāne uposathikesu upāsakesu keci sotāpattiphale, keci sakadāgāmiphale, keci anāgāmiphale patiṭṭhahiṃsu. Tadā nāradarājā sāriputto ahosi, mātali ānando, sakko anuruddho, sādhinarājā pana ahameva ahosinti.</paragraph>
    <centered line="974">Sādhinajātakavaṇṇanā ekādasamā.</centered>
    <hangnum line="975"></hangnum>
    <paragraph line="976"> [495] 12. Dasabrāhmaṇajātakavaṇṇanā</paragraph>
    <paragraph line="977"><bold>Rājā</bold><pageBreak edition="Myanmar" number="4.0361" /><bold>avoca vidhura</bold>nti idaṃ satthā jetavane viharanto asadisadānaṃ ārabbha kathesi. Taṃ aṭṭhakanipāte <bold>ādittajātake</bold> (jā. 1.8.69 ādayo) vitthāritameva. Rājā kira taṃ dānaṃ dadanto satthāraṃ jeṭṭhakaṃ katvā pañca bhikkhusatāni vicinitvā gaṇhitvā mahākhīṇāsavānaṃyeva adāsi. Athassa guṇakathaṃ kathentā ‘‘āvuso, rājā asadisadānaṃ dadanto vicinitvā mahapphalaṭṭhāne adāsī’’ti dhammasabhāyaṃ kathaṃ samuṭṭhāpesuṃ. Satthā āgantvā ‘‘kāya <pageBreak edition="Vipassana Research Institut" number="4.0323" /> nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, yaṃ kosalarājā <pageBreak edition="Pali Text Society" number="4.0361" /> mādisassa buddhassa upaṭṭhāko hutvā viceyyadānaṃ deti, porāṇakapaṇḍitā anuppanne buddhepi viceyyadānaṃ adaṃsū’’ti vatvā atītaṃ āhari.</paragraph>
    <paragraph line="978">Atīte kururaṭṭhe indapatthanagare yudhiṭṭhilagotto korabyo nāma rājā rajjaṃ kāresi. Tassa vidhuro nāma amacco atthañca dhammañca anusāsati. Rājā sakalajambudīpaṃ khobhetvā mahādānaṃ deti. Taṃ gahetvā bhuñjantesu ekopi pañcasīlamattaṃ rakkhanto nāma natthi, sabbe dussīlāva, dānaṃ rājānaṃ na toseti. Rājā ‘‘viceyyadānaṃ mahapphala’’nti sīlavantānaṃ dātukāmo hutvā cintesi ‘‘vidhurapaṇḍitena saddhiṃ mantayissāmī’’ti. So taṃ upaṭṭhānaṃ āgataṃ āsane nisīdāpetvā pañhaṃ pucchi. Tamatthaṃ pakāsento satthā upaḍḍhagāthamāha –</paragraph>
    <hangnum line="979" number="222"></hangnum>
    <gatha1 line="980"> ‘‘Rājā avoca vidhuraṃ, dhammakāmo yudhiṭṭhilo’’ti;</gatha1>
    <paragraph line="981">Parato rañño ca vidhurassa ca vacanapaṭivacanaṃ hoti –</paragraph>
    <gathalast line="982">‘‘Brāhmaṇe vidhura pariyesa, sīlavante bahussute.</gathalast>
    <hangnum line="983" number="223"></hangnum>
    <gatha1 line="984"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="985">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="986" number="224"></hangnum>
    <gatha1 line="987"> ‘‘Dullabhā brāhmaṇā deva, sīlavanto bahussutā;</gatha1>
    <gathalast line="988">Viratā methunā dhammā, ye te bhuñjeyyu bhojanaṃ.</gathalast>
    <hangnum line="989" number="225"></hangnum>
    <gatha1 line="990"> ‘‘Dasa <pageBreak edition="Myanmar" number="4.0362" /> khalu mahārāja, yā tā brāhmaṇajātiyo;</gatha1>
    <gathalast line="991">Tesaṃ vibhaṅgaṃ vicayaṃ, vitthārena suṇohi me.</gathalast>
    <hangnum line="992" number="226"></hangnum>
    <gatha1 line="993"> ‘‘Pasibbake gahetvāna, puṇṇe mūlassa saṃvute;</gatha1>
    <gathalast line="994">Osadhikāyo ganthenti, nhāpayanti japanti ca.</gathalast>
    <hangnum line="995" number="227"></hangnum>
    <gatha1 line="996"> ‘‘Tikicchakasamā rāja, tepi vuccanti brāhmaṇā;</gatha1>
    <gathalast line="997">Akkhātā te mahārāja, tādise nipatāmase.</gathalast>
    <hangnum line="998" number="228"></hangnum>
    <gatha1 line="999"> ‘‘Apetā <pageBreak edition="Vipassana Research Institut" number="4.0324" /><pageBreak edition="Pali Text Society" number="4.0362" /> te ca brahmaññā, (iti rājā korabyo)</gatha1>
    <gatha2 line="1000">Na te vuccanti brāhmaṇā;</gatha2>
    <gathalast line="1001">Aññe vidhura pariyesa, sīlavante bahussute.</gathalast>
    <hangnum line="1002" number="229"></hangnum>
    <gatha1 line="1003"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1004">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1005" number="230"></hangnum>
    <gatha1 line="1006"> ‘‘Kiṅkiṇikāyo gahetvā, ghosenti puratopi te;</gatha1>
    <gathalast line="1007">Pesanānipi gacchanti, rathacariyāsu sikkhare.</gathalast>
    <hangnum line="1008" number="231"></hangnum>
    <gatha1 line="1009"> ‘‘Paricārakasamā rāja, tepi vuccanti brāhmaṇā;</gatha1>
    <gathalast line="1010">Akkhātā te mahārāja, tādise nipatāmase.</gathalast>
    <hangnum line="1011" number="232"></hangnum>
    <gatha1 line="1012"> ‘‘Apetā te ca brahmaññā, (iti rājā korabyo)</gatha1>
    <gatha2 line="1013">Na te vuccanti brāhmaṇā;</gatha2>
    <gathalast line="1014">Aññe vidhura pariyesa, sīlavante bahussute.</gathalast>
    <hangnum line="1015" number="233"></hangnum>
    <gatha1 line="1016"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1017">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1018" number="234"></hangnum>
    <gatha1 line="1019"> ‘‘Kamaṇḍaluṃ gahetvāna, vaṅkadaṇḍañca brāhmaṇā;</gatha1>
    <gatha2 line="1020">Paccupessanti rājāno, gāmesu nigamesu ca;</gatha2>
    <gathalast line="1021">Nādinne vuṭṭhahissāma, gāmamhi vā vanamhi vā.</gathalast>
    <hangnum line="1022" number="235"></hangnum>
    <gatha1 line="1023"> ‘‘Niggāhakasamā <pageBreak edition="Myanmar" number="4.0363" /> rāja, tepi vuccanti brāhmaṇā;</gatha1>
    <gathalast line="1024">Akkhātā te mahārāja, tādise nipatāmase.</gathalast>
    <hangnum line="1025" number="236"></hangnum>
    <gatha1 line="1026"> ‘‘Apetā te ca brahmaññā, (iti rājā korabyo)</gatha1>
    <gatha2 line="1027">Na te vuccanti brāhmaṇā;</gatha2>
    <gathalast line="1028">Aññe vidhura pariyesa, sīlavante bahussute.</gathalast>
    <hangnum line="1029" number="237"></hangnum>
    <gatha1 line="1030"> ‘‘Virate <pageBreak edition="Vipassana Research Institut" number="4.0325" /> methunā dhammā, ye me bhuñjeyyu bhojanaṃ;</gatha1>
    <gathalast line="1031">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1032" number="238"></hangnum>
    <gatha1 line="1033"> ‘‘Parūḷhakacchanakhalomā, paṅkadantā rajassirā;</gatha1>
    <gathalast line="1034">Okiṇṇā rajareṇūhi, yācakā vicaranti te.</gathalast>
    <hangnum line="1035" number="239"></hangnum>
    <gatha1 line="1036"> ‘‘Khāṇughātasamā rāja, tepi vuccanti brāhmaṇā;</gatha1>
    <gathalast line="1037">Akkhātā te mahārāja, tādise nipatāmase.</gathalast>
    <hangnum line="1038" number="240"></hangnum>
    <gatha1 line="1039"> ‘‘Apetā <pageBreak edition="Pali Text Society" number="4.0363" /> te ca brahmaññā, (iti rājā korabyo)</gatha1>
    <gatha2 line="1040">Na te vuccanti brāhmaṇā;</gatha2>
    <gathalast line="1041">Aññe vidhura pariyesa, sīlavante bahussute.</gathalast>
    <hangnum line="1042" number="241"></hangnum>
    <gatha1 line="1043"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1044">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1045" number="242"></hangnum>
    <gatha1 line="1046"> ‘‘Harītakaṃ āmalakaṃ, ambaṃ jambuṃ vibhītakaṃ;</gatha1>
    <gathalast line="1047">Labujaṃ dantapoṇāni, beluvā badarāni ca.</gathalast>
    <hangnum line="1048" number="243"></hangnum>
    <gatha1 line="1049"> ‘‘Rājāyatanaṃ ucchupuṭaṃ, dhūmanettaṃ madhuañjanaṃ;</gatha1>
    <gathalast line="1050">Uccāvacāni paṇiyāni, vipaṇenti janādhipa.</gathalast>
    <hangnum line="1051" number="244"></hangnum>
    <gatha1 line="1052"> ‘‘Vāṇijakasamā rāja, tepi vuccanti brāhmaṇā;</gatha1>
    <gathalast line="1053">Akkhātā te mahārāja, tādise nipatāmase.</gathalast>
    <hangnum line="1054" number="245"></hangnum>
    <gatha1 line="1055"> ‘‘Apetā te ca brahmaññā, (iti rājā korabyo)</gatha1>
    <gatha2 line="1056">Na te vuccanti brāhmaṇā;</gatha2>
    <gathalast line="1057">Aññe vidhura pariyesa, sīlavante bahussute.</gathalast>
    <hangnum line="1058" number="246"></hangnum>
    <gatha1 line="1059"> ‘‘Virate <pageBreak edition="Vipassana Research Institut" number="4.0326" /><pageBreak edition="Myanmar" number="4.0364" /> methunā dhammā, ye me bhuñjeyyu bhojanaṃ;</gatha1>
    <gathalast line="1060">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1061" number="247"></hangnum>
    <gatha1 line="1062"> ‘‘Kasivāṇijjaṃ kārenti, posayanti ajeḷake;</gatha1>
    <gathalast line="1063">Kumāriyo pavecchanti, vivāhantāvahanti ca.</gathalast>
    <hangnum line="1064" number="248"></hangnum>
    <gatha1 line="1065"> ‘‘Samā ambaṭṭhavessehi, tepi vuccanti brāhmaṇā;</gatha1>
    <gathalast line="1066">Akkhātā te mahārāja, tādise nipatāmase.</gathalast>
    <hangnum line="1067" number="249"></hangnum>
    <gatha1 line="1068"> ‘‘Apetā te ca brahmaññā, (iti rājā korabyo)</gatha1>
    <gatha2 line="1069">Na te vuccanti brāhmaṇā;</gatha2>
    <gathalast line="1070">Aññe vidhura pariyesa, sīlavante bahussute.</gathalast>
    <hangnum line="1071" number="250"></hangnum>
    <gatha1 line="1072"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1073">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1074" number="251"></hangnum>
    <gatha1 line="1075"> ‘‘Nikkhittabhikkhaṃ <pageBreak edition="Pali Text Society" number="4.0364" /> bhuñjanti, gāmesveke purohitā;</gatha1>
    <gathalast line="1076">Bahū te paripucchanti, aṇḍacchedā nilañchakā.</gathalast>
    <hangnum line="1077" number="252"></hangnum>
    <gatha1 line="1078"> ‘‘Pasūpi tattha haññanti, mahiṃsā sūkarā ajā;</gatha1>
    <gatha2 line="1079">Goghātakasamā rāja, tepi vuccanti brāhmaṇā;</gatha2>
    <gathalast line="1080">Akkhātā te mahārāja, tādise nipatāmase.</gathalast>
    <hangnum line="1081" number="253"></hangnum>
    <gatha1 line="1082"> ‘‘Apetā te ca brahmaññā, (iti rājā korabyo)</gatha1>
    <gatha2 line="1083">Na te vuccanti brāhmaṇā;</gatha2>
    <gathalast line="1084">Aññe vidhura pariyesa, sīlavante bahussute.</gathalast>
    <hangnum line="1085" number="254"></hangnum>
    <gatha1 line="1086"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1087">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1088" number="255"></hangnum>
    <gatha1 line="1089"> ‘‘Asicammaṃ <pageBreak edition="Vipassana Research Institut" number="4.0327" /> gahetvāna, khaggaṃ paggayha brāhmaṇā;</gatha1>
    <gathalast line="1090">Vessapathesu tiṭṭhanti, satthaṃ abbāhayantipi.</gathalast>
    <hangnum line="1091" number="256"></hangnum>
    <gatha1 line="1092"> ‘‘Samā gopanisādehi, tepi vuccanti brāhmaṇā;</gatha1>
    <gathalast line="1093">Akkhātā te mahārāja, tādise nipatāmase.</gathalast>
    <hangnum line="1094" number="257"></hangnum>
    <gatha1 line="1095"> ‘‘Apetā <pageBreak edition="Myanmar" number="4.0365" /> te ca brahmaññā, (iti rājā korabyo)</gatha1>
    <gatha2 line="1096">Na te vuccanti brāhmaṇā;</gatha2>
    <gathalast line="1097">Aññe vidhura pariyesa, sīlavante bahussute.</gathalast>
    <hangnum line="1098" number="258"></hangnum>
    <gatha1 line="1099"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1100">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1101" number="259"></hangnum>
    <gatha1 line="1102"> ‘‘Araññe kuṭikaṃ katvā, kuṭāni kārayanti te;</gatha1>
    <gathalast line="1103">Sasabiḷāre bādhenti, āgodhā macchakacchapaṃ.</gathalast>
    <hangnum line="1104" number="260"></hangnum>
    <gatha1 line="1105"> ‘‘Te luddakasamā rāja, tepi vuccanti brāhmaṇā;</gatha1>
    <gathalast line="1106">Akkhātā te mahārāja, tādise nipatāmase.</gathalast>
    <hangnum line="1107" number="261"></hangnum>
    <gatha1 line="1108"> ‘‘Apetā te ca brahmaññā, (iti rājā korabyo)</gatha1>
    <gatha2 line="1109">Na te vuccanti brāhmaṇā;</gatha2>
    <gathalast line="1110">Aññe vidhura pariyesa, sīlavante bahussute.</gathalast>
    <hangnum line="1111" number="262"></hangnum>
    <gatha1 line="1112"> ‘‘Virate <pageBreak edition="Pali Text Society" number="4.0365" /> methunā dhammā, ye me bhuñjeyyu bhojanaṃ;</gatha1>
    <gathalast line="1113">Dakkhiṇaṃ samma dassāma, yattha dinnaṃ mahapphalaṃ.</gathalast>
    <hangnum line="1114" number="263"></hangnum>
    <gatha1 line="1115"> ‘‘Aññe dhanassa kāmā hi, heṭṭhāmañce pasakkitā;</gatha1>
    <gathalast line="1116">Rājāno upari nhāyanti, somayāge upaṭṭhite.</gathalast>
    <hangnum line="1117" number="264"></hangnum>
    <gatha1 line="1118"> ‘‘Malamajjakasamā <pageBreak edition="Vipassana Research Institut" number="4.0328" /> rāja, tepi vuccanti brāhmaṇā;</gatha1>
    <gathalast line="1119">Akkhātā te mahārāja, tādise nipatāmase.</gathalast>
    <hangnum line="1120" number="265"></hangnum>
    <gatha1 line="1121"> ‘‘Apetā te ca brahmaññā, (iti rājā korabyo)</gatha1>
    <gatha2 line="1122">Na te vuccanti brāhmaṇā;</gatha2>
    <gathalast line="1123">Aññe vidhura pariyesa, sīlavante bahussute.</gathalast>
    <hangnum line="1124" number="266"></hangnum>
    <gatha1 line="1125"> ‘‘Virate methunā dhammā, ye me bhuñjeyyu bhojanaṃ;</gatha1>
    <gathalast line="1126">Dakkhiṇaṃ samma dassāma, yattha dinnaṃ mahapphala’’nti.</gathalast>
    <paragraph line="1127">Tattha <bold>sīlavante</bold>ti maggenāgatasīle. <bold>Bahussute</bold>ti paṭivedhabahussute. <bold>Dakkhiṇa</bold>nti dānaṃ. <bold>Ye te</bold>ti ye dhammikā samaṇabrāhmaṇā tava dānaṃ <pageBreak edition="Myanmar" number="4.0366" /> bhuñjeyyuṃ, te dullabhā. <bold>Brāhmaṇajātiyo</bold>ti brāhmaṇakulāni. <bold>Tesaṃ vibhaṅgaṃ vicaya</bold>nti tesaṃ brāhmaṇānaṃ vibhaṅgaṃ mama paññāya vicitabhāvaṃ vitthārena suṇohi. <bold>Saṃvute</bold>ti baddhamukhe. <bold>Osadhikāyo ganthentī</bold>ti ‘‘idaṃ imassa rogassa bhesajjaṃ, idaṃ imassa rogassa bhesajja’’nti evaṃ siloke bandhitvā manussānaṃ denti. <bold>Nhāpayantī</bold>ti nahāpanaṃ nāma karonti. <bold>Japanti cā</bold>ti bhūtavijjaṃ parivattenti. <bold>Tikicchakasamā</bold>ti vejjasadisā. <bold>Tepi vuccantī</bold>ti tepi ‘‘brāhmaṇā vā mayaṃ, abrāhmaṇā vā’’ti ajānitvā vejjakammena jīvikaṃ kappentā vohārena ‘‘brāhmaṇā’’ti vuccanti. <bold>Akkhātā te</bold>ti ime te mayā vejjabrāhmaṇā nāma akkhātā. <bold>Nipatāmase</bold>ti vadehi dāni, kiṃ tādise brāhmaṇe nipatāma, nimantanatthāya upasaṅkamāma, atthi te etehi atthoti pucchati. <bold>Brahmaññā</bold>ti brāhmaṇadhammato. <bold>Na te vuccantī</bold>ti te bāhitapāpatāya brāhmaṇā nāma na vuccanti.</paragraph>
    <paragraph line="1128"><bold>Kiṅkiṇikāyo</bold>ti mahārāja, aparepi brāhmaṇā attano brāhmaṇadhammaṃ chaḍḍetvā jīvikatthāya rājarājamahāmattānaṃ purato kaṃsatāḷe gahetvā vādentā gāyantā gacchanti. <bold>Pesanānipī</bold>ti dāsakammakarā viya pesanānipi gacchanti. <bold>Rathacariyāsū</bold>ti rathasippaṃ sikkhanti. <bold>Paricārakasamā</bold>ti dāsakammakarasadisā. <bold>Vaṅkadaṇḍa</bold>nti <pageBreak edition="Pali Text Society" number="4.0366" /> vaṅkadaṇḍakaṭṭhaṃ. <bold>Paccupessanti rājāno</bold>ti rājarājamahāmatte paṭicca āgamma sandhāya upasevanti. <bold>Gāmesu nigamesu cā</bold>ti tesaṃ nivesanadvāre nisīdanti. <bold>Niggāhakasamā</bold>ti niggahakārakehi balisādhakarājapurisehi samā. Yathā te purisā ‘‘aggahetvā na gamissāmā’’ti niggahaṃ katvā gaṇhantiyeva, tathā ‘‘gāme vā <pageBreak edition="Vipassana Research Institut" number="4.0329" /> vane vā aladdhā marantāpi na vuṭṭhahissāmā’’ti upavasanti. <bold>Tepī</bold>ti tepi balisādhakasadisā pāpadhammā.</paragraph>
    <paragraph line="1129"><bold>Rajareṇūhī</bold>ti rajehi ca paṃsūhi ca okiṇṇā. <bold>Yācakā</bold>ti dhanayācakā. <bold>Khāṇughātasamā</bold>ti malīnasarīratāya jhāmakhette khāṇughātakehi bhūmiṃ khaṇitvā jhāmakhāṇukauddharaṇakamanussehi samānā, ‘‘aggahetvā na gamissāmā’’ti niccalabhāvena ṭhitattā nikhaṇitvā ṭhapitavatikhāṇukā viyātipi attho. <bold>Tepī</bold>ti tepi tathā laddhaṃ dhanaṃ vaḍḍhiyā payojetvā puna tatheva ṭhitattā dussīlā brāhmaṇā.</paragraph>
    <paragraph line="1130"><bold>Ucchupuṭa</bold>nti <pageBreak edition="Myanmar" number="4.0367" /> ucchuñceva phāṇitapuṭañca. <bold>Madhuañjana</bold>nti madhuñceva añjanañca. <bold>Uccāvacānī</bold>ti mahagghaappagghāni. <bold>Paṇiyānī</bold>ti bhaṇḍāni. <bold>Vipaṇentī</bold>ti vikkiṇanti. <bold>Tepī</bold>ti tepi imāni ettakāni vikkiṇitvā jīvikakappakā vāṇijakabrāhmaṇā. <bold>Posayantī</bold>ti gorasavikkayena jīvikakappanatthaṃ posenti. <bold>Pavecchantī</bold>ti attano dhītaro hiraññasuvaṇṇaṃ gahetvā paresaṃ denti. Te evaṃ paresaṃ dadamānā vivāhanti nāma, attano puttānaṃ atthāya gaṇhamānā āvāhanti nāma. <bold>Ambaṭṭhavessehī</bold>ti kuṭumbikehi ceva gahapatīhi ca samā, tepi vohāravasena ‘‘brāhmaṇā’’ti vuccanti.</paragraph>
    <paragraph line="1131"><bold>Nikkhittabhikkha</bold>nti gāmapurohitā hutvā attano atthāya nibaddhabhikkhaṃ. <bold>Bahū te</bold>ti bahū janā ete gāmapurohite nakkhattamuhuttamaṅgalāni pucchanti. <bold>Aṇḍacchedā nilañchakā</bold>ti bhatiṃ gahetvā balibaddānaṃ aṇḍacchedakā ceva tisūlādiaṅkakaraṇena lañchakā ca, lakkhaṇakārakāti attho. <bold>Tatthā</bold>ti tesaṃ gāmapurohitānaṃ gehesu maṃsavikkiṇanatthaṃ ete pasuādayopi haññanti. <bold>Tepī</bold>ti tepi goghātakasamā brāhmaṇāti vuccanti.</paragraph>
    <paragraph line="1132"><bold>Asicamma</bold>nti asilaṭṭhiñceva kaṇḍavāraṇañca. <bold>Vessapathesū</bold>ti vāṇijānaṃ gamanamaggesu. <bold>Satthaṃ abbāhayantī</bold>ti satthavāhānaṃ hatthato satampi sahassampi gahetvā satthe corāṭaviṃ atibāhenti. <bold>Gopanisādehī</bold>ti gopālakehi ceva nisādehi ca gāmaghātakacorehi samāti vuttaṃ. <bold>Tepī</bold>ti tepi evarūpā brāhmaṇāti vuccanti. <bold>Kuṭāni kārayanti te</bold>ti kūṭapāsādīni ropenti. <bold>Sasabiḷāre</bold>ti sase ceva biḷāre ca. Etena thalacare mige dasseti. <bold>Āgodhā macchakacchapa</bold>nti thalajesu tāva āgodhato mahante ca khuddake ca pāṇayo bādhenti mārenti, jalajesu macchakacchape. <bold>Tepī</bold>ti tepi luddakasamā <pageBreak edition="Pali Text Society" number="4.0367" /> brāhmaṇāti vuccanti.</paragraph>
    <paragraph line="1133"><bold>Aññe</bold><pageBreak edition="Vipassana Research Institut" number="4.0330" /><bold>dhanassa kāmā hī</bold>ti apare brāhmaṇā dhanaṃ patthentā. <bold>Heṭṭhāmañce pasakkitā</bold>ti ‘‘kalipavāhakammaṃ kāressāmā’’ti ratanamayaṃ mañcaṃ kāretvā tassa heṭṭhā nipannā acchanti. Atha nesaṃ somayāge upaṭṭhite rājāno upari nahāyanti, te kira somayāge niṭṭhite āgantvā <pageBreak edition="Myanmar" number="4.0368" /> tasmiṃ mañce nisīdanti. Atha ne aññe brāhmaṇā ‘‘kaliṃ pavāhessāmā’’ti nahāpenti. Ratanamañco ceva rañño rājālaṅkāro ca sabbo heṭṭhāmañce nipannasseva hoti. <bold>Tepī</bold>ti tepi malamajjakehi nahāpitehi sadisā brāhmaṇāti vuccanti.</paragraph>
    <paragraph line="1134">Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –</paragraph>
    <hangnum line="1135" number="267"></hangnum>
    <gatha1 line="1136"> ‘‘Atthi kho brāhmaṇā deva, sīlavanto bahussutā;</gatha1>
    <gathalast line="1137">Viratā methunā dhammā, ye te bhuñjeyyu bhojanaṃ.</gathalast>
    <hangnum line="1138" number="268"></hangnum>
    <gatha1 line="1139"> ‘‘Ekañca bhattaṃ bhuñjanti, na ca majjaṃ pivanti te;</gatha1>
    <gathalast line="1140">Akkhātā te mahārāja, tādise nipatāmase’’ti.</gathalast>
    <paragraph line="1141">Tattha <bold>sīlavanto</bold>ti ariyasīlena samannāgatā. <bold>Bahussutā</bold>ti paṭivedhabāhusaccena samannāgatā. <bold>Tādise</bold>ti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.</paragraph>
    <paragraph line="1142">Rājā tassa kathaṃ sutvā pucchi ‘‘samma vidhura, evarūpā aggadakkhiṇeyyā brāhmaṇā kahaṃ vasantī’’ti? Uttarahimavante nandamūlakapabbhāre, mahārājāti. ‘‘Tena hi, paṇḍita, tava balena mayhaṃ te brāhmaṇe pariyesā’’ti tuṭṭhamānaso gāthamāha –</paragraph>
    <hangnum line="1143" number="269"></hangnum>
    <gatha1 line="1144"> ‘‘Ete kho brāhmaṇā vidhura, sīsavanto bahussutā;</gatha1>
    <gathalast line="1145">Ete vidhura pariyesa, khippañca ne nimantayā’’ti.</gathalast>
    <paragraph line="1146">Mahāsatto ‘‘sādhū’’ti tassa vacanaṃ sampaṭicchitvā ‘‘tena hi, mahārāja, nagaraṃ alaṅkārāpetvā sabbe nagaravāsino dānaṃ datvā uposathaṃ adhiṭṭhāya samādinnasīlā hontū’’ti bheriṃ carāpetvā ‘‘tumhepi saddhiṃ parijanena uposathaṃ samādiyathā’’ti vatvā sayaṃ pātova bhuñjitvā uposathaṃ samādāya sāyanhasamaye jātipupphapuṇṇaṃ suvaṇṇasamuggaṃ āharāpetvā raññā <pageBreak edition="Vipassana Research Institut" number="4.0331" /> saddhiṃ pañcapatiṭṭhitaṃ patiṭṭhahitvā <pageBreak edition="Pali Text Society" number="4.0368" /> paccekabuddhānaṃ guṇe anussaritvā vanditvā ‘‘uttarahimavante nandamūlakapabbhāravāsino pañcasatā paccekabuddhā sve amhākaṃ bhikkhaṃ gaṇhantū’’ti nimantetvā ākāse aṭṭha pupphamuṭṭhiyo vissajjesi. Tadā tattha pañcasatā paccekabuddhā vasanti, pupphāni gantvā tesaṃ upari patiṃsu. Te āvajjentā taṃ kāraṇaṃ <pageBreak edition="Myanmar" number="4.0369" /> ñatvā ‘‘mārisā, vidhurapaṇḍitena nimantitamha, na kho panesa ittarasatto, buddhaṅkuro esa, imasmiṃyeva kappe buddho bhavissati, karissāmassa saṅgaha’’nti nimantanaṃ adhivāsayiṃsu. Mahāsatto pupphānaṃ anāgamanasaññāya adhivāsitabhāvaṃ ñatvā ‘‘mahārāja, sve paccekabuddhā āgamissanti, sakkārasammānaṃ karohī’’ti āha. Rājā punadivase mahāsakkāraṃ katvā mahātale mahārahāni āsanāni paññapesi. Paccekabuddhā anotattadahe katasarīrapaṭijagganā velaṃ sallakkhetvā ākāsenāgantvā rājaṅgaṇe otariṃsu. Rājā ca bodhisatto ca pasannamānasā tesaṃ hatthato pattāni gahetvā pāsādaṃ āropetvā nisīdāpetvā dakkhiṇodakaṃ datvā paṇītena khādanīyena bhojanīyena parivisiṃsu. Bhattakiccapariyosāne ca punadivasatthāyāti evaṃ satta divase nimantetvā mahādānaṃ datvā sattame divase sabbaparikkhāre adaṃsu. Te anumodanaṃ katvā ākāsena tattheva gatā, parikkhārāpi tehi saddhiṃyeva gatā.</paragraph>
    <paragraph line="1147">Satthā imaṃ dhammadesanaṃ āharitvā ‘‘anacchariyaṃ, bhikkhave, kosalarañño mama upaṭṭhākassa sato viceyyadānaṃ dātuṃ, porāṇakapaṇḍitā anuppannepi buddhe dānaṃ adaṃsuyevā’’ti vatvā jātakaṃ samodhānesi – ‘‘tadā rājā ānando ahosi, vidhurapaṇḍito pana ahameva ahosi’’nti.</paragraph>
    <centered line="1148">Dasabrāhmaṇajātakavaṇṇanā dvādasamā.</centered>
    <hangnum line="1149"></hangnum>
    <paragraph line="1150"> [496] 13. Bhikkhāparamparajātakavaṇṇanā</paragraph>
    <paragraph line="1151"><bold>Sukhumālarūpaṃ</bold><pageBreak edition="Pali Text Society" number="4.0369" /><bold>disvā</bold>ti idaṃ satthā jetavane viharanto aññataraṃ kuṭumbikaṃ ārabbha kathesi. So kira saddho ahosi pasanno, tathāgatassa ceva saṅghassa ca nibaddhaṃ mahāsakkāraṃ karoti. Athekadivasaṃ cintesi ‘‘ahaṃ buddharatanassa ceva saṅgharatanassa ca paṇītāni khādanīyabhojanīyāni ceva sukhumavatthāni ca dento niccaṃ mahāsakkāraṃ karomi, idāni dhammaratanassapi karissāmi, kathaṃ nu kho tassa sakkāraṃ karontena <pageBreak edition="Myanmar" number="4.0370" /> kattabba’’nti. So bahūni gandhamālādīni <pageBreak edition="Vipassana Research Institut" number="4.0332" /> ādāya jetavanaṃ gantvā satthāraṃ vanditvā pucchi ‘‘ahaṃ, bhante, dhammaratanassa sakkāraṃ kattukāmomhi, kathaṃ nu kho tassa sakkāraṃ karontena kattabba’’nti. Atha naṃ satthā āha – ‘‘sace dhammaratanassa sakkāraṃ kattukāmo, dhammabhaṇḍāgārikassa ānandassa sakkāraṃ karohī’’ti. So ‘‘sādhū’’ti paṭissuṇitvā theraṃ nimantetvā punadivase mahantena sakkārena attano gehaṃ netvā mahārahe āsane nisīdāpetvā gandhamālādīhi pūjetvā nānaggarasabhojanaṃ datvā mahagghe ticīvarappahonake sāṭake adāsi. Theropi ‘‘ayaṃ sakkāro dhammaratanassa kato, na mayhaṃ anucchaviko, aggasāvakassa dhammasenāpatissa anucchaviko’’ti cintetvā piṇḍapātañca vatthāni ca vihāraṃ haritvā sāriputtattherassa adāsi. Sopi ‘‘ayaṃ sakkāro dhammaratanassa kato, ekantena dhammassāmino sammāsambuddhasseva anucchaviko’’ti cintetvā dasabalassa adāsi. Satthā attano uttaritaraṃ adisvā piṇḍapātaṃ paribhuñji, cīvarasāṭake aggahesi.</paragraph>
    <paragraph line="1152">Bhikkhū dhammasabhāyaṃ kathaṃ samuṭṭhāpesuṃ ‘‘āvuso, asuko nāma kuṭumbiko ‘dhammaratanassa sakkāraṃ karomī’ti dhammabhaṇḍāgārikassa ānandattherassa adāsi. Thero ‘nāyaṃ mayhaṃ anucchaviko’ti dhammasenāpatino adāsi, sopi ‘nāyaṃ mayhaṃ anucchaviko’ti tathāgatassa adāsi. Tathāgato aññaṃ uttaritaraṃ apassanto attano dhammassāmitāya ‘mayhameveso anucchaviko’ti taṃ piṇḍapātaṃ paribhuñji, cīvarasāṭakepi gaṇhi, evaṃ so piṇḍapāto yathānucchavikatāya dhammassāminova pādamūlaṃ gato’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva piṇḍapāto paramparā yathānucchavikaṃ gacchati, pubbepi anuppanne buddhe agamāsiyevā’’ti vatvā atītaṃ āhari.</paragraph>
    <paragraph line="1153">Atīte <pageBreak edition="Pali Text Society" number="4.0370" /> bārāṇasiyaṃ brahmadatto agatigamanaṃ pahāya dasa rājadhamme akopento dhammena rajjaṃ kāresi. Evaṃ santepissa vinicchayo suñño viya ahosi. Rājā attano aguṇagavesako hutvā antonivesanādīni <pageBreak edition="Myanmar" number="4.0371" /> pariggaṇhanto antepure ca antonagare ca dvāragāmesu ca attano aguṇaṃ kathentaṃ adisvā ‘‘janapade gavesissāmī’’ti amaccānaṃ rajjaṃ niyyādetvā purohitena saddhiṃ aññātakaveseneva kāsiraṭṭhe caranto kañci aguṇaṃ kathentaṃ adisvā paccante ekaṃ nigamaṃ patvā bahidvārasālāyaṃ nisīdi. Tasmiṃ khaṇe nigamavāsī asītikoṭivibhavo kuṭumbiko mahantena parivārena nhānatitthaṃ gacchanto sālāyaṃ nisinnaṃ suvaṇṇavaṇṇaṃ sukhumālasarīraṃ rājānaṃ disvā uppannasineho sālaṃ pavisitvā paṭisanthāraṃ katvā ‘‘idheva <pageBreak edition="Vipassana Research Institut" number="4.0333" /> hothā’’ti vatvā gehaṃ gantvā nānaggarasabhojanaṃ sampādetvā mahantena parivārena bhattabhājanāni gāhāpetvā agamāsi. Tasmiṃ khaṇe himavantavāsī pañcābhiñño tāpaso āgantvā tattheva nisīdi. Nandamūlakapabbhārato paccekabuddhopi āgantvā tattheva nisīdi.</paragraph>
    <paragraph line="1154">Kuṭumbiko rañño hatthadhovanaudakaṃ datvā nānaggarasehi sūpabyañjanehi bhattapātiṃ sajjetvā rañño upanesi. Rājā naṃ gahetvā purohitassa brāhmaṇassa adāsi. Brāhmaṇo gahetvā tāpasassa adāsi. Tāpaso paccekabuddhassa santikaṃ gantvā vāmahatthena bhattapātiṃ, dakkhiṇahatthena kamaṇḍaluṃ gahetvā dakkhiṇodakaṃ datvā patte bhattaṃ pakkhipi. So kañci animantetvā anāpucchitvā paribhuñji. Tassa bhattakiccapariyosāne kuṭumbiko cintesi ‘‘mayā rañño bhattaṃ dinnaṃ, raññā brāhmaṇassa, brāhmaṇena tāpasassa, tāpasena paccekabuddhassa, paccekabuddho kañci anāpucchitvā paribhuñji, kiṃ nu kho imesaṃ ettakaṃ dānakāraṇaṃ, kiṃ imassa kañci anāpucchitvāva <pageBreak edition="Pali Text Society" number="4.0371" /> bhuñjanakāraṇaṃ, anupubbena te pucchissāmī’’ti. So ekekaṃ upasaṅkamitvā vanditvā pucchi. Tepissa kathesuṃ –</paragraph>
    <hangnum line="1155" number="270"></hangnum>
    <gatha1 line="1156"> ‘‘Sukhumālarūpaṃ disvā, raṭṭhā vivanamāgataṃ;</gatha1>
    <gathalast line="1157">Kuṭāgāravarūpetaṃ, mahāsayanamupāsitaṃ.</gathalast>
    <hangnum line="1158" number="271"></hangnum>
    <gatha1 line="1159"> ‘‘Tassa te pemakenāhaṃ, adāsiṃ vaḍḍhamodanaṃ;</gatha1>
    <gathalast line="1160">Sālīnaṃ vicitaṃ bhattaṃ, suciṃ maṃsūpasecanaṃ.</gathalast>
    <hangnum line="1161" number="272"></hangnum>
    <gatha1 line="1162"> ‘‘Taṃ tvaṃ bhattaṃ paṭiggayha, brāhmaṇassa adāsayi;</gatha1>
    <gathalast line="1163">Attānaṃ anasitvāna, koyaṃ dhammo namatthu te.</gathalast>
    <hangnum line="1164" number="273"></hangnum>
    <gatha1 line="1165"> ‘‘Ācariyo <pageBreak edition="Myanmar" number="4.0372" /> brāhmaṇo mayhaṃ, kiccākiccesu byāvaṭo;</gatha1>
    <gathalast line="1166">Garu ca āmantanīyo ca, dātumarahāmi bhojanaṃ.</gathalast>
    <hangnum line="1167" number="274"></hangnum>
    <gatha1 line="1168"> ‘‘Brāhmaṇaṃ dāni pucchāmi, gotamaṃ rājapūjitaṃ;</gatha1>
    <gathalast line="1169">Rājā te bhattaṃ pādāsi, suciṃ maṃsūpasecanaṃ.</gathalast>
    <hangnum line="1170" number="275"></hangnum>
    <gatha1 line="1171"> ‘‘Taṃ <pageBreak edition="Vipassana Research Institut" number="4.0334" /> tvaṃ bhattaṃ paṭiggayha, isissa bhojanaṃ adā;</gatha1>
    <gathalast line="1172">Akhettaññūsi dānassa, koyaṃ dhammo namatthu te.</gathalast>
    <hangnum line="1173" number="276"></hangnum>
    <gatha1 line="1174"> ‘‘Bharāmi puttadāre ca, gharesu gadhito ahaṃ;</gatha1>
    <gathalast line="1175">Bhuñje mānusake kāme, anusāsāmi rājino.</gathalast>
    <hangnum line="1176" number="277"></hangnum>
    <gatha1 line="1177"> ‘‘Āraññikassa isino, cirarattaṃ tapassino;</gatha1>
    <gathalast line="1178">Vuḍḍhassa bhāvitattassa, dātumarahāmi bhojanaṃ.</gathalast>
    <hangnum line="1179" number="278"></hangnum>
    <gatha1 line="1180"> ‘‘Isiñca dāni pucchāmi, kisaṃ dhamanisanthataṃ;</gatha1>
    <gathalast line="1181">Parūḷhakacchanakhalomaṃ, paṅkadantaṃ rajassiraṃ.</gathalast>
    <hangnum line="1182" number="279"></hangnum>
    <gatha1 line="1183"> ‘‘Eko araññe viharasi, nāvakaṅkhasi jīvitaṃ;</gatha1>
    <gathalast line="1184">Bhikkhu kena tayā seyyo, yassa tvaṃ bhojanaṃ adā.</gathalast>
    <hangnum line="1185" number="280"></hangnum>
    <gatha1 line="1186"> ‘‘Khaṇantālukalambāni, bilālitakkalāni ca;</gatha1>
    <gathalast line="1187">Dhunaṃ sāmākanīvāraṃ, saṅghāriyaṃ pasāriyaṃ.</gathalast>
    <hangnum line="1188" number="281"></hangnum>
    <gatha1 line="1189"> ‘‘Sākaṃ bhisaṃ madhuṃ maṃsaṃ, badarāmalakāni ca;</gatha1>
    <gathalast line="1190">Tāni āharitvā bhuñjāmi, atthi me so pariggaho.</gathalast>
    <hangnum line="1191" number="282"></hangnum>
    <gatha1 line="1192"> ‘‘Pacanto <pageBreak edition="Pali Text Society" number="4.0372" /> apacantassa, amamassa sakiñcano;</gatha1>
    <gathalast line="1193">Anādānassa sādāno, dātumarahāmi bhojanaṃ.</gathalast>
    <hangnum line="1194" number="283"></hangnum>
    <gatha1 line="1195"> ‘‘Bhikkhuñca dāni pucchāmi, tuṇhīmāsīna subbataṃ;</gatha1>
    <gathalast line="1196">Isi te bhattaṃ pādāsi, suciṃ maṃsūpasecanaṃ.</gathalast>
    <hangnum line="1197" number="284"></hangnum>
    <gatha1 line="1198"> ‘‘Taṃ tvaṃ bhattaṃ paṭiggayha, tuṇhī bhuñjasi ekako;</gatha1>
    <gathalast line="1199">Nāññaṃ kañci nimantesi, koyaṃ dhammo namatthu te.</gathalast>
    <hangnum line="1200" number="285"></hangnum>
    <gatha1 line="1201"> ‘‘Na <pageBreak edition="Vipassana Research Institut" number="4.0335" /> pacāmi na pācemi, na chindāmi na chedaye;</gatha1>
    <gathalast line="1202">Taṃ maṃ akiñcanaṃ ñatvā, sabbapāpehi ārataṃ.</gathalast>
    <hangnum line="1203" number="286"></hangnum>
    <gatha1 line="1204"> ‘‘Vāmena <pageBreak edition="Myanmar" number="4.0373" /> bhikkhamādāya, dakkhiṇena kamaṇḍaluṃ;</gatha1>
    <gathalast line="1205">Isi me bhattaṃ pādāsi, suciṃ maṃsūpasecanaṃ.</gathalast>
    <hangnum line="1206" number="287"></hangnum>
    <gatha1 line="1207"> ‘‘Ete hi dātumarahanti, samamā sapariggahā;</gatha1>
    <gathalast line="1208">Paccanīkamahaṃ maññe, yo dātāraṃ nimantaye’’ti.</gathalast>
    <paragraph line="1209">Tattha <bold>vivana</bold>nti nirudakāraññasadisaṃ imaṃ paccantaṃ āgataṃ. <bold>Kūṭāgāravarūpeta</bold>nti kūṭāgāravarena upagataṃ, ekaṃ varakūṭāgāravāsinanti attho. <bold>Mahāsayanamupāsita</bold>nti tattheva supaññattaṃ sirisayanaṃ upāsitaṃ. <bold>Tassa te</bold>ti evarūpaṃ taṃ disvā ahaṃ pemamakāsiṃ, tassa te pemakena. <bold>Vaḍḍhamodana</bold>nti uttamodanaṃ. <bold>Vicita</bold>nti apagatakhaṇḍakāḷakehi vicitataṇḍulehi kataṃ. <bold>Adāsayī</bold>ti adāsi. <bold>Attāna</bold>nti attanā, ayameva vā pāṭho. <bold>Anasitvānā</bold>ti abhuñjitvā. <bold>Koyaṃ dhammo</bold>ti mahārāja, ko esa tumhākaṃ sabhāvo. <bold>Namatthu te</bold>ti namo tava atthu, yo tvaṃ attanā abhuñjitvā parassa adāsi.</paragraph>
    <paragraph line="1210"><bold>Ācariyo</bold>ti kuṭumbika esa mayhaṃ ācārasikkhāpako ācariyo. <bold>Byāvaṭo</bold>ti ussuko. <bold>Āmantanīyo</bold>ti āmantetabbayuttako mayā dinnaṃ bhattaṃ gahetuṃ anurūpo. <bold>Dātumarahāmī</bold>ti ‘‘ahaṃ evarūpassa ācariyassa bhojanaṃ dātuṃ arahāmī’’ti rājā brāhmaṇassa guṇaṃ vaṇṇesi. <bold>Akhettaññūsī</bold>ti nāhaṃ dānassa khettaṃ, mayi dinnaṃ mahapphalaṃ na hotīti evaṃ attānaṃ dānassa akhettaṃ jānāsi maññeti. <bold>Anusāsāmī</bold>ti attano atthaṃ pahāya rañño atthañca dhammañca anusāsāmi.</paragraph>
    <paragraph line="1211">Evaṃ attano aguṇaṃ kathetvā <bold>āraññikassā</bold>ti isino guṇaṃ kathesi. <bold>Isino</bold>ti sīlādiguṇapariyesakassa. <bold>Tapassino</bold>ti tapanissitassa. <bold>Vuḍḍhassā</bold>ti <pageBreak edition="Pali Text Society" number="4.0373" /> paṇḍitassa guṇavuḍḍhassa. <bold>Nāvakaṅkhasī</bold>ti sayaṃ dullabhabhojano hutvā evarūpaṃ bhojanaṃ aññassa desi, kiṃ attano jīvitaṃ na kaṅkhasi. <bold>Bhikkhu kenā</bold>ti ayaṃ bhikkhu katarena guṇena tayā seṭṭhataro.</paragraph>
    <paragraph line="1212"><bold>Khaṇantālukalambānī</bold>ti <pageBreak edition="Vipassana Research Institut" number="4.0336" /><pageBreak edition="Myanmar" number="4.0374" /> khaṇanto ālūni ceva tālakandāni ca. <bold>Bilālitakkalāni cā</bold>ti bilālikandatakkalakandāni ca. <bold>Dhunaṃ sāmākanīvāra</bold>nti sāmākañca nīvārañca dhunitvā. <bold>Saṅghāriyaṃ pasāriya</bold>nti ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā koṭṭetvā taṇḍule ādāya pacitvā bhuñjāmīti vadati. <bold>Sāka</bold>nti yaṃ kiñci sūpeyyapaṇṇaṃ. <bold>Maṃsa</bold>nti sīhabyagghavighāsādimaṃsaṃ. <bold>Tāni āharitvā</bold>ti tāni sākādīni āharitvā. <bold>Amamassā</bold>ti taṇhādiṭṭhimamattarahitassa. <bold>Sakiñcano</bold>ti sapalibodho. <bold>Anādānassā</bold>ti niggahaṇassa. <bold>Dātumarahāmī</bold>ti evarūpassa paccekabuddhassa attanā laddhabhojanaṃ dātuṃ arahāmi.</paragraph>
    <paragraph line="1213"><bold>Tuṇhīmāsīna</bold>nti kiñci avatvā nisinnaṃ. <bold>Akiñcana</bold>nti rāgakiñcanādīhi rahitaṃ. <bold>Ārata</bold>nti virataṃ sabbapāpāni pahāya ṭhitaṃ. <bold>Kamaṇḍalu</bold>nti kuṇḍikaṃ. <bold>Ete hī</bold>ti ete rājādayo tayo janāti hatthaṃ pasāretvā te niddisanto evamāha. <bold>Dātumarahantī</bold>ti mādisassa dātuṃ arahanti. <bold>Paccanīka</bold>nti paccanīkapaṭipadaṃ. Dāyakassa hi nimantanaṃ ekavīsatiyā anesanāsu aññatarāya piṇḍapātapariyesanāya jīvikakappanasaṅkhātā micchājīvapaṭipatti nāma hoti.</paragraph>
    <paragraph line="1214">Tassa vacanaṃ sutvā kuṭumbiko attamano dve osānagāthā abhāsi –</paragraph>
    <hangnum line="1215" number="288"></hangnum>
    <gatha1 line="1216"> ‘‘Atthāya vata me ajja, idhāgacchi rathesabho;</gatha1>
    <gathalast line="1217">Sohaṃ ajja pajānāmi, yattha dinnaṃ mahapphalaṃ.</gathalast>
    <hangnum line="1218" number="289"></hangnum>
    <gatha1 line="1219"> ‘‘Raṭṭhesu giddhā rājāno, kiccākiccesu brāhmaṇā;</gatha1>
    <gathalast line="1220">Isī mūlaphale giddhā, vippamuttā ca bhikkhavo’’ti.</gathalast>
    <paragraph line="1221">Tattha <bold>rathesabho</bold>ti rājānaṃ sandhāyāha. <bold>Kiccākiccesū</bold>ti rañño kiccakaraṇīyesu. <bold>Bhikkhavo</bold>ti paccekabuddhā bhikkhavo pana sabbabhavehi vippamuttā.</paragraph>
    <paragraph line="1222">Paccekabuddho <pageBreak edition="Myanmar" number="4.0375" /> tassa dhammaṃ desetvā sakaṭṭhānameva gato, tathā tāpaso. Rājā pana katipāhaṃ tassa santike vasitvā bārāṇasimeva gato.</paragraph>
    <paragraph line="1223">Satthā <pageBreak edition="Pali Text Society" number="4.0374" /> imaṃ dhammadesanaṃ āharitvā ‘‘na, bhikkhave, idāneva piṇḍapāto yathānucchavikaṃ gacchati <pageBreak edition="Vipassana Research Institut" number="4.0337" />, pubbepi gatoyevā’’ti vatvā jātakaṃ samodhānesi – ‘‘tadā kuṭumbiko dhammaratanassa sakkārakārako kuṭumbiko ahosi, rājā ānando, purohito sāriputto, himavantatāpaso pana ahameva ahosi’’nti.</paragraph>
    <centered line="1224">Bhikkhāparamparajātakavaṇṇanā terasamā.</centered>
    <paragraph line="1225">Jātakuddānaṃ –</paragraph>
    <gatha1 line="1226">Kedāraṃ candakinnarī, ukkusuddālabhisakaṃ;</gatha1>
    <gathalast line="1227">Suruci pañcuposathaṃ, mahāmorañca tacchakaṃ.</gathalast>
    <gatha1 line="1228">Mahāvāṇija sādhinaṃ, dasabrāhmaṇajātakaṃ;</gatha1>
    <gathalast line="1229">Bhikkhāparamparāpi ca, terasāni pakiṇṇake.</gathalast>
    <centered line="1230">Pakiṇṇakanipātavaṇṇanā niṭṭhitā.</centered>
  </content>
</document>