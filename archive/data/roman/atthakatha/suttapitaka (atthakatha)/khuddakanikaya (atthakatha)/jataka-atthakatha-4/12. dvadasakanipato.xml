<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0513a4.att2.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-4/12. dvadasakanipato.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/jataka-atthakatha-4</directory>
    <basename>12. dvadasakanipato</basename>
    <titlePath>12. Dvādasakanipāto - Jātaka-aṭṭhakathā-4 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">12. Dvādasakanipāto</chapter>
    <hangnum line="2"></hangnum>
    <paragraph line="3"> [464] 1. Cūḷakuṇālajātakavaṇṇanā</paragraph>
    <hangnum line="4" number="1-12"></hangnum>
    <gatha1 line="5"><bold>Luddhānaṃ</bold><pageBreak edition="Vipassana Research Institut" number="4.0131" /><pageBreak edition="Pali Text Society" number="4.0144" /><pageBreak edition="Myanmar" number="4.0147" /><bold>lahucittāna</bold>nti idaṃ jātakaṃ <bold>kuṇālajātake</bold> (jā. 2.21.kuṇālajātaka) āvi bhavissati;</gatha1>
    <centered line="6">Cūḷakuṇālajātakavaṇṇanā paṭhamā.</centered>
    <hangnum line="7"></hangnum>
    <paragraph line="8"> [465] 2. Bhaddasālajātakavaṇṇanā</paragraph>
    <paragraph line="9"><bold>Kā tvaṃ suddhehi vatthehī</bold>ti idaṃ satthā jetavane viharanto ñātatthacariyaṃ ārabbha kathesi. Sāvatthiyañhi anāthapiṇḍikassa nivesane pañcannaṃ bhikkhusatānaṃ nibaddhabhojanaṃ pavattati, tathā visākhāya ca kosalarañño ca. Tattha pana kiñcāpi nānaggarasabhojanaṃ dīyati, bhikkhūnaṃ panettha koci vissāsiko natthi, tasmā bhikkhū rājanivesane na bhuñjanti, bhattaṃ gahetvā anāthapiṇḍikassa vā visākhāya vā aññesaṃ vā vissāsikānaṃ gharaṃ gantvā bhuñjanti. Rājā ekadivasaṃ paṇṇākāraṃ āhaṭaṃ ‘‘bhikkhūnaṃ dethā’’ti bhattaggaṃ pesetvā ‘‘bhattagge bhikkhū natthī’’ti vutte ‘‘kahaṃ gatā’’ti pucchitvā ‘‘attano vissāsikagehesu nisīditvā bhuñjantī’’ti sutvā bhuttapātarāso satthu santikaṃ gantvā ‘‘bhante, bhojanaṃ nāma kiṃ parama’’nti pucchi. Vissāsaparamaṃ mahārāja, kañjikamattakampi vissāsikena dinnaṃ madhuraṃ hotīti. Bhante, kena pana saddhiṃ bhikkhūnaṃ vissāso hotīti? ‘‘Ñātīhi vā sekkhakulehi vā, mahārājā’’ti. Tato rājā cintesi ‘‘ekaṃ sakyadhītaraṃ ānetvā aggamahesiṃ karissāmi, evaṃ mayā saddhiṃ bhikkhūnaṃ ñātake viya <pageBreak edition="Pali Text Society" number="4.0145" /> vissāso bhavissatī’’ti. So uṭṭhāyāsanā attano nivesanaṃ gantvā kapilavatthuṃ dūtaṃ pesesi ‘‘dhītaraṃ me detha, ahaṃ tumhehi saddhiṃ ñātibhāvaṃ icchāmī’’ti.</paragraph>
    <paragraph line="10">Sākiyā <pageBreak edition="Vipassana Research Institut" number="4.0132" /><pageBreak edition="Myanmar" number="4.0148" /> dūtavacanaṃ sutvā sannipatitvā mantayiṃsu ‘‘mayaṃ kosalarañño āṇāpavattiṭṭhāne vasāma, sace dārikaṃ na dassāma, mahantaṃ veraṃ bhavissati, sace dassāma, kulavaṃso no bhijjissati, kiṃ nu kho kātabba’’nti. Atha ne mahānāmo āha – ‘‘mā cintayittha, mama dhītā vāsabhakhattiyā nāma nāgamuṇḍāya nāma dāsiyā kucchismiṃ nibbatti. Sā soḷasavassuddesikā uttamarūpadharā sobhaggappattā pitu vaṃsena khattiyajātikā, tamassa ‘khattiyakaññā’ti pesessāmā’’ti. Sākiyā ‘‘sādhū’’ti sampaṭicchitvā dūte pakkosāpetvā ‘‘sādhu, dārikaṃ dassāma, idāneva naṃ gahetvā gacchathā’’ti āhaṃsu. Dūtā cintesuṃ ‘‘ime sākiyā nāma jātiṃ nissāya atimānino, ‘sadisī no’ti vatvā asadisimpi dadeyyuṃ, etehi saddhiṃ ekato bhuñjamānameva gaṇhissāmā’’ti. Te evamāhaṃsu ‘‘mayaṃ gahetvā gacchantā yā tumhehi saddhiṃ ekato bhuñjati, taṃ gahetvā gamissāmā’’ti. Sākiyā tesaṃ nivāsaṭṭhānaṃ dāpetvā ‘‘kiṃ karissāmā’’ti cintayiṃsu. Mahānāmo āha – ‘‘tumhe mā cintayittha, ahaṃ upāyaṃ karissāmi, tumhe mama bhojanakāle vāsabhakhattiyaṃ alaṅkaritvā ānetvā mayā ekasmiṃ kabaḷe gahitamatte ‘deva, asukarājā paṇṇaṃ pahiṇi, imaṃ tāva sāsanaṃ suṇāthā’ti paṇṇaṃ dasseyyāthā’’ti. Te ‘‘sādhū’’ti sampaṭicchitvā tasmiṃ bhuñjamāne kumārikaṃ alaṅkariṃsu.</paragraph>
    <paragraph line="11">Mahānāmo ‘‘dhītaraṃ me ānetha, mayā saddhiṃ bhuñjatū’’ti āha. Atha naṃ alaṅkaritvā tāvadeva thokaṃ papañcaṃ katvā ānayiṃsu. Sā ‘‘pitarā saddhiṃ bhuñjissāmī’’ti ekapātiyaṃ hatthaṃ otāresi. Mahānāmopi tāya saddhiṃ ekapiṇḍaṃ gahetvā mukhe ṭhapesi. Dutiyapiṇḍāya hatthe pasārite ‘‘deva, asukaraññā paṇṇaṃ pahitaṃ, imaṃ tāva sāsanaṃ suṇāthā’’ti paṇṇaṃ upanāmesuṃ. Mahānāmo ‘‘amma, tvaṃ bhuñjāhī’’ti dakkhiṇahatthaṃ <pageBreak edition="Pali Text Society" number="4.0146" /> pātiyāyeva katvā vāmahatthena gahetvā paṇṇaṃ olokesi. Tassa taṃ sāsanaṃ upadhārentasseva itarā bhuñji. So tassā bhuttakāle hatthaṃ dhovitvā mukhaṃ vikkhālesi. Taṃ disvā dūtā ‘‘nicchayenesā etassa dhītā’’ti niṭṭhamakaṃsu, na taṃ antaraṃ jānituṃ sakkhiṃsu. Mahānāmo mahantena parivārena <pageBreak edition="Myanmar" number="4.0149" /> dhītaraṃ pesesi. Dūtāpi naṃ sāvatthiṃ netvā ‘‘ayaṃ kumārikā jātisampannā mahānāmassa dhītā’’ti vadiṃsu. Rājā tussitvā sakalanagaraṃ alaṅkārāpetvā taṃ ratanarāsimhi ṭhapetvā aggamahesiṭṭhāne abhisiñcāpesi. Sā rañño piyā ahosi manāpā.</paragraph>
    <paragraph line="12">Athassā na cirasseva gabbho patiṭṭhahi. Rājā gabbhaparihāramadāsi. Sā dasamāsaccayena suvaṇṇavaṇṇaṃ puttaṃ vijāyi. Athassa nāmaggahaṇadivase rājā attano ayyakassa santikaṃ pesesi ‘‘sakyarājadhītā vāsabhakhattiyā puttaṃ vijāyi, kimassa nāmaṃ karomā’’ti. Taṃ pana sāsanaṃ <pageBreak edition="Vipassana Research Institut" number="4.0133" /> gahetvā gato amacco thokaṃ badhiradhātuko, so gantvā rañño ayyakassārocesi. So taṃ sutvā ‘‘vāsabhakhattiyā puttaṃ avijāyitvāpi sabbaṃ janaṃ abhibhavati, idāni pana ativiya rañño vallabhā bhavissatī’’ti āha. So badhiraamacco ‘‘vallabhā’’ti vacanaṃ dussutaṃ sutvā ‘‘viṭaṭūbho’’ti sallakkhetvā rājānaṃ upagantvā ‘‘deva, kumārassa kira ‘viṭaṭūbho’ti nāmaṃ karothā’’ti āha. Rājā ‘‘porāṇakaṃ no kuladattikaṃ nāmaṃ bhavissatī’’ti cintetvā ‘‘viṭaṭūbho’’ti nāmaṃ akāsi. Tato paṭṭhāya kumāro kumāraparihārena vaḍḍhanto sattavassikakāle aññesaṃ kumārānaṃ mātāmahakulato hatthirūpakaassarūpakādīni āhariyamānāni disvā mātaraṃ pucchi ‘‘amma, aññesaṃ mātāmahakulato paṇṇākāro āhariyati, mayhaṃ koci kiñci na pesesi, kiṃ tvaṃ nimmātā nippitāsī’’ti? Atha naṃ sā ‘‘tāta, sakyarājāno mātāmahā dūre pana vasanti, tena te kiñci na pesentī’’ti vatvā vañcesi.</paragraph>
    <paragraph line="13">Puna soḷasavassikakāle ‘‘amma, mātāmahakulaṃ passitukāmomhī’’ti vatvā ‘‘alaṃ tāta, kiṃ tattha gantvā karissasī’’ti vāriyamānopi punappunaṃ yāci. Athassa mātā ‘‘tena hi <pageBreak edition="Pali Text Society" number="4.0147" /> gacchāhī’’ti sampaṭicchi. So pitu ārocetvā mahantena parivārena nikkhami. Vāsabhakhattiyā puretaraṃ paṇṇaṃ pesesi ‘‘ahaṃ idha sukhaṃ vasāmi, sāmino kiñci antaraṃ mā dassayiṃsū’’ti. Sākiyā viṭaṭūbhassa āgamanaṃ ñatvā ‘‘vandituṃ na sakkā’’ti tassa daharadahare kumārake janapadaṃ pahiṇiṃsu. Kumāre kapilavatthuṃ sampatte sākiyā santhāgāre sannipatiṃsu. Kumāro santhāgāraṃ <pageBreak edition="Myanmar" number="4.0150" /> gantvā aṭṭhāsi. Atha naṃ ‘‘ayaṃ te, tāta, mātāmaho, ayaṃ mātulo’’ti vadiṃsu so sabbe vandamāno vicari. So yāvapiṭṭhiyā rujanappamāṇā vanditvā ekampi attānaṃ vandamānaṃ adisvā ‘‘kiṃ nu kho maṃ vandantā natthī’’ti pucchi. Sākiyā ‘‘tāta, tava kaniṭṭhakumārā janapadaṃ gatā’’ti vatvā tassa mahantaṃ sakkāraṃ kariṃsu. So katipāhaṃ vasitvā mahantena parivārena nikkhami. Athekā dāsī santhāgāre tena nisinnaphalakaṃ ‘‘idaṃ vāsabhakhattiyāya dāsiyā puttassa nisinnaphalaka’’nti akkositvā paribhāsitvā khīrodakena dhovi. Eko puriso attano āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ sutvā taṃ antaraṃ pucchitvā ‘‘vāsabhakhattiyā dāsiyā kucchismiṃ mahānāmasakkassa jātā’’ti ñatvā gantvā balakāyassa kathesi. ‘‘Vāsabhakhattiyā kira dāsiyā dhītā’’ti mahākolāhalaṃ ahosi.</paragraph>
    <paragraph line="14">Kumāro taṃ sutvā ‘‘ete tāva mama nisinnaphalakaṃ khīrodakena dhovantu, ahaṃ pana rajje patiṭṭhitakāle <pageBreak edition="Vipassana Research Institut" number="4.0134" /> etesaṃ galalohitaṃ gahetvā mama nisinnaphalakaṃ dhovissāmī’’ti cittaṃ paṭṭhapesi. Tasmiṃ sāvatthiṃ gate amaccā sabbaṃ pavattiṃ rañño ārocesuṃ. Rājā ‘‘sabbe mayhaṃ dāsidhītaraṃ adaṃsū’’ti sākiyānaṃ kujjhitvā vāsabhakhattiyāya ca puttassa ca dinnaparihāraṃ acchinditvā dāsadāsīhi laddhabbaparihāramattameva dāpesi. Tato katipāhaccayena satthā rājanivesanaṃ āgantvā nisīdi. Rājā satthāraṃ vanditvā ‘‘bhante, tumhākaṃ kira ñātakehi dāsidhītā mayhaṃ dinnā, tenassā ahaṃ saputtāya parihāraṃ acchinditvā dāsadāsīhi laddhabbaparihāramattameva dāpesi’’nti āha. Satthā ‘‘ayuttaṃ, mahārāja, sākiyehi <pageBreak edition="Pali Text Society" number="4.0148" /> kataṃ, dadantehi nāma samānajātikā dātabbā assa. Taṃ pana mahārāja, vadāmi vāsabhakhattiyā khattiyarājadhītā khattiyassa rañño gehe abhisekaṃ labhi, viṭaṭūbhopi khattiyarājānameva paṭicca jāto, mātugottaṃ nāma kiṃ karissati, pitugottameva pamāṇanti porāṇakapaṇḍitā dalidditthiyā kaṭṭhahārikāyapi aggamahesiṭṭhānaṃ adaṃsu, tassā ca kucchimhi jātakumāro dvādasayojanikāya bārāṇasiyā rajjaṃ katvā kaṭṭhavāhanarājā nāma jāto’’ti <bold>kaṭṭhavāhanajātakaṃ</bold> (jā. 1.1.7) kathesi <pageBreak edition="Myanmar" number="4.0151" />. Rājā satthu dhammakathaṃ sutvā ‘‘pitugottameva kira pamāṇa’’nti sutvā tussitvā mātāputtānaṃ pakatiparihārameva dāpesi.</paragraph>
    <paragraph line="15">Rañño pana bandhulo nāma senāpati mallikaṃ nāma attano bhariyaṃ vañjhaṃ ‘‘tava kulagharameva gacchāhī’’ti kusinārameva pesesi. Sā ‘‘satthāraṃ disvāva gamissāmī’’ti jetavanaṃ pavisitvā tathāgataṃ vanditvā ekamantaṃ ṭhitā ‘‘kahaṃ gacchasī’’ti ca puṭṭhā ‘‘sāmiko me, bhante, kulagharaṃ pesesī’’ti vatvā ‘‘kasmā’’ti vuttā ‘‘vañjhā aputtikā, bhante’’ti vatvā satthārā ‘‘yadi evaṃ gamanakiccaṃ natthi, nivattāhī’’ti vuttā tuṭṭhā satthāraṃ vanditvā nivesanameva puna agamāsi. ‘‘Kasmā nivattasī’’ti puṭṭhā ‘‘dasabalena nivattitāmhī’’ti āha. Senāpati ‘‘diṭṭhaṃ bhavissati tathāgatena kāraṇa’’nti āha. Sā na cirasseva gabbhaṃ paṭilabhitvā uppannadohaḷā ‘‘dohaḷo me uppanno’’ti ārocesi. ‘‘Kiṃ dohaḷo’’ti? ‘‘Vesāliyā nagare licchavirājānaṃ abhisekamaṅgalapokkharaṇiṃ otaritvā nhatvā pānīyaṃ pivitukāmāmhi, sāmī’’ti. Senāpati ‘‘sādhū’’ti vatvā sahassathāmadhanuṃ gahetvā taṃ rathaṃ āropetvā sāvatthito nikkhamitvā rathaṃ pājento vesāliṃ pāvisi.</paragraph>
    <paragraph line="16">Tasmiñca kāle kosalarañño bandhulasenāpatinā saddhiṃ ekācariyakule uggahitasippo mahāli nāma licchavī andho licchavīnaṃ atthañca dhammañca anusāsanto dvārasamīpe vasati. So rathassa ummāre paṭighaṭṭanasaddaṃ sutvā ‘‘bandhulamallassa rathapatanasaddo <pageBreak edition="Pali Text Society" number="4.0149" /> eso, ajja licchavīnaṃ <pageBreak edition="Vipassana Research Institut" number="4.0135" /> bhayaṃ uppajjissatī’’ti āha. Pokkharaṇiyā anto ca bahi ca ārakkhā balavā, upari lohajālaṃ patthaṭaṃ, sakuṇānampi okāso natthi. Senāpati pana rathā otaritvā ārakkhake khaggena paharanto palāpetvā lohajālaṃ chinditvā antopokkharaṇiyaṃ bhariyaṃ otāretvā nhāpetvā pāyetvā sayampi nhatvā mallikaṃ rathaṃ āropetvā nagarā nikkhamitvā āgatamaggeneva pāyāsi. Ārakkhakā gantvā licchavīnaṃ ārocesuṃ. Licchavirājāno kujjhitvā pañca rathasatāni āruyha ‘‘bandhulamallaṃ gaṇhissāmā’’ti nikkhamiṃsu. Taṃ pavattiṃ mahālissa ārocesuṃ. Mahāli ‘‘mā gamittha, so hi vo sabbe ghātayissatī’’ti āha. Tepi ‘‘mayaṃ gamissāmayevā’’ti vadiṃsu. Tena hi cakkassa yāva nābhito pathaviṃ paviṭṭhaṭṭhānaṃ <pageBreak edition="Myanmar" number="4.0152" /> disvā nivatteyyātha, tato anivattantā purato asanisaddaṃ viya suṇissatha, tamhā ṭhānā nivatteyyātha, tato anivattantā tumhākaṃ rathadhuresu chiddaṃ passissatha, tamhā ṭhānā nivatteyyātha, purato māgamitthāti. Te tassa vacanena anivattitvā taṃ anubandhiṃsuyeva.</paragraph>
    <paragraph line="17">Mallikā disvā ‘‘rathā, sāmi, paññāyantī’’ti āha. Tena hi ekassa rathassa viya paññāyanakāle mama āroceyyāsīti. Sā yadā sabbe eko viya hutvā paññāyiṃsu, tadā ‘‘ekameva sāmi rathasīsaṃ paññāyatī’’ti āha. Bandhulo ‘‘tena hi imā rasmiyo gaṇhāhī’’ti tassā rasmiyo datvā rathe ṭhitova dhanuṃ āropeti, rathacakkaṃ yāva nābhito pathaviṃ pāvisi, licchavino taṃ ṭhānaṃ disvāpi na nivattiṃsu. Itaro thokaṃ gantvā jiyaṃ pothesi, asanisaddo viya ahosi. Te tatopi na nivattiṃsu, anubandhantā gacchanteva. Bandhulo rathe ṭhitakova ekaṃ saraṃ khipi. So pañcannaṃ rathasatānaṃ rathasīsaṃ chiddaṃ katvā pañca rājasatāni parikarabandhanaṭṭhāne vijjhitvā pathaviṃ pāvisi. Te attano viddhabhāvaṃ ajānitvā ‘‘tiṭṭha re, tiṭṭha re’’ti vadantā anubandhiṃsuyeva. Bandhulo rathaṃ ṭhapetvā ‘‘tumhe matakā, matakehi saddhiṃ mayhaṃ yuddhaṃ nāma natthī’’ti āha. Te ‘‘matakā nāma amhādisā neva hontī’’ti vadiṃsu. ‘‘Tena hi sabbapacchimassa parikaraṃ mocethā’’ti. Te <pageBreak edition="Pali Text Society" number="4.0150" /> mocayiṃsu. So muttamatteyeva maritvā patito. Atha ne ‘‘sabbepi tumhe evarūpā, attano gharāni gantvā saṃvidhātabbaṃ saṃvidahitvā puttadāre anusāsitvā sannāhaṃ mocethā’’ti āha. Te tathā katvā sabbe jīvitakkhayaṃ pattā.</paragraph>
    <paragraph line="18">Bandhulopi mallikaṃ sāvatthiṃ ānesi. Sā soḷasakkhattuṃ yamake putte vijāyi, sabbepi sūrā thāmasampannā ahesuṃ, sabbasippe nipphattiṃ pāpuṇiṃsu. Ekekassapi purisasahassaparivāro ahosi <pageBreak edition="Vipassana Research Institut" number="4.0136" />. Pitarā saddhiṃ rājanivesanaṃ gacchantehi teheva rājaṅgaṇaṃ paripūri. Athekadivasaṃ vinicchaye kūṭaḍḍaparājitā manussā bandhulaṃ āgacchantaṃ disvā mahāravaṃ viravantā vinicchayaamaccānaṃ kūṭaḍḍakāraṇaṃ tassa ārocesuṃ. Sopi vinicchayaṃ gantvā taṃ aḍḍaṃ tīretvā sāmikameva sāmikaṃ, assāmikameva assāmikaṃ <pageBreak edition="Myanmar" number="4.0153" /> akāsi. Mahājano mahāsaddena sādhukāraṃ pavattesi. Rājā ‘‘kimida’’nti pucchitvā tamatthaṃ sutvā tussitvā sabbepi te amacce hāretvā bandhulasseva vinicchayaṃ niyyādesi. So tato paṭṭhāya sammā vinicchini. Tato porāṇakavinicchayikā lañjaṃ alabhantā appalābhā hutvā ‘‘bandhulo rajjaṃ patthetī’’ti rājakule paribhindiṃsu. Rājā taṃ kathaṃ gahetvā cittaṃ niggahetuṃ nāsakkhi, ‘‘imasmiṃ idheva ghātiyamāne garahā me uppajjissatī’’ti puna cintetvā ‘‘payuttapurisehi paccantaṃ paharāpetvā te palāpetvā nivattakāle antarāmagge puttehi saddhiṃ māretuṃ vaṭṭatī’’ti bandhulaṃ pakkosāpetvā ‘‘paccanto kira kupito, tava puttehi saddhiṃ gantvā core gaṇhāhī’’ti pahiṇitvā ‘‘etthevassa dvattiṃsāya puttehi saddhiṃ sīsaṃ chinditvā āharathā’’ti tehi saddhiṃ aññepi samatthe mahāyodhe pesesi. Tasmiṃ paccantaṃ gacchanteyeva ‘‘senāpati kira āgacchatī’’ti sutvāva payuttakacorā palāyiṃsu. So taṃ padesaṃ āvāsāpetvā janapadaṃ saṇṭhapetvā nivatti.</paragraph>
    <paragraph line="19">Athassa nagarato avidūre ṭhāne te yodhā puttehi saddhiṃ sīsaṃ chindiṃsu. Taṃ divasaṃ mallikāya pañcahi bhikkhusatehi saddhiṃ dve aggasāvakā nimantitā honti. Athassā pubbaṇhasamaye ‘‘sāmikassa te saddhiṃ puttehi sīsaṃ chindiṃsū’’ti paṇṇaṃ āharitvā adaṃsu. Sā taṃ pavattiṃ ñatvā <pageBreak edition="Pali Text Society" number="4.0151" /> kassaci kiñci avatvā paṇṇaṃ ucchaṅge katvā bhikkhusaṅghameva parivisi. Athassā paricārikā bhikkhūnaṃ bhattaṃ datvā sappicāṭiṃ āharantiyo therānaṃ purato cāṭiṃ bhindiṃsu. Dhammasenāpati ‘‘upāsike, bhedanadhammaṃ bhinnaṃ, na cintetabba’’nti āha. Sā ucchaṅgato paṇṇaṃ nīharitvā ‘‘dvattiṃsaputtehi saddhiṃ pitu sīsaṃ chinnanti me imaṃ paṇṇaṃ āhariṃsu, ahaṃ idaṃ sutvāpi na cintemi, sappicāṭiyā bhinnāya kiṃ cintemi, bhante’’ti āha. Dhammasenāpati ‘‘animittamanaññāta’’ntiādīni (su. ni. 579) vatvā dhammaṃ desetvā uṭṭhāyāsanā vihāraṃ agamāsi. Sāpi dvattiṃsa suṇisāyo pakkosāpetvā ‘‘tumhākaṃ sāmikā attano purimakammaphalaṃ labhiṃsu, tumhe mā socittha mā paridevittha, rañño upari manopadosaṃ mā karitthā’’ti ovadi.</paragraph>
    <paragraph line="20">Rañño carapurisā taṃ kathaṃ sutvā tesaṃ niddosabhāvaṃ rañño kathayiṃsu. Rājā saṃvegappatto tassā nivesanaṃ gantvā mallikañca suṇisāyo <pageBreak edition="Myanmar" number="4.0154" /> cassā khamāpetvā mallikāya varaṃ adāsi. Sā <pageBreak edition="Vipassana Research Institut" number="4.0137" /> ‘‘gahito me hotū’’ti vatvā tasmiṃ gate matakabhattaṃ datvā nhatvā rājānaṃ upasaṅkamitvā vanditvā ‘‘deva, tumhehi me varo dinno, mayhañca aññena attho natthi, dvattiṃsāya me suṇisānaṃ mama ca kulagharagamanaṃ anujānāthā’’ti āha. Rājā sampaṭicchi. Sā dvattiṃsāya suṇisānaṃ sakakulaṃ pesetvā sayaṃ kusināranagare attano kulagharaṃ agamāsi. Rājā bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi. So pana ‘‘mātulo me iminā mārito’’ti rañño otāraṃ gavesanto vicarati. Rājāpi nipparādhassa bandhulassa māritakālato paṭṭhāya vippaṭisārī cittassādaṃ na labhati, rajjasukhaṃ nānubhoti.</paragraph>
    <paragraph line="21">Tadā satthā sākiyānaṃ veḷuṃ nāma nigamaṃ upanissāya viharati. Rājā tattha gantvā ārāmato avidūre khandhāvāraṃ nivāsetvā ‘‘mahantena parivārena satthāraṃ vandissāmā’’ti vihāraṃ gantvā pañca rājakakudhabhaṇḍāni dīghakārāyanassa datvā ekakova gandhakuṭiṃ pāvisi. Sabbaṃ <bold>dhammacetiyasutta</bold>niyāmeneva (ma. ni. 2.364 ādayo) veditabbaṃ. Tasmiṃ gandhakuṭiṃ paviṭṭhe dīghakārāyano tāni pañca rājakakudhabhaṇḍāni gahetvā viṭaṭūbhaṃ <pageBreak edition="Pali Text Society" number="4.0152" /> rājānaṃ katvā rañño ekaṃ assaṃ ekañca upaṭṭhānakārikaṃ mātugāmaṃ nivattetvā sāvatthiṃ agamāsi. Rājā satthārā saddhiṃ piyakathaṃ kathetvā nikkhanto senaṃ adisvā taṃ mātugāmaṃ pucchitvā taṃ pavattiṃ sutvā ‘‘ahaṃ bhāgineyyaṃ ajātasattuṃ ādāya āgantvā viṭaṭūbhaṃ gahessāmī’’ti rājagahanagaraṃ gacchanto vikāle dvāresu pihitesu nagaraṃ pavisitumasakkonto ekissāya sālāya nipajjitvā vātātapena kilanto rattibhāge tattheva kālamakāsi. Vibhātāya rattiyā ‘‘deva kosalanarinda, idāni anāthosi jāto’’ti vilapantiyā tassā itthiyā saddaṃ sutvā rañño ārocesuṃ. So mātulassa mahantena sakkārena sarīrakiccaṃ kāresi.</paragraph>
    <paragraph line="22">Viṭaṭūbhopi rajjaṃ labhitvā taṃ veraṃ saritvā ‘‘sabbepi sākiye māressāmī’’ti mahatiyā senāya nikkhami. Taṃ divasaṃ satthā paccūsasamaye lokaṃ volokento ñātisaṅghassa vināsaṃ disvā ‘‘ñātisaṅgahaṃ kātuṃ vaṭṭatī’’ti cintetvā pubbaṇhasamaye piṇḍāya caritvā <pageBreak edition="Myanmar" number="4.0155" /> piṇḍapātapaṭikkanto gandhakuṭiyaṃ sīhaseyyaṃ kappetvā sāyanhasamaye ākāsena gantvā kapilavatthusāmante ekasmiṃ kabaracchāye rukkhamūle nisīdi. Tato avidūre viṭaṭūbhassa rajjasīmāya anto sandacchāyo nigrodharukkho atthi, viṭaṭūbho satthāraṃ disvā upasaṅkamitvā vanditvā ‘‘bhante, kiṃkāraṇā evarūpāya uṇhavelāya imasmiṃ kabaracchāye rukkhamūle nisīdatha, etasmiṃ sandacchāye nigrodharukkhamūle nisīdatha, bhante’’ti vatvā ‘‘hotu, mahārāja, ñātakānaṃ chāyā <pageBreak edition="Vipassana Research Institut" number="4.0138" /> nāma sītalā’’ti vutte ‘‘ñātakānaṃ rakkhaṇatthāya satthā āgato bhavissatī’’ti cintetvā satthāraṃ vanditvā sāvatthimeva paccāgami. Satthāpi uppatitvā jetavanameva gato.</paragraph>
    <paragraph line="23">Rājā sākiyānaṃ dosaṃ saritvā dutiyaṃ nikkhamitvā tatheva satthāraṃ passitvā puna nivattitvā tatiyavāre nikkhamitvā tattheva satthāraṃ passitvā nivatti. Catutthavāre pana tasmiṃ nikkhante satthā sākiyānaṃ pubbakammaṃ oloketvā tesaṃ nadiyaṃ visapakkhipanapāpakammassa appaṭibāhirabhāvaṃ ñatvā catutthavāre na agamāsi. Viṭaṭūbharājā khīrapāyake dārake ādiṃ katvā sabbe sākiye ghātetvā galalohitena nisinnaphalakaṃ dhovitvā paccāgami. Satthari tatiyavāre gamanato paccāgantvā punadivase piṇḍāya caritvā <pageBreak edition="Pali Text Society" number="4.0153" /> niṭṭhāpitabhattakicce gandhakuṭiyaṃ pavisante disāhi sannipatitā bhikkhū dhammasabhāyaṃ nisīditvā ‘‘āvuso, satthā attānaṃ dassetvā rājānaṃ nivattāpetvā ñātake maraṇabhayā mocesi, evaṃ ñātakānaṃ atthacaro satthā’’ti bhagavato guṇakathaṃ kathayiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva tathāgato ñātakānaṃ atthaṃ carati, pubbepi cariyevā’’ti vatvā atītaṃ āhari.</paragraph>
    <paragraph line="24">Atīte bārāṇasiyaṃ brahmadatto nāma rājā dasa rājadhamme akopetvā dhammena rajjaṃ kārento ekadivasaṃ cintesi ‘‘jambudīpatale rājāno bahuthambhesu pāsādesu vasanti, tasmā bahūhi thambhehi pāsādakaraṇaṃ nāma anacchariyaṃ, yaṃnūnāhaṃ ekathambhakaṃ pāsādaṃ kāreyyaṃ, evaṃ sabbarājūnaṃ aggarājā bhavissāmī’’ti. So vaḍḍhakī pakkosāpetvā ‘‘mayhaṃ sobhaggappattaṃ ekathambhakaṃ pāsādaṃ karothā’’ti āha. Te ‘‘sādhū’’ti <pageBreak edition="Myanmar" number="4.0156" /> sampaṭicchitvā araññaṃ pavisitvā ujū mahante ekathambhakapāsādārahe bahū rukkhe disvā ‘‘ime rukkhā santi, maggo pana visamo, na sakkā otāretuṃ, rañño ācikkhissāmā’’ti cintetvā tathā akaṃsu. Rājā ‘‘kenaci upāyena saṇikaṃ otārethā’’ti vatvā ‘‘deva, yena kenaci upāyena na sakkā’’ti vutte ‘‘tena hi mama uyyāne ekaṃ rukkhaṃ upadhārethā’’ti āha. Vaḍḍhakī uyyānaṃ gantvā ekaṃ sujātaṃ ujukaṃ gāmanigamapūjitaṃ rājakulatopi laddhabalikammaṃ maṅgalasālarukkhaṃ disvā rañño santikaṃ gantvā tamatthaṃ ārocesuṃ. Rājā ‘‘uyyāne rukkho nāma mama paṭibaddho, gacchatha bho taṃ chindathā’’ti āha. Te ‘‘sādhū’’ti sampaṭicchitvā gandhamālādihatthā uyyānaṃ gantvā rukkhe gandhapañcaṅgulikaṃ datvā suttena parikkhipitvā pupphakaṇṇikaṃ bandhitvā dīpaṃ jāletvā balikammaṃ katvā ‘‘ito <pageBreak edition="Pali Text Society" number="4.0154" /> sattame divase āgantvā rukkhaṃ chindissāma, rājā chindāpeti, imasmiṃ rukkhe nibbattadevatā aññattha gacchatu, amhākaṃ doso natthī’’ti sāvesuṃ.</paragraph>
    <paragraph line="25">Atha <pageBreak edition="Vipassana Research Institut" number="4.0139" /> tasmiṃ nibbatto devaputto taṃ vacanaṃ sutvā ‘‘nissaṃsayaṃ ime vaḍḍhakī imaṃ rukkhaṃ chindissanti, vimānaṃ me nassissati, vimānapariyantikameva kho pana mayhaṃ jīvitaṃ, imañca rakkhaṃ parivāretvā ṭhitesu taruṇasālarukkhesu nibbattānaṃ mama ñātidevatānampi bahūni vimānāni nassissanti. Vimānapariyantikameva mama ñātīnaṃ devatānampi jīvitaṃ, na kho pana maṃ tathā attano vināso bādhati, yathā ñātīnaṃ, tasmā nesaṃ mayā jīvitaṃ dātuṃ vaṭṭatī’’ti cintetvā aḍḍharattasamaye dibbālaṅkārapaṭimaṇḍito rañño sirigabbhaṃ pavisitvā sakalagabbhaṃ ekobhāsaṃ katvā ussisakapasse rodamāno aṭṭhāsi. Rājā taṃ disvā bhītatasito tena saddhiṃ sallapanto paṭhamaṃ gāthamāha –</paragraph>
    <hangnum line="26" number="13"></hangnum>
    <gatha1 line="27"> ‘‘Kā tvaṃ suddhehi vatthehi, aghe vehāyasaṃ ṭhitā;</gatha1>
    <gathalast line="28">Kena tyāssūni vattanti, kuto taṃ bhayamāgata’’nti.</gathalast>
    <paragraph line="29">Tattha <bold>kā tva</bold>nti nāgayakkhasupaṇṇasakkādīsu kā nāma tvanti pucchati. <bold>Vatthehī</bold>ti vacanamattamevetaṃ, sabbepi pana dibbālaṅkāre sandhāyevamāha. <bold>Aghe</bold>ti appaṭighe ākāse. <bold>Vehāyasa</bold>nti tasseva vevacanaṃ. <bold>Kena tyāssūni vattantī</bold>ti kena kāraṇena tava assūni vattanti. <bold>Kuto</bold>ti ñātiviyogadhanavināsādīnaṃ kiṃ nissāya taṃ bhayamāgatanti pucchati.</paragraph>
    <paragraph line="30">Tato <pageBreak edition="Myanmar" number="4.0157" /> devarājā dve gāthā abhāsi –</paragraph>
    <hangnum line="31" number="14"></hangnum>
    <gatha1 line="32"> ‘‘Taveva deva vijite, bhaddasāloti maṃ vidū;</gatha1>
    <gathalast line="33">Saṭṭhi vassasahassāni, tiṭṭhato pūjitassa me.</gathalast>
    <hangnum line="34" number="15"></hangnum>
    <gatha1 line="35"> ‘‘Kārayantā nagarāni, agāre ca disampati;</gatha1>
    <gathalast line="36">Vividhe cāpi pāsāde, na maṃ te accamaññisuṃ;</gathalast>
    <paragraph line="37">Yatheva maṃ te pūjesuṃ, tatheva tvampi pūjayā’’ti.</paragraph>
    <paragraph line="38">Tattha <pageBreak edition="Pali Text Society" number="4.0155" /><bold>tiṭṭhato</bold>ti sakalabārāṇasinagarehi ceva gāmanigamehi ca tayā ca pūjitassa niccaṃ balikammañca sakkārañca labhantassa mayhaṃ imasmiṃ uyyāne tiṭṭhantassa ettako kālo gatoti dasseti. <bold>Nagarānī</bold>ti nagarapaṭisaṅkharaṇakammāni. <bold>Agārecā</bold>ti bhūmigehāni. <bold>Disampatī</bold>ti disānaṃ <pageBreak edition="Vipassana Research Institut" number="4.0140" /> pati, mahārāja. <bold>Na maṃ te</bold>ti te nagarapaṭisaṅkharaṇādīni karontā imasmiṃ nagare porāṇakarājāno maṃ nātimaññisuṃ nātikkamiṃsu na viheṭhayiṃsu, mama nivāsarukkhaṃ chinditvā attano kammaṃ na kariṃsu, mayhaṃ pana sakkārameva kariṃsūti avaca. <bold>Yathevā</bold>ti tasmā yatheva te porāṇakarājāno maṃ pūjayiṃsu, ekopi imaṃ rukkhaṃ na chindāpesi, tvañcāpi maṃ tatheva pūjaya, mā me rukkhaṃ chedayīti.</paragraph>
    <paragraph line="39">Tato rājā dve gāthā abhāsi –</paragraph>
    <hangnum line="40" number="16"></hangnum>
    <gatha1 line="41"> ‘‘Taṃ ivāhaṃ na passāmi, thūlaṃ kāyena te dumaṃ;</gatha1>
    <gathalast line="42">Ārohapariṇāhena, abhirūposi jātiyā.</gathalast>
    <hangnum line="43" number="17"></hangnum>
    <gatha1 line="44"> ‘‘Pāsādaṃ kārayissāmi, ekatthambhaṃ manoramaṃ;</gatha1>
    <gathalast line="45">Tattha taṃ upanessāmi, ciraṃ te yakkha jīvita’’nti.</gathalast>
    <paragraph line="46">Tattha <bold>kāyenā</bold>ti pamāṇena. Idaṃ vuttaṃ hoti – tava pamāṇena taṃ viya thūlaṃ mahantaṃ aññaṃ dumaṃ na passāmi, tvaññeva pana ārohapariṇāhena sujātasaṅkhātāya samasaṇṭhānaujubhāvappakārāya jātiyā ca abhirūpo sobhaggappatto ekathambhapāsādārahoti. <bold>Pāsāda</bold>nti tasmā taṃ chedāpetvā ahaṃ pāsādaṃ kārāpessāmeva. <bold>Tattha ta</bold>nti taṃ <pageBreak edition="Myanmar" number="4.0158" /> panāhaṃ samma devarāja, tattha pāsāde upanessāmi, so tvaṃ mayā saddhiṃ ekato vasanto aggagandhamālādīni labhanto sakkārappatto sukhaṃ jīvissasi, nivāsaṭṭhānābhāvena me vināso bhavissatīti mā cintayi, ciraṃ te yakkha jīvitaṃ bhavissatīti.</paragraph>
    <paragraph line="47">Taṃ sutvā devarājā dve gāthā abhāsi –</paragraph>
    <hangnum line="48" number="18"></hangnum>
    <gatha1 line="49"> ‘‘Evaṃ cittaṃ udapādi, sarīrena vinābhāvo;</gatha1>
    <gathalast line="50">Puthuso maṃ vikantitvā, khaṇḍaso avakantatha.</gathalast>
    <hangnum line="51" number="19"></hangnum>
    <gatha1 line="52"> ‘‘Agge <pageBreak edition="Pali Text Society" number="4.0156" /> ca chetvā majjhe ca, pacchā mūlamhi chindatha;</gatha1>
    <gathalast line="53">Evaṃ me chijjamānassa, na dukkhaṃ maraṇaṃ siyā’’ti.</gathalast>
    <paragraph line="54">Tattha <pageBreak edition="Vipassana Research Institut" number="4.0141" /><bold>evaṃ cittaṃ udapādī</bold>ti yadi evaṃ cittaṃ tava uppannaṃ. <bold>Sarīrena vinābhāvo</bold>ti yadi te mama sarīrena bhaddasālarukkhena saddhiṃ mama vinābhāvo patthito. <bold>Puthuso</bold>ti bahudhā. <bold>Vikantitvā</bold>ti chinditvā. <bold>Khaṇḍaso</bold>ti khaṇḍākhaṇḍaṃ katvā avakantatha. <bold>Agge cā</bold>ti avakantantā pana paṭhamaṃ agge, tato majjhe chetvā sabbapacchā mūle chindatha. Evañhi me chijjamānassa na dukkhaṃ maraṇaṃ siyā, sukhaṃ nu khaṇḍaso bhaveyyāti yācati.</paragraph>
    <paragraph line="55">Tato rājā dve gāthā abhāsi –</paragraph>
    <hangnum line="56" number="20"></hangnum>
    <gatha1 line="57"> ‘‘Hatthapādaṃ yathā chinde, kaṇṇanāsañca jīvato;</gatha1>
    <gathalast line="58">Tato pacchā siro chinde, taṃ dukkhaṃ maraṇaṃ siyā.</gathalast>
    <hangnum line="59" number="21"></hangnum>
    <gatha1 line="60"> ‘‘Sukhaṃ nu khaṇḍaso chinnaṃ, bhaddasāla vanappati;</gatha1>
    <gathalast line="61">Kiṃhetu kiṃ upādāya, khaṇḍaso chinnamicchasī’’ti.</gathalast>
    <paragraph line="62">Tattha <bold>hatthapāda</bold>nti hatthe ca pāde ca. <bold>Taṃ dukkha</bold>nti evaṃ paṭipāṭiyā chijjantassa corassa taṃ maraṇaṃ dukkhaṃ siyā. <bold>Sukhaṃ nū</bold>ti samma bhaddasāla, vajjhappattā corā sukhena maritukāmā sīsacchedaṃ yācanti, na khaṇḍaso chedanaṃ, tvaṃ pana evaṃ yācasi, tena taṃ pucchāmi ‘‘sukhaṃ nu khaṇḍaso chinna’’nti. <bold>Kiṃhetū</bold>ti khaṇḍaso chinnaṃ nāma na sukhaṃ, kāraṇena panettha bhavitabbanti taṃ pucchanto evamāha.</paragraph>
    <paragraph line="63">Athassa <pageBreak edition="Myanmar" number="4.0159" /> ācikkhanto bhaddasālo dve gāthā abhāsi –</paragraph>
    <hangnum line="64" number="22"></hangnum>
    <gatha1 line="65"> ‘‘Yañca hetumupādāya, hetuṃ dhammūpasaṃhitaṃ;</gatha1>
    <gathalast line="66">Khaṇḍaso chinnamicchāmi, mahārāja suṇohi me.</gathalast>
    <hangnum line="67" number="23"></hangnum>
    <gatha1 line="68"> ‘‘Ñātī me sukhasaṃvaddhā, mama passe nivātajā;</gatha1>
    <gathalast line="69">Tepihaṃ upahiṃseyya, paresaṃ asukhocita’’nti.</gathalast>
    <paragraph line="70">Tattha <pageBreak edition="Pali Text Society" number="4.0157" /><bold>hetuṃ dhammūpasaṃhita</bold>nti mahārāja, yaṃ hetusabhāvayuttameva, na hetupatirūpakaṃ, hetuṃ upādāya ārabbha sandhāyāhaṃ khaṇḍaso chinnamicchāmi, taṃ ohitasoto suṇohīti attho. <bold>Ñātī</bold><pageBreak edition="Vipassana Research Institut" number="4.0142" /><bold>me</bold>ti mama bhaddasālarukkhassa chāyāya sukhasaṃvaddhā mama passe taruṇasālarukkhesu nibbattā mayā katavātaparittāṇattā nivātajā mama ñātakā devasaṅghā atthi, te ahaṃ visālasākhaviṭapo mūle chinditvā patanto upahiṃseyyaṃ, saṃbhaggavimāne karonto vināseyyanti attho. <bold>Paresaṃ asukhocita</bold>nti evaṃ sante mayā tesaṃ paresaṃ ñātidevasaṅghānaṃ asukhaṃ dukkhaṃ ocitaṃ vaḍḍhitaṃ, na cāhaṃ tesaṃ dukkhakāmo, tasmā bhaddasālaṃ khaṇḍaso khaṇḍaso chindāpemīti ayametthādhippāyo.</paragraph>
    <paragraph line="71">Taṃ sutvā rājā ‘‘dhammiko vatāyaṃ, devaputto, attano vimānavināsatopi ñātīnaṃ vimānavināsaṃ na icchati, ñātīnaṃ atthacariyaṃ carati, abhayamassa dassāmī’’ti tussitvā osānagāthamāha –</paragraph>
    <hangnum line="72" number="24"></hangnum>
    <gatha1 line="73"> ‘‘Ceteyyarūpaṃ cetesi, bhaddasāla vanappati;</gatha1>
    <gathalast line="74">Hitakāmosi ñātīnaṃ, abhayaṃ samma dammi te’’ti.</gathalast>
    <paragraph line="75">Tattha <bold>ceteyyarūpaṃ cetesī</bold>ti ñātīsu muducittatāya cintento cintetabbayuttakameva cintesi. Chedeyyarūpaṃ chedesītipi pāṭho. Tassattho – khaṇḍaso chinnamicchanto chedetabbayuttakameva chedesīti. <bold>Abhaya</bold>nti etasmiṃ te samma, guṇe pasīditvā abhayaṃ dadāmi, na me pāsādenattho, nāhaṃ taṃ chedāpessāmi, gaccha ñātisaṅghaparivuto sakkatagarukato sukhaṃ jīvāti āha.</paragraph>
    <paragraph line="76">Devarājā <pageBreak edition="Myanmar" number="4.0160" /> rañño dhammaṃ desetvā agamāsi. Rājā tassovāde ṭhatvā dānādīni puññāni katvā saggapuraṃ pūresi.</paragraph>
    <paragraph line="77">Satthā imaṃ dhammadesanaṃ āharitvā ‘‘evaṃ, bhikkhave, pubbepi tathāgato ñātatthacariyaṃ acariyevā’’ti vatvā jātakaṃ samodhānesi – ‘‘tadā rājā ānando ahosi, taruṇasālesu nibbattadevatā buddhaparisā, bhaddasāladevarājā pana ahameva ahosi’’nti.</paragraph>
    <centered line="78">Bhaddasālajātakavaṇṇanā dutiyā.</centered>
    <hangnum line="79"></hangnum>
    <paragraph line="80"> [466] 3. Samuddavāṇijajātakavaṇṇanā</paragraph>
    <paragraph line="81"><bold>Kasanti</bold><pageBreak edition="Vipassana Research Institut" number="4.0143" /><pageBreak edition="Pali Text Society" number="4.0158" /><bold>vapanti te janā</bold>ti idaṃ satthā jetavane viharanto devadattassa pañca kulasatāni gahetvā niraye patitabhāvaṃ ārabbha kathesi. So hi aggasāvakesu parisaṃ gahetvā pakkantesu sokaṃ sandhāretuṃ asakkonto uṇhalohite mukhato nikkhante balavavedanāpīḷito tathāgatassa guṇaṃ anussaritvā ‘‘ahameva nava māse tathāgatassa anatthaṃ cintesiṃ, satthu pana mayi pāpacittaṃ nāma natthi, asītimahātherānampi mayi āghāto nāma natthi, mayā katakammena ahameva idāni anātho jāto, satthārāpimhi vissaṭṭho mahātherehipi ñātiseṭṭhena rāhulattherenapi sakyarājakulehipi, gantvā satthāraṃ khamāpessāmī’’ti parisāya saññaṃ datvā attānaṃ pañcakena gāhāpetvā rattiṃ rattiṃ gacchanto kosalaraṭṭhaṃ sampāpuṇi. Ānandatthero satthu ārocesi ‘‘devadatto kira, bhante, tumhākaṃ khamāpetuṃ āgacchatī’’ti. ‘‘Ānanda, devadatto mama dassanaṃ na labhissatī’’ti.</paragraph>
    <paragraph line="82">Atha tasmiṃ sāvatthinagaradvāraṃ sampatte puna thero ārocesi, bhagavāpi tatheva avaca. Tassa jetavane pokkharaṇiyā samīpaṃ āgatassa pāpaṃ matthakaṃ pāpuṇi, sarīre ḍāho uppajji, nhatvā pānīyaṃ pivitukāmo hutvā ‘‘mañcakato maṃ āvuso otāretha, pānīyaṃ pivissāmī’’ti āha. Tassa otāretvā bhūmiyaṃ ṭhapitamattassa cittassāde aladdheyeva mahāpathavī vivaramadāsi. Tāvadeva taṃ avīcito <pageBreak edition="Myanmar" number="4.0161" /> aggijālā uṭṭhāya parikkhipitvā gaṇhi. So ‘‘pāpakammaṃ me matthakaṃ patta’’nti tathāgatassa guṇe anussaritvā –</paragraph>
    <gatha1 line="83">‘‘Imehi aṭṭhīhi tamaggapuggalaṃ, devātidevaṃ naradammasārathiṃ;</gatha1>
    <gathalast line="84">Samantacakkhuṃ satapuññalakkhaṇaṃ, pāṇehi buddhaṃ saraṇaṃ upemī’’ti. (mi. pa. 4.1.3) –</gathalast>
    <unindented line="85">Imāya gāthāya saraṇe patiṭṭhahanto avīciparāyaṇo ahosi. Tassa pana pañca upaṭṭhākakulasatāni ahesuṃ. Tānipi tappakkhikāni hutvā dasabalaṃ akkositvā avīcimhiyeva nibbattiṃsu. Evaṃ so tāni pañca kulasatāni gaṇhitvā avīcimhi patiṭṭhito.</unindented>
    <paragraph line="86">Athekadivasaṃ bhikkhū dhammasabhāyaṃ kathaṃ samuṭṭhāpesuṃ ‘‘āvuso, devadatto pāpo lābhasakkāragiddhatāya <pageBreak edition="Vipassana Research Institut" number="4.0144" /><pageBreak edition="Pali Text Society" number="4.0159" /> sammāsambuddhe aṭṭhāne kopaṃ bandhitvā anāgatabhayamanoloketvā pañcahi kulasatehi saddhiṃ avīciparāyaṇo jāto’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na bhikkhave, idāneva devadatto lābhasakkāragiddho hutvā anāgatabhayaṃ na olokesi, pubbepi anāgatabhayaṃ anoloketvā paccuppannasukhagiddhena saddhiṃ parisāya mahāvināsaṃ patto’’ti vatvā atītaṃ āhari.</paragraph>
    <paragraph line="87">Atīte bārāṇasiyaṃ brahmadatte rajjaṃ kārente bārāṇasito avidūre kulasahassanivāso mahāvaḍḍhakīgāmo ahosi. Tattha vaḍḍhakī ‘‘tumhākaṃ mañcaṃ karissāma, pīṭhaṃ karissāma, gehaṃ karissāmā’’ti vatvā manussānaṃ hatthato bahuṃ iṇaṃ gahetvā kiñci kātuṃ na sakkhiṃsu. Manussā diṭṭhadiṭṭhe vaḍḍhakī codenti palibuddhanti. Te iṇāyikehi upaddutā sukhaṃ vasituṃ asakkontā ‘‘videsaṃ gantvā yattha katthaci vasissāmā’’ti araññaṃ pavisitvā rukkhe chinditvā mahatiṃ nāvaṃ bandhitvā nadiṃ otāretvā āharitvā gāmato gāvutaḍḍhayojanamatte ṭhāne ṭhapetvā aḍḍharattasamaye gāmaṃ āgantvā puttadāramādāya nāvaṭṭhānaṃ gantvā nāvaṃ <pageBreak edition="Myanmar" number="4.0162" /> āruyha anukkamena mahāsamuddaṃ pavisitvā vātavegena vicarantā samuddamajjhe ekaṃ dīpakaṃ pāpuṇiṃsu. Tasmiṃ pana dīpake sayaṃjātasāliucchukadaliambajambupanasatālanāḷikerādīni vividhaphalāni atthi, aññataro pabhinnanāvo puriso paṭhamataraṃ taṃ dīpakaṃ patvā sālibhattaṃ bhuñjamāno ucchuādīni khādamāno thūlasarīro naggo parūḷhakesamassu tasmiṃ dīpake paṭivasati.</paragraph>
    <paragraph line="88">Vaḍḍhakī cintayiṃsu ‘‘sace ayaṃ dīpako rakkhasapariggahito bhavissati, sabbepi amhe vināsaṃ pāpuṇissāma, pariggaṇhissāma tāva na’’nti. Atha sattaṭṭha purisā sūrā balavanto <pageBreak edition="Pali Text Society" number="4.0160" /> sannaddhapañcāvudhā hutvā otaritvā dīpakaṃ pariggaṇhiṃsu. Tasmiṃ khaṇe so puriso bhuttapātarāso ucchurasaṃ pivitvā sukhappatto ramaṇīye padese rajatapaṭṭasadise vālukatale sītacchāyāya uttānako nipajjitvā ‘‘jambudīpavāsino kasantā vapantā evarūpaṃ sukhaṃ na labhanti, jambudīpato mayhaṃ ayameva dīpako vara’’nti gāyamāno udānaṃ udānesi. Atha satthā bhikkhū āmantetvā ‘‘so bhikkhave puriso imaṃ udānaṃ udānesī’’ti dassento paṭhamaṃ gāthamāha –</paragraph>
    <hangnum line="89" number="25"></hangnum>
    <gatha1 line="90"> ‘‘Kasanti vapanti te janā, manujā kammaphalūpajīvino;</gatha1>
    <gathalast line="91">Nayimassa dīpakassa bhāgino, jambudīpā idameva no vara’’nti.</gathalast>
    <paragraph line="92">Tattha <pageBreak edition="Vipassana Research Institut" number="4.0145" /><bold>te janā</bold>ti te jambudīpavāsino janā. <bold>Kammaphalūpajīvino</bold>ti nānākammānaṃ phalūpajīvino sattā.</paragraph>
    <paragraph line="93">Atha te dīpakaṃ pariggaṇhantā purisā tassa gītasaddaṃ sutvā ‘‘manussasaddo viya suyyati, jānissāma na’’nti saddānusārena gantvā taṃ purisaṃ disvā ‘‘yakkho bhavissatī’’ti bhītatasitā sare sannahiṃsu. Sopi te disvā attano vadhabhayena ‘‘nāhaṃ, sāmi, yakkho, purisomhi, jīvitaṃ me dethā’’ti yācanto ‘‘purisā nāma tumhādisā naggā na hontī’’ti vutte punappunaṃ yācitvā manussabhāvaṃ viññāpesi. Te taṃ purisaṃ upasaṅkamitvā sammodanīyaṃ kathaṃ sutvā tassa tattha āgataniyāmaṃ pucchiṃsu. Sopi sabbaṃ tesaṃ kathetvā ‘‘tumhe attano puññasampattiyā idhāgatā <pageBreak edition="Myanmar" number="4.0163" />, ayaṃ uttamadīpo, na ettha sahatthena kammaṃ katvā jīvanti, sayaṃjātasālīnañceva ucchuādīnañcettha anto natthīti anukkaṇṭhantā vasathā’’ti āha. Idha pana vasantānaṃ amhākaṃ añño paripantho <pageBreak edition="Pali Text Society" number="4.0161" /> natthi, aññaṃ bhayaṃ ettha natthi, ayaṃ pana amanussapariggahito, amanussā tumhākaṃ uccārapassāvaṃ disvā kujjheyyuṃ, tasmā taṃ karontā vālukaṃ viyūhitvā vālukāya paṭicchādeyyātha, ettakaṃ idha bhayaṃ, aññaṃ natthi, niccaṃ appamattā bhaveyyāthāti. Te tattha vāsaṃ upagacchiṃsu. Tasmiṃ pana kulasahasse pañcannaṃ pañcannaṃ kulasatānaṃ jeṭṭhakā dve vaḍḍhakī ahesuṃ. Tesu eko bālo ahosi rasagiddho, eko paṇḍito rasesu anallīno.</paragraph>
    <paragraph line="94">Aparabhāge sabbepi te tattha sukhaṃ vasantā thūlasarīrā hutvā cintayiṃsu ‘‘ciraṃ pītā no surā, ucchurasena merayaṃ katvā pivissāmā’’ti. Te merayaṃ kāretvā pivitvā madavasena gāyantā naccantā kīḷantā pamattā tattha tattha uccārapassāvaṃ katvā appaṭicchādetvā dīpakaṃ jegucchaṃ paṭikūlaṃ kariṃsu. Devatā ‘‘ime amhākaṃ kīḷāmaṇḍalaṃ paṭikūlaṃ karontī’’ti kujjhitvā ‘‘mahāsamuddaṃ uttarāpetvā dīpakadhovanaṃ karissāmā’’ti mantetvā ‘‘ayaṃ kāḷapakkho, ajja amhākaṃ samāgamo ca bhinno, ito dāni pannarasame divase puṇṇamīuposathadivase candassuggamanavelāya samuddaṃ ubbattetvā sabbepime ghātessāmā’’ti divasaṃ ṭhapayiṃsu. Atha nesaṃ antare eko dhammiko devaputto ‘‘mā ime mama passantassa nassiṃsū’’ti anukampāya tesu sāyamāsaṃ bhuñjitvā gharadvāre sukhakathāya nisinnesu sabbālaṅkārapaṭimaṇḍito sakaladīpaṃ ekobhāsaṃ katvā uttarāya disāya ākāse ṭhatvā ‘‘ambho vaḍḍhakī, devatā tumhākaṃ kuddhā. Imasmiṃ ṭhāne mā vasittha, ito aḍḍhamāsaccayena hi devatā samuddaṃ ubbattetvā <pageBreak edition="Pali Text Society" number="4.0162" /> sabbeva tumhe ghātessanti, ito nikkhamitvā palāyathā’’ti vatvā dutiyaṃ gāthamāha –</paragraph>
    <hangnum line="95" number="26"></hangnum>
    <gatha1 line="96"> ‘‘Tipañcarattūpagatamhi <pageBreak edition="Vipassana Research Institut" number="4.0146" /> cande, vego mahā hehiti sāgarassa;</gatha1>
    <gathalast line="97">Uplavissaṃ dīpamimaṃ uḷāraṃ, mā vo vadhī gacchatha leṇamañña’’nti.</gathalast>
    <paragraph line="98">Tattha <pageBreak edition="Myanmar" number="4.0164" /><bold>uplavissa</bold>nti imaṃ dīpakaṃ uplavanto ajjhottharanto abhibhavissati. <bold>Mā vo vadhī</bold>ti so sāgaravego tumhe mā vadhi.</paragraph>
    <paragraph line="99">Iti so tesaṃ ovādaṃ datvā attano ṭhānameva gato. Tasmiṃ gate aparo sāhasiko kakkhaḷo devaputto ‘‘ime imassa vacanaṃ gahetvā palāyeyyuṃ, ahaṃ nesaṃ gamanaṃ nivāretvā sabbepime mahāvināsaṃ pāpessāmī’’ti cintetvā dibbālaṅkārapaṭimaṇḍito sakaladīpaṃ ekobhāsaṃ karonto āgantvā dakkhiṇāya disāya ākāse ṭhatvā ‘‘eko devaputto idhāgato, no’’ti pucchitvā ‘‘āgato’’ti vutte ‘‘so vo kiṃ kathesī’’ti vatvā ‘‘imaṃ nāma, sāmī’’ti vutte ‘‘so tumhākaṃ idha nivāsaṃ na icchati, dosena katheti, tumhe aññattha agantvā idheva vasathā’’ti vatvā dve gāthā abhāsi –</paragraph>
    <hangnum line="100" number="27"></hangnum>
    <gatha1 line="101"> ‘‘Na jātuyaṃ sāgaravārivego, uplavissaṃ dīpamimaṃ uḷāraṃ;</gatha1>
    <gathalast line="102">Taṃ me nimittehi bahūhi diṭṭhaṃ, mā bhetha kiṃ socatha modathavho.</gathalast>
    <hangnum line="103" number="28"></hangnum>
    <gatha1 line="104"> ‘‘Pahūtabhakkhaṃ bahuannapānaṃ, pattattha āvāsamimaṃ uḷāraṃ;</gatha1>
    <gathalast line="105">Na vo bhayaṃ paṭipassāmi kiñci, āputtaputtehi pamodathavho’’ti.</gathalast>
    <paragraph line="106">Tattha <pageBreak edition="Pali Text Society" number="4.0163" /><bold>na jātuya</bold>nti na jātu ayaṃ. <bold>Mā bhethā</bold>ti mā bhāyittha. <bold>Modathavho</bold>ti pamoditā pītisomanassajātā hotha. <bold>Āputtaputtehī</bold>ti yāva puttānampi puttehi pamodatha, natthi vo imasmiṃ ṭhāne bhayanti.</paragraph>
    <paragraph line="107">Evaṃ so imāhi dvīhi gāthāhi te assāsetvā pakkāmi. Tassa pakkantakāle dhammikadevaputtassa vacanaṃ anādiyanto bālavaḍḍhakī ‘‘suṇantu me, bhonto, vacana’’nti sesavaḍḍhakī āmantetvā pañcamaṃ gāthamāha –</paragraph>
    <hangnum line="108" number="29"></hangnum>
    <gatha1 line="109"> ‘‘Yo <pageBreak edition="Myanmar" number="4.0165" /> devoyaṃ dakkhiṇāyaṃ disāyaṃ, khemanti pakkosati tassa saccaṃ;</gatha1>
    <gathalast line="110">Na uttaro vedi bhayābhayassa, mā bhetha kiṃ socatha modathavho’’ti.</gathalast>
    <paragraph line="111">Tattha <pageBreak edition="Vipassana Research Institut" number="4.0147" /><bold>dakkhiṇāya</bold>nti dakkhiṇāya, ayameva vā pāṭho.</paragraph>
    <paragraph line="112">Taṃ sutvā rasagiddhā pañcasatā vaḍḍhakī tassa bālassa vacanaṃ ādiyiṃsu. Itaro pana paṇḍitavaḍḍhakī tassa vacanaṃ anādiyanto te vaḍḍhakī āmantetvā catasso gāthā abhāsi –</paragraph>
    <hangnum line="113" number="30"></hangnum>
    <gatha1 line="114"> ‘‘Yathā ime vippavadanti yakkhā, eko bhayaṃ saṃsati khemameko;</gatha1>
    <gathalast line="115">Tadiṅgha mayhaṃ vacanaṃ suṇātha, khippaṃ lahuṃ mā vinassimha sabbe.</gathalast>
    <hangnum line="116" number="31"></hangnum>
    <gatha1 line="117"> ‘‘Sabbe samāgamma karoma nāvaṃ, doṇiṃ daḷhaṃ sabbayantūpapannaṃ;</gatha1>
    <gatha2 line="118">Sace ayaṃ dakkhiṇo saccamāha, moghaṃ paṭikkosati uttaroyaṃ;</gatha2>
    <gathalast line="119">Sā ceva no hehiti āpadatthā, imañca dīpaṃ na pariccajema.</gathalast>
    <hangnum line="120" number="32"></hangnum>
    <gatha1 line="121"> ‘‘Sace ca kho uttaro saccamāha, moghaṃ paṭikkosati dakkhiṇoyaṃ;</gatha1>
    <gathalast line="122">Tameva <pageBreak edition="Pali Text Society" number="4.0164" /> nāvaṃ abhiruyha sabbe, evaṃ mayaṃ sotthi taremu pāraṃ.</gathalast>
    <hangnum line="123" number="33"></hangnum>
    <gatha1 line="124"> ‘‘Na ve sugaṇhaṃ paṭhamena seṭṭhaṃ, kaniṭṭhamāpāthagataṃ gahetvā;</gatha1>
    <gathalast line="125">Yo cīdha tacchaṃ paviceyya gaṇhati, sa ve naro seṭṭhamupeti ṭhāna’’nti.</gathalast>
    <paragraph line="126">Tattha <pageBreak edition="Myanmar" number="4.0166" /><bold>vippavadantī</bold>ti aññamaññaṃ viruddhaṃ vadanti. <bold>Lahu</bold>nti purimassa atthadīpanaṃ. <bold>Doṇi</bold>nti gambhīraṃ mahānāvaṃ. <bold>Sabbayantūpapanna</bold>nti sabbehi phiyārittādīhi yantehi upapannaṃ. <bold>Sā ceva no hehiti āpadatthā</bold>ti sā ca no nāvā pacchāpi uppannāya āpadāya atthā bhavissati, imañca dīpaṃ na pariccajissāma. <bold>Taremū</bold>ti tarissāma. <bold>Na ve sugaṇha</bold>nti na ve sukhena gaṇhitabbaṃ. <bold>Seṭṭha</bold>nti uttamaṃ tathaṃ saccaṃ. <bold>Kaniṭṭha</bold>nti paṭhamavacanaṃ upādāya pacchimavacanaṃ kaniṭṭhaṃ nāma. Idhāpi ‘‘na ve sugaṇha’’nti anuvattateva. Idaṃ vuttaṃ hoti – ambho vaḍḍhakī, yena kenaci paṭhamena vuttavacanaṃ ‘‘idameva seṭṭhaṃ tathaṃ sacca’’nti sukhaṃ na gaṇhitabbameva, yathā ca taṃ, evaṃ kaniṭṭhaṃ gacchā vuttavacanampi ‘‘idameva tathaṃ sacca’’nti na gaṇhitabbaṃ. Yaṃ pana sotavisayaṃ āpāthagataṃ hoti, taṃ āpāthagataṃ gahetvā yo idha paṇḍitapuriso purimavacanañca pacchimavacanañca paviceyya vicinitvā tīretvā upaparikkhitvā tacchaṃ gaṇhāti, yaṃ tathaṃ saccaṃ sabhāvabhūtaṃ, tadeva paccakkhaṃ katvā gaṇhāti. <bold>Sa ve naro seṭṭhamupeti ṭhāna</bold>nti so uttamaṃ ṭhānaṃ upeti adhigacchati vindati labhatīti.</paragraph>
    <paragraph line="127">So <pageBreak edition="Vipassana Research Institut" number="4.0148" /> evañca pana vatvā āha – ‘‘ambho, mayaṃ dvinnampi devatānaṃ vacanaṃ karissāma, nāvaṃ tāva sajjeyyāma. Sace paṭhamassa vacanaṃ saccaṃ bhavissati, taṃ nāvaṃ abhiruhitvā palāyissāma, atha itarassa vacanaṃ saccaṃ bhavissati, nāvaṃ ekamante ṭhapetvā idheva vasissāmā’’ti. Evaṃ vutte bālavaḍḍhakī ‘‘ambho, tvaṃ udakapātiyaṃ <pageBreak edition="Pali Text Society" number="4.0165" /> susumāraṃ passasi, atīva dīghaṃ passasi, paṭhamadevaputto amhesu dosavasena kathesi, pacchimo sineheneva, imaṃ evarūpaṃ varadīpaṃ pahāya kuhiṃ gamissāma, sace pana tvaṃ gantukāmo, tava parisaṃ gaṇhitvā nāvaṃ karohi, amhākaṃ nāvāya kiccaṃ natthī’’ti āha. Paṇḍito attano parisaṃ gahetvā nāvaṃ sajjetvā nāvāya sabbūpakaraṇāni āropetvā sapariso nāvāya aṭṭhāsi.</paragraph>
    <paragraph line="128">Tato puṇṇamadivase candassa uggamanavelāya samuddato ūmi uttaritvā jāṇukapamāṇā hutvā dīpakaṃ dhovitvā gatā. Paṇḍito samuddassa uttaraṇabhāvaṃ ñatvā nāvaṃ vissajjesi. Bālavaḍḍhakipakkhikāni pañca kulasatāni ‘‘samuddato ūmi dīpadhovanatthāya āgatā, ettakameva eta’’nti kathentā <pageBreak edition="Myanmar" number="4.0167" /> nisīdiṃsu. Tato paṭipāṭiyā kaṭippamāṇā purisappamāṇā tālappamāṇā sattatālappamāṇā sāgaraūmi dīpakampi vuyhamānā āgañchi. Paṇḍito upāyakusalatāya rase alaggo sotthinā gato, bālavaḍḍhakī rasagiddhena anāgatabhayaṃ anolokento pañcahi kulasatehi saddhiṃ vināsaṃ patto.</paragraph>
    <paragraph line="129">Ito parā sānusāsanī tamatthaṃ dīpayamānā tisso abhisambuddhagāthā honti –</paragraph>
    <hangnum line="130" number="34"></hangnum>
    <gatha1 line="131"> ‘‘Yathāpi te sāgaravārimajjhe, sakammunā sotthi vahiṃsu vāṇijā;</gatha1>
    <gathalast line="132">Anāgatatthaṃ paṭivijjhiyāna, appampi nācceti sa bhūripañño.</gathalast>
    <hangnum line="133" number="35"></hangnum>
    <gatha1 line="134"> ‘‘Bālā ca mohena rasānugiddhā, anāgataṃ appaṭivijjhiyatthaṃ;</gatha1>
    <gathalast line="135">Paccuppanne sīdanti atthajāte, samuddamajjhe yathā te manussā.</gathalast>
    <hangnum line="136" number="36"></hangnum>
    <gatha1 line="137"> ‘‘Anāgataṃ <pageBreak edition="Pali Text Society" number="4.0166" /> paṭikayirātha kiccaṃ, ‘mā maṃ kiccaṃ kiccakāle byadhesi’;</gatha1>
    <gathalast line="138">Taṃ tādisaṃ paṭikatakiccakāriṃ, na taṃ kiccaṃ kiccakāle byadhetī’’ti.</gathalast>
    <paragraph line="139">Tattha <bold>sakammunā</bold>ti anāgatabhayaṃ disvā puretaraṃ katena attano kammena. <bold>Sotthi vahiṃsū</bold>ti khemena gamiṃsu. <bold>Vāṇijā</bold>ti samudde vicaraṇabhāvena vaḍḍhakī vuttā. <bold>Paṭivijjhiyānā</bold>ti evaṃ, bhikkhave <pageBreak edition="Vipassana Research Institut" number="4.0149" />, paṭhamataraṃ kattabbaṃ anāgataṃ atthaṃ paṭivijjhitvā idhaloke bhūripañño kulaputto appamattakampi attano atthaṃ na acceti nātivattati, na hāpetīti attho. <bold>Appaṭivijjhiyattha</bold>nti appaṭivijjhitvā atthaṃ, paṭhamameva kattabbaṃ akatvāti attho. <bold>Paccuppanne</bold>ti yadā taṃ anāgataṃ atthajātaṃ uppajjati, tadā tasmiṃ paccuppanne <bold>sīdanti,</bold> atthe jāte attano patiṭṭhaṃ na labhanti, samudde te bālavaḍḍhakī manussā viya vināsaṃ pāpuṇanti.</paragraph>
    <paragraph line="140"><bold>Anāgata</bold>nti <pageBreak edition="Myanmar" number="4.0168" /> bhikkhave, paṇḍitapuriso anāgataṃ paṭhamataraṃ kattabbakiccaṃ samparāyikaṃ vā diṭṭhadhammikaṃ vā <bold>paṭikayirātha,</bold> puretarameva kareyya. Kiṃkāraṇā? <bold>Mā maṃ kiccaṃ kiccakāle byadhesi,</bold> pure kattabbañhi pure akayiramānaṃ pacchā paccuppannabhāvappattaṃ attano kiccakāle kāyacittābādhena byadheti, taṃ maṃ mā byadhesīti paṭhamameva naṃ paṇḍito kareyya. <bold>Taṃ tādisa</bold>nti yathā paṇḍitaṃ purisaṃ. <bold>Paṭikatakiccakāri</bold>nti paṭikacceva kattabbakiccakārinaṃ. <bold>Taṃ kiccaṃ kiccakāle</bold>ti anāgataṃ kiccaṃ kayiramānaṃ pacchā paccuppannabhāvappattaṃ attano kiccakāle kāyacittābādhakāle tādisaṃ purimaṃ na byadheti na bādhati. Kasmā? Pureyeva katattāti.</paragraph>
    <paragraph line="141">Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto paccuppannasukhe laggo anāgatabhayaṃ anoloketvā sapariso vināsaṃ patto’’ti vatvā jātakaṃ samodhānesi – ‘‘tadā bālavaḍḍhakī devadatto ahosi, dakkhiṇadisāya ṭhito adhammikadevaputto kokāliko, uttaradisāya ṭhito dhammikadevaputto sāriputto, paṇḍitavaḍḍhakī pana ahameva ahosi’’nti.</paragraph>
    <centered line="142">Samuddavāṇijajātakavaṇṇanā tatiyā.</centered>
    <hangnum line="143"></hangnum>
    <paragraph line="144"> [467] 4. Kāmajātakavaṇṇanā</paragraph>
    <paragraph line="145"><bold>Kāmaṃ</bold><pageBreak edition="Pali Text Society" number="4.0167" /><bold>kāmayamānassā</bold>ti idaṃ satthā jetavane viharanto aññataraṃ brāhmaṇaṃ ārabbha kathesi. Eko kira sāvatthivāsī brāhmaṇo aciravatītīre khettakaraṇatthāya araññaṃ koṭesi. Satthā tassa upanissayaṃ disvā sāvatthiṃ piṇḍāya pavisanto maggā okkamma tena saddhiṃ paṭisanthāraṃ katvā ‘‘kiṃ karosi brāhmaṇā’’ti vatvā ‘‘khettaṭṭhānaṃ koṭāpemi bho, gotamā’’ti vutte ‘‘sādhu, brāhmaṇa, kammaṃ karohī’’ti vatvā agamāsi. Eteneva upāyena chinnarukkhe hāretvā khettassa sodhanakāle kasanakāle kedārabandhanakāle vapanakāleti punappunaṃ gantvā tena saddhiṃ <pageBreak edition="Vipassana Research Institut" number="4.0150" /> paṭisanthāramakāsi. Vapanadivase pana so brāhmaṇo ‘‘ajja, bho gotama, mayhaṃ vappamaṅgalaṃ, ahaṃ imasmiṃ sasse nipphanne buddhappamukhassa bhikkhusaṅghassa <pageBreak edition="Myanmar" number="4.0169" /> mahādānaṃ dassāmī’’ti āha. Satthā tuṇhībhāvena adhivāsetvā pakkāmi. Punekadivasaṃ brāhmaṇo sassaṃ olokento aṭṭhāsi. Satthāpi tattha gantvā ‘‘kiṃ karosi brāhmaṇā’’ti pucchitvā ‘‘sassaṃ olokemi bho gotamā’’ti vutte ‘‘sādhu brāhmaṇā’’ti vatvā pakkāmi. Tadā brāhmaṇo cintesi ‘‘samaṇo gotamo abhiṇhaṃ āgacchati, nissaṃsayaṃ bhattena atthiko, dassāmahaṃ tassa bhatta’’nti. Tassevaṃ cintetvā gehaṃ gatadivase satthāpi tattha agamāsi. Atha brāhmaṇassa ativiya vissāso ahosi. Aparabhāge pariṇate sasse ‘‘sve khettaṃ lāyissāmī’’ti sanniṭṭhānaṃ katvā nipanne brāhmaṇe aciravatiyā upari sabbarattiṃ karakavassaṃ vassi. Mahogho āgantvā ekanāḷimattampi anavasesaṃ katvā sabbaṃ sassaṃ samuddaṃ pavesesi. Brāhmaṇo oghamhi patite sassavināsaṃ oloketvā sakabhāvena saṇṭhātuṃ nāhosi, balavasokābhibhūto hatthena uraṃ paharitvā paridevamāno rodanto nipajji.</paragraph>
    <paragraph line="146">Satthā paccūsasamaye sokābhibhūtaṃ brāhmaṇaṃ disvā ‘‘brāhmaṇassāvassayo bhavissāmī’’ti punadivase sāvatthiyaṃ piṇḍāya caritvā piṇḍapātapaṭikkanto bhikkhū vihāraṃ pesetvā pacchāsamaṇena saddhiṃ tassa gehadvāraṃ agamāsi. Brāhmaṇo satthu āgatabhāvaṃ <pageBreak edition="Pali Text Society" number="4.0168" /> sutvā ‘‘paṭisanthāratthāya me sahāyo āgato bhavissatī’’ti paṭiladdhassāso āsanaṃ paññapesi. Satthā pavisitvā paññattāsane nisīditvā ‘‘brāhmaṇa, kasmā tvaṃ dummanosi, kiṃ te aphāsuka’’nti pucchi. Bho gotama, aciravatītīre mayā rukkhacchedanato paṭṭhāya kataṃ kammaṃ tumhe jānātha, ahaṃ ‘‘imasmiṃ sasse nipphanne tumhākaṃ dānaṃ dassāmī’’ti vicarāmi, idāni me sabbaṃ taṃ sassaṃ mahogho samuddameva pavesesi, kiñci avasiṭṭhaṃ natthi, sakaṭasatamattaṃ dhaññaṃ vinaṭṭhaṃ, tena me mahāsoko uppannoti. ‘‘Kiṃ pana, brāhmaṇa, socantassa naṭṭhaṃ punāgacchatī’’ti. ‘‘No hetaṃ bho gotamā’’ti. ‘‘Evaṃ sante kasmā socasi, imesaṃ sattānaṃ dhanadhaññaṃ nāma uppajjanakāle uppajjati, nassanakāle nassati, kiñci saṅkhāragataṃ anassanadhammaṃ nāma natthi, mā cintayī’’ti. Iti naṃ satthā samassāsetvā tassa sappāyadhammaṃ desento <bold>kāmasuttaṃ</bold> (su. ni. 772 ādayo) kathesi. Suttapariyosāne <pageBreak edition="Myanmar" number="4.0170" /> socanto brāhmaṇo sotāpattiphale patiṭṭhahi. Satthā taṃ nissokaṃ katvā uṭṭhāyāsanā vihāraṃ agamāsi. ‘‘Satthā asukaṃ nāma brāhmaṇaṃ sokasallasamappitaṃ nissokaṃ katvā sotāpattiphale patiṭṭhāpesī’’ti sakalanagaraṃ aññāsi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso, dasabalo brāhmaṇena saddhiṃ mittaṃ katvā vissāsiko hutvā upāyeneva tassa sokasallasamappitassa dhammaṃ desetvā taṃ <pageBreak edition="Vipassana Research Institut" number="4.0151" /> nissokaṃ katvā sotāpattiphale patiṭṭhāpesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepāhaṃ etaṃ nissokamakāsi’’nti vatvā atītaṃ āhari.</paragraph>
    <paragraph line="147">Atīte bārāṇasiyaṃ brahmadattassa rañño dve puttā ahesuṃ. So jeṭṭhakassa uparajjaṃ adāsi, kaniṭṭhassa senāpatiṭṭhānaṃ. Aparabhāge brahmadatte kālakate amaccā jeṭṭhakassa abhisekaṃ paṭṭhapesuṃ. So ‘‘na mayhaṃ rajjenattho, kaniṭṭhassa me dethā’’ti vatvā punappunaṃ yāciyamānopi paṭikkhipitvā kaniṭṭhassa abhiseke kate ‘‘na me issariyenattho’’ti uparajjādīnipi na icchi. ‘‘Tena hi sādūni bhojanāni bhuñjanto idheva vasāhī’’ti vuttepi ‘‘na me imasmiṃ nagare kiccaṃ atthī’’ti bārāṇasito <pageBreak edition="Pali Text Society" number="4.0169" /> nikkhamitvā paccantaṃ gantvā ekaṃ seṭṭhikulaṃ nissāya sahatthena kammaṃ karonto vasi. Te aparabhāge tassa rājakumārabhāvaṃ ñatvā kammaṃ kātuṃ nādaṃsu, kumāraparihāreneva taṃ parihariṃsu. Aparabhāge rājakammikā khettappamāṇaggahaṇatthāya taṃ gāmaṃ agamaṃsu. Seṭṭhi rājakumāraṃ upasaṅkamitvā ‘‘sāmi, mayaṃ tumhe posema, kaniṭṭhabhātikassa paṇṇaṃ pesetvā amhākaṃ baliṃ hārethā’’ti āha. So ‘‘sādhū’’ti sampaṭicchitvā ‘‘ahaṃ asukaseṭṭhikulaṃ nāma upanissāya vasāmi, maṃ nissāya etesaṃ baliṃ vissajjehī’’ti paṇṇaṃ pesesi. Rājā ‘‘sādhū’’ti vatvā tathā kāresi.</paragraph>
    <paragraph line="148">Atha naṃ sakalagāmavāsinopi janapadavāsinopi upasaṅkamitvā ‘‘mayaṃ tumhākaññeva baliṃ dassāma, amhākampi suṅkaṃ vissajjāpehī’’ti āhaṃsu. So tesampi atthāya paṇṇaṃ pesetvā vissajjāpesi. Tato <pageBreak edition="Myanmar" number="4.0171" /> paṭṭhāya te tasseva baliṃ adaṃsu. Athassa mahālābhasakkāro ahosi, tena saddhiññevassa taṇhāpi mahatī jātā. So aparabhāgepi sabbaṃ janapadaṃ yāci, upaḍḍharajjaṃ yāci, kaniṭṭhopi tassa adāsiyeva. So taṇhāya vaḍḍhamānāya upaḍḍharajjenapi asantuṭṭho ‘‘rajjaṃ gaṇhissāmī’’ti janapadaparivuto taṃ nagaraṃ gantvā bahinagare ṭhatvā ‘‘rajjaṃ vā me detu yuddhaṃ vā’’ti kaniṭṭhassa paṇṇaṃ pahiṇi. Kaniṭṭho cintesi ‘‘ayaṃ bālo pubbe rajjampi uparajjādīnipi paṭikkhipitvā idāni ‘yuddhena gaṇhāmī’ti vadati, sace kho panāhaṃ imaṃ yuddhena māressāmi, garahā me bhavissati, kiṃ me rajjenā’’ti. Athassa ‘‘alaṃ yuddhena, rajjaṃ gaṇhatū’’ti pesesi. So rajjaṃ gaṇhitvā kaniṭṭhassa uparajjaṃ datvā tato paṭṭhāya rajjaṃ kārento taṇhāvasiko hutvā ekena rajjena asantuṭṭho dve tīṇi rajjāni patthetvā <pageBreak edition="Pali Text Society" number="4.0170" /> taṇhāya koṭiṃ nāddasa.</paragraph>
    <paragraph line="149">Tadā <pageBreak edition="Vipassana Research Institut" number="4.0152" /> sakko devarājā ‘‘ke nu kho loke mātāpitaro upaṭṭhahanti, ke dānādīni puññāni karonti, ke taṇhāvasikā’’ti olokento tassa taṇhāvasikabhāvaṃ ñatvā ‘‘ayaṃ bālo bārāṇasirajjenapi na tussati, ahaṃ sikkhāpessāmi na’’nti māṇavakavesena rājadvāre ṭhatvā ‘‘eko upāyakusalo māṇavo dvāre ṭhito’’ti ārocāpetvā ‘‘pavisatū’’ti vutte pavisitvā rājānaṃ jayāpetvā ‘‘kiṃkāraṇā āgatosī’’ti vutte ‘‘mahārāja tumhākaṃ kiñci vattabbaṃ atthi, raho paccāsīsāmī’’ti āha. Sakkānubhāvena tāvadeva manussā paṭikkamiṃsu. Atha naṃ māṇavo ‘‘ahaṃ, mahārāja, phītāni ākiṇṇamanussāni sampannabalavāhanāni tīṇi nagarāni passāmi, ahaṃ te attano ānubhāvena tesu rajjaṃ gahetvā dassāmi, papañcaṃ akatvā sīghaṃ gantuṃ vaṭṭatī’’ti āha. So taṇhāvasiko rājā ‘‘sādhū’’ti sampaṭicchitvā sakkānubhāvena ‘‘ko vā tvaṃ, kuto vā āgato, kiṃ vā te laddhuṃ vaṭṭatī’’ti na pucchi. Sopi ettakaṃ vatvā tāvatiṃsabhavanameva agamāsi.</paragraph>
    <paragraph line="150">Rājā amacce pakkosāpetvā ‘‘eko māṇavo ‘amhākaṃ tīṇi rajjāni gahetvā dassāmī’ti āha, taṃ pakkosatha, nagare bheriṃ carāpetvā <pageBreak edition="Myanmar" number="4.0172" /> balakāyaṃ sannipātāpetha, papañcaṃ akatvā tīṇi rajjāni gaṇhissāmī’’ti vatvā ‘‘kiṃ pana te, mahārāja, tassa māṇavassa sakkāro vā kato, nivāsaṭṭhānaṃ vā pucchita’’nti vutte ‘‘neva sakkāraṃ akāsiṃ, na nivāsaṭṭhānaṃ pucchiṃ, gacchatha naṃ upadhārethā’’ti āha. Upadhārentā naṃ adisvā ‘‘mahārāja, sakalanagare māṇavaṃ na passāmā’’ti ārocesuṃ. Taṃ sutvā rājā domanassajāto ‘‘tīsu nagaresu rajjaṃ naṭṭhaṃ, mahantenamhi yasena parihīno, ‘neva me paribbayaṃ adāsi, na ca pucchi nivāsaṭṭhāna’nti mayhaṃ kujjhitvā māṇavo <pageBreak edition="Pali Text Society" number="4.0171" /> anāgato bhavissatī’’ti punappunaṃ cintesi. Athassa taṇhāvasikassa sarīre ḍāho uppajji, sarīre pariḍayhante udaraṃ khobhetvā lohitapakkhandikā udapādi. Ekaṃ bhājanaṃ pavisati, ekaṃ nikkhamati, vejjā tikicchituṃ na sakkonti, rājā kilamati. Athassa byādhitabhāvo sakalanagare pākaṭo ahosi.</paragraph>
    <paragraph line="151">Tadā bodhisatto takkasilato sabbasippāni uggaṇhitvā bārāṇasinagare mātāpitūnaṃ santikaṃ āgato taṃ rañño pavattiṃ sutvā ‘‘ahaṃ tikicchissāmī’’ti rājadvāraṃ gantvā ‘‘eko kira taruṇamāṇavo tumhe tikicchituṃ āgato’’ti ārocāpesi. Rājā ‘‘mahantamahantā disāpāmokkhavejjāpi maṃ tikicchituṃ na sakkonti, kiṃ taruṇamāṇavo sakkhissati, paribbayaṃ datvā vissajjetha na’’nti āha. Taṃ sutvā māṇavo ‘‘mayhaṃ vejjakammena vetanaṃ natthi, ahaṃ tikicchāmi, kevalaṃ bhesajjamūlamattaṃ detū’’ti āha. Taṃ sutvā <pageBreak edition="Vipassana Research Institut" number="4.0153" /> rājā ‘‘sādhū’’ti pakkosāpesi. Māṇavo rājānaṃ vanditvā ‘‘mā bhāyi, mahārāja, ahaṃ te tikicchāmi, apica kho pana me rogassa samuṭṭhānaṃ ācikkhāhī’’ti āha. Rājā harāyamāno ‘‘kiṃ te samuṭṭhānena, bhesajjaṃ eva karohī’’ti āha. Mahārāja, vejjā nāma ‘‘ayaṃ byādhi imaṃ nissāya samuṭṭhito’’ti ñatvā anucchavikaṃ bhesajjaṃ karontīti. Rājā ‘‘sādhu tātā’’ti samuṭṭhānaṃ kathento ‘‘ekena māṇavena āgantvā tīsu nagaresu rajjaṃ gahetvā dassāmī’’tiādiṃ katvā sabbaṃ kathetvā ‘‘iti me tāta, taṇhaṃ nissāya byādhi uppanno, sace tikicchituṃ sakkosi, tikicchāhī’’ti āha. Kiṃ pana mahārāja, socanāya tāni nagarāni sakkā laddhunti? ‘‘Na sakkā tātā’’ti. ‘‘Evaṃ sante kasmā socasi, mahārāja, sabbameva hi saviññāṇakāviññāṇakavatthuṃ <pageBreak edition="Myanmar" number="4.0173" /> attano kāyaṃ ādiṃ katvā pahāya gamanīyaṃ <pageBreak edition="Pali Text Society" number="4.0172" />, catūsu nagaresu rajjaṃ gahetvāpi tvaṃ ekappahāreneva na catasso bhattapātiyo bhuñjissasi, na catūsu sayanesu sayissasi, na cattāri vatthayugāni acchādessasi, taṇhāvasikena nāma bhavituṃ na vaṭṭati, ayañhi taṇhā nāma vaḍḍhamānā catūhi apāyehi muccituṃ na detīti.</paragraph>
    <paragraph line="152">Iti naṃ mahāsatto ovaditvā athassa dhammaṃ desento imā gāthā abhāsi –</paragraph>
    <hangnum line="153" number="37"></hangnum>
    <gatha1 line="154"> ‘‘Kāmaṃ kāmayamānassa, tassa ce taṃ samijjhati;</gatha1>
    <gathalast line="155">Addhā pītimano hoti, laddhā macco yadicchati.</gathalast>
    <hangnum line="156" number="38"></hangnum>
    <gatha1 line="157"> ‘‘Kāmaṃ kāmayamānassa, tassa ce taṃ samijjhati;</gatha1>
    <gathalast line="158">Tato naṃ aparaṃ kāme, ghamme taṇhaṃva vindati.</gathalast>
    <hangnum line="159" number="39"></hangnum>
    <gatha1 line="160"> ‘‘Gavaṃva siṅgino siṅgaṃ, vaḍḍhamānassa vaḍḍhati;</gatha1>
    <gatha2 line="161">Evaṃ mandassa posassa, bālassa avijānato;</gatha2>
    <gathalast line="162">Bhiyyo taṇhā pipāsā ca, vaḍḍhamānassa vaḍḍhati.</gathalast>
    <hangnum line="163" number="40"></hangnum>
    <gatha1 line="164"> ‘‘Pathabyā sāliyavakaṃ, gavāssaṃ dāsaporisaṃ;</gatha1>
    <gathalast line="165">Datvā ca nālamekassa, iti vidvā samaṃ care.</gathalast>
    <hangnum line="166" number="41"></hangnum>
    <gatha1 line="167"> ‘‘Rājā pasayha pathaviṃ vijitvā, sasāgarantaṃ mahimāvasanto;</gatha1>
    <gathalast line="168">Oraṃ samuddassa atittarūpo, pāraṃ samuddassapi patthayetha.</gathalast>
    <hangnum line="169" number="42"></hangnum>
    <gatha1 line="170"> ‘‘Yāva <pageBreak edition="Vipassana Research Institut" number="4.0154" /> anussaraṃ kāme, manasā titti nājjhagā;</gatha1>
    <gathalast line="171">Tato nivattā paṭikkamma disvā, te ve sutittā ye paññāya tittā.</gathalast>
    <hangnum line="172" number="43"></hangnum>
    <gatha1 line="173"> ‘‘Paññāya tittinaṃ seṭṭhaṃ, na so kāmehi tappati;</gatha1>
    <gathalast line="174">Paññāya tittaṃ purisaṃ, taṇhā na kurute vasaṃ.</gathalast>
    <hangnum line="175" number="44"></hangnum>
    <gatha1 line="176"> ‘‘Apacinetheva <pageBreak edition="Myanmar" number="4.0174" /> kāmānaṃ, appicchassa alolupo;</gatha1>
    <gathalast line="177">Samuddamatto puriso, na so kāmehi tappati.</gathalast>
    <hangnum line="178" number="45"></hangnum>
    <gatha1 line="179"> ‘‘Rathakārova cammassa, parikantaṃ upāhanaṃ;</gatha1>
    <gatha2 line="180">Yaṃ <pageBreak edition="Pali Text Society" number="4.0173" /> yaṃ cajati kāmānaṃ, taṃ taṃ sampajjate sukhaṃ;</gatha2>
    <gathalast line="181">Sabbañce sukhamiccheyya, sabbe kāme pariccaje’’ti.</gathalast>
    <paragraph line="182">Tattha <bold>kāma</bold>nti vatthukāmampi kilesakāmampi. <bold>Kāmayamānassā</bold>ti patthayamānassa. <bold>Tassa ce taṃ samijjhatī</bold>ti tassa puggalassa taṃ kāmitavatthu samijjhati ce, nipphajjati ceti attho. <bold>Tato naṃ aparaṃ kāme</bold>ti ettha <bold>na</bold>nti nipātamattaṃ. <bold>Apara</bold>nti parabhāgadīpanaṃ. <bold>Kāme</bold>ti upayogabahuvacanaṃ. Idaṃ vuttaṃ hoti – sace kāmaṃ kāmayamānassa taṃ kāmitavatthu samijjhati, tasmiṃ samiddhe tato paraṃ so puggalo kāmayamāno yathā nāma <bold>ghamme</bold> gimhakāle vātātapena kilanto <bold>taṇhaṃ vindati,</bold> pānīyapipāsaṃ paṭilabhati, evaṃ bhiyyo kāmataṇhāsaṅkhāte kāme vindati paṭilabhati, rūpataṇhādikā taṇhā cassa vaḍḍhatiyevāti. <bold>Gavaṃvā</bold>ti gorūpassa viya. <bold>Siṅgino</bold>ti matthakaṃ padāletvā uṭṭhitasiṅgassa. <bold>Mandassā</bold>ti mandapaññassa. <bold>Bālassā</bold>ti bāladhamme yuttassa. Idaṃ vuttaṃ hoti – yathā vacchakassa vaḍḍhantassa sarīreneva saddhiṃ siṅgaṃ vaḍḍhati, evaṃ andhabālassapi appattakāmataṇhā ca pattakāmapipāsā ca aparāparaṃ vaḍḍhatīti.</paragraph>
    <paragraph line="183"><bold>Sāliyavaka</bold>nti sālikhettayavakhettaṃ. Etena sāliyavādikaṃ sabbaṃ dhaññaṃ dasseti, dutiyapadena sabbaṃ dvipadacatuppadaṃ dasseti. Paṭhamapadena vā sabbaṃ aviññāṇakaṃ, itarena saviññāṇakaṃ. <bold>Datvā cā</bold>ti datvāpi. Idaṃ vuttaṃ hoti – tiṭṭhantu tīṇi rajjāni, sace so māṇavo aññaṃ vā sakalampi pathaviṃ saviññāṇakāviññāṇakaratanapūraṃ kassaci datvā gaccheyya, idampi ettakaṃ vatthu ekasseva apariyantaṃ, evaṃ duppūrā esā taṇhā nāma. <bold>Iti vidvā samaṃ care</bold>ti evaṃ jānanto puriso taṇhāvasiko ahutvā kāyasamācārādīni pūrento careyya.</paragraph>
    <paragraph line="184"><bold>Ora</bold>nti <pageBreak edition="Vipassana Research Institut" number="4.0155" /><pageBreak edition="Myanmar" number="4.0175" /> orimakoṭṭhāsaṃ patvā tena atittarūpo puna samuddapārampi patthayetha. Evaṃ taṇhāvasikasattā nāma duppūrāti dasseti. <bold>Yāvā</bold>ti aniyāmitaparicchedo. <bold>Anussara</bold>nti anussaranto. <bold>Nājjhagā</bold>ti na vindati. Idaṃ vuttaṃ hoti – mahārāja, puriso apariyantepi kāme <pageBreak edition="Pali Text Society" number="4.0174" /> manasā anussaranto tittiṃ na vindati, pattukāmova hoti, evaṃ kāmesu sattānaṃ taṇhā vaḍḍhateva. <bold>Tato nivattā</bold>ti tato pana vatthukāmakilesakāmato cittena nivattitvā kāyena paṭikkamma ñāṇena ādīnavaṃ disvā ye paññāya tittā paripuṇṇā, te tittā nāma.</paragraph>
    <paragraph line="185"><bold>Paññāya tittinaṃ seṭṭha</bold>nti paññāya tittīnaṃ ayaṃ paripuṇṇaseṭṭho, ayameva vā pāṭho. <bold>Na so kāmehi tappatī</bold>ti ‘‘na hī’’tipi pāṭho. Yasmā paññāya titto puriso kāmehi na pariḍayhatīti attho. <bold>Na kurute vasa</bold>nti tādisañhi purisaṃ taṇhā vase vattetuṃ na sakkoti, sveva pana taṇhāya ādīnavaṃ disvā sarabhaṅgamāṇavo viya ca aḍḍhamāsakarājā viya ca taṇhāvase na pavattatīti attho. <bold>Apacinethevā</bold>ti viddhaṃsetheva. <bold>Samuddamatto</bold>ti mahatiyā paññāya samannāgatattā samuddappamāṇo. So mahantena aggināpi samuddo viya kilesakāmehi na tappati na ḍayhati.</paragraph>
    <paragraph line="186"><bold>Rathakāro</bold>ti cammakāro. <bold>Parikanta</bold>nti parikantanto. Idaṃ vuttaṃ hoti – yathā cammakāro upāhanaṃ parikantanto yaṃ yaṃ cammassa agayhūpagaṭṭhānaṃ hoti, taṃ taṃ cajitvā upāhanaṃ katvā upāhanamūlaṃ labhitvā sukhito hoti, evameva paṇḍito cammakārasatthasadisāya paññāya kantanto yaṃ yaṃ odhiṃ kāmānaṃ cajati, tena tenassa kāmodhinā rahitaṃ taṃ taṃ kāyakammaṃ vacīkammaṃ manokammañca sukhaṃ sampajjati vigatadarathaṃ, sace pana sabbampi kāyakammādisukhaṃ vigatapariḷāhameva iccheyya, kasiṇaṃ bhāvetvā jhānaṃ nibbattetvā sabbe kāme pariccajeti.</paragraph>
    <paragraph line="187">Bodhisattassa pana imaṃ gāthaṃ kathentassa rañño setacchattaṃ ārammaṇaṃ katvā odātakasiṇajjhānaṃ udapādi, rājāpi arogo ahosi. So tuṭṭho sayanā vuṭṭhahitvā ‘‘ettakā vejjā maṃ tikicchituṃ nāsakkhiṃsu, <pageBreak edition="Myanmar" number="4.0176" /> paṇḍitamāṇavo pana attano ñāṇosadhena maṃ nirogaṃ akāsī’’ti tena saddhiṃ sallapanto dasamaṃ gāthamāha –</paragraph>
    <hangnum line="188" number="46"></hangnum>
    <gatha1 line="189"> ‘‘Aṭṭha <pageBreak edition="Pali Text Society" number="4.0175" /> te bhāsitā gāthā, sabbā honti sahassiyā;</gatha1>
    <gathalast line="190">Paṭigaṇha mahābrahme, sādhetaṃ tava bhāsita’’nti.</gathalast>
    <paragraph line="191">Tattha <pageBreak edition="Vipassana Research Institut" number="4.0156" /><bold>aṭṭhā</bold>ti dutiyagāthaṃ ādiṃ katvā kāmādīnavasaṃyuttā aṭṭha. <bold>Sahassiyā</bold>ti sahassārahā. <bold>Paṭigaṇhā</bold>ti aṭṭha sahassāni gaṇha. <bold>Sādhetaṃ tava bhāsita</bold>nti sādhu etaṃ tava vacanaṃ.</paragraph>
    <paragraph line="192">Taṃ sutvā mahāsatto ekādasamaṃ gāthamāha –</paragraph>
    <hangnum line="193" number="47"></hangnum>
    <gatha1 line="194"> ‘‘Na me attho sahassehi, satehi nahutehi vā;</gatha1>
    <gathalast line="195">Pacchimaṃ bhāsato gāthaṃ, kāme me na rato mano’’ti.</gathalast>
    <paragraph line="196">Tattha <bold>pacchima</bold>nti ‘‘rathakārova cammassā’’ti gāthaṃ. <bold>Kāme me na rato mano</bold>ti imaṃ gāthaṃ bhāsamānasseva mama vatthukāmepi kilesakāmepi mano nābhiramāmi. Ahañhi imaṃ gāthaṃ bhāsamāno attanova dhammadesanāya jhānaṃ nibbattesiṃ, mahārājāti.</paragraph>
    <paragraph line="197">Rājā bhiyyosomattāya tussitvā mahāsattaṃ vaṇṇento osānagāthamāha –</paragraph>
    <hangnum line="198" number="48"></hangnum>
    <gatha1 line="199"> ‘‘Bhadrako vatāyaṃ māṇavako, sabbalokavidū muni;</gatha1>
    <gathalast line="200">Yo imaṃ taṇhaṃ dukkhajananiṃ, parijānāti paṇḍito’’ti.</gathalast>
    <paragraph line="201">Tattha <bold>dukkhajanani</bold>nti sakalavaṭṭadukkhajananiṃ. <bold>Parijānātī</bold>ti parijāni paricchindi, luñcitvā nīharīti bodhisattaṃ vaṇṇento evamāha.</paragraph>
    <paragraph line="202">Bodhisattopi ‘‘mahārāja, appamatto hutvā dhammaṃ carā’’ti rājānaṃ ovaditvā ākāsena himavantaṃ gantvā isipabbajjaṃ pabbajitvā yāvatāyukaṃ ṭhatvā brahmavihāre bhāvetvā aparihīnajjhāno hutvā brahmalokūpago ahosi.</paragraph>
    <paragraph line="203">Satthā <pageBreak edition="Myanmar" number="4.0177" /> imaṃ dhammadesanaṃ āharitvā ‘‘evaṃ, bhikkhave, pubbepāhaṃ etaṃ brāhmaṇaṃ nissokamakāsi’’nti vatvā jātakaṃ samodhānesi – ‘‘tadā rājā esa brāhmaṇo ahosi, paṇḍitamāṇavo pana ahameva ahosi’’nti.</paragraph>
    <centered line="204">Kāmajātakavaṇṇanā catutthā.</centered>
    <hangnum line="205"></hangnum>
    <paragraph line="206"> [468] 5. Janasandhajātakavaṇṇanā</paragraph>
    <paragraph line="207"><bold>Dasa</bold><pageBreak edition="Vipassana Research Institut" number="4.0157" /><pageBreak edition="Pali Text Society" number="4.0176" /><bold>khalū</bold>ti idaṃ satthā jetavane viharanto kosalarañño ovādatthāya kathesi. Ekasmiñhi kāle rājā issariyamadamatto kilesasukhanissito vinicchayampi na paṭṭhapesi, buddhupaṭṭhānampi pamajji. So ekadivase dasabalaṃ anussaritvā ‘‘satthāraṃ vandissāmī’’ti bhuttapātarāso rathavaramāruyha vihāraṃ gantvā satthāraṃ vanditvā nisīdi. Atha naṃ satthā ‘‘kiṃ mahārāja ciraṃ na paññāyasī’’ti vatvā ‘‘bahukiccatāya no bhante buddhupaṭṭhānassa okāso na jāto’’ti vutte ‘‘mahārāja, mādise nāma ovādadāyake sabbaññubuddhe dhuravihāre viharante ayuttaṃ tava pamajjituṃ, raññā nāma rājakiccesu appamattena bhavitabbaṃ, raṭṭhavāsīnaṃ mātāpitusamena agatigamanaṃ pahāya dasa rājadhamme akopentena rajjaṃ kāretuṃ vaṭṭati, rañño hi dhammikabhāve sati parisāpissa dhammikā honti, anacchariyaṃ kho panetaṃ, yaṃ mayi anusāsante tvaṃ dhammena rajjaṃ kāreyyāsi, porāṇakapaṇḍitā anusāsakaācariye avijjamānepi attano matiyāva tividhasucaritadhamme patiṭṭhāya mahājanassa dhammaṃ desetvā saggapathaṃ pūrayamānā agamaṃsū’’ti vatvā tena yācito atītaṃ āhari.</paragraph>
    <paragraph line="208">Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti, ‘‘janasandhakumāro’’tissa nāmaṃ kariṃsu. Athassa vayappattassa takkasilato sabbasippāni uggaṇhitvā āgatakāle rājā sabbāni bandhanāgārāni sodhāpetvā uparajjaṃ adāsi. So aparabhāge pitu accayena rajje patiṭṭhāya catūsu nagaradvāresu <pageBreak edition="Myanmar" number="4.0178" /> nagaramajjhe rājadvāre cāti cha dānasālāyo kārāpetvā divase divase cha satasahassāni pariccajitvā sakalajambudīpaṃ saṅkhobhetvā mahādānaṃ pavattento bandhanāgārāni niccaṃ vivaṭāni kārāpetvā dhammabhaṇḍikaṃ sodhāpetvā catūhi saṅgahavatthūhi lokaṃ saṅgaṇhanto pañca sīlāni <pageBreak edition="Pali Text Society" number="4.0177" /> rakkhanto uposathavāsaṃ vasanto dhammena rajjaṃ kāresi. Antarantarā ca raṭṭhavāsino sannipātāpetvā ‘‘dānaṃ detha, sīlaṃ samādiyatha, bhāvanaṃ bhāvetha, dhammena kammante ca vohāre ca payojetha, daharakāleyeva sippāni uggaṇhatha, dhanaṃ uppādetha, gāmakūṭakammaṃ vā pisuṇavācākammaṃ vā mā karittha, caṇḍā pharusā mā ahuvattha, mātupaṭṭhānaṃ pitupaṭṭhānaṃ pūretha, kule jeṭṭhāpacāyino bhavathā’’ti dhammaṃ desetvā mahājane sucaritadhamme patiṭṭhāpesi. So ekadivasaṃ pannarasīuposathe samādinnuposatho ‘‘mahājanassa bhiyyo hitasukhatthāya appamādavihāratthāya dhammaṃ desessāmī’’ti cintetvā nagare bheriṃ carāpetvā attano orodhe ādiṃ katvā sabbanagarajanaṃ sannipātāpetvā rājaṅgaṇe alaṅkaritvā alaṅkataratanamaṇḍapamajjhe supaññattavarapallaṅke nisīditvā ‘‘ambho, nagaravāsino tumhākaṃ <pageBreak edition="Vipassana Research Institut" number="4.0158" /> tapanīye ca atapanīye ca dhamme desessāmi, appamattā hutvā ohitasotā sakkaccaṃ suṇāthā’’ti vatvā dhammaṃ desesi.</paragraph>
    <paragraph line="209">Satthā saccaparibhāvitaṃ mukharatanaṃ vivaritvā taṃ dhammadesanaṃ madhurena sarena kosalarañño āvi karonto –</paragraph>
    <hangnum line="210" number="49"></hangnum>
    <gatha1 line="211"> ‘‘Dasa khalu imāni ṭhānāni, yāni pubbe akaritvā;</gatha1>
    <gathalast line="212">Sa pacchā manutappati, iccevāha janasandho.</gathalast>
    <hangnum line="213" number="50"></hangnum>
    <gatha1 line="214"> ‘‘Aladdhā vittaṃ tappati, pubbe asamudānitaṃ;</gatha1>
    <gathalast line="215">Na pubbe dhanamesissaṃ, iti pacchānutappati.</gathalast>
    <hangnum line="216" number="51"></hangnum>
    <gatha1 line="217"> ‘‘Sakyarūpaṃ pure santaṃ, mayā sippaṃ na sikkhitaṃ;</gatha1>
    <gathalast line="218">Kicchā vutti asippassa, iti pacchānutappati.</gathalast>
    <hangnum line="219" number="52"></hangnum>
    <gatha1 line="220"> ‘‘Kūṭavedī pure āsiṃ, pisuṇo piṭṭhimaṃsiko;</gatha1>
    <gathalast line="221">Caṇḍo ca pharuso cāpi, iti pacchānutappati.</gathalast>
    <hangnum line="222" number="53"></hangnum>
    <gatha1 line="223"> ‘‘Pāṇātipātī <pageBreak edition="Pali Text Society" number="4.0178" /><pageBreak edition="Myanmar" number="4.0179" /> pure āsiṃ, luddo cāpi anāriyo;</gatha1>
    <gathalast line="224">Bhūtānaṃ nāpacāyissaṃ, iti pacchānutappati.</gathalast>
    <hangnum line="225" number="54"></hangnum>
    <gatha1 line="226"> ‘‘Bahūsu vata santīsu, anāpādāsu itthisu;</gatha1>
    <gathalast line="227">Paradāraṃ asevissaṃ, iti pacchānutappati.</gathalast>
    <hangnum line="228" number="55"></hangnum>
    <gatha1 line="229"> ‘‘Bahumhi vata santamhi, annapāne upaṭṭhite;</gatha1>
    <gathalast line="230">Na pubbe adadaṃ dānaṃ, iti pacchānutappati.</gathalast>
    <hangnum line="231" number="56"></hangnum>
    <gatha1 line="232"> ‘‘Mātaraṃ pitaraṃ cāpi, jiṇṇakaṃ gatayobbanaṃ;</gatha1>
    <gathalast line="233">Pahu santo na posissaṃ, iti pacchānutappati.</gathalast>
    <hangnum line="234" number="57"></hangnum>
    <gatha1 line="235"> ‘‘Ācariyamanusatthāraṃ <pageBreak edition="Vipassana Research Institut" number="4.0159" />, sabbakāmarasāharaṃ;</gatha1>
    <gathalast line="236">Pitaraṃ atimaññissaṃ, iti pacchānutappati.</gathalast>
    <hangnum line="237" number="58"></hangnum>
    <gatha1 line="238"> ‘‘Samaṇe brāhmaṇe cāpi, sīlavante bahussute;</gatha1>
    <gathalast line="239">Na pubbe payirupāsissaṃ, iti pacchānutappati.</gathalast>
    <hangnum line="240" number="59"></hangnum>
    <gatha1 line="241"> ‘‘Sādhu hoti tapo ciṇṇo, santo ca payirupāsito;</gatha1>
    <gathalast line="242">Na ca pubbe tapo ciṇṇo, iti pacchānutappati.</gathalast>
    <hangnum line="243" number="60"></hangnum>
    <gatha1 line="244"> ‘‘Yo ca etāni ṭhānāni, yoniso paṭipajjati;</gatha1>
    <gathalast line="245">Karaṃ purisakiccāni, sa pacchā nānutappatī’’ti. – imā gāthā āha;</gathalast>
    <paragraph line="246">Tattha <bold>ṭhānānī</bold>ti kāraṇāni. <bold>Pubbe</bold>ti paṭhamameva akaritvā. <bold>Sa pacchā manutappatī</bold>ti so paṭhamaṃ kattabbānaṃ akārako puggalo pacchā idhalokepi paralokepi tappati kilamati. ‘‘Pacchā vā anutappatī’’tipi pāṭho. <bold>Iccevāhā</bold>ti iti evaṃ āhāti padacchedo, iti evaṃ rājā janasandho avoca. Iccassuhātipi pāṭho. Tattha assu-kāro nipātamattaṃ iti assu āhāti padacchedo. Idāni tāni dasa tapanīyakāraṇāni pakāsetuṃ bodhisattassa dhammakathā hoti. Tattha <bold>pubbe</bold>ti paṭhamameva taruṇakāle parakkamaṃ katvā <bold>asamudānitaṃ</bold> asambhataṃ dhanaṃ <pageBreak edition="Myanmar" number="4.0180" /> mahallakakāle alabhitvā tappati socati, pare ca sukhite disvā sayaṃ dukkhaṃ jīvanto ‘‘pubbe dhanaṃ na pariyesissa’’nti evaṃ pacchā anutappati, tasmā mahallakakāle sukhaṃ jīvitukāmā daharakāleyeva dhammikāni kasikammādīni katvā dhanaṃ pariyesathāti dasseti.</paragraph>
    <paragraph line="247"><bold>Pure santa</bold>nti pure daharakāle ācariye payirupāsitvā mayā kātuṃ sakyarūpaṃ samānaṃ hatthisippādikaṃ kiñci sippaṃ na <pageBreak edition="Pali Text Society" number="4.0179" /> sikkhitaṃ. <bold>Kicchā</bold>ti mahallakakāle asippassa dukkhā jīvitavutti, neva sakkā tadā sippaṃ sikkhituṃ, tasmā mahallakakāle sukhaṃ jīvitukāmā taruṇakāleyeva sippaṃ sikkhathāti dasseti. <bold>Kuṭavedī</bold>ti kūṭajānanako gāmakūṭako vā lokassa anatthakārako vā tulākūṭādikārako vā kūṭaṭṭakārako vāti attho. <bold>Āsi</bold>nti evarūpo ahaṃ pubbe ahosiṃ. <bold>Pisuṇo</bold>ti pesuññakāraṇo. <bold>Piṭṭhimaṃsiko</bold>ti lañjaṃ gahetvā asāmike sāmike karonto paresaṃ piṭṭhimaṃsakhādako. <bold>Iti pacchā</bold>ti evaṃ maraṇamañce nipanno anutappati <pageBreak edition="Vipassana Research Institut" number="4.0160" />, tasmā sace niraye na vasitukāmāttha, mā evarūpaṃ pāpakammaṃ karitthāti ovadati.</paragraph>
    <paragraph line="248"><bold>Luddo</bold>ti dāruṇo. <bold>Anāriyo</bold>ti na ariyo nīcasamācāro. <bold>Nāpacāyissa</bold>nti khantimettānuddayavasena nīcavuttiko nāhosiṃ. Sesaṃ purimanayeneva yojetabbaṃ. <bold>Anāpādāsū</bold>ti āpādānaṃ āpādo, pariggahoti attho. Natthi āpādo yāsaṃ tā anāpādā, aññehi akatapariggahāsūti attho. <bold>Upaṭṭhite</bold>ti paccupaṭṭhite. <bold>Na pubbe</bold>ti ito pubbe dānaṃ na adadaṃ. <bold>Pahu santo</bold>ti dhanabalenāpi kāyabalenāpi posituṃ samattho paṭibalo samāno. <bold>Ācariya</bold>nti ācāre sikkhāpanato idha pitā ‘‘ācariyo’’ti adhippeto. <bold>Anusatthāra</bold>nti anusāsakaṃ. <bold>Sabbakāmarasāhara</bold>nti sabbe vatthukāmarase āharitvā positāraṃ. <bold>Atimaññissa</bold>nti tassa ovādaṃ agaṇhanto atikkamitvā maññissaṃ.</paragraph>
    <paragraph line="249"><bold>Na pubbe</bold>ti ito pubbe dhammikasamaṇabrāhmaṇepi gilānāgilānepi cīvarādīni datvā appaṭijagganena na payirupāsissaṃ. <bold>Tapo</bold>ti sucaritatapo. <bold>Santo</bold>ti tīhi dvārehi upasanto sīlavā. Idaṃ vuttaṃ hoti – tividhasucaritasaṅkhāto <pageBreak edition="Myanmar" number="4.0181" /> tapo ciṇṇo evarūpo ca upasanto payirupāsito nāma sādhu sundaro. <bold>Na pubbe</bold>ti mayā daharakāle evarūpo tapo na ciṇṇo, iti pacchā jarājiṇṇo maraṇabhayatajjito anutappati socati. Sace tumhe evaṃ na socitukāmā, tapokammaṃ karothāti vadati. <bold>Yo ca etānī</bold>ti yo pana etāni dasa kāraṇāni paṭhamameva upāyena paṭipajjati samādāya vattati, purisehi kattabbāni dhammikakiccāni karonto so appamādavihārī puriso pacchā nānutappati, somanassappattova hotīti.</paragraph>
    <paragraph line="250">Iti <pageBreak edition="Pali Text Society" number="4.0180" /> mahāsatto anvaddhamāsaṃ iminā niyāmena mahājanassa dhammaṃ desesi. Mahājanopissa ovāde ṭhatvā tāni dasa ṭhānāni pūretvā saggaparāyaṇova ahosi.</paragraph>
    <paragraph line="251">Satthā imaṃ dhammadesanaṃ āharitvā ‘‘evaṃ, mahārāja, porāṇakapaṇḍitā anācariyakāpi attano matiyāva dhammaṃ desetvā mahājanaṃ saggapathe patiṭṭhāpesu’’nti vatvā jātakaṃ samodhānesi – ‘‘tadā parisā buddhaparisā ahesuṃ, janasandharājā pana ahameva ahosi’’nti.</paragraph>
    <centered line="252">Janasandhajātakavaṇṇanā pañcamā.</centered>
    <hangnum line="253"></hangnum>
    <paragraph line="254"> [469] 6. Mahākaṇhajātakavaṇṇanā</paragraph>
    <paragraph line="255"><bold>Kaṇho</bold><pageBreak edition="Vipassana Research Institut" number="4.0161" /><bold>kaṇho cā</bold>ti idaṃ satthā jetavane viharanto lokatthacariyaṃ ārabbha kathesi. Ekadivasañhi bhikkhū dhammasabhāyaṃ nisīditvā ‘‘yāvañcidaṃ, āvuso, satthā bahujanahitāya paṭipanno attano phāsuvihāraṃ pahāya lokasseva atthaṃ carati, paramābhisambodhiṃ patvā sayaṃ pattacīvaramādāya aṭṭhārasayojanamaggaṃ gantvā pañcavaggiyattherānaṃ <bold>dhammacakkaṃ</bold> (saṃ. ni. 5.1081; mahāva. 13 ādayo; paṭi. ma. 2.30) pavattetvā pañcamiyā pakkhassa <bold>anattalakkhaṇasuttaṃ</bold> (saṃ. ni. 3.59; mahāva. 20 ādayo) kathetvā sabbesaṃ arahattaṃ adāsi. Uruvelaṃ gantvā tebhātikajaṭilānaṃ aḍḍhuḍḍhāni pāṭihāriyasahassāni dassetvā pabbājetvā gayāsīse <bold>ādittapariyāyaṃ</bold> (saṃ. ni. 4.235; mahāva. 54) kathetvā jaṭilasahassānaṃ arahattaṃ adāsi, mahākassapassa tīṇi gāvutāni <pageBreak edition="Myanmar" number="4.0182" /> paccuggamanaṃ gantvā tīhi ovādehi upasampadaṃ adāsi. Eko pacchābhattaṃ pañcacattālīsayojanamaggaṃ gantvā pukkusātikulaputtaṃ anāgāmiphale patiṭṭhāpesi, mahākappinassa vīsayojanasataṃ paccuggamanaṃ katvā arahattaṃ adāsi, eko pacchābhattaṃ tiṃsayojanamaggaṃ gantvā tāva kakkhaḷaṃ pharusaṃ aṅgulimālaṃ arahatte patiṭṭhāpesi, tiṃsayojanamaggaṃ gantvā āḷavakaṃ yakkhaṃ sotāpattiphale patiṭṭhāpetvā kumārassa sotthiṃ akāsi. Tāvatiṃsabhavane temāsaṃ vasanto asītiyā devatākoṭīnaṃ dhammābhisamayaṃ sampādesi, brahmalokaṃ gantvā bakabrahmuno diṭṭhiṃ bhinditvā dasannaṃ brahmasahassānaṃ arahattaṃ adāsi, anusaṃvaccharaṃ tīsu maṇḍalesu cārikaṃ caramāno upanissayasampannānaṃ manussānaṃ saraṇāni ceva sīlānica maggaphalāni ca deti, nāgasupaṇṇādīnampi <pageBreak edition="Pali Text Society" number="4.0181" /> nānappakāraṃ atthaṃ caratī’’ti dasabalassa lokatthacariyaguṇaṃ kathayiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, sohaṃ idāni abhisambodhiṃ patvā lokassa atthaṃ careyyaṃ, pubbe sarāgakālepi lokassa atthaṃ acari’’nti vatvā atītaṃ āhari.</paragraph>
    <paragraph line="256">Atīte kassapasammāsambuddhakāle bārāṇasiyaṃ usīnako nāma rājā rajjaṃ kāresi. Kassapasammāsambuddhe catusaccadesanāya mahājanaṃ kilesabandhanā mocetvā nibbānanagaraṃ pūretvā parinibbute dīghassa addhuno accayena sāsanaṃ osakki. Bhikkhū ekavīsatiyā anesanāhi jīvikaṃ kappenti, bhikkhū gihisaṃsaggaṃ karonti, puttadhītādīhi vaḍḍhanti. Bhikkhuniyopi gihisaṃsaggaṃ karonti, puttadhītādīhi vaḍḍhanti. Bhikkhū bhikkhudhammaṃ, bhikkhuniyo bhikkhunidhammaṃ, uposakā upāsakadhammaṃ, upāsikā upāsikadhammaṃ, brāhmaṇā brāhmaṇadhammaṃ vissajjesuṃ. Yebhuyyena manussā <pageBreak edition="Vipassana Research Institut" number="4.0162" /> dasa akusalakammapathe samādāya vattiṃsu, matamatā apāyesu paripūresuṃ. Tadā sakko devarājā nave nave deve apassanto manussalokaṃ oloketvā manussānaṃ apāyesu nibbattitabhāvaṃ ñatvā satthu sāsanaṃ osakkitaṃ disvā ‘‘kiṃ nu karissāmī’’ti cintetvā ‘‘attheko upāyo, mahājanaṃ tāsetvā bhītabhāvaṃ ñatvā pacchā assāsetvā dhammaṃ desetvā osakkitaṃ sāsanaṃ paggayha aparampi vassasahassaṃ pavattanakāraṇaṃ karissāmī’’ti <pageBreak edition="Myanmar" number="4.0183" /> sanniṭṭhānaṃ katvā mātalidevaputtaṃ mocappamāṇadāṭhaṃ catūhi dāṭhāhi viniggatarasmiyā bhayānakaṃ katvā gabbhinīnaṃ dassaneneva gabbhapātanasamatthaṃ ghorarūpaṃ ājāneyyappamāṇaṃ kāḷavaṇṇaṃ mahākaṇhasunakhaṃ māpetvā pañcabandhanena bandhitvā rattamālaṃ <pageBreak edition="Pali Text Society" number="4.0182" /> kaṇṭhe piḷandhitvā rajjukoṭikaṃ ādāya sayaṃ dve kāsāyāni nivāsetvā pacchāmukhe pañcadhā kese bandhitvā rattamālaṃ piḷandhitvā āropitapavāḷavaṇṇajiyaṃ mahādhanuṃ gahetvā vajiragganārācaṃ nakhena parivaṭṭento vanacarakavesaṃ gahetvā nagarato yojanamatte ṭhāne otaritvā ‘‘nassati loko, nassati loko’’ti tikkhattuṃ saddaṃ anusāvetvā manusse uttāsetvā nagarūpacāraṃ patvā puna saddamakāsi.</paragraph>
    <paragraph line="257">Manussā sunakhaṃ disvā utrastā nagaraṃ pavisitvā taṃ pavattiṃ rañño ārocesuṃ. Rājā sīghaṃ nagaradvārāni pidahāpesi. Sakkopi aṭṭhārasahatthaṃ pākāraṃ ullaṅghitvā sunakhena saddhiṃ antonagare patiṭṭhahi. Manussā bhītatasitā palāyitvā gehāni pavisitvā nilīyiṃsu. Mahākaṇhopi diṭṭhadiṭṭhe manusse upadhāvitvā santāsento rājanivesanaṃ agamāsi. Rājaṅgaṇe manussā bhayena palāyitvā rājanivesanaṃ pavisitvā dvāraṃ pidahiṃsu. Usīnakarājāpi orodhe gahetvā pāsādaṃ abhiruhi. Mahākaṇho sunakho purimapāde ukkhipitvā vātapāne ṭhatvā mahābhussitaṃ bhussi. Tassa saddo heṭṭhā avīciṃ, upari bhavaggaṃ patvā sakalacakkavāḷaṃ ekaninnādaṃ ahosi. <bold>Vidhurajātake</bold> (jā. 2.22.1346 ādayo) hi puṇṇakayakkharañño, <bold>kusajātake</bold> (jā. 2.20.1 ādayo) kusarañño, <bold>bhūridattajātake</bold> (jā. 2.22.784 ādayo) sudassananāgarañño, imasmiṃ mahākaṇhajātake ayaṃ saddoti ime cattāro saddā jambudipe mahāsaddā nāma ahesuṃ.</paragraph>
    <paragraph line="258">Nagaravāsino bhītatasitā hutvā ekapurisopi sakkena saddhiṃ kathetuṃ nāsakkhi, rājāyeva satiṃ upaṭṭhāpetvā vātapānaṃ nissāya sakkaṃ āmantetvā ‘‘ambho luddaka, kasmā te <pageBreak edition="Pali Text Society" number="4.0183" /> sunakho bhussatī’’ti āha. ‘‘Chātabhāvena, mahārājā’’ti. ‘‘Tena hi tassa bhattaṃ dāpessāmī’’ti antojanassa ca attano ca pakkabhattaṃ sabbaṃ dāpesi. Taṃ sabbaṃ sunakho ekakabaḷaṃ viya katvā puna saddamakāsi. Puna rājā pucchitvā ‘‘idānipi me sunakho <pageBreak edition="Myanmar" number="4.0184" /> chātoyevā’’ti <pageBreak edition="Vipassana Research Institut" number="4.0163" /> sutvā hatthiassādīnaṃ pakkabhattaṃ sabbaṃ āharāpetvā dāpesi. Tasmiṃ ekappahāreneva niṭṭhāpite sakalanagarassa pakkabhattaṃ dāpesi. Tampi so tatheva bhuñjitvā puna saddamakāsi. Rājā ‘‘na esa sunakho, nissaṃsayaṃ esa yakkho bhavissati, āgamanakāraṇaṃ pucchissāmī’’ti bhītatasito hutvā pucchanto paṭhamaṃ gāthamāha –</paragraph>
    <hangnum line="259" number="61"></hangnum>
    <gatha1 line="260"> ‘‘Kaṇho kaṇho ca ghoro ca, sukkadāṭho pabhāsavā;</gatha1>
    <gathalast line="261">Baddho pañcahi rajjūhi, kiṃ ravi sunakho tavā’’ti.</gathalast>
    <paragraph line="262">Tattha <bold>kaṇho kaṇho</bold>ti bhayavasena daḷhīvasena vā āmeḍitaṃ. <bold>Ghoro</bold>ti passantānaṃ bhayajanako. <bold>Pabhāsavā</bold>ti dāṭhā nikkhantaraṃsipabhāsena pabhāsavā. <bold>Kiṃ ravī</bold>ti kiṃ viravi. Tavesa evarūpo kakkhaḷo sunakho kiṃ karoti, kiṃ mige gaṇhāti, udāhu te amitte, kiṃ te iminā, vissajjehi nanti adhippāyenevamāha.</paragraph>
    <paragraph line="263">Taṃ sutvā sakko dutiyaṃ gāthamāha –</paragraph>
    <hangnum line="264" number="62"></hangnum>
    <gatha1 line="265"> ‘‘Nāyaṃ migānamatthāya, usīnaka bhavissati;</gatha1>
    <gathalast line="266">Manussānaṃ anayo hutvā, tadā kaṇho pamokkhatī’’ti.</gathalast>
    <paragraph line="267">Tassattho – ayañhi ‘‘migamaṃsaṃ khādissāmī’’ti idha nāgato, tasmā migānaṃ attho na bhavissati, manussamaṃsaṃ pana khādituṃ āgato, tasmā tesaṃ anayo mahāvināsakārako hutvā yadā anena manussā vināsaṃ pāpitā bhavissanti, tadā ayaṃ kaṇho pamokkhati, mama hatthato muccissatīti.</paragraph>
    <paragraph line="268">Atha naṃ rājā ‘‘kiṃ pana te bho luddaka-sunakho sabbesaṃyeva manussānaṃ maṃsaṃ khādissati, udāhu tava amittānaññevā’’ti <pageBreak edition="Pali Text Society" number="4.0184" /> pucchitvā ‘‘amittānaññeva me, mahārājā’’ti vutte ‘‘ke pana idha te amittā’’ti pucchitvā ‘‘adhammābhiratā visamacārino, mahārājā’’ti vutte ‘‘kathehi tāva ne amhāka’’nti pucchi. Athassa kathento devarājā dasa gāthā abhāsi –</paragraph>
    <hangnum line="269" number="63"></hangnum>
    <gatha1 line="270"> ‘‘Pattahatthā <pageBreak edition="Myanmar" number="4.0185" /> samaṇakā, muṇḍā saṅghāṭipārutā;</gatha1>
    <gathalast line="271">Naṅgalehi kasissanti, tadā kaṇho pamokkhati.</gathalast>
    <hangnum line="272" number="64"></hangnum>
    <gatha1 line="273"> ‘‘Tapassiniyo <pageBreak edition="Vipassana Research Institut" number="4.0164" /> pabbajitā, muṇḍā saṅghāṭipārutā;</gatha1>
    <gathalast line="274">Yadā loke gamissanti, tadā kaṇho pamokkhati.</gathalast>
    <hangnum line="275" number="65"></hangnum>
    <gatha1 line="276"> ‘‘Dīghottaroṭṭhā jaṭilā, paṅkadantā rajassirā;</gatha1>
    <gathalast line="277">Iṇaṃ codāya gacchanti, tadā kaṇho pamokkhati.</gathalast>
    <hangnum line="278" number="66"></hangnum>
    <gatha1 line="279"> ‘‘Adhicca vede sāvittiṃ, yaññatantañca brāhmaṇā;</gatha1>
    <gathalast line="280">Bhatikāya yajissanti, tadā kaṇho pamokkhati.</gathalast>
    <hangnum line="281" number="67"></hangnum>
    <gatha1 line="282"> ‘‘Mātaraṃ pitaraṃ cāpi, jiṇṇakaṃ gatayobbanaṃ;</gatha1>
    <gathalast line="283">Pahū santo na bharanti, tadā kaṇho pamokkhati.</gathalast>
    <hangnum line="284" number="68"></hangnum>
    <gatha1 line="285"> ‘‘Mātaraṃ pitaraṃ cāpi, jiṇṇakaṃ gatayobbanaṃ;</gatha1>
    <gathalast line="286">Bālā tumheti vakkhanti, tadā kaṇho pamokkhati.</gathalast>
    <hangnum line="287" number="69"></hangnum>
    <gatha1 line="288"> ‘‘Ācariyabhariyaṃ sakhiṃ, mātulāniṃ pitucchakiṃ;</gatha1>
    <gathalast line="289">Yadā loke gamissanti, tadā kaṇho pamokkhati.</gathalast>
    <hangnum line="290" number="70"></hangnum>
    <gatha1 line="291"> ‘‘Asicammaṃ gahetvāna, khaggaṃ paggayha brāhmaṇā;</gatha1>
    <gathalast line="292">Panthaghātaṃ karissanti, tadā kaṇho pamokkhati.</gathalast>
    <hangnum line="293" number="71"></hangnum>
    <gatha1 line="294"> ‘‘Sukkacchavī vedhaverā, thūlabāhū apātubhā;</gatha1>
    <gathalast line="295">Mittabhedaṃ karissanti, tadā kaṇho pamokkhati.</gathalast>
    <hangnum line="296" number="72"></hangnum>
    <gatha1 line="297"> ‘‘Māyāvino nekatikā, asappurisacintakā;</gatha1>
    <gathalast line="298">Yadā loke bhavissanti, tadā kaṇho pamokkhatī’’ti.</gathalast>
    <paragraph line="299">Tattha <pageBreak edition="Pali Text Society" number="4.0185" /><bold>samaṇakā</bold>ti ‘‘mayaṃ samaṇāmhā’’ti paṭiññāmattakena hīḷitavohārenevamāha. <bold>Kasissantī</bold>ti te tadāpi kasantiyeva. Ayaṃ pana <pageBreak edition="Myanmar" number="4.0186" /> ajānanto viya evamāha. Ayañhissa adhippāyo – ete evarūpā dussīlā mama amittā, yadā mama sunakhena ete māretvā maṃsaṃ khāditaṃ <pageBreak edition="Vipassana Research Institut" number="4.0165" /> bhavissati, tadā esa kaṇho ito pañcarajjubandhanā pamokkhatīti. Iminā upāyena sabbagāthāsu adhippāyayojanā veditabbā.</paragraph>
    <paragraph line="300"><bold>Pabbajitā</bold>ti buddhasāsane pabbajitā. <bold>Gamissantī</bold>ti agāramajjhe pañca kāmaguṇe paribhuñjantiyo vicarissanti. <bold>Dīghottaroṭṭhā</bold>ti dāṭhikānaṃ vaḍḍhitattā dīghuttaroṭṭhā. <bold>Paṅkadantā</bold>ti paṅkena malena samannāgatadantā. <bold>Iṇaṃ codāyā</bold>ti bhikkhācariyāya dhanaṃ saṃharitvā vaḍḍhiyā iṇaṃ payojetvā taṃ codetvā tato laddhena jīvikaṃ kappentā yadā gacchantīti attho.</paragraph>
    <paragraph line="301"><bold>Sāvitti</bold>nti sāvittiñca adhiyitvā. <bold>Yaññatantañcā</bold>ti yaññavidhāyakatantaṃ, yaññaṃ adhiyitvāti attho. <bold>Bhatikāyā</bold>ti te te rājarājamahāmatte upasaṅkamitvā ‘‘tumhākaṃ yaññaṃ yajissāma, dhanaṃ dethā’’ti evaṃ bhatiatthāya yadā yaññaṃ yajissanti. <bold>Pahū santo</bold>ti bharituṃ posetuṃ samatthā samānā. <bold>Bālā tumhe</bold>ti tumhe bālā na kiñci jānāthāti yadā vakkhanti. <bold>Gamissantī</bold>ti lokadhammasevanavasena gamissanti. <bold>Panthaghāta</bold>nti panthe ṭhatvā manusse māretvā tesaṃ bhaṇḍaggahaṇaṃ.</paragraph>
    <paragraph line="302"><bold>Sukkacchavī</bold>ti kasāvacuṇṇādighaṃsanena samuṭṭhāpitasukkacchavivaṇṇā. <bold>Vedhaverā</bold>ti vidhavā apatikā, tāhi vidhavāhi veraṃ carantīti vedhaverā. <bold>Thūlabāhū</bold>ti pādaparimaddanādīhi samuṭṭhāpitamaṃsatāya mahābāhū. <bold>Apātubhā</bold>ti apātubhāvā, dhanuppādarahitāti attho. <bold>Mittabheda</bold>nti mithubhedaṃ, ayameva vā pāṭho. Idaṃ vuttaṃ hoti – yadā evarūpā itthidhuttā ‘‘imā amhe na jahissantī’’ti sahiraññā vidhavā upagantvā saṃvāsaṃ kappetvā tāsaṃ santakaṃ khāditvā tāhi saddhiṃ mittabhedaṃ <pageBreak edition="Pali Text Society" number="4.0186" /> karissanti <pageBreak edition="Myanmar" number="4.0187" />, vissāsaṃ bhinditvā aññaṃ sahiraññaṃ gamissanti, tadā esa te core sabbeva khāditvā muccissati. <bold>Asappurisacintakā</bold>ti asappurisacittehi paradukkhacintanasīlā. <bold>Tadā</bold>ti tadā sabbepime ghātetvā khāditamaṃso kaṇho pamokkhatīti.</paragraph>
    <paragraph line="303">Evañca pana vatvā ‘‘ime mayhaṃ, mahārāja, amittā’’ti te te adhammakārake pakkhanditvā khāditukāmataṃ viya katvā dasseti. So tato mahājanassa utrastakāle sunakhaṃ rajjuyā ākaḍḍhitvā ṭhapitaṃ viya katvā luddakavesaṃ vijahitvā attano ānubhāvena ākāse jalamāno ṭhatvā ‘‘mahārāja, ahaṃ sakko devarājā, ‘ayaṃ loko vinassatī’ti āgato, pamattā hi mahājanā, adhammaṃ vattitvā matamatā sampati apāye pūrenti, devaloko tuccho viya <pageBreak edition="Vipassana Research Institut" number="4.0166" /> vito, ito paṭṭhāya adhammikesu kattabbaṃ ahaṃ jānissāmi, tvaṃ appamatto hohi, mahārājā’’ti catūhi satārahagāthāhi dhammaṃ desetvā manussānaṃ dānasīlesu patiṭṭhāpetvā osakkitasāsanaṃ aññaṃ vassasahassaṃ pavattanasamatthaṃ katvā mātaliṃ ādāya sakaṭṭhānameva gato. Mahājanā dānasīlādīni puññāni katvā devaloke nibbattiṃsu.</paragraph>
    <paragraph line="304">Satthā imaṃ dhammadesanaṃ āharitvā ‘‘evaṃ bhikkhave pubbepāhaṃ lokassa atthameva carāmī’’ti vatvā jātakaṃ samodhānesi – ‘‘tadā mātali ānando ahosi, sakko pana ahameva ahosi’’nti.</paragraph>
    <centered line="305">Mahākaṇhajātakavaṇṇanā chaṭṭhā.</centered>
    <hangnum line="306"></hangnum>
    <paragraph line="307"> [470] 7. Kosiyajātakavaṇṇanā</paragraph>
    <paragraph line="308" number="73-93"> Kosiyajātakaṃ <bold>sudhābhojanajātake</bold> (jā. 2.21.192 ādayo) āvi bhavissati.</paragraph>
    <centered line="309">Kosiyajātakavaṇṇanā sattamā.</centered>
    <hangnum line="310"></hangnum>
    <paragraph line="311"> [471] 8. Meṇḍakapañhajātakavaṇṇanā</paragraph>
    <paragraph line="312" number="94-105"> Meṇḍakapañhajātakaṃ <pageBreak edition="Myanmar" number="4.0188" /><bold>umaṅgajātake</bold> (jā. 2.22.590 ādayo) āvi bhavissati.</paragraph>
    <centered line="313">Meṇḍakapañhajātakavaṇṇanā aṭṭhamā.</centered>
    <hangnum line="314"></hangnum>
    <paragraph line="315"> [472] 9. Mahāpadumajātakavaṇṇanā</paragraph>
    <paragraph line="316"><bold>Nādaṭṭhā</bold><pageBreak edition="Pali Text Society" number="4.0187" /><bold>parato dosa</bold>nti idaṃ satthā jetavane viharanto ciñcamāṇavikaṃ ārabbha kathesi. Paṭhamabodhiyañhi dasabalassa puthubhūtesu sāvakesu aparimāṇesu devamanussesu ariyabhūmiṃ okkantesu patthaṭesu guṇasamudayesu mahālābhasakkāro udapādi. Titthiyā sūriyuggamane khajjopanakasadisā ahesuṃ hatalābhasakkārā. Te antaravīthiyaṃ ṭhatvā ‘‘kiṃ samaṇo gotamova buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ mahapphalameva, amhākampi <pageBreak edition="Vipassana Research Institut" number="4.0167" /> detha karothā’’ti evaṃ manusse viññāpentāpi lābhasakkāraṃ alabhantā raho sannipatitvā ‘‘kena nu kho upāyena samaṇassa gotamassa manussānaṃ antare avaṇṇaṃ uppādetvā lābhasakkāraṃ nāseyyāmā’’ti mantayiṃsu. Tadā sāvatthiyaṃ ciñcamāṇavikā nāmekā paribbājikā uttamarūpadharā sobhaggappattā devaccharā viya. Tassā sarīrato rasmiyo niccharanti. Atheko kharamantī evamāha – ‘‘ciñcamāṇavikaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsessāmā’’ti. Te ‘‘attheso upāyo’’ti sampaṭicchiṃsu. Atha sā titthiyārāmaṃ gantvā vanditvā aṭṭhāsi, titthiyā tāya saddhiṃ na kathesuṃ. Sā ‘‘ko nu kho me doso’’ti yāvatatiyaṃ ‘‘vandāmi ayyā’’ti vatvā ‘‘ayyā, ko nu kho me doso, kiṃ mayā saddhiṃ na kathethā’’ti āha. ‘‘Bhagini, samaṇaṃ gotamaṃ amhe viheṭhentaṃ hatalābhasakkāre katvā vicarantaṃ na jānāsī’’ti. ‘‘Nāhaṃ jānāmi ayyā, mayā kiṃ panettha kattabbanti. Sace tvaṃ bhagini, amhākaṃ sukhamicchasi, attānaṃ paṭicca samaṇasssa gotamassa avaṇṇaṃ uppādetvā lābhasakkāraṃ nāsehī’’ti.</paragraph>
    <paragraph line="317">Sā <pageBreak edition="Myanmar" number="4.0189" /> ‘‘sādhu ayyā, mayhameveso bhāro, mā cintayitthā’’ti vatvā pakkamitvā itthimāyāsu kusalatāya tato paṭṭhāya sāvatthivāsīnaṃ dhammakathaṃ sutvā jetavanā nikkhamanasamaye indagopakavaṇṇaṃ paṭaṃ pārupitvā gandhamālādihatthā jetavanābhimukhī <pageBreak edition="Pali Text Society" number="4.0188" /> gacchantī ‘‘imāya velāya kuhiṃ gacchasī’’ti vutte ‘‘kiṃ tumhākaṃ mama gamanaṭṭhānenā’’ti vatvā jetavanasamīpe titthiyārāme vasitvā pātova ‘‘aggavandanaṃ vandissāmā’’ti nagarā nikkhamante upāsakajane jetavane vutthā viya hutvā nagaraṃ pavisati. ‘‘Kuhiṃ vutthāsī’’ti vutte ‘‘kiṃ tumhākaṃ mama vutthaṭṭhānenā’’ti vatvā māsaḍḍhamāsaccayena pucchiyamānā ‘‘jetavane samaṇena gotamena saddhiṃ ekagandhakuṭiyā vutthāmhī’’ti āha. Puthujjanānaṃ ‘‘saccaṃ nu kho etaṃ, no’’ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ dassetvā upari rattapaṭaṃ pārupitvā ‘‘samaṇaṃ gotamaṃ paṭicca gabbho me laddho’’ti andhabāle gāhāpetvā aṭṭhanavamāsaccayena udare dārumaṇḍalikaṃ bandhitvā upari rattapaṭaṃ pārupitvā hatthapādapiṭṭhiyo gohanukena koṭṭāpetvā ussade dassetvā kilantindriyā hutvā sāyanhasamaye tathāgate alaṅkatadhammāsane nisīditvā dhammaṃ desente dhammasabhaṃ gantvā tathāgatassa purato ṭhatvā ‘‘mahāsamaṇa, mahājanassa tāva dhammaṃ desesi, madhuro te saddo, suphusitaṃ dantāvaraṇaṃ, ahaṃ pana taṃ paṭicca gabbhaṃ labhitvā paripuṇṇagabbhā jātā, neva me sūtigharaṃ jānāsi, na sappitelādīni, sayaṃ akaronto upaṭṭhākānampi aññataraṃ kosalarājānaṃ vā anāthapiṇḍikaṃ vā visākhaṃ upāsikaṃ vā ‘‘imissā ciñcamāṇavikāya kattabbayuttaṃ karohī’ti na vadasi, abhiramituṃyeva <pageBreak edition="Vipassana Research Institut" number="4.0168" /> jānāsi, gabbhaparihāraṃ na jānāsī’’ti gūthapiṇḍaṃ gahetvā candamaṇḍalaṃ dūsetuṃ vāyamantī viya parisamajjhe tathāgataṃ akkosi. Tathāgato dhammakathaṃ ṭhapetvā sīho viya abhinadanto ‘‘bhagini, tayā kathitassa tathabhāvaṃ vā atathabhāvaṃ vā ahañceva tvañca jānāmā’’ti āha. Āma, samaṇa, tayā ca mayā ca ñātabhāvenetaṃ jātanti.</paragraph>
    <paragraph line="318">Tasmiṃ <pageBreak edition="Myanmar" number="4.0190" /> khaṇe sakkassa bhavanaṃ uṇhākāraṃ dassesi. So āvajjamāno ‘‘ciñcamāṇavikā tathāgataṃ abhūtena akkosatī’’ti ñatvā ‘‘imaṃ vatthuṃ sodhessāmī’’ti catūhi devaputtehi saddhiṃ āgami. Devaputtā mūsikapotakā hutvā dārumaṇḍalikassa <pageBreak edition="Pali Text Society" number="4.0189" /> bandhanarajjuke ekappahāreneva chindiṃsu, pārutapaṭaṃ vāto ukkhipi, dārumaṇḍalikaṃ patamānaṃ tassā pādapiṭṭhiyaṃ pati, ubho aggapādā chijjiṃsu. Manussā uṭṭhāya ‘‘kāḷakaṇṇi, sammāsambuddhaṃ akkosasī’’ti sīse kheḷaṃ pātetvā leḍḍudaṇḍādihatthā jetavanā nīhariṃsu. Athassā tathāgatassa cakkhupathaṃ atikkantakāle mahāpathavī bhijjitvā vivaramadāsi, avīcito aggijālā uṭṭhahi. Sā kuladattiyaṃ kambalaṃ pārupamānā viya gantvā avīcimhi nibbatti. Aññatitthiyānaṃ lābhasakkāro parihāyi, dasabalassa bhiyyosomattāya vaḍḍhi. Punadivase dhammasabhāyaṃ kathaṃ samuṭṭhāpesuṃ ‘‘āvuso, ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā mahāvināsaṃ pattā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi esā maṃ abhūtena akkositvā mahāvināsaṃ pattā’’ti vatvā atītaṃ āhari.</paragraph>
    <paragraph line="319">Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti, phullapadumasassirikamukhattā panassa ‘‘padumakumāro’’tveva nāmaṃ kariṃsu. So vayappatto takkasilāyaṃ gantvā sabbasippāni uggaṇhitvā āgami. Athassa mātā kālamakāsi. Rājā aññaṃ aggamahesiṃ katvā puttassa uparajjaṃ adāsi. Aparabhāge rājā paccantaṃ kupitaṃ vūpasametuṃ aggamahesiṃ āha ‘‘bhadde, idheva vasa, ahaṃ paccantaṃ kupitaṃ vūpasametuṃ gacchāmī’’ti vatvā ‘‘nāhaṃ idheva vasissāmi, ahampi gamissāmī’’ti vutte yuddhabhūmiyā ādīnavaṃ dassetvā ‘‘yāva mamāgamanā anukkaṇṭhamānā vasa, ahaṃ padumakumāraṃ yathā tava kattabbakiccesu appamatto hoti, evaṃ āṇāpetvā gamissāmī’’ti vatvā tathā katvā gantvā paccāmitte palāpetvā janapadaṃ santappetvā paccāgantvā bahinagare khandhāvāraṃ nivāsesi <pageBreak edition="Vipassana Research Institut" number="4.0169" />. Bodhisatto pitu āgatabhāvaṃ ñatvā <pageBreak edition="Myanmar" number="4.0191" /> nagaraṃ <pageBreak edition="Pali Text Society" number="4.0190" /> alaṅkārāpetvā rājagehaṃ paṭijaggāpetvā ekakova tassā santikaṃ agamāsi.</paragraph>
    <paragraph line="320">Sā tassa rūpasampattiṃ disvā paṭibaddhacittā ahosi. Bodhisatto taṃ vanditvā ‘‘amma, kiṃ amhākaṃ kattabba’’nti pucchi. Atha naṃ ‘‘ammāti maṃ vadasī’’ti uṭṭhāya hatthe gahetvā ‘‘sayanaṃ abhiruhā’’ti āha. ‘‘Kiṃkāraṇā’’ti? ‘‘Yāva rājā na āgacchati, tāva ubhopi kilesaratiyā ramissāmā’’ti. ‘‘Amma, tvaṃ mama mātā ca sasāmikā ca, mayā sapariggaho mātugāmo nāma kilesavasena indriyāni bhinditvā na olokitapubbo, kathaṃ tayā saddhiṃ evarūpaṃ kiliṭṭhakammaṃ karissāmī’’ti. Sā dve tayo vāre kathetvā tasmiṃ anicchamāne ‘‘mama vacanaṃ na karosī’’ti āha. ‘‘Āma, na karomī’’ti. ‘‘Tena hi rañño kathetvā sīsaṃ te chindāpessāmī’’ti. Mahāsatto ‘‘tava ruciṃ karohī’’ti vatvā taṃ lajjāpetvā pakkāmi.</paragraph>
    <paragraph line="321">Sā bhītatasitā cintesi ‘‘sace ayaṃ paṭhamaṃ pitu ārocessati, jīvitaṃ me natthi, ahameva puretaraṃ kathessāmī’’ti bhattaṃ abhuñjitvā kiliṭṭhalomavatthaṃ nivāsetvā sarīre nakharājiyo dassetvā ‘‘kuhiṃ devīti rañño pucchanakāle ‘‘gilānā’ti katheyyāthā’’ti paricārikānaṃ saññaṃ datvā gilānālayaṃ katvā nipajji. Rājāpi nagaraṃ padakkhiṇaṃ katvā nivesanaṃ āruyha taṃ apassanto ‘‘kuhiṃ devī’’ti pucchitvā ‘‘gilānā’’ti sutvā sirigabbhaṃ pavisitvā ‘‘kiṃ te devi, aphāsuka’’nti pucchi. Sā tassa vacanaṃ asuṇantī viya hutvā dve tayo vāre pucchitā ‘‘mahārāja, kasmā kathesi, tuṇhī hohi, sasāmikaitthiyo nāma mādisā na hontī’’ti vatvā ‘‘kena tvaṃ viheṭhitāsi, sīghaṃ me kathehi <pageBreak edition="Pali Text Society" number="4.0191" />, sīsamassa chindissāmī’’ti vutte ‘‘kaṃsi tvaṃ, mahārāja, nagare ṭhapetvā gato’’ti vatvā ‘‘padumakumāra’’nti vutte ‘‘so mayhaṃ vasanaṭṭhānaṃ āgantvā ‘tāta, mā evaṃ karohi, ahaṃ tava mātā’ti vuccamānopi ‘ṭhapetvā maṃ añño rājā natthi, ahaṃ taṃ gehe karitvā kilesaratiyā ramissāmī’ti maṃ kesesu <pageBreak edition="Myanmar" number="4.0192" /> gahetvā aparāparaṃ luñcitvā attano vacanaṃ akarontiṃ maṃ pātetvā koṭṭetvā gato’’ti āha.</paragraph>
    <paragraph line="322">Rājā anupaparikkhitvāva āsīviso viya kuddho purise āṇāpesi ‘‘gacchatha, bhaṇe, padumakumāraṃ bandhitvā ānethā’’ti. Te nagaraṃ avattharantā viya tassa gehaṃ gantvā taṃ bandhitvā paharitvā pacchābāhaṃ gāḷhabandhanaṃ bandhitvā rattakaṇaveramālaṃ gīvāyaṃ paṭimuñcitvā vajjhaṃ katvā ānayiṃsu <pageBreak edition="Vipassana Research Institut" number="4.0170" />. So ‘‘deviyā idaṃ kamma’’nti ñatvā ‘‘bho purisā, nāhaṃ rañño dosakārako, nipparādhohamasmī’’ti vilapanto āgacchati. Sakalanagaraṃ saṃkhubbhitvā ‘‘rājā kira mātugāmassa vacanaṃ gahetvā mahāpadumakumāraṃ ghātāpesī’’ti sannipatitvā rājakumārassa pādamūle nipatitvā ‘‘idaṃ te sāmi, ananucchavika’’nti mahāsaddena paridevi. Atha naṃ netvā rañño dassesuṃ. Rājā disvāva cittaṃ niggaṇhituṃ asakkonto ‘‘ayaṃ arājāva rājalīḷaṃ karoti, mama putto hutvā aggamahesiyā aparajjhati, gacchatha naṃ corapapāte pātetvā vināsaṃ pāpethā’’ti āha. Mahāsatto ‘‘na mayhaṃ, tāta, evarūpo aparādho atthi, mātugāmassa vacanaṃ gahetvā mā maṃ nāsehī’’ti pitaraṃ yāci. So tassa kathaṃ na gaṇhi.</paragraph>
    <paragraph line="323">Tato soḷasasahassā antepurikā ‘‘tāta mahāpadumakumāra, attano ananucchavikaṃ idaṃ laddha’’nti mahāviravaṃ viraviṃsu. Sabbe <pageBreak edition="Pali Text Society" number="4.0192" /> khattiyamahāsālādayopi amaccaparijanāpi ‘‘deva, kumāro sīlācāraguṇasampanno vaṃsānurakkhito rajjadāyādo, mā naṃ mātugāmassa vacanaṃ gahetvā anupaparikkhitvāva vināsehi, raññā nāma nisammakārinā bhavitabba’’nti vatvā satta gāthā abhāsiṃsu –</paragraph>
    <hangnum line="324" number="106"></hangnum>
    <gatha1 line="325"> ‘‘Nādaṭṭhā parato dosaṃ, aṇuṃ thūlāni sabbaso;</gatha1>
    <gathalast line="326">Issaro paṇaye daṇḍaṃ, sāmaṃ appaṭivekkhiya.</gathalast>
    <hangnum line="327" number="107"></hangnum>
    <gatha1 line="328"> ‘‘Yo ca appaṭivekkhitvā, daṇḍaṃ kubbati khattiyo;</gatha1>
    <gathalast line="329">Sakaṇṭakaṃ so gilati, jaccandhova samakkhikaṃ.</gathalast>
    <hangnum line="330" number="108"></hangnum>
    <gatha1 line="331"> ‘‘Adaṇḍiyaṃ <pageBreak edition="Myanmar" number="4.0193" /> daṇḍayati, daṇḍiyañca adaṇḍiyaṃ;</gatha1>
    <gathalast line="332">Andhova visamaṃ maggaṃ, na jānāti samāsamaṃ.</gathalast>
    <hangnum line="333" number="109"></hangnum>
    <gatha1 line="334"> ‘‘Yo ca etāni ṭhānāni, aṇuṃ thūlāni sabbaso;</gatha1>
    <gathalast line="335">Sudiṭṭhamanusāseyya, sa ve voharitu marahati.</gathalast>
    <hangnum line="336" number="110"></hangnum>
    <gatha1 line="337"> ‘‘Nekantamudunā sakkā, ekantatikhiṇena vā;</gatha1>
    <gathalast line="338">Attaṃ mahante ṭhapetuṃ, tasmā ubhayamācare.</gathalast>
    <hangnum line="339" number="111"></hangnum>
    <gatha1 line="340"> ‘‘Paribhūto <pageBreak edition="Vipassana Research Institut" number="4.0171" /> mudu hoti, atitikkho ca veravā;</gatha1>
    <gathalast line="341">Etañca ubhayaṃ ñatvā, anumajjhaṃ samācare.</gathalast>
    <hangnum line="342" number="112"></hangnum>
    <gatha1 line="343"> ‘‘Bahumpi ratto bhāseyya, duṭṭhopi bahu bhāsati;</gatha1>
    <gathalast line="344">Na itthikāraṇā rāja, puttaṃ ghātetumarahasī’’ti.</gathalast>
    <paragraph line="345">Tattha <bold>nādaṭṭhā</bold>ti na adisvā. <bold>Parato</bold>ti parassa. <bold>Sabbaso</bold>ti sabbāni. <bold>Aṇuṃthūlānī</bold>ti khuddakamahantāni vajjāni. <bold>Sāmaṃ appaṭivekkhiyā</bold>ti parassa vacanaṃ gahetvā attano paccakkhaṃ akatvā pathavissaro rājā daṇḍaṃ na paṇaye na paṭṭhapeyya. Mahāsammatarājakālasmiñhi satato uttari daṇḍo nāma natthi, tāḷanagarahaṇapabbājanato uddhaṃ hatthapādacchedanaghātanaṃ nāma natthi, pacchā kakkhaḷarājūnaṃyeva kāle etaṃ uppannaṃ, taṃ sandhāya te amaccā ‘‘ekanteneva parassa dosaṃ sāmaṃ adisvā kātuṃ na yutta’’nti kathentā evamāhaṃsu.</paragraph>
    <paragraph line="346"><bold>Yo ca appaṭivekkhitvā</bold>ti mahārāja, evaṃ appaṭivekkhitvā dosānucchavike daṇḍe paṇetabbe yo rājā agatigamane ṭhito taṃ dosaṃ appaṭivekkhitvā hatthacchedādidaṇḍaṃ karoti, so <pageBreak edition="Pali Text Society" number="4.0193" /> attano dukkhakāraṇaṃ karonto sakaṇṭakaṃ bhojanaṃ gilati nāma, jaccandho viya ca samakkhikaṃ bhuñjati nāma. <bold>Adaṇḍiya</bold>nti yo adaṇḍiyaṃ adaṇḍapaṇetabbañca daṇḍetvā daṇḍiyañca daṇḍapaṇetabbaṃ adaṇḍetvā attano rucimeva karoti, so andho viya visamaṃ maggaṃ paṭipanno, na jānāti samāsamaṃ, tato pāsāṇādīsu pakkhalanto andho viya catūsu apāyesu mahādukkhaṃ pāpuṇātīti <pageBreak edition="Myanmar" number="4.0194" /> attho. <bold>Etāni ṭhānānī</bold>ti etāni daṇḍiyādaṇḍiyakāraṇāni ceva daṇḍiyakāraṇesupi aṇuṃthūlāni ca sabbāni sudiṭṭhaṃ disvā anusāseyya, sa ve voharituṃ rajjamanusāsituṃ arahatīti attho.</paragraph>
    <paragraph line="347"><bold>Attaṃ mahante ṭhapetu</bold>nti evarūpo anuppanne bhoge uppādetvā uppanne thāvare katvā attānaṃ mahante uḷāre issariye ṭhapetuṃ na sakkotīti attho. <bold>Mudū</bold>ti mudurājā raṭṭhavāsīnaṃ paribhūto hoti avaññāto, so rajjaṃ niccoraṃ kātuṃ na sakkoti. <bold>Veravā</bold>ti atitikkhassa pana sabbepi raṭṭhavāsino verino hontīti so veravā nāma hoti. <bold>Anumajjha</bold>nti anubhūtaṃ mudutikhiṇabhāvānaṃ majjhaṃ samācare, amudu atikkho hutvā rajjaṃ kāreyyāti attho. <bold>Na itthikāraṇā</bold>ti pāpaṃ lāmakaṃ mātugāmaṃ nissāya vaṃsānurakkhakaṃ chattadāyādaṃ puttaṃ ghātetuṃ nārahasi, mahārājāti.</paragraph>
    <paragraph line="348">Evaṃ <pageBreak edition="Vipassana Research Institut" number="4.0172" /> nānākāraṇehi kathentāpi amaccā attano kathaṃ gāhāpetuṃ nāsakkhiṃsu. Bodhisattopi yācanto attano kathaṃ gāhāpetuṃ nāsakkhi. Andhabālo pana rājā ‘‘gacchatha naṃ corapapāte khipathā’’ti āṇāpento aṭṭhamaṃ gāthamāha –</paragraph>
    <hangnum line="349" number="113"></hangnum>
    <gatha1 line="350"> ‘‘Sabbova loko ekato, itthī ca ayamekikā;</gatha1>
    <gathalast line="351">Tenāhaṃ paṭipajjissaṃ, gacchatha pakkhipatheva ta’’nti.</gathalast>
    <paragraph line="352">Tattha <bold>tenāha</bold>nti yena kāraṇena sabbo loko ekato kumārasseva pakkho hutvā ṭhito, ayañca itthī ekikāva, tena kāraṇena ahaṃ imissā vacanaṃ paṭipajjissaṃ, gacchatha taṃ pabbataṃ āropetvā papāte khipathevāti.</paragraph>
    <paragraph line="353">Evaṃ vutte soḷasasahassāsu rājaitthīsu ekāpi sakabhāvena saṇṭhātuṃ nāsakkhi, sakalanagaravāsino bāhā paggayha kanditvā kese vikirayamānā vilapiṃsu. Rājā ‘‘ime imassa papāte khipanaṃ <pageBreak edition="Pali Text Society" number="4.0194" /> paṭibāheyyu’’nti saparivāro gantvā mahājanassa paridevantasseva naṃ uddhaṃpādaṃ avaṃsiraṃ katvā gāhāpetvā papāte khipāpesi. Athassa mettānubhāvena pabbate adhivatthā devatā ‘‘mā bhāyi mahāpadumā’’ti taṃ samassāsetvā <pageBreak edition="Myanmar" number="4.0195" /> ubhohi hatthehi gahetvā hadaye ṭhapetvā dibbasamphassaṃ pharāpetvā otaritvā pabbatapāde patiṭṭhitanāgarājassa phaṇagabbhe ṭhapesi. Nāgarājā bodhisattaṃ nāgabhavanaṃ netvā attano yasaṃ majjhe bhinditvā adāsi. So tattha ekasaṃvaccharaṃ vasitvā ‘‘manussapathaṃ gamissāmī’’ti vatvā ‘‘kataraṃ ṭhāna’’nti vutte ‘‘himavantaṃ gantvā pabbajissāmī’’ti āha. Nāgarājā ‘‘sādhū’’ti taṃ gahetvā manussapathe patiṭṭhāpetvā pabbajitaparikkhāre datvā sakaṭṭhānameva gato. Sopi himavantaṃ pavisitvā isipabbajjaṃ pabbajitvā jhānābhiññaṃ nibbattetvā vanamūlaphalāhāro tattha paṭivasati.</paragraph>
    <paragraph line="354">Atheko bārāṇasivāsī vanacarako taṃ ṭhānaṃ patto mahāsattaṃ sañjānitvā ‘‘nanu tvaṃ deva, mahāpadumakumāro’’ti vatvā ‘‘āma, sammā’’ti vutte taṃ vanditvā katipāhaṃ tattha vasitvā bārāṇasiṃ gantvā rañño ārocesi ‘‘deva, putto te himavantapadese isipabbajjaṃ pabbajitvā paṇṇasālāyaṃ vasati, ahaṃ tassa santike vasitvā āgato’’ti. ‘‘Paccakkhato te diṭṭho’’ti? ‘‘Āma devā’’ti. Rājā mahābalakāyaparivuto tattha gantvā vanapariyante khandhāvāraṃ bandhitvā amaccagaṇaparivuto paṇṇasālaṃ gantvā kañcanarūpasadisaṃ paṇṇasāladvāre nisinnaṃ mahāsattaṃ disvā vanditvā ekamantaṃ nisīdi. Amaccāpi vanditvā paṭisanthāraṃ katvā <pageBreak edition="Vipassana Research Institut" number="4.0173" /> nisīdiṃsu. Bodhisattopi rājānaṃ paṭipucchitvā paṭisanthāramakāsi. Atha naṃ rājā ‘‘tāta, mayā tvaṃ gambhīre <pageBreak edition="Pali Text Society" number="4.0195" /> papāte khipāpito, kathaṃ sajīvitosī’’ti pucchanto navamaṃ gāthamāha –</paragraph>
    <hangnum line="355" number="114"></hangnum>
    <gatha1 line="356"> ‘‘Anekatāle narake, gambhīre ca suduttare;</gatha1>
    <gathalast line="357">Pātito giriduggasmiṃ, kena tvaṃ tattha nāmarī’’ti.</gathalast>
    <paragraph line="358">Tattha <bold>anekatāle</bold>ti anekatālappamāṇe. <bold>Nāmarī</bold>ti na amari.</paragraph>
    <paragraph line="359">Tatoparaṃ –</paragraph>
    <hangnum line="360" number="115"></hangnum>
    <gatha1 line="361"> ‘‘Nāgo jātaphaṇo tattha, thāmavā girisānujo;</gatha1>
    <gathalast line="362">Paccaggahi maṃ bhogehi, tenāhaṃ tattha nāmariṃ.</gathalast>
    <hangnum line="363" number="116"></hangnum>
    <gatha1 line="364"> ‘‘Ehi <pageBreak edition="Myanmar" number="4.0196" /> taṃ paṭinessāmi, rājaputta sakaṃ gharaṃ;</gatha1>
    <gathalast line="365">Rajjaṃ kārehi bhaddante, kiṃ araññe karissasi.</gathalast>
    <hangnum line="366" number="117"></hangnum>
    <gatha1 line="367"> ‘‘Yathā gilitvā baḷisaṃ, uddhareyya salohitaṃ;</gatha1>
    <gathalast line="368">Uddharitvā sukhī assa, evaṃ passāmi attanaṃ.</gathalast>
    <hangnum line="369" number="118"></hangnum>
    <gatha1 line="370"> ‘‘Kiṃ nu tvaṃ baḷisaṃ brūsi, kiṃ tvaṃ brūsi salohitaṃ;</gatha1>
    <gathalast line="371">Kiṃ nu tvaṃ ubbhataṃ brūsi, taṃ me akkhāhi pucchito.</gathalast>
    <hangnum line="372" number="119"></hangnum>
    <gatha1 line="373"> ‘‘Kāmāhaṃ baḷisaṃ brūmi, hatthiassaṃ salohitaṃ;</gatha1>
    <gathalast line="374">Cattāhaṃ ubbhataṃ brūmi, evaṃ jānāhi khattiyā’’ti. –</gathalast>
    <unindented line="375">Imāsu pañcasu ekantarikā tisso gāthā bodhisattassa, dve rañño.</unindented>
    <paragraph line="376">Tattha <pageBreak edition="Vipassana Research Institut" number="4.0174" /><bold>paccaggahi ma</bold>nti pabbatapatanakāle devatāya pariggahetvā dibbasamphassena samassāsetvā upanītaṃ maṃ paṭiggaṇhi, gahetvā ca pana nāgabhavanaṃ ānetvā mahantaṃ yasaṃ datvā ‘‘manussapathaṃ maṃ nehī’’ti vutto maṃ manussapathaṃ ānesi. Ahaṃ idhāgantvā pabbajito, iti tena devatāya ca nāgarājassa ca ānubhāvena ahaṃ tattha nāmarinti sabbaṃ ārocesi.</paragraph>
    <paragraph line="377"><bold>Ehī</bold>ti rājā tassa vacanaṃ sutvā somanassappatto hutvā ‘‘tāta, ahaṃ bālabhāvena itthiyā vacanaṃ gahetvā evaṃ sīlācārasampanne tayi aparajjhiṃ, khamāhi me dosa’’nti pādesu nipatitvā ‘‘uṭṭhehi, mahārāja, khamāma te dosaṃ, ito paraṃ puna mā evaṃ anisammakārī bhaveyyāsī’’ti vutte ‘‘tāta, tvaṃ attano kulasantakaṃ setacchattaṃ ussāpetvā rajjaṃ anusāsanto mayhaṃ khamasi nāmā’’ti evamāha.</paragraph>
    <paragraph line="378"><bold>Uddharitvā</bold>ti <pageBreak edition="Pali Text Society" number="4.0196" /> hadayavakkādīni asampattameva taṃ uddharitvā sukhī assa. <bold>Evaṃ passāmi attana</bold>nti attānaṃ mahārāja, evaṃ ahampi puna sotthibhāvappattaṃ gilitabaḷisaṃ purisamiva attānaṃ passāmīti. <bold>‘‘Kiṃ nu tva’’</bold>nti idaṃ rājā tamatthaṃ vitthārato sotuṃ pucchati. <bold>Kāmāha</bold>nti pañca kāmaguṇe ahaṃ. <bold>Hatthiassaṃ salohita</bold>nti evaṃ hatthiassarathavāhanaṃ sattaratanādivibhavaṃ ‘‘salohita’’nti brūmi. <bold>Cattāha</bold>nti cattaṃ ahaṃ, yadā taṃ sabbampi cattaṃ hoti pariccattaṃ, taṃ dānāhaṃ ‘‘ubbhata’’nti brūmi.</paragraph>
    <paragraph line="379">‘‘Iti <pageBreak edition="Myanmar" number="4.0197" /> kho, mahārāja, mayhaṃ rajjena kiccaṃ natthi, tvaṃ pana dasa rājadhamme akopetvā agatigamanaṃ pahāya dhammena rajjaṃ kārehī’’ti mahāsatto pitu ovādaṃ adāsi. So rājā roditvā paridevitvā nagaraṃ gacchanto antarāmagge amacce pucchi. ‘‘Ahaṃ kaṃ nissāya evarūpena ācāraguṇasampannena puttena viyogaṃ patto’’ti? ‘‘Aggamahesiṃ, devā’’ti. Rājā taṃ uddhaṃpādaṃ gāhāpetvā corapapāte khipāpetvā nagaraṃ pavisitvā dhammena rajjaṃ kāresi.</paragraph>
    <paragraph line="380">Satthā imaṃ dhammadesanaṃ āharitvā ‘‘evaṃ, bhikkhave, pubbepesā maṃ akkositvā mahāvināsaṃ pattā’’ti vatvā –</paragraph>
    <hangnum line="381" number="120"></hangnum>
    <gatha1 line="382"> ‘‘Ciñcamāṇavikā <pageBreak edition="Vipassana Research Institut" number="4.0175" /> mātā, devadatto ca me pitā;</gatha1>
    <gatha2 line="383">Ānando paṇḍito nāgo, sāriputto ca devatā;</gatha2>
    <gathalast line="384">Rājaputto ahaṃ āsiṃ, evaṃ dhāretha jātaka’’nti. –</gathalast>
    <unindented line="385">Osānagāthāya jātakaṃ samodhānesi.</unindented>
    <centered line="386">Mahāpadumajātakavaṇṇanā navamā.</centered>
    <hangnum line="387"></hangnum>
    <paragraph line="388"> [473] 10. Mittāmittajātakavaṇṇanā</paragraph>
    <paragraph line="389"><bold>Kāni kammānī</bold>ti idaṃ satthā jetavane viharanto kosalarañño atthacarakaṃ amaccaṃ ārabbha kathesi. So kira rañño bahūpakāro ahosi. Athassa rājā atirekasammānaṃ kāresi. Avasesā naṃ asahamānā ‘‘deva, asuko nāma amacco tumhākaṃ anatthakārako’’ti paribhindiṃsu. Rājā taṃ pariggaṇhanto kiñci dosaṃ adisvā ‘‘ahaṃ imassa kiñci dosaṃ na passāmi, kathaṃ nu kho sakkā mayā imassa mittabhāvaṃ vā amittabhāvaṃ vā jānitu’’nti cintetvā ‘‘imaṃ pañhaṃ ṭhapetvā tathāgataṃ <pageBreak edition="Pali Text Society" number="4.0197" /> añño jānituṃ na sakkhissati, gantvā pucchissāmī’’ti bhuttapātarāso satthāraṃ upasaṅkamitvā ‘‘bhante, kathaṃ nu kho sakkā purisena attano mittabhāvaṃ vā amittabhāvaṃ vā jānitu’’nti pucchi. Atha naṃ satthā ‘‘pubbepi mahārāja, paṇḍitā imaṃ pañhaṃ cintetvā paṇḍite pucchitvā tehi kathitavasena <pageBreak edition="Myanmar" number="4.0198" /> ñatvā amitte vajjetvā mitte seviṃsū’’ti vatvā tena yācito atītaṃ āhari.</paragraph>
    <paragraph line="390">Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi. Tadā bārāṇasirañño ekaṃ atthacarakaṃ amaccaṃ sesā paribhindiṃsu. Rājā tassa dosaṃ apassanto ‘‘kathaṃ nu kho sakkā mittaṃ vā amittaṃ vā ñātu’’nti mahāsattaṃ pucchanto paṭhamaṃ gāthamāha –</paragraph>
    <hangnum line="391" number="121"></hangnum>
    <gatha1 line="392"> ‘‘Kāni kammāni kubbānaṃ, kathaṃ viññū parakkame;</gatha1>
    <gathalast line="393">Amittaṃ jāneyya medhāvī, disvā sutvā ca paṇḍito’’ti.</gathalast>
    <paragraph line="394">Tassattho – kāni kammāni karontaṃ medhāvī paṇḍito puriso cakkhunā disvā vā sotena <pageBreak edition="Vipassana Research Institut" number="4.0176" /> sutvā vā ‘‘ayaṃ mayhaṃ amitto’’ti jāneyya, tassa jānanatthāya kathaṃ viññū parakkameyyāti.</paragraph>
    <paragraph line="395">Athassa amittalakkhaṇaṃ kathento āha –</paragraph>
    <hangnum line="396" number="122"></hangnum>
    <gatha1 line="397"> ‘‘Na naṃ umhayate disvā, na ca naṃ paṭinandati;</gatha1>
    <gathalast line="398">Cakkhūni cassa na dadāti, paṭilomañca vattati.</gathalast>
    <hangnum line="399" number="123"></hangnum>
    <gatha1 line="400"> ‘‘Amitte tassa bhajati, mitte tassa na sevati;</gatha1>
    <gathalast line="401">Vaṇṇakāme nivāreti, akkosante pasaṃsati.</gathalast>
    <hangnum line="402" number="124"></hangnum>
    <gatha1 line="403"> ‘‘Guyhañca tassa nakkhāti, tassa guyhaṃ na gūhati;</gatha1>
    <gathalast line="404">Kammaṃ tassa na vaṇṇeti, paññassa nappasaṃsati.</gathalast>
    <hangnum line="405" number="125"></hangnum>
    <gatha1 line="406"> ‘‘Abhave nandati tassa, bhave tassa na nandati;</gatha1>
    <gatha2 line="407">Accheraṃ bhojanaṃ laddhā, tassa nuppajjate sati;</gatha2>
    <gathalast line="408">Tato naṃ nānukampati, aho sopi labheyyito.</gathalast>
    <hangnum line="409" number="126"></hangnum>
    <gatha1 line="410"> ‘‘Iccete soḷasākārā, amittasmiṃ patiṭṭhitā;</gatha1>
    <gathalast line="411">Yehi amittaṃ jāneyya, disvā sutvā ca paṇḍito’’ti.</gathalast>
    <paragraph line="412">Mahāsatto <pageBreak edition="Myanmar" number="4.0199" /> imā pañca gāthā vatvāna puna –</paragraph>
    <hangnum line="413" number="127"></hangnum>
    <gatha1 line="414"> ‘‘Kāni <pageBreak edition="Pali Text Society" number="4.0198" /> kammāni kubbānaṃ, kathaṃ viññū parakkame;</gatha1>
    <gathalast line="415">Mittaṃ jāneyya medhāvī, disvā sutvā ca paṇḍito’’ti. –</gathalast>
    <unindented line="416">Imāya gāthāya mittalakkhaṇaṃ puṭṭho sesagāthā abhāsi –</unindented>
    <hangnum line="417" number="128"></hangnum>
    <gatha1 line="418"> ‘‘Pavutthaṃ <pageBreak edition="Vipassana Research Institut" number="4.0177" /> tassa sarati, āgataṃ abhinandati;</gatha1>
    <gathalast line="419">Tato kelāyito hoti, vācāya paṭinandati.</gathalast>
    <hangnum line="420" number="129"></hangnum>
    <gatha1 line="421"> ‘‘Mitte tasseva bhajati, amitte tassa na sevati;</gatha1>
    <gathalast line="422">Akkosante nivāreti, vaṇṇakāme pasaṃsati.</gathalast>
    <hangnum line="423" number="130"></hangnum>
    <gatha1 line="424"> ‘‘Guyhañca tassa akkhāti, tassa guyhañca gūhati;</gatha1>
    <gathalast line="425">Kammañca tassa vaṇṇeti, paññaṃ tassa pasaṃsati.</gathalast>
    <hangnum line="426" number="131"></hangnum>
    <gatha1 line="427"> ‘‘Bhave ca nandati tassa, abhave tassa na nandati;</gatha1>
    <gatha2 line="428">Accheraṃ bhojanaṃ laddhā, tassa uppajjate sati;</gatha2>
    <gathalast line="429">Tato naṃ anukampati, aho sopi labheyyito.</gathalast>
    <hangnum line="430" number="132"></hangnum>
    <gatha1 line="431"> ‘‘Iccete soḷasākārā, mittasmiṃ suppatiṭṭhitā;</gatha1>
    <gathalast line="432">Yehi mittañca jāneyya, disvā sutvā ca paṇḍito’’ti.</gathalast>
    <paragraph line="433">Tattha <bold>na naṃ umhayate disvā</bold>ti taṃ mittaṃ mittapatirūpako disvā sitaṃ na karoti, pahaṭṭhākāraṃ na dasseti. <bold>Na ca naṃ paṭinandatī</bold>ti tassa kathaṃ paggaṇhanto na paṭinandati na tussati. <bold>Cakkhūni cassa na dadātī</bold>ti olokentaṃ na oloketi. <bold>Paṭilomañcā</bold>ti tassa kathaṃ paṭippharati paṭisattu hoti. <bold>Vaṇṇakāme</bold>ti tassa vaṇṇaṃ bhaṇante. <bold>Nakkhātī</bold>ti attano guyhaṃ tassa na ācikkhati. <bold>Kammaṃ tassā</bold>ti tena katakammaṃ na vaṇṇayati. <bold>Paññassā</bold>ti assa paññaṃ nappasaṃsati, ñāṇasampadaṃ na pasaṃsati. <bold>Abhave</bold>ti avaḍḍhiyaṃ. <bold>Tassa nuppajjate satī</bold>ti tassa mittapatirūpakassa ‘‘mama mittassapi ito dassāmī’’ti sati na uppajjati. <bold>Nānukampatī</bold>ti muducittena na cinteti. <bold>Labheyyito</bold>ti labheyya ito. <bold>Ākārā</bold>ti kāraṇāni. <bold>Pavuttha</bold>nti videsagataṃ <pageBreak edition="Myanmar" number="4.0200" />. <bold>Kelāyito</bold>ti kelāyati mamāyati pattheti piheti icchatīti attho. <bold>Vācāyā</bold>ti madhuravacanena taṃ samudācaranto paṭinandati tussati. Sesaṃ vuttapaṭipakkhanayena veditabbaṃ. Rājā <pageBreak edition="Pali Text Society" number="4.0199" /> mahāsattassa kathāya attamano hutvā tassa mahantaṃ yasaṃ adāsi.</paragraph>
    <paragraph line="434">Satthā imaṃ dhammadesanaṃ āharitvā ‘‘evaṃ, mahārāja, pubbepesa pañho samuṭṭhahi, paṇḍitāva naṃ <pageBreak edition="Vipassana Research Institut" number="4.0178" /> kathayiṃsu, imehi dvattiṃsāya ākārehi mittāmitto jānitabbo’’ti vatvā jātakaṃ samodhānesi – ‘‘tadā rājā ānando ahosi, paṇḍitāmacco pana ahameva ahosi’’nti.</paragraph>
    <centered line="435">Mittāmittajātakavaṇṇanā dasamā.</centered>
    <paragraph line="436">Jātakuddānaṃ –</paragraph>
    <gatha1 line="437">Kuṇālaṃ bhaddasālañca, samuddavāṇija paṇḍitaṃ;</gatha1>
    <gathalast line="438">Janasandhaṃ mahākaṇhaṃ, kosiyaṃ sirimantakaṃ.</gathalast>
    <gatha1 line="439">Padumaṃ mittāmittañca, iccete dasa jātake;</gatha1>
    <gathalast line="440">Saṅgāyiṃsu mahātherā, dvādasamhi nipātake.</gathalast>
    <centered line="441">Dvādasakanipātavaṇṇanā niṭṭhitā.</centered>
  </content>
</document>