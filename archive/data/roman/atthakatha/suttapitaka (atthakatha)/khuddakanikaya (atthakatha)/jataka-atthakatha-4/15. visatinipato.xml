<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0513a4.att5.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-4/15. visatinipato.xml</archivePath>
    <baseFileName>15. visatinipato</baseFileName>
    <titlePath>15. Vīsatinipāto - Jātaka-aṭṭhakathā-4 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">15. Vīsatinipāto</chapter>
    <hangnum line="2"></hangnum>
    <paragraph line="3"> [497] 1. Mātaṅgajātakavaṇṇanā</paragraph>
    <paragraph line="4"><bold>Kuto</bold><pageBreak edition="V" number="4.0338" /><pageBreak edition="P" number="4.0375" /><pageBreak edition="M" number="4.0376" /><bold>nu āgacchasi dummavāsī</bold>ti idaṃ satthā jetavane viharanto udenaṃ nāma vaṃsarājānaṃ ārabbha kathesi. Tasmiñhi kāle āyasmā piṇḍolabhāradvājo jetavanato ākāsena gantvā yebhuyyena kosambiyaṃ udenassa rañño uyyānaṃ divāvihārāya gacchati. Thero kira purimabhave rajjaṃ kārento dīghamaddhānaṃ tasmiṃ uyyāne mahāparivāro sampattiṃ anubhavi. So tena pubbāciṇṇena yebhuyyena tattheva divāvihāraṃ nisīditvā phalasamāpattisukhena vītināmeti. Tasmiṃ ekadivasaṃ tattha gantvā supupphitasālamūle nisinne udeno sattāhaṃ mahāpānaṃ pivitvā ‘‘uyyānakīḷaṃ kīḷissāmī’’ti mahantena parivārena uyyānaṃ gantvā maṅgalasilāpaṭṭe aññatarāya itthiyā aṅke nipanno surāmadamattatāya niddaṃ okkami. Gāyantā nisinnitthiyo tūriyāni chaḍḍetvā uyyānaṃ pavisitvā pupphaphalādīni vicinantiyo theraṃ disvā gantvā vanditvā nisīdiṃsu. Thero tāsaṃ dhammakathaṃ kathento nisīdi. Itarāpi itthī aṅkaṃ cāletvā rājānaṃ pabodhetvā ‘‘kuhiṃ tā vasaliyo gatā’’ti vutte ‘‘ekaṃ samaṇaṃ parivāretvā nisinnā’’ti āha. So kuddho gantvā theraṃ akkositvā paribhāsitvā ‘‘handāhaṃ, taṃ samaṇaṃ tambakipillakehi khādāpessāmī’’ti kodhavasena therassa sarīre tambakipillakapuṭaṃ bhindāpesi. Thero ākāse ṭhatvā tassovādaṃ datvā jetavane gandhakuṭidvāreyeva otaritvā tathāgatena ‘‘kuto āgatosī’’ti puṭṭho thero tamatthaṃ ārocesi. Satthā ‘‘na kho, bhāradvāja, udeno idāneva pabbajite viheṭheti, pubbepi viheṭhesiyevā’’ti vatvā tena yācito atītaṃ āhari.</paragraph>
    <paragraph line="5">Atīte <pageBreak edition="P" number="4.0376" /> bārāṇasiyaṃ brahmadatte rajjaṃ kārente tadā mahāsatto bahinagare caṇḍālayoniyaṃ nibbatti, ‘‘mātaṅgo’’tissa nāmaṃ kariṃsu. Aparabhāge <pageBreak edition="M" number="4.0377" /> viññutaṃ patto ‘‘mātaṅgapaṇḍito’’ti pākaṭo ahosi. Tadā bārāṇasiseṭṭhino dhītā diṭṭhamaṅgalikā nāma ekamāsadvemāsavārena mahāparivārā uyyānaṃ kīḷituṃ gacchati. Athekadivasaṃ mahāsatto kenaci kammena nagaraṃ pavisanto antaradvāre diṭṭhamaṅgalikaṃ disvā ekamantaṃ apagantvā allīyitvā aṭṭhāsi. Diṭṭhamaṅgalikā <pageBreak edition="V" number="4.0339" /> sāṇiyā antarena olokentī taṃ disvā ‘‘ko eso’’ti pucchitvā ‘‘caṇḍālo ayye’’ti vutte ‘‘adiṭṭhapubbayuttakaṃ vata passāmī’’ti gandhodakena akkhīni dhovitvā tato nivatti. Tāya saddhiṃ nikkhantajano ‘‘are, duṭṭha caṇḍāla, ajja taṃ nissāya amhākaṃ amūlakaṃ surābhattaṃ naṭṭha’’nti kodhābhibhūto mātaṅgapaṇḍitaṃ hatthehi ca pādehi ca pothetvā visaññiṃ katvā pakkāmi. So muhuttaṃ vītināmetvā paṭiladdhasañño cintesi ‘‘diṭṭhamaṅgalikāya parijano maṃ niddosaṃ akāraṇena pothesi, diṭṭhamaṅgalikaṃ labhitvāva uṭṭhahissāmi, no alabhitvā’’ti adhiṭṭhāya gantvā tassā pitu nivesanadvāre nipajji. So ‘‘kena kāraṇena nipannosī’’ti vutte ‘‘aññaṃ kāraṇaṃ natthi, diṭṭhamaṅgalikāya me attho’’ti āha. Eko divaso atīto, tathā dutiyo, tatiyo, catuttho, pañcamo, chaṭṭho ca. Bodhisattānaṃ adhiṭṭhānaṃ nāma samijjhati, tasmā sattame divase diṭṭhamaṅgalikaṃ nīharitvā tassa adaṃsu.</paragraph>
    <paragraph line="6">Atha naṃ sā ‘‘uṭṭhehi, sāmi, tumhākaṃ gehaṃ gacchāmā’’ti āha. Bhadde, tava parijanenamhi supothito dubbalo, maṃ ukkhipitvā piṭṭhiṃ āropetvā ādāya gacchāhīti. Sā tathā katvā nagaravāsīnaṃ passantānaññeva nagarā nikkhamitvā caṇḍālagāmakaṃ gatā. Atha naṃ mahāsatto jātisambhedavītikkamaṃ akatvāva katipāhaṃ gehe vasāpetvā cintesi ‘‘ahametaṃ lābhaggayasaggappattaṃ karonto pabbajitvāva kātuṃ sakkhissāmi, na itarathā’’ti <pageBreak edition="P" number="4.0377" />. Atha naṃ āmantetvā ‘bhadde, mayi araññato kiñci anāharante amhākaṃ jīvikā nappavattati, yāva mamāgamanā mā ukkaṇṭhi, ahaṃ araññaṃ gamissāmī’’ti vatvā gehavāsinopi ‘‘imaṃ mā pamajjitthā’’ti ovaditvā araññaṃ gantvā samaṇapabbajjaṃ pabbajitvā appamatto sattame divase aṭṭha samāpattiyo ca pañca abhiññāyo ca uppādetvā ‘‘idāni diṭṭhamaṅgalikāya <pageBreak edition="M" number="4.0378" /> avassayo bhavituṃ sakkhissāmī’’ti iddhiyā gantvā caṇḍālagāmadvāre otaritvā diṭṭhamaṅgalikāya gehadvāraṃ agamāsi. Sā tassāgamanaṃ sutvā gehato nikkhamitvā ‘‘sāmi, kasmā maṃ anāthaṃ katvā pabbajitosī’’ti paridevi. Atha naṃ ‘‘bhadde, mā cintayi, tava porāṇakayasato idāni mahantataraṃ yasaṃ karissāmi, apica kho pana ‘na mayhaṃ mātaṅgapaṇḍito sāmiko, mahābrahmā me sāmiko’ti ettakaṃ parisamajjhe vattuṃ sakkhissasī’ti āha. ‘‘Āma, sāmi, sakkhissāmī’’ti. ‘‘Tena hi ‘‘idāni te sāmiko kuhinti puṭṭhā ‘brahmalokaṃ gato’ti vatvā ‘kadā āgamissatī’ti vutte ‘ito sattame divase puṇṇamāyaṃ candaṃ bhinditvā āgamissatī’ti vadeyyāsī’’ti naṃ vatvā mahāsatto himavantameva gato.</paragraph>
    <paragraph line="7">Diṭṭhamaṅgalikāpi <pageBreak edition="V" number="4.0340" /> bārāṇasiyaṃ mahājanassa majjhe tesu tesu ṭhānesu tathā kathesi. Mahājano ‘‘aho mahābrahmā samāno diṭṭhamaṅgalikaṃ na gacchati, evametaṃ bhavissatī’’ti saddahi. Bodhisattopi puṇṇamadivase candassa gaganamajjhe ṭhitakāle brahmattabhāvaṃ māpetvā sakalaṃ kāsiraṭṭhaṃ dvādasayojanikaṃ bārāṇasinagarañca ekobhāsaṃ katvā candamaṇḍalaṃ bhinditvā otaritvā bārāṇasiyā uparūpari tikkhattuṃ paribbhamitvā mahājanena gandhamālādīhi pūjiyamāno caṇḍālagāmakābhimukho ahosi. Brahmabhattā sannipatitvā caṇḍālagāmakaṃ gantvā diṭṭhamaṅgalikāya gehaṃ suddhavatthehi chādetvā bhūmiṃ catujjātiyagandhehi opuñchitvā pupphāni vikiritvā dhūmaṃ <pageBreak edition="P" number="4.0378" /> datvā celavitānaṃ pasāretvā mahāsayanaṃ paññapetvā gandhatelehi dīpaṃ jāletvā dvāre rajatapaṭṭavaṇṇavālukaṃ okiritvā pupphāni vikiritvā dhaje bandhiṃsu. Evaṃ alaṅkate gehe mahāsatto otaritvā anto pavisitvā thokaṃ sayanapiṭṭhe nisīdi.</paragraph>
    <paragraph line="8">Tadā diṭṭhamaṅgalikā utunī hoti. Athassā aṅguṭṭhakena nābhiṃ parāmasi, kucchiyaṃ gabbho patiṭṭhāsi. Atha naṃ mahāsatto āmantetvā ‘‘bhadde, gabbho te patiṭṭhito, tvaṃ puttaṃ vijāyissasi, tvampi puttopi te lābhaggayasaggappattā bhavissatha, tava pādadhovanaudakaṃ sakalajambudīpe rājūnaṃ abhisekodakaṃ bhavissati, nahānodakaṃ pana te amatosadhaṃ bhavissati, ye taṃ sīse āsiñcissanti, te sabbarogehi muccissanti, kāḷakaṇṇiṃ <pageBreak edition="M" number="4.0379" /> parivajjessanti, tava pādapiṭṭhe sīsaṃ ṭhapetvā vandantā sahassaṃ dassanti, sotapathe ṭhatvā vandantā sataṃ dassanti, cakkhupathe ṭhatvā vandantā ekaṃ kahāpaṇaṃ datvā vandissanti, appamattā hohī’’ti naṃ ovaditvā gehā nikkhamitvā mahājanassa passantasseva uppatitvā candamaṇḍalaṃ pāvisi. Brahmabhattā sannipatitvā ṭhitakāva rattiṃ vītināmetvā pātova diṭṭhamaṅgalikaṃ suvaṇṇasivikaṃ āropetvā sīsena ukkhipitvā nagaraṃ pavisiṃsu. ‘‘Mahābrahmabhariyā’’ti taṃ upasaṅkamitvā mahājano gandhamālādīhi pūjesi. Pādapiṭṭhe sīsaṃ ṭhapetvā vandituṃ labhantā sahassatthavikaṃ denti, sotapathe ṭhatvā vandituṃ labhantā sataṃ denti, cakkhupathe ṭhatvā vandituṃ labhantā ekaṃ kahāpaṇaṃ denti. Evaṃ dvādasayojanikaṃ bārāṇasiṃ taṃ gahetvā vicarantā aṭṭhārasakoṭidhanaṃ labhiṃsu.</paragraph>
    <paragraph line="9">Atha naṃ nagaraṃ pariharitvā ānetvā nagaramajjhe mahāmaṇḍapaṃ kāretvā sāṇiṃ parikkhipitvā mahāsayanaṃ paññapetvā mahantena sirisobhaggena tattha vasāpesuṃ. Maṇḍapasantikeyeva sattadvārakoṭṭhaṃ sattabhūmikaṃ pāsādaṃ kātuṃ ārabhiṃsu, mahantaṃ navakammaṃ ahosi. Diṭṭhamaṅgalikā maṇḍapeyeva puttaṃ vijāyi. Athassa nāmaggahaṇadivase brāhmaṇā sannipatitvā <pageBreak edition="V" number="4.0341" /><pageBreak edition="P" number="4.0379" /> maṇḍape jātattā ‘‘maṇḍabyakumāro’’ti nāmaṃ kariṃsu. Pāsādo pana dasahi māsehi niṭṭhito. Tato paṭṭhāya sā mahantena yasena tasmiṃ vasati, maṇḍabyakumāropi mahantena parivārena vaḍḍhati. Tassa sattaṭṭhavassakāleyeva jambudīpatale uttamācariyā sannipatiṃsu. Te taṃ tayo vede uggaṇhāpesuṃ. So soḷasavassakālato paṭṭhāya brāhmaṇānaṃ bhattaṃ paṭṭhapesi, nibaddhaṃ soḷasa brāhmaṇasahassāni bhuñjanti. Catutthe dvārakoṭṭhake brāhmaṇānaṃ dānaṃ deti.</paragraph>
    <paragraph line="10">Athekasmiṃ mahāmahadivase gehe bahuṃ pāyāsaṃ paṭiyādesuṃ. Soḷasa brāhmaṇasahassāni catutthe dvārakoṭṭhake nisīditvā suvaṇṇarasavaṇṇena navasappinā pakkamadhukhaṇḍasakkharāhi ca abhisaṅkhataṃ pāyāsaṃ paribhuñjanti. Kumāropi sabbālaṅkārapaṭimaṇḍito suvaṇṇapādukā āruyha hatthena kañcanadaṇḍaṃ gahetvā ‘‘idha sappiṃ detha, idha madhu’’nti vicārento carati. Tasmiṃ khaṇe mātaṅgapaṇḍito himavante assamapade <pageBreak edition="M" number="4.0380" /> nisinno ‘‘kā nu kho diṭṭhamaṅgalikāya puttassa pavattī’’ti olokento tassa atitthe pakkhandabhāvaṃ disvā ‘‘ajjeva gantvā māṇavaṃ dametvā yattha dinnaṃ mahapphalaṃ hoti, tattha dānaṃ dāpetvā āgamissāmī’’ti cintetvā ākāsena anotattadahaṃ gantvā mukhadhovanādīni katvā manosilātale ṭhito rattadupaṭṭaṃ nivāsetvā kāyabandhanaṃ bandhitvā paṃsukūlasaṅghāṭiṃ pārupitvā mattikāpattaṃ ādāya ākāsenāgantvā catutthe dvārakoṭṭhake dānaggeyeva otaritvā ekamantaṃ aṭṭhāsi. Maṇḍabyo kumāro ito cito ca olokento taṃ disvā ‘‘evaṃvirūpo saṅkārayakkhasadiso ayaṃ pabbajito imaṃ ṭhānaṃ āgacchanto kuto nu kho āgacchatī’’ti tena saddhiṃ sallapanto paṭhamaṃ gāthamāha –</paragraph>
    <hangnum line="11" number="1"></hangnum>
    <gatha1 line="12"> ‘‘Kuto <pageBreak edition="P" number="4.0380" /> nu āgacchasi dummavāsī, otallako paṃsupisācakova;</gatha1>
    <gathalast line="13">Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo’’ti.</gathalast>
    <paragraph line="14">Tattha <bold>dummavāsī</bold>ti anañjitaamaṇḍitaghaṭitasaṅghāṭikapilotikavasano. <bold>Otallako</bold>ti lāmako olambavilambanantakadharo vā. <bold>Paṃsupisācakovā</bold>ti saṅkāraṭṭhāne pisācako viya. <bold>Saṅkāracoḷa</bold>nti saṅkāraṭṭhāne laddhapilotikaṃ. <bold>Paṭimuñcā</bold>ti paṭimuñcitvā. <bold>Adakkhiṇeyyo</bold>ti tvaṃ adakkhiṇeyyo imesaṃ paramadakkhiṇeyyānaṃ nisinnaṭṭhānaṃ eko hutvā kuto āgato.</paragraph>
    <paragraph line="15">Taṃ sutvā mahāsatto muducitteneva tena saddhiṃ sallapanto dutiyaṃ gāthamāha –</paragraph>
    <hangnum line="16" number="2"></hangnum>
    <gatha1 line="17"> ‘‘Annaṃ <pageBreak edition="V" number="4.0342" /> tavedaṃ pakataṃ yasassi, taṃ khajjare bhuñjare piyyare ca;</gatha1>
    <gathalast line="18">Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko’’ti.</gathalast>
    <paragraph line="19">Tattha <bold>pakata</bold>nti paṭiyattaṃ. <bold>Yasassī</bold>ti parivārasampanna. <bold>Taṃ khajjare</bold>ti taṃ khajjanti ca bhuñjanti ca pivanti ca. Kiṃkāraṇā mayhaṃ kujjhasi? <bold>Uttiṭṭhapiṇḍa</bold>nti upatiṭṭhitvā <pageBreak edition="M" number="4.0381" /> labhitabbapiṇḍaṃ, uṭṭhāya ṭhitehi vā dīyamānaṃ heṭṭhā ṭhatvā labhitabbapiṇḍaṃ. <bold>Labhataṃ sapāko</bold>ti sapāko caṇḍālopi labhatu. Jātisampannā hi yattha katthaci labhanti, sapākacaṇḍālassa pana ko deti, dullabhapiṇḍo ahaṃ, tasmā me jīvitapavattanatthaṃ bhojanaṃ dāpehi, kumārāti.</paragraph>
    <paragraph line="20">Tato <pageBreak edition="V" number="4.0343" /> maṇḍabyo gāthamāha –</paragraph>
    <hangnum line="21" number="3"></hangnum>
    <gatha1 line="22"> ‘‘Annaṃ mamedaṃ pakataṃ brāhmaṇānaṃ, attatthāya saddahato mamedaṃ;</gatha1>
    <gathalast line="23">Apehi etto kimidhaṭṭhitosi, na mādisā tumhaṃ dadanti jammā’’ti.</gathalast>
    <paragraph line="24">Tattha <pageBreak edition="P" number="4.0381" /><bold>attatthāyā</bold>ti attano vaḍḍhiatthāya. <bold>Apehi etto</bold>ti imamhā ṭhānā apagaccha. <bold>Na mādisā</bold>ti mādisā jātisampannānaṃ udiccabrāhmaṇānaṃ dānaṃ denti, na tuyhaṃ caṇḍālassa, gaccha, jammāti.</paragraph>
    <paragraph line="25">Tato mahāsatto gāthamāha –</paragraph>
    <hangnum line="26" number="4"></hangnum>
    <gatha1 line="27"> ‘‘Thale ca ninne ca vapanti bījaṃ, anūpakhette phalamāsamānā;</gatha1>
    <gathalast line="28">Etāya saddhāya dadāhi dānaṃ, appeva ārādhaye dakkhiṇeyye’’ti.</gathalast>
    <paragraph line="29">Tassattho – kumāra, sassaphalaṃ āsīsamānā tīsupi khettesu bījaṃ vapanti. Tattha ativuṭṭhikāle thale sassaṃ sampajjati, ninne pūtikaṃ hoti, anūpakhette nadiñca taḷākañca nissāya kataṃ oghena vuyhati. Mandavuṭṭhikāle thale khette vipajjati, ninne thokaṃ sampajjati, anūpakhette sampajjateva. Samavuṭṭhikāle thale khette thokaṃ sampajjati, itaresu sampajjateva. Tasmā yathā phalamāsīsamānā tīsupi khettesu vapanti, tathā tvampi etāya phalasaddhāya āgatāgatānaṃ sabbesaṃyeva dānaṃ dehi, appeva nāma evaṃ dadanto dakkhiṇeyye ārādheyyāsi labheyyāsīti.</paragraph>
    <paragraph line="30">Tato <pageBreak edition="M" number="4.0382" /> maṇḍabyo gāthamāha –</paragraph>
    <hangnum line="31" number="5"></hangnum>
    <gatha1 line="32"> ‘‘Khettāni mayhaṃ viditāni loke, yesāhaṃ bījāni patiṭṭhapemi;</gatha1>
    <gathalast line="33">Ye brāhmaṇā jātimantūpapannā, tānīdha khettāni supesalānī’’ti.</gathalast>
    <paragraph line="34">Tattha <bold>yesāha</bold>nti yesu ahaṃ. <bold>Jātimantūpapannā</bold>ti jātiyā ca mantehi ca upapannā.</paragraph>
    <paragraph line="35">Tato mahāsatto dve gāthā abhāsi –</paragraph>
    <hangnum line="36" number="6"></hangnum>
    <gatha1 line="37"> ‘‘Jātimado ca atimānitā ca, lobho ca doso ca mado ca moho;</gatha1>
    <gathalast line="38">Ete aguṇā yesu ca santi sabbe, tānīdha khettāni apesalāni.</gathalast>
    <hangnum line="39" number="7"></hangnum>
    <gatha1 line="40"> ‘‘Jātimado ca atimānitā ca, lobho ca doso ca mado ca moho;</gatha1>
    <gathalast line="41">Ete <pageBreak edition="P" number="4.0382" /> aguṇā yesu na santi sabbe, tānīdha khettāni supesalānī’’ti.</gathalast>
    <paragraph line="42">Tattha <bold>jātimado</bold>ti ‘‘ahamasmi jātisampanno’’ti evaṃ uppannamāno. <bold>Atimānitā cā</bold>ti ‘‘añño mayā saddhiṃ jātiādīhi sadiso natthī’’ti atikkamma pavattamāno. Lobhādayo lubbhanadussanamajjanamuyhanamattāva. <bold>Apesalānī</bold>ti evarūpā puggalā āsīvisabharitā viya vammikā appiyasīlā honti. Evarūpānaṃ dinnaṃ na mahapphalaṃ hoti, tasmā mā etesaṃ supesalakhettabhāvaṃ maññittha. Na hi jātimantā saggadāyakā. Ye pana jātimānādirahitā ariyā, tāni khettāni supesalāni, tesu dinnaṃ mahapphalaṃ, te saggadāyakā hontīti.</paragraph>
    <paragraph line="43">Iti so mahāsatte punappunaṃ kathente kujjhitvā ‘‘ayaṃ ativiya bahuṃ vippalapati, kuhiṃ gatā ime dovārikā, nayimaṃ caṇḍālaṃ nīharantī’’ti gāthamāha –</paragraph>
    <hangnum line="44" number="8"></hangnum>
    <gatha1 line="45"> ‘‘Kvettha <pageBreak edition="M" number="4.0383" /> gatā upajotiyo ca, upajjhāyo atha vā gaṇḍakucchi;</gatha1>
    <gathalast line="46">Imassa daṇḍañca vadhañca datvā, gale gahetvā khalayātha jamma’’nti.</gathalast>
    <paragraph line="47">Tattha <bold>kvettha gatā</bold>ti imesu tīsu dvāresu ṭhapitā upajotiyo ca upajjhāyo ca gaṇḍakucchi cāti tayo dovārikā kuhiṃ gatāti attho.</paragraph>
    <paragraph line="48">Tepi <pageBreak edition="V" number="4.0344" /> tassa vacanaṃ sutvā vegenāgantvā vanditvā ‘‘kiṃ karoma devā’’ti āhaṃsu. ‘‘Ayaṃ vo jammo caṇḍālo diṭṭho’’ti? ‘‘Na passāma deva, kutoci āgatabhāvaṃ na jānāmā’’ti. ‘‘Ko cesa māyākāro vā vijjādharo vā bhavissati, idāni kiṃ tiṭṭhathā’’ti. ‘‘Kiṃ karoma devā’’ti? ‘‘Imassa mukhameva pothetvā bhindantā daṇḍaveḷupesikāhi piṭṭhicammaṃ uppāṭentā vadhañca datvā gale gahetvā etaṃ jammaṃ khalayātha, ito nīharathā’’ti.</paragraph>
    <paragraph line="49">Mahāsatto tesu attano santikaṃ anāgatesveva uppatitvā ākāse ṭhito gāthamāha –</paragraph>
    <hangnum line="50" number="9"></hangnum>
    <gatha1 line="51"> ‘‘Giriṃ <pageBreak edition="P" number="4.0383" /> nakhena khaṇasi, ayo dantehi khādasi;</gatha1>
    <gathalast line="52">Jātavedaṃ padahasi, yo isiṃ paribhāsasī’’ti.</gathalast>
    <paragraph line="53">Tattha <bold>jātavedaṃ padahasī</bold>ti aggiṃ gilituṃ vāyamasi.</paragraph>
    <paragraph line="54">Imañca pana gāthaṃ vatvā mahāsatto passantasseva māṇavassa ca brāhmaṇānañca ākāse pakkhandi. Tamatthaṃ pakāsento satthā āha –</paragraph>
    <hangnum line="55" number="10"></hangnum>
    <gatha1 line="56"> ‘‘Idaṃ vatvāna mātaṅgo, isi saccaparakkamo;</gatha1>
    <gathalast line="57">Antalikkhasmiṃ pakkāmi, brāhmaṇānaṃ udikkhata’’nti.</gathalast>
    <paragraph line="58">Tattha <bold>saccaparakkamo</bold>ti sabhāvaparakkamo.</paragraph>
    <paragraph line="59">So pācīnadisābhimukho gantvā ekāya vīthiyā otaritvā ‘‘padavaḷañjaṃ paññāyatū’’ti adhiṭṭhāya pācīnadvārasamīpe piṇḍāya caranto missakabhattaṃ saṃkaḍḍhitvā ekissaṃ sālāyaṃ nisīditvā missakabhattaṃ paribhuñji <pageBreak edition="M" number="4.0384" />. Nagaradevatā ‘‘ayaṃ amhākaṃ ayyaṃ viheṭhetvā kathetī’’ti asahamānā āgamiṃsu. Athassa jeṭṭhakayakkho maṇḍabyassa gīvaṃ gahetvā parivattesi, sesadevatā sesabrāhmaṇānaṃ gīvaṃ gaṇhitvā parivattesuṃ. Bodhisatte muducittatāya pana ‘‘tassa putto’’ti naṃ na mārenti, kevalaṃ kilamentiyeva. Maṇḍabyassa sīsaṃ parivattitvā piṭṭhipassābhimukhaṃ jātaṃ, hatthapādā ujukā thaddhāva aṭṭhaṃsu, akkhīni kālakatasseva parivattiṃsu. So thaddhasarīrova nipajji, sesabrāhmaṇā mukhena kheḷaṃ vamantā aparāparaṃ parivattanti <pageBreak edition="V" number="4.0345" />. Māṇavā ‘‘ayye, puttassa te kiṃ jāta’’nti diṭṭhamaṅgalikāya ārocayiṃsu. Sā vegena gantvā puttaṃ disvā ‘‘kimeta’’nti vatvā gāthamāha –</paragraph>
    <hangnum line="60" number="11"></hangnum>
    <gatha1 line="61"> ‘‘Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;</gatha1>
    <gathalast line="62">Setāni akkhīni yathā matassa, ko me imaṃ puttamakāsi eva’’nti.</gathalast>
    <paragraph line="63">Tattha <pageBreak edition="P" number="4.0384" /><bold>āvellita</bold>nti parivattitaṃ.</paragraph>
    <paragraph line="64">Athassā tasmiṃ ṭhāne ṭhitajano ārocetuṃ gāthamāha –</paragraph>
    <hangnum line="65" number="12"></hangnum>
    <gatha1 line="66"> ‘‘Idhāgamā samaṇo dummavāsī, otallako paṃsupisācakova;</gatha1>
    <gathalast line="67">Saṅkāracoḷaṃ paṭimuñca kaṇṭhe, so te imaṃ puttamakāsi eva’’nti.</gathalast>
    <paragraph line="68">Sā taṃ sutvāva cintesi ‘‘aññassetaṃ balaṃ natthi, nissaṃsayaṃ mātaṅgapaṇḍito bhavissati, sampannamettābhāvano kho pana dhīro na ettakaṃ janaṃ kilametvā gamissati, kataraṃ nu kho disaṃ gato bhavissatī’’ti. Tato pucchantī gāthamāha –</paragraph>
    <hangnum line="69" number="13"></hangnum>
    <gatha1 line="70"> ‘‘Katamaṃ disaṃ agamā bhūripañño, akkhātha me māṇavā etamatthaṃ;</gatha1>
    <gathalast line="71">Gantvāna taṃ paṭikaremu accayaṃ, appeva naṃ putta labhemu jīvita’’nti.</gathalast>
    <paragraph line="72">Tattha <pageBreak edition="M" number="4.0385" /><bold>gantvānā</bold>ti tassa santikaṃ gantvā. <bold>Taṃ paṭikaremu accaya</bold>nti taṃ accayaṃ paṭikarissāma desessāma, khamāpessāma nanti. <bold>Putta labhemu jīvita</bold>nti appeva nāma puttassa jīvitaṃ labheyyāma.</paragraph>
    <paragraph line="73">Athassā tattha ṭhitā māṇavā kathentā gāthamāhaṃsu –</paragraph>
    <hangnum line="74" number="14"></hangnum>
    <gatha1 line="75"> ‘‘Vehāyasaṃ agamā bhūripañño, pathaddhuno pannaraseva cando;</gatha1>
    <gathalast line="76">Api cāpi so purimadisaṃ agacchi, saccappaṭiñño isi sādhurūpo’’ti.</gathalast>
    <paragraph line="77">Tattha <pageBreak edition="V" number="4.0346" /><bold>pathaddhuno</bold>ti ākāsapathasaṅkhātassa addhuno majjhe ṭhito pannarase cando viya. <bold>Api cāpi so</bold>ti apica kho pana so puratthimaṃ disaṃ gato.</paragraph>
    <paragraph line="78">Sā tesaṃ vacanaṃ sutvā ‘‘mama sāmikaṃ upadhāressāmī’’ti suvaṇṇakalasasuvaṇṇasarakāni gāhāpetvā dāsigaṇaparivutā tena padavaḷañjassa adhiṭṭhitaṭṭhānaṃ patvā tenānusārena gacchantī tasmiṃ pīṭhikāya nisīditvā bhuñjamāne tassa santikaṃ gantvā <pageBreak edition="P" number="4.0385" /> vanditvā aṭṭhāsi. So taṃ disvā thokaṃ odanaṃ patte ṭhapesi. Diṭṭhamaṅgalikā suvaṇṇakalasena tassa udakaṃ adāsi. So tattheva hatthaṃ dhovitvā mukhaṃ vikkhālesi. Atha naṃ sā ‘‘kena me puttassa so vippakāro kato’’ti pucchantī gāthamāha –</paragraph>
    <hangnum line="79" number="15"></hangnum>
    <gatha1 line="80"> ‘‘Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;</gatha1>
    <gathalast line="81">Setāni akkhīni yathā matassa, ko me imaṃ puttamakāsi eva’’nti.</gathalast>
    <paragraph line="82">Tato parā tesaṃ vacanapaṭivacanagāthā honti –</paragraph>
    <hangnum line="83" number="16"></hangnum>
    <gatha1 line="84"> ‘‘Yakkhā have santi mahānubhāvā, anvāgatā isayo sādhurūpā;</gatha1>
    <gathalast line="85">Te duṭṭhacittaṃ kupitaṃ viditvā, yakkhā hi te puttamakaṃsu evaṃ.</gathalast>
    <hangnum line="86" number="17"></hangnum>
    <gatha1 line="87"> ‘‘Yakkhā <pageBreak edition="M" number="4.0386" /> ca me puttamakaṃsu evaṃ, tvaññeva me mā kuddho brahmacāri;</gatha1>
    <gathalast line="88">Tumheva pāde saraṇaṃ gatāsmi, anvāgatā puttasokena bhikkhu.</gathalast>
    <hangnum line="89" number="18"></hangnum>
    <gatha1 line="90"> ‘‘Tadeva hi etarahi ca mayhaṃ, manopadoso na mamatthi koci;</gatha1>
    <gathalast line="91">Putto ca te vedamadena matto, atthaṃ na jānāti adhicca vede.</gathalast>
    <hangnum line="92" number="19"></hangnum>
    <gatha1 line="93"> ‘‘Addhā have bhikkhu muhuttakena, sammuyhateva purisassa saññā;</gatha1>
    <gathalast line="94">Ekāparādhaṃ khama bhūripañña, na paṇḍitā kodhabalā bhavantī’’ti.</gathalast>
    <paragraph line="95">Tattha <bold>yakkhā</bold>ti nagarapariggāhakayakkhā. <bold>Anvāgatā</bold>ti anu āgatā, isayo sādhurūpā guṇasampannāti evaṃ jānamānāti attho. <bold>Te</bold>ti te isīnaṃ guṇaṃ ñatvā tava puttaṃ duṭṭhacittaṃ kupitacittaṃ viditvā. <bold>Tvaññeva me</bold>ti sace <pageBreak edition="P" number="4.0386" /> yakkhā kupitā evamakaṃsu, karontu, devatā nāma <pageBreak edition="V" number="4.0347" /> pānīyauḷuṅkamattena santappetuṃ sakkā, tasmāhaṃ tesaṃ na bhāyāmi, kevalaṃ tvaññeva me puttassa mā kujjhi. <bold>Anvāgatā</bold>ti āgatāsmi. <bold>Bhikkhū</bold>ti mahāsattaṃ ālapantī puttassa jīvitadānaṃ yācati. <bold>Tadeva hī</bold>ti diṭṭhamaṅgalike tadā tava puttassa maṃ akkosanakāle ca mayhaṃ manopadoso natthi, etarahi ca tayi yācamānāyapi mama tasmiṃ manopadoso natthiyeva. <bold>Vedamadenā</bold>ti ‘‘tayo vedā me uggahitā’’ti madena. <bold>Adhiccā</bold>ti vede uggahetvāpi atthānatthaṃ na jānāti. <bold>Muhuttakenā</bold>ti yaṃ kiñci uggahetvā muhuttakeneva.</paragraph>
    <paragraph line="96">Evaṃ tāya khamāpiyamāno mahāsatto ‘‘tena hi etesaṃ yakkhānaṃ palāyanatthāya amatosadhaṃ dassāmī’’ti vatvā gāthamāha –</paragraph>
    <hangnum line="97" number="20"></hangnum>
    <gatha1 line="98"> ‘‘Idañca <pageBreak edition="M" number="4.0387" /> mayhaṃ uttiṭṭhapiṇḍaṃ, tava maṇḍabyo bhuñjatu appapañño;</gatha1>
    <gathalast line="99">Yakkhā ca te naṃ na viheṭhayeyyuṃ, putto ca te hessati so arogo’’ti.</gathalast>
    <paragraph line="100">Tattha <bold>uttiṭṭhapiṇḍa</bold>nti ucchiṭṭhakapiṇḍaṃ, ‘‘ucchiṭṭhapiṇḍa’’ntipi pāṭho.</paragraph>
    <paragraph line="101">Sā mahāsattassa vacanaṃ sutvā ‘‘detha, sāmi, amatosadha’’nti suvaṇṇasarakaṃ upanāmesi. Mahāsatto ucchiṭṭhakakañjikaṃ tattha āsiñcitvā ‘‘paṭhamaññeva ito upaḍḍhaṃ tava puttassa mukhe osiñcitvā sesaṃ cāṭiyaṃ udakena missetvā sesabrāhmaṇānaṃ mukhe osiñcehi, sabbepi nirogā bhavissantī’’ti vatvā uppatitvā himavantameva gato. Sāpi taṃ sarakaṃ sīsenādāya ‘‘amatosadhaṃ me laddha’’nti vadantī nivesanaṃ gantvā paṭhamaṃ puttassa mukhe kañjikaṃ osiñci, yakkho palāyi. Itaro paṃsuṃ puñchanto uṭṭhāya ‘‘amma kimeta’’nti āha. Tayā kataṃ tvameva jānissasi. Ehi, tāta, tava dakkhiṇeyyānaṃ tesaṃ vippakāraṃ passāti. So te disvā vippaṭisārī ahosi. Atha <pageBreak edition="P" number="4.0387" /> naṃ mātā ‘‘tāta maṇḍabya, tvaṃ bālo dānassa mahapphalaṭṭhānaṃ na jānāsi, dakkhiṇeyyā nāma evarūpā na honti, mātaṅgapaṇḍitasadisāva honti, ito paṭṭhāya mā etesaṃ dussīlānaṃ dānamadāsi, sīlavantānaṃ dehī’’ti vatvā āha –</paragraph>
    <hangnum line="102" number="21"></hangnum>
    <gatha1 line="103"> ‘‘Maṇḍabya bālosi parittapañño, yo puññakkhettānamakovidosi;</gatha1>
    <gathalast line="104">Mahakkasāvesu dadāsi dānaṃ, kiliṭṭhakammesu asaññatesu.</gathalast>
    <hangnum line="105" number="22"></hangnum>
    <gatha1 line="106"> ‘‘Jaṭā <pageBreak edition="V" number="4.0348" /> ca kesā ajinā nivatthā, jarūdapānaṃva mukhaṃ parūḷhaṃ;</gatha1>
    <gathalast line="107">Pajaṃ imaṃ passatha dummarūpaṃ, na jaṭājinaṃ tāyati appapaññaṃ.</gathalast>
    <hangnum line="108" number="23"></hangnum>
    <gatha1 line="109"> ‘‘Yesaṃ <pageBreak edition="M" number="4.0388" /> rāgo ca doso ca, avijjā ca virājitā;</gatha1>
    <gathalast line="110">Khīṇāsavā arahanto, tesu dinnaṃ mahapphala’’nti.</gathalast>
    <paragraph line="111">Tattha <bold>mahakkasāvesū</bold>ti mahākasāvesu mahantehi rāgakasāvādīhi samannāgatesu. <bold>Jaṭā ca kesā</bold>ti tāta maṇḍabya, tava dakkhiṇeyyesu ekaccānaṃ kesā jaṭā katvā baddhā. <bold>Ajinā nivatthā</bold>ti sakhurāni ajinacammāni nivatthā. <bold>Jarūdapānaṃ vā</bold>ti tiṇagahanena jiṇṇakūpo viya mukhaṃ dīghamassutāya parūḷhaṃ. <bold>Pajaṃ ima</bold>nti imaṃ evarūpaṃ anañjitāmaṇḍitalūkhavesaṃ pajaṃ passatha. <bold>Na jaṭājina</bold>nti etaṃ jaṭājinaṃ imaṃ appapaññaṃ pajaṃ tāyituṃ na sakkoti, sīlapaññāṇatapokammāneva imesaṃ sattānaṃ patiṭṭhā honti. <bold>Yesa</bold>nti yasmā yesaṃ ete rajjanadussanamuyhanasabhāvā rāgādayo aṭṭhavatthukā ca avijjā virājitā vigatā, vigatattāyeva ca etesaṃ kilesānaṃ ye khīṇāsavā arahanto, tesu dinnaṃ mahapphalaṃ, tasmā tvaṃ, tāta, ito paṭṭhāya evarūpānaṃ dussīlānaṃ adatvā ye loke aṭṭhasamāpattilābhino pañcābhiññā dhammikasamaṇabrāhmaṇā ca paccekabuddhā ca santi, tesaṃ dānaṃ dehi. Ehi, tāta, tava kulūpake amatosadhaṃ pāyetvā aroge <pageBreak edition="P" number="4.0388" /> karissāmāti vatvā ucchiṭṭhakañjikaṃ gāhāpetvā udakacāṭiyaṃ pakkhipitvā soḷasannaṃ brāhmaṇasahassānaṃ mukhesu āsiñcāpesi.</paragraph>
    <paragraph line="112">Ekeko paṃsuṃ puñchantova uṭṭhahi. Atha ne brāhmaṇā ‘‘imehi caṇḍālucchiṭṭhakaṃ pīta’’nti abrāhmaṇe kariṃsu. Te lajjitā bārāṇasito nikkhamitvā majjharaṭṭhaṃ gantvā majjharañño santike vasiṃsu, maṇḍabyo pana tattheva vasi. Tadā vettavatīnagaraṃ upanissāya vettavatīnadītīre jātimanto nāmeko brāhmaṇo pabbajito jātiṃ nissāya mahantaṃ mānamakāsi. Mahāsatto ‘‘etassa mānaṃ bhindissāmī’’ti taṃ ṭhānaṃ gantvā tassa santike uparisote vāsaṃ kappesi. So ekadivasaṃ dantakaṭṭhaṃ khāditvā ‘‘imaṃ dantakaṭṭhaṃ jātimantassa jaṭāsu laggatū’’ti adhiṭṭhāya nadiyaṃ pātesi. Taṃ tassa udakaṃ ācamantassa jaṭāsu laggi. So taṃ disvāva ‘‘nassa vasalā’’ti vatvā ‘‘kuto ayaṃ kāḷakaṇṇī āgato, upadhāressāmi na’’nti uddhaṃsotaṃ gacchanto mahāsattaṃ disvā ‘‘kiṃjātikosī’’ti pucchi. ‘‘Caṇḍālosmī’’ti. ‘‘Tayā nadiyā dantakaṭṭhaṃ pātita’’nti <pageBreak edition="M" number="4.0389" />? ‘‘Āma, mayā’’ti. ‘‘Nassa, vasala, caṇḍāla kāḷakaṇṇi mā idha vasi, heṭṭhāsote vasāhī’’ti vatvā heṭṭhāsote vasantenapi tena pātite dantakaṭṭhe <pageBreak edition="V" number="4.0349" /> paṭisotaṃ āgantvā jaṭāsu laggante so ‘‘nassa vasala, sace idha vasissasi, sattame divase sattadhā muddhā phalissatī’’ti āha.</paragraph>
    <paragraph line="113">Mahāsatto ‘‘sacāhaṃ etassa kujjhissāmi, sīlaṃ me arakkhitaṃ bhavissati, upāyenevassa mānaṃ bhindissāmī’’ti sattame divase sūriyuggamanaṃ nivāresi. Manussā ubbāḷhā jātimantaṃ tāpasaṃ upasaṅkamitvā ‘‘bhante, tumhe sūriyuggamanaṃ na dethā’’ti pucchiṃsu. So āha – ‘‘na me taṃ kammaṃ, nadītīre paneko caṇḍālo vasati, tassetaṃ kammaṃ bhavissatī’’ti. Manussā mahāsattaṃ upasaṅkamitvā ‘‘tumhe, bhante, sūriyuggamanaṃ <pageBreak edition="P" number="4.0389" /> na dethā’’ti pucchiṃsu. ‘‘Āmāvuso’’ti. ‘‘Kiṃkāraṇā’’ti. ‘‘Tumhākaṃ kulūpako tāpaso maṃ niraparādhaṃ abhisapi, tasmiṃ āgantvā khamāpanatthāya mama pādesu patite sūriyaṃ vissajjessāmī’’ti. Te gantvā taṃ kaḍḍhantā ānetvā mahāsattassa pādamūle nipajjāpetvā khamāpetvā āhaṃsu ‘‘sūriyaṃ vissajjetha bhante’’ti. ‘‘Na sakkā vissajjetuṃ, sacāhaṃ vissajjessāmi, imassa sattadhā muddhā phalissatī’’ti. ‘‘Atha, bhante, kiṃ karomā’’ti? So ‘‘mattikāpiṇḍaṃ āharathā’’ti āharāpetvā ‘‘imaṃ tāpasassa sīse ṭhapetvā tāpasaṃ otāretvā udake ṭhapethā’’ti ṭhapāpetvā sūriyaṃ vissajjesi. Sūriyarasmīhi pahaṭamatte mattikāpiṇḍo sattadhā bhijji, tāpaso udake nimujji.</paragraph>
    <paragraph line="114">Mahāsatto taṃ dametvā ‘‘kahaṃ nu kho dāni soḷasa brāhmaṇasahassāni vasantī’’ti upadhārento ‘‘majjharañño santike’’ti ñatvā ‘‘te damessāmī’’ti iddhiyā gantvā nagarasāmante otaritvā pattaṃ ādāya nagare piṇḍāya cari. Brāhmaṇā taṃ disvā ‘‘ayaṃ idha ekaṃ dve divase vasantopi amhe appatiṭṭhe karissatī’’ti vegena gantvā ‘‘mahārāja, māyākāro eko vijjādharo coro āgato, gaṇhāpetha na’’nti rañño ārocesuṃ. Rājā ‘‘sādhū’’ti sampaṭicchi. Mahāsattopi missakabhattaṃ ādāya aññataraṃ kuṭṭaṃ nissāya pīṭhikāya nisinno bhuñjati. Atha naṃ aññavihitakaṃ āhāraṃ paribhuñjamānameva raññā pahitapurisā asinā <pageBreak edition="M" number="4.0390" /> gīvaṃ paharitvā jīvitakkhayaṃ pāpesuṃ. So kālaṃ katvā brahmaloke nibbatti. Imasmiṃ kira jātake bodhisatto koṇḍadamako ahosi. So teneva paratantiyuttabhāvena jīvitakkhayaṃ pāpuṇi. Devatā kujjhitvā sakalameva majjharaṭṭhaṃ uṇhaṃ kukkuḷavassaṃ vassāpetvā raṭṭhaṃ araṭṭhamakaṃsu. Tena vuttaṃ –</paragraph>
    <gatha1 line="115">‘‘Upahacca <pageBreak edition="V" number="4.0350" /> manaṃ majjho, mātaṅgasmiṃ yasassine;</gatha1>
    <gathalast line="116">Sapārisajjo ucchinno, majjhāraññaṃ tadā ahū’’ti. (jā. 2.19.96);</gathalast>
    <paragraph line="117">Satthā <pageBreak edition="P" number="4.0390" /> imaṃ dhammadesanaṃ āharitvā ‘‘na idāneva, pubbepi udeno pabbajite viheṭhesiyevā’’ti vatvā jātakaṃ samodhānesi – ‘‘tadā maṇḍabyo udeno ahosi, mātaṅgapaṇḍito pana ahameva ahosi’’nti.</paragraph>
    <centered line="118">Mātaṅgajātakavaṇṇanā paṭhamā.</centered>
    <hangnum line="119"></hangnum>
    <paragraph line="120"> [498] 2. Cittasambhūtajātakavaṇṇanā</paragraph>
    <paragraph line="121"><bold>Sabbaṃ narānaṃ saphalaṃ suciṇṇa</bold>nti idaṃ satthā jetavane viharanto āyasmato mahākassapassa piyasaṃvāse dve saddhivihārike bhikkhū ārabbha kathesi. Te kira aññamaññaṃ appaṭivibhattabhogā paramavissāsikā ahesuṃ, piṇḍāya carantāpi ekatova gacchanti, ekatova āgacchanti, vinā bhavituṃ na sakkonti. Dhammasabhāyaṃ bhikkhū tesaṃyeva vissāsaṃ vaṇṇayamānā nisīdiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, imesaṃ ekasmiṃ attabhāve vissāsikattaṃ, porāṇakapaṇḍitā tīṇi cattāri bhavantarāni gacchantāpi mittabhāvaṃ na vijahiṃsuyevā’’ti vatvā atītaṃ āhari.</paragraph>
    <paragraph line="122">Atīte avantiraṭṭhe ujjeniyaṃ avantimahārājā nāma rajjaṃ kāresi. Tadā ujjeniyā bahi caṇḍālagāmako ahosi. Mahāsatto tattha nibbatti, aparopi satto tasseva mātucchāputto hutvā nibbatti. Tesu eko citto nāma ahosi, eko sambhūto nāma. Te ubhopi <pageBreak edition="M" number="4.0391" /> vayappattā caṇḍālavaṃsadhovanaṃ nāma sippaṃ uggaṇhitvā ekadivasaṃ ‘‘ujjenīnagaradvāre sippaṃ dassessāmā’’ti eko uttaradvāre sippaṃ dassesi, eko pācīnadvāre. Tasmiñca nagare dve diṭṭhamaṅgalikāyo ahesuṃ, ekā seṭṭhidhītā, ekā purohitadhītā. Tā bahukhādanīyabhojanīyamālāgandhādīni gāhāpetvā ‘‘uyyānakīḷaṃ kīḷissāmā’’ti ekā uttaradvārena nikkhami, ekā pācīnadvārena. Tā te caṇḍālaputte sippaṃ dassente disvā ‘‘ke ete’’ti pucchitvā ‘‘caṇḍālaputtā’’ti sutvā ‘‘apassitabbayuttakaṃ vata passimhā’’ti gandhodakena <pageBreak edition="P" number="4.0391" /> akkhīni dhovitvā nivattiṃsu. Mahājano ‘‘are duṭṭhacaṇḍāla, tumhe nissāya mayaṃ amūlakāni surābhattādīni na labhimhā’’ti te ubhopi bhātike pothetvā anayabyasanaṃ pāpesi.</paragraph>
    <paragraph line="123">Te <pageBreak edition="V" number="4.0351" /> paṭiladdhasaññā uṭṭhāya aññamaññassa santikaṃ gacchantā ekasmiṃ ṭhāne samāgantvā aññamaññassa taṃ dukkhuppattiṃ ārocetvā roditvā paridevitvā ‘‘kinti karissāmā’’ti mantetvā ‘‘imaṃ amhākaṃ jātiṃ nissāya dukkhaṃ uppannaṃ, caṇḍālakammaṃ kātuṃ na sakkhissāma, jātiṃ paṭicchādetvā brāhmaṇamāṇavavaṇṇena takkasilaṃ gantvā sippaṃ uggaṇhissāmā’’ti sanniṭṭhānaṃ katvā tattha gantvā dhammantevāsikā hutvā disāpāmokkhācariyassa santike sippaṃ paṭṭhapesuṃ. Jambudīpatale ‘‘dve kira caṇḍālā jātiṃ paṭicchādetvā sippaṃ uggaṇhantī’’ti sūyittha. Tesu cittapaṇḍitassa sippaṃ niṭṭhitaṃ, sambhūtassa na tāva niṭṭhāti.</paragraph>
    <paragraph line="124">Athekadivasaṃ eko gāmavāsī ‘‘brāhmaṇavācanakaṃ karissāmī’’ti ācariyaṃ nimantesi. Tameva rattiṃ devo vassitvā magge kandarādīni pūresi. Ācariyo pātova cittapaṇḍitaṃ pakkosāpetvā ‘‘tāta, ahaṃ gantuṃ na sakkhissāmi, tvaṃ māṇavehi saddhiṃ gantā maṅgalaṃ vatvā tumhehi laddhaṃ bhuñjitvā amhehi laddhaṃ āharā’’ti pesesi. So ‘‘sādhū’’ti māṇavake gahetvā gato. Yāva māṇavā nhāyanti ceva mukhāni ca dhovanti, tāva manussā pāyāsaṃ vaḍḍhetvā nibbātūti ṭhapesuṃ. Māṇavā tasmiṃ anibbuteyeva āgantvā nisīdiṃsu. Manussā dakkhiṇodakaṃ datvā tesaṃ purato pātiyo ṭhapesuṃ. Sambhūto luddhadhātuko viya hutvā ‘‘sītalo’’ti saññāya pāyāsapiṇḍaṃ ukkhipitvā mukhe ṭhapesi, so tassa <pageBreak edition="M" number="4.0392" /> ādittaayoguḷo viya mukhaṃ dahi. So kampamāno satiṃ anupaṭṭhāpetvā cittapaṇḍitaṃ oloketvā caṇḍālabhāsāya eva ‘‘khaḷu khaḷū’’ti āha <pageBreak edition="P" number="4.0392" />. Sopi tatheva satiṃ anupaṭṭhāpetvā caṇḍālabhāsāya eva ‘‘niggala niggalā’’ti āha. Māṇavā aññamaññaṃ oloketvā ‘‘kiṃ bhāsā nāmesā’’ti vadiṃsu. Cittapaṇḍito maṅgalaṃ abhāsi. Māṇavā bahi nikkhamitvā vaggavaggā hutvā tattha tattha nisīditvā bhāsaṃ sodhentā ‘‘caṇḍālabhāsā’’ti ñatvā ‘‘are duṭṭhacaṇḍālā, ettakaṃ kālaṃ ‘brāhmaṇāmhā’ti vatvā vañcayitthā’’ti ubhopi te pothayiṃsu. Atheko sappuriso ‘‘apethā’’ti vāretvā ‘‘ayaṃ tumhākaṃ jātiyā doso, gacchatha katthaci deseva pabbajitvā jīvathā’’ti te ubho uyyojesi. Māṇavā tesaṃ caṇḍālabhāvaṃ ācariyassa ārocesuṃ.</paragraph>
    <paragraph line="125">Tepi araññaṃ pavisitvā isipabbajjaṃ pabbajitvā na cirasseva tato cavitvā nerañjarāya tīre migiyā kucchismiṃ nibbattiṃsu. Te mātukucchito nikkhantakālato paṭṭhāya ekatova vicaranti, vinā bhavituṃ na sakkonti. Te ekadivasaṃ gocaraṃ gahetvā ekasmiṃ rukkhamūle sīsena sīsaṃ, siṅgena siṅgaṃ, tuṇḍena tuṇḍaṃ allīyāpetvā romanthayamāne ṭhite disvā eko luddako sattiṃ khipitvā ekappahāreneva jīvitā voropesi. Tato cavitvā nammadānadītīre <pageBreak edition="V" number="4.0352" /> ukkusayoniyaṃ nibbattiṃsu. Tatrāpi vuddhippatte gocaraṃ gahetvā sīsena sīsaṃ, tuṇḍena tuṇḍaṃ allīyāpetvā ṭhite disvā eko yaṭṭhiluddako ekappahāreneva bandhitvā vadhi. Tato pana cavitvā cittapaṇḍito kosambiyaṃ purohitassa putto hutvā nibbatti. Sambhūtapaṇḍito uttarapañcālarañño putto hutvā nibbatti. Te nāmaggahaṇadivasato paṭṭhāya attano jātiṃ anussariṃsu. Tesu sambhūtapaṇḍito nirantaraṃ sarituṃ asakkonto catutthaṃ caṇḍālajātimeva anussarati, cittapaṇḍito paṭipāṭiyā catassopi jātiyo. So soḷasavassakāle nikkhamitvā himavantaṃ pavisitvā isipabbajjaṃ pabbajitvā <pageBreak edition="P" number="4.0393" /> jhānābhiññaṃ nibbattetvā jhānasukhena vītināmento vasi. Sambhūtapaṇḍitopi pitu accayena chattaṃ ussāpetvā chattamaṅgaladivaseyeva mahājanamajjhe maṅgalagītaṃ katvā udānavasena dve gāthā <pageBreak edition="M" number="4.0393" /> abhāsi. Taṃ sutvā ‘‘amhākaṃ rañño maṅgalagīta’’nti orodhāpi gandhabbāpi tameva gītaṃ gāyanti. Anukkameneva ‘‘rañño piyagīta’’nti sabbepi nagaravāsino manussā tameva gāyanti.</paragraph>
    <paragraph line="126">Cittapaṇḍitopi himavantapadese vasantoyeva ‘‘kiṃ nu kho mama bhātikena sambhūtena chattaṃ laddhaṃ, udāhu na vā’’ti upadhārento laddhabhāvaṃ ñatvā ‘‘navarajjaṃ tāva idāni gantvāpi bodhetuṃ na sakkhissāmi, mahallakakāle naṃ upasaṅkamitvā dhammaṃ kathetvā pabbājessāmī’’ti cintetvā paṇṇāsa vassāni agantvā rañño puttadhītāhi vaḍḍhitakāle iddhiyā gantvā uyyāne otaritvā maṅgalasilāpaṭṭe suvaṇṇapaṭimā viya nisīdi. Tasmiṃ khaṇe eko dārako taṃ gītaṃ gāyanto dārūni uddharati. Cittapaṇḍito taṃ pakkosi. So āgantvā vanditvā aṭṭhāsi. Atha naṃ āha – ‘‘tvaṃ pātova paṭṭhāya imameva gītaṃ gāyasi, kiṃ aññaṃ na jānāsī’’ti. ‘‘Bhante, aññānipi bahūni jānāmi, imāni pana dve rañño piyagītāni, tasmā imāneva gāyāmī’’ti. ‘‘Atthi pana rañño gītassa paṭigītaṃ gāyanto’’ti? ‘‘Natthi bhante’’ti. ‘‘Sakkhissasi pana tvaṃ paṭigītaṃ gāyitu’’nti? ‘‘Jānanto sakkhissāmī’’ti. ‘‘Tena hi tvaṃ raññā dvīsu gītesu gāyitesu idaṃ tatiyaṃ katvā gāyassū’’ti gītaṃdatvā ‘‘gantvā rañño santike gāyissasi, rājā te pasīditvā mahantaṃ issariyaṃ dassatī’’ti uyyojesi.</paragraph>
    <paragraph line="127">So sīghaṃ mātu santikaṃ gantvā attānaṃ alaṅkārāpetvā rājadvāraṃ gantvā ‘‘eko kira dārako tumhehi saddhiṃ paṭigītaṃ gāyissatī’’ti rañño ārocāpetvā ‘‘āgacchatū’’ti vutte gantvā vanditvā ‘‘tvaṃ kira, tāta, paṭigītaṃ gāyissasī’’ti <pageBreak edition="P" number="4.0394" /> puṭṭho ‘‘āma, deva, sabbaṃ rājaparisaṃ sannipātethā’’ti sannipatitāya parisāya rājānaṃ āha ‘‘tumhe tāva, deva, tumhākaṃ gītaṃ gāyatha, athāhaṃ paṭigītaṃ gāyissāmī’’ti. Rājā gāthādvayamāha –</paragraph>
    <hangnum line="128" number="24"></hangnum>
    <gatha1 line="129"> ‘‘Sabbaṃ <pageBreak edition="V" number="4.0353" /> narānaṃ saphalaṃ suciṇṇaṃ, na kammunā kiñcana moghamatthi;</gatha1>
    <gathalast line="130">Passāmi sambhūtaṃ mahānubhāvaṃ, sakammunā puññaphalūpapannaṃ.</gathalast>
    <hangnum line="131" number="25"></hangnum>
    <gatha1 line="132"> ‘‘Sabbaṃ <pageBreak edition="M" number="4.0394" /> narānaṃ saphalaṃ suciṇṇaṃ, na kammunā kiñcana moghamatthi;</gatha1>
    <gathalast line="133">Kaccinnu cittassapi evamevaṃ, iddho mano tassa yathāpi mayha’’nti.</gathalast>
    <paragraph line="134">Tattha <bold>na kammunā kiñcana moghamatthī</bold>ti sukatadukkaṭesu kammesu kiñcana ekakammampi moghaṃ nāma natthi, nipphalaṃ na hoti, vipākaṃ datvāva nassatīti aparāpariyavedanīyakammaṃ sandhāyāha. <bold>Sambhūta</bold>nti attānaṃ vadati, passāmahaṃ āyasmantaṃ sambhūtaṃ sakena kammena puññaphalūpapannaṃ, sakammaṃ nissāya puññaphalena upapannaṃ taṃ passāmīti attho. <bold>Kaccinnu cittassapī</bold>ti mayañhi dvepi janā ekato hutvā na ciraṃ sīlaṃ rakkhimha, ahaṃ tāva tassa phalena mahantaṃ yasaṃ patto, kacci nu kho me bhātikassa cittassapi evameva mano iddho samiddhoti.</paragraph>
    <paragraph line="135">Tassa gītāvasāne dārako gāyanto tatiyaṃ gāthamāha –</paragraph>
    <hangnum line="136" number="26"></hangnum>
    <gatha1 line="137"> ‘‘Sabbaṃ narānaṃ saphalaṃ suciṇṇaṃ, na kammunā kiñcana moghamatthi;</gatha1>
    <gathalast line="138">Cittampi jānāhi tatheva deva, iddho mano tassa yathāpi tuyha’’nti.</gathalast>
    <paragraph line="139">Taṃ sutvā rājā catutthaṃ gāthamāha –</paragraph>
    <hangnum line="140" number="27"></hangnum>
    <gatha1 line="141"> ‘‘Bhavaṃ nu citto sutamaññato te, udāhu te koci naṃ etadakkhā;</gatha1>
    <gathalast line="142">Gāthā sugītā na mamatthi kaṅkhā, dadāmi te gāmavaraṃ satañcā’’ti.</gathalast>
    <paragraph line="143">Tattha <pageBreak edition="P" number="4.0395" /><bold>sutamaññato te</bold>ti ahaṃ sambhūtassa bhātā citto nāmāti vadantassa cittasseva nu te santikā sutanti attho. <bold>Koci na</bold>nti udāhu mayā sambhūtassa rañño bhātā citto diṭṭhoti koci te etamatthaṃ ācikkhi. <bold>Sugītā</bold>ti sabbathāpi ayaṃ gāthā sugītā, natthettha mama kaṅkhā. <bold>Gāmavaraṃ satañcā</bold>ti gāmavarānaṃ te sataṃ dadāmīti vadati.</paragraph>
    <paragraph line="144">Tato <pageBreak edition="M" number="4.0395" /> dārako pañcamaṃ gāthamāha –</paragraph>
    <hangnum line="145" number="28"></hangnum>
    <gatha1 line="146"> ‘‘Na <pageBreak edition="V" number="4.0354" /> cāhaṃ citto sutamaññato me, isī ca me etamatthaṃ asaṃsi;</gatha1>
    <gathalast line="147">Gantvāna rañño paṭigāhi gāthaṃ, api te varaṃ attamano dadeyyā’’ti.</gathalast>
    <paragraph line="148">Tattha <bold>etamattha</bold>nti tumhākaṃ uyyāne nisinno eko isi mayhaṃ etamatthaṃ ācikkhi.</paragraph>
    <paragraph line="149">Taṃ sutvā rājā ‘‘so mama bhātā citto bhavissati, idāneva naṃ gantvā passissāmī’’ti purise āṇāpento gāthādvayamāha –</paragraph>
    <hangnum line="150" number="29"></hangnum>
    <gatha1 line="151"> ‘‘Yojentu ve rājarathe, sukate cittasibbane;</gatha1>
    <gathalast line="152">Kacchaṃ nāgānaṃ bandhatha, gīveyyaṃ paṭimuñcatha.</gathalast>
    <hangnum line="153" number="30"></hangnum>
    <gatha1 line="154"> ‘‘Āhaññantu bherimudiṅgasaṅkhe, sīghāni yānāni ca yojayantu;</gatha1>
    <gathalast line="155">Ajjevahaṃ assamaṃ taṃ gamissaṃ, yattheva dakkhissamisiṃ nisinna’’nti.</gathalast>
    <paragraph line="156">Tattha <bold>āhaññantū</bold>ti āhanantu. <bold>Assamaṃ ta</bold>nti taṃ assamaṃ.</paragraph>
    <paragraph line="157">So evaṃ vatvā rathaṃ abhiruyha sīghaṃ gantvā uyyānadvāre rathaṃ ṭhapetvā cittapaṇḍitaṃ upasaṅkamitvā vanditvā ekamantaṃ nisinno tuṭṭhamānaso aṭṭhamaṃ gāthamāha –</paragraph>
    <hangnum line="158" number="31"></hangnum>
    <gatha1 line="159"> ‘‘Suladdhalābho vata me ahosi, gāthā sugītā parisāya majjhe;</gatha1>
    <gathalast line="160">Svāhaṃ isiṃ sīlavatūpapannaṃ, disvā patīto sumanohamasmī’’ti.</gathalast>
    <paragraph line="161">Tassattho <pageBreak edition="P" number="4.0396" /> – suladdhalābho vata mayhaṃ chattamaṅgaladivase parisāya majjhe gītagāthā sugītāva ahosi, svāhaṃ ajja sīlavatasampannaṃ isiṃ disvā pītisomanassappatto jātoti.</paragraph>
    <paragraph line="162">So <pageBreak edition="M" number="4.0396" /> cittapaṇḍitassa diṭṭhakālato paṭṭhāya somanassappatto ‘‘bhātikassa me pallaṅkaṃ attharathā’’tiādīni āṇāpento navamaṃ gāthamāha –</paragraph>
    <hangnum line="163" number="32"></hangnum>
    <gatha1 line="164"> ‘‘Āsanaṃ udakaṃ pajjaṃ, paṭiggaṇhātu no bhavaṃ;</gatha1>
    <gathalast line="165">Agghe bhavantaṃ pucchāma, agghaṃ kurutu no bhava’’nti.</gathalast>
    <paragraph line="166">Tattha <pageBreak edition="V" number="4.0355" /><bold>agghe</bold>ti atithino dātabbayuttakasmiṃ agghe bhavantaṃ āpucchāma. <bold>Kurutu no</bold>ti imaṃ no agghaṃ bhavaṃ paṭiggaṇhātu.</paragraph>
    <paragraph line="167">Evaṃ madhurapaṭisanthāraṃ katvā rajjaṃ majjhe bhinditvā dento itaraṃ gāthamāha –</paragraph>
    <hangnum line="168" number="33"></hangnum>
    <gatha1 line="169"> ‘‘Rammañca te āvasathaṃ karontu, nārīgaṇehi paricārayassu;</gatha1>
    <gathalast line="170">Karohi okāsamanuggahāya, ubhopimaṃ issariyaṃ karomā’’ti.</gathalast>
    <paragraph line="171">Tattha <bold>imaṃ issariya</bold>nti kapilaraṭṭhe uttarapañcālanagare rajjaṃ majjhe bhinditvā dvepi janā karoma anubhavāma.</paragraph>
    <paragraph line="172">Tassa taṃ vacanaṃ sutvā cittapaṇḍito dhammaṃ desento cha gāthā abhāsi –</paragraph>
    <hangnum line="173" number="34"></hangnum>
    <gatha1 line="174"> ‘‘Disvā phalaṃ duccaritassa rāja, attho suciṇṇassa mahāvipākaṃ;</gatha1>
    <gathalast line="175">Attānameva paṭisaṃyamissaṃ, na patthaye putta pasuṃ dhanaṃ vā.</gathalast>
    <hangnum line="176" number="35"></hangnum>
    <gatha1 line="177"> ‘‘Dasevimā vassadasā, maccānaṃ idha jīvitaṃ;</gatha1>
    <gathalast line="178">Apattaññeva taṃ odhiṃ, naḷo chinnova sussati.</gathalast>
    <hangnum line="179" number="36"></hangnum>
    <gatha1 line="180"> ‘‘Tattha kā nandi kā khiḍḍā, kā ratī kā dhanesanā;</gatha1>
    <gathalast line="181">Kiṃ me puttehi dārehi, rāja muttosmi bandhanā.</gathalast>
    <hangnum line="182" number="37"></hangnum>
    <gatha1 line="183"> ‘‘Sohaṃ evaṃ pajānāmi, maccu me nappamajjati;</gatha1>
    <gathalast line="184">Antakenādhipannassa, kā ratī kā dhanesanā.</gathalast>
    <hangnum line="185" number="38"></hangnum>
    <gatha1 line="186"> ‘‘Jāti <pageBreak edition="P" number="4.0397" /><pageBreak edition="M" number="4.0397" /> narānaṃ adhamā janinda, caṇḍālayoni dvipadākaniṭṭhā;</gatha1>
    <gathalast line="187">Sakehi kammehi supāpakehi, caṇḍālagabbhe avasimha pubbe.</gathalast>
    <hangnum line="188" number="39"></hangnum>
    <gatha1 line="189"> ‘‘Caṇḍālāhumha avantīsu, migā nerañjaraṃ pati;</gatha1>
    <gathalast line="190">Ukkusā nammadātīre, tyajja brāhmaṇakhattiyā’’ti.</gathalast>
    <paragraph line="191">Tattha <pageBreak edition="V" number="4.0356" /><bold>duccaritassā</bold>ti mahārāja, tvaṃ sucaritasseva phalaṃ jānāsi, ahaṃ pana duccaritassapi phalaṃ passāmiyeva. Mayañhi ubho duccaritassa phalena ito catutthe attabhāve caṇḍālayoniyaṃ nibbattā. Tattha na ciraṃ sīlaṃ rakkhitvā tassa phalena tvaṃ khattiyakule nibbatto, ahaṃ brāhmaṇakule, evāhaṃ duccaritassa ca phalaṃ suciṇṇassa ca mahāvipākaṃ disvā attānameva sīlasaṃyamena paṭisaṃyamissaṃ, puttaṃ vā pasuṃ vā dhanaṃ vā na patthemi.</paragraph>
    <paragraph line="192"><bold>Dasevimā vassadasā</bold>ti mahārāja, mandadasakaṃ khiḍḍādasakaṃ vaṇṇadasakaṃ baladasakaṃ paññādasakaṃ hānidasakaṃ pabbhāradasakaṃ vaṅkadasakaṃ momūhadasakaṃ sayanadasakanti imesañhi dasannaṃ dasakānaṃ vasena daseva vassadasā imesaṃ maccānaṃ idha manussaloke jīvitaṃ. Tayidaṃ na niyamena sabbā eva etā dasā pāpuṇāti, atha kho appattaññeva taṃ odhiṃ naḷo chinnova sussati. Yepi sakalaṃ vassasataṃ jīvanti, tesampi mandadasake pavattā rūpārūpadhammā vicchinditvā ātape khittanaḷo viya tattheva sussanti antaradhāyanti, taṃ odhiṃ atikkamitvā khiḍḍādasakaṃ na pāpuṇanti, tathā khiṭṭādasakādīsu pavattā vaṇṇadasakādīni.</paragraph>
    <paragraph line="193"><bold>Tatthā</bold>ti tasmiṃ evaṃ sussamāne jīvite kā pañca kāmaguṇe nissāya abhinandī, kā kāyakīḷādivasena khiḍḍā, kā somanassavasena rati, kā dhanesanā, kiṃ me puttehi, kiṃ dārehi, muttosmi tamhā puttadārabandhanāti attho. <bold>Antakenādhipannassā</bold>ti jīvitantakarena maccunā abhibhūtassa. <bold>Dvipadākaniṭṭhā</bold>ti dvipadānaṃ antare lāmakā. <bold>Avasimhā</bold>ti dvepi mayaṃ vasimha.</paragraph>
    <paragraph line="194"><bold>Caṇḍālāhumhā</bold>ti <pageBreak edition="M" number="4.0398" /> mahārāja, ito pubbe catutthaṃ jātiṃ avantiraṭṭhe ujjeninagare caṇḍālā ahumha, tato cavitvā nerañjarāya nadiyā tīre ubhopi migā ahumha. Tattha dvepi amhe ekasmiṃ rukkhamūle aññamaññaṃ nissāya ṭhite eko luddako ekeneva sattipahārena jīvitā voropesi, tato cavitvā nammadānadītīre kurarā ahumha. Tatrāpi no nissāya ṭhite eko nesādo ekappahāreneva bandhitvā jīvitakkhayaṃ pāpesi, tato cavitvā te <pageBreak edition="P" number="4.0398" /> mayaṃ ajja brāhmaṇakhattiyā jātā. Ahaṃ kosambiyaṃ brāhmaṇakule nibbatto, tvaṃ idha rājā jātoti.</paragraph>
    <paragraph line="195">Evamassa atīte lāmakajātiyo pakāsetvā idāni imissāpi jātiyā āyusaṅkhāraparittataṃ dassetvā puññesu ussāhaṃ janento catasso gāthā abhāsi –</paragraph>
    <hangnum line="196" number="40"></hangnum>
    <gatha1 line="197"> ‘‘Upanīyati <pageBreak edition="V" number="4.0357" /> jīvitamappamāyu, jarūpanītassa na santi tāṇā;</gatha1>
    <gathalast line="198">Karohi pañcāla mameta vākyaṃ, mākāsi kammāni dukkhudrayāni.</gathalast>
    <hangnum line="199" number="41"></hangnum>
    <gatha1 line="200"> ‘‘Upanīyati jīvitamappamāyu, jarūpanītassa na santi tāṇā;</gatha1>
    <gathalast line="201">Karohi pañcāla mameta vākyaṃ, mākāsi kammāni dukkhapphalāni.</gathalast>
    <hangnum line="202" number="42"></hangnum>
    <gatha1 line="203"> ‘‘Upanīyati jīvitamappamāyu, jarūpanītassa na santi tāṇā;</gatha1>
    <gathalast line="204">Karohi pañcāla mameta vākyaṃ, mākāsi kammāni rajassirāni.</gathalast>
    <hangnum line="205" number="43"></hangnum>
    <gatha1 line="206"> ‘‘Upanīyati jīvitamappamāyu, vaṇṇaṃ jarā hanti narassa jiyyato;</gatha1>
    <gathalast line="207">Karohi pañcāla mameta vākyaṃ, mākāsi kammaṃ nirayūpapattiyā’’ti.</gathalast>
    <paragraph line="208">Tattha <pageBreak edition="M" number="4.0399" /><bold>upanīyatī</bold>ti mahārāja, idaṃ jīvitaṃ maraṇaṃ upagacchati. Idañhi imesaṃ sattānaṃ appamāyu sarasaparittatāyapi ṭhitiparittatāyapi parittakaṃ, sūriyuggamane tiṇagge ussāvabindusadisaṃ. <bold>Na santi tāṇā</bold>ti na hi jarāya maraṇaṃ upanītassa puttādayo tāṇā nāma honti. <bold>Mameta vākya</bold>nti mama etaṃ vacanaṃ. <bold>Mākāsī</bold>ti mā rūpādikāmaguṇahetu pamādaṃ āpajjitvā nirayādīsu dukkhavaḍḍhanāni kammāni kari. <bold>Dukkhapphalānī</bold>ti dukkhavipākāni. <bold>Rajassirānī</bold>ti kilesarajena okiṇṇasīsāni. <bold>Vaṇṇa</bold>nti jīramānassa narassa sarīravaṇṇaṃ jarā hanti. <bold>Nirayūpapattiyā</bold>ti nirassāde niraye uppajjanatthāya.</paragraph>
    <paragraph line="209">Evaṃ <pageBreak edition="P" number="4.0399" /> mahāsatte kathente rājā tussitvā tisso gāthā abhāsi –</paragraph>
    <hangnum line="210" number="44"></hangnum>
    <gatha1 line="211"> ‘‘Addhā hi saccaṃ vacanaṃ tavetaṃ, yathā isī bhāsasi evametaṃ;</gatha1>
    <gathalast line="212">Kāmā ca me santi anapparūpā, te duccajā mādisakena bhikkhu.</gathalast>
    <hangnum line="213" number="45"></hangnum>
    <gatha1 line="214"> ‘‘Nāgo yathā paṅkamajjhe byasanno, passaṃ thalaṃ nābhisambhoti gantuṃ;</gatha1>
    <gathalast line="215">Evampahaṃ kāmapaṅke byasanno, na bhikkhuno maggamanubbajāmi.</gathalast>
    <hangnum line="216" number="46"></hangnum>
    <gatha1 line="217"> ‘‘Yathāpi mātā ca pitā ca puttaṃ, anusāsare kinti sukhī bhaveyya;</gatha1>
    <gathalast line="218">Evampi maṃ tvaṃ anusāsa bhante, yathā ciraṃ pecca sukhī bhaveyya’’nti.</gathalast>
    <paragraph line="219">Tattha <pageBreak edition="V" number="4.0358" /><bold>anapparūpā</bold>ti aparittajātikā bahū aparimitā. <bold>Te duccajā mādisakenā</bold>ti bhātika, tvaṃ kilese pahāya ṭhito, ahaṃ pana kāmapaṅke nimuggo, tasmā mādisakena te kāmā duccajā. <bold>‘‘Nāgo yathā’’</bold>ti iminā attano kāmapaṅke nimuggabhāvassa upamaṃ dasseti. Tattha <bold>byasanno</bold>ti visanno anupaviṭṭho ayameva vā pāṭho. <bold>Magga</bold>nti tumhākaṃ <pageBreak edition="M" number="4.0400" /> ovādānusāsanīmaggaṃ <bold>nānubbajāmi</bold> pabbajituṃ na sakkomi, idheva pana me ṭhitassa ovādaṃ dethāti. <bold>Anusāsare</bold>ti anusāsanti.</paragraph>
    <paragraph line="220">Atha naṃ mahāsatto āha –</paragraph>
    <hangnum line="221" number="47"></hangnum>
    <gatha1 line="222"> ‘‘No ce tuvaṃ ussahase janinda, kāme ime mānusake pahātuṃ;</gatha1>
    <gathalast line="223">Dhammiṃ baliṃ paṭṭhapayassu rāja, adhammakāro tava māhu raṭṭhe.</gathalast>
    <hangnum line="224" number="48"></hangnum>
    <gatha1 line="225"> ‘‘Dūtā vidhāvantu disā catasso, nimantakā samaṇabrāhmaṇānaṃ;</gatha1>
    <gathalast line="226">Te annapānena upaṭṭhahassu, vatthena senāsanapaccayena ca.</gathalast>
    <hangnum line="227" number="49"></hangnum>
    <gatha1 line="228"> ‘‘Annena <pageBreak edition="P" number="4.0400" /> pānena pasannacitto, santappaya samaṇabrāhmaṇe ca;</gatha1>
    <gathalast line="229">Datvā ca bhutvā ca yathānubhāvaṃ, anindito saggamupehi ṭhānaṃ.</gathalast>
    <hangnum line="230" number="50"></hangnum>
    <gatha1 line="231"> ‘‘Sace ca taṃ rāja mado saheyya, nārīgaṇehi paricārayantaṃ;</gatha1>
    <gathalast line="232">Imameva gāthaṃ manasī karohi, bhāsesi cenaṃ parisāya majjhe.</gathalast>
    <hangnum line="233" number="51"></hangnum>
    <gatha1 line="234"> ‘‘Abbhokāsasayo jantu, vajantyā khīrapāyito;</gatha1>
    <gathalast line="235">Parikiṇṇo suvānehi, svājja rājāti vuccatī’’ti.</gathalast>
    <paragraph line="236">Tattha <bold>ussahase</bold>ti ussahasi. <bold>Dhammiṃ bali</bold>nti dhammena samena anatirittaṃ baliṃ gaṇhāti attho. <bold>Adhammakāro</bold>ti porāṇakarājūhi ṭhapitaṃ vinicchayadhammaṃ bhinditvā pavattā adhammakiriyā. <bold>Nimantakā</bold>ti dhammikasamaṇabrāhmaṇe nimantetvā pakkosakā. <bold>Yathānubhāva</bold>nti yathābalaṃ yathāsattiṃ. <bold>Imameva gātha</bold>nti idāni vattabbaṃ sandhāyāha. Tatrāyaṃ adhippāyo – ‘‘mahārāja, sace taṃ mado abhibhaveyya, sace te nārīgaṇaparivutassa <pageBreak edition="M" number="4.0401" /> rūpādayo vā kāmaguṇe rajjasukhaṃ vā ārabbha māno uppajjeyya, athevaṃ cinteyyāsi ‘ahaṃ pure caṇḍālayoniyaṃ nibbatto channassa tiṇakuṭimattassapi <pageBreak edition="V" number="4.0359" /> abhāvā abbhokāsasayo ahosiṃ, tadā hi me mātā caṇḍālī araññaṃ dārupaṇṇādīnaṃ atthāya gacchantī maṃ kukkuragaṇassa majjhe abbhokāse nipajjāpetvā attano khīraṃ pāyetvā gacchati, sohaṃ kukkurehi parivārito tehiyeva saddhiṃ sunakhiyā khīraṃ pivitvā vaḍḍhito, evaṃ nīcajacco hutvā ajja rājā nāma jāto’ti. ‘Iti kho, tvaṃ mahārāja, iminā atthena attānaṃ ovadanto yo so pubbe abbhokāsasayo jantu araññe vajantiyā caṇḍāliyā ito cito ca anusañcarantiyā sunakhiyā ca khīraṃ pāyito sunakhehi parikiṇṇo vaḍḍhito, so ajja rājāti vuccatī’ti imaṃ gāthaṃ bhāseyyāsī’’ti.</paragraph>
    <paragraph line="237">Evaṃ mahāsatto tassa ovādaṃ datvā ‘‘dinno te mayā ovādo, idāni tvaṃ pabbaja vā mā vā, attanāva attano kammassa vipākaṃ paṭisevissatī’’ti vatvā ākāse uppatitvā tassa matthake pādarajaṃ pātento himavantameva gato. Rājāpi taṃ disvā <pageBreak edition="P" number="4.0401" /> uppannasaṃvego jeṭṭhaputtassa rajjaṃ datvā balakāyaṃ nivattetvā himavantābhimukho pāyāsi. Mahāsatto tassāgamanaṃ ñatvā isigaṇaparivuto āgantvā taṃ ādāya gantvā pabbājetvā kasiṇaparikammaṃ ācikkhi. So jhānābhiññaṃ nibbattesi. Iti te ubhopi brahmalokūpagā ahesuṃ.</paragraph>
    <paragraph line="238">Satthā imaṃ dhammadesanaṃ āharitvā ‘‘evaṃ, bhikkhave, porāṇakapaṇḍitā tīṇi cattāri bhavantarāni gacchantāpi daḷhavissāsāva ahesu’’nti vatvā jātakaṃ samodhānesi – ‘‘tadā sambhūtapaṇḍito ānando ahosi, cittapaṇḍito pana ahameva ahosi’’nti.</paragraph>
    <centered line="239">Cittasambhūtajātakavaṇṇanā dutiyā</centered>
    <hangnum line="240"></hangnum>
    <paragraph line="241"> [499] 3. Sivijātakavaṇṇanā</paragraph>
    <paragraph line="242"><bold>Dūre</bold><pageBreak edition="M" number="4.0402" /><bold>apassaṃ therovā</bold>ti idaṃ satthā jetavane viharanto asadisadānaṃ ārabbha kathesi. Taṃ aṭṭhakanipāte <bold>sivijātake</bold> vitthāritameva. Tadā pana rājā sattame divase sabbaparikkhāre datvā anumodanaṃ yāci, satthā akatvāva pakkāmi. Rājā bhuttapātarāso vihāraṃ gantvā ‘‘kasmā, bhante, anumodanaṃ na karitthā’’ti āha. Satthā ‘‘aparisuddhā, mahārāja, parisā’’ti vatvā ‘‘na ve kadariyā devalokaṃ vajantī’’ti (dha. pa. 177) gāthāya dhammaṃ desesi. Rājā pasīditvā satasahassagghanakena sīveyyakena uttarāsaṅgena tathāgataṃ pūjetvā nagaraṃ pāvisi. Punadivase dhammasabhāyaṃ kathaṃ samuṭṭhāpesuṃ ‘‘āvuso, kosalarājā asadisadānaṃ datvā tādisenapi <pageBreak edition="V" number="4.0360" /> dānena atitto dasabalena dhamme desite puna satasahassagghanakaṃ sīveyyakavatthaṃ adāsi, yāva atitto vata āvuso dānena rājā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘imāya nāmā’’ti vutte ‘‘bhikkhave, bāhirabhaṇḍaṃ nāma sudinnaṃ, porāṇakapaṇḍitā sakalajambudīpaṃ unnaṅgalaṃ katvā devasikaṃ chasatasahassapariccāgena dānaṃ dadamānāpi bāhiradānena atittā ‘piyassa dātā piyaṃ labhatī’ti sampattayācakānaṃ akkhīni uppāṭetvā adaṃsuyevā’’ti vatvā atītaṃ āhari.</paragraph>
    <paragraph line="243">Atīte siviraṭṭhe ariṭṭhapuranagare sivimahārāje rajjaṃ kārente mahāsatto tassa putto hutvā nibbatti, ‘‘sivikumāro’’tissa nāmaṃ kariṃsu. So vayappatto takkasilaṃ gantvā uggahitasippo <pageBreak edition="P" number="4.0402" /> āgantvā pitu sippaṃ dassetvā uparajjaṃ labhitvā aparabhāge pitu accayena rājā hutvā agatigamanaṃ pahāya dasa rājadhamme akopetvā dhammena rajjaṃ kāretvā catūsu dvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgena mahādānaṃ pavattesi. Aṭṭhamiyaṃ cātuddasiyaṃ pannarasiyañca niccaṃ dānasālaṃ gantvā dānaṃ olokesi. So ekadā puṇṇamadivase pātova samussitasetacchatte rājapallaṅke nisinno attanā dinnadānaṃ āvajjento bāhiravatthuṃ <pageBreak edition="M" number="4.0403" /> attanā adinnaṃ nāma adisvā ‘‘mayā bāhiravatthu adinnaṃ nāma natthi, na maṃ bāhiradānaṃ toseti, ahaṃ ajjhattikadānaṃ dātukāmo, aho vata ajja mama dānasālaṃ gatakāle kocideva yācako bāhiravatthuṃ ayācitvā ajjhattikassa nāmaṃ gaṇheyya, sace hi me koci hadayamaṃsassa nāmaṃ gaṇheyya, kaṇayena uraṃ paharitvā pasannaudakato sanāḷaṃ padumaṃ uddharanto viya lohitabindūni paggharantaṃ hadayaṃ nīharitvā dassāmi. Sace sarīramaṃsassa nāmaṃ gaṇheyya, avalekhanasatthakena telasiṅgaṃ likhanto viya sarīramaṃsaṃ otāretvā dassāmi. Sace lohitassa nāmaṃ gaṇheyya, yantamukhe pakkhanditvā upanītaṃ bhājanaṃ pūretvā lohitaṃ dassāmi. Sace vā pana koci ‘gehe me kammaṃ nappavattati, gehe me dāsakammaṃ karohī’ti vadeyya, rājavesaṃ apanetvā bahi ṭhatvā attānaṃ sāvetvā dāsakammaṃ karissāmi. Sace me koci akkhino nāmaṃ gaṇheyya, tālamiñjaṃ nīharanto viya akkhīni uppāṭetvā dassāmī’’ti cintesi.</paragraph>
    <paragraph line="244">Iti so –</paragraph>
    <gatha1 line="245">‘‘Yaṃkiñci mānusaṃ dānaṃ, adinnaṃ me na vijjati;</gatha1>
    <gathalast line="246">Yopi yāceyya maṃ cakkhuṃ, dadeyyaṃ avikampito’’ti. (cariyā. 1.52) –</gathalast>
    <unindented line="247">Cintetvā <pageBreak edition="V" number="4.0361" /> soḷasahi gandhodakaghaṭehi nhāyitvā sabbālaṅkārapaṭimaṇḍito nānaggarasabhojanaṃ bhuñjitvā alaṅkatahatthikkhandhavaragato <pageBreak edition="P" number="4.0403" /> dānaggaṃ agamāsi. Sakko tassa ajjhāsayaṃ viditvā ‘‘sivirājā ‘ajja sampattayācakānaṃ cakkhūni uppāṭetvā dassāmī’ti cintesi, sakkhissati nu kho dātuṃ, udāhu no’’ti tassa vimaṃsanatthāya jarāpatto andhabrāhmaṇo viya hutvā rañño dānaggagamanakāle ekasmiṃ unnatappadese hatthaṃ pasāretvā rājānaṃ jayāpetvā aṭṭhāsi. Rājā tadabhimukhaṃ vāraṇaṃ pesetvā ‘‘brāhmaṇa, kiṃ vadesī’’ti pucchi. Atha naṃ sakko ‘‘mahārāja, tava dānajjhāsayaṃ nissāya samuggatena kittighosena sakalalokasannivāso nirantaraṃ phuṭo, ahaṃ andho, tvaṃ dvicakkhuko’’ti vatvā cakkhuṃ yācanto paṭhamaṃ gāthamāha –</unindented>
    <hangnum line="248" number="52"></hangnum>
    <gatha1 line="249"> ‘‘Dūre <pageBreak edition="M" number="4.0404" /> apassaṃ therova, cakkhuṃ yācitumāgato;</gatha1>
    <gathalast line="250">Ekanettā bhavissāma, cakkhuṃ me dehi yācito’’ti.</gathalast>
    <paragraph line="251">Tattha <bold>dūre</bold>ti ito dūre vasanto. <bold>Thero</bold>ti jarājiṇṇathero. <bold>Ekanettā</bold>ti ekaṃ nettaṃ mayhaṃ dehi, evaṃ dvepi ekekanettā bhavissāmāti.</paragraph>
    <paragraph line="252">Taṃ sutvā mahāsatto ‘‘idānevāhaṃ pāsāde nisinno cintetvā āgato, aho me lābho, ajjeva me manoratho matthakaṃ pāpuṇissati, adinnapubbaṃ dānaṃ dassāmī’’ti tuṭṭhamānaso dutiyaṃ gāthamāha –</paragraph>
    <hangnum line="253" number="53"></hangnum>
    <gatha1 line="254"> ‘‘Kenānusiṭṭho idha māgatosi, vanibbaka cakkhupathāni yācituṃ;</gatha1>
    <gathalast line="255">Suduccajaṃ yācasi uttamaṅgaṃ, yamāhu nettaṃ purisena ‘duccaja’nti.</gathalast>
    <paragraph line="256">Tattha <bold>vanibbakā</bold>ti taṃ ālapati. <bold>Cakkhupathānī</bold>ti cakkhūnametaṃ nāmaṃ. <bold>Yamāhū</bold>ti yaṃ paṇḍitā ‘‘duccaja’’nti kathenti.</paragraph>
    <paragraph line="257">Ito paraṃ uttānasambandhagāthā pāḷinayeneva veditabbā –</paragraph>
    <hangnum line="258" number="54"></hangnum>
    <gatha1 line="259"> ‘‘Yamāhu devesu sujampatīti, maghavāti naṃ āhu manussaloke;</gatha1>
    <gathalast line="260">Tenānusiṭṭho <pageBreak edition="P" number="4.0404" /> idha māgatosmi, vanibbako cakkhupathāni yācituṃ.</gathalast>
    <hangnum line="261" number="55"></hangnum>
    <gatha1 line="262"> ‘‘Vanibbato <pageBreak edition="V" number="4.0362" /> mayha vaniṃ anuttaraṃ, dadāhi te cakkhupathāni yācito;</gatha1>
    <gathalast line="263">Dadāhi me cakkhupathaṃ anuttaraṃ, yamāhu nettaṃ purisena duccajaṃ.</gathalast>
    <hangnum line="264" number="56"></hangnum>
    <gatha1 line="265"> ‘‘Yena atthena āgacchi, yamatthamabhipatthayaṃ;</gatha1>
    <gathalast line="266">Te te ijjhantu saṅkappā, labha cakkhūni brāhmaṇa.</gathalast>
    <hangnum line="267" number="57"></hangnum>
    <gatha1 line="268"> ‘‘Ekaṃ <pageBreak edition="M" number="4.0405" /> te yācamānassa, ubhayāni dadāmahaṃ;</gatha1>
    <gathalast line="269">Sa cakkhumā gaccha janassa pekkhato, yadicchase tvaṃ tadate samijjhatū’’ti.</gathalast>
    <paragraph line="270">Tattha <bold>vanibbato</bold>ti yācantassa. <bold>Vani</bold>nti yācanaṃ. <bold>Te te</bold>ti te tava tassa atthassa saṅkappā. <bold>Sa cakkhumā</bold>ti so tvaṃ mama cakkhūhi cakkhumā hutvā. <bold>Yadicchase tvaṃ tadate samijjhatū</bold>ti yaṃ tvaṃ mama santikā icchasi, taṃ te samijjhatūti.</paragraph>
    <paragraph line="271">Rājā ettakaṃ kathetvā ‘‘idheva mayā akkhīni uppāṭetvā dātuṃ asāruppa’’nti cintetvā brāhmaṇaṃ ādāya antepuraṃ gantvā rājāsane nisīditvā sīvikaṃ nāma vejjaṃ pakkosāpetvā ‘‘akkhiṃ me sodhehī’’ti āha. ‘‘Amhākaṃ kira rājā akkhīni uppāṭetvā brāhmaṇassa dātukāmo’’ti sakalanagare ekakolāhalaṃ ahosi. Atha senāpatiādayo rājavallabhā ca nāgarā ca orodhā ca sabbe sannipatitvā rājānaṃ vārentā tisso gāthā avocuṃ –</paragraph>
    <hangnum line="272" number="58"></hangnum>
    <gatha1 line="273"> ‘‘Mā no deva adā cakkhuṃ, mā no sabbe parākari;</gatha1>
    <gathalast line="274">Dhanaṃ dehi mahārāja, muttā veḷuriyā bahū.</gathalast>
    <hangnum line="275" number="59"></hangnum>
    <gatha1 line="276"> ‘‘Yutte deva rathe dehi, ājānīye calaṅkate;</gatha1>
    <gathalast line="277">Nāge dehi mahārāja, hemakappanavāsase.</gathalast>
    <hangnum line="278" number="60"></hangnum>
    <gatha1 line="279"> ‘‘Yathā <pageBreak edition="P" number="4.0405" /> taṃ sivayo sabbe, sayoggā sarathā sadā;</gatha1>
    <gathalast line="280">Samantā parikireyyuṃ, evaṃ dehi rathesabhā’’ti.</gathalast>
    <paragraph line="281">Tattha <bold>parākarī</bold>ti pariccaji. Akkhīsu hi dinnesu rajjaṃ tvaṃ na kāressasi, añño rājā <pageBreak edition="V" number="4.0363" /> bhavissati, evaṃ tayā mayaṃ pariccattā nāma bhavissāmāti adhippāyenevamāhaṃsu. <bold>Parikireyyu</bold>nti parivāreyyuṃ. <bold>Evaṃ dehī</bold>ti yathā taṃ avikalacakkhuṃ sivayo parivāreyyuṃ, evaṃ bāhiradhanamevassa dehi, mā akkhīni. Akkhīsu hi dinnesu na taṃ sivayo parivāressantīti.</paragraph>
    <paragraph line="282">Atha <pageBreak edition="M" number="4.0406" /> rājā tisso gāthā abhāsi –</paragraph>
    <hangnum line="283" number="61"></hangnum>
    <gatha1 line="284"> ‘‘Yo ve dassanti vatvāna, adāne kurute mano;</gatha1>
    <gathalast line="285">Bhūmyaṃ so patitaṃ pāsaṃ, gīvāyaṃ paṭimuñcati.</gathalast>
    <hangnum line="286" number="62"></hangnum>
    <gatha1 line="287"> ‘‘Yo ve dassanti vatvānaṃ, adāne kurute mano;</gatha1>
    <gathalast line="288">Pāpā pāpataro hoti, sampatto yamasādhanaṃ.</gathalast>
    <hangnum line="289" number="63"></hangnum>
    <gatha1 line="290"> ‘‘Yañhi yāce tañhi dade, yaṃ na yāce na taṃ dade;</gatha1>
    <gathalast line="291">Svāhaṃ tameva dassāmi, yaṃ maṃ yācati brāhmaṇo’’ti.</gathalast>
    <paragraph line="292">Tattha <bold>paṭimuñcatī</bold>ti paveseti. <bold>Pāpā pāpataro</bold>ti lāmakāpi lāmakataro nāma hoti. <bold>Sampatto yamasādhana</bold>nti yamassa āṇāpavattiṭṭhānaṃ ussadanirayaṃ esa pattoyeva nāma hoti. <bold>Yañhi yāce</bold>ti yaṃ yācako yāceyya, dāyakopi tameva dadeyya, na ayācitaṃ, ayañca brāhmaṇo maṃ cakkhuṃ yācati, na muttādikaṃ dhanaṃ, tadevassāhaṃ dassāmīti vadati.</paragraph>
    <paragraph line="293">Atha naṃ amaccā ‘‘kiṃ patthetvā cakkhūni desī’’ti pucchantā gāthamāhaṃsu –</paragraph>
    <hangnum line="294" number="64"></hangnum>
    <gatha1 line="295"> ‘‘Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;</gatha1>
    <gathalast line="296">Kathañhi rājā sivinaṃ anuttaro, cakkhūni dajjā paralokahetū’’ti.</gathalast>
    <paragraph line="297">Tattha <bold>paralokahetū</bold>ti mahārāja, kathaṃ nāma tumhādiso paṇḍitapuriso sandiṭṭhikaṃ issariyaṃ pahāya paralokahetu cakkhūni dadeyyāti.</paragraph>
    <paragraph line="298">Atha <pageBreak edition="P" number="4.0406" /> nesaṃ kathento rājā gāthamāha –</paragraph>
    <hangnum line="299" number="65"></hangnum>
    <gatha1 line="300"> ‘‘Na <pageBreak edition="V" number="4.0364" /> vāhametaṃ yasasā dadāmi, na puttamicche na dhanaṃ na raṭṭhaṃ;</gatha1>
    <gathalast line="301">Satañca dhammo carito purāṇo, icceva dāne ramate mano mamā’’ti.</gathalast>
    <paragraph line="302">Tattha <pageBreak edition="M" number="4.0407" /><bold>na vāha</bold>nti na ve ahaṃ. <bold>Yasasā</bold>ti dibbassa vā mānusassa vā yasassa kāraṇā. <bold>Na puttamicche</bold>ti imassa cakkhudānassa phalena nevāhaṃ puttaṃ icchāmi, na dhanaṃ na raṭṭhaṃ, apica sataṃ paṇḍitānaṃ sabbaññubodhisattānaṃ esa āciṇṇo samāciṇṇo porāṇakamaggo, yadidaṃ pāramīpūraṇaṃ nāma. Na hi pāramiyo apūretvā bodhipallaṅke sabbaññutaṃ pāpuṇituṃ samattho nāma atthi, ahañca pāramiyo pūretvā buddho bhavitukāmo. <bold>Icceva dāne ramate mano mamā</bold>ti iminā kāraṇena mama mano dāneyeva niratoti vadati.</paragraph>
    <paragraph line="303">Sammāsambuddhopi dhammasenāpatisāriputtattherassa cariyāpiṭakaṃ desento ‘‘mayhaṃ dvīhi cakkhūhipi sabbaññutaññāṇameva piyatara’’nti dīpetuṃ āha –</paragraph>
    <gatha1 line="304">‘‘Na me dessā ubho cakkhū, attānaṃ me na dessiyaṃ;</gatha1>
    <gathalast line="305">Sabbaññutaṃ piyaṃ mayhaṃ, tasmā cakkhuṃ adāsaha’’nti. (cariyā. 1.66);</gathalast>
    <paragraph line="306">Mahāsattassa pana kathaṃ sutvā amaccesu appaṭibhāṇesu ṭhitesu mahāsatto sīvikaṃ vejjaṃ gāthāya ajjhabhāsi –</paragraph>
    <hangnum line="307" number="66"></hangnum>
    <gatha1 line="308"> ‘‘Sakhā ca mitto ca mamāsi sīvika, susikkhito sādhu karohi me vaco;</gatha1>
    <gathalast line="309">Uddharitvā cakkhūni mamaṃ jigīsato, hatthesu ṭhapehi vanibbakassā’’ti.</gathalast>
    <paragraph line="310">Tassattho – samma sīvika, tvaṃ mayhaṃ sahāyo ca mitto ca vejjasippe cāsi susikkhito, sādhu me vacanaṃ karohi. Mama jigīsato upadhārentassa olokentasseva tālamiñjaṃ viya me akkhīni uddharitvā imassa yācakassa hatthesu ṭhapehīti.</paragraph>
    <paragraph line="311">Atha naṃ sīviko āha ‘‘cakkhudānaṃ nāma bhāriyaṃ, upadhārehi, devā’’ti. Sīvika, upadhāritaṃ mayā, tvaṃ mā papañcaṃ <pageBreak edition="P" number="4.0407" /> karohi, mā mayā saddhiṃ bahuṃ kathehīti. So cintesi ‘‘ayuttaṃ mādisassa susikkhitassa vejjassa rañño akkhīsu satthapātana’’nti. So nānābhesajjāni ghaṃsitvā bhesajjacuṇṇena nīluppalaṃ <pageBreak edition="M" number="4.0408" /> paribhāvetvā dakkhiṇakkhiṃ upasiṅghāpesi, akkhi <pageBreak edition="V" number="4.0365" /> parivatti, dukkhavedanā uppajji. ‘‘Sallakkhehi, mahārāja, paṭipākatikakaraṇaṃ mayhaṃ bhāro’’ti. ‘‘Alañhi tāta mā papañcaṃ karī’’ti. So paribhāvetvā puna upasiṅghāpesi, akkhi akkhikūpato mucci, balavatarā vedanā udapādi. ‘‘Sallakkhehi mahārāja, sakkomahaṃ paṭipākatikaṃ kātu’’nti. ‘‘Mā papañcaṃ karī’’ti. So tatiyavāre kharataraṃ paribhāvetvā upanāmesi. Akkhi osadhabalena paribbhamitvā akkhikūpato nikkhamitvā nhārusuttakena olambamānaṃ aṭṭhāsi. Sallakkhehi narinda, puna pākatikakaraṇaṃ mayhaṃ balanti. Mā papañcaṃ karīti. Adhimattā vedanā udapādi, lohitaṃ pagghari, nivatthasāṭakā lohitena temiṃsu. Orodhā ca amaccā ca rañño pādamūle patitvā ‘‘deva akkhīni mā dehī’’ti mahāparidevaṃ parideviṃsu.</paragraph>
    <paragraph line="312">Rājā vedanaṃ adhivāsetvā ‘‘tāta, mā papañcaṃ karī’’ti āha. So ‘‘sādhu, devā’’ti vāmahatthena akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā mahāsattassa hatthe ṭhapesi. So vāmakkhinā dakkhiṇakkhiṃ oloketvā vedanaṃ adhivāsetvā ‘‘ehi brāhmaṇā’’ti brāhmaṇaṃ pakkositvā ‘‘mama ito akkhito sataguṇena sahassaguṇena satasahassaguṇena sabbaññutaññāṇakkhimeva piyataraṃ, tassa me idaṃ paccayo hotū’’ti vatvā brāhmaṇassa akkhiṃ adāsi. So taṃ ukkhipitvā attano akkhimhi ṭhapesi. Taṃ tassānubhāvena vikasitanīluppalaṃ viya hutvā patiṭṭhāsi. Mahāsatto vāmakkhinā tassa taṃ akkhiṃ disvā ‘‘aho, sudinnaṃ mayā akkhidāna’’nti anto samuggatāya <pageBreak edition="P" number="4.0408" /> pītiyā nirantaraṃ phuṭo hutvā itarampi akkhiṃ adāsi. Sakko tampi attano akkhimhi ṭhapetvā rājanivesanā nikkhamitvā mahājanassa olokentasseva nagarā nikkhamitvā devalokameva gato. Tamatthaṃ pakāsento satthā diyaḍḍhagāthamāha –</paragraph>
    <hangnum line="313" number="67"></hangnum>
    <gatha1 line="314"> ‘‘Codito sivirājena, sīviko vacanaṃkaro;</gatha1>
    <gatha2 line="315">Rañño cakkhūnuddharitvā, brāhmaṇassūpanāmayi;</gatha2>
    <gathalast line="316">Sacakkhu brāhmaṇo āsi, andho rājā upāvisī’’ti.</gathalast>
    <paragraph line="317">Rañño <pageBreak edition="M" number="4.0409" /> na cirasseva akkhīni ruhiṃsu, ruhamānāni ca āvāṭabhāvaṃ appatvā kambalageṇḍukena viya uggatena maṃsapiṇḍena pūretvā cittakammarūpassa viya akkhīni ahesuṃ, vedanā pacchijji. Atha mahāsatto katipāhaṃ pāsāde vasitvā ‘‘kiṃ andhassa rajjena, amaccānaṃ rajjaṃ niyyādetvā uyyānaṃ gantvā pabbajitvā samaṇadhammaṃ karissāmī’’ti cintetvā amacce <pageBreak edition="V" number="4.0366" /> pakkosāpetvā tesaṃ tamatthaṃ ārocetvā ‘‘eko mukhadhovanādidāyako kappiyakārakova mayhaṃ santike bhavissati, sarīrakiccaṭṭhānesupi me rajjukaṃ bandhathā’’ti vatvā sārathiṃ āmantetvā ‘‘rathaṃ yojehī’’ti āha. Amaccā panassa rathena gantuṃ adatvā suvaṇṇasivikāya naṃ netvā pokkharaṇītīre nisīdāpetvā ārakkhaṃ saṃvidhāya paṭikkamiṃsu. Rājā pallaṅkena nisinno attano dānaṃ āvajjesi. Tasmiṃ khaṇe sakkassa āsanaṃ uṇhaṃ ahosi. So āvajjento taṃ kāraṇaṃ disvā ‘‘mahārājassa varaṃ datvā cakkhuṃ paṭipākatikaṃ karissāmī’’ti cintetvā tattha gantvā mahāsattassa avidūre aparāparaṃ caṅkami. Tamatthaṃ pakāsento satthā imā gāthā āha –</paragraph>
    <hangnum line="318" number="68"></hangnum>
    <gatha1 line="319"> ‘‘Tato so katipāhassa, uparūḷhesu cakkhusu;</gatha1>
    <gathalast line="320">Sūtaṃ āmantayī rājā, sivīnaṃ raṭṭhavaḍḍhano.</gathalast>
    <hangnum line="321" number="69"></hangnum>
    <gatha1 line="322"> ‘‘Yojehi <pageBreak edition="P" number="4.0409" /> sārathi yānaṃ, yuttañca paṭivedaya;</gatha1>
    <gathalast line="323">Uyyānabhūmiṃ gacchāma, pokkharañño vanāni ca.</gathalast>
    <hangnum line="324" number="70"></hangnum>
    <gatha1 line="325"> ‘‘So ca pokkharaṇītīre, pallaṅkena upāvisi;</gatha1>
    <gathalast line="326">Tassa sakko pāturahu, devarājā sujampatī’’ti.</gathalast>
    <paragraph line="327">Sakkopi mahāsattena padasaddaṃ sutvā ‘‘ko eso’’ti puṭṭho gāthamāha –</paragraph>
    <hangnum line="328" number="71"></hangnum>
    <gatha1 line="329"> ‘‘Sakkohamasmi devindo, āgatosmi tavantike;</gatha1>
    <gathalast line="330">Varaṃ varassu rājīsi, yaṃ kiñci manasicchasī’’ti. –</gathalast>
    <unindented line="331">Evaṃ vutte rājā gāthamāha –</unindented>
    <hangnum line="332" number="72"></hangnum>
    <gatha1 line="333"> ‘‘Pahūtaṃ me dhanaṃ sakka, balaṃ koso canappako;</gatha1>
    <gathalast line="334">Andhassa me sato dāni, maraṇaññeva ruccatī’’ti.</gathalast>
    <gathalast line="335"></gathalast>
    <paragraph line="336">Tattha <pageBreak edition="V" number="4.0367" /><pageBreak edition="M" number="4.0410" /><bold>maraṇaññeva ruccatī</bold>ti devarāja, idāni mayhaṃ andhabhāvena maraṇameva ruccati, taṃ me dehīti.</paragraph>
    <paragraph line="337">Atha naṃ sakko āha ‘‘sivirāja, kiṃ pana tvaṃ maritukāmo hutvā maraṇaṃ rocesi, udāhu andhabhāvenā’’ti? ‘‘Andhabhāvena devā’’ti. ‘‘Mahārāja, dānaṃ nāma na kevalaṃ samparāyatthameva dīyati, diṭṭhadhammatthāyapi paccayo hoti, tvañca ekaṃ cakkhuṃ yācito dve adāsi, tena saccakiriyaṃ karohī’’ti kathaṃ samuṭṭhāpetvā āha –</paragraph>
    <hangnum line="338" number="73"></hangnum>
    <gatha1 line="339"> ‘‘Yāni saccāni dvipadinda, tāni bhāsassu khattiya;</gatha1>
    <gathalast line="340">Saccaṃ te bhaṇamānassa, puna cakkhu bhavissatī’’ti.</gathalast>
    <paragraph line="341">Taṃ sutvā mahāsatto ‘‘sakka, sacesi mama cakkhuṃ dātukāmo, aññaṃ upāyaṃ mā kari, mama dānanissandeneva me cakkhu uppajjatū’’ti vatvā sakkena ‘‘mahārāja, ahaṃ sakko devarājāpi na paresaṃ cakkhuṃ dātuṃ sakkomi, tayā dinnadānassa phaleneva te cakkhu uppajjissatī’’ti vutte ‘‘tena hi mayā dānaṃ sudinna’’nti vatvā saccakiriyaṃ karonto gāthamāha –</paragraph>
    <hangnum line="342" number="74"></hangnum>
    <gatha1 line="343"> ‘‘Ye <pageBreak edition="P" number="4.0410" /> maṃ yācitumāyanti, nānāgottā vanibbakā;</gatha1>
    <gatha2 line="344">Yopi maṃ yācate tattha, sopi me manaso piyo;</gatha2>
    <gathalast line="345">Etena saccavajjena, cakkhu me upapajjathā’’ti.</gathalast>
    <paragraph line="346">Tattha <bold>ye ma</bold>nti ye maṃ yācituṃ āgacchanti, tesu yācakesu āgacchantesu yopi maṃ yācate, sopi me manaso piyo. <bold>Etenā</bold>ti sace mama sabbepi yācakā piyā, saccamevetaṃ mayā vuttaṃ, etena me saccavacanena ekaṃ me cakkhu upapajjatha upapajjatūti āha.</paragraph>
    <paragraph line="347">Athassa vacanānantarameva paṭhamaṃ cakkhu udapādi. Tato dutiyassa uppajjanatthāya gāthādvayamāha –</paragraph>
    <hangnum line="348" number="75"></hangnum>
    <gatha1 line="349"> ‘‘Yaṃ maṃ so yācituṃ āgā, dehi cakkhunti brāhmaṇo;</gatha1>
    <gathalast line="350">Tassa cakkhūni pādāsiṃ, brāhmaṇassa vanibbato.</gathalast>
    <hangnum line="351" number="76"></hangnum>
    <gatha1 line="352"> ‘‘Bhiyyo <pageBreak edition="V" number="4.0368" /> maṃ āvisī pīti, somanassañcanappakaṃ;</gatha1>
    <gathalast line="353">Etena saccavajjena, dutiyaṃ me upapajjathā’’ti.</gathalast>
    <paragraph line="354">Tattha <pageBreak edition="M" number="4.0411" /><bold>yaṃ ma</bold>nti yo maṃ yācati. <bold>So</bold>ti so cakkhuvikalo brāhmaṇo ‘‘dehi me cakkhu’’nti yācituṃ āgato. <bold>Vanibbato</bold>ti yācantassa. <bold>Bhiyyo maṃ āvisī</bold>ti brāhmaṇassa cakkhūni datvā andhakālato paṭṭhāya tasmiṃ andhakāle tathārūpaṃ vedanaṃ agaṇetvā ‘‘aho sudinnaṃ me dāna’’nti paccavekkhantaṃ maṃ bhiyyo atirekatarā pīti āvisi, mama hadayaṃ paviṭṭhā, somanassañca mama anantaṃ aparimāṇaṃ uppajji. <bold>Etenā</bold>ti sace mama tadā anappakaṃ pītisomanassaṃ uppannaṃ, saccamevetaṃ mayā vuttaṃ, etena me saccavacanena dutiyampi cakkhu upapajjatūti āha.</paragraph>
    <paragraph line="355">Taṅkhaṇaññeva dutiyampi cakkhu udapādi. Tāni panassa cakkhūni neva pākatikāni, na dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatavatthuno ca dibbacakkhu nāma na uppajjati, tāni panassa <pageBreak edition="P" number="4.0411" /> saccapāramitānubhāvena sambhūtāni cakkhūnīti vuttāni. Tesaṃ uppattisamakālameva sakkānubhāvena sabbā rājaparisā sannipatitāva ahesuṃ. Athassa sakko mahājanamajjheyeva thutiṃ karonto gāthādvayamāha –</paragraph>
    <hangnum line="356" number="77"></hangnum>
    <gatha1 line="357"> ‘‘Dhammena bhāsitā gāthā, sivīnaṃ raṭṭhavaḍḍhana;</gatha1>
    <gathalast line="358">Etāni tava nettāni, dibbāni paṭidissare.</gathalast>
    <hangnum line="359" number="78"></hangnum>
    <gatha1 line="360"> ‘‘Tirokuṭṭaṃ tiroselaṃ, samatiggayha pabbataṃ;</gatha1>
    <gathalast line="361">Samantā yojanasataṃ, dassanaṃ anubhontu te’’ti.</gathalast>
    <paragraph line="362">Tattha <bold>dhammena bhāsitā</bold>ti mahārāja, imā te gāthā dhammena sabhāveneva bhāsitā. <bold>Dibbānī</bold>ti dibbānubhāvayuttāni. <bold>Paṭidissare</bold>ti paṭidissanti. <bold>Tirokuṭṭa</bold>nti mahārāja, imāni te cakkhūni devatānaṃ cakkhūni viya parakuṭṭaṃ paraselaṃ yaṃkiñci pabbatampi samatiggayha atikkamitvā samantā dasa disā yojanasataṃ rūpadassanaṃ anubhontu sādhentūti attho.</paragraph>
    <paragraph line="363">Iti so ākāse ṭhatvā mahājanamajjhe imā gāthā bhāsitvā ‘‘appamatto hohī’’ti mahāsattaṃ ovaditvā devalokameva gato. Mahāsattopi mahājanaparivuto mahantena sakkārena nagaraṃ <pageBreak edition="V" number="4.0369" /> pavisitvā sucandakaṃ pāsādaṃ abhiruhi. Tena cakkhūnaṃ paṭiladdhabhāvo sakalasiviraṭṭhe pākaṭo jāto. Athassa dassanatthaṃ sakalaraṭṭhavāsino bahuṃ paṇṇākāraṃ <pageBreak edition="M" number="4.0412" /> gahetvā āgamiṃsu. Mahāsatto ‘‘imasmiṃ mahājanasannipāte mama dānaṃ vaṇṇayissāmī’’ti rājadvāre mahāmaṇḍapaṃ kāretvā samussitasetacchatte rājapallaṅke nisinno nagare bheriṃ carāpetvā sabbaseniyo sannipātetvā ‘‘ambho, siviraṭṭhavāsino imāni me dibbacakkhūni disvā ito paṭṭhāya dānaṃ adatvā mā bhuñjathā’’ti dhammaṃ desento catasso gāthā abhāsi –</paragraph>
    <hangnum line="364" number="79"></hangnum>
    <gatha1 line="365"> ‘‘Ko nīdha vittaṃ na dadeyya yācito, api visiṭṭhaṃ supiyampi attano;</gatha1>
    <gathalast line="366">Tadiṅgha sabbe sivayo samāgatā, dibbāni nettāni mamajja passatha.</gathalast>
    <hangnum line="367" number="80"></hangnum>
    <gatha1 line="368"> ‘‘Tirokuṭṭaṃ <pageBreak edition="P" number="4.0412" /> tiroselaṃ, samatiggayha pabbataṃ;</gatha1>
    <gathalast line="369">Samantā yojanasataṃ, dassanaṃ anubhonti me.</gathalast>
    <hangnum line="370" number="81"></hangnum>
    <gatha1 line="371"> ‘‘Na cāgamattā paramatthi kiñci, maccānaṃ idha jīvite;</gatha1>
    <gathalast line="372">Datvāna mānusaṃ cakkhuṃ, laddhaṃ me cakkhuṃ amānusaṃ.</gathalast>
    <hangnum line="373" number="82"></hangnum>
    <gatha1 line="374"> ‘‘Etampi disvā sivayo, detha dānāni bhuñjatha;</gatha1>
    <gathalast line="375">Datvā ca bhutvā ca yathānubhāvaṃ, aninditā saggamupetha ṭhāna’’nti.</gathalast>
    <paragraph line="376">Tattha <bold>konīdhā</bold>ti ko nu idha. <bold>Api visiṭṭha</bold>nti uttamampi samānaṃ. <bold>Cāgamattā</bold>ti cāgapamāṇato aññaṃ varaṃ nāma natthi. <bold>Idha jīvite</bold>ti imasmiṃ jīvaloke. ‘‘Idha jīvata’’ntipi pāṭho, imasmiṃ loke jīvamānānanti attho. <bold>Amānusa</bold>nti dibbacakkhu mayā laddhaṃ, iminā kāraṇena veditabbametaṃ ‘‘cāgato uttamaṃ nāma natthī’’ti. <bold>Etampi disvā</bold>ti etaṃ mayā laddhaṃ dibbacakkhuṃ disvāpi.</paragraph>
    <paragraph line="377">Iti imāhi catūhi gāthāhi dhammaṃ desetvā tato paṭṭhāya anvaddhamāsaṃ pannarasuposathesu mahājanaṃ sannipātāpetvā niccaṃ imāhi gāthāhi dhammaṃ desesi. Taṃ sutvā mahājano dānādīni puññāni katvā devalokaṃ pūrentova agamāsi.</paragraph>
    <paragraph line="378">Satthā <pageBreak edition="M" number="4.0413" /> imaṃ dhammadesanaṃ āharitvā ‘‘evaṃ, bhikkhave, porāṇakapaṇḍitā bāhiradānena asantuṭṭhā <pageBreak edition="V" number="4.0370" /> sampattayācakānaṃ attano cakkhūni uppāṭetvā adaṃsū’’ti vatvā saccāni pakāsetvā jātakaṃ samodhānesi – ‘‘tadā sīvikavejjo ānando ahosi, sakko anuruddho ahosi, sesaparisā buddhaparisā, sivirājā pana ahameva ahosi’’nti.</paragraph>
    <centered line="379">Sivijātakavaṇṇanā tatiyā.</centered>
    <hangnum line="380"></hangnum>
    <paragraph line="381"> [500] 4. Sirīmantajātakavaṇṇanā</paragraph>
    <paragraph line="382" number="83-103"><bold>Paññāyupetaṃ siriyā vihīna</bold>nti ayaṃ sirīmantapañho <bold>mahāumaṅge</bold> (jā. 2.22.590 ādayo) āvi bhavissati.</paragraph>
    <centered line="383">Sirīmantajātakavaṇṇanā catutthā.</centered>
    <hangnum line="384"></hangnum>
    <paragraph line="385"> [501] 5. Rohaṇamigajātakavaṇṇanā</paragraph>
    <paragraph line="386"><bold>Ete</bold><pageBreak edition="P" number="4.0413" /><bold>yūthā patiyantī</bold>ti idaṃ satthā veḷuvane viharanto āyasmato ānandassa jīvitapariccāgaṃ ārabbha kathesi. So panassa jīvitapariccāgo asītinipāte <bold>cūḷahaṃsajātake</bold> (jā. 2.21.1 ādayo) dhanapāladamane āvi bhavissati. Evaṃ tenāyasmatā satthu atthāya jīvite pariccatte dhammasabhāyaṃ kathaṃ samuṭṭhāpesuṃ ‘‘āvuso, āyasmā ānando sekkhapaṭisambhidappatto hutvā dasabalassatthāya jīvitaṃ pariccajī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepesa mamatthāya jīvitaṃ pariccajiyevā’’ti vatvā atītaṃ āhari.</paragraph>
    <paragraph line="387">Atīte bārāṇasiyaṃ brahmadatte rajjaṃ kārente khemā nāmassa aggamahesī ahosi. Tadā bodhisatto himavantapadese migayoniyaṃ nibbattitvā suvaṇṇavaṇṇo ahosi sobhaggappatto. Kaniṭṭhopissa cittamigo nāma suvaṇṇavaṇṇova ahosi, kaniṭṭhabhaginīpissa sutanā nāma <pageBreak edition="M" number="4.0414" /> suvaṇṇavaṇṇāva ahosi. Mahāsatto pana rohaṇo nāma migarājā ahosi. So himavante dve pabbatarājiyo atikkamitvā tatiyāya antare rohaṇaṃ nāma saraṃ nissāya asītimigasahassaparivāro vāsaṃ kappesi. So andhe jiṇṇe mātāpitaro posesi. Atheko bārāṇasito avidūre nesādagāmavāsī nesādaputto himavantaṃ paviṭṭho mahāsattaṃ disvā attano gāmaṃ <pageBreak edition="V" number="4.0371" /> āgantvā aparabhāge kālaṃ karonto puttassārocesi ‘‘tāta, amhākaṃ kammabhūmiyaṃ asukasmiṃ nāma ṭhāne suvaṇṇavaṇṇo migo vasati, sace rājā puccheyya, katheyyāsī’’ti.</paragraph>
    <paragraph line="388">Athekadivasaṃ khemā devī paccūsakāle supinaṃ addasa. Evarūpo supino ahosi – suvaṇṇavaṇṇo migo āgantvā kañcanapīṭhe nisīditvā suvaṇṇakiṅkiṇikaṃ ākoṭento viya madhurassarena deviyā dhammaṃ deseti, sā sādhukāraṃ datvā dhammaṃ suṇāti. Migo dhammakathāya aniṭṭhitāya eva uṭṭhāya gacchati, sā ‘‘migaṃ gaṇhatha gaṇhathā’’ti vadantīyeva pabujjhi. Paricārikāyo tassā saddaṃ sutvā ‘‘pihitadvāravātapānaṃ gehaṃ vātassapi okāso natthi, ayyā, imāya velāya migaṃ gaṇhāpetī’’ti avahasiṃsu. Sā tasmiṃ khaṇe <pageBreak edition="P" number="4.0414" /> ‘‘supino aya’’nti ñatvā cintesi ‘‘supinoti vutte rājā anādaro bhavissati, ‘dohaḷo uppanno’ti vutte pana ādarena pariyesissati, suvaṇṇavaṇṇassa migassa dhammakathaṃ suṇissāmī’’ti. Sā gilānālayaṃ katvā nipajji. Rājā āgantvā ‘‘bhadde, kiṃ te aphāsuka’’nti pucchi. ‘‘Deva, aññaṃ natthi, dohaḷo pana me uppanno’’ti. ‘‘Kiṃ icchasi devī’’ti? ‘‘Suvaṇṇavaṇṇassa dhammikamigassa dhammaṃ sotukāmā devā’’ti. ‘‘Bhadde, yaṃ natthi, tattha te dohaḷo uppanno, suvaṇṇavaṇṇo nāma migoyeva natthī’’ti. So ‘‘sace na labhāmi, idheva me maraṇa’’nti rañño piṭṭhiṃ datvā nipajji.</paragraph>
    <paragraph line="389">Rājā ‘‘sace atthi, labhissasī’’ti parisamajjhe nisīditvā <bold>morajātake</bold> (jā. 1.2.17 ādayo) vuttanayeneva amacce ca brāhmaṇe ca pucchitvā ‘‘suvaṇṇavaṇṇā migā nāma hontī’’ti sutvā luddake sannipātetvā ‘‘evarūpo migo kena diṭṭho, kena suto’’ti pucchitvā tena nesādaputtena pitu santikā sutaniyāmena <pageBreak edition="M" number="4.0415" /> kathite ‘‘samma, tassa te migassa ānītakāle mahantaṃ sakkāraṃ karissāmi, gaccha ānehi na’’nti vatvā paribbayaṃ datvā taṃ pesesi. Sopi ‘‘sacāhaṃ, deva, taṃ ānetuṃ na sakkhissāmi, cammamassa ānessāmi, taṃ ānetuṃ asakkonto lomānipissa ānessāmi, tumhe mā cintayitthā’’ti vatvā attano nivesanaṃ gantvā puttadārassa paribbayaṃ datvā tattha gantvā taṃ migarājānaṃ disvā ‘‘kasmiṃ nu kho ṭhāne pāsaṃ oḍḍetvā imaṃ migarājānaṃ gaṇhituṃ sakkhissāmī’’ti vīmaṃsanto pānīyatitthe okāsaṃ passi. So daḷhaṃ cammayottaṃ vaṭṭetvā mahāsattassa pānīyapivanaṭṭhāne yaṭṭhipāsaṃ oḍḍesi.</paragraph>
    <paragraph line="390">Punadivase mahāsatto asītiyā migasahassehi saddhiṃ gocaraṃ caritvā ‘‘pakatitittheyeva pānīyaṃ <pageBreak edition="V" number="4.0372" /> pivissāmī’’ti tattha gantvā otarantoyeva pāse bajjhi. So ‘‘sacāhaṃ idāneva baddharavaṃ ravissāmi, ñātigaṇā pānīyaṃ apivitvāva bhītā palāyissantī’’ti cintetvā yaṭṭhiyaṃ <pageBreak edition="P" number="4.0415" /> allīyitvā attano vase vattetvā pānīyaṃ pivanto viya ahosi. Atha asītiyā migasahassānaṃ pānīyaṃ pivitvā uttaritvā ṭhitakāle ‘‘pāsaṃ chindissāmī’’ti tikkhattuṃ ākaḍḍhi. Paṭhamavāre cammaṃ chijji, dutiyavāre maṃsaṃ chijji, tatiyavāre nhāruṃ chinditvā pāso aṭṭhiṃ āhacca aṭṭhāsi. So chindituṃ asakkonto baddharavaṃ ravi, migagaṇā bhāyitvā tīhi ghaṭāhi palāyiṃsu. Cittamigo tiṇṇampi ghaṭānaṃ antare mahāsattaṃ adisvā ‘‘idaṃ bhayaṃ uppajjamānaṃ mama bhātu uppannaṃ bhavissatī’’ti cintetvā tassa santikaṃ gantvā baddhaṃ passi. Atha naṃ mahāsatto disvā ‘‘bhātika, mā idha tiṭṭha, sāsaṅkaṃ idaṃ ṭhāna’’nti vatvā uyyojento paṭhamaṃ gāthamāha –</paragraph>
    <hangnum line="391" number="104"></hangnum>
    <gatha1 line="392"> ‘‘Ete yūthā patiyanti, bhītā maraṇassa cittaka;</gatha1>
    <gathalast line="393">Gaccha tuvampi mākaṅkhi, jīvissanti tayā sahā’’ti.</gathalast>
    <paragraph line="394">Tattha <bold>ete</bold>ti cakkhupathaṃ atikkamitvā dūragate sandhāyāha. <bold>Patiyantī</bold>ti patigacchanti, palāyantīti attho. <bold>Cittakā</bold>ti taṃ ālapati. <bold>Tayā sahā</bold>ti tvaṃ etesaṃ mama ṭhāne ṭhatvā rājā hohi, ete tayā saddhiṃ jīvissantīti.</paragraph>
    <paragraph line="395">Tato <pageBreak edition="M" number="4.0416" /> ubhinnampi tisso ekantarikagāthāyo honti –</paragraph>
    <hangnum line="396" number="105"></hangnum>
    <gatha1 line="397"> ‘‘Nāhaṃ rohaṇa gacchāmi, hadayaṃ me avakassati;</gatha1>
    <gathalast line="398">Na taṃ ahaṃ jahissāmi, idha hissāmi jīvitaṃ.</gathalast>
    <hangnum line="399" number="106"></hangnum>
    <gatha1 line="400"> ‘‘Te hi nūna marissanti, andhā apariṇāyakā;</gatha1>
    <gathalast line="401">Gaccha tuvampi mākaṅkhi, jīvissanti tayā saha.</gathalast>
    <hangnum line="402" number="107"></hangnum>
    <gatha1 line="403"> ‘‘Nāhaṃ rohaṇa gacchāmi, hadayaṃ me avakassati;</gatha1>
    <gathalast line="404">Na taṃ baddhaṃ jahissāmi, idha hissāmi jīvita’’nti.</gathalast>
    <paragraph line="405">Tattha <bold>rohaṇā</bold>ti mahāsattaṃ nāmenālapati. <bold>Avakassatī</bold>ti kaḍḍhayati, sokena vā kaḍḍhīyati <pageBreak edition="V" number="4.0373" />. <bold>Te hi nūnā</bold>ti te amhākaṃ mātāpitaro ekaṃseneva dvīsupi amhesu idha matesu apariṇāyakā hutvā appaṭijaggiyamānā sussitvā marissanti, tasmā bhātika cittaka, gaccha tuvaṃ, tayā saha te jīvissantīti attho. <bold>Idha hissāmī</bold>ti imasmiṃyeva ṭhāne jīvitaṃ jahissāmīti.</paragraph>
    <paragraph line="406">Iti vatvā bodhisattassa <pageBreak edition="P" number="4.0416" /> dakkhiṇapassaṃ nissāya taṃ sandhāretvā assāsento aṭṭhāsi. Sutanāpi migapotikā palāyitvā migānaṃ antare ubho bhātike apassantī ‘‘idaṃ bhayaṃ mama bhātikānaṃ uppannaṃ bhavissatī’’ti nivattitvā tesaṃ santikaṃ āgatā. Naṃ āgacchantiṃ disvā mahāsatto pañcamaṃ gāthamāha –</paragraph>
    <hangnum line="407" number="108"></hangnum>
    <gatha1 line="408"> ‘‘Gaccha bhīru palāyassu, kūṭe baddhosmi āyase;</gatha1>
    <gathalast line="409">Gaccha tuvampi mākaṅkhi, jīvissanti tayā sahā’’ti.</gathalast>
    <paragraph line="410">Tattha <bold>bhīrū</bold>ti mātugāmo nāma appamattakenapi bhāyati, tena naṃ evaṃ ālapati. <bold>Kūṭe</bold>ti paṭicchannapāse. <bold>Āyase</bold>ti so hi antoudake ayakkhandhaṃ koṭṭetvā tattha sāradāruṃ yaṭṭhiṃ bandhitvā oḍḍito, tasmā evamāha. <bold>Tayā sahā</bold>ti te asītisahassā migā tayā saddhiṃ jīvissantīti.</paragraph>
    <paragraph line="411">Tato <pageBreak edition="M" number="4.0417" /> paraṃ purimanayeneva tisso gāthā honti –</paragraph>
    <hangnum line="412" number="109"></hangnum>
    <gatha1 line="413"> ‘‘Nāhaṃ rohaṇa gacchāmi, hadayaṃ me avakassati;</gatha1>
    <gathalast line="414">Na taṃ ahaṃ jahissāmi, idha hissāmi jīvitaṃ.</gathalast>
    <hangnum line="415" number="110"></hangnum>
    <gatha1 line="416"> ‘‘Te hi nūna marissanti, andhā apariṇāyakā;</gatha1>
    <gathalast line="417">Gaccha tuvampi mākaṅkhi, jīvissanti tayā saha.</gathalast>
    <hangnum line="418" number="111"></hangnum>
    <gatha1 line="419"> ‘‘Nāhaṃ rohaṇa gacchāmi, hadayaṃ me avakassati;</gatha1>
    <gathalast line="420">Na taṃ baddhaṃ jahissāmi, idha hissāmi jīvita’’nti.</gathalast>
    <paragraph line="421">Tattha <bold>te hi nūnā</bold>ti idhāpi mātāpitaroyeva sandhāyāha.</paragraph>
    <paragraph line="422">Sāpi <pageBreak edition="V" number="4.0374" /> tatheva paṭikkhipitvā mahāsattassa vāmapassaṃ nissāya assāsayamānā aṭṭhāsi. Luddopi te mige palāyante disvā baddharavañca sutvā ‘‘baddho bhavissati migarājā’’ti daḷhaṃ kacchaṃ bandhitvā migamāraṇasattiṃ ādāya vegenāgacchi. Mahāsatto taṃ āgacchantaṃ disvā navamaṃ gāthamāha –</paragraph>
    <hangnum line="423" number="112"></hangnum>
    <gatha1 line="424"> ‘‘Ayaṃ so luddako eti, luddarūpo sahāvudho;</gatha1>
    <gathalast line="425">Yo no vadhissati ajja, usunā sattiyā apī’’ti.</gathalast>
    <paragraph line="426">Tattha <bold>luddarūpo</bold>ti dāruṇajātiko. <bold>Sattiyā apī</bold>ti sattiyāpi no paharitvā vadhissati, tasmā yāva so nāgacchati, tāva palāyathāti.</paragraph>
    <paragraph line="427">Taṃ <pageBreak edition="P" number="4.0417" /> disvāpi cittamigo na palāyi. Sutanā pana sakabhāvena saṇṭhātuṃ asakkontī maraṇabhayabhītā thokaṃ palāyitvā – ‘‘ahaṃ dve bhātike pahāya kuhiṃ palāyissāmī’’ti attano jīvitaṃ jahitvā nalāṭena maccuṃ ādāya punāgantvā bhātu vāmapasse aṭṭhāsi. Tamatthaṃ pakāsento satthā dasamaṃ gāthamāha –</paragraph>
    <hangnum line="428" number="113"></hangnum>
    <gatha1 line="429"> ‘‘Sā muhuttaṃ palāyitvā, bhayaṭṭā bhayatajjitā;</gatha1>
    <gathalast line="430">Sudukkaraṃ akarā bhīru, maraṇāyūpanivattathā’’ti.</gathalast>
    <paragraph line="431">Tattha <bold>maraṇāyūpanivattathā</bold>ti maraṇatthāya upanivatti.</paragraph>
    <paragraph line="432">Luddopi <pageBreak edition="M" number="4.0418" /> āgantvā te tayo jane ekato ṭhite disvā mettacittaṃ uppādetvā ekakucchiyaṃ nibbattabhātaro viya te maññamāno cintesi ‘‘migarājā, tāva pāse baddho, ime pana dve janā hirottappabandhanena baddhā, kiṃ nu kho ime etassa hontī’’ti? Atha naṃ pucchanto gāthamāha –</paragraph>
    <hangnum line="433" number="114"></hangnum>
    <gatha1 line="434"> ‘‘Kiṃ nu teme migā honti, muttā baddhaṃ upāsare;</gatha1>
    <gathalast line="435">Na taṃ cajitumicchanti, jīvitassapi kāraṇā’’ti.</gathalast>
    <paragraph line="436">Tattha <bold>kiṃ nu teme</bold>ti kiṃ nu te ime. <bold>Upāsare</bold>ti upāsanti.</paragraph>
    <paragraph line="437">Athassa <pageBreak edition="V" number="4.0375" /> bodhisatto ācikkhi –</paragraph>
    <hangnum line="438" number="115"></hangnum>
    <gatha1 line="439"> ‘‘Bhātaro honti me ludda, sodariyā ekamātukā;</gatha1>
    <gathalast line="440">Na maṃ cajitumicchanti, jīvitassapi kāraṇā’’ti.</gathalast>
    <paragraph line="441">So tassa vacanaṃ sutvā bhiyyosomattāya muducitto ahosi. Cittamigarājā tassa muducittabhāvaṃ ñatvā ‘‘samma luddaka, mā tvaṃ etaṃ migarājānaṃ ‘migamattoyevā’ti maññittha, ayañhi asītiyā migasahassānaṃ rājā sīlācārasampanno sabbasattesu muducitto mahāpañño andhe jiṇṇe mātāpitaro poseti. Sace tvaṃ evarūpaṃ dhammikaṃ migaṃ māresi, etaṃ mārento mātāpitaro ca no mañca bhaginiñca meti amhe pañcapi jane māresiyeva. Mayhaṃ pana bhātu jīvitaṃ dento pañcannampi janānaṃ jīvitadāyakosī’’ti vatvā gāthamāha –</paragraph>
    <hangnum line="442" number="116"></hangnum>
    <gatha1 line="443"> ‘‘Te <pageBreak edition="P" number="4.0418" /> hi nūna marissanti, andhā apariṇāyakā;</gatha1>
    <gathalast line="444">Pañcannaṃ jīvitaṃ dehi, bhātaraṃ muñca luddakā’’ti.</gathalast>
    <paragraph line="445">So tassa dhammakathaṃ sutvā pasannacitto ‘‘mā bhāyi sāmī’’ti vatvā anantaraṃ gāthamāha –</paragraph>
    <hangnum line="446" number="117"></hangnum>
    <gatha1 line="447"> ‘‘So vo ahaṃ pamokkhāmi, mātāpettibharaṃ migaṃ;</gatha1>
    <gathalast line="448">Nandantu mātāpitaro, muttaṃ disvā mahāmiga’’nti.</gathalast>
    <paragraph line="449">Tattha <bold>vo</bold>ti nipātamattaṃ. <bold>Mutta</bold>nti bandhanā muttaṃ passitvā.</paragraph>
    <paragraph line="450">Evañca <pageBreak edition="M" number="4.0419" /> pana vatvā cintesi ‘‘raññā dinnayaso mayhaṃ kiṃ karissati, sacāhaṃ imaṃ migarājānaṃ vadhissāmi, ayaṃ vā me pathavī bhijjitvā vivaraṃ dassati, asani vā me matthake patissati, vissajjessāmi na’’nti. So mahāsattaṃ upasaṅkamitvā yaṭṭhiṃ pātetvā cammayottaṃ chinditvā migarājānaṃ āliṅgitvā udakapariyante nipajjāpetvā muducittena saṇikaṃ pāsā mocetvā nhārūhi nhāruṃ, maṃsena maṃsaṃ, cammena cammaṃ samodhānetvā udakena lohitaṃ dhovitvā mettacittena punappunaṃ parimajji. Tassa mettānubhāveneva mahāsattassa pāramitānubhāvena ca sabbāni nhārumaṃsacammāni sandhīyiṃsu, pādo sañchannachavi sañchannalomo ahosi, asukaṭṭhāne <pageBreak edition="V" number="4.0376" /> baddho ahosītipi na paññāyi. Mahāsatto sukhappatto hutvā aṭṭhāsi. Taṃ disvā cittamigo somanassajāto luddassa anumodanaṃ karonto gāthamāha –</paragraph>
    <hangnum line="451" number="118"></hangnum>
    <gatha1 line="452"> ‘‘Evaṃ luddaka nandassu, saha sabbehi ñātibhi;</gatha1>
    <gathalast line="453">Yathāhamajja nandāmi, muttaṃ disvā mahāmiga’’nti.</gathalast>
    <paragraph line="454">Atha mahāsatto ‘‘kiṃ nu kho esa luddo maṃ gaṇhanto attano kāmena gaṇhi, udāhu aññassa āṇattiyā’’ti cintetvā gahitakāraṇaṃ pucchi. Luddaputto āha – ‘‘sāmi, na mayhaṃ tumhehi kammaṃ atthi, rañño pana aggamahesī khemā nāma tumhākaṃ dhammakathaṃ sotukāmā, tadatthāya rañño āṇattiyā tvaṃ mayā gahito’’ti. Samma, evaṃ sante maṃ vissajjento atidukkaraṃ <pageBreak edition="P" number="4.0419" /> karosi, ehi maṃ netvā rañño dassehi, deviyā dhammaṃ kathessāmīti. Sāmi, rājāno nāma kakkhaḷā, ko jānāti, kiṃ bhavissati, mayhaṃ raññā dinnayasena kammaṃ natthi, gaccha tvaṃ yathāsukhanti. Puna mahāsatto ‘‘iminā maṃ vissajjentena atidukkaraṃ kataṃ, yasapaṭilābhassa upāyamassa karissāmī’’ti cintetvā ‘‘samma, piṭṭhiṃ tāva me hatthena parimajjā’’ti āha. ‘‘So parimajji, hattho suvaṇṇavaṇṇehi lomehi pūri’’. ‘‘Sāmi, imehi lomehi kiṃ kāromī’’ti. ‘‘Samma, imāni haritvā rañño ca deviyā ca dassetvā ‘imāni tassa suvaṇṇavaṇṇamigassa lomānī’ti vatvā mama ṭhāne ṭhatvā imāhi gāthāhi deviyā dhammaṃ desehi, taṃ sutvāyeva cassā dohaḷo paṭippassambhissatī’’ti <pageBreak edition="M" number="4.0420" />. ‘‘Dhammaṃ cara mahārājā’’ti dasa dhammacariyagāthā uggaṇhāpetvā pañca sīlāni datvā appamādena ovaditvā uyyojesi. Luddaputto mahāsattaṃ ācariyaṭṭhāne ṭhapetvā tikkhattuṃ padakkhiṇaṃ katvā catūsu ṭhānesu vanditvā lomāni paduminipattena gahetvā pakkāmi. Tepi tayo janā thokaṃ anugantvā mukhena gocarañca pānīyañca gahetvā mātāpitūnaṃ santikaṃ gamiṃsu. Mātāpitaro ‘‘tāta rohaṇa, tvaṃ kira pāse baddho kathaṃ muttosī’’ti pucchantā gāthamāhaṃsu –</paragraph>
    <hangnum line="455" number="119"></hangnum>
    <gatha1 line="456"> ‘‘Kathaṃ tvaṃ pamokkho āsi, upanītasmi jīvite;</gatha1>
    <gathalast line="457">Kathaṃ putta amocesi, kūṭapāsamha luddako’’ti.</gathalast>
    <paragraph line="458">Tattha <bold>upanītasmī</bold>ti tava jīvite maraṇasantikaṃ upanīte kathaṃ pamokkho āsi.</paragraph>
    <paragraph line="459">Taṃ sutvā bodhisatto tisso gāthā abhāsi –</paragraph>
    <hangnum line="460" number="120"></hangnum>
    <gatha1 line="461"> ‘‘Bhaṇaṃ <pageBreak edition="V" number="4.0377" /> kaṇṇasukhaṃ vācaṃ, hadayaṅgaṃ hadayassitaṃ;</gatha1>
    <gathalast line="462">Subhāsitāhi vācāhi, cittako maṃ amocayi.</gathalast>
    <hangnum line="463" number="121"></hangnum>
    <gatha1 line="464"> ‘‘Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;</gatha1>
    <gathalast line="465">Subhāsitāhi vācāhi, sutanā maṃ amocayi.</gathalast>
    <hangnum line="466" number="122"></hangnum>
    <gatha1 line="467"> ‘‘Sutvā <pageBreak edition="P" number="4.0420" /> kaṇṇasukhaṃ vācaṃ, hadayaṅgaṃ hadayassitaṃ;</gatha1>
    <gathalast line="468">Subhāsitāni sutvāna, luddako maṃ amocayī’’ti.</gathalast>
    <paragraph line="469">Tattha <bold>bhaṇa</bold>nti bhaṇanto. <bold>Hadayaṅga</bold>nti hadayaṅgamaṃ. Dutiyagāthāya <bold>bhaṇa</bold>nti bhaṇamānā. <bold>Sutvā</bold>ti so imesaṃ ubhinnaṃ vācaṃ sutvā.</paragraph>
    <paragraph line="470">Athassa mātāpitaro anumodantā āhaṃsu –</paragraph>
    <hangnum line="471" number="123"></hangnum>
    <gatha1 line="472"> ‘‘Evaṃ ānandito hotu, saha dārehi luddako;</gatha1>
    <gathalast line="473">Yathā mayajja nandāma, disvā rohaṇamāgata’’nti.</gathalast>
    <paragraph line="474">Luddopi araññā nikkhamitvā rājakulaṃ gantvā rājānaṃ vanditvā ekamantaṃ aṭṭhāsi. Taṃ disvā rājā gāthamāha –</paragraph>
    <hangnum line="475" number="124"></hangnum>
    <gatha1 line="476"> ‘‘Nanu tvaṃ avaca ludda, ‘migacammāni āhariṃ’;</gatha1>
    <gathalast line="477">Atha kena nu vaṇṇena, migacammāni nāharī’’ti.</gathalast>
    <paragraph line="478">Tattha <pageBreak edition="M" number="4.0421" /><bold>migacammānī</bold>ti migaṃ vā cammaṃ vā. <bold>Āhari</bold>nti āharissāmi. Idaṃ vuttaṃ hoti – ambho ludda, nanu tvaṃ evaṃ avaca ‘‘migaṃ ānetuṃ asakkonto cammaṃ āharissāmi, taṃ asakkonto lomānī’’ti, so tvaṃ kena kāraṇena neva migaṃ, na migacammaṃ āharīti?</paragraph>
    <paragraph line="479">Taṃ sutvā luddo gāthamāha –</paragraph>
    <hangnum line="480" number="125"></hangnum>
    <gatha1 line="481"> ‘‘Āgamā <pageBreak edition="V" number="4.0378" /> ceva hatthatthaṃ, kūṭapāsañca so migo;</gatha1>
    <gathalast line="482">Abajjhi taṃ migarājaṃ, tañca muttā upāsare.</gathalast>
    <hangnum line="483" number="126"></hangnum>
    <gatha1 line="484"> ‘‘Tassa me ahu saṃvego, abbhuto lomahaṃsano;</gatha1>
    <gathalast line="485">Imañcāhaṃ migaṃ haññe, ajja hissāmi jīvita’’nti.</gathalast>
    <paragraph line="486">Tattha <bold>āgamā</bold>ti mahārāja, so migo mama hatthatthaṃ hatthapāsañceva mayā oḍḍitaṃ kūṭapāsañca āgato, tasmiñca kūṭapāse abajjhi. <bold>Tañca muttā upāsare</bold>ti tañca baddhaṃ apare muttā abaddhāva dve migā assāsentā taṃ nissāya aṭṭhaṃsu. <bold>Abbhuto</bold>ti pubbe abhūtapubbo. <bold>Imañcāha</bold>nti atha me saṃviggassa etadahosi ‘‘sace ahaṃ imaṃ migaṃ hanissāmi, ajjeva imasmiṃyeva ṭhāne jīvitaṃ jahissāmī’’ti.</paragraph>
    <paragraph line="487">Taṃ sutvā rājā āha –</paragraph>
    <hangnum line="488" number="127"></hangnum>
    <gatha1 line="489"> ‘‘Kīdisā te migā ludda, kīdisā dhammikā migā;</gatha1>
    <gathalast line="490">Kathaṃvaṇṇā kathaṃsīlā, bāḷhaṃ kho ne pasaṃsasī’’ti.</gathalast>
    <paragraph line="491">Idaṃ so rājā vimhayavasena punappunaṃ pucchati. Taṃ sutvā luddo gāthamāha –</paragraph>
    <hangnum line="492" number="128"></hangnum>
    <gatha1 line="493"> ‘‘Odātasiṅgā <pageBreak edition="P" number="4.0421" /> sucivālā, jātarūpatacūpamā;</gatha1>
    <gathalast line="494">Pādā lohitakā tesaṃ, añjitakkhā manoramā’’ti.</gathalast>
    <paragraph line="495">Tattha <bold>odātasiṅgā</bold>ti rajatadāmasadisasiṅgā. <bold>Sucivālā</bold>ti cāmarivālasadisena sucinā vālena samannāgatā. <bold>Lohitakā</bold>ti rattanakhā pavāḷasadisā. <bold>Pādā</bold>ti khurapariyantā. <bold>Añjitakkhā</bold>ti añjitehi viya visuddhapañcapasādehi akkhīhi samannāgatā.</paragraph>
    <paragraph line="496">Iti <pageBreak edition="M" number="4.0422" /> so kathentova mahāsattassa suvaṇṇavaṇṇāni lomāni rañño hatthe ṭhapetvā tesaṃ migānaṃ sarīravaṇṇaṃ pakāsento gāthamāha –</paragraph>
    <hangnum line="497" number="129"></hangnum>
    <gatha1 line="498"> ‘‘Edisā <pageBreak edition="V" number="4.0379" /> te migā deva, edisā dhammikā migā;</gatha1>
    <gathalast line="499">Mātāpettibharā deva, na te so abhihāritu’’nti.</gathalast>
    <paragraph line="500">Tattha <bold>mātāpettibharā</bold>ti jiṇṇe andhe mātāpitaro posenti, etādisā nesaṃ dhammikatā. <bold>Na te so abhihāritu</bold>nti so migarājā na sakkā kenaci tava paṇṇākāratthāya abhiharitunti attho. ‘‘Abhihārayi’’ntipi pāṭho, so ahaṃ taṃ te paṇṇākāratthāya nābhihārayiṃ na āharinti attho.</paragraph>
    <paragraph line="501">Iti so mahāsattassa ca cittamigassa ca sutanāya migapotikāya ca guṇaṃ kathetvā ‘‘mahārāja, ahaṃ tena migaraññā ‘attano lomāni dassetvā mama ṭhāne ṭhatvā dasahi rājadhammacariyagāthāhi deviyā dhammaṃ katheyyāsī’ti uggaṇhāpito āṇatto’’ti āha. Taṃ sutvā rājā naṃ nhāpetvā ahatavatthāni nivāsetvā sattaratanakhacite pallaṅke nisīdāpetvā sayaṃ deviyā saddhiṃ nīcāsane ekamantaṃ nisīditvā taṃ añjaliṃ paggayha yācati. So dhammaṃ desento āha –</paragraph>
    <gatha1 line="502">‘‘Dhammaṃ cara mahārāja, mātāpitūsu khattiya;</gatha1>
    <gathalast line="503">Idha dhammaṃ caritvāna, rāja saggaṃ gamissasi.</gathalast>
    <gatha1 line="504">‘‘Dhammaṃ cara mahārāja, puttadāresu khattiya;</gatha1>
    <gathalast line="505">Idha dhammaṃ caritvāna, rāja saggaṃ gamissasi.</gathalast>
    <gatha1 line="506">‘‘Dhammaṃ cara mahārāja, mittāmaccesu khattiya;</gatha1>
    <gathalast line="507">Idha dhammaṃ caritvāna, rāja saggaṃ gamissasi.</gathalast>
    <gatha1 line="508">‘‘Dhammaṃ cara mahārāja, vāhanesu balesu ca;</gatha1>
    <gathalast line="509">Idha dhammaṃ caritvāna, rāja saggaṃ gamissasi.</gathalast>
    <gatha1 line="510">‘‘Dhammaṃ cara mahārāja, gāmesu nigamesu ca;</gatha1>
    <gathalast line="511">Idha dhammaṃ caritvāna, rāja saggaṃ gamissasi.</gathalast>
    <gatha1 line="512">‘‘Dhammaṃ <pageBreak edition="V" number="4.0380" /><pageBreak edition="M" number="4.0423" /> cara mahārāja, raṭṭhesu janapadesu ca;</gatha1>
    <gathalast line="513">Idha dhammaṃ caritvāna, rāja saggaṃ gamissasi.</gathalast>
    <gatha1 line="514">‘‘Dhammaṃ cara mahārāja, samaṇabrāhmaṇesu ca;</gatha1>
    <gathalast line="515">Idha dhammaṃ caritvāna, rāja saggaṃ gamissasi.</gathalast>
    <gatha1 line="516">‘‘Dhammaṃ cara mahārāja, migapakkhīsu khattiya;</gatha1>
    <gathalast line="517">Idha dhammaṃ caritvāna, rāja saggaṃ gamissasi.</gathalast>
    <gatha1 line="518">‘‘Dhammaṃ cara mahārāja, dhammo ciṇṇo sukhāvaho;</gatha1>
    <gathalast line="519">Idha dhammaṃ caritvāna, rāja saggaṃ gamissasi.</gathalast>
    <gatha1 line="520">‘‘Dhammaṃ cara mahārāja, saindā devā sabrahmakā;</gatha1>
    <gathalast line="521">Suciṇṇena divaṃ pattā, mā dhammaṃ rāja pāmado’’ti. (jā. 2.18.114-123);</gathalast>
    <paragraph line="522">Iti nesādaputto mahāsattena desitaniyāmena ākāsagaṅgaṃ otārento viya buddhalīlāya dhammaṃ desesi. Mahājano sādhukārasahassāni pavattesi. Dhammakathaṃ sutvāyeva deviyā <pageBreak edition="P" number="4.0422" /> dohaḷo paṭippassambhi. Rājā tussitvā luddaputtaṃ mahantena yasena santappento tisso gāthā abhāsi –</paragraph>
    <hangnum line="523" number="130"></hangnum>
    <gatha1 line="524"> ‘‘Dammi nikkhasataṃ ludda, thūlañca maṇikuṇḍalaṃ;</gatha1>
    <gathalast line="525">Catussadañca pallaṅkaṃ, umāpupphasarinnibhaṃ.</gathalast>
    <hangnum line="526" number="131"></hangnum>
    <gatha1 line="527"> ‘‘Dve ca sādisiyo bhariyā, usabhañca gavaṃ sataṃ;</gatha1>
    <gathalast line="528">Dhammena rajjaṃ kāressaṃ, bahukāro mesi luddaka.</gathalast>
    <hangnum line="529" number="132"></hangnum>
    <gatha1 line="530"> ‘‘Kasivāṇijjā iṇadānaṃ, ucchācariyā ca luddaka;</gatha1>
    <gathalast line="531">Etena dāraṃ posehi, mā pāpaṃ akarī punā’’ti.</gathalast>
    <paragraph line="532">Tattha <bold>thūla</bold>nti mahagghaṃ maṇikuṇḍalapasādhanañca te dammi. <bold>Catussada</bold>nti caturussadaṃ, catuussīsakanti <pageBreak edition="V" number="4.0381" /> attho. <bold>Umāpupphasarinnibha</bold>nti nīlapaccattharaṇattā umāpupphasadisāya nibhāya obhāsena samannāgataṃ, kāḷavaṇṇadārusāramayaṃ vā. <bold>Sādisiyo</bold>ti aññamaññaṃ <pageBreak edition="P" number="4.0423" /> rūpena ca bhogena ca sadisā. <bold>Usabhañca gavaṃ sata</bold>nti usabhaṃ jeṭṭhakaṃ katvā gavaṃ satañca te dammi. <bold>Kāressa</bold>nti <pageBreak edition="M" number="4.0424" /> dasa rājadhamme akopento dhammeneva rajjaṃ kāressāmi. <bold>Bahukāro mesī</bold>ti suvaṇṇavaṇṇassa migarañño ṭhāne ṭhatvā dhammassa desitattā tvaṃ mama bahupakāro, migarājena vuttaniyāmeneva te ahaṃ pañcasu sīlesu patiṭṭhāpito. <bold>Kasivāṇijjā</bold>ti samma luddaka, ahampi migarājānaṃ adisvā tassa vacanameva sutvā pañcasu sīlesu patiṭṭhito, tvampi ito paṭṭhāya sīlavā hohi, yāni tāni kasivāṇijjāni iṇadānaṃ uñchācariyāti ājīvamukhāni, eteneva sammāājīvena tava puttadāraṃ posehi, mā puna pāpaṃ karīti.</paragraph>
    <paragraph line="533">So rañño kathaṃ sutvā ‘‘na me gharāvāsenattho, pabbajjaṃ me anujānātha devā’’ti anujānāpetvā raññā dinnadhanaṃ puttadārassa datvā himavantaṃ pavisitvā isipabbajjaṃ pabbajitvā aṭṭha samāpattiyo nibbattetvā brahmalokaparāyaṇo ahosi. Rājāpi mahāsattassa ovāde ṭhatvā saggapuraṃ pūresi, tassa ovādo vassasahassaṃ pavatti.</paragraph>
    <paragraph line="534">Satthā imaṃ dhammadesanaṃ āharitvā ‘‘evaṃ bhikkhave pubbepi mamatthāya ānandena jīvitaṃ pariccattamevā’’ti vatvā jātakaṃ samodhānesi – ‘‘tadā luddo channo ahosi, rājā sāriputto, devī khemā bhikkhunī, mātāpitaro mahārājakulāni, sutanā uppalavaṇṇā, cittamigo ānando, asīti migasahassāni sākiyagaṇo, rohaṇo migarājā pana ahameva ahosi’’nti.</paragraph>
    <centered line="535">Rohaṇamigajātakavaṇṇanā pañcamā.</centered>
    <hangnum line="536"></hangnum>
    <paragraph line="537"> [502] 6. Cūḷahaṃsajātakavaṇṇanā</paragraph>
    <paragraph line="538"><bold>Ete haṃsā pakkamantī</bold>ti idaṃ satthā veḷuvane viharanto ānandatherassa jīvitapariccāgameva ārabbha kathesi. Tadāpi hi dhammasabhāyaṃ therassa guṇakathaṃ kathentesu bhikkhūsu satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi ānandena mamatthāya jīvitaṃ pariccattamevā’’ti vatvā atītaṃ āhari.</paragraph>
    <paragraph line="539">Atīte <pageBreak edition="V" number="4.0382" /><pageBreak edition="M" number="4.0425" /> bārāṇasiyaṃ bahuputtako nāma rājā rajjaṃ kāresi. Khemā nāmassa aggamahesī ahosi. Tadā mahāsatto suvaṇṇahaṃsayoniyaṃ nibbattitvā navutihaṃsasahassaparivuto cittakūṭe vasi. Tadāpi devī <pageBreak edition="P" number="4.0424" /> vuttanayeneva supinaṃ disvā rañño suvaṇṇavaṇṇahaṃsassa dhammadesanāsavanadohaḷaṃ ārocesi. Rājāpi amacce pucchitvā ‘‘suvaṇṇavaṇṇahaṃsā nāma cittakūṭapabbate vasantī’’ti ca sutvā khemaṃ nāma saraṃ kāretvā nānappakārāni nivāpadhaññāni ropāpetvā catūsu kaṇṇesu devasikaṃ abhayaghosanaṃ ghosāpesi, ekañca luddaputtaṃ haṃsānaṃ gahaṇatthāya payojesi. Tassa payojitākāro ca, tena tattha sakuṇānaṃ upaparikkhitabhāvo ca, suvaṇṇahaṃsānaṃ āgatakāle rañño ārocetvā pāsānaṃ oḍḍitaniyāmo ca, mahāsattassa pāse baddhaniyāmo ca, sumukhassa haṃsasenāpatino tīsu haṃsaghaṭāsu taṃ adisvā nivattanañca sabbaṃ <bold>mahāhaṃsajātake</bold> (jā. 2.21.89 ādayo) āvi bhavissati. Idhāpi mahāsatto yaṭṭhipāse bajjhitvā pāsayaṭṭhiyaṃ olambantoyeva gīvaṃ pasāretvā haṃsānaṃ gatamaggaṃ olokento sumukhaṃ āgacchantaṃ disvā ‘‘āgatakāle naṃ vīmaṃsissāmī’’ti cintetvā tasmiṃ āgate tisso gāthā abhāsi –</paragraph>
    <hangnum line="540" number="133"></hangnum>
    <gatha1 line="541"> ‘‘Ete haṃsā pakkamanti, vakkaṅgā bhayameritā;</gatha1>
    <gathalast line="542">Harittaca hemavaṇṇa, kāmaṃ sumukha pakkama.</gathalast>
    <hangnum line="543" number="134"></hangnum>
    <gatha1 line="544"> ‘‘Ohāya maṃ ñātigaṇā, ekaṃ pāsavasaṃ gataṃ;</gatha1>
    <gathalast line="545">Anapekkhamānā gacchanti, kiṃ eko avahiyyasi.</gathalast>
    <hangnum line="546" number="135"></hangnum>
    <gatha1 line="547"> ‘‘Pateva patataṃ seṭṭha, natthi baddhe sahāyatā;</gatha1>
    <gathalast line="548">Mā anīghāya hāpesi, kāmaṃ sumukha pakkamā’’ti.</gathalast>
    <paragraph line="549">Tattha <bold>bhayameritā</bold>ti bhayeritā bhayatajjitā bhayacalitā. <bold>Harittaca hemavaṇṇā</bold>ti dvīhipi vacanehi tamevālapati. <bold>Kāma</bold>nti suvaṇṇattaca, suvaṇṇavaṇṇa, sundaramukha ekaṃsena pakkamāhiyeva, kiṃ te idhāgamanenāti vadati. <bold>Ohāyā</bold>ti maṃ jahitvā uppatitā. <bold>Anapekkhamānā</bold>ti te mama ñātakā mayi anapekkhāva gacchanti. <bold>Patevā</bold>ti uppateva. <bold>Mā anīghāyā</bold>ti <pageBreak edition="M" number="4.0426" /> ito gantvā pattabbāya niddukkhabhāvāya vīriyaṃ mā hāpesi.</paragraph>
    <paragraph line="550">Tato <pageBreak edition="P" number="4.0425" /> sumukho paṅkapiṭṭhe nisīditvā gāthamāha –</paragraph>
    <hangnum line="551" number="136"></hangnum>
    <gatha1 line="552"> ‘‘Nāhaṃ <pageBreak edition="V" number="4.0383" /> dukkhaparetoti, dhataraṭṭha tuvaṃ jahe;</gatha1>
    <gathalast line="553">Jīvitaṃ maraṇaṃ vā me, tayā saddhiṃ bhavissatī’’ti.</gathalast>
    <paragraph line="554">Tattha <bold>dukkhapareto</bold>ti mahārāja, ‘‘tvaṃ maraṇadukkhapareto’’ti ettakeneva nāhaṃ taṃ jahāmi.</paragraph>
    <paragraph line="555">Evaṃ sumukhena sīhanāde kathite dhataraṭṭho gāthamāha –</paragraph>
    <hangnum line="556" number="137"></hangnum>
    <gatha1 line="557"> ‘‘Etadariyassa kalyāṇaṃ, yaṃ tvaṃ sumukha bhāsasi;</gatha1>
    <gathalast line="558">Tañca vīmaṃsamānohaṃ, patatetaṃ avassaji’’nti.</gathalast>
    <paragraph line="559">Tattha <bold>etadariyassā</bold>ti yaṃ tvaṃ ‘‘nāhaṃ taṃ jahe’’ti bhāsasi, etaṃ ācārasampannassa ariyassa kalyāṇaṃ uttamavacanaṃ. <bold>Patateta</bold>nti ahañca na taṃ vissajjetukāmova evaṃ avacaṃ, atha kho taṃ vīmaṃsamāno ‘‘patatū’’ti etaṃ vacanaṃ avassajiṃ, gacchāti taṃ avocanti attho.</paragraph>
    <paragraph line="560">Evaṃ tesaṃ kathentānaññeva luddaputto daṇḍamādāya vegenāgato. Sumukho dhataraṭṭhaṃ assāsetvā tassābhimukho gantvā apacitiṃ dassetvā haṃsarañño guṇe kathesi. Tāvadeva luddo muducitto ahosi. So tassa muducittakaṃ ñatvā puna gantvā haṃsarājameva assāsento aṭṭhāsi. Luddopi haṃsarājānaṃ upasaṅkamitvā chaṭṭhaṃ gāthamāha –</paragraph>
    <hangnum line="561" number="138"></hangnum>
    <gatha1 line="562"> ‘‘Apadena padaṃ yāti, antalikkhacaro dijo;</gatha1>
    <gathalast line="563">Ārā pāsaṃ na bujjhi tvaṃ, haṃsānaṃ pavaruttamā’’ti.</gathalast>
    <paragraph line="564">Tattha <bold>apadena pada</bold>nti mahārāja, tumhādiso antalikkhacaro dijo apade ākāse padaṃ katvā yāti. <bold>Na bujjhi tva</bold>nti so tvaṃ evarūpo dūratova imaṃ pāsaṃ na bujjhi na jānīti pucchati.</paragraph>
    <paragraph line="565">Mahāsatto <pageBreak edition="M" number="4.0427" /> āha –</paragraph>
    <hangnum line="566" number="139"></hangnum>
    <gatha1 line="567"> ‘‘Yadā parābhavo hoti, poso jīvitasaṅkhaye;</gatha1>
    <gathalast line="568">Atha jālañca pāsañca, āsajjāpi na bujjhatī’’ti.</gathalast>
    <paragraph line="569">Tattha <pageBreak edition="V" number="4.0384" /><pageBreak edition="P" number="4.0426" /><bold>yadā parābhavo</bold>ti samma luddaputta, yadā parābhavo avuḍḍhi vināso sampatto hoti, atha poso jīvitasaṅkhaye patte jālañca pāsañca patvāpi na jānātīti attho.</paragraph>
    <paragraph line="570">Luddo haṃsarañño kathaṃ abhinanditvā sumukhena saddhiṃ sallapanto tisso gāthā abhāsi –</paragraph>
    <hangnum line="571" number="140"></hangnum>
    <gatha1 line="572"> ‘‘Ete haṃsā pakkamanti, vakkaṅgā bhayameritā;</gatha1>
    <gathalast line="573">Harittaca hemavaṇṇa, tvaññeva avahiyyasi.</gathalast>
    <hangnum line="574" number="141"></hangnum>
    <gatha1 line="575"> ‘‘Ete bhutvā ca pivitvā ca, pakkamanti vihaṅgamā;</gatha1>
    <gathalast line="576">Anapekkhamānā vakkaṅgā, tvaññeveko upāsasi.</gathalast>
    <hangnum line="577" number="142"></hangnum>
    <gatha1 line="578"> ‘‘Kiṃ nu tyāyaṃ dijo hoti, mutto baddhaṃ upāsasi;</gatha1>
    <gathalast line="579">Ohāya sakuṇā yanti, kiṃ eko avahiyyasī’’ti.</gathalast>
    <paragraph line="580">Tattha <bold>tvaññevā</bold>ti tvameva ohiyyasīti pucchati. <bold>Upāsasī</bold>ti payirupāsasi.</paragraph>
    <paragraph line="581">Sumukho āha –</paragraph>
    <hangnum line="582" number="143"></hangnum>
    <gatha1 line="583"> ‘‘Rājā me so dijo mitto, sakhā pāṇasamo ca me;</gatha1>
    <gathalast line="584">Neva naṃ vijahissāmi, yāva kālassa pariyāya’’nti.</gathalast>
    <paragraph line="585">Tattha <bold>yāva kālassa pariyāya</bold>nti luddaputta, yāva jīvitakālassa pariyosānaṃ ahaṃ etaṃ na vijahissāmiyeva.</paragraph>
    <paragraph line="586">Taṃ sutvā luddo pasannacitto hutvā ‘‘sacāhaṃ evaṃ sīlasampannesu imesu aparajjhissāmi, pathavīpi me vivaraṃ dadeyya, kiṃ me rañño santikā laddhena dhanena, vissajjessāmi na’’nti cintetvā gāthamāha –</paragraph>
    <hangnum line="587" number="144"></hangnum>
    <gatha1 line="588"> ‘‘Yo <pageBreak edition="M" number="4.0428" /> ca tvaṃ sakhino hetu, pāṇaṃ cajitumicchasi;</gatha1>
    <gathalast line="589">So te sahāyaṃ muñcāmi, hotu rājā tavānugo’’ti.</gathalast>
    <paragraph line="590">Tattha <pageBreak edition="V" number="4.0385" /><bold>yo ca tva</bold>nti yo nāma tvaṃ. <bold>So</bold>ti so ahaṃ. <bold>Tavānugo</bold>ti esa haṃsarājā tava vasaṃ anugato hotu, tayā saddhiṃ ekaṭṭhāne vasatu.</paragraph>
    <paragraph line="591">Evañca pana vatvā dhataraṭṭhaṃ yaṭṭhipāsato otāretvā saratīraṃ netvā pāsaṃ muñcitvā muducittena lohitaṃ dhovitvā nhāruādīni <pageBreak edition="P" number="4.0427" /> paṭipādesi. Tassa muducittatāya mahāsattassa pāramitānubhāvena ca tāvadeva pādo sacchavi ahosi, baddhaṭṭhānampi na paññāyi. Sumukho bodhisattaṃ oloketvā tuṭṭhacitto anumodanaṃ karonto gāthamāha –</paragraph>
    <hangnum line="592" number="145"></hangnum>
    <gatha1 line="593"> ‘‘Evaṃ luddaka nandassu, saha sabbehi ñātibhi;</gatha1>
    <gathalast line="594">Yathāhamajja nandāmi, muttaṃ disvā dijādhipa’’nti.</gathalast>
    <paragraph line="595">Taṃ sutvā luddo ‘‘gacchatha, sāmī’’ti āha. Atha naṃ mahāsatto ‘‘kiṃ pana tvaṃ samma, maṃ attano atthāya bandhi, udāhu aññassa āṇattiyā’’ti pucchitvā tena tasmiṃ kāraṇe ārocite ‘‘kiṃ nu kho me itova cittakūṭaṃ gantuṃ seyyo, udāhu nagara’’nti vimaṃsanto ‘‘mayi nagaraṃ gate luddaputto dhanaṃ labhissati, deviyā dohaḷo paṭippassambhissati, sumukhassa mittadhammo pākaṭo bhavissati, tathā mama ñāṇabalaṃ, khemañca saraṃ abhayadakkhiṇaṃ katvā labhissāmi, tasmā nagarameva gantuṃ seyyo’’ti sanniṭṭhānaṃ katvā ‘‘ludda, tvaṃ amhe kājenādāya rañño santikaṃ nehi, sace no rājā vissajjetukāmo bhavissati, vissajjessatī’’ti āha. Rājāno nāma sāmi, kakkhaḷā, gacchatha tumheti. Mayaṃ tādisaṃ luddampi mudukaṃ karimha, rañño ārādhane amhākaṃ bhāro, nehiyeva no, sammāti. So tathā akāsi. Rājā haṃse disvāva somanassajāto hutvā dvepi haṃse kañcanapīṭhe nisīdāpetvā madhulāje khādāpetvā madhurodakaṃ pāyetvā añjaliṃ paggayha dhammakathaṃ āyāci. Haṃsarājā tassa sotukāmataṃ viditvā paṭhamaṃ tāva paṭisanthāramakāsi <pageBreak edition="M" number="4.0429" />. Tatrimā haṃsassa ca rañño ca vacanapaṭivacanagāthāyo honti –</paragraph>
    <hangnum line="596" number="146"></hangnum>
    <gatha1 line="597"> ‘‘Kaccinnu bhoto kusalaṃ, kacci bhoto anāmayaṃ;</gatha1>
    <gathalast line="598">Kacci raṭṭhamidaṃ phītaṃ, dhammena manusāsasi.</gathalast>
    <hangnum line="599" number="147"></hangnum>
    <gatha1 line="600"> ‘‘Kusalaṃ <pageBreak edition="P" number="4.0428" /> ceva me haṃsa, atho haṃsa anāmayaṃ;</gatha1>
    <gathalast line="601">Atho raṭṭhamidaṃ phītaṃ, dhammena manusāsahaṃ.</gathalast>
    <hangnum line="602" number="148"></hangnum>
    <gatha1 line="603"> ‘‘Kacci <pageBreak edition="V" number="4.0386" /> bhoto amaccesu, doso koci na vijjati;</gatha1>
    <gathalast line="604">Kacci ārā amittā te, chāyā dakkhiṇatoriva.</gathalast>
    <hangnum line="605" number="149"></hangnum>
    <gatha1 line="606"> ‘‘Athopi me amaccesu, doso koci na vijjati;</gatha1>
    <gathalast line="607">Atho ārā amittā me, chāyā dakkhiṇatoriva.</gathalast>
    <hangnum line="608" number="150"></hangnum>
    <gatha1 line="609"> ‘‘Kacci te sādisī bhariyā, assavā piyabhāṇinī;</gatha1>
    <gathalast line="610">Puttarūpayasūpetā, tava chandavasānugā.</gathalast>
    <hangnum line="611" number="151"></hangnum>
    <gatha1 line="612"> ‘‘Atho me sādisī bhariyā, assavā piyabhāṇinī;</gatha1>
    <gathalast line="613">Puttarūpayasūpetā, mama chandavasānugā.</gathalast>
    <hangnum line="614" number="152"></hangnum>
    <gatha1 line="615"> ‘‘Kacci te bahavo puttā, sujātā raṭṭhavaḍḍhana;</gatha1>
    <gathalast line="616">Paññājavena sampannā, sammodanti tato tato.</gathalast>
    <hangnum line="617" number="153"></hangnum>
    <gatha1 line="618"> ‘‘Satameko ca me puttā, dhataraṭṭha mayā sutā;</gatha1>
    <gathalast line="619">Tesaṃ tvaṃ kiccamakkhāhi, nāvarujjhanti te vaco’’ti.</gathalast>
    <paragraph line="620">Tattha <bold>kusala</bold>nti ārogyaṃ, itaraṃ tasseva vevacanaṃ. <bold>Phīta</bold>nti kacci te idaṃ raṭṭhaṃ phītaṃ subhikkhaṃ, dhammena ca naṃ anusāsasīti pucchati. <bold>Doso</bold>ti aparādho. <bold>Chāyā dakkhiṇatorivā</bold>ti yathā nāma dakkhiṇadisābhimukhā chāyā na vaḍḍhati, evaṃ te kacci amittā na vaḍḍhantīti vadati. <bold>Sādisī</bold>ti jātigottakulapadesehi samānā. Evarūpā hi aticārinī na hoti. <bold>Assavā</bold>ti vacanapaṭiggāhikā. <bold>Puttarūpayasūpetā</bold>ti puttehi ca rūpena <pageBreak edition="M" number="4.0430" /> ca yasena ca upetā. <bold>Paññājavenā</bold>ti paññāvegena paññaṃ javāpetvā tāni tāni kiccāni paricchindituṃ samatthāti pucchati. <bold>Sammodanti tato tato</bold>ti yattha yattha niyuttā honti, tato tato sammodanteva, na virujjhantīti pucchati. <bold>Mayā sutā</bold>ti mayā vissutā. Mañhi loko ‘‘bahuputtarājā’’ti vadati, iti te maṃ nissāya vissutā pākaṭā jātāti mayā sutā nāma hontīti vadati. <bold>Tesaṃ tvaṃ kiccamakkhāhī</bold>ti tesaṃ mama puttānaṃ ‘‘idaṃ nāma karontū’’ti tvaṃ kiccamakkhāhi, na te vacanaṃ avarujjhanti, ovādaṃ nesaṃ dehīti adhippāyenevamāha.</paragraph>
    <paragraph line="621">Taṃ <pageBreak edition="V" number="4.0387" /> sutvā mahāsatto tassa ovādaṃ dento pañca gāthā abhāsi –</paragraph>
    <hangnum line="622" number="154"></hangnum>
    <gatha1 line="623"> ‘‘Upapannopi ce hoti, jātiyā vinayena vā;</gatha1>
    <gathalast line="624">Atha pacchā kurute yogaṃ, kicche āpāsu sīdati.</gathalast>
    <hangnum line="625" number="155"></hangnum>
    <gatha1 line="626"> ‘‘Tassa <pageBreak edition="P" number="4.0429" /> saṃhīrapaññassa, vivaro jāyate mahā;</gatha1>
    <gathalast line="627">Rattimandhova rūpāni, thūlāni manupassati.</gathalast>
    <hangnum line="628" number="156"></hangnum>
    <gatha1 line="629"> ‘‘Asāre sārayogaññū, matiṃ na tveva vindati;</gatha1>
    <gathalast line="630">Sarabhova giriduggasmiṃ, antarāyeva sīdati.</gathalast>
    <hangnum line="631" number="157"></hangnum>
    <gatha1 line="632"> ‘‘Hīnajaccopi ce hoti, uṭṭhātā dhitimā naro;</gatha1>
    <gathalast line="633">Ācārasīlasampanno, nise aggīva bhāsati.</gathalast>
    <hangnum line="634" number="158"></hangnum>
    <gatha1 line="635"> ‘‘Etaṃ me upamaṃ katvā, putte vijjāsu vācaya;</gatha1>
    <gathalast line="636">Saṃvirūḷhetha medhāvī, khette bījaṃva vuṭṭhiyā’’ti.</gathalast>
    <paragraph line="637">Tattha <bold>vinayenā</bold>ti ācārena. <bold>Pacchā kurute yoga</bold>nti yo ce sikkhitabbasikkhāsu daharakāle yogaṃ vīriyaṃ akatvā pacchā mahallakakāle karoti, evarūpo pacchā tathārūpe dukkhe vā āpadāsu vā uppannāsu sīdati, attānaṃ uddharituṃ na sakkoti. <bold>Tassa saṃhīrapaññassā</bold>ti tassa asikkhitattā tato tato haritabbapaññassa niccaṃ calabuddhino. <bold>Vivaro</bold>ti bhogādīnaṃ chiddaṃ, parihānīti attho. <bold>Rattimandho</bold>ti rattandho. Idaṃ <pageBreak edition="M" number="4.0431" /> vuttaṃ hoti – ‘‘yathā rattandho rattikāṇo rattiṃ candobhāsādīhi thūlarūpāneva passati, sukhumāni passituṃ na sakkoti, evaṃ asikkhito saṃhīrapañño kismiñcideva bhaye uppanne sukhumāni kiccāni passituṃ na sakkoti, oḷārikeyeva passati, tasmā tava putte daharakāleyeva sikkhāpetuṃ vaṭṭatī’’ti.</paragraph>
    <paragraph line="638"><bold>Asāre</bold>ti nissāre lokāyatavedasamaye. <bold>Sārayogaññū</bold>ti sārayutto esa samayoti maññamāno. <bold>Matiṃ na tveva vindatī</bold>ti bahuṃ sikkhitvāpi paññaṃ na labhatiyeva. <bold>Giriduggasmi</bold>nti so evarūpo yathā nāma sarabho attano vasanaṭṭhānaṃ āgacchanto antarāmagge visamampi <pageBreak edition="V" number="4.0388" /> samanti maññamāno giridugge vegenāgacchanto narakapapātaṃ patitvā antarāyeva sīdati, āvāsaṃ na pāpuṇāti, evametaṃ asāraṃ lokāyatavedasamayaṃ sārasaññāya uggahetvā mahāvināsaṃ pāpuṇāti. Tasmā tava putte atthanissitesu vaḍḍhiāvahesu kiccesu yojetvā sikkhāpehīti. <bold>Nise aggīvā</bold>ti mahārāja, hīnajātikopi uṭṭhānādiguṇasampanno rattiṃ aggikkhandho viya obhāsati. <bold>Etaṃ me</bold>ti etaṃ mayā vuttaṃ rattandhañca aggikkhandhañca upamaṃ katvā tava putte vijjāsu vācaya, sikkhitabbayuttāsu sikkhāsu yojehi. Evaṃ yutto hi yathā sukhette suvuṭṭhiyā bījaṃ saṃvirūhati, tatheva medhāvī saṃvirūhati, yasena ca bhogehi ca vaḍḍhatīti.</paragraph>
    <paragraph line="639">Evaṃ <pageBreak edition="P" number="4.0430" /> mahāsatto sabbarattiṃ rañño dhammaṃ desesi, deviyā dohaḷo paṭippassambhi. Mahāsatto aruṇuggamanavelāyameva rājānaṃ pañcasu sīlesu patiṭṭhapetvā appamādena ovaditvā saddhiṃ sumukhena uttarasīhapañjarena nikkhamitvā cittakūṭameva gato.</paragraph>
    <paragraph line="640">Satthā imaṃ dhammadesanaṃ āharitvā ‘‘evaṃ, bhikkhave, pubbepi iminā mamatthāya jīvitaṃ pariccattamevā’’ti vatvā jātakaṃ samodhānesi – ‘‘tadā luddo channo ahosi, rājā sāriputto, devī khemābhikkhunī, haṃsaparisā sākiyagaṇo, sumukho ānando, haṃsarājā pana ahameva ahosi’’nti.</paragraph>
    <centered line="641">Cūḷahaṃsajātakavaṇṇanā chaṭṭhā.</centered>
    <hangnum line="642"></hangnum>
    <paragraph line="643"> [503] 7. Sattigumbajātakavaṇṇanā</paragraph>
    <paragraph line="644"><bold>Migaluddo</bold><pageBreak edition="M" number="4.0432" /><bold>mahārājā</bold>ti idaṃ satthā maddakucchismiṃ migadāye viharanto devadattaṃ ārabbha kathesi. Devadattena hi silāya paviddhāya bhagavato pāde sakalikāya khate balavavedanā uppajji. Tathāgatassa dassanatthāya bahū bhikkhū sannipatiṃsu. Atha bhagavā parisaṃ sannipatitaṃ disvā ‘‘bhikkhave, idaṃ senāsanaṃ atisambādhaṃ, sannipāto mahā bhavissati, maṃ mañcasivikāya maddakucchiṃ nethā’’ti āha. Bhikkhū tathā kariṃsu. Jīvako tathāgatassa pādaṃ phāsukaṃ akāsi. Bhikkhū satthu santike nisinnāva kathaṃ samuṭṭhāpesuṃ ‘‘āvuso, devadatto sayampi pāpo, parisāpissa pāpā, iti so pāpo pāpaparivārova viharatī’’ti. Satthā ‘‘kiṃ kathetha, bhikkhave’’ti pucchitvā ‘‘idaṃ nāmā’’ti vutte ‘‘na, bhikkhave, idāneva, pubbepi devadatto pāpo pāpaparivāroyevā’’ti vatvā atītaṃ āhari.</paragraph>
    <paragraph line="645">Atīte <pageBreak edition="V" number="4.0389" /> uttarapañcālanagare pañcālo nāma rājā rajjaṃ kāresi. Mahāsatto araññāyatane ekasmiṃ sānupabbate simbalivane ekassa suvarañño putto hutvā nibbatti, dve bhātaro ahesuṃ. Tassa pana pabbatassa uparivāte coragāmako ahosi pañcannaṃ corasatānaṃ nivāso, adhovāte assamo pañcannaṃ isisatānaṃ nivāso. Tesaṃ suvapotakānaṃ pakkhanikkhamanakāle vātamaṇḍalikā udapādi. Tāya pahaṭo eko suvapotako coragāmake <pageBreak edition="P" number="4.0431" /> corānaṃ āvudhantare patito, tassa tattha patitattā ‘‘sattigumbo’’tveva nāmaṃ kariṃsu. Eko assame vālukatale pupphantare pati, tassa tattha patitattā ‘‘pupphako’’tveva nāmaṃ kariṃsu. Sattigumbo corānaṃ antare vaḍḍhito, pupphako isīnaṃ.</paragraph>
    <paragraph line="646">Athekadivasaṃ rājā sabbālaṅkārapaṭimaṇḍito rathavaraṃ abhiruhitvā mahantena parivārena migavadhāya nagarato nātidūre supupphitaphalitaṃ ramaṇīyaṃ upagumbavanaṃ gantvā ‘‘yassa passena migo palāyati, tasseva gīvā’’ti vatvā rathā oruyha paṭicchādetvā dinne koṭṭhake dhanuṃ ādāya aṭṭhāsi. Purisehi migānaṃ uṭṭhāpanatthāya vanagumbesu pothiyamānesu eko eṇimigo uṭṭhāya gamanamaggaṃ olokento rañño ṭhitaṭṭhānasseva vivittataṃ <pageBreak edition="M" number="4.0433" /> disvā tadabhimukho pakkhanditvā palāyi. Amaccā ‘‘kassa passena migo palāyito’’ti pucchantā ‘‘rañño passenā’’ti ñatvā raññā saddhiṃ keḷiṃ kariṃsu. Rājā asmimānena tesaṃ keḷiṃ asahanto ‘‘idāni taṃ migaṃ gahessāmī’’ti rathaṃ āruyha ‘‘sīghaṃ pesehī’’ti sārathiṃ āṇāpetvā migena gatamaggaṃ paṭipajji. Rathaṃ vegena gacchantaṃ parisā anubandhituṃ nāsakkhi. Rājā sārathidutiyo yāva majjhanhikā gantvā taṃ migaṃ adisvā nivattanto tassa coragāmassa santike ramaṇīyaṃ kandaraṃ disvā rathā oruyha nhatvā ca pivitvā ca paccuttari. Athassa sārathi rathassa uttarattharaṇaṃ otāretvā sayanaṃ rukkhacchāyāya paññapesi, so tattha nipajji. Sārathipi tassa pāde sambāhanto nisīdi. Rājā antarantarā niddāyati ceva pabujjhati ca.</paragraph>
    <paragraph line="647">Coragāmavāsino corāpi rañño ārakkhaṇatthāya araññameva pavisiṃsu. Coragāmake sattigumbo ceva bhattarandhako patikolambo nāmeko puriso cāti dveva ohīyiṃsu. Tasmiṃ khaṇe sattigumbo gāmakā nikkhamitvā rājānaṃ disvā ‘‘imaṃ niddāyamānameva māretvā ābharaṇāni gahessāmā’’ti cintetvā patikolambassa santikaṃ gantvā taṃ kāraṇaṃ ārocesi. Tamatthaṃ <pageBreak edition="P" number="4.0432" /> pakāsento satthā pañca gāthā abhāsi –</paragraph>
    <hangnum line="648" number="159"></hangnum>
    <gatha1 line="649"> ‘‘Migaluddo <pageBreak edition="V" number="4.0390" /> mahārājā, pañcālānaṃ rathesabho;</gatha1>
    <gathalast line="650">Nikkhanto saha senāya, ogaṇo vanamāgamā.</gathalast>
    <hangnum line="651" number="160"></hangnum>
    <gatha1 line="652"> ‘‘Tatthaddasā araññasmiṃ, takkarānaṃ kuṭiṃ kataṃ;</gatha1>
    <gathalast line="653">Tassā kuṭiyā nikkhamma, suvo luddāni bhāsati.</gathalast>
    <hangnum line="654" number="161"></hangnum>
    <gatha1 line="655"> ‘‘Sampannavāhano poso, yuvā sammaṭṭhakuṇḍalo;</gatha1>
    <gathalast line="656">Sobhati lohituṇhīso, divā sūriyova bhāsati.</gathalast>
    <hangnum line="657" number="162"></hangnum>
    <gatha1 line="658"> ‘‘Majjhanhike sampatike, sutto rājā sasārathi;</gatha1>
    <gathalast line="659">Handassābharaṇaṃ sabbaṃ, gaṇhāma sāhasā mayaṃ.</gathalast>
    <hangnum line="660" number="163"></hangnum>
    <gatha1 line="661"> ‘‘Nisīthepi rahodāni, sutto rājā sasārathi;</gatha1>
    <gathalast line="662">Ādāya vatthaṃ maṇikuṇḍalañca, hantvāna sākhāhi avattharāmā’’ti.</gathalast>
    <paragraph line="663">Tattha <pageBreak edition="M" number="4.0434" /><bold>migaluddo</bold>ti luddo viya migānaṃ gavesanato ‘‘migaluddo’’ti vutto. <bold>Ogaṇo</bold>ti gaṇā ohīno parihīno hutvā. <bold>Takkarānaṃ kuṭiṃ kata</bold>nti so rājā tattha araññe corānaṃ vasanatthāya kataṃ gāmakaṃ addasa. <bold>Tassā</bold>ti tato corakuṭito. <bold>Luddāni bhāsatī</bold>ti patikolambena saddhiṃ dāruṇāni vacanāni katheti. <bold>Sampannavāhano</bold>ti sampannaassavāhano. <bold>Lohituṇhīso</bold>ti rattena uṇhīsapaṭṭena samannāgato. <bold>Sampatike</bold>ti sampati idāni, evarūpe ṭhitamajjhanhikakāleti attho. <bold>Sāhasā</bold>ti sāhasena pasayhākāraṃ katvā gaṇhāmāti vadati. <bold>Nisīthepi rahodānī</bold>ti nisīthepi idānipi raho. Idaṃ vadati – yathā nisīthe aḍḍharattasamaye manussā kilantā sayanti, raho nāma hoti, idāni ṭhitamajjhanhikepi kāle tathevāti. <bold>Hantvānā</bold>ti rājānaṃ māretvā vatthābharaṇānissa gahetvā atha naṃ pāde gahetvā kaḍḍhitvā ekamante sākhāhi paṭicchādemāti.</paragraph>
    <paragraph line="664">Iti so vegena sakiṃ nikkhamati, sakiṃ patikolambassa santikaṃ gacchati. So tassa vacanaṃ sutvā nikkhamitvā olokento rājabhāvaṃ ñatvā bhīto gāthamāha –</paragraph>
    <hangnum line="665" number="164"></hangnum>
    <gatha1 line="666"> ‘‘Kinnu <pageBreak edition="V" number="4.0391" /> ummattarūpova, sattigumba pabhāsasi;</gatha1>
    <gathalast line="667">Durāsadā hi rājāno, aggi pajjalito yathā’’ti.</gathalast>
    <paragraph line="668">Atha naṃ suvo gāthāya ajjhabhāsi –</paragraph>
    <hangnum line="669" number="165"></hangnum>
    <gatha1 line="670"> ‘‘Atha tvaṃ patikolamba, matto thullāni gajjasi;</gatha1>
    <gathalast line="671">Mātari mayha naggāya, kinnu tvaṃ vijigucchase’’ti.</gathalast>
    <paragraph line="672">Tattha <pageBreak edition="P" number="4.0433" /><bold>atha tva</bold>nti nanu tvaṃ. <bold>Matto</bold>ti corānaṃ ucchiṭṭhasuraṃ labhitvā tāya matto hutvā pubbe mahāgajjitāni gajjasi. <bold>Mātarī</bold>ti corajeṭṭhakassa bhariyaṃ sandhāyāha. Sā kira tadā sākhābhaṅgaṃ nivāsetvā carati. <bold>Vijigucchase</bold>ti mama mātari naggāya kinnu tvaṃ idāni corakammaṃ jigucchasi, kātuṃ na icchasīti.</paragraph>
    <paragraph line="673">Rājā pabujjhitvā tassa tena saddhiṃ manussabhāsāya kathentassa vacanaṃ sutvā ‘‘sappaṭibhayaṃ idaṃ ṭhāna’’nti sārathiṃ uṭṭhāpento gāthamāha –</paragraph>
    <hangnum line="674" number="166"></hangnum>
    <gatha1 line="675"> ‘‘Uṭṭhehi <pageBreak edition="M" number="4.0435" /> samma taramāno, rathaṃ yojehi sārathi;</gatha1>
    <gathalast line="676">Sakuṇo me na ruccati, aññaṃ gacchāma assama’’nti.</gathalast>
    <paragraph line="677">Sopi sīghaṃ uṭṭhahitvā rathaṃ yojetvā gāthamāha –</paragraph>
    <hangnum line="678" number="167"></hangnum>
    <gatha1 line="679"> ‘‘Yutto ratho mahārāja, yutto ca balavāhano;</gatha1>
    <gathalast line="680">Adhitiṭṭha mahārāja, aññaṃ gacchāma assama’’nti.</gathalast>
    <paragraph line="681">Tattha <bold>balavāhano</bold>ti balavavāhano, mahāthāmaassasampannoti attho. <bold>Adhitiṭṭhā</bold>ti abhiruha.</paragraph>
    <paragraph line="682">Abhiruḷhamatteyeva ca tasmiṃ sindhavā vātavegena pakkhandiṃsu. Sattigumbo rathaṃ gacchantaṃ disvā saṃvegappatto dve gāthā abhāsi –</paragraph>
    <hangnum line="683" number="168"></hangnum>
    <gatha1 line="684"> ‘‘Ko <pageBreak edition="V" number="4.0392" /> numeva gatā sabbe, ye asmiṃ paricārakā;</gatha1>
    <gathalast line="685">Esa gacchati pañcālo, mutto tesaṃ adassanā.</gathalast>
    <hangnum line="686" number="169"></hangnum>
    <gatha1 line="687"> ‘‘Kodaṇḍakāni gaṇhatha, sattiyo tomarāni ca;</gatha1>
    <gathalast line="688">Esa gacchati pañcālo, mā vo muñcittha jīvata’’nti.</gathalast>
    <paragraph line="689">Tattha <bold>ko nume</bold>ti kuhiṃ nu ime. <bold>Asmi</bold>nti imasmiṃ assame. <bold>Paricārakā</bold>ti corā. <bold>Adassanā</bold>ti etesaṃ corānaṃ adassanena mutto esa gacchatīti, etesaṃ hatthato mutto hutvā esa adassanaṃ gacchatītipi attho. <bold>Kodaṇḍakānī</bold>ti dhanūni. <bold>Jīvata</bold>nti tumhākaṃ jīvantānaṃ mā muñcittha, āvudhahatthā dhāvitvā gaṇhatha nanti.</paragraph>
    <paragraph line="690">Evaṃ tassa viravitvā aparāparaṃ dhāvantasseva rājā isīnaṃ assamaṃ patto. Tasmiṃ khaṇe isayo phalāphalatthāya gatā <pageBreak edition="P" number="4.0434" />. Eko pupphakasuvova assamapade ṭhito hoti. So rājānaṃ disvā paccuggamanaṃ katvā paṭisanthāramakāsi. Tamatthaṃ pakāsento satthā catasso gāthā abhāsi –</paragraph>
    <hangnum line="691" number="170"></hangnum>
    <gatha1 line="692"> ‘‘Athāparo paṭinandittha, suvo lohitatuṇḍako;</gatha1>
    <gatha2 line="693">Svāgataṃ te mahārāja, atho te adurāgataṃ;</gatha2>
    <gathalast line="694">Issarosi anuppatto, yaṃ idhatthi pavedaya.</gathalast>
    <hangnum line="695" number="171"></hangnum>
    <gatha1 line="696"> ‘‘Tiṇḍukāni <pageBreak edition="M" number="4.0436" /> piyālāni, madhuke kāsumāriyo;</gatha1>
    <gathalast line="697">Phalāni khuddakappāni, bhuñja rāja varaṃ varaṃ.</gathalast>
    <hangnum line="698" number="172"></hangnum>
    <gatha1 line="699"> ‘‘Idampi pānīyaṃ sītaṃ, ābhataṃ girigabbharā;</gatha1>
    <gathalast line="700">Tato piva mahārāja, sace tvaṃ abhikaṅkhasi.</gathalast>
    <hangnum line="701" number="173"></hangnum>
    <gatha1 line="702"> ‘‘Araññaṃ uñchāya gatā, ye asmiṃ paricārakā;</gatha1>
    <gathalast line="703">Sayaṃ uṭṭhāya gaṇhavho, hatthā me natthi dātave’’ti.</gathalast>
    <paragraph line="704">Tattha <bold>paṭinanditthā</bold>ti rājānaṃ disvāva tussi. <bold>Lohitatuṇḍako</bold>ti rattatuṇḍo sobhaggappatto <pageBreak edition="V" number="4.0393" />. <bold>Madhuke</bold>ti madhukaphalāni. <bold>Kāsumāriyo</bold>ti evaṃnāmakāni phalāni, kāraphalāni vā. <bold>Tato pivā</bold>ti tato pānīyamāḷato gahetvā pānīyaṃ piva. <bold>Ye asmiṃ paricārakā</bold>ti mahārāja, ye imasmiṃ assame vicaraṇakā isayo, te araññaṃ uñchāya gatā. <bold>Gaṇhavho</bold>ti phalāphalāni gaṇhatha. <bold>Dātave</bold>ti dātuṃ.</paragraph>
    <paragraph line="705">Rājā tassa paṭisanthāre pasīditvā gāthādvayamāha –</paragraph>
    <hangnum line="706" number="174"></hangnum>
    <gatha1 line="707"> ‘‘Bhaddako vatayaṃ pakkhī, dijo paramadhammiko;</gatha1>
    <gathalast line="708">Atheso itaro pakkhī, suvo luddāni bhāsati.</gathalast>
    <hangnum line="709" number="175"></hangnum>
    <gatha1 line="710"> ‘‘‘Etaṃ hanatha bandhatha, mā vo muñcittha jīvataṃ’;</gatha1>
    <gathalast line="711">Iccevaṃ vilapantassa, sotthiṃ pattosmi assama’’nti.</gathalast>
    <paragraph line="712">Tattha <bold>itaro</bold>ti corakuṭiyaṃ suvako. <bold>Icceva</bold>nti ahaṃ pana tassa evaṃ vilapantasseva imaṃ assamaṃ sotthinā patto.</paragraph>
    <paragraph line="713">Rañño kathaṃ sutvā pupphako dve gāthā abhāsi –</paragraph>
    <hangnum line="714" number="176"></hangnum>
    <gatha1 line="715"> ‘‘Bhātarosma mahārāja, sodariyā ekamātukā;</gatha1>
    <gathalast line="716">Ekarukkhasmiṃ saṃvaḍḍhā, nānākhettagatā ubho.</gathalast>
    <hangnum line="717" number="177"></hangnum>
    <gatha1 line="718"> ‘‘Sattigumbo ca corānaṃ, ahañca isinaṃ idha;</gatha1>
    <gathalast line="719">Asataṃ so, sataṃ ahaṃ, tena dhammena no vinā’’ti.</gathalast>
    <paragraph line="720">Tattha <pageBreak edition="P" number="4.0435" /><bold>bhātarosmā</bold>ti mahārāja, so ca ahañca ubho bhātaro homa. <bold>Corāna</bold>nti so corānaṃ santike saṃvaḍḍho, ahaṃ isīnaṃ santike <pageBreak edition="M" number="4.0437" />. <bold>Asataṃ so, sataṃ aha</bold>nti so asādhūnaṃ dussīlānaṃ santikaṃ upagato, ahaṃ sādhūnaṃ sīlavantānaṃ. <bold>Tena dhammena no vinā</bold>ti mahārāja, taṃ sattigumbaṃ corā coradhammena corakiriyāya vinesuṃ, maṃ isayo isidhammena isisīlācārena, tasmā sopi tena coradhammena no vinā hoti, ahampi isidhammena no vinā homīti.</paragraph>
    <paragraph line="721">Idāni <pageBreak edition="V" number="4.0394" /> taṃ dhammaṃ vibhajanto gāthādvayamāha –</paragraph>
    <hangnum line="722" number="178"></hangnum>
    <gatha1 line="723"> ‘‘Tattha vadho ca bandho ca, nikatī vañcanāni ca;</gatha1>
    <gathalast line="724">Ālopā sāhasākārā, tāni so tattha sikkhati.</gathalast>
    <hangnum line="725" number="179"></hangnum>
    <gatha1 line="726"> ‘‘Idha saccañca dhammo ca, ahiṃsā saṃyamo damo;</gatha1>
    <gathalast line="727">Āsanūdakadāyīnaṃ, aṅke vaddhosmi bhāradhā’’ti.</gathalast>
    <paragraph line="728">Tattha <bold>nikatī</bold>ti patirūpakena vañcanā. <bold>Vañcanānī</bold>ti ujukavañcanāneva. <bold>Ālopā</bold>ti divā gāmaghātā. <bold>Sāhasākārā</bold>ti gehaṃ pavisitvā maraṇena tajjetvā sāhasikakammakaraṇāni. <bold>Sacca</bold>nti sabhāvo. <bold>Dhammo</bold>ti sucaritadhammo. <bold>Ahiṃsā</bold>ti mettāpubbabhāgo. <bold>Saṃyamo</bold>ti sīlasaṃyamo. <bold>Damo</bold>ti indriyadamanaṃ. <bold>Āsanūdakadāyīna</bold>nti abbhāgatānaṃ āsanañca udakañca dānasīlānaṃ. <bold>Bhāradhā</bold>ti rājānaṃ ālapati.</paragraph>
    <paragraph line="729">Idāni rañño dhammaṃ desento imā gāthā abhāsi –</paragraph>
    <hangnum line="730" number="180"></hangnum>
    <gatha1 line="731"> ‘‘Yaṃ yañhi rāja bhajati, santaṃ vā yadi vā asaṃ;</gatha1>
    <gathalast line="732">Sīlavantaṃ visīlaṃ vā, vasaṃ tasseva gacchati.</gathalast>
    <hangnum line="733" number="181"></hangnum>
    <gatha1 line="734"> ‘‘Yādisaṃ kurute mittaṃ, yādisaṃ cūpasevati;</gatha1>
    <gathalast line="735">Sopi tādisako hoti, sahavāso hi tādiso.</gathalast>
    <hangnum line="736" number="182"></hangnum>
    <gatha1 line="737"> ‘‘Sevamāno sevamānaṃ, samphuṭṭho samphusaṃ paraṃ;</gatha1>
    <gatha2 line="738">Saro diddho kalāpaṃva, alittamupalimpati;</gatha2>
    <gathalast line="739">Upalepabhayā dhīro, neva pāpasakhā siyā.</gathalast>
    <hangnum line="740" number="183"></hangnum>
    <gatha1 line="741"> ‘‘Pūtimacchaṃ kusaggena, yo naro upanayhati;</gatha1>
    <gathalast line="742">Kusāpi pūti vāyanti, evaṃ bālūpasevanā.</gathalast>
    <hangnum line="743" number="184"></hangnum>
    <gatha1 line="744"> ‘‘Tagarañca <pageBreak edition="V" number="4.0395" /><pageBreak edition="P" number="4.0436" /><pageBreak edition="M" number="4.0438" /> palāsena, yo naro upanayhati;</gatha1>
    <gathalast line="745">Pattāpi surabhi vāyanti, evaṃ dhīrūpasevanā.</gathalast>
    <hangnum line="746" number="185"></hangnum>
    <gatha1 line="747"> ‘‘Tasmā pattapuṭasseva, ñatvā sampākamattano;</gatha1>
    <gatha2 line="748">Asante nopaseveyya, sante seveyya paṇḍito;</gatha2>
    <gathalast line="749">Asanto nirayaṃ nenti, santo pāpenti suggati’’nti.</gathalast>
    <paragraph line="750">Tattha <bold>santaṃ vā yadi vā asa</bold>nti sappurisaṃ vā asappurisaṃ vā. <bold>Sevamāno sevamāna</bold>nti seviyamāno ācariyo sevamānaṃ antevāsikaṃ. <bold>Samphuṭṭho</bold>ti antevāsinā vā phuṭṭho ācariyo. <bold>Samphusaṃ para</bold>nti paraṃ ācariyaṃ samphusanto antevāsī vā. <bold>Alitta</bold>nti taṃ antevāsikaṃ pāpadhammena alittaṃ so ācariyo visadiddho saro sesaṃ sarakalāpaṃ viya limpati. <bold>Evaṃ bālūpasevanā</bold>ti bālūpasevī hi pūtimacchaṃ upanayhanakusaggaṃ viya hoti, pāpakammaṃ akarontopi avaṇṇaṃ akittiṃ labhati. <bold>Dhīrūpasevanā</bold>ti dhīrūpasevī puggalo tagarādigandhajātipaliveṭhanapattaṃ viya hoti, paṇḍito bhavituṃ asakkontopi kalyāṇamittasevī guṇakittiṃ labhati. <bold>Pattapuṭassevā</bold>ti duggandhasugandhapaliveṭhanapaṇṇasseva. <bold>Sampākamattano</bold>ti kalyāṇamittasaṃsaggavasena attano paripākaṃ paribhāvanaṃ ñatvāti attho. <bold>Pāpenti suggati</bold>nti santo sammādiṭṭhikā attānaṃ nissite satte saggameva pāpentīti desanaṃ yathānusandhimeva pāpesi.</paragraph>
    <paragraph line="751">Rājā tassa dhammakathāya pasīdi, isigaṇopi āgato. Rājā isayo vanditvā ‘‘bhante, maṃ anukampamānā mama vasanaṭṭhāne vasathā’’ti vatvā tesaṃ paṭiññaṃ gahetvā nagaraṃ gantvā suvānaṃ abhayaṃ adāsi. Isayopi tattha agamaṃsu. Rājā isigaṇaṃ uyyāne vasāpento yāvajīvaṃ upaṭṭhahitvā saggapuraṃ pūresi. Athassa puttopi chattaṃ ussāpento isigaṇaṃ paṭijaggiyevāti tasmiṃ kulaparivaṭṭe satta rājāno isigaṇassa dānaṃ pavattayiṃsu. Mahāsatto araññe vasantoyeva yathākammaṃ gato.</paragraph>
    <paragraph line="752">Satthā <pageBreak edition="M" number="4.0439" /> imaṃ dhammadesanaṃ āharitvā ‘‘evaṃ, bhikkhave, pubbepi devadatto pāpo pāpaparivāroyevā’’ti vatvā jātakaṃ samodhānesi – ‘‘tadā sattigumbo devadatto ahosi, corā devadattaparisā <pageBreak edition="P" number="4.0437" />, rājā ānando, isigaṇā buddhaparisā, pupphakasuvo pana ahameva ahosi’’nti.</paragraph>
    <centered line="753">Sattigumbajātakavaṇṇanā sattamā.</centered>
    <hangnum line="754"></hangnum>
    <paragraph line="755"> [504] 8. Bhallātiyajātakavaṇṇanā</paragraph>
    <paragraph line="756"><bold>Bhallātiyo</bold><pageBreak edition="V" number="4.0396" /><bold>nāma ahosi rājā</bold>ti idaṃ satthā jetavane viharanto mallikaṃ deviṃ ārabbha kathesi. Tassā kira ekadivasaṃ raññā saddhiṃ sayanaṃ nissāya kalaho ahosi. Rājā kujjhitvā naṃ na olokesi. Sā cintesi ‘‘nanu tathāgato rañño mayi kuddhabhāvaṃ na jānātī’’ti. Satthā taṃ kāraṇaṃ ñatvā punadivase bhikkhusaṅghaparivuto sāvatthiṃ piṇḍāya pavisitvā rañño gehadvāraṃ gato. Rājā paccuggantvā pattaṃ gahetvā satthāraṃ pāsādaṃ āropetvā paṭipāṭiyā bhikkhusaṅghaṃ nisīdāpetvā dakkhiṇodakaṃ datvā paṇītenāhārena parivisitvā bhattakiccāvasāne ekamantaṃ nisīdi. Satthā ‘‘kiṃ nu kho, mahārāja, mallikā na paññāyatī’’ti pucchitvā ‘‘attano sukhamadamattatāyā’’ti vutte ‘‘nanu, mahārāja, tvaṃ pubbe kinnarayoniyaṃ nibbattitvā ekarattiṃ kinnariyā vinā hutvā satta vassasatāni paridevamāno vicarī’’ti vatvā tena yācito atītaṃ āhari.</paragraph>
    <paragraph line="757">Atīte bārāṇasiyaṃ bhallātiyo nāma rājā rajjaṃ kārento ‘‘aṅgārapakkamigamaṃsaṃ khādissāmī’’ti rajjaṃ amaccānaṃ niyyādetvā sannaddhapañcāvudho susikkhitakoleyyakasuṇakhagaṇaparivuto nagarā nikkhamitvā himavantaṃ pavisitvā anugaṅgaṃ gantvā upari abhiruhituṃ asakkonto ekaṃ gaṅgaṃ otiṇṇanadiṃ disvā tadanusārena gacchanto migasūkarādayo vadhitvā aṅgārapakkamaṃsaṃ khādanto uccaṭṭhānaṃ abhiruhi. Tattha ramaṇīyā nadikā paripuṇṇakāle thanapamāṇodakā hutvā sandati, aññadā jaṇṇukapamāṇodakā hoti. Tattha nānappakārakā macchakacchapā vicaranti. Udakapariyante <pageBreak edition="M" number="4.0440" /> rajatapaṭṭavaṇṇavālukā ubhosu tīresu nānāpupphaphalabharitavinamitā rukkhā pupphaphalarasamattehi nānāvihaṅgamabhamaragaṇehi samparikiṇṇā vividhamigasaṅghanisevitā sītacchāyā. Evaṃ ramaṇīyāya hemavatanadiyā tīre dve <pageBreak edition="P" number="4.0438" /> kinnarā aññamaññaṃ āliṅgitvā paricumbitvā nānappakārehi paridevantā rodanti.</paragraph>
    <paragraph line="758">Rājā tassā nadiyā tīrena gandhamādanaṃ abhiruhanto te kinnare disvā ‘‘kiṃ nu kho ete evaṃ paridevanti, pucchissāmi ne’’ti cintetvā sunakhe oloketvā accharaṃ pahari. Susikkhitakoleyyakasunakhā tāya saññāya gumbaṃ pavisitvā urena nipajjiṃsu. So tesaṃ paṭisallīnabhāvaṃ ñatvā dhanukalāpañceva sesāvudhāni ca rukkhaṃ nissāya ṭhapetvā padasaddaṃ akaronto saṇikaṃ tesaṃ santikaṃ gantvā ‘‘kiṃkāraṇā tumhe rodathā’’ti kinnare pucchi. Tamatthaṃ pakāsento satthā tisso gāthā abhāsi –</paragraph>
    <hangnum line="759" number="186"></hangnum>
    <gatha1 line="760"> ‘‘Bhallātiyo <pageBreak edition="V" number="4.0397" /> nāma ahosi rājā, raṭṭhaṃ pahāya migavaṃ acāri so;</gatha1>
    <gathalast line="761">Agamā girivaraṃ gandhamādanaṃ, supupphitaṃ kimpurisānuciṇṇaṃ.</gathalast>
    <hangnum line="762" number="187"></hangnum>
    <gatha1 line="763"> ‘‘Sāḷūrasaṅghañca nisedhayitvā, dhanuṃ kalāpañca so nikkhipitvā;</gatha1>
    <gathalast line="764">Upāgami vacanaṃ vattukāmo, yatthaṭṭhitā kimpurisā ahesuṃ.</gathalast>
    <hangnum line="765" number="188"></hangnum>
    <gatha1 line="766"> ‘‘Himaccaye hemavatāya tīre, kimidhaṭṭhitā mantayavho abhiṇhaṃ;</gatha1>
    <gathalast line="767">Pucchāmi vo mānusadehavaṇṇe, kathaṃ vo jānanti manussaloke’’ti.</gathalast>
    <paragraph line="768">Tattha <bold>sāḷūrasaṅgha</bold>nti sunakhagaṇaṃ. <bold>Himaccaye</bold>ti catunnaṃ hemantamāsānaṃ atikkame. <bold>Hemavatāyā</bold>ti imissā hemavatāya nadiyā tīre.</paragraph>
    <paragraph line="769">Rañño <pageBreak edition="M" number="4.0441" /> vacanaṃ sutvā kinnaro tuṇhī ahosi, kinnarī pana raññā saddhiṃ sallapi –</paragraph>
    <hangnum line="770" number="189"></hangnum>
    <gatha1 line="771"> ‘‘Mallaṃ giriṃ paṇḍarakaṃ tikūṭaṃ, sītodakā anuvicarāma najjo;</gatha1>
    <gathalast line="772">Migā <pageBreak edition="P" number="4.0439" /> manussāva nibhāsavaṇṇā, jānanti no kimpurisāti luddā’’ti.</gathalast>
    <paragraph line="773">Tattha <bold>mallaṃ giri</bold>nti samma luddaka, mayaṃ imaṃ mallagiriñca paṇḍarakañca tikūṭañca imā ca najjo anuvicarāma. ‘‘Mālāgiri’’ntipi pāṭho. <bold>Nibhāsavaṇṇā</bold>ti nibhāsamānavaṇṇā, dissamānasarīrāti attho.</paragraph>
    <paragraph line="774">Tato rājā tisso gāthā abhāsi –</paragraph>
    <hangnum line="775" number="190"></hangnum>
    <gatha1 line="776"> ‘‘Sukiccharūpaṃ paridevayavho, āliṅgito cāsi piyo piyāya;</gatha1>
    <gathalast line="777">Pucchāmi vo mānusadehavaṇṇe, kimidha vane rodatha appatītā.</gathalast>
    <hangnum line="778" number="191"></hangnum>
    <gatha1 line="779"> ‘‘Sukiccharūpaṃ paridevayavho, āliṅgito cāsi piyo piyāya;</gatha1>
    <gathalast line="780">Pucchāmi vo mānusadehavaṇṇe, kimidha vane vilapatha appatītā.</gathalast>
    <hangnum line="781" number="192"></hangnum>
    <gatha1 line="782"> ‘‘Sukiccharūpaṃ <pageBreak edition="V" number="4.0398" /> paridevayavho, āliṅgito cāsi piyo piyāya;</gatha1>
    <gathalast line="783">Pucchāmi vo mānusadehavaṇṇe, kimidha vane socatha appatītā’’ti.</gathalast>
    <paragraph line="784">Tattha <bold>sukiccharūpa</bold>nti suṭṭhu dukkhappattā viya hutvā. <bold>Āliṅgito cāsi piyo piyāyā</bold>ti tayā piyāya tava piyo āliṅgito ca āsi. ‘‘Āliṅgiyo cāsī’’tipi pāṭho, ayamevattho. <bold>Kimidha vane</bold>ti kiṃkāraṇā idha vane antarantarā āliṅgitvā paricumbitvā piyakathaṃ kathetvā puna appatītā rodathāti.</paragraph>
    <paragraph line="785">Tato <pageBreak edition="M" number="4.0442" /> parā ubhinnampi ālāpasallāpagāthā honti –</paragraph>
    <hangnum line="786" number="193"></hangnum>
    <gatha1 line="787"> ‘‘Mayekarattaṃ vippavasimha ludda, akāmakā aññamaññaṃ sarantā;</gatha1>
    <gathalast line="788">Tamekarattaṃ anutappamānā, socāma ‘sā ratti punaṃ na hossati’.</gathalast>
    <hangnum line="789" number="194"></hangnum>
    <gatha1 line="790"> ‘‘Yamekarattaṃ anutappathetaṃ, dhanaṃva naṭṭhaṃ pitaraṃva petaṃ;</gatha1>
    <gathalast line="791">Pucchāmi <pageBreak edition="P" number="4.0440" /> vo mānusadehavaṇṇe, kathaṃ vinā vāsamakappayittha.</gathalast>
    <hangnum line="792" number="195"></hangnum>
    <gatha1 line="793"> ‘‘Yamimaṃ nadiṃ passasi sīghasotaṃ, nānādumacchādanaṃ selakūlaṃ;</gatha1>
    <gathalast line="794">Taṃ me piyo uttari vassakāle, mamañca maññaṃ anubandhatīti.</gathalast>
    <hangnum line="795" number="196"></hangnum>
    <gatha1 line="796"> ‘‘Ahañca aṅkolakamocināmi, atimuttakaṃ sattaliyothikañca;</gatha1>
    <gathalast line="797">‘Piyo ca me hehiti mālabhārī, ahañca naṃ mālinī ajjhupessaṃ’.</gathalast>
    <hangnum line="798" number="197"></hangnum>
    <gatha1 line="799"> ‘‘Ahañcidaṃ kuravakamocināmi, uddālakā pāṭalisindhuvārakā;</gatha1>
    <gathalast line="800">‘Piyo ca me hehiti mālabhārī, ahañca naṃ mālinī ajjhupessaṃ’.</gathalast>
    <hangnum line="801" number="198"></hangnum>
    <gatha1 line="802"> ‘‘Ahañca sālassa supupphitassa, oceyya pupphāni karomi mālaṃ;</gatha1>
    <gathalast line="803">‘Piyo ca me hehiti mālabhārī, ahañca naṃ mālinī ajjhupessaṃ’.</gathalast>
    <hangnum line="804" number="199"></hangnum>
    <gatha1 line="805"> ‘‘Ahañca sālassa supupphitassa, oceyya pupphāni karomi bhāraṃ;</gatha1>
    <gathalast line="806">Idañca no hehiti santharatthaṃ, yatthajjimaṃ viharissāma rattiṃ.</gathalast>
    <hangnum line="807" number="200"></hangnum>
    <gatha1 line="808"> ‘‘Ahañca <pageBreak edition="V" number="4.0399" /><pageBreak edition="M" number="4.0443" /> kho agaḷuṃ candanañca, silāya piṃsāmi pamattarūpā;</gatha1>
    <gathalast line="809">‘Piyo ca me hehiti rositaṅgo, ahañca naṃ rositā ajjhupessaṃ’.</gathalast>
    <hangnum line="810" number="201"></hangnum>
    <gatha1 line="811"> ‘‘Athāgamā salilaṃ sīghasotaṃ, nudaṃ sāle salaḷe kaṇṇikāre;</gatha1>
    <gathalast line="812">Āpūratha <pageBreak edition="P" number="4.0441" /> tena muhuttakena, sāyaṃ nadī āsi mayā suduttarā.</gathalast>
    <hangnum line="813" number="202"></hangnum>
    <gatha1 line="814"> ‘‘Ubhosu tīresu mayaṃ tadā ṭhitā, sampassantā ubhayo aññamaññaṃ;</gatha1>
    <gathalast line="815">Sakimpi rodāma sakiṃ hasāma, kicchena no āgamā saṃvarī sā.</gathalast>
    <hangnum line="816" number="203"></hangnum>
    <gatha1 line="817"> ‘‘Pātova kho uggate sūriyamhi, catukkaṃ nadiṃ uttariyāna ludda;</gatha1>
    <gathalast line="818">Āliṅgiyā aññamaññaṃ mayaṃ ubho, sakimpi rodāma sakiṃ hasāma.</gathalast>
    <hangnum line="819" number="204"></hangnum>
    <gatha1 line="820"> ‘‘Tīhūnakaṃ satta satāni ludda, yamidha mayaṃ vippavasimha pubbe;</gatha1>
    <gathalast line="821">Vassekimaṃ jīvitaṃ bhūmipāla, ko nīdha kantāya vinā vaseyya.</gathalast>
    <hangnum line="822" number="205"></hangnum>
    <gatha1 line="823"> ‘‘Āyuñca vo kīvatako nu samma, sacepi jānātha vadetha āyuṃ;</gatha1>
    <gathalast line="824">Anussavā vuḍḍhato āgamā vā, akkhātha metaṃ avikampamānā.</gathalast>
    <hangnum line="825" number="206"></hangnum>
    <gatha1 line="826"> ‘‘Āyuñca no vassasahassaṃ ludda, na cantarā pāpako atthi rogo;</gatha1>
    <gathalast line="827">Appañca dukkhaṃ sukhameva bhiyyo, avītarāgā vijahāma jīvita’’nti.</gathalast>
    <paragraph line="828">Tattha <pageBreak edition="M" number="4.0444" /><bold>mayekaratta</bold>nti mayaṃ ekarattaṃ. <bold>Vippavasimhā</bold>ti vippayuttā hutvā vasimha. <bold>Anutappamānā</bold>ti ‘‘anicchamānānaṃ no ekaratto atīto’’ti taṃ ekarattaṃ anucintayamānā. <bold>Punaṃ na hessatī</bold>ti puna na bhavissati nāgamissatīti socāma. <bold>Dhanaṃva naṭṭhaṃ pitaraṃva peta</bold>nti dhanaṃ vā naṭṭhaṃ pitaraṃ vā mātaraṃ vāpetaṃ kālakataṃ kiṃ nu kho tumhe cintayamānā kena kāraṇena taṃ ekarattaṃ vinā vāsaṃ akappayittha, idaṃ me ācikkhathāti pucchati. <bold>Yamima</bold>nti yaṃ imaṃ. <bold>Selakūla</bold>nti dvinnaṃ selānaṃ antare sandamānaṃ. <bold>Vassakāle</bold>ti ekassa meghassa uṭṭhāya vassanakāle <pageBreak edition="P" number="4.0442" />. Amhākañhi imasmiṃ vanasaṇḍe rativasena carantānaṃ eko megho uṭṭhahi. Atha me piyasāmiko kinnaromaṃ ‘‘pacchato āgacchatī’’ti maññamāno etaṃ nadiṃ uttarīti āha.</paragraph>
    <paragraph line="829"><bold>Ahañcā</bold>ti <pageBreak edition="V" number="4.0400" /> ahaṃ panetassa paratīraṃ gatabhāvaṃ ajānantī supupphitāni aṅkolakādīni pupphāni ocināmi. Tattha <bold>sattaliyothikañcā</bold>ti kundālapupphañca suvaṇṇayothikañca ocinantī pana ‘‘piyo ca me mālabhārī bhavissati, ahañca naṃ mālinī hutvā ajjhupessa’’nti iminā kāraṇena ocināmi. <bold>Uddālakā pāṭalisindhuvārakā</bold>ti tepi mayā ocitāyevāti vadati. <bold>Oceyyā</bold>ti ocinitvā. <bold>Agaḷuṃ candanañcā</bold>ti kāḷāgaḷuñca rattacandanañca. <bold>Rositaṅgo</bold>ti vilittasarīro. <bold>Rositā</bold>ti vilittā hutvā. <bold>Ajjhupessa</bold>nti sayane upagamissāmi. <bold>Nudaṃ sāle salaḷe kaṇṇikāre</bold>ti etāni mayā ocinitvā tīre ṭhapitāni pupphāni nudantaṃ harantaṃ. <bold>Suduttarā</bold>ti tassā hi orimatīre ṭhitakāleyeva nadiyā udakaṃ āgataṃ, taṅkhaṇaññeva sūriyo atthaṅgato, vijjulatā niccharanti, kinnarā nāma udakabhīrukā honti, iti sā otarituṃ na visahi. Tenāha <bold>‘‘sāyaṃ nadī āsi mayā suduttarā’’</bold>ti.</paragraph>
    <paragraph line="830"><bold>Sampassantā</bold>ti vijjulatāniccharaṇakāle passantā. <bold>Rodāmā</bold>ti andhakārakāle apassantā rodāma, vijjulatāniccharaṇakāle passantā hasāma. <bold>Saṃvarī</bold>ti ratti. <bold>Catukka</bold>nti tucchaṃ. <bold>Uttariyānā</bold>ti uttaritvā. <bold>Tīhūnaka</bold>nti tīhi ūnāni satta vassasatāni. <bold>Yamidha maya</bold>nti yaṃ kālaṃ idha mayaṃ vippavasimha, so ito tīhi ūnakāni satta vassasatāni hontīti vadati. <bold>Vassekima</bold>nti vassaṃ ekaṃ imaṃ, tumhākaṃ ekameva vassasataṃ imaṃ jīvitanti vadati. <bold>Ko nīdhā</bold>ti evaṃ parittake jīvite ko <pageBreak edition="M" number="4.0445" /> nu idha kantāya vinā bhaveyya, ayuttaṃ tava piyabhariyāya vinā bhavitunti dīpeti.</paragraph>
    <paragraph line="831"><bold>Kīvatako nū</bold>ti rājā kinnariyā vacanaṃ sutvā ‘‘imesaṃ āyuppamāṇaṃ pucchissāmī’’ti cintetvā ‘‘tumhākaṃ kittako āyū’’ti pucchati. <bold>Anussavā</bold>ti sace vo kassaci vadantassa vā sutaṃ, mātāpitūnaṃ vā vuḍḍhānaṃ mahallakānaṃ santikā āgamo atthi, atha me tato anussavā vuḍḍhato āgamā vā etaṃ avikampamānā akkhātha. <bold>Na cantarā</bold>ti amhākaṃ vassasahassaṃ āyu, antarā ca no pāpako jīvitantarāyakaro rogopi natthi. <bold>Avītarāgā</bold>ti aññamaññaṃ avigatapemāva hutvā.</paragraph>
    <paragraph line="832">Taṃ sutvā rājā ‘‘ime hi nāma tiracchānagatā hutvā ekarattiṃ vippayogena satta vassasatāni rodantā vicaranti, ahaṃ pana tiyojanasatike rajje mahāsampattiṃ pahāya araññe vicarāmi, aho akiccakārimhī’’ti tatova nivatto bārāṇasiṃ gantvā ‘‘kiṃ te, mahārāja, himavante <pageBreak edition="V" number="4.0401" /> acchariyaṃ diṭṭha’’nti amaccehi <pageBreak edition="P" number="4.0443" /> puṭṭho sabbaṃ ārocetvā tato paṭṭhāya dānāni dadanto bhoge bhuñji. Tamatthaṃ pakāsento satthā –</paragraph>
    <hangnum line="833" number="207"></hangnum>
    <gatha1 line="834"> ‘‘Idañca sutvāna amānusānaṃ, bhallātiyo ittaraṃ jīvitanti;</gatha1>
    <gathalast line="835">Nivattatha na migavaṃ acari, adāsi dānāni abhuñji bhoge’’ti. –</gathalast>
    <unindented line="836">Imaṃ gāthaṃ vatvā puna ovadanto dve gāthā abhāsi –</unindented>
    <hangnum line="837" number="208"></hangnum>
    <gatha1 line="838"> ‘‘Idañca sutvāna amānusānaṃ, sammodatha mā kalahaṃ akattha;</gatha1>
    <gathalast line="839">Mā vo tapī attakammāparādho, yathāpi te kimpurisekarattaṃ.</gathalast>
    <hangnum line="840" number="209"></hangnum>
    <gatha1 line="841"> ‘‘Idañca sutvāna amānusānaṃ, sammodatha mā vivādaṃ akattha;</gatha1>
    <gathalast line="842">Mā vo tapī attakammāparādho, yathāpi te kimpurisekaratta’’nti.</gathalast>
    <paragraph line="843">Tattha <pageBreak edition="M" number="4.0446" /><bold>amānusāna</bold>nti kinnarānaṃ. <bold>Attakammāparādho</bold>ti attano kammadoso. <bold>Kimpurisekaratta</bold>nti yathā te kimpurise ekarattiṃ kato attano kammadoso tapi, tathā tumhepi mā tapīti attho.</paragraph>
    <paragraph line="844">Mallikā devī tathāgatassa dhammadesanaṃ sutvā uṭṭhāyāsanā añjaliṃ paggayha dasabalassa thutiṃ karontī osānagāthamāha –</paragraph>
    <hangnum line="845" number="210"></hangnum>
    <gatha1 line="846"> ‘‘Vividhaṃ adhimanā suṇomahaṃ, vacanapathaṃ tava atthasaṃhitaṃ;</gatha1>
    <gathalast line="847">Muñcaṃ giraṃ nudaseva me daraṃ, samaṇa sukhāvaha jīva me cira’’nti.</gathalast>
    <paragraph line="848">Tattha <bold>vividhaṃ adhimanā suṇomaha</bold>nti bhante, tumhehi vividhehi nānākāraṇehi alaṅkaritvā desitaṃ dhammadesanaṃ ahaṃ adhimanā pasannacittā hutvā suṇomi. <bold>Vacanapatha</bold>nti taṃ tumhehi vuttaṃ vividhavacanaṃ. <bold>Muñcaṃ giraṃ nudaseva me dara</bold>nti kaṇṇasukhaṃ madhuraṃ giraṃ muñcanto mama hadaye sokadarathaṃ nudasiyeva harasiyeva. <bold>Samaṇa</bold><pageBreak edition="P" number="4.0444" /><bold>sukhāvaha jīva me cira</bold>nti bhante buddhasamaṇa, dibbamānusalokiyalokuttarasukhāvaha mama sāmi dhammarāja, ciraṃ jīvāti.</paragraph>
    <paragraph line="849">Kosalarājā <pageBreak edition="V" number="4.0402" /> tato paṭṭhāya tāya saddhiṃ samaggavāsaṃ vasi.</paragraph>
    <paragraph line="850">Satthā imaṃ dhammadesanaṃ āharitvā jātakaṃ samodhānesi – ‘‘tadā kinnaro kosalarājā ahosi, kinnarī mallikā devī, bhallātiyarājā ahameva ahosi’’nti.</paragraph>
    <centered line="851">Bhallātiyajātakavaṇṇanā aṭṭhamā.</centered>
    <hangnum line="852"></hangnum>
    <paragraph line="853"> [505] 9. Somanassajātakavaṇṇanā</paragraph>
    <paragraph line="854"><bold>Ko taṃ hiṃsati heṭhetī</bold>ti idaṃ satthā jetavane viharanto devadattassa vadhāya parisakkanaṃ ārabbha kathesi. Tadā hi satthā ‘‘na, bhikkhave, idāneva, pubbepesa mama vadhāya parisakkiyevā’’ti vatvā atītaṃ āhari.</paragraph>
    <paragraph line="855">Atīte <pageBreak edition="M" number="4.0447" /> kururaṭṭhe uttarapañcālanagare reṇu nāma rājā rajjaṃ kāresi. Tadā mahārakkhito nāma tāpaso pañcasatatāpasaparivāro himavante ciraṃ vasitvā loṇambilasevanatthāya cārikaṃ caranto uttarapañcālanagaraṃ patvā rājuyyāne vasitvā sapariso piṇḍāya caranto rājadvāraṃ pāpuṇi. Rājā isigaṇaṃ disvā iriyāpathe pasanno alaṅkatamahātale nisīdāpetvā paṇītenāhārena parivisitvā ‘‘bhante, imaṃ vassārattaṃ mama uyyāneyeva vasathā’’ti vatvā tehi saddhiṃ uyyānaṃ gantvā vasanaṭṭhānāni kāretvā pabbajitaparikkhāre datvā vanditvā nikkhami. Tato paṭṭhāya sabbepi te rājanivesane bhuñjanti. Rājā pana aputtako puttaṃ pattheti, puttā nuppajjanti. Vassārattaccayena mahārakkhito ‘‘idāni himavanto ramaṇīyo, tattheva gamissāmā’’ti rājānaṃ āpucchitvā raññā katasakkārasammāno nikkhamitvā antarāmagge majjhanhikasamaye maggā okkamma ekassa sandacchāyassa rukkhassa heṭṭhā taruṇatiṇapiṭṭhe saparivāro nisīdi.</paragraph>
    <paragraph line="856">Tāpasā kathaṃ samuṭṭhāpesuṃ ‘‘rājagehe vaṃsānurakkhito putto natthi, sādhu vatassa sace rājā puttaṃ labheyya, paveṇi ghaṭīyethā’’ti. Mahārakkhito tesaṃ kathaṃ sutvā ‘‘bhavissati nu kho rañño <pageBreak edition="P" number="4.0445" /> putto, udāhu no’’ti upadhārento ‘‘bhavissatī’’ti ñatvā evamāha ‘‘mā bhonto cintayittha, ajja paccūsakāle eko devaputto cavitvā rañño aggamahesiyā kucchimhi paṭisandhiṃ gaṇhissatī’’ti. Taṃ sutvā eko kuṭajaṭilo ‘‘idāni rājakulūpako bhavissāmī’’ti <pageBreak edition="V" number="4.0403" /> cintetvā tāpasānaṃ gamanakāle gilānālayaṃ katvā nipajjitvā ‘‘ehi gacchāmā’’ti vutto ‘‘na sakkomī’’ti āha. Mahārakkhito tassa nipannakāraṇaṃ ñatvā ‘‘yadā sakkosi, tadā āgaccheyyāsī’’ti vatvā isigaṇaṃ ādāya himavantameva gato. Kuhakopi nivattitvā vegenāgantvā rājadvāre ṭhatvā ‘‘mahārakkhitassa upaṭṭhākatāpaso āgato’’ti rañño ārocāpetvā raññā vegena pakkosāpito pāsādaṃ abhiruyha paññattāsane nisīdi. Rājā kuhakaṃ tāpasaṃ vanditvā ekamantaṃ nisinno isīnaṃ ārogyaṃ pucchitvā ‘‘bhante, atikhippaṃ nivattittha, vegena kenatthenāgatatthā’’ti āha. ‘‘Āma, mahārāja, isigaṇo sukhanisinno ‘sādhu vatassa, sace rañño paveṇipālako putto uppajjeyyā’ti kathaṃ samuṭṭhāpesi. Ahaṃ kathaṃ <pageBreak edition="M" number="4.0448" /> sutvā ‘‘bhavissati nu kho rañño putto, udāhu no’’ti dibbacakkhunā olokento ‘‘mahiddhiko devaputto cavitvā aggamahesiyā sudhammāya kucchimhi nibbattissatī’’ti disvā ‘‘ajānantā gabbhaṃ nāseyyuṃ, ācikkhissāmi nesa’’nti tumhākaṃ kathanatthāya āgato. Kathitaṃ te mayā, gacchāmahaṃ, mahārājāti. Rājā ‘‘bhante, na sakkā gantu’’nti haṭṭhatuṭṭho pasannacitto kuhakatāpasaṃ uyyānaṃ netvā vasanaṭṭhānaṃ saṃvidahitvā adāsi. So tato paṭṭhāya rājakule bhuñjanto vasati, ‘‘dibbacakkhuko’’tvevassa nāmaṃ ahosi.</paragraph>
    <paragraph line="857">Tadā bodhisatto tāvatiṃsabhavanā cavitvā tattha paṭisandhiṃ gaṇhi. Jātassa cassa nāmaggahaṇadivase ‘‘somanassakumāro’’tveva nāmaṃ kariṃsu. So kumāraparihārena vaḍḍhati. Kuhakatāpasopi uyyānassa ekasmiṃ passe nānappakāraṃ sūpeyyasākañca valliphalāni ca ropetvā paṇṇikānaṃ hatthe vikkiṇanto dhanaṃ saṇṭhapesi. Bodhisattassa sattavassikakāle rañño paccanto <pageBreak edition="P" number="4.0446" /> kuppi. ‘‘Dibbacakkhutāpasaṃ mā pamajjī’’ti kumāraṃ paṭicchāpetvā ‘‘paccantaṃ vūpasamessāmī’’ti gato. Athekadivasaṃ kumāro ‘‘jaṭilaṃ passissāmī’’ti uyyānaṃ gantvā kūṭajaṭilaṃ ekaṃ gaṇṭhikakāsāvaṃ nivāsetvā ekaṃ pārupitvā ubhohi hatthehi dve udakaghaṭe gahetvā sākavatthusmiṃ udakaṃ āsiñcantaṃ disvā ‘‘ayaṃ kūṭajaṭilo attano samaṇadhammaṃ akatvā paṇṇikakammaṃ karotī’’ti ñatvā ‘‘kiṃ karosi paṇṇikagahapatikā’’ti taṃ lajjāpetvā avanditvāva nikkhami. Kūṭajaṭilo ‘‘ayaṃ idāneva evarūpo paccāmitto, ko jānāti kiṃ karissati, idāneva naṃ nāsetuṃ vaṭṭatī’’ti cintetvā rañño āgamanakāle pāsāṇaphalakaṃ ekamantaṃ khipitvā pānīyaghaṭaṃ bhinditvā paṇṇasālāya tiṇāni vikiritvā sarīraṃ telena makkhetvā paṇṇasālaṃ pavisitvā sasīsaṃ pārupitvā mahādukkhappatto viya mañce nipajji. Rājā āgantvā nagaraṃ padakkhiṇaṃ katvā nivesanaṃ apavisitvāva ‘‘mama sāmikaṃ dibbacakkhukaṃ <pageBreak edition="V" number="4.0404" /> passissāmī’’ti paṇṇasāladvāraṃ gantvā taṃ vippakāraṃ disvā ‘‘kiṃ nu kho eta’’nti anto pavisitvā taṃ nipannakaṃ disvā pāde parimajjanto paṭhamaṃ gāthamāha –</paragraph>
    <hangnum line="858" number="211"></hangnum>
    <gatha1 line="859"> ‘‘Ko <pageBreak edition="M" number="4.0449" /> taṃ hiṃsati heṭheti, kiṃ dummano socasi appatīto;</gatha1>
    <gathalast line="860">Kassajja mātāpitaro rudantu, kvajja setu nihato pathabyā’’ti.</gathalast>
    <paragraph line="861">Tattha <bold>hiṃsatī</bold>ti paharati. <bold>Heṭhetī</bold>ti akkosati. <bold>Kvajja setū</bold>ti ko ajja sayatu.</paragraph>
    <paragraph line="862">Taṃ sutvā kūṭajaṭilo nitthunanto uṭṭhāya dutiyaṃ gāthamāha –</paragraph>
    <hangnum line="863" number="212"></hangnum>
    <gatha1 line="864"> ‘‘Tuṭṭhosmi deva tava dassanena, cirassaṃ passāmi taṃ bhūmipāla;</gatha1>
    <gathalast line="865">Ahiṃsako <pageBreak edition="P" number="4.0447" /> reṇumanuppavissa, puttena te heṭhayitosmi devā’’ti.</gathalast>
    <paragraph line="866">Ito parā uttānasambandhagāthā pāḷinayeneva veditabbā –</paragraph>
    <hangnum line="867" number="213"></hangnum>
    <gatha1 line="868"> ‘‘Āyantu dovārikā khaggabandhā, kāsāviyā yantu antepurantaṃ;</gatha1>
    <gathalast line="869">Hantvāna taṃ somanassaṃ kumāraṃ, chetvāna sīsaṃ varamāharantu.</gathalast>
    <hangnum line="870" number="214"></hangnum>
    <gatha1 line="871"> ‘‘Pesitā rājino dūtā, kumāraṃ etadabravuṃ;</gatha1>
    <gathalast line="872">Issarena vitiṇṇosi, vadhaṃ pattosi khattiya.</gathalast>
    <hangnum line="873" number="215"></hangnum>
    <gatha1 line="874"> ‘‘Sa rājaputto paridevayanto, dasaṅguliṃ añjaliṃ paggahetvā;</gatha1>
    <gathalast line="875">Ahampi icchāmi janinda daṭṭhuṃ, jīvaṃ maṃ netvā paṭidassayetha.</gathalast>
    <hangnum line="876" number="216"></hangnum>
    <gatha1 line="877"> ‘‘Tassa taṃ vacanaṃ sutvā, rañño puttaṃ adassayuṃ;</gatha1>
    <gathalast line="878">Putto ca pitaraṃ disvā, dūratovajjhabhāsatha.</gathalast>
    <hangnum line="879" number="217"></hangnum>
    <gatha1 line="880"> ‘‘Āgacchuṃ <pageBreak edition="M" number="4.0450" /> dovārikā khaggabandhā, kāsāviyā hantu mamaṃ janinda;</gatha1>
    <gathalast line="881">Akkhāhi me pucchito etamatthaṃ, aparādho ko nidha mamajja atthī’’ti.</gathalast>
    <paragraph line="882">Tattha <pageBreak edition="V" number="4.0405" /><bold>ahiṃsako</bold>ti ahaṃ kassaci ahiṃsako sīlācārasampanno. <bold>Reṇumanuppavissā</bold>ti mahārāja reṇu, ahaṃ tava puttena mahāparivārena anupavisitvā ‘‘are kūṭatāpasa, kasmā tvaṃ idha vasasī’’ti vatvā pāsāṇaphalakaṃ khipitvā ghaṭaṃ bhinditvā hatthehi ca pādehi ca koṭṭentena viheṭhitosmīti evaṃ so abhūtameva bhūtaṃ viya katvā rājānaṃ saddahāpesi. <bold>Āyantū</bold>ti gacchantu. ‘‘Mama sāmimhi vippaṭipannakālato paṭṭhāya mayipi so na lajjissatī’’ti kujjhitvā tassa vadhaṃ āṇāpento evamāha. <bold>Kāsāviyā</bold>ti coraghātakā. Tepi pharasuhatthā attano vidhānena gacchantūti vadati. <bold>Vara</bold>nti varaṃ sīsaṃ uttamasīsaṃ chinditvā āharantu.</paragraph>
    <paragraph line="883"><bold>Rājino</bold>ti bhikkhave, rañño santikā dūtā raññā pesitā vegena gantvā mātarā alaṅkaritvā attano aṅke nisīdāpitaṃ kumāraṃ parivāretvā etadavocuṃ. <bold>Issarenā</bold>ti raññā. <bold>Vitiṇṇosī</bold>ti pariccattosi. <bold>Sa rājaputto</bold>ti bhikkhave, tesaṃ vacanaṃ sutvā maraṇabhayatajjito mātu aṅkato uṭṭhāya so rājaputto <pageBreak edition="P" number="4.0448" />. <bold>Paṭidassayethā</bold>ti dassetha. <bold>Tassā</bold>ti bhikkhave, te dūtā kumārassa taṃ vacanaṃ sutvā māretuṃ avisahantā goṇaṃ viya naṃ rajjuyā parikaḍḍhantā netvā rañño dassayuṃ. Kumāre pana nīyamāne dāsigaṇaparivutā saddhiṃ orodhehi sudhammāpi devī nāgarāpi ‘‘mayaṃ niraparādhaṃ kumāraṃ māretuṃ na dassāmā’’ti tena saddhiṃyeva agamaṃsu. <bold>Āgacchu</bold>nti tumhākaṃ āṇāya mama santikaṃ āgamiṃsu. <bold>Hantuṃ mama</bold>nti maṃ māretuṃ. <bold>Ko nīdhā</bold>ti ko nu idha mama aparādho, yena maṃ tvaṃ māresīti pucchi.</paragraph>
    <paragraph line="884">Rājā ‘‘bhavaggaṃ atinīcaṃ, tava doso atimahanto’’ti tassa dosaṃ kathento gāthamāha –</paragraph>
    <hangnum line="885" number="218"></hangnum>
    <gatha1 line="886"> ‘‘Sāyañca <pageBreak edition="M" number="4.0451" /> pāto udakaṃ sajāti, aggiṃ sadā pāricaratappamatto;</gatha1>
    <gathalast line="887">Taṃ tādisaṃ saṃyataṃ brahmacāriṃ, kasmā tuvaṃ brūsi gahappatī’’ti.</gathalast>
    <paragraph line="888">Tattha <bold>udakaṃ sajātī</bold>ti udakorohaṇakammaṃ karoti. <bold>Taṃ tādisa</bold>nti taṃ tathārūpaṃ mama sāmiṃ dibbacakkhutāpasaṃ kasmā tvaṃ gahapativādena samudācarasīti vadati.</paragraph>
    <paragraph line="889">Tato kumāro ‘‘deva, mayhaṃ gahapatiññeva ‘gahapatī’ti vadantassa ko doso’’ti vatvā gāthamāha –</paragraph>
    <hangnum line="890" number="219"></hangnum>
    <gatha1 line="891"> ‘‘Tālā <pageBreak edition="V" number="4.0406" /> ca mūlā ca phalā ca deva, pariggahā vividhā santimassa;</gatha1>
    <gathalast line="892">Te rakkhati gopayatappamatto, tasmā ahaṃ brūmi gahappatī’’ti.</gathalast>
    <paragraph line="893">Tattha <bold>mūlā</bold>ti mūlakādimūlāni. <bold>Phalā</bold>ti nānāvidhāni valliphalāni. <bold>Te rakkhati gopayatappamatto</bold>ti te esa tava kulūpakatāpaso paṇṇikakammaṃ karonto nisīditvā rakkhati, vatiṃ katvā gopayati appamatto, tena kāraṇena so tava brāhmaṇo gahapati nāma hoti.</paragraph>
    <paragraph line="894">Iti naṃ ahampi ‘‘gahapatī’’ti kathesiṃ. Sace na saddahasi, catūsu dvāresu paṇṇike pucchāpehīti. Rājā pucchāpesi. Te <pageBreak edition="P" number="4.0449" /> ‘‘āma, mayaṃ imassa hatthato paṇṇañca phalāphalāni ca kiṇāmā’’ti āhaṃsu. Paṇṇavatthumpi upadhārāpetvā paccakkhamakāsi. Paṇṇasālampissa pavisitvā kumārassa purisā paṇṇavikkayaladdhaṃ kahāpaṇamāsakabhaṇḍikaṃ nīharitvā rañño dassesuṃ. Rājā mahāsattassa niddosabhāvaṃ ñatvā gāthamāha –</paragraph>
    <hangnum line="895" number="220"></hangnum>
    <gatha1 line="896"> ‘‘Saccaṃ kho etaṃ vadasi kumāra, pariggahā vividhā santimassa;</gatha1>
    <gathalast line="897">Te rakkhati gopayatappamatto, sa brāhmaṇo gahapati tena hotī’’ti.</gathalast>
    <paragraph line="898">Tato mahāsatto cintesi ‘‘evarūpassa bālassa rañño santike vāsato himavantaṃ pavisitvā pabbajituṃ varaṃ, parisamajjheyevassa dosaṃ āvikatvā <pageBreak edition="M" number="4.0452" /> āpucchitvā ajjeva nikkhamitvā pabbajissāmī’’ti. So parisāya namakkāraṃ katvā gāthamāha –</paragraph>
    <hangnum line="899" number="221"></hangnum>
    <gatha1 line="900"> ‘‘Suṇantu mayhaṃ parisā samāgatā, sanegamā jānapadā ca sabbe;</gatha1>
    <gathalast line="901">Bālāyaṃ bālassa vaco nisamma, ahetunā ghātayate maṃ janindo’’ti.</gathalast>
    <paragraph line="902">Tattha <bold>bālāyaṃ bālassā</bold>ti ayaṃ rājā sayaṃ bālo imassa bālassa kūṭajaṭilassa vacanaṃ sutvā ahetunāva maṃ ghātayateti.</paragraph>
    <paragraph line="903">Evañca pana vatvā pitaraṃ vanditvā attānaṃ pabbajjāya anujānāpento itaraṃ gāthamāha –</paragraph>
    <hangnum line="904" number="222"></hangnum>
    <gatha1 line="905"> ‘‘Daḷhasmi mūle visaṭe virūḷhe, dunnikkayo veḷu pasākhajāto;</gatha1>
    <gathalast line="906">Vandāmi pādāni tava janinda, anujāna maṃ pabbajissāmi devā’’ti.</gathalast>
    <paragraph line="907">Tattha <pageBreak edition="V" number="4.0407" /><bold>visaṭe</bold>ti visāle mahante jāte. <bold>Dunnikkayo</bold>ti dunnikkaḍḍhiyo.</paragraph>
    <paragraph line="908">Tato <pageBreak edition="P" number="4.0450" /> parā rañño ca puttassa ca vacanapaṭivacanagāthā honti –</paragraph>
    <hangnum line="909" number="223"></hangnum>
    <gatha1 line="910"> ‘‘Bhuñjassu bhoge vipule kumāra, sabbañca te issariyaṃ dadāmi;</gatha1>
    <gathalast line="911">Ajjeva tvaṃ kurūnaṃ hohi rājā, mā pabbajī pabbajjā hi dukkhā.</gathalast>
    <hangnum line="912" number="224"></hangnum>
    <gatha1 line="913"> ‘‘Kinnūdha deva tavamatthi bhogā, pubbevahaṃ devaloke ramissaṃ;</gatha1>
    <gathalast line="914">Rūpehi saddehi atho rasehi, gandhehi phassehi manoramehi.</gathalast>
    <hangnum line="915" number="225"></hangnum>
    <gatha1 line="916"> ‘‘Bhuttā <pageBreak edition="M" number="4.0453" /> ca me bhogā tidivasmiṃ deva, parivārito accharānaṃ gaṇena;</gatha1>
    <gathalast line="917">Tuvañca bālaṃ paraneyyaṃ viditvā, na tādise rājakule vaseyyaṃ.</gathalast>
    <hangnum line="918" number="226"></hangnum>
    <gatha1 line="919"> ‘‘Sacāhaṃ bālo paraneyyo asmi, ekāparādhaṃ khama putta mayhaṃ;</gatha1>
    <gathalast line="920">Punapi ce edisakaṃ bhaveyya, yathāmatiṃ somanassa karohī’’ti.</gathalast>
    <paragraph line="921">Tattha <bold>dukkhā</bold>ti tāta, pabbajjā nāma parapaṭibaddhajīvikattā dukkhā, mā pabbaji, rājā hohīti taṃ yāci. <bold>Kinnūdha devā</bold>ti deva, ye tava bhogā, tesu kiṃ nāma bhuñjitabbaṃ atthi. <bold>Parivārito</bold>ti paricārito, ayameva vā pāṭho. Tassa kira jātissarañāṇaṃ uppajji, tasmā evamāha. <bold>Paraneyya</bold>nti andhaṃ viya yaṭṭhiyā parena netabbaṃ. <bold>Tādise</bold>ti tādisassa rañño santike na paṇḍitena vasitabbaṃ, mayā attano ñāṇabalena ajja jīvitaṃ laddhaṃ, nāhaṃ tava santike vasissāmīti ñāpetuṃ evamāha. <bold>Yathāmati</bold>nti sace puna mayhaṃ evarūpo doso hoti, atha tvaṃ yathāajjhāsayaṃ karohīti puttaṃ khamāpesi.</paragraph>
    <paragraph line="922">Mahāsatto rājānaṃ ovadanto aṭṭha gāthā abhāsi –</paragraph>
    <hangnum line="923" number="227"></hangnum>
    <gatha1 line="924"> ‘‘Anisamma <pageBreak edition="P" number="4.0451" /> kataṃ kammaṃ, anavatthāya cintitaṃ;</gatha1>
    <gathalast line="925">Bhesajjasseva vebhaṅgo, vipāko hoti pāpako.</gathalast>
    <hangnum line="926" number="228"></hangnum>
    <gatha1 line="927"> ‘‘Nisamma <pageBreak edition="V" number="4.0408" /> ca kataṃ kammaṃ, sammāvatthāya cintitaṃ;</gatha1>
    <gathalast line="928">Bhesajjasseva sampatti, vipāko hoti bhadrako.</gathalast>
    <hangnum line="929" number="229"></hangnum>
    <gatha1 line="930"> ‘‘Alaso gihī kāmabhogī na sādhu, asaññato pabbajito na sādhu;</gatha1>
    <gathalast line="931">Rājā na sādhu anisammakārī, yo paṇḍito kodhano taṃ na sādhu.</gathalast>
    <hangnum line="932" number="230"></hangnum>
    <gatha1 line="933"> ‘‘Nisamma <pageBreak edition="M" number="4.0454" /> khattiyo kayirā, nānisamma disampati;</gatha1>
    <gathalast line="934">Nisammakārino rāja, yaso kitti ca vaḍḍhati.</gathalast>
    <hangnum line="935" number="231"></hangnum>
    <gatha1 line="936"> ‘‘Nisamma daṇḍaṃ paṇayeyya issaro, vegā kataṃ tappati bhūmipāla;</gatha1>
    <gathalast line="937">Sammāpaṇīdhī ca narassa atthā, anānutappā te bhavanti pacchā.</gathalast>
    <hangnum line="938" number="232"></hangnum>
    <gatha1 line="939"> ‘‘Anānutappāni hi ye karonti, vibhajja kammāyatanāni loke;</gatha1>
    <gathalast line="940">Viññuppasatthāni sukhudrayāni, bhavanti buddhānumatāni tāni.</gathalast>
    <hangnum line="941" number="233"></hangnum>
    <gatha1 line="942"> ‘‘Āgacchuṃ dovārikā khaggabandhā, kāsāviyā hantu mamaṃ janinda;</gatha1>
    <gathalast line="943">Mātuñca aṅkasmimahaṃ nisinno, ākaḍḍhito sahasā tehi deva.</gathalast>
    <hangnum line="944" number="234"></hangnum>
    <gatha1 line="945"> ‘‘Kaṭukañhi sambādhaṃ sukicchaṃ patto, madhurampi yaṃ jīvitaṃ laddha rāja;</gatha1>
    <gathalast line="946">Kicchenahaṃ ajja vadhā pamutto, pabbajjamevābhimanohamasmī’’ti.</gathalast>
    <paragraph line="947">Tattha <pageBreak edition="P" number="4.0452" /><bold>anisammā</bold>ti anoloketvā anupadhāretvā. <bold>Anavatthāya cintita</bold>nti anavatthapetvā atuletvā atīretvā cintitaṃ. <bold>Vipāko hoti pāpako</bold>ti tassa hi yathā nāma bhesajjassa vebhaṅgo vipatti, evamevaṃ vipāko hoti pāpako. <bold>Asaññato</bold>ti kāyādīhi asaññato dussīlo. <bold>Taṃ na sādhū</bold>ti taṃ tassa kodhanaṃ na sādhu. <bold>Nānisammā</bold>ti anisāmetvā kiñci kammaṃ na kareyya. <bold>Paṇayeyyā</bold>ti paṭṭhapeyya pavatteyya. <bold>Vegā</bold>ti vegena sahasā. <bold>Sammāpaṇīdhī cā</bold>ti yoniso ṭhapitena cittena katā narassa atthā pacchā anānutappā bhavantīti attho. <bold>Vibhajjā</bold>ti ‘‘imāni kātuṃ yuttāni, imāni ayuttānī’’ti evaṃ paññāya vibhajitvā. <bold>Kammāyatanānī</bold>ti kammāni. <bold>Buddhānumatānī</bold>ti paṇḍitehi anumatāni anavajjāni honti. <bold>Kaṭuka</bold>nti <pageBreak edition="V" number="4.0409" /> deva <pageBreak edition="M" number="4.0455" />, kaṭukaṃ sambādhaṃ sukicchaṃ maraṇabhayaṃ pattomhi. <bold>Laddhā</bold>ti attano ñāṇabalena labhitvā. <bold>Pabbajjamevābhimanohamasmī</bold>ti pabbajjābhimukhacittoyevasmi.</paragraph>
    <paragraph line="948">Evaṃ mahāsattena dhamme desite rājā deviṃ āmantetvā gāthamāha –</paragraph>
    <hangnum line="949" number="235"></hangnum>
    <gatha1 line="950"> ‘‘Putto tavāyaṃ taruṇo sudhamme, anukampako somanasso kumāro;</gatha1>
    <gathalast line="951">Taṃ yācamāno na labhāmi svajja, arahasi naṃ yācitave tuvampī’’ti.</gathalast>
    <paragraph line="952">Tattha <bold>yācitave</bold>ti yācituṃ.</paragraph>
    <paragraph line="953">Sā pabbajjāyameva uyojentī gāthamāha –</paragraph>
    <hangnum line="954" number="236"></hangnum>
    <gatha1 line="955"> ‘‘Ramassu bhikkhācariyāya putta, nisamma dhammesu paribbajassu;</gatha1>
    <gathalast line="956">Sabbesu bhūtesu nidhāya daṇḍaṃ, anindito brahmamupeti ṭhāna’’nti.</gathalast>
    <paragraph line="957">Tattha <bold>nisammā</bold>ti pabbajanto ca nisāmetvā micchādiṭṭhikānaṃ pabbajjaṃ pahāya sammādiṭṭhiyuttaṃ niyyānikapabbajjaṃ pabbaja.</paragraph>
    <paragraph line="958">Atha rājā gāthamāha –</paragraph>
    <hangnum line="959" number="237"></hangnum>
    <gatha1 line="960"> ‘‘Accherarūpaṃ vata yādisañca, dukkhitaṃ maṃ dukkhāpayase sudhamme;</gatha1>
    <gathalast line="961">Yācassu <pageBreak edition="P" number="4.0453" /> puttaṃ iti vuccamānā, bhiyyova ussāhayase kumāra’’nti.</gathalast>
    <paragraph line="962">Tattha <bold>yādisañcā</bold>ti yādisaṃ idaṃ tvaṃ vadesi, taṃ acchariyarūpaṃ vata. <bold>Dukkhita</bold>nti pakatiyāpi maṃ dukkhitaṃ bhiyyo dukkhāpayasi.</paragraph>
    <paragraph line="963">Puna devī gāthamāha –</paragraph>
    <hangnum line="964" number="238"></hangnum>
    <gatha1 line="965"> ‘‘Ye <pageBreak edition="M" number="4.0456" /> vippamuttā anavajjabhogino, parinibbutā lokamimaṃ caranti;</gatha1>
    <gathalast line="966">Tamariyamaggaṃ paṭipajjamānaṃ, na ussahe vārayituṃ kumāra’’nti.</gathalast>
    <paragraph line="967">Tattha <pageBreak edition="V" number="4.0410" /><bold>vippamuttā</bold>ti rāgādīhi vippamuttā. <bold>Parinibbutā</bold>ti kilesaparinibbānena nibbutā. <bold>Tamariyamagga</bold>nti taṃ tesaṃ buddhādīnaṃ ariyānaṃ santakaṃ maggaṃ paṭipajjamānaṃ mama puttaṃ vāretuṃ na ussahāmi devāti.</paragraph>
    <paragraph line="968">Tassā vacanaṃ sutvā rājā osānagāthamāha –</paragraph>
    <hangnum line="969" number="239"></hangnum>
    <gatha1 line="970"> ‘‘Addhā have sevitabbā sapaññā, bahussutā ye bahuṭhānacintino;</gatha1>
    <gathalast line="971">Yesāyaṃ sutvāna subhāsitāni, appossukkā vītasokā sudhammā’’ti.</gathalast>
    <paragraph line="972">Tattha <bold>bahuṭhānacintino</bold>ti bahukāraṇacintino. <bold>Yesāya</bold>nti yesaṃ ayaṃ. Somanassakumārasseva hi sā subhāsitaṃ sutvā appossukkā jātā, rājāpi tadeva sandhāyāha.</paragraph>
    <paragraph line="973">Mahāsatto mātāpitaro vanditvā ‘‘sace mayhaṃ doso atthi, khamathā’’ti mahājanassa añjaliṃ katvā himavantābhimukho gantvā manussesu nivattesu manussavaṇṇenāgantvā devatāhi satta pabbatarājiyo atikkamitvā himavantaṃ nīto vissakammunā nimmitāya paṇṇasālāya isipabbajjaṃ pabbaji. Taṃ tattha yāva soḷasavassakālā rājakulaparicārikavesena devatāyeva upaṭṭhahiṃsu. Kūṭajaṭilampi mahājano pothetvā jīvitakkhayaṃ pāpesi. Mahāsatto jhānābhiññaṃ nibbattetvā brahmalokūpago ahosi.</paragraph>
    <paragraph line="974">Satthā <pageBreak edition="P" number="4.0454" /> imaṃ dhammadesanaṃ āharitvā ‘‘evaṃ, bhikkhave, pubbepesa mayhaṃ vadhāya parisakkiyevā’’ti vatvā jātakaṃ samodhānesi – ‘‘tadā kuhako devadatto ahosi, mātā mahāmāyā, mahārakkhito sāriputto, somanassakumāro pana ahameva ahosi’’nti.</paragraph>
    <centered line="975">Somanassajātakavaṇṇanā navamā.</centered>
    <hangnum line="976"></hangnum>
    <paragraph line="977"> [506] 10. Campeyyajātakavaṇṇanā</paragraph>
    <paragraph line="978"><bold>Kā</bold><pageBreak edition="M" number="4.0457" /><bold>nu vijjurivābhāsī</bold>ti idaṃ satthā jetavane viharanto uposathakammaṃ ārabbha kathesi. Tadā hi satthā ‘‘sādhu vo kataṃ upāsakā uposathavāsaṃ vasantehi, porāṇakapaṇḍitā nāgasampattiṃ pahāya uposathavāsaṃ vasiṃsuyevā’’ti vatvā tehi yācito atītaṃ āhari.</paragraph>
    <paragraph line="979">Atīte <pageBreak edition="V" number="4.0411" /> aṅgaraṭṭhe aṅge ca magadharaṭṭhe magadhe ca rajjaṃ kārente aṅgamagadharaṭṭhānaṃ antare campā nāma nadī, tattha nāgabhavanaṃ ahosi. Campeyyo nāma nāgarājā rajjaṃ kāresi. Kadāci magadharājā aṅgaraṭṭhaṃ gaṇhāti, kadāci aṅgarājā magadharaṭṭhaṃ. Athekadivasaṃ magadharājā aṅgena saddhiṃ yujjhitvā yuddhaparājito assaṃ āruyha palāyanto aṅgarañño yodhehi anubaddho puṇṇaṃ campānadiṃ patvā ‘‘parahatthe maraṇato nadiṃ pavisitvā mataṃ seyyo’’ti asseneva saddhiṃ nadiṃ otari. Tadā campeyyo nāgarājā antodake ratanamaṇḍapaṃ nimminitvā mahāparivāro mahāpānaṃ pivati. Asso raññā saddhiṃ udake nimujjitvā nāgarañño purato otari. Nāgarājā alaṅkatapaṭiyattaṃ rājānaṃ disvā sinehaṃ uppādetvā āsanā uṭṭhāya ‘‘mā bhāyi, mahārājā’’ti rājānaṃ attano pallaṅke nisīdāpetvā udake nimuggakāraṇaṃ pucchi. Rājā yathābhūtaṃ kathesi. Atha naṃ ‘‘mā bhāyi, mahārāja, ahaṃ taṃ dvinnaṃ raṭṭhānaṃ sāmikaṃ karissāmī’’ti assāsetvā sattāhaṃ mahantaṃ yasaṃ anubhavitvā sattame divase magadharājena saddhiṃ nāgabhavanā nikkhami. Magadharājā nāgarājassānubhāvena aṅgarājānaṃ gahetvā jīvitā voropetvā dvīsu raṭṭhesu rajjaṃ kāresi. Tato paṭṭhāya rañño ca nāgarājassa ca vissāso thiro ahosi. Rājā anusaṃvaccharaṃ campānadītīre <pageBreak edition="P" number="4.0455" /> ratanamaṇḍapaṃ kāretvā mahantena pariccāgena nāgarañño balikammaṃ karoti. Sopi mahantena parivārena nāgabhavanā nikkhamitvā balikammaṃ sampaṭicchati. Mahājano nāgarañño sampattiṃ oloketi.</paragraph>
    <paragraph line="980">Tadā bodhisatto daliddakule nibbatto rājaparisāya saddhiṃ nadītīraṃ gantvā taṃ nāgarājassa sampattiṃ disvā lobhaṃ uppādetvā taṃ patthayamāno dānaṃ datvā sīlaṃ rakkhitvā campeyyanāgarājassa kālakiriyato sattame divase cavitvā tassa vasanapāsāde sirigabbhe sirisayanapiṭṭhe nibbatti <pageBreak edition="M" number="4.0458" />. Sarīraṃ sumanadāmavaṇṇaṃ mahantaṃ ahosi. So taṃ disvā vippaṭisārī hutvā ‘‘mayā katakusalanissandena chasu kāmasaggesu issariyaṃ koṭṭhe paṭisāmitaṃ dhaññaṃ viya ahosi. Svāhaṃ imissā tiracchānayoniyā paṭisandhiṃ gaṇhiṃ, kiṃ me jīvitenā’’ti maraṇāya cittaṃ uppādesi. Atha naṃ sumanā nāma nāgamāṇavikā disvā ‘‘mahānubhāvo satto nibbatto bhavissatī’’ti sesanāgamāṇavikānaṃ saññaṃ adāsi, sabbā nānātūriyahatthā āgantvā tassa upahāraṃ kariṃsu. Tassa taṃ nāgabhavanaṃ sakkabhavanaṃ viya ahosi, maraṇacittaṃ paṭippassambhi, sappasarīraṃ vijahitvā sabbālaṅkārapaṭimaṇḍito sayanapiṭṭhe nisīdi. Athassa tato paṭṭhāya yaso mahā ahosi.</paragraph>
    <paragraph line="981">So tattha nāgarajjaṃ kārento aparabhāge vippaṭisārī hutvā ‘‘kiṃ me imāya tiracchānayoniyā <pageBreak edition="V" number="4.0412" />, uposathavāsaṃ vasitvā ito muccitvā manussapathaṃ gantvā saccāni paṭivijjhitvā dukkhassantaṃ karissāmī’’ti cintetvā tato paṭṭhāya tasmiṃyeva pāsāde uposathakammaṃ karoti. Alaṅkatanāgamāṇavikā tassa santikaṃ gacchanti, yebhuyyenassa sīlaṃ bhijjati. So tato paṭṭhāya pāsādā nikkhamitvā uyyānaṃ gacchati. Tā tatrāpi gacchanti, uposatho bhijjateva. So cintesi ‘‘mayā ito nāgabhavanā nikkhamitvā manussalokaṃ gantvā uposathavāsaṃ vasituṃ vaṭṭatī’’ti. So tato paṭṭhāya <pageBreak edition="P" number="4.0456" /> uposathadivasesu nāgabhavanā nikkhamitvā ekassa paccantagāmassa avidūre mahāmaggasamīpe vammikamatthake ‘‘mama cammādīhi atthikā gaṇhantu, maṃ kīḷāsappaṃ vā kātukāmā karontū’’ti sarīraṃ dānamukhe vissajjetvā bhoge ābhujitvā nipanno uposathavāsaṃ vasati. Mahāmaggena gacchantā ca āgacchantā ca taṃ disvā gandhādīhi pūjetvā pakkamanti. Paccantagāmavāsino gantvā ‘‘mahānubhāvo nāgarājā’’ti tassa upari maṇḍapaṃ karitvā samantā vālukaṃ okiritvā gandhādīhi pūjayiṃsu. Tato paṭṭhāya manussā mahāsatte pasīditvā pūjaṃ katvā puttaṃ patthenti, dhītaraṃ patthenti.</paragraph>
    <paragraph line="982">Mahāsattopi uposathakammaṃ karonto cātuddasīpannarasīsu vammikamatthake nipajjitvā pāṭipade nāgabhavanaṃ gacchati. Tassevaṃ uposathaṃ karontassa addhā vītivatto. Ekadivasaṃ sumanā aggamahesī āha ‘‘deva <pageBreak edition="M" number="4.0459" />, tvaṃ manussalokaṃ gantvā uposathaṃ upavasasi, manussaloko ca sāsaṅko sappaṭibhayo, sace te bhayaṃ uppajjeyya, atha mayaṃ yena nimittena jāneyyāma, taṃ no ācikkhāhī’’ti. Atha naṃ mahāsatto maṅgalapokkharaṇiyā tīraṃ netvā ‘‘sace maṃ bhadde, koci paharitvā kilamessati, imissā pokkharaṇiyā udakaṃ āvilaṃ bhavissati, sace supaṇṇo gahessati, udakaṃ pakkuthissati, sace ahituṇḍiko gaṇhissati, udakaṃ lohitavaṇṇaṃ bhavissatī’’ti āha. Evaṃ tassā tīṇi nimittāni ācikkhitvā cātuddasīuposathaṃ adhiṭṭhāya nāgabhavanā nikkhamitvā tattha gantvā vammikamatthake nipajji sarīrasobhāya vammikaṃ sobhayamāno. Sarīrañhissa rajatadāmaṃ viya setaṃ ahosi matthako rattakambalageṇḍuko viya. Imasmiṃ pana jātake bodhisattassa sarīraṃ naṅgalasīsapamāṇaṃ ahosi, <bold>bhūridattajātake</bold> (jā. 2.22.784 ādayo) ūruppamāṇaṃ, <bold>saṅkhapālajātake</bold> (jā. 2.17.143 ādayo) ekadoṇikanāvapamāṇaṃ.</paragraph>
    <paragraph line="983">Tadā eko bārāṇasivāsī māṇavo takkasilaṃ gantvā disāpāmokkhassa ācariyassa santike alampāyanamantaṃ <pageBreak edition="P" number="4.0457" /> uggaṇhitvā tena maggena attano gehaṃ gacchanto mahāsattaṃ disvā ‘‘imaṃ sappaṃ gahetvā gāmanigamarājadhānīsu kīḷāpento dhanaṃ uppādessāmī’’ti cintetvā dibbosadhāni <pageBreak edition="V" number="4.0413" /> gahetvā dibbamantaṃ parivattetvā tassa santikaṃ agamāsi. Dibbamantasutakālato paṭṭhāya mahāsattassa kaṇṇesu ayasalākapavesanakālo viya jāto, matthako sikharena abhimatthiyamāno viya jāto. So ‘‘ko nu kho eso’’ti bhogantarato sīsaṃ ukkhipitvā olokento ahituṇḍikaṃ disvā cintesi ‘‘mama visaṃ mahantaṃ, sacāhaṃ kujjhitvā nāsavātaṃ vissajjessāmi, etassa sarīraṃ bhasmamuṭṭhi viya vippakirissati, atha me sīlaṃ khaṇḍaṃ bhavissati, na dāni taṃ olokessāmī’’ti. So akkhīni nimmīletvā sīsaṃ bhogantare ṭhapesi.</paragraph>
    <paragraph line="984">Ahituṇḍiko <pageBreak edition="M" number="4.0460" /> brāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre opi, osadhānañca mantassa cānubhāvena kheḷena phuṭṭhaphuṭṭhaṭṭhāne phoṭānaṃ uṭṭhānakālo viya jāto. Atha naṃ so naṅguṭṭhe gahetvā kaḍḍhitvā dīghaso nipajjāpetvā ajapadena daṇḍena uppīḷento dubbalaṃ katvā sīsaṃ daḷhaṃ gahetvā nippīḷi, mahāsattassa mukhaṃ vivari. Athassa mukhe kheḷaṃ opitvā osadhamantaṃ katvā dante bhindi, mukhaṃ lohitassa pūri. Mahāsatto attano sīlabhedabhayena evarūpaṃ dukkhaṃ adhivāsento akkhīni ummīletvā olokanamattampi nākari. Sopi ‘‘nāgarājānaṃ dubbalaṃ karissāmī’’ti naṅguṭṭhato paṭṭhāyassa aṭṭhīni cuṇṇayamāno viya sakalasarīraṃ madditvā paṭṭakaveṭhanaṃ nāma veṭhesi, tantamajjitaṃ nāma majji, naṅguṭṭhaṃ gahetvā dussapothimaṃ nāma pothesi. Mahāsattassa sakalasarīraṃ lohitamakkhitaṃ ahosi. So mahāvedanaṃ adhivāsesi.</paragraph>
    <paragraph line="985">Athassa dubbalabhāvaṃ ñatvā vallīhi peḷaṃ <pageBreak edition="P" number="4.0458" /> karitvā tattha naṃ pakkhipitvā paccantagāmaṃ netvā mahājanamajjhe kīḷāpesi. Nīlādīsu vaṇṇesu vaṭṭacaturassādīsu saṇṭhānesu aṇuṃthūlādīsu pamāṇesu yaṃ yaṃ brāhmaṇo icchati, mahāsatto taṃtadeva katvā naccati, phaṇasataṃ phaṇasahassampi karotiyeva. Mahājano pasīditvā bahuṃ dhanaṃ adāsi. Ekadivasameva kahāpaṇasahassañceva sahassagghanake ca parikkhāre labhi. Brāhmaṇo āditova sahassaṃ labhitvā ‘‘vissajjessāmī’’ti cintesi, taṃ pana dhanaṃ labhitvā ‘‘paccantagāmeyeva tāva me ettakaṃ dhanaṃ laddhaṃ, rājarājamahāmaccānaṃ santike bahuṃ dhanaṃ labhissāmī’’ti sakaṭañca sukhayānakañca gahetvā sakaṭe parikkhāre ṭhapetvā sukhayānake nisinno mahantena parivārena mahāsattaṃ gāmanigamādīsu kīḷāpento ‘‘bārāṇasiyaṃ uggasenarañño santike kīḷāpetvā vissajjessāmī’’ti agamāsi. So maṇḍūke māretvā nāgarañño deti. Nāgarājā ‘‘punappunaṃ esa maṃ nissāya māressatī’’ti na khādati. Athassa madhulāje adāsi. Mahāsatto ‘‘sacāhaṃ bhojanaṃ <pageBreak edition="V" number="4.0414" /> gaṇhissāmi, antopeḷāya eva maraṇaṃ bhavissatī’’ti tepi na khādati. Brāhmaṇo māsamattena bārāṇasiṃ patvā dvāragāmesu kīḷāpento bahuṃ dhanaṃ labhi.</paragraph>
    <paragraph line="986">Rājāpi <pageBreak edition="M" number="4.0461" /> naṃ pakkosāpetvā ‘‘amhākaṃ kīḷāpehī’’ti āha. ‘‘Sādhu, deva, sve pannarase tumhākaṃ kīḷāpessāmī’’ti. Rājā ‘‘sve nāgarājā rājaṅgaṇe naccissati, mahājano sannipatitvā passatū’’ti bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi. So ratanapeḷāya mahāsattaṃ netvā vicittatthare peḷaṃ ṭhapetvā nisīdi. Rājāpi pāsādā oruyha mahājanaparivuto rājāsane nisīdi. Brāhmaṇo mahāsattaṃ nīharitvā naccāpesi. Mahājano sakabhāvena saṇṭhātuṃ asakkonto celukkhepasahassaṃ pavatteti. Bodhisattassa upari sattaratanavassaṃ vassati. Tassa gahitassa māso sampūri. Ettakaṃ kālaṃ nirāhārova ahosi. Sumanā <pageBreak edition="P" number="4.0459" /> ‘‘aticirāyati me piyasāmiko, idānissa idha anāgacchantassa māso sampuṇṇo, kiṃ nu kho kāraṇa’’nti gantvā pokkharaṇiṃ olokentī lohitavaṇṇaṃ udakaṃ disvā ‘‘ahituṇḍikena gahito bhavissatī’’ti ñatvā nāgabhavanā nikkhamitvā vammikasantikaṃ gantvā mahāsattassa gahitaṭṭhānañca kilamitaṭṭhānañca disvā roditvā kanditvā paccantagāmaṃ gantvā pucchitvā taṃ pavattiṃ sutvā bārāṇasiṃ gantvā rājaṅgaṇe parisamajjhe ākāse rodamānā aṭṭhāsi. Mahāsatto naccantova ākāsaṃ oloketvā taṃ disvā lajjito peḷaṃ pavisitvā nipajji. Rājā tassa peḷaṃ paviṭṭhakāle ‘‘kiṃ nu kho kāraṇa’’nti ito cito ca olokento taṃ ākāse ṭhitaṃ disvā paṭhamaṃ gāthamāha –</paragraph>
    <hangnum line="987" number="240"></hangnum>
    <gatha1 line="988"> ‘‘Kā nu vijjurivābhāsi, osadhī viya tārakā;</gatha1>
    <gathalast line="989">Devatā nusi gandhabbī, na taṃ maññāmī mānusi’’nti.</gathalast>
    <paragraph line="990">Tattha <bold>na taṃ maññāmi mānusi</bold>nti ahaṃ taṃ mānusīti na maññāmi, tayā ekāya devatāya gandhabbiyā vā bhavituṃ vaṭṭatīti vadati.</paragraph>
    <paragraph line="991">Idāni tesaṃ vacanapaṭivacanagāthā honti –</paragraph>
    <hangnum line="992" number="241"></hangnum>
    <gatha1 line="993"> ‘‘Namhi devī na gandhabbī, na mahārāja mānusī;</gatha1>
    <gathalast line="994">Nāgakaññāsmi bhaddante, atthenamhi idhāgatā.</gathalast>
    <hangnum line="995" number="242"></hangnum>
    <gatha1 line="996"> ‘‘Vibbhantacittā <pageBreak edition="V" number="4.0415" /><pageBreak edition="M" number="4.0462" /> kupitindriyāsi, nettehi te vārigaṇā savanti;</gatha1>
    <gathalast line="997">Kiṃ te naṭṭhaṃ kiṃ pana patthayānā, idhāgatā nāri tadiṅgha brūhi.</gathalast>
    <hangnum line="998" number="243"></hangnum>
    <gatha1 line="999"> ‘‘Yamuggatejo uragoti cāhu, nāgoti naṃ āhu janā janinda;</gatha1>
    <gathalast line="1000">Tamaggahī puriso jīvikattho, taṃ bandhanā muñca patī mameso.</gathalast>
    <hangnum line="1001" number="244"></hangnum>
    <gatha1 line="1002"> ‘‘Kathaṃ nvayaṃ balaviriyūpapanno, hatthattamāgacchi vanibbakassa;</gatha1>
    <gathalast line="1003">Akkhāhi me nāgakaññe tamatthaṃ, kathaṃ vijānemu gahītanāgaṃ.</gathalast>
    <hangnum line="1004" number="245"></hangnum>
    <gatha1 line="1005"> ‘‘Nagarampi <pageBreak edition="P" number="4.0460" /> nāgo bhasmaṃ kareyya, tathā hi so balaviriyūpapanno;</gatha1>
    <gathalast line="1006">Dhammañca nāgo apacāyamāno, tasmā parakkamma tapo karotī’’ti.</gathalast>
    <paragraph line="1007">Tattha <bold>atthenamhī</bold>ti ahaṃ ekaṃ kāraṇaṃ paṭicca idhāgatā. <bold>Kupitindriyā</bold>ti kilantindriyā. <bold>Vārigaṇā</bold>ti assubindughaṭā. <bold>Uragoti cāhū</bold>ti uragoti cāyaṃ mahājano kathesi. <bold>Tamaggahī puriso</bold>ti ayaṃ puriso taṃ nāgarājānaṃ jīvikatthāya aggahesi. <bold>Vanibbakassā</bold>ti imassa vanibbakassa kathaṃ nu esa mahānubhāvo samāno hatthattaṃ āgatoti pucchati. <bold>Dhammañcā</bold>ti pañcasīladhammaṃ uposathavāsadhammañca garuṃ karonto viharati, tasmā iminā purisena gahitopi ‘‘sacāhaṃ imassa upari nāsavātaṃ vissajjessāmi, bhasmamuṭṭhi viya vikirissati, evaṃ me sīlaṃ bhijjissatī’’ti sīlabhedabhayā parakkamma taṃ dukkhaṃ adhivāsetvā tapo karoti, vīriyameva karotīti āha.</paragraph>
    <paragraph line="1008">Rājā ‘‘kahaṃ paneso iminā gahito’’ti pucchi. Athassa sā ācikkhantī gāthamāha –</paragraph>
    <hangnum line="1009" number="246"></hangnum>
    <gatha1 line="1010"> ‘‘Cātuddasiṃ <pageBreak edition="M" number="4.0463" /> pañcadasiñca rāja, catuppathe sammati nāgarājā;</gatha1>
    <gathalast line="1011">Tamaggahī puriso jīvikattho, taṃ bandhanā muñca patī mameso’’ti.</gathalast>
    <paragraph line="1012">Tattha <bold>catuppathe</bold>ti catukkamaggassa āsannaṭṭhāne ekasmiṃ vammike caturaṅgasamannāgataṃ adhiṭṭhānaṃ adhiṭṭhahitvā uposathavāsaṃ vasanto nipajjatīti attho. <bold>Taṃ bandhanā</bold>ti taṃ evaṃ dhammikaṃ guṇavantaṃ nāgarājānaṃ etassa dhanaṃ datvā peḷabandhanā pamuñca.</paragraph>
    <paragraph line="1013">Evañca <pageBreak edition="V" number="4.0416" /> pana vatvā punapi taṃ yācantī dve gāthā abhāsi –</paragraph>
    <hangnum line="1014" number="247"></hangnum>
    <gatha1 line="1015"> ‘‘Soḷasitthisahassāni, āmuttamaṇikuṇḍalā;</gatha1>
    <gathalast line="1016">Vārigehasayā nārī, tāpi taṃ saraṇaṃ gatā.</gathalast>
    <hangnum line="1017" number="248"></hangnum>
    <gatha1 line="1018"> ‘‘Dhammena mocehi asāhasena, gāmena nikkhena gavaṃ satena;</gatha1>
    <gathalast line="1019">Ossaṭṭhakāyo urago carātu, puññatthiko muñcatu bandhanasmā’’ti.</gathalast>
    <paragraph line="1020">Tattha <pageBreak edition="P" number="4.0461" /><bold>soḷasitthisahassānī</bold>ti mā tvaṃ esa yo vā so vā daliddanāgoti maññittha. Etassa hi ettakā sabbālaṅkārapaṭimaṇḍitā itthiyova, sesā sampatti aparimāṇāti dasseti. <bold>Vārigehasayā</bold>ti udakacchadanaṃ udakagabbhaṃ katvā tattha sayanasīlā. <bold>Ossaṭṭhakāyo</bold>ti nissaṭṭhakāyo hutvā. <bold>Carātū</bold>ti caratu.</paragraph>
    <paragraph line="1021">Atha naṃ rājā tisso gāthā abhāsi –</paragraph>
    <hangnum line="1022" number="249"></hangnum>
    <gatha1 line="1023"> ‘‘Dhammena mocemi asāhasena, gāmena nikkhena gavaṃ satena;</gatha1>
    <gathalast line="1024">Ossaṭṭhakāyo urago carātu, puññatthiko muñcatu bandhanasmā.</gathalast>
    <hangnum line="1025" number="250"></hangnum>
    <gatha1 line="1026"> ‘‘Dammi nikkhasataṃ ludda, thūlañca maṇikuṇḍalaṃ;</gatha1>
    <gathalast line="1027">Catussadañca pallaṅkaṃ, umāpupphasarinnibhaṃ.</gathalast>
    <hangnum line="1028" number="251"></hangnum>
    <gatha1 line="1029"> ‘‘Dve <pageBreak edition="M" number="4.0464" /> ca sādisiyo bhariyā, usabhañca gavaṃ sataṃ;</gatha1>
    <gathalast line="1030">Ossaṭṭhakāyo urago carātu, puññatthiko muñcatu bandhanasmā’’ti.</gathalast>
    <paragraph line="1031">Tattha <bold>luddā</bold>ti rājā uragaṃ mocetuṃ ahituṇḍikaṃ āmantetvā tassa dātabbaṃ deyyadhammaṃ dassento evamāha. Gāthā pana heṭṭhā vuttatthāyeva.</paragraph>
    <paragraph line="1032">Atha naṃ luddo āha –</paragraph>
    <hangnum line="1033" number="252"></hangnum>
    <gatha1 line="1034"> ‘‘Vināpi <pageBreak edition="V" number="4.0417" /> dānā tava vacanaṃ janinda, muñcemu naṃ uragaṃ bandhanasmā;</gatha1>
    <gathalast line="1035">Ossaṭṭhakāyo urago carātu, puññatthiko muñcatu bandhanasmā’’ti.</gathalast>
    <paragraph line="1036">Tattha <bold>tava vacana</bold>nti mahārāja, vināpi dānena tava vacanameva amhākaṃ garu. <bold>Muñcemu na</bold>nti muñcissāmi etanti vadati.</paragraph>
    <paragraph line="1037">Evañca pana vatvā mahāsattaṃ peḷato nīhari. Nāgarājā nikkhamitvā pupphantaraṃ pavisitvā taṃ attabhāvaṃ vijahitvā māṇavakavaṇṇena alaṅkatasarīro hutvā pathaviṃ bhindanto viya nikkhanto aṭṭhāsi. Sumanā ākāsato otaritvā tassa santike ṭhitā. Nāgarājā añjaliṃ paggayha rājānaṃ namassamāno aṭṭhāsi. Tamatthaṃ <pageBreak edition="P" number="4.0462" /> pakāsento satthā dve gāthā abhāsi –</paragraph>
    <hangnum line="1038" number="253"></hangnum>
    <gatha1 line="1039"> ‘‘Mutto campeyyako nāgo, rājānaṃ etadabravi;</gatha1>
    <gatha2 line="1040">Namo te kāsirājatthu, namo te kāsivaḍḍhana;</gatha2>
    <gathalast line="1041">Añjaliṃ te paggaṇhāmi, passeyyaṃ me nivesanaṃ.</gathalast>
    <hangnum line="1042" number="254"></hangnum>
    <gatha1 line="1043"> ‘‘Addhā hi dubbissasametamāhu, yaṃ mānuso vissase amānusamhi;</gatha1>
    <gathalast line="1044">Sace ca maṃ yācasi etamatthaṃ, dakkhemu te nāga nivesanānī’’ti.</gathalast>
    <paragraph line="1045">Tattha <pageBreak edition="M" number="4.0465" /><bold>passeyyaṃ me nivesana</bold>nti mama nivesanaṃ campeyyanāgabhavanaṃ ramaṇīyaṃ passitabbayuttakaṃ. Taṃ te ahaṃ dassetukāmo, taṃ sabalavāhano tvaṃ āgantvā passa, narindāti vadati. <bold>Dubbissasa</bold>nti duvissāsanīyaṃ. <bold>Sace cā</bold>ti sace maṃ yācasi, passeyyāma te nivesanāni, api ca kho pana taṃ na saddahāmīti vadati.</paragraph>
    <paragraph line="1046">Atha naṃ saddahāpetuṃ sapathaṃ karonto mahāsatto dve gāthā abhāsi –</paragraph>
    <hangnum line="1047" number="255"></hangnum>
    <gatha1 line="1048"> ‘‘Sacepi vāto girimāvaheyya, cando ca suriyo ca chamā pateyyuṃ;</gatha1>
    <gathalast line="1049">Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.</gathalast>
    <hangnum line="1050" number="256"></hangnum>
    <gatha1 line="1051"> ‘‘Nabhaṃ <pageBreak edition="V" number="4.0418" /> phaleyya udadhīpi susse, saṃvaṭṭaye bhūtadharā vasundharā;</gatha1>
    <gathalast line="1052">Siluccayo meru samūlamuppate, na tvevahaṃ rāja musā bhaṇeyya’’nti.</gathalast>
    <paragraph line="1053">Tattha <bold>saṃvaṭṭaye bhūtadharā vasundharā</bold>ti ayaṃ bhūtadharāti ca vasundharāti ca saṅkhaṃ gatā mahāpathavī kilañjaṃ viya saṃvaṭṭeyya. <bold>Samūlamuppate</bold>ti evaṃ mahāsinerupabbato samūlo uṭṭhāya purāṇapaṇṇaṃ viya ākāse pakkhandeyya.</paragraph>
    <paragraph line="1054">So mahāsattena evaṃ vuttepi asaddahanto –</paragraph>
    <hangnum line="1055" number="257"></hangnum>
    <gatha1 line="1056"> ‘‘Addhā hi dubbissasametamāhu, yaṃ mānuso vissase amānusamhi;</gatha1>
    <gathalast line="1057">Sace <pageBreak edition="P" number="4.0463" /> ca maṃ yācasi etamatthaṃ, dakkhemu te nāga nivesanānī’’ti. –</gathalast>
    <unindented line="1058">Punapi tameva gāthaṃ vatvā ‘‘tvaṃ mayā kataguṇaṃ jānituṃ arahasi, saddahituṃ pana yuttabhāvaṃ vā ayuttabhāvaṃ vā ahaṃ jānissāmī’’ti pakāsento itaraṃ gāthamāha –</unindented>
    <hangnum line="1059" number="258"></hangnum>
    <gatha1 line="1060"> ‘‘Tumhe <pageBreak edition="M" number="4.0466" /> khottha ghoravisā uḷārā, mahātejā khippakopī ca hotha;</gatha1>
    <gathalast line="1061">Maṃkāraṇā bandhanasmā pamutto, arahasi no jānituye katānī’’ti.</gathalast>
    <paragraph line="1062">Tattha <bold>uḷārā</bold>ti uḷāravisā. <bold>Jānituye</bold>ti jānituṃ.</paragraph>
    <paragraph line="1063">Atha naṃ saddahāpetuṃ puna sapathaṃ karonto mahāsatto gāthamāha –</paragraph>
    <hangnum line="1064" number="259"></hangnum>
    <gatha1 line="1065"> ‘‘So paccataṃ niraye ghorarūpe, mā kāyikaṃ sātamalattha kiñci;</gatha1>
    <gathalast line="1066">Peḷāya baddho maraṇaṃ upetu, yo tādisaṃ kammakataṃ na jāne’’ti.</gathalast>
    <paragraph line="1067">Tattha <bold>paccata</bold>nti paccatu. <bold>Kammakata</bold>nti katakammaṃ evaṃ guṇakārakaṃ tumhādisaṃ yo na jānāti, so evarūpo hotūti vadati.</paragraph>
    <paragraph line="1068">Athassa rājā saddahitvā thutiṃ karonto gāthamāha –</paragraph>
    <hangnum line="1069" number="260"></hangnum>
    <gatha1 line="1070"> ‘‘Saccappaṭiññā <pageBreak edition="V" number="4.0419" /> tava mesa hotu, akkodhano hohi anupanāhī;</gatha1>
    <gathalast line="1071">Sabbañca te nāgakulaṃ supaṇṇā, aggiṃva gimhesu vivajjayantū’’ti.</gathalast>
    <paragraph line="1072">Tattha <bold>tava mesa hotū</bold>ti tava esā paṭiññā saccā hotu. <bold>Aggiṃva gimhesu vivajjayantū</bold>ti yathā manussā gimhakāle santāpaṃ anicchantā jalamānaṃ aggiṃ vivajjenti, evaṃ vivajjentu dūratova pariharantu.</paragraph>
    <paragraph line="1073">Mahāsattopi rañño thutiṃ karonto itaraṃ gāthamāha –</paragraph>
    <hangnum line="1074" number="261"></hangnum>
    <gatha1 line="1075"> ‘‘Anukampasī nāgakulaṃ janinda, mātā yathā suppiyaṃ ekaputtaṃ;</gatha1>
    <gathalast line="1076">Ahañca te nāgakulena saddhiṃ, kāhāmi veyyāvaṭikaṃ uḷāra’’nti.</gathalast>
    <paragraph line="1077">Taṃ <pageBreak edition="P" number="4.0464" /><pageBreak edition="M" number="4.0467" /> sutvā rājā nāgabhavanaṃ gantukāmo senaṃ gamanasajjaṃ kātuṃ āṇāpento gāthamāha –</paragraph>
    <hangnum line="1078" number="262"></hangnum>
    <gatha1 line="1079"> ‘‘Yojentu ve rājarathe sucitte, kambojake assatare sudante;</gatha1>
    <gathalast line="1080">Nāge ca yojentu suvaṇṇakappane, dakkhemu nāgassa nivesanānī’’ti.</gathalast>
    <paragraph line="1081">Tattha <bold>kambojake assatare sudante</bold>ti susikkhite kambojaraṭṭhasambhave assatare yojentu.</paragraph>
    <paragraph line="1082">Itarā abhisambuddhagāthā –</paragraph>
    <hangnum line="1083" number="263"></hangnum>
    <gatha1 line="1084"> ‘‘Bherī mudiṅgā paṇavā ca saṅkhā, avajjayiṃsu uggasenassa rañño;</gatha1>
    <gathalast line="1085">Pāyāsi rājā bahu sobhamāno, purakkhato nārigaṇassa majjhe’’ti.</gathalast>
    <paragraph line="1086">Tattha <bold>bahu sobhamāno</bold>ti bhikkhave, bārāṇasirājā soḷasahi nārīsahassehi purakkhato parivārito tassa nārīgaṇassa majjhe bārāṇasito nāgabhavanaṃ gacchanto ativiya sobhamāno pāyāsi.</paragraph>
    <paragraph line="1087">Tassa nagarā nikkhantakāleyeva mahāsatto attano ānubhāvena nāgabhavanaṃ sabbaratanamayaṃ pākārañca dvāraṭṭālake ca dissamānarūpe katvā nāgabhavanagāmiṃ maggaṃ alaṅkatapaṭiyattaṃ māpesi <pageBreak edition="V" number="4.0420" />. Rājā sapariso tena maggena nāgabhavanaṃ pavisitvā ramaṇīyaṃ bhūmibhāgañca pāsāde ca addasa. Tamatthaṃ pakāsento satthā āha –</paragraph>
    <hangnum line="1088" number="264"></hangnum>
    <gatha1 line="1089"> ‘‘Suvaṇṇacitakaṃ bhūmiṃ, addakkhi kāsivaḍḍhano;</gatha1>
    <gathalast line="1090">Sovaṇṇamayapāsāde, veḷuriyaphalakatthate.</gathalast>
    <hangnum line="1091" number="265"></hangnum>
    <gatha1 line="1092"> ‘‘Sa rājā pāvisi byamhaṃ, campeyyassa nivesanaṃ;</gatha1>
    <gathalast line="1093">Ādiccavaṇṇasannibhaṃ, kaṃsavijjupabhassaraṃ.</gathalast>
    <hangnum line="1094" number="266"></hangnum>
    <gatha1 line="1095"> ‘‘Nānārukkhehi <pageBreak edition="M" number="4.0468" /> sañchannaṃ, nānāgandhasamīritaṃ;</gatha1>
    <gathalast line="1096">So pāvekkhi kāsirājā, campeyyassa nivesanaṃ.</gathalast>
    <hangnum line="1097" number="267"></hangnum>
    <gatha1 line="1098"> ‘‘Paviṭṭhasmiṃ kāsiraññe, campeyyassa nivesanaṃ;</gatha1>
    <gathalast line="1099">Dibbā tūriyā pavajjiṃsu, nāgakaññā ca naccisuṃ.</gathalast>
    <hangnum line="1100" number="268"></hangnum>
    <gatha1 line="1101"> ‘‘Taṃ <pageBreak edition="P" number="4.0465" /> nāgakaññā caritaṃ gaṇena, anvāruhī kāsirājā pasanno;</gatha1>
    <gathalast line="1102">Nisīdi sovaṇṇamayamhi pīṭhe, sāpassaye candanasāralitte’’ti.</gathalast>
    <paragraph line="1103">Tattha <bold>suvaṇṇacitaka</bold>nti suvaṇṇavālukāya santhataṃ. <bold>Byamha</bold>nti alaṅkatanāgabhavanaṃ. <bold>Campeyyassā</bold>ti nāgabhavanaṃ pavisitvā campeyyanāgarājassa nivesanaṃ pāvisi. <bold>Kaṃsavijjupabhassara</bold>nti meghamukhe sañcaraṇasuvaṇṇavijju viya obhāsamānaṃ. <bold>Nānāgandhasamīrita</bold>nti nānāvidhehi dibbagandhehi anusañcaritaṃ. <bold>Caritaṃ gaṇenā</bold>ti taṃ nivesanaṃ nāgakaññāgaṇena caritaṃ anusañcaritaṃ. <bold>Candanasāralitte</bold>ti dibbasāracandanena anulitte.</paragraph>
    <paragraph line="1104">Tattha nisinnamattassevassa nānaggarasaṃ dibbabhojanaṃ upanāmesuṃ, tathā soḷasannaṃ itthisahassānaṃ sesarājaparisāya ca. So sattāhamattaṃ sapariso dibbannapānādīni paribhuñjitvā dibbehi kāmaguṇehi abhiramitvā sukhasayane nisinno mahāsattassa yasaṃ vaṇṇetvā ‘‘nāgarāja, tvaṃ evarūpaṃ sampattiṃ pahāya manussaloke vammikamatthake nipajjitvā kasmā uposathavāsaṃ vasī’’ti pucchi. Sopissa kathesi. Tamatthaṃ pakāsento satthā āha –</paragraph>
    <hangnum line="1105" number="269"></hangnum>
    <gatha1 line="1106"> ‘‘So <pageBreak edition="V" number="4.0421" /> tattha bhutvā ca atho ramitvā, campeyyakaṃ kāsirājā avoca;</gatha1>
    <gatha2 line="1107">Vimānaseṭṭhāni imāni tuyhaṃ, ādiccavaṇṇāni pabhassarāni;</gatha2>
    <gathalast line="1108">Netādisaṃ atthi manussaloke, kiṃ patthayaṃ nāga tapo karosi.</gathalast>
    <hangnum line="1109" number="270"></hangnum>
    <gatha1 line="1110"> ‘‘Tā <pageBreak edition="M" number="4.0469" /> kambukāyūradharā suvatthā, vaṭṭaṅgulī tambatalūpapannā;</gatha1>
    <gatha2 line="1111">Paggayha pāyenti anomavaṇṇā, netādisaṃ atthi manussaloke;</gatha2>
    <gathalast line="1112">Kiṃ patthayaṃ nāga tapo karosi.</gathalast>
    <hangnum line="1113" number="271"></hangnum>
    <gatha1 line="1114"> ‘‘Najjo <pageBreak edition="P" number="4.0466" /> ca temā puthulomamacchā, āṭāsakuntābhirudā sutitthā;</gatha1>
    <gathalast line="1115">Netādisaṃ atthi manussaloke, kiṃ patthayaṃ nāga tapo karosi.</gathalast>
    <hangnum line="1116" number="272"></hangnum>
    <gatha1 line="1117"> ‘‘Koñcā mayūrā diviyā ca haṃsā, vaggussarā kokilā sampatanti;</gatha1>
    <gathalast line="1118">Netādisaṃ atthi manussaloke, kiṃ patthayaṃ nāga tapo karosi.</gathalast>
    <hangnum line="1119" number="273"></hangnum>
    <gatha1 line="1120"> ‘‘Ambā ca sālā tilakā ca jambuyo, uddālakā pāṭaliyo ca phullā;</gatha1>
    <gathalast line="1121">Netādisaṃ atthi manussaloke, kiṃ patthayaṃ nāga tapo karosi.</gathalast>
    <hangnum line="1122" number="274"></hangnum>
    <gatha1 line="1123"> ‘‘Imā ca te pokkharañño samantato, dibbā ca gandhā satataṃ pavāyanti;</gatha1>
    <gathalast line="1124">Netādisaṃ atthi manussaloke, kiṃ patthayaṃ nāga tapo karosi.</gathalast>
    <hangnum line="1125" number="275"></hangnum>
    <gatha1 line="1126"> ‘‘Na puttahetu na dhanassa hetu, na āyuno cāpi janinda hetu;</gatha1>
    <gathalast line="1127">Manussayoniṃ abhipatthayāno, tasmā parakkamma tapo karomī’’ti.</gathalast>
    <paragraph line="1128">Tattha <bold>tā</bold>ti soḷasasahassanāgakaññāyo sandhāyāha. <bold>Kambukāyūradharā</bold>ti suvaṇṇābharaṇadharā. <bold>Vaṭṭaṅgulī</bold>ti pavāḷaṅkurasadisavaṭṭaṅgulī. <bold>Tambatalūpapannā</bold>ti abhirattehi hatthapādatalehi samannāgatā. <bold>Pāyentī</bold>ti <pageBreak edition="M" number="4.0470" /> dibbapānaṃ ukkhipitvā taṃ pāyenti. <bold>Puthulomamacchā</bold>ti puthulapattehi nānāmacchehi samannāgatā. <bold>Āṭāsakuntābhirudā</bold>ti āṭāsaṅkhātehi sakuṇehi abhirudā. <bold>Sutitthā</bold>ti sundaratitthā. <bold>Diviyā ca haṃsā</bold>ti dibbahaṃsā ca. <bold>Sampatantī</bold>ti manuññaravaṃ ravantā rukkhato rukkhaṃ sampatanti. <bold>Dibbā ca gandhā</bold>ti tāsu pokkharaṇīsu satataṃ dibbagandhā vāyanti. <bold>Abhipatthayāno</bold>ti <pageBreak edition="V" number="4.0422" /> patthayanto vicarāmi. <bold>Tasmā</bold>ti tena kāraṇena parakkamma vīriyaṃ paggahetvā tapo karomi, uposathaṃ upavasāmīti.</paragraph>
    <paragraph line="1129">Evaṃ vutte rājā āha –</paragraph>
    <hangnum line="1130" number="276"></hangnum>
    <gatha1 line="1131"> ‘‘Tvaṃ lohitakkho vihatantaraṃso, alaṅkato kappitakesamassu;</gatha1>
    <gathalast line="1132">Surosito lohitacandanena, gandhabbarājāva disā pabhāsasi.</gathalast>
    <hangnum line="1133" number="277"></hangnum>
    <gatha1 line="1134"> ‘‘Deviddhipattosi mahānubhāvo, sabbehi kāmehi samaṅgibhūto;</gatha1>
    <gathalast line="1135">Pucchāmi taṃ nāgarājetamatthaṃ, seyyo ito kena manussaloko’’ti.</gathalast>
    <paragraph line="1136">Tattha <pageBreak edition="P" number="4.0467" /><bold>surosito</bold>ti suvilitto.</paragraph>
    <paragraph line="1137">Athassa ācikkhanto nāgarājā āha –</paragraph>
    <hangnum line="1138" number="278"></hangnum>
    <gatha1 line="1139"> ‘‘Janinda nāññatra manussalokā, suddhīva saṃvijjati saṃyamo vā;</gatha1>
    <gathalast line="1140">Ahañca laddhāna manussayoniṃ, kāhāmi jātimaraṇassa anta’’nti.</gathalast>
    <paragraph line="1141">Tattha <bold>suddhī vā</bold>ti mahārāja, aññatra manussalokā amatamahānibbānasaṅkhātā suddhi vā sīlasaṃyamo vā natthi. <bold>Anta</bold>nti manussayoniṃ laddhā jātimaraṇassa antaṃ karissāmīti tapo karomīti.</paragraph>
    <paragraph line="1142">Taṃ sutvā rājā āha –</paragraph>
    <hangnum line="1143" number="279"></hangnum>
    <gatha1 line="1144"> ‘‘Addhā <pageBreak edition="M" number="4.0471" /> have sevitabbā sapaññā, bahussutā ye bahuṭhānacintino;</gatha1>
    <gathalast line="1145">Nāriyo ca disvāna tuvañca nāga, kāhāmi puññāni anappakānī’’ti.</gathalast>
    <paragraph line="1146">Tattha <bold>nāriyo cā</bold>ti imā tava nāgakaññāyo ca tuvañca disvā bahūni puññāni karissāmīti vadati.</paragraph>
    <paragraph line="1147">Atha <pageBreak edition="V" number="4.0423" /> naṃ nāgarājā āha –</paragraph>
    <hangnum line="1148" number="280"></hangnum>
    <gatha1 line="1149"> ‘‘Addhā have sevitabbā sapaññā, bahussutā ye bahuṭhānacintino;</gatha1>
    <gathalast line="1150">Nāriyo ca disvāna mamañca rāja, karohi puññāni anappakānī’’ti.</gathalast>
    <paragraph line="1151">Tattha <bold>karohī</bold>ti kareyyāsi, mahārājāti.</paragraph>
    <paragraph line="1152">Evaṃ vutte uggaseno gantukāmo hutvā ‘‘nāgarāja, ciraṃ vasimha, gamissāmā’’ti āpucchi. Atha naṃ mahāsatto ‘‘tena hi mahārāja, yāvadicchakaṃ dhanaṃ gaṇhāhī’’ti dhanaṃ dassento āha –</paragraph>
    <hangnum line="1153" number="281"></hangnum>
    <gatha1 line="1154"> ‘‘Idañca me jātarūpaṃ pahūtaṃ, rāsī suvaṇṇassa ca tālamattā;</gatha1>
    <gathalast line="1155">Ito haritvāna suvaṇṇagharāni, karassu rūpiyapākāraṃ karontu.</gathalast>
    <hangnum line="1156" number="282"></hangnum>
    <gatha1 line="1157"> ‘‘Muttā <pageBreak edition="P" number="4.0468" /> ca vāhasahassāni pañca, veḷuriyamissāni ito haritvā;</gatha1>
    <gathalast line="1158">Antepure bhūmiyaṃ santharantu, nikkaddamā hehiti nīrajā ca.</gathalast>
    <hangnum line="1159" number="283"></hangnum>
    <gatha1 line="1160"> ‘‘Etādisaṃ āvasa rājaseṭṭha, vimānaseṭṭhaṃ bahu sobhamānaṃ;</gatha1>
    <gathalast line="1161">Bārāṇasiṃ nagaraṃ iddhaṃ phītaṃ, rajjañca kārehi anomapaññā’’ti.</gathalast>
    <paragraph line="1162">Tattha <pageBreak edition="M" number="4.0472" /><bold>rāsī</bold>ti tesu tesu ṭhānesu tālapamāṇā rāsiyo. <bold>Suvaṇṇagharānī</bold>ti suvaṇṇagehāni. <bold>Nikkaddamā</bold>ti evaṃ te antepure bhūmi nikkaddamā ca nirajā ca bhavissati. <bold>Etādisa</bold>nti evarūpaṃ suvaṇṇamayaṃ rajatapākāraṃ muttāveḷuriyasanthatabhūmibhāgaṃ. <bold>Phīta</bold>nti phītaṃ bārāṇasinagarañca āvasa. <bold>Anomapaññā</bold>ti alāmakapaññā.</paragraph>
    <paragraph line="1163">Rājā tassa kathaṃ sutvā adhivāsesi. Atha mahāsatto nāgabhavane bheriṃ carāpesi ‘‘sabbā rājaparisā yāvadicchakaṃ hiraññasuvaṇṇādikaṃ dhanaṃ gaṇhantū’’ti. Rañño ca anekehi sakaṭasatehi dhanaṃ pesesi. Rājā mahantena yasena nāgabhavanā nikkhamitvā bārāṇasimeva gato. Tato paṭṭhāya kira jambudīpatalaṃ sahiraññaṃ jātaṃ.</paragraph>
    <paragraph line="1164">Satthā <pageBreak edition="V" number="4.0424" /> imaṃ dhammadesanaṃ āharitvā ‘‘evaṃ porāṇakapaṇḍitā nāgasampattiṃ pahāya uposathavāsaṃ vasiṃsū’’ti vatvā jātakaṃ samodhānesi – ‘‘tadā ahituṇḍiko devadatto ahosi, sumanā rāhulamātā, uggaseno sāriputto, campeyyanāgarājā pana ahameva ahosi’’nti.</paragraph>
    <centered line="1165">Campeyyajātakavaṇṇanā dasamā.</centered>
    <hangnum line="1166"></hangnum>
    <paragraph line="1167"> [507] 11. Mahāpalobhanajātakavaṇṇanā</paragraph>
    <paragraph line="1168"><bold>Brahmalokā cavitvānā</bold>ti idaṃ satthā jetavane viharanto visuddhasaṃkilesaṃ ārabbha kathesi. Vatthu heṭṭhā vitthāritameva. Idha pana satthā ‘‘bhikkhu mātugāmo nāmesa visuddhasattepi saṃkiliṭṭhe karotī’’ti vatvā atītaṃ āhari.</paragraph>
    <paragraph line="1169">Atīte <pageBreak edition="P" number="4.0469" /> bārāṇasiyanti <bold>cūḷapalobhane</bold> (jā. 1.3.37 ādayo) vuttanayeneva atītavatthu vitthāritabbaṃ. Tadā pana mahāsatto brahmalokā cavitvā kāsirañño putto hutvā nibbatti, anitthigandhakumāro nāma ahosi. Itthīnaṃ hatthe na saṇṭhāti, purisavesena naṃ thaññaṃ pāyenti, jhānāgāre vasati, itthiyo na passati. Tamatthaṃ pakāsento satthā catasso gāthā abhāsi –</paragraph>
    <hangnum line="1170" number="284"></hangnum>
    <gatha1 line="1171"> ‘‘Brahmalokā <pageBreak edition="M" number="4.0473" /> cavitvāna, devaputto mahiddhiko;</gatha1>
    <gathalast line="1172">Rañño putto udapādi, sabbakāmasamiddhisu.</gathalast>
    <hangnum line="1173" number="285"></hangnum>
    <gatha1 line="1174"> ‘‘Kāmā vā kāmasaññā vā, brahmaloke na vijjati;</gatha1>
    <gathalast line="1175">Svāssu tāyeva saññāya, kāmehi vijigucchatha.</gathalast>
    <hangnum line="1176" number="286"></hangnum>
    <gatha1 line="1177"> ‘‘Tassa cantepure āsi, jhānāgāraṃ sumāpitaṃ;</gatha1>
    <gathalast line="1178">So tattha paṭisallīno, eko rahasi jhāyatha.</gathalast>
    <hangnum line="1179" number="287"></hangnum>
    <gatha1 line="1180"> ‘‘Sa rājā paridevesi, puttasokena aṭṭito;</gatha1>
    <gathalast line="1181">Ekaputto cayaṃ mayhaṃ, na ca kāmāni bhuñjatī’’ti.</gathalast>
    <paragraph line="1182">Tattha <pageBreak edition="V" number="4.0425" /><bold>sabbakāmasamiddhisū</bold>ti sabbakāmānaṃ samiddhīsu sampattīsu ṭhitassa rañño putto hutvā eko devaputto nibbatti. <bold>Svāssū</bold>ti so kumāro. <bold>Tāyevā</bold>ti tāya brahmaloke nibbattitāya jhānasaññāya eva. <bold>Sumāpita</bold>nti pitarā suṭṭhu manāpaṃ katvā māpitaṃ. <bold>Rahasi jhāyathā</bold>ti mātugāmaṃ apassanto vasi. <bold>Paridevesī</bold>ti vilapi.</paragraph>
    <paragraph line="1183">Pañcamā rañño paridevanagāthā –</paragraph>
    <hangnum line="1184" number="288"></hangnum>
    <gatha1 line="1185"> ‘‘Ko nu khvettha upāyo so, ko vā jānāti kiñcanaṃ;</gatha1>
    <gathalast line="1186">Yo me puttaṃ palobheyya, yathā kāmāni patthaye’’ti.</gathalast>
    <paragraph line="1187">Tattha <bold>ko nu khvettha upāyo</bold>ti ko nu kho ettha etassa kāmānaṃ bhuñjanaupāyo. ‘‘Ko nu kho idhupāyo so’’tipi pāṭho, aṭṭhakathāyaṃ pana ‘‘ko nu kho etaṃ upavasitvā upalāpanakāraṇaṃ jānātī’’ti vuttaṃ. <bold>Ko vā jānāti kiñcana</bold>nti ko vā etassa palibodhakāraṇaṃ jānātīti attho.</paragraph>
    <paragraph line="1188">Tato paraṃ diyaḍḍhagāthā abhisambuddhagāthā –</paragraph>
    <hangnum line="1189" number="289"></hangnum>
    <gatha1 line="1190"> ‘‘Ahu kumārī tattheva, vaṇṇarūpasamāhitā;</gatha1>
    <gathalast line="1191">Kusalā naccagītassa, vādite ca padakkhiṇā.</gathalast>
    <hangnum line="1192" number="290"></hangnum>
    <gatha1 line="1193"> ‘‘Sā <pageBreak edition="M" number="4.0474" /> tattha upasaṅkamma, rājānaṃ etadabravī’’ti;</gatha1>
    <paragraph line="1194">Tattha <pageBreak edition="P" number="4.0470" /><bold>ahū</bold>ti bhikkhave, tattheva antepure cūḷanāṭakānaṃ antare ekā taruṇakumārikā ahosi. <bold>Padakkhiṇā</bold>ti susikkhitā.</paragraph>
    <gathalast line="1195">‘‘Ahaṃ kho naṃ palobheyyaṃ, sace bhattā bhavissatī’’ti. –</gathalast>
    <paragraph line="1196">Upaḍḍhagāthā kumārikāya vuttā.</paragraph>
    <paragraph line="1197">Tattha <bold>sace bhattā</bold>ti sace esa mayhaṃ pati bhavissatīti.</paragraph>
    <hangnum line="1198" number="291"></hangnum>
    <gatha1 line="1199"> ‘‘Taṃ <pageBreak edition="V" number="4.0426" /> tathāvādiniṃ rājā, kumāriṃ etadabravi;</gatha1>
    <gathalast line="1200">Tvaññeva naṃ palobhehi, tava bhattā bhavissatīti.</gathalast>
    <paragraph line="1201">Tattha <bold>tava bhattā</bold>ti tavesa pati bhavissati, tvaññeva tassa aggamahesī bhavissasi, gaccha naṃ palobhehi, kāmarasaṃ jānāpehīti.</paragraph>
    <paragraph line="1202">Evaṃ vatvā rājā ‘‘imissā kira okāsaṃ karontū’’ti kumārassa upaṭṭhākānaṃ pesesi. Sā paccūsakāle vīṇaṃ ādāya gantvā kumārassa sayanagabbhassa bahi avidūre ṭhatvā agganakhehi vīṇaṃ vādentī madhurasarena gāyitvā taṃ palobhesi. Tamatthaṃ pakāsento satthā āha –</paragraph>
    <hangnum line="1203" number="292"></hangnum>
    <gatha1 line="1204"> ‘‘Sā ca antepuraṃ gantvā, bahuṃ kāmupasaṃhitaṃ;</gatha1>
    <gathalast line="1205">Hadayaṅgamā pemanīyā, citrā gāthā abhāsatha.</gathalast>
    <hangnum line="1206" number="293"></hangnum>
    <gatha1 line="1207"> ‘‘Tassā ca gāyamānāya, saddaṃ sutvāna nāriyā;</gatha1>
    <gathalast line="1208">Kāmacchandassa uppajji, janaṃ so paripucchatha.</gathalast>
    <hangnum line="1209" number="294"></hangnum>
    <gatha1 line="1210"> ‘‘Kasseso saddo ko vā so, bhaṇati uccāvacaṃ bahuṃ;</gatha1>
    <gathalast line="1211">Hadayaṅgamaṃ pemanīyaṃ, aho kaṇṇasukhaṃ mama.</gathalast>
    <hangnum line="1212" number="295"></hangnum>
    <gatha1 line="1213"> ‘‘Esā kho pamadā deva, khiḍḍā esā anappikā;</gatha1>
    <gathalast line="1214">Sace tvaṃ kāme bhuñjeyya, bhiyyo bhiyyo chādeyyu taṃ.</gathalast>
    <hangnum line="1215" number="296"></hangnum>
    <gatha1 line="1216"> ‘‘Iṅgha āgacchatorena, avidūramhi gāyatu;</gatha1>
    <gathalast line="1217">Assamassa samīpamhi, santike mayha gāyatu.</gathalast>
    <hangnum line="1218" number="297"></hangnum>
    <gatha1 line="1219"> ‘‘Tirokuṭṭamhi gāyitvā, jhānāgāramhi pāvisi;</gatha1>
    <gathalast line="1220">Bandhi naṃ anupubbena, āraññamiva kuñjaraṃ.</gathalast>
    <hangnum line="1221" number="298"></hangnum>
    <gatha1 line="1222"> ‘‘Tassa <pageBreak edition="V" number="4.0427" /><pageBreak edition="M" number="4.0475" /> kāmarasaṃ ñatvā, issādhammo ajāyatha;</gatha1>
    <gathalast line="1223">‘Ahameva kāme bhuñjeyyaṃ, mā añño puriso ahu’.</gathalast>
    <hangnum line="1224" number="299"></hangnum>
    <gatha1 line="1225"> ‘‘Tato asiṃ gahetvāna, purise hantuṃ upakkami;</gatha1>
    <gathalast line="1226">Ahameveko bhuñjissaṃ, mā añño puriso siyā.</gathalast>
    <hangnum line="1227" number="300"></hangnum>
    <gatha1 line="1228"> ‘‘Tato <pageBreak edition="P" number="4.0471" /> jānapadā sabbe, vikkandiṃsu samāgatā;</gatha1>
    <gathalast line="1229">Putto tyāyaṃ mahārāja, janaṃ heṭhetyadūsakaṃ.</gathalast>
    <hangnum line="1230" number="301"></hangnum>
    <gatha1 line="1231"> ‘‘Tañca rājā vivāhesi, samhā raṭṭhā ca khattiyo;</gatha1>
    <gathalast line="1232">Yāvatā vijitaṃ mayhaṃ, na te vatthabba tāvade.</gathalast>
    <hangnum line="1233" number="302"></hangnum>
    <gatha1 line="1234"> ‘‘Tato so bhariyamādāya, samuddaṃ upasaṅkami;</gatha1>
    <gathalast line="1235">Paṇṇasālaṃ karitvāna, vanamuñchāya pāvisi.</gathalast>
    <hangnum line="1236" number="303"></hangnum>
    <gatha1 line="1237"> ‘‘Athettha isi māgacchi, samuddaṃ uparūpari;</gatha1>
    <gathalast line="1238">So tassa gehaṃ pāvekkhi, bhattakāle upaṭṭhite.</gathalast>
    <hangnum line="1239" number="304"></hangnum>
    <gatha1 line="1240"> ‘‘Tañca bhariyā palobhesi, passa yāva sudāruṇaṃ;</gatha1>
    <gathalast line="1241">Cuto so brahmacariyamhā, iddhiyā parihāyatha.</gathalast>
    <hangnum line="1242" number="305"></hangnum>
    <gatha1 line="1243"> ‘‘Rājaputto ca uñchāto, vanamūlaphalaṃ bahuṃ;</gatha1>
    <gathalast line="1244">Sāyaṃ kājena ādāya, assamaṃ upasaṅkami.</gathalast>
    <hangnum line="1245" number="306"></hangnum>
    <gatha1 line="1246"> ‘‘Isī ca khattiyaṃ disvā, samuddaṃ upasaṅkami;</gatha1>
    <gathalast line="1247">‘Vehāyasaṃ gamissa’nti, sīdate so mahaṇṇave.</gathalast>
    <hangnum line="1248" number="307"></hangnum>
    <gatha1 line="1249"> ‘‘Khattiyo ca isiṃ disvā, sīdamānaṃ mahaṇṇave;</gatha1>
    <gathalast line="1250">Tasseva anukampāya, imā gāthā abhāsatha.</gathalast>
    <hangnum line="1251" number="308"></hangnum>
    <gatha1 line="1252"> ‘‘Abhijjamāne <pageBreak edition="V" number="4.0428" /> vārismiṃ, sayaṃ āgamma iddhiyā;</gatha1>
    <gathalast line="1253">Missībhāvitthiyā gantvā, saṃsīdasi mahaṇṇave.</gathalast>
    <hangnum line="1254" number="309"></hangnum>
    <gatha1 line="1255"> ‘‘Āvaṭṭanī mahāmāyā, brahmacariyavikopanā;</gatha1>
    <gathalast line="1256">Sīdanti naṃ viditvāna, ārakā parivajjaye.</gathalast>
    <hangnum line="1257" number="310"></hangnum>
    <gatha1 line="1258"> ‘‘Analā mudusambhāsā, duppūrā tā nadīsamā;</gatha1>
    <gathalast line="1259">Sīdanti naṃ viditvāna, ārakā parivajjaye.</gathalast>
    <hangnum line="1260" number="311"></hangnum>
    <gatha1 line="1261"> ‘‘Yaṃ <pageBreak edition="M" number="4.0476" /> etā upasevanti, chandasā vā dhanena vā;</gatha1>
    <gathalast line="1262">Jātavedova saṃ ṭhānaṃ, khippaṃ anudahanti taṃ.</gathalast>
    <hangnum line="1263" number="312"></hangnum>
    <gatha1 line="1264"> ‘‘Khattiyassa vaco sutvā, isissa nibbidā ahu;</gatha1>
    <gathalast line="1265">Laddhā porāṇakaṃ maggaṃ, gacchate so vihāyasaṃ.</gathalast>
    <hangnum line="1266" number="313"></hangnum>
    <gatha1 line="1267"> ‘‘Khattiyo ca isiṃ disvā, gacchamānaṃ vihāyasaṃ;</gatha1>
    <gathalast line="1268">Saṃvegaṃ alabhī dhīro, pabbajjaṃ samarocayi.</gathalast>
    <hangnum line="1269" number="314"></hangnum>
    <gatha1 line="1270"> ‘‘Tato so pabbajitvāna, kāmarāgaṃ virājayi;</gatha1>
    <gathalast line="1271">Kāmarāgaṃ virājetvā, brāhmalokūpago ahū’’ti.</gathalast>
    <paragraph line="1272">Tattha <pageBreak edition="P" number="4.0472" /><bold>antepura</bold>nti kumārassa vasanaṭṭhānaṃ. <bold>Bahu</bold>nti bahuṃ nānappakāraṃ. <bold>Kāmupasaṃhita</bold>nti kāmanissitaṃ gītaṃ pavattayamānā. <bold>Kāmacchandassā</bold>ti assa anitthigandhakumārassa kāmacchando uppajji. <bold>Jana</bold>nti attano santikāvacaraṃ paricārikajanaṃ. <bold>Uccāvaca</bold>nti uggatañca anuggatañca. <bold>Bhuñjeyyā</bold>ti sace bhuñjeyyāsi. <bold>Chādeyyu ta</bold>nti ete kāmā nāma tava rucceyyuṃ. So ‘‘pamadā’’ti vacanaṃ sutvā tuṇhī ahosi. Itarā punadivasepi gāyi. Evaṃ kumāro paṭibaddhacitto hutvā tassā āgamanaṃ rocento paricārike āmantetvā <bold>‘‘iṅghā’’</bold>ti gāthamāha.</paragraph>
    <paragraph line="1273"><bold>Tirokuṭṭamhī</bold>ti sayanagabbhakuṭṭassa bahi. <bold>Mā añño</bold>ti añño kāme paribhuñjanto puriso nāma mā siyā. <bold>Hantuṃ upakkamī</bold>ti antaravīthiṃ otaritvā māretuṃ ārabhi. <bold>Vikandiṃsū</bold>ti <pageBreak edition="V" number="4.0429" /> kumārena katipayesu purisesu pahatesu purisā palāyitvā gehāni pavisiṃsu. So purise alabhanto thokaṃ vissami. Tasmiṃ khaṇe rājaṅgaṇe sannipatitvā upakkosiṃsu. <bold>Janaṃ heṭhetyadūsaka</bold>nti niraparādhaṃ janaṃ heṭheti, taṃ gaṇhāpethāti vadiṃsu. Rājā upāyena kumāraṃ gaṇhāpetvā ‘‘imassa kiṃ kattabba’’nti pucchi. ‘‘Deva, aññaṃ natthi, imaṃ pana kumāraṃ tāya kumārikāya saddhiṃ raṭṭhā pabbājetuṃ vaṭṭatī’’ti vutte tathā akāsi. Tamatthaṃ pakāsento satthā <bold>‘‘tañcā’’</bold>tiādimāha. Tattha <bold>vivāhesī</bold>ti pabbājesi. <bold>Na te vatthabba tāvade</bold>ti yattakaṃ mayhaṃ vijitaṃ, tattake tayā na vatthabbaṃ. <bold>Uñchāyā</bold>ti phalāphalatthāya.</paragraph>
    <paragraph line="1274">Tasmiṃ <pageBreak edition="M" number="4.0477" /> pana vanaṃ paviṭṭhe itarā yaṃ tattha pacitabbayuttakaṃ atthi, taṃ pacitvā tassāgamanaṃ olokentī paṇṇasāladvāre nisīdati. Evaṃ kāle gacchante ekadivasaṃ antaradīpakavāsī eko iddhimantatāpaso assamapadato nikkhamitvā maṇiphalakaṃ viya udakaṃ maddamānova ākāse uppatitvā bhikkhācāraṃ gacchanto paṇṇasālāya uparibhāgaṃ patvā dhūmaṃ disvā ‘‘imasmiṃ ṭhāne manussā vasanti maññe’’ti paṇṇasāladvāre otari. Sā taṃ disvā nisīdāpetvā paṭibaddhacittā hutvā itthikuttaṃ dassetvā tena saddhiṃ anācāraṃ acari. Tamatthaṃ pakāsento satthā <bold>‘‘athetthā’’</bold>tiādimāha. Tattha <bold>isi māgacchī</bold>ti isi āgacchi. <bold>Samuddaṃ uparūparī</bold>ti samuddassa matthakamatthakena. <bold>Passa yāva sudāruṇa</bold>nti passatha, bhikkhave, tāya kumārikāya yāva sudāruṇaṃ kammaṃ katanti attho.</paragraph>
    <paragraph line="1275"><bold>Sāya</bold>nti sāyanhasamaye. <bold>Disvā</bold>ti taṃ vijahituṃ asakkonto sakaladivasaṃ tattheva hutvā sāyanhasamaye rājaputtaṃ āgataṃ disvā palāyituṃ ‘‘vehāyasaṃ gamissa’’nti uppatanākāraṃ karonto patitvā mahaṇṇave sīdati. <bold>Isiṃ disvā</bold>ti anubandhamāno gantvā passitvā. <bold>Anukampāyā</bold>ti sacāyaṃ bhūmiyā āgato abhavissa, palāyitvā araññaṃ paviseyya, ākāsena āgato <pageBreak edition="P" number="4.0473" /> bhavissati, tasmā samudde patitopi uppatanākārameva karotīti anukampaṃ uppādetvā tasseva anukampāya abhāsatha. Tāsaṃ pana gāthānaṃ attho tikanipāte vuttoyeva. <bold>Nibbidā ahū</bold>ti kāmesu nibbedo jāto. <bold>Porāṇakaṃ magga</bold>nti pubbe adhigataṃ jhānavisesaṃ. <bold>Pabbajitvānā</bold>ti taṃ itthiṃ manussāvāsaṃ netvā nivattitvā araññe isipabbajjaṃ pabbajitvā kāmarāgaṃ virājayi, virājetvā brahmalokūpago ahosīti.</paragraph>
    <paragraph line="1276">Satthā imaṃ dhammadesanaṃ āharitvā ‘‘evaṃ, bhikkhave, mātugāmaṃ paṭicca visuddhasattāpi saṃkilissantī’’ti <pageBreak edition="V" number="4.0430" /> vatvā saccāni pakāsetvā jātakaṃ samodhānesi, saccapariyosāne ukkaṇṭhitabhikkhu arahattaṃ patto. Tadā anitthigandhakumāro ahameva ahosinti.</paragraph>
    <centered line="1277">Mahāpalobhanajātakavaṇṇanā ekādasamā.</centered>
    <hangnum line="1278"></hangnum>
    <paragraph line="1279"> [508] 12. Pañcapaṇḍitajātakavaṇṇanā</paragraph>
    <paragraph line="1280" number="315-336"> Pañcapaṇḍitajātakaṃ <pageBreak edition="M" number="4.0478" /> mahāumaṅge āvi bhavissati.</paragraph>
    <centered line="1281">Pañcapaṇḍitajātakavaṇṇanā dvādasamā.</centered>
    <hangnum line="1282"></hangnum>
    <paragraph line="1283"> [509] 13. Hatthipālajātakavaṇṇanā</paragraph>
    <paragraph line="1284"><bold>Cirassaṃ vata passāmā</bold>ti idaṃ satthā jetavane viharanto mahābhinikkhamanaṃ ārabbha kathesi. Tadā hi satthā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā atītaṃ āhari.</paragraph>
    <paragraph line="1285">Atīte bārāṇasiyaṃ esukārī nāma rājā ahosi. Tassa purohito daharakālato paṭṭhāya piyasahāyo. Te ubhopi aputtakā ahesuṃ. Te ekadivasaṃ sukhasayane nisinnā mantayiṃsu ‘‘amhākaṃ issariyaṃ mahantaṃ, putto vā dhītā vā natthi, kiṃ nu kho kattabba’’nti. Tato rājā purohitaṃ āha – ‘‘samma, sace tava gehe putto jāyissati, mama rajjassa sāmiko bhavissati, sace mama putto jāyissati, tava gehe bhogānaṃ sāmiko bhavissatī’’ti. Evaṃ ubhopi aññamaññaṃ saṅkariṃsu.</paragraph>
    <paragraph line="1286">Athekadivasaṃ purohito bhogagāmaṃ gantvā āgamanakāle dakkhiṇadvārena nagaraṃ pavisanto bahinagare ekaṃ bahuputtikaṃ nāma <pageBreak edition="P" number="4.0474" /> duggatitthiṃ passi. Tassā satta puttā sabbeva arogā, eko pacanabhājanakapallaṃ gaṇhi, eko sayanakaṭasārakaṃ, eko purato gacchati, eko pacchato, eko aṅguliṃ gaṇhi, eko aṅke nisinno, eko khandhe. Atha naṃ purohito pucchi ‘‘bhadde, imesaṃ dārakānaṃ pitā kuhi’’nti? ‘‘Sāmi, imesaṃ pitā nāma nibaddho natthī’’ti. ‘‘Evarūpe satta putte kinti katvā alatthā’’ti? Sā aññaṃ gahaṇaṃ apassantī nagaradvāre ṭhitaṃ <pageBreak edition="V" number="4.0431" /> nigrodharukkhaṃ dassetvā ‘‘sāmi etasmiṃ nigrodhe adhivatthāya devatāya santike patthetvā labhiṃ, etāya me puttā dinnā’’ti āha. Purohito ‘‘tena hi gaccha tva’’nti rathā <pageBreak edition="M" number="4.0479" /> oruyha nigrodhamūlaṃ gantvā sākhāya gahetvā cāletvā ‘‘ambho devate, tvaṃ rañño santikā kiṃ nāma na labhasi, rājā te anusaṃvaccharaṃ sahassaṃ vissajjetvā balikammaṃ karoti, tassa puttaṃ na desi, etāya duggatitthiyā tava ko upakāro kato, yenassā satta putte adāsi. Sace amhākaṃ rañño puttaṃ na desi, ito taṃ sattame divase samūlaṃ chindāpetvā khaṇḍākhaṇḍikaṃ kāressāmī’’ti rukkhadevataṃ tajjetvā pakkāmi. So etena niyāmeneva punadivasepīti paṭipāṭiyā cha divase kathesi. Chaṭṭhe pana divase sākhāya gahetvā ‘‘rukkhadevate ajjekarattimattakameva sesaṃ, sace me rañño puttaṃ na desi, sve taṃ niṭṭhāpessāmī’’ti āha.</paragraph>
    <paragraph line="1287">Rukkhadevatā āvajjetvā taṃ kāraṇaṃ tathato ñatvā ‘‘ayaṃ brāhmaṇo puttaṃ alabhanto mama vimānaṃ nāsessati, kena nu kho upāyena tassa puttaṃ dātuṃ vaṭṭatī’’ti catunnaṃ mahārājānaṃ santikaṃ gantvā tamatthaṃ ārocesi. Te ‘‘mayaṃ tassa puttaṃ dātuṃ na sakkhissāmā’’ti vadiṃsu. Aṭṭhavīsatiyakkhasenāpatīnaṃ santikaṃ agamāsi, tepi tathevāhaṃsu. Sakkassa devarañño santikaṃ gantvā kathesi. Sopi ‘‘labhissati nu kho rājā anucchavike putte, udāhu no’’ti <pageBreak edition="P" number="4.0475" /> upadhārento puññavante cattāro devaputte passi. Te kira purimabhave bārāṇasiyaṃ pesakārā hutvā tena kammena laddhakaṃ pañcakoṭṭhāsaṃ katvā cattāro koṭṭhāse paribhuñjiṃsu. pañcamaṃ gahetvā ekatova dānaṃ adaṃsu. Te tato cutā tāvatiṃsabhavane nibbattiṃsu, tato yāmabhavaneti evaṃ anulomapaṭilomaṃ chasu devalokesu sampattiṃ anubhavantā vicaranti. Tadā pana nesaṃ tāvatiṃsabhavanato cavitvā yāmabhavanaṃ gamanavāro hoti. Sakko tesaṃ santikaṃ gantvā pakkositvā ‘‘mārisā, tumhehi manussalokaṃ gantuṃ vaṭṭati, esukārīrañño aggamahesiyā kucchimhi nibbattathā’’ti āha. Te tassa vacanaṃ sutvā ‘‘sādhu deva, gamissāma, na panamhākaṃ rājakulenattho, purohitassa gehe nibbattitvā daharakāleyeva kāme pahāya pabbajissāmā’’ti vadiṃsu. Sakko ‘‘sādhū’’ti tesaṃ paṭiññaṃ gahetvā āgantvā rukkhadevatāya tamatthaṃ ārocesi. Sā tuṭṭhamānasā sakkaṃ vanditvā attano vimānameva gatā.</paragraph>
    <paragraph line="1288">Purohitopi <pageBreak edition="M" number="4.0480" /> punadivase balavapurise sannipātāpetvā vāsipharasuādīni gāhāpetvā rukkhamūlaṃ gantvā rukkhasākhāya gahetvā ‘‘ambho devate, ajja mayhaṃ taṃ yācantassa sattamo divaso, idāni te niṭṭhānakālo’’ti āha. Tato rukkhadevatā mahantenānubhāvena khandhavivarato nikkhamitvā madhurasarena taṃ āmantetvā ‘brāhmaṇa, tiṭṭhatu eko putto, cattāro te <pageBreak edition="V" number="4.0432" /> putte dassāmī’’ti āha. ‘‘Mama puttenattho natthi, amhākaṃ rañño puttaṃ dehī’’ti. ‘‘Tuyhaṃyeva demī’’ti. ‘‘Tena hi mama dve, rañño dve dehī’’ti. ‘‘Rañño na demi, cattāropi tuyhameva dammi, tayā ca laddhamattāva bhavissanti, agāre pana aṭṭhatvā daharakāleyeva pabbajissantī’’ti. ‘‘Tvaṃ me kevalaṃ putte dehi, apabbajanakāraṇaṃ pana amhākaṃ bhāro’’ti. Sā tassa puttavaraṃ datvā attano bhavanaṃ pāvisi. Tato paṭṭhāya devatāya sakkāro mahā ahosi.</paragraph>
    <paragraph line="1289">Jeṭṭhakadevaputto cavitvā purohitassa brāhmaṇiyā <pageBreak edition="P" number="4.0476" /> kucchimhi nibbatti. Tassa nāmaggahaṇadivase ‘‘hatthipālo’’ti nāmaṃ katvā apabbajanatthāya hatthigopake paṭicchāpesuṃ. So tesaṃ santike vaḍḍhati. Tassa padasā gamanakāle dutiyo cavitvā assā kucchimhi nibbatti, tassapi jātakāle ‘‘assapālo’’ti nāmaṃ kariṃsu. So assagopakānaṃ santike vaḍḍhati. Tatiyassa jātakāle ‘‘gopālo’’ti nāmaṃ kariṃsu. So gopālehi saddhiṃ vaḍḍhati. Catutthassa jātakāle ‘‘ajapālo’’ti nāmaṃ kariṃsu. So ajapālehi saddhiṃ vaḍḍhati. Te vuḍḍhimanvāya sobhaggappattā ahesuṃ.</paragraph>
    <paragraph line="1290">Atha nesaṃ pabbajitabhayena rañño vijitā pabbajite nīhariṃsu. Sakalakāsiraṭṭhe ekapabbajitopi nāhosi. Te kumārā atipharusā ahesuṃ, yāya disāya gacchanti, tāya āhariyamānaṃ paṇṇākāraṃ vilumpanti. Hatthipālassa soḷasavassakāle kāyasampattiṃ disvā rājā ca purohito ca ‘‘kumārā mahallakā jātā, chattussāpanasamayo, tesaṃ kiṃ nu kho kātabba’’nti mantetvā ‘‘ete abhisittakālato paṭṭhāya atissarā bhavissanti, tato tato pabbajitā āgamissanti, te disvā pabbajissanti, etesaṃ pabbajitakāle janapado ulloḷo bhavissati, vīmaṃsissāma tāva ne, pacchā abhisiñcissāmā’’ti cintetvā ubhopi isivesaṃ gahetvā bhikkhaṃ carantā hatthipālassa <pageBreak edition="M" number="4.0481" /> kumārassa nivesanadvāraṃ agamaṃsu. Kumāro te disvāva tuṭṭho pasanno upasaṅkamitvā vanditvā tisso gāthā abhāsi –</paragraph>
    <hangnum line="1291" number="337"></hangnum>
    <gatha1 line="1292"> ‘‘Cirassaṃ vata passāma, brāhmaṇaṃ devavaṇṇinaṃ;</gatha1>
    <gathalast line="1293">Mahājaṭaṃ khāridharaṃ, paṅkadantaṃ rajassiraṃ.</gathalast>
    <hangnum line="1294" number="338"></hangnum>
    <gatha1 line="1295"> ‘‘Cirassaṃ vata passāma, isiṃ dhammaguṇe rataṃ;</gatha1>
    <gathalast line="1296">Kāsāyavatthavasanaṃ, vākacīraṃ paṭicchadaṃ.</gathalast>
    <hangnum line="1297" number="339"></hangnum>
    <gatha1 line="1298"> ‘‘Āsanaṃ <pageBreak edition="V" number="4.0433" /> udakaṃ pajjaṃ, paṭigaṇhātu no bhavaṃ;</gatha1>
    <gathalast line="1299">Agghe bhavantaṃ pucchāma, agghaṃ kurutu no bhava’’nti.</gathalast>
    <paragraph line="1300">Tattha <pageBreak edition="P" number="4.0477" /><bold>brāhmaṇa</bold>nti bāhitapāpabrāhmaṇaṃ. <bold>Devavaṇṇina</bold>nti seṭṭhavaṇṇinaṃ ghoratapaṃ paramatikkhindriyaṃ pabbajitabhāvaṃ upagatanti attho. <bold>Khāridhara</bold>nti khāribhāradharaṃ. <bold>Isi</bold>nti sīlakkhandhādayo pariyesitvā ṭhitaṃ. <bold>Dhammaguṇe rata</bold>nti sucaritakoṭṭhāse abhirataṃ. <bold>‘‘Āsana’’</bold>nti idaṃ tesaṃ nisīdanatthāya āsanaṃ paññapetvā gandhodakañca pādabbhañjanañca upanetvā āha. <bold>Agghe</bold>ti ime sabbepi āsanādayo agghe bhavantaṃ pucchāma. <bold>Kurutu no</bold>ti ime no agghe bhavaṃ paṭiggaṇhatūti.</paragraph>
    <paragraph line="1301">Evaṃ so tesu ekekaṃ vārenāha. Atha naṃ purohito āha – ‘‘tāta hatthipāla tvaṃ amhe ‘ke ime’ti maññamāno evaṃ kathesī’’ti. ‘‘Hemavantakā isayo’’ti. ‘‘Na mayaṃ, tāta, isayo, esa rājā esukārī, ahaṃ te pitā parohito’’ti. ‘‘Atha kasmā isivesaṃ gaṇhitthā’’ti? ‘‘Tava vīmaṃsanatthāyā’’ti. ‘‘Mama kiṃ vīmaṃsathā’’ti? ‘‘Sace amhe disvā na pabbajissasi, atha taṃ rajje abhisiñcituṃ āgatāmhā’’ti. ‘‘Tāta na me rajjenattho, pabbajissāmahanti. Atha naṃ pitā ‘‘tāta hatthipāla, nāyaṃ kālo pabbajjāyā’’ti vatvā yathājjhāsayaṃ anusāsanto catutthagāthamāha –</paragraph>
    <hangnum line="1302" number="340"></hangnum>
    <gatha1 line="1303"> ‘‘Adhicca <pageBreak edition="M" number="4.0482" /> vede pariyesa vittaṃ, putte gehe tāta patiṭṭhapetvā;</gatha1>
    <gathalast line="1304">Gandhe rase paccanubhuyya sabbaṃ, araññaṃ sādhu muni so pasattho’’ti.</gathalast>
    <paragraph line="1305">Tattha <bold>adhiccā</bold>ti sajjhāyitvā. <bold>Putte</bold>ti chattaṃ ussāpetvā nāṭake vārena upaṭṭhāpetvā puttadhītāhi vaḍḍhitvā te putte gehe patiṭṭhāpetvāti attho. <bold>Sabba</bold>nti ete ca gandharase sesañca sabbaṃ vatthukāmaṃ anubhavitvā. <bold>Araññaṃ sādhu muni so pasattho</bold>ti pacchā mahallakakāle pabbajitassa araññaṃ sādhu laddhakaṃ hoti. Yo evarūpe kāle pabbajati, so muni buddhādīhi ariyehi pasatthoti vadati.</paragraph>
    <paragraph line="1306">Tato hatthipālo gāthamāha –</paragraph>
    <hangnum line="1307" number="341"></hangnum>
    <gatha1 line="1308"> ‘‘Vedā <pageBreak edition="V" number="4.0434" /> na saccā na ca vittalābho, na puttalābhena jaraṃ vihanti;</gatha1>
    <gathalast line="1309">Gandhe <pageBreak edition="P" number="4.0478" /> rase muccanamāhu santo, sakammunā hoti phalūpapattī’’ti.</gathalast>
    <paragraph line="1310">Tattha <bold>na saccā</bold>ti yaṃ saggañca maggañca vadanti, na taṃ sādhenti, tucchā nissārā nipphalā. <bold>Na ca vittalābho</bold>ti dhanalābhopi pañcasādhāraṇattā sabbo ekasabhāvo na hoti. <bold>Jara</bold>nti tāta, jaraṃ vā byādhimaraṇaṃ vā na koci puttalābhena paṭibāhituṃ samattho nāma atthi. Dukkhamūlā hete upadhayo. <bold>Gandhe rase</bold>ti gandhe ca rase ca sesesu ārammaṇesu ca muccanaṃ muttimeva buddhādayo paṇḍitā kathenti. <bold>Sakammunā</bold>ti attanā katakammeneva sattānaṃ phalūpapatti phalanipphatti hoti. Kammassakā hi, tāta, sattāti.</paragraph>
    <paragraph line="1311">Kumārassa vacanaṃ sutvā rājā gāthamāha –</paragraph>
    <hangnum line="1312" number="342"></hangnum>
    <gatha1 line="1313"> ‘‘Addhā hi saccaṃ vacanaṃ tavetaṃ, sakammunā hoti phalūpapatti;</gatha1>
    <gathalast line="1314">Jiṇṇā ca mātāpitaro tavīme, passeyyuṃ taṃ vassasataṃ aroga’’nti.</gathalast>
    <paragraph line="1315">Tattha <pageBreak edition="M" number="4.0483" /><bold>vassasataṃ aroga</bold>nti ete vassasataṃ arogaṃ taṃ passeyyuṃ, tvampi vassasataṃ jīvanto mātāpitaro posassūti vadati.</paragraph>
    <paragraph line="1316">Taṃ sutvā kumāro ‘‘deva, tvaṃ kiṃ nāmetaṃ vadasī’’ti vatvā dve gāthā abhāsi –</paragraph>
    <hangnum line="1317" number="343"></hangnum>
    <gatha1 line="1318"> ‘‘Yassassa sakkhī maraṇena rāja, jarāya mettī naravīraseṭṭha;</gatha1>
    <gathalast line="1319">Yo cāpi jaññā na marissaṃ kadāci, passeyyuṃ taṃ vassasataṃ arogaṃ.</gathalast>
    <hangnum line="1320" number="344"></hangnum>
    <gatha1 line="1321"> ‘‘Yathāpi nāvaṃ puriso dakamhi, ereti ce naṃ upaneti tīraṃ;</gatha1>
    <gathalast line="1322">Evampi byādhī satataṃ jarā ca, upaneti maccaṃ vasamantakassā’’ti.</gathalast>
    <paragraph line="1323">Tattha <bold>sakkhī</bold>ti mittadhammo. <bold>Maraṇenā</bold>ti datto mato mitto matoti sammutimaraṇena. <bold>Jarāyā</bold>ti pākaṭajarāya vā saddhiṃ yassa mettī <pageBreak edition="P" number="4.0479" /> bhaveyya, yassetaṃ maraṇañca jarā ca mittabhāvena nāgaccheyyāti attho. <bold>Ereti ce na</bold>nti mahārāja, yathā nāma puriso nadītitthe udakamhi nāvaṃ ṭhapetvā paratīragāmiṃ janaṃ āropetvā sace arittena uppīḷento phiyena kaḍḍhanto <pageBreak edition="V" number="4.0435" /> cāleti ghaṭṭeti, atha naṃ paratīraṃ neti. Evaṃ byādhi jarā ca niccaṃ antakassa maccuno vasaṃ upanetiyevāti.</paragraph>
    <paragraph line="1324">Evaṃ imesaṃ sattānaṃ jīvitasaṅkhārassa parittabhāvaṃ dassetvā ‘‘mahārāja, tumhe tiṭṭhatha, tumhehi saddhiṃ kathayantameva maṃ byādhijarāmaraṇāni upagacchanti, appamattā hothā’’ti ovādaṃ datvā rājānañca pitarañca vanditvā attano paricārake gahetvā bārāṇasiyaṃ rajjaṃ pahāya ‘‘pabbajissāmī’’ti nagarato nikkhami. ‘‘Pabbajjā nāmesā sobhanā bhavissatī’’ti hatthipālakumārena saddhiṃ mahājano nikkhami. Yojanikā parisā ahosi. So tāya parisāya saddhiṃ gaṅgāya tīraṃ patvā gaṅgāya udakaṃ oloketvā kasiṇaparikammaṃ katvā jhānāni nibbattetvā cintesi <pageBreak edition="M" number="4.0484" /> ‘‘ayaṃ samāgamo mahā bhavissati, mama tayo kaniṭṭhabhātaro mātāpitaro rājā devīti sabbe saparisā pabbajissanti, bārāṇasī suññā bhavissati, yāva etesaṃ āgamanā idheva bhavissāmī’’ti. So tattheva mahājanassa ovādaṃ dento nisīdi.</paragraph>
    <paragraph line="1325">Punadivase rājā ca purohito ca cintayiṃsu ‘‘hatthipālakumāro tāva ‘rajjaṃ pahāya mahājanaṃ ādāya pabbajissāmī’ti gantvā gaṅgātīre nisinno, assapālaṃ vīmaṃsitvā abhisiñcissāmā’’ti. Te isiveseneva tassapi gehadvāraṃ agamaṃsu. Sopi te disvā pasannamānaso upasaṅkamitvā ‘‘cirassaṃ vata passāmā’’tiādīni vadanto tatheva paṭipajji. Tepi taṃ tatheva vatvā attano āgatakāraṇaṃ kathayiṃsu. So ‘‘mama bhātike hatthipālakumāre sante kathaṃ paṭhamataraṃ mayhameva setacchattaṃ pāpuṇātī’’ti pucchitvā ‘‘tāta, bhātā, te ‘na mayhaṃ rajjenattho, pabbajissāmī’ti vatvā nikkhanto’’ti vutte ‘‘kahaṃ paneso idānī’’ti vatvā ‘‘gaṅgātīre <pageBreak edition="P" number="4.0480" /> nisinno’’ti vutte ‘‘tāta, mama bhātarā chaḍḍitakheḷena kammaṃ natthi, bālā hi parittakapaññā sattā etaṃ kilesaṃ jahituṃ na sakkonti, ahaṃ pana jahissāmī’’ti rañño ca pitu ca dhammaṃ desento dve gāthā abhāsi –</paragraph>
    <hangnum line="1326" number="345"></hangnum>
    <gatha1 line="1327"> ‘‘Paṅko ca kāmā palipo ca kāmā, manoharā duttarā maccudheyyā;</gatha1>
    <gathalast line="1328">Etasmiṃ paṅke palipe byasannā, hīnattarūpā na taranti pāraṃ.</gathalast>
    <hangnum line="1329" number="346"></hangnum>
    <gatha1 line="1330"> ‘‘Ayaṃ pure luddamakāsi kammaṃ, svāyaṃ gahīto na hi mokkhito me;</gatha1>
    <gathalast line="1331">Orundhiyā naṃ parirakkhissāmi, māyaṃ puna luddamakāsi kamma’’nti.</gathalast>
    <paragraph line="1332">Tattha <pageBreak edition="V" number="4.0436" /><bold>paṅko</bold>ti yo koci kaddamo. <bold>Palipo</bold>ti sukhumavālukamisso saṇhakaddamo. Tattha kāmā laggāpanavasena paṅko nāma, osīdāpanavasena palipo nāmāti vuttā. <bold>Duttarā</bold>ti duratikkamā. <bold>Maccudheyyā</bold>ti maccuno adhiṭṭhānā. Etesu hi laggā ceva anupaviṭṭhā ca sattā uttarituṃ asakkontā dukkhakkhandhapariyāye vuttappakāraṃ dukkhañceva maraṇañca <pageBreak edition="M" number="4.0485" /> pāpuṇanti. Tenāha – <bold>‘‘etasmiṃ paṅke palipe byasannā hīnattarūpā na taranti pāra’’</bold>nti. Tattha <bold>byasannā</bold>ti sannā. ‘‘Visannā’’tipi pāṭho, ayamevattho. <bold>Hīnattarūpā</bold>ti hīnacittasabhāvā. <bold>Na taranti pāra</bold>nti nibbānapāraṃ gantuṃ na sakkonti.</paragraph>
    <paragraph line="1333"><bold>Aya</bold>nti mahārāja, ayaṃ mamattabhāvo pubbe assagopakehi saddhiṃ vaḍḍhanto mahājanassa vilumpanaviheṭhanādivasena bahuṃ luddaṃ sāhasikakammaṃ akāsi. <bold>Svāyaṃ gahīto</bold>ti so ayaṃ tassa kammassa vipāko mayā gahito. <bold>Na hi mokkhito me</bold>ti saṃsāravaṭṭe sati na hi mokkho ito akusalaphalato mama atthi. <bold>Orundhiyā naṃ parirakkhissāmī</bold>ti idāni naṃ kāyavacīmanodvārāni pidahanto orundhitvā parirakkhissāmi. Kiṃkāraṇā? <bold>Māyaṃ puna luddamakāsi kammaṃ</bold>. Ahañhi ito paṭṭhāya pāpaṃ akatvā kalyāṇameva karissāmi.</paragraph>
    <paragraph line="1334">Evaṃ assapālakumāro dvīhi gāthāhi dhammaṃ desetvā ‘‘tiṭṭhatha tumhe, tumhehi saddhiṃ kathentameva maṃ byādhijarāmaraṇāni upagacchantī’’ti ovādaṃ datvā yojanikaṃ parisaṃ gahetvā <pageBreak edition="P" number="4.0481" /> nikkhamitvā hatthipālakumārasseva santikaṃ gato. So tassa ākāse nisīditvā dhammaṃ desetvā ‘‘bhātika, ayaṃ samāgamo mahā bhavissati, idheva tāva homā’’ti āha. Itaropi ‘‘sādhū’’ti sampaṭicchi. Punadivase rājā ca purohito ca tenevupāyena gopālakumārassa nivesanaṃ gantvā tenapi tatheva paṭinanditvā attano āgamanakāraṇaṃ ācikkhiṃsu. Sopi assapālakumāro viya paṭikkhipitvā ‘‘ahaṃ cirato paṭṭhāya pabbajitukāmo vane naṭṭhagoṇaṃ viya pabbajjaṃ upadhārento vicarāmi, tena me naṭṭhagoṇassa padaṃ viya bhātikānaṃ gatamaggo diṭṭho, svāhaṃ teneva maggena gamissāmī’’ti vatvā gāthamāha –</paragraph>
    <hangnum line="1335" number="347"></hangnum>
    <gatha1 line="1336"> ‘‘Gavaṃva naṭṭhaṃ puriso yathā vane, anvesatī rāja apassamāno;</gatha1>
    <gathalast line="1337">Evaṃ naṭṭho esukārī mamattho, sohaṃ kathaṃ na gaveseyyaṃ rājā’’ti.</gathalast>
    <paragraph line="1338">Tattha <pageBreak edition="M" number="4.0486" /><bold>esukārī</bold>ti rājānaṃ ālapati. <bold>Mamattho</bold>ti vane goṇo viya mama pabbajjāsaṅkhāto <pageBreak edition="V" number="4.0437" /> attho naṭṭho. <bold>Soha</bold>nti so ahaṃ ajja pabbajitānaṃ maggaṃ disvā kathaṃ pabbajjaṃ na gaveseyyaṃ, mama bhātikānaṃ gatamaggameva gamissāmi narindāti.</paragraph>
    <paragraph line="1339">Atha naṃ ‘‘tāta gopāla, ekāhaṃ dvīhaṃ āgamehi, amhe samassāsetvā pacchā pabbajissasī’’ti vadiṃsu. So ‘‘mahārāja, ajja kattabbakammaṃ ‘sve karissāmī’ti na vattabbaṃ, kalyāṇakammaṃ nāma ajjeva kattabba’’nti vatvā itaraṃ gāthamāha –</paragraph>
    <hangnum line="1340" number="348"></hangnum>
    <gatha1 line="1341"> ‘‘Hiyyoti hiyyati poso, pareti parihāyati;</gatha1>
    <gathalast line="1342">Anāgataṃ netamatthīti ñatvā, uppannachandaṃ ko panudeyya dhīro’’ti.</gathalast>
    <paragraph line="1343">Tattha <bold>hiyyo</bold>ti sveti attho. <bold>Pare</bold>ti punadivase. Idaṃ vuttaṃ hoti – ‘‘yo mahārāja, ajja kattabbaṃ kammaṃ ‘sve’ti, sve kattabbaṃ kammaṃ ‘pare’ti vatvā na karoti, so tato parihāyati, na taṃ kammaṃ kātuṃ sakkotī’’ti. Evaṃ gopālo <bold>bhaddekarattasuttaṃ</bold><pageBreak edition="P" number="4.0482" /> (ma. ni. 3.272 ādayo) nāma kathesi. Svāyamattho bhaddekarattasuttena kathetabbo. <bold>Anāgataṃ netamatthī</bold>ti yaṃ anāgataṃ, taṃ ‘‘netaṃ atthī’’ti ñatvā uppannaṃ kusalacchandaṃ ko paṇḍito panudeyya hareyya.</paragraph>
    <paragraph line="1344">Evaṃ gopālakumāro dvīhi gāthāhi dhammaṃ desetvā ‘‘tiṭṭhatha tumhe, tumhehi saddhiṃ kathentameva maṃ byādhijarāmaraṇāni upagacchantī’’ti yojanikaṃ parisaṃ gahetvā nikkhamitvā dvinnaṃ bhātikānaṃ santikaṃ gato. Hatthipālo tassapi dhammaṃ desesi. Punadivase rājā ca purohito ca tenevupāyena ajapālakumārassa nivesanaṃ gantvā tenapi tatheva paṭinanditvā attano āgamanakāraṇaṃ ācikkhitvā ‘‘chattaṃ te ussāpessāmā’’ti vadiṃsu. Kumāro āha – ‘‘mayhaṃ bhātikā kuhi’’nti? Te ‘‘amhākaṃ rajjenattho natthī’’ti setacchattaṃ pahāya tiyojanikaṃ parisaṃ gahetvā nikkhamitvā gaṅgātīre nisinnāti. Nāhaṃ mama bhātikehi chaḍḍitakheḷaṃ sīsenādāya vicarissāmi, ahampi pabbajissāmīti. Tāta, tvaṃ tāva daharo <pageBreak edition="M" number="4.0487" />, amhākaṃ hatthabhāro, vayappattakāle pabbajissasīti. Atha ne kumāro ‘‘kiṃ tumhe kathetha, nanu ime sattā daharakālepi mahallakakālepi marantiyeva, ‘ayaṃ daharakāle marissati, ayaṃ mahallakakāle’ti kassaci hatthe vā pāde vā nimittaṃ natthi, ahaṃ mama maraṇakālaṃ na jānāmi, tasmā idāneva pabbajissāmī’’ti vatvā dve gāthā abhāsi –</paragraph>
    <hangnum line="1345" number="349"></hangnum>
    <gatha1 line="1346"> ‘‘Passāmi <pageBreak edition="V" number="4.0438" /> vohaṃ daharaṃ kumāriṃ, mattūpamaṃ ketakapupphanettaṃ;</gatha1>
    <gathalast line="1347">Abhuttabhoge paṭhame vayasmiṃ, ādāya maccu vajate kumāriṃ.</gathalast>
    <hangnum line="1348" number="350"></hangnum>
    <gatha1 line="1349"> ‘‘Yuvā sujāto sumukho sudassano, sāmo kusumbhaparikiṇṇamassu;</gatha1>
    <gathalast line="1350">Hitvāna kāme paṭikacca gehaṃ, anujāna maṃ pabbajissāmi devā’’ti.</gathalast>
    <paragraph line="1351">Tattha <pageBreak edition="P" number="4.0483" /><bold>vo</bold>ti nipātamattaṃ, passāmiccevāti attho. <bold>Mattūpama</bold>nti hāsabhāsavilāsehi mattaṃ viya carantiṃ. <bold>Ketakapupphanetta</bold>nti ketakapupphapattaṃ viya puthulāyatanettaṃ. <bold>Abhuttabhoge</bold>ti evaṃ uttamarūpadharaṃ kumāriṃ paṭhamavaye vattamānaṃ abhuttabhogameva mātāpitūnaṃ upari mahantaṃ sokaṃ pātetvā maccu gahetvāva gacchati. <bold>Sujāto</bold>ti susaṇṭhito. <bold>Sumukho</bold>ti kañcanādāsapuṇṇacandasadisamukho. <bold>Sudassano</bold>ti uttamarūpadhāritāya sampannadassano. <bold>Sāmo</bold>ti suvaṇṇasāmo. <bold>Kusumbhaparikiṇṇamassū</bold>ti sannisinnaṭṭhena sukhumaṭṭhena ca taruṇakusumbhakesarasadisaparikiṇṇamassu. Iminā evarūpopi kumāro maccuvasaṃ gacchati. Tathāvidhampi hi sineruṃ uppātento viya nikkaruṇo maccu ādāya gacchatīti dasseti. <bold>Hitvāna kāme paṭikacca gehaṃ, anujāna maṃ pabbajissāmi devā</bold>ti deva, puttadārabandhanasmiñhi uppanne taṃ bandhanaṃ ducchedanīyaṃ hoti, tenāhaṃ puretaraññeva kāme ca gehañca hitvā idāneva pabbajissāmi, anujāna, manti.</paragraph>
    <paragraph line="1352">Evañca <pageBreak edition="M" number="4.0488" /> pana vatvā ‘‘tiṭṭhatha tumhe, tumhehi saddhiṃ kathentameva maṃ byādhijarāmaraṇāni upagacchantī’’ti te ubhopi vanditvā yojanikaṃ parisaṃ gahetvā nikkhamitvā gaṅgātīrameva agamāsi. Hatthipālo tassapi ākāse nisīditvā dhammaṃ desetvā ‘‘samāgamo mahā bhavissatī’’ti tattheva nisīdi. Punadivase purohito pallaṅkavaramajjhagato nisīditvā cintesi ‘‘mama puttā pabbajitā, idānāhaṃ ekakova manussakhāṇuko jātomhi, ahampi pabbajissāmī’’ti. So brāhmaṇiyā saddhiṃ mantento gāthamāha –</paragraph>
    <hangnum line="1353" number="351"></hangnum>
    <gatha1 line="1354"> ‘‘Sākhāhi rukkho labhate samaññaṃ, pahīnasākhaṃ pana khāṇumāhu;</gatha1>
    <gathalast line="1355">Pahīnaputtassa mamajja bhoti, vāseṭṭhi bhikkhācariyāya kālo’’ti.</gathalast>
    <paragraph line="1356">Tattha <bold>labhate samañña</bold>nti rukkhoti vohāraṃ labhati. <bold>Vāseṭṭhī</bold>ti brāhmaṇiṃ ālapati. <bold>Bhikkhācariyāyā</bold>ti mayhampi pabbajjāya kālo, puttānaṃ santikameva gamissāmīti.</paragraph>
    <paragraph line="1357">So <pageBreak edition="V" number="4.0439" /> evaṃ vatvā brāhmaṇe pakkosāpesi, saṭṭhi brāhmaṇasahassāni sannipatiṃsu. Atha ne āha – ‘‘tumhe kiṃ karissathā’’ti <pageBreak edition="P" number="4.0484" /> tumhe pana ācariyāti. ‘‘Ahaṃ mama puttassa santike pabbajissāmī’’ti. ‘‘Na tumhākameva nirayo uṇho, mayampi pabbajissāmā’’ti. So asītikoṭidhanaṃ brāhmaṇiyā niyyādetvā yojanikaṃ brāhmaṇaparisaṃ ādāya nikkhamitvā puttānaṃ santikaññeva gato. Hatthipālo tāyapi parisāya ākāse ṭhatvā dhammaṃ desesi. Punadivase brāhmaṇī cintesi ‘‘mama cattāro puttā setacchattaṃ pahāya ‘pabbajissāmā’ti gatā, brāhmaṇopi purohitaṭṭhānena saddhiṃ asītikoṭidhanaṃ chaḍḍetvā puttānaññeva santikaṃ gato, ahameva ekā kiṃ karissāmi, puttānaṃ gatamaggeneva gamissāmī’’ti. Sā atītaṃ udāharaṇaṃ āharantī udānagāthamāha –</paragraph>
    <hangnum line="1358" number="352"></hangnum>
    <gatha1 line="1359"> ‘‘Aghasmi koñcāva yathā himaccaye, katāni jālāni padāliya haṃsā;</gatha1>
    <gathalast line="1360">Gacchanti puttā ca patī ca mayhaṃ, sāhaṃ kathaṃ nānuvaje pajāna’’nti.</gathalast>
    <paragraph line="1361">Tattha <pageBreak edition="M" number="4.0489" /><bold>aghasmi koñcāva yathā</bold>ti yatheva ākāse koñcasakuṇā asajjamānā gacchanti. <bold>Himaccaye</bold>ti vassānaccaye. <bold>Katāni jālāni padāliya haṃsā</bold>ti atīte kira channavutisahassā suvaṇṇahaṃsāvassārattapahonakaṃ sāliṃ kañcanaguhāyaṃ nikkhipitvā vassabhayena bahi anikkhamitvā catumāsaṃ tattha vasanti. Atha nesaṃ uṇṇanābhi nāma makkaṭako guhādvāre jālaṃ bandhati. Haṃsā dvinnaṃ taruṇahaṃsānaṃ dviguṇaṃ vaṭṭaṃ denti. Te thāmasampannatāya taṃ jālaṃ chinditvā purato gacchanti, sesā tesaṃ gatamaggena gacchanti. Sā tamatthaṃ pakāsentī evamāha. Idaṃ vuttaṃ hoti – yatheva ākāse koñcasakuṇā asajjamānā gacchanti, tathā himaccaye vassānātikkame dve taruṇahaṃsā katāni jālāni padāletvā gacchanti, atha nesaṃ gatamaggena itare haṃsā. Idāni pana mama puttā taruṇahaṃsā jālaṃ viya kāmajālaṃ chinditvā gatā, mayāpi tesaṃ gatamaggena gantabbanti iminādhippāyena <bold>‘‘gacchanti puttā ca patī ca mayhaṃ, sāhaṃ kathaṃ nānuvaje pajāna’’</bold>nti āha.</paragraph>
    <paragraph line="1362">Iti sā ‘‘kathaṃ ahaṃ evaṃ pajānantī na pabbajissāmi, pabbajissāmi yevā’’ti sanniṭṭhānaṃ katvā brāhmaṇiyo pakkosāpetvā evamāha ‘‘tumhe kiṃ <pageBreak edition="P" number="4.0485" /> karissathā’’ti? ‘‘Tumhe pana ayye’’ti. ‘‘Ahaṃ pabbajissāmī’’ti. ‘‘Mayampi pabbajissāmā’’ti. Sā taṃ vibhavaṃ chaḍḍetvā yojanikaṃ parisaṃ gahetvā puttānaṃ santikameva gatā. Hatthipālo tāyapi parisāya ākāse nisīditvā dhammaṃ desesi. Punadivase rājā ‘‘kuhiṃ purohito’’ti pucchi. ‘‘Deva, purohito <pageBreak edition="V" number="4.0440" /> ca brāhmaṇī ca sabbaṃ dhanaṃ chaḍḍetvā dviyojanikaṃ parisaṃ gahetvā puttānaṃ santikaṃ gatā’’ti. Rājā ‘‘asāmikaṃ dhanaṃ amhākaṃ pāpuṇātī’’ti tassa gehato dhanaṃ āharāpesi. Athassa aggamahesī ‘‘rājā kiṃ karotī’’ti pucchitvā ‘‘purohitassa gehato dhanaṃ āharāpetī’’ti vutte ‘‘purohito kuhi’’nti vatvā ‘‘sapajāpatiko pabbajjatthāya nikkhanto’’ti sutvā ‘‘ayaṃ rājā brāhmaṇena ca brāhmaṇiyā ca catūhi puttehi ca jahitaṃ ukkāraṃ mohena mūḷho attano gharaṃ āharāpeti, upamāya naṃ bodhessāmī’’ti sūnato maṃsaṃ āharāpetvā rājaṅgaṇe rāsiṃ kāretvā ujumaggaṃ vissajjetvā <pageBreak edition="M" number="4.0490" /> jālaṃ parikkhipāpesi. Gijjhā dūratova disvā tassatthāya otariṃsu. Tattha sappaññā jālaṃ pasāritaṃ ñatvā atibhārikā hutvā ‘‘ujukaṃ uppatituṃ na sakkhissāmā’’ti attanā khāditamaṃsaṃ chaḍḍetvā vamitvā jālaṃ anallīyitvā ujukameva uppatitvā gamiṃsu. Andhabālā pana tehi chaḍḍitaṃ vamitaṃ khāditvā bhāriyā hutvā ujukaṃ uppatituṃ asakkontā āgantvā jāle bajjhiṃsu. Athekaṃ gijjhaṃ ānetvā deviyā dassayiṃsu. Sā taṃ ādāya rañño santikaṃ gantvā ‘‘etha tāva, mahārāja, rājaṅgaṇe ekaṃ kiriyaṃ passissāmā’’ti sīhapañjaraṃ vivaritvā ‘‘ime gijjhe olokehi mahārājā’’ti vatvā dve gāthā abhāsi –</paragraph>
    <hangnum line="1363" number="353"></hangnum>
    <gatha1 line="1364"> ‘‘Ete bhutvā vamitvā ca, pakkamanti vihaṅgamā;</gatha1>
    <gathalast line="1365">Ye ca bhutvā na vamiṃsu, te me hatthattamāgatā.</gathalast>
    <hangnum line="1366" number="354"></hangnum>
    <gatha1 line="1367"> ‘‘Avamī <pageBreak edition="P" number="4.0486" /> brāhmaṇo kāme, so tvaṃ paccāvamissasi;</gatha1>
    <gathalast line="1368">Vantādo puriso rāja, na so hoti pasaṃsiyo’’ti.</gathalast>
    <paragraph line="1369">Tattha <bold>bhutvā vamitvā cā</bold>ti maṃsaṃ khāditvā vamitvā ca. <bold>Paccāvamissasī</bold>ti paṭibhuñjissasi. <bold>Vantādo</bold>ti parassa vamitakhādako. <bold>Na pasaṃsiyo</bold>ti so taṇhāvasiko bālo buddhādīhi paṇḍitehi pasaṃsitabbo na hoti.</paragraph>
    <paragraph line="1370">Taṃ sutvā rājā vippaṭisārī ahosi, tayo bhavā ādittā viya upaṭṭhahiṃsu. So ‘‘ajjeva rajjaṃ pahāya mama pabbajituṃ vaṭṭatī’’ti uppannasaṃvego deviyā thutiṃ karonto gāthamāha –</paragraph>
    <hangnum line="1371" number="355"></hangnum>
    <gatha1 line="1372"> ‘‘Paṅke ca posaṃ palipe byasannaṃ, balī yathā dubbalamuddhareyya;</gatha1>
    <gathalast line="1373">Evampi maṃ tvaṃ udatāri bhoti, pañcāli gāthāhi subhāsitāhī’’ti.</gathalast>
    <paragraph line="1374">Tattha <pageBreak edition="V" number="4.0441" /><bold>byasanna</bold>nti nimuggaṃ, ‘‘visanna’’ntipi pāṭho. <bold>Uddhareyyā</bold>ti kesesu vā hatthesu vā gahetvā ukkhipitvā thale ṭhapeyya. <bold>Udatārī</bold>ti kāmapaṅkato uttārayi. ‘‘Udatāsī’’tipi pāṭho, ayamevattho. ‘‘Uddhaṭāsī’’tipi pāṭho, uddharīti attho. <bold>Pañcālī</bold>ti pañcālarājadhīte.</paragraph>
    <paragraph line="1375">Evañca <pageBreak edition="M" number="4.0491" /> pana vatvā taṅkhaṇaññeva pabbajitukāmo hutvā amacce pakkosāpetvā āha – ‘‘tumhe kiṃ karissathā’’ti tumhe pana, devāti? ‘‘Ahaṃ hatthipālassa santike pabbajissāmī’’ti. ‘‘Mayampi pabbajissāma, devā’’ti. Rājā dvādasayojanike bārāṇasinagare rajjaṃ chaḍḍetvā ‘‘atthikā setacchattaṃ ussāpentū’’ti amaccaparivuto tiyojanikaṃ parisaṃ gahetvā kumārasseva santikaṃ gato. Hatthipālo tassāpi parisāya ākāse nisinno dhammaṃ desesi. Satthā rañño pabbajitabhāvaṃ pakāsento gāthamāha –</paragraph>
    <hangnum line="1376" number="356"></hangnum>
    <gatha1 line="1377"> ‘‘Idaṃ vatvā mahārājā, esukārī disampati;</gatha1>
    <gathalast line="1378">Raṭṭhaṃ hitvāna pabbaji, nāgo chetvāva bandhana’’nti.</gathalast>
    <paragraph line="1379">Punadivase <pageBreak edition="P" number="4.0487" /> nagare ohīnajano sannipatitvā rājadvāraṃ gantvā deviyā ārocetvā nivesanaṃ pavisitvā deviṃ vanditvā ekamantaṃ ṭhito gāthamāha.</paragraph>
    <hangnum line="1380" number="357"></hangnum>
    <gatha1 line="1381"> ‘‘Rājā ca pabbajjamarocayittha, raṭṭhaṃ pahāya naravīraseṭṭho;</gatha1>
    <gathalast line="1382">Tuvampi no hohi yatheva rājā, amhehi guttā anusāsa rajja’’nti.</gathalast>
    <paragraph line="1383">Tattha <bold>anusāsā</bold>ti amhehi guttā hutvā dhammena rajjaṃ kārehi.</paragraph>
    <paragraph line="1384">Sā mahājanassa kathaṃ sutvā sesagāthā abhāsi –</paragraph>
    <hangnum line="1385" number="358"></hangnum>
    <gatha1 line="1386"> ‘‘Rājā ca pabbajjamarocayittha, raṭṭhaṃ pahāya naravīraseṭṭho;</gatha1>
    <gathalast line="1387">Ahampi ekā carissāmi loke, hitvāna kāmāni manoramāni.</gathalast>
    <hangnum line="1388" number="359"></hangnum>
    <gatha1 line="1389"> ‘‘Rājā ca pabbajjamarocayittha, raṭṭhaṃ pahāya naravīraseṭṭho;</gatha1>
    <gathalast line="1390">Ahampi ekā carissāmi loke, hitvāna kāmāni yathodhikāni.</gathalast>
    <hangnum line="1391" number="360"></hangnum>
    <gatha1 line="1392"> ‘‘Accenti <pageBreak edition="V" number="4.0442" /><pageBreak edition="M" number="4.0492" /> kālā tarayanti rattiyo, vayoguṇā anupubbaṃ jahanti;</gatha1>
    <gathalast line="1393">Ahampi ekā carissāmi loke, hitvāna kāmāni manoramāni.</gathalast>
    <hangnum line="1394" number="361"></hangnum>
    <gatha1 line="1395"> ‘‘Accenti kālā tarayanti rattiyo, vayoguṇā anupubbaṃ jahanti;</gatha1>
    <gathalast line="1396">Ahampi ekā carissāmi loke, hitvāna kāmāni yathodhikāni.</gathalast>
    <hangnum line="1397" number="362"></hangnum>
    <gatha1 line="1398"> ‘‘Accenti kālā tarayanti rattiyo, vayoguṇā anupubbaṃ jahanti;</gatha1>
    <gathalast line="1399">Ahampi ekā carissāmi loke, sītibhūtā sabbamaticca saṅga’’nti.</gathalast>
    <paragraph line="1400">Tattha <pageBreak edition="P" number="4.0488" /><bold>ekā</bold>ti puttadhītukilesasambādhehi muccitvā imasmiṃ loke ekikāva carissāmi. <bold>Kāmānī</bold>ti rūpādayo kāmaguṇe. <bold>Yatodhikānī</bold>ti yena yena odhinā ṭhitāni, tena tena ṭhitāneva jahissāmi, na kiñci āmasissāmīti attho. <bold>Accenti kālā</bold>ti pubbaṇhādayo kālā atikkamanti. <bold>Tarayantī</bold>ti atucchā hutvā āyusaṅkhāraṃ khepayamānā khādayamānā gacchanti. <bold>Vayoguṇā</bold>ti paṭhamavayādayo tayo, mandadasakādayo vā dasa koṭṭhāsā. <bold>Anupubbaṃ jahantī</bold>ti uparūparikoṭṭhāsaṃ appatvā tattha tattheva nirujjhanti. <bold>Sītibhūtā</bold>ti uṇhakārake uṇhasabhāve kilese pahāya sītalā hutvā. <bold>Sabbamaticca saṅga</bold>nti rāgasaṅgādikaṃ sabbasaṅgaṃ atikkamitvā ekā carissāmi, hatthipālakumārassa santikaṃ gantvā pabbajissāmīti.</paragraph>
    <paragraph line="1401">Iti sā imāhi gāthāhi mahājanassa dhammaṃ desetvā amaccabhariyāyo pakkosāpetvā āha – ‘‘tumhe kiṃ karissathā’’ti tumhe pana ayyeti? ‘‘Ahaṃ pabbajissāmī’’ti. ‘‘Mayampi pabbajissāmā’’ti. Sā ‘‘sādhū’’ti rājanivesane suvaṇṇakoṭṭhāgārādīni vivarāpetvā ‘‘asukaṭṭhāne ca asukaṭṭhāne ca mahānidhi nidahita’’nti suvaṇṇapaṭṭe likhāpetvā ‘‘dinnaññeva, atthikā harantū’’ti vatvā suvaṇṇapaṭṭaṃ mahātale thambhe bandhāpetvā nagare bheriṃ carāpetvā mahāsampattiṃ chaḍḍetvā nagarā nikkhami. Tasmiṃ <pageBreak edition="M" number="4.0493" /> khaṇe sakalanagaraṃ saṅkhubhi. ‘‘Rājā ca kira devī ca rajjaṃ pahāya ‘pabbajissāmā’ti nikkhamanti, mayaṃ idha kiṃ karissāmā’’ti tato tato manussā yathāpūritāneva gehāni chaḍḍetvā putte hatthesu gahetvā nikkhamiṃsu. Sabbāpaṇā pasāritaniyāmeneva ṭhitā, nivattitvā olokento nāma nāhosi. Sakalanagaraṃ tucchaṃ ahosi, devīpi tiyojanikaṃ parisaṃ gahetvā tattheva gatā. Hatthipālo tassāpi parisāya ākāse nisinno dhammaṃ desetvā dvādasayojanikaṃ parisaṃ gahetvā himavantābhimukho pāyāsi. ‘‘Hatthipālakumāro kira dvādasayojanikaṃ bārāṇasiṃ tucchaṃ katvā ‘pabbajissāmī’ti mahājanaṃ ādāya <pageBreak edition="V" number="4.0443" /> himavantaṃ gacchati, kimaṅgaṃ pana maya’’nti sakalakāsiraṭṭhaṃ saṅkhubhi. Aparabhāge parisā tiṃsayojanikā ahesuṃ, so tāya parisāya saddhiṃ himavantaṃ <pageBreak edition="P" number="4.0489" /> pāvisi.</paragraph>
    <paragraph line="1402">Sakko āvajjento taṃ pavattiṃ ñatvā ‘‘hatthipālakumāro mahābhinikkhamanaṃ nikkhanto, samāgamo mahā bhavissati, vasanaṭṭhānaṃ laddhuṃ vaṭṭatī’’ti vissakammaṃ āṇāpesi ‘‘gaccha, āyāmato chattiṃsayojanaṃ, vitthārato pannarasayojanaṃ assamaṃ māpetvā pabbajitaparikkhāre sampādehī’’ti. So ‘‘sādhū’’ti paṭissuṇitvā gaṅgātīre ramaṇīye bhūmibhāge vuttappamāṇaṃ assamapadaṃ māpetvā paṇṇasālāsu kaṭṭhattharaṇapaṇṇattharaṇaāsanādīni paññapetvā sabbe pabbajitaparikkhāre māpesi. Ekekissā paṇṇasālāya dvāre ekeko caṅkamo rattiṭṭhānadivāṭṭhānaparicchinno katasudhāparikammo ālambanaphalako, tesu tesu ṭhānesu nānāvaṇṇasurabhikusumasañchannā pupphagacchā, ekekassa caṅkamassa koṭiyaṃ ekeko udakabharito kūpo, tassa santike ekeko phalarukkho, so ekova sabbaphalāni phalati. Idaṃ sabbaṃ devatānubhāvena ahosi. Vissakammo assamapadaṃ māpetvā paṇṇasālāsu pabbajitaparikkhāre ṭhapetvā ‘‘ye keci pabbajitukāmā ime parikkhāre gaṇhantū’’ti jātihiṅgulakena bhittiyā akkharāni likhitvā attano ānubhāvena bheravasadde migapakkhī duddasike amanusse ca paṭikkamāpetvā sakaṭṭhānameva gato.</paragraph>
    <paragraph line="1403">Hatthipālakumāro ekapadikamaggena sakkadattiyaṃ assamaṃ pavisitvā akkharāni disvā ‘‘sakkena mama mahābhinikkhamanaṃ nikkhantabhāvo ñāto bhavissatī’’ti <pageBreak edition="M" number="4.0494" /> dvāraṃ vivaritvā paṇṇasālaṃ pavisitvā isipabbajjaliṅgaṃ gahetvā nikkhamitvā caṅkamaṃ otaritvā katipaye vāre aparāparaṃ caṅkamitvā sesajanakāyaṃ pabbājetvā assamapadaṃ vicārento taruṇaputtānaṃ itthīnaṃ majjhaṭṭhāne paṇṇasālaṃ adāsi. Tato anantaraṃ mahallakitthīnaṃ, tato anantaraṃ majjhimitthīnaṃ, samantā parikkhipitvā pana purisānaṃ adāsi <pageBreak edition="P" number="4.0490" />. Atheko rājā ‘‘bārāṇasiyaṃ kira rājā natthī’’ti āgantvā alaṅkatapaṭiyattaṃ nagaraṃ oloketvā rājanivesanaṃ āruyha tattha tattha ratanarāsiṃ disvā ‘‘evarūpaṃ nagaraṃ pahāya pabbajitakālato paṭṭhāya pabbajjā nāmesā uḷārā bhavissatī’’ti surāsoṇḍe maggaṃ pucchitvā hatthipālassa santikaṃ pāyāsi. Hatthipālo tassa vanantaraṃ āgatabhāvaṃ ñatvā paṭimaggaṃ gantvā ākāse nisinno parisāya dhammaṃ desetvā assamapadaṃ netvā sabbaparisaṃ pabbājesi. Etenupāyena aññepi cha rājāno pabbajiṃsu. Satta rājāno bhoge chaḍḍayiṃsu, chattiṃsayojaniko assamo nirantaro paripūri. Yo kāmavitakkādīsu aññataraṃ vitakketi, mahāpuriso tassa dhammaṃ desetvā brahmavihārabhāvanañceva kasiṇabhāvanañca <pageBreak edition="V" number="4.0444" /> ācikkhati. Te yebhuyyena jhānābhiññā nibbattetvā tīsu koṭṭhāsesu dve koṭṭhāsā brahmaloke nibbattiṃsu. Tatiyakoṭṭhāsaṃ tidhā katvā eko koṭṭhāso brahmaloke nibbatti, eko chasu kāmasaggesu, eko isīnaṃ pāricariyaṃ katvā manussaloke tīsu kulasampattīsu nibbatti. Evaṃ hatthipālassa sāsanaṃ apagatanirayatiracchānayonipettivisayāsurakāyaṃ ahosi.</paragraph>
    <paragraph line="1404">Imasmiṃ tambapaṇṇidīpe pathavicālakadhammaguttatthero, kaṭakandhakāravāsī phussadevatthero, uparimaṇḍalavāsī mahāsaṅgharakkhitatthero, malayamahādevatthero, abhayagirivāsī mahādevatthero, gāmantapabbhāravāsī mahāsivatthero, kāḷavallimaṇḍapavāsī mahānāgatthero kuddālasamāgame mūgapakkhasamāgame cūḷasutasomasamāgame ayogharapaṇḍitasamāgame hatthipālasamāgame ca sabbapacchā nikkhantapurisā ahesuṃ. Tenevāha bhagavā –</paragraph>
    <gatha1 line="1405">‘‘Abhittharetha <pageBreak edition="M" number="4.0495" /> kalyāṇe, pāpā cittaṃ nivāraye;</gatha1>
    <gathalast line="1406">Dandhañhi karoto puññaṃ, pāpasmiṃ ramate mano’’ti. (dha. pa. 116);</gathalast>
    <paragraph line="1407">Tasmā kalyāṇaṃ turitaturiteneva kātabbanti.</paragraph>
    <paragraph line="1408">Satthā <pageBreak edition="P" number="4.0491" /> imaṃ dhammadesanaṃ āharitvā ‘‘evaṃ, bhikkhave, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi – ‘‘tadā esukārī rājā suddhodanamahārājā ahosi, devī mahāmāyā, purohito kassapo, brāhmaṇī bhaddakāpilānī, ajapālo anuruddho, gopālo moggallāno, assapālo sāriputto, sesaparisā buddhaparisā, hatthipālo pana ahameva ahosi’’nti.</paragraph>
    <centered line="1409">Hatthipālajātakavaṇṇanā terasamā.</centered>
    <hangnum line="1410"></hangnum>
    <paragraph line="1411"> [510] 14. Ayogharajātakavaṇṇanā</paragraph>
    <paragraph line="1412"><bold>Yamekarattiṃ paṭhama</bold>nti idaṃ satthā jetavane viharanto mahābhinikkhamanaññeva ārabbha kathesi. Tadāpi hi so ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā atītaṃ āhari.</paragraph>
    <paragraph line="1413">Atīte <pageBreak edition="V" number="4.0445" /> bārāṇasiyaṃ brahmadatte rajjaṃ kārente brahmadattassa rañño aggamahesī gabbhaṃ paṭilabhitvā laddhagabbhaparihārā pariṇatagabbhā paccūsasamanantare puttaṃ vijāyi. Tassā purimattabhāve ekā sapattikā ‘‘tava jātaṃ jātaṃ pajaṃ khādituṃ labhissāmī’’ti patthanaṃ paṭṭhapesi. Sā kira sayaṃ vañjhā hutvā puttamātukodhena taṃ patthanaṃ katvā yakkhayoniyaṃ nibbatti. Itarā rañño aggamahesī hutvā imaṃ puttaṃ vijāyi. Sā yakkhinī tadā okāsaṃ labhitvā deviyā passantiyāva bībhaccharūpā hutvā āgantvā taṃ dārakaṃ gahetvā palāyi. Devī ‘‘yakkhinī me puttaṃ gahetvā palāyī’’ti mahāsaddena viravi. Itarāpi dārakaṃ mūlakandaṃ viya muruṃ muruṃ karontī khāditvā deviyā hatthavikārādīhi bheravaṃ pakāsetvā tajjetvā pakkāmi. Rājā taṃ vacanaṃ sutvā ‘‘kiṃ sakkā yakkhiniyā kātu’’nti tuṇhī ahosi. Puna deviyā vijāyanakāle daḷhaṃ ārakkhamakāsi. Devī puttaṃ puna vijāyi. Yakkhinī āgantvā tampi khāditvā gatā. Tatiyavāre <pageBreak edition="M" number="4.0496" /> tassā kucchiyaṃ mahāsatto paṭisandhiṃ gaṇhi. Rājā mahājanaṃ sannipātetvā ‘‘deviyā jātaṃ jātaṃ pajaṃ ekā yakkhinī khādati <pageBreak edition="P" number="4.0492" />, kiṃ nu kho kātabba’’nti pucchi. Atheko ‘‘yakkhā nāma tālapaṇṇassa bhāyanti, deviyā hatthapādesu tālapaṇṇaṃ bandhituṃ vaṭṭatī’’ti āha. Atheko ‘‘ayogharassa bhāyanti, ayogharaṃ kātuṃ vaṭṭatī’’ti āha. Rājā ‘‘sādhū’’ti attano vijite kammāre sannipātetvā ‘‘ayogharaṃ karothā’’ti āṇāpetvā āyuttake adāsi. Antonagareyeva ramaṇīye bhūmibhāge gehaṃ paṭṭhapesuṃ, thambhe ādiṃ katvā sabbagehasambhārā ayomayāva ahesuṃ, navahi māsehi ayomayaṃ mahantaṃ caturassasālaṃ niṭṭhānaṃ agamāsi. Taṃ niccaṃ pajjalitapadīpameva hoti.</paragraph>
    <paragraph line="1414">Rājā deviyā gabbhaparipākaṃ ñatvā ayogharaṃ alaṅkārāpetvā taṃ ādāya ayogharaṃ pāvisi. Sā tattha dhaññapuññalakkhaṇasampannaṃ puttaṃ vijāyi, ‘‘ayogharakumāro’’tvevassa nāmaṃ kariṃsu. Taṃ dhātīnaṃ datvā mahantaṃ ārakkhaṃ saṃvidahitvā rājā deviṃ ādāya nagaraṃ padakkhiṇaṃ katvā alaṅkatapāsādatalameva abhiruhi. Yakkhinīpi udakavāraṃ gantvā vessavaṇassa udakaṃ vahantī jīvitakkhayaṃ pattā. Mahāsatto ayoghareyeva vaḍḍhitvā viññutaṃ patto tattheva sabbasippāni uggaṇhi. Rājā ‘‘ko me puttassa vayappadeso’’ti amacce pucchitvā ‘‘soḷasavasso, deva, sūro thāmasampanno yakkhasahassampi paṭibāhituṃ samattho’’ti sutvā ‘‘rajjamassa dassāmi, sakalanagaraṃ alaṅkaritvā ayogharato taṃ nīharitvā ānethā’’ti āha. Amaccā ‘‘sādhu, devā’’ti dvādasayojanikaṃ bārāṇasiṃ alaṅkaritvā sabbālaṅkāravibhūsitaṃ maṅgalavāraṇaṃ ādāya tattha gantvā kumāraṃ alaṅkārāpetvā hatthikkhandhe nisīdāpetvā ‘‘deva, kulasantakaṃ <pageBreak edition="V" number="4.0446" /> alaṅkatanagaraṃ padakkhiṇaṃ katvā pitaraṃ kāsirājānaṃ vandatha, ajjeva setacchattaṃ labhissathā’’ti āhaṃsu.</paragraph>
    <paragraph line="1415">Mahāsatto nagaraṃ padakkhiṇaṃ karonto ārāmarāmaṇeyyakavanapokkharaṇibhūmirāmaṇeyyakapāsādarāmaṇeyyakādīni disvā <pageBreak edition="P" number="4.0493" /> cintesi ‘‘mama pitā maṃ ettakaṃ kālaṃ bandhanāgāre vasāpesi. Evarūpaṃ alaṅkatanagaraṃ daṭṭhuṃ nādāsi, ko nu kho mayhaṃ doso’’ti amacce pucchi. ‘‘Deva, natthi tumhākaṃ doso, tumhākaṃ pana dvebhātike ekā yakkhinī khādi, tena vo <pageBreak edition="M" number="4.0497" /> pitā ayoghare vasāpesi, ayogharena jīvitaṃ tumhākaṃ laddha’’nti. So tesaṃ vacanaṃ sutvā cintesi ‘‘ahaṃ dasa māse lohakumbhiniraye viya ca gūthaniraye viya ca mātukucchimhi vasitvā mātukucchito nikkhantakālato paṭṭhāya soḷasa vassāni etasmiṃ bandhanāgāre vasiṃ, bahi oloketumpi na labhiṃ, ussadaniraye khitto viya ahosiṃ, yakkhiniyā hatthato muttopi panāhaṃ neva ajaro, na amaro homi, kiṃ me rajjena, rajje ṭhitakālato paṭṭhāya dunnikkhamanaṃ hoti, ajjeva mama pitaraṃ pabbajjaṃ anujānāpetvā himavantaṃ pavisitvā pabbajissāmī’’ti. So nagaraṃ padakkhiṇaṃ katvā rājakulaṃ pavisitvā rājānaṃ vanditvā aṭṭhāsi.</paragraph>
    <paragraph line="1416">Rājā tassa sarīrasobhaṃ oloketvā balavasinehena amacce olokesi. Te ‘‘kiṃ karoma, devā’’ti vadiṃsu. Puttaṃ me ratanarāsimhi ṭhapetvā tīhi saṅkhehi abhisiñcitvā kañcanamālaṃ setacchattaṃ ussāpethāti. Mahāsatto pitaraṃ vanditvā ‘‘na mayhaṃ rajjenattho, ahaṃ pabbajissāmi, pabbajjaṃ me anujānāthā’’ti āha. Tāta rajjaṃ paṭikkhipitvā kiṃkāraṇā pabbajissasīti. ‘‘Deva ahaṃ mātukucchimhi dasa māse gūthaniraye viya vasitvā mātukucchito nikkhanto yakkhinibhayena soḷasa vassāni bandhanāgāre vasanto bahi oloketumpi na alabhiṃ, ussadaniraye khitto viya ahosiṃ, yakkhiniyā hatthato muttomhītipi ajaro amaro na homi. Maccu nāmesa na sakkā kenaci jinituṃ, bhave ukkaṇṭhitomhi, yāva me byādhijarāmaraṇāni nāgacchanti, tāvadeva pabbajitvā dhammaṃ carissāmi, alaṃ me rajjena, anujānātha maṃ, devā’’ti vatvā pitu dhammaṃ desento āha –</paragraph>
    <hangnum line="1417" number="363"></hangnum>
    <gatha1 line="1418"> ‘‘Yamekarattiṃ <pageBreak edition="P" number="4.0494" /> paṭhamaṃ, gabbhe vasati māṇavo;</gatha1>
    <gathalast line="1419">Abbhuṭṭhitova so yāti, sa gacchaṃ na nivattati.</gathalast>
    <hangnum line="1420" number="364"></hangnum>
    <gatha1 line="1421"> ‘‘Na <pageBreak edition="V" number="4.0447" /> yujjhamānā na balenavassitā, narā na jīranti na cāpi mīyare;</gatha1>
    <gathalast line="1422">Sabbaṃ hidaṃ jātijarāyupaddutaṃ, taṃ me matī hoti carāmi dhammaṃ.</gathalast>
    <hangnum line="1423" number="365"></hangnum>
    <gatha1 line="1424"> ‘‘Caturaṅginiṃ <pageBreak edition="M" number="4.0498" /> senaṃ subhiṃsarūpaṃ, jayanti raṭṭhādhipatī pasayha;</gatha1>
    <gathalast line="1425">Na maccuno jayitumussahanti, taṃ me matī hoti carāmi dhammaṃ.</gathalast>
    <hangnum line="1426" number="366"></hangnum>
    <gatha1 line="1427"> ‘‘Hatthīhi assehi rathehi pattibhi, parivāritā muccare ekacceyyā;</gatha1>
    <gathalast line="1428">Na maccuno muccitumussahanti, taṃ me matī hoti carāmi dhammaṃ.</gathalast>
    <hangnum line="1429" number="367"></hangnum>
    <gatha1 line="1430"> ‘‘Hatthīhi assehi rathehi pattibhi, sūrā pabhañjanti padhaṃsayanti;</gatha1>
    <gathalast line="1431">Na maccuno bhañjitumussahanti, taṃ me matī hoti carāmi dhammaṃ.</gathalast>
    <hangnum line="1432" number="368"></hangnum>
    <gatha1 line="1433"> ‘‘Mattā gajā bhinnagaḷā pabhinnā, nagarāni maddanti janaṃ hananti;</gatha1>
    <gathalast line="1434">Na maccuno madditumussahanti, taṃ me matī hoti carāmi dhammaṃ.</gathalast>
    <hangnum line="1435" number="369"></hangnum>
    <gatha1 line="1436"> ‘‘Issāsino katahatthāpi vīrā, dūrepātī akkhaṇavedhinopi;</gatha1>
    <gathalast line="1437">Na maccuno vijjhitumussahanti, taṃ me matī hoti carāmi dhammaṃ.</gathalast>
    <hangnum line="1438" number="370"></hangnum>
    <gatha1 line="1439"> ‘‘Sarāni khīyanti saselakānanā, sabbaṃ hidaṃ khīyati dīghamantaraṃ;</gatha1>
    <gathalast line="1440">Sabbaṃ hidaṃ bhañjare kālapariyāyaṃ, taṃ me matī hoti carāmi dhammaṃ.</gathalast>
    <hangnum line="1441" number="371"></hangnum>
    <gatha1 line="1442"> ‘‘Sabbesamevañhi narāna nārinaṃ, calācalaṃ pāṇabhunodha jīvitaṃ;</gatha1>
    <gathalast line="1443">Paṭova dhuttassa, dumova kūlajo, taṃ me matī hoti carāmi dhammaṃ.</gathalast>
    <hangnum line="1444" number="372"></hangnum>
    <gatha1 line="1445"> ‘‘Dumapphalāneva <pageBreak edition="P" number="4.0495" /><pageBreak edition="M" number="4.0499" /> patanti māṇavā, daharā ca vuddhā ca sarīrabhedā;</gatha1>
    <gathalast line="1446">Nāriyo narā majjhimaporisā ca, taṃ me matī hoti carāmi dhammaṃ.</gathalast>
    <hangnum line="1447" number="373"></hangnum>
    <gatha1 line="1448"> ‘‘Nāyaṃ vayo tārakarājasannibho, yadabbhatītaṃ gatameva dāni taṃ;</gatha1>
    <gathalast line="1449">Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.</gathalast>
    <hangnum line="1450" number="374"></hangnum>
    <gatha1 line="1451"> ‘‘Yakkhā <pageBreak edition="V" number="4.0448" /> pisācā athavāpi petā, kupitā te assasanti manusse;</gatha1>
    <gathalast line="1452">Na maccuno assasitussahanti, taṃ me matī hoti carāmi dhammaṃ.</gathalast>
    <hangnum line="1453" number="375"></hangnum>
    <gatha1 line="1454"> ‘‘Yakkhe pisāce athavāpi pete, kupitepi te nijjhapanaṃ karonti;</gatha1>
    <gathalast line="1455">Na maccuno nijjhapanaṃ karonti, taṃ me matī hoti carāmi dhammaṃ.</gathalast>
    <hangnum line="1456" number="376"></hangnum>
    <gatha1 line="1457"> ‘‘Aparādhake dūsake heṭhake ca, rājāno daṇḍenti viditvāna dosaṃ;</gatha1>
    <gathalast line="1458">Na maccuno daṇḍayitussahanti, taṃ me matī hoti carāmi dhammaṃ.</gathalast>
    <hangnum line="1459" number="377"></hangnum>
    <gatha1 line="1460"> ‘‘Aparādhakā dūsakā heṭhakā ca, labhanti te rājino nijjhapetuṃ;</gatha1>
    <gathalast line="1461">Na maccuno nijjhapanaṃ karonti, taṃ me matī hoti carāmi dhammaṃ.</gathalast>
    <hangnum line="1462" number="378"></hangnum>
    <gatha1 line="1463"> ‘‘Na khattiyoti na ca brāhmaṇoti, na aḍḍhakā balavā tejavāpi;</gatha1>
    <gathalast line="1464">Na maccurājassa apekkhamatthi, taṃ me matī hoti carāmi dhammaṃ.</gathalast>
    <hangnum line="1465" number="379"></hangnum>
    <gatha1 line="1466"> ‘‘Sīhā <pageBreak edition="M" number="4.0500" /> ca byagghā ca athopi dīpiyo, pasayha khādanti vipphandamānaṃ;</gatha1>
    <gathalast line="1467">Na maccuno khāditumussahanti, taṃ me matī hoti carāmi dhammaṃ.</gathalast>
    <hangnum line="1468" number="380"></hangnum>
    <gatha1 line="1469"> ‘‘Māyākārā raṅgamajjhe karontā, mohenti cakkhūni janassa tāvade;</gatha1>
    <gathalast line="1470">Na maccuno mohayitussahanti, taṃ me matī hoti carāmi dhammaṃ.</gathalast>
    <hangnum line="1471" number="381"></hangnum>
    <gatha1 line="1472"> ‘‘Āsīvisā <pageBreak edition="P" number="4.0496" /> kupitā uggatejā, ḍaṃsanti mārentipi te manusse;</gatha1>
    <gathalast line="1473">Na maccuno ḍaṃsitumussahanti, taṃ me matī hoti carāmi dhammaṃ.</gathalast>
    <hangnum line="1474" number="382"></hangnum>
    <gatha1 line="1475"> ‘‘Āsīvisā kupitā yaṃ ḍaṃsanti, tikicchakā tesa visaṃ hananti;</gatha1>
    <gathalast line="1476">Na maccuno daṭṭhavisaṃ hananti, taṃ me matī hoti carāmi dhammaṃ.</gathalast>
    <hangnum line="1477" number="383"></hangnum>
    <gatha1 line="1478"> ‘‘Dhammantarī vettaraṇī ca bhojo, visāni hantvāna bhujaṅgamānaṃ;</gatha1>
    <gathalast line="1479">Suyyanti te kālakatā tatheva, taṃ me matī hoti carāmi dhammaṃ.</gathalast>
    <hangnum line="1480" number="384"></hangnum>
    <gatha1 line="1481"> ‘‘Vijjādharā <pageBreak edition="V" number="4.0449" /> ghoramadhīyamānā, adassanaṃ osadhehi vajanti;</gatha1>
    <gathalast line="1482">Na maccurājassa vajantadassanaṃ, taṃ me matī hoti carāmi dhammaṃ.</gathalast>
    <hangnum line="1483" number="385"></hangnum>
    <gatha1 line="1484"> ‘‘Dhammo have rakkhati dhammacāriṃ, dhammo suciṇṇo sukhamāvahāti;</gatha1>
    <gathalast line="1485">Esānisaṃso dhamme suciṇṇe, na duggatiṃ gacchati dhammacārī.</gathalast>
    <hangnum line="1486" number="386"></hangnum>
    <gatha1 line="1487"> ‘‘Na <pageBreak edition="M" number="4.0501" /> hi dhammo adhammo ca, ubho samavipākino;</gatha1>
    <gathalast line="1488">Adhammo nirayaṃ neti, dhammo pāpeti suggati’’nti.</gathalast>
    <paragraph line="1489">Tattha <bold>yamekaratti</bold>nti yebhuyyena sattā mātukucchimhi paṭisandhiṃ gaṇhantā rattiyaṃyeva gaṇhanti, tasmā evamāha. Ayaṃ panettha attho – yaṃ ekarattiṃ vā divā vā paṭhamameva paṭisandhiṃ gaṇhitvā mātukucchisaṅkhāte gabbhe vasati. <bold>Māṇavo</bold>ti satto kalalabhāvena patiṭṭhāti. <bold>Abbhuṭṭhitova so yātī</bold>ti so māṇavo yathā nāma valāhakasaṅkhāto abbho uṭṭhito nibbatto vāyuvegāhato paṭigacchati, tatheva –</paragraph>
    <gatha1 line="1490">‘‘Paṭhamaṃ kalalaṃ hoti, kalalā hoti abbudaṃ;</gatha1>
    <gatha2 line="1491">Abbudā jāyate pesi, pesi nibbattatī ghano;</gatha2>
    <gathalast line="1492">Ghanā pasākhā jāyanti, kesā lomā nakhāpi ca.</gathalast>
    <gatha2 line="1493">‘‘Yañcassa bhuñjatī mātā, annaṃ pānañca bhojanaṃ;</gatha2>
    <gathalast line="1494">Tena so tattha yāpeti, mātukucchigato naroti. (saṃ. ni. 1.235);</gathalast>
    <paragraph line="1495">Imaṃ mātukucchiyaṃ kalalādibhāvaṃ, mātukucchito ca nikkhanto mandadasakādibhāvaṃ āpajjamāno satataṃ samitaṃ gacchati. <bold>Sa gacchaṃ na nivattatī</bold>ti sacāyaṃ <pageBreak edition="P" number="4.0497" /> evaṃ gacchanto puna abbudato kalalabhāvaṃ, pesiādito vā abbudādibhāvaṃ, khiḍḍādasakato mandadasakabhāvaṃ, vaṇṇadasakādito vā khiḍḍādasakādibhāvaṃ pāpuṇituṃ na nivattati. Yathā pana so valāhako vātavegena saṃcuṇṇiyamāno ‘‘ahaṃ asukaṭṭhāne nāma uṭṭhito puna nivattitvā tattheva gantvā pakatibhāvena ṭhassāmī’’ti na labhati, yaṃ disaṃ gataṃ, taṃ gatameva, yaṃ antarahitaṃ, taṃ antarahitameva hoti, tathā sopi kalalādibhāvena gacchamāno gacchateva, tasmiṃ tasmiṃ koṭṭhāse saṅkhārā purimānaṃ purimānaṃ paccayā hutvā pacchato anivattitvā tattha tattheva bhijjanti, jarākāle <pageBreak edition="V" number="4.0450" /> saṅkhārā ‘‘amhehi esa pubbe yuvā thāmasampanno kato, puna naṃ nivattitvā tattheva karissāmā’’ti na labhanti, tattha tattheva antaradhāyantīti dasseti.</paragraph>
    <paragraph line="1496"><bold>Na</bold><pageBreak edition="M" number="4.0502" /><bold>yujjhamānā</bold>ti ubhato byūḷhe saṅgāme yujjhantā. <bold>Na balenavassitā</bold>ti na kāyabalena vā yodhabalena vā upagatā samannāgatā. <bold>Na jīrantī</bold>ti purima-na-kāraṃ āharitvā evarūpāpi narā na jīranti na cāpi na mīyareti attho veditabbo. <bold>Sabbaṃ hida</bold>nti mahārāja, sabbameva idaṃ pāṇamaṇḍalaṃ mahāyantena pīḷiyamānā ucchughaṭikā viya jātiyā ca jarāya ca upaddutaṃ niccaṃ pīḷitaṃ. <bold>Taṃ me matī hotī</bold>ti tena kāraṇena mama ‘‘pabbajitvā dhammaṃ carāmī’’ti mati hoti cittaṃ uppajjati.</paragraph>
    <paragraph line="1497"><bold>Caturaṅgini</bold>nti hatthiādīhi caturaṅgehi samannāgataṃ. <bold>Senaṃ subhiṃsarūpa</bold>nti suṭṭhu bhiṃsanakajātikaṃ senaṃ. <bold>Jayantī</bold>ti kadāci ekacce rājāno attano senāya jayanti. <bold>Na maccuno</bold>ti tepi rājāno mahāsenassa maccuno senaṃ jayituṃ na ussahanti, na byādhijarāmaraṇāni maddituṃ sakkonti. <bold>Muccare ekacceyyā</bold>ti etehi hatthiādīhi parivāritā ekacce paccāmittānaṃ hatthato muccanti, maccuno pana santikā muccituṃ na sakkonti. <bold>Pabhañjantī</bold>ti etehi hatthiādīhi paccatthikarājūnaṃ nagarāni pabhañjanti. <bold>Padhaṃsayantī</bold>ti mahājanaṃ dhaṃsentā padhaṃsentā jīvitakkhayaṃ pāpenti. <bold>Na maccuno</bold>ti tepi maraṇakāle patte maccuno bhañjituṃ na sakkonti.</paragraph>
    <paragraph line="1498"><bold>Bhinnagaḷā pabhinnā</bold>ti tīsu ṭhānesu pabhinnā hutvā madaṃ gaḷantā, paggharitamadāti attho. <bold>Na maccuno</bold>ti tepi mahāmaccuṃ maddituṃ na sakkonti. <bold>Issāsino</bold>ti issāsā dhanuggahā. <bold>Katahatthā</bold>ti susikkhitā. <bold>Dūrepātī</bold>ti saraṃ dūre pātetuṃ samatthā. <bold>Akkhaṇavedhino</bold>ti aviraddhavedhino, vijjuālokena vijjhanasamatthā vā. <bold>Sarānī</bold>ti anotattādīni mahāsarāni khīyantiyeva. <bold>Saselakānanā</bold>ti sapabbatavanasaṇḍā mahāpathavīpi khīyati. <bold>Sabbaṃ hida</bold>nti sabbamidaṃ saṅkhāragataṃ dīghamantaraṃ ṭhatvā khīyateva. Kappuṭṭhānaggiṃ <pageBreak edition="P" number="4.0498" /> patvā mahāsinerupi aggimukhe madhusitthakaṃ viya vilīyateva, aṇumattopi saṅkhāro ṭhātuṃ na sakkoti. <bold>Kālapariyāya</bold>nti kālapariyāyaṃ nassanakālavāraṃ patvā <bold>sabbaṃ bhañjare,</bold> sabbaṃ saṅkhāragataṃ bhijjateva. Tassa pakāsanatthaṃ <bold>sattasūriyasuttaṃ</bold> (a. ni. 7.66) āharitabbaṃ.</paragraph>
    <paragraph line="1499"><bold>Calācala</bold>nti cañcalaṃ sakabhāvena ṭhātuṃ asamatthaṃ nānābhāvavinābhāvasabhāvameva. <bold>Pāṇabhunodha</bold><pageBreak edition="V" number="4.0451" /><bold>jīvita</bold>nti idha loke imesaṃ pāṇabhūtānaṃ jīvitaṃ <pageBreak edition="M" number="4.0503" />. <bold>Paṭova dhuttassa, dumova kūlajo</bold>ti suradhutto hi suraṃ disvāva udare baddhaṃ sāṭakaṃ datvā pivateva, nadīkūle jātadumova kūle lujjamāne lujjati, yathā esa paṭo ca dumo ca cañcalo, evaṃ sattānaṃ jīvitaṃ, devāti. <bold>Dumapphalānevā</bold>ti yathā pakkāni phalāni vātāhatāni dumaggato bhūmiyaṃ patanti, tathevime māṇavā jarāvātāhatā jīvitā gaḷitvā maraṇapathaviyaṃ patanti. <bold>Daharā</bold>ti antamaso kalalabhāve ṭhitāpi. <bold>Majjhimaporisā</bold>ti nārīnarānaṃ majjhe ṭhitā ubhatobyañjanakanapuṃsakā.</paragraph>
    <paragraph line="1500"><bold>Tārakarājasannibho</bold>ti yathā tārakarājā kāḷapakkhe khīṇo, puna juṇhapakkhe pūrati, na evaṃ sattānaṃ vayo. Sattānañhi yaṃ abbhatītaṃ, gatameva dāni taṃ, na tassa punāgamanaṃ atthi. <bold>Kuto sukha</bold>nti jarājiṇṇassa kāmaguṇesu ratipi natthi, te paṭicca uppajjanakasukhaṃ kutoyeva. <bold>Yakkhā</bold>ti mahiddhikā yakkhā. <bold>Pisācā</bold>ti paṃsupisācakā. <bold>Petā</bold>ti pettivisayikā. <bold>Assasantī</bold>ti assāsavātena upahananti, āvisantīti vā attho. <bold>Na maccuno</bold>ti maccuṃ pana tepi assāsena upahanituṃ vā āvisituṃ vā na sakkonti. <bold>Nijjhapanaṃ karontī</bold>ti balikammavasena khamāpenti pasādenti. <bold>Aparādhake</bold>ti rājāparādhakārake. <bold>Dūsake</bold>ti rajjadūsake. <bold>Heṭhake</bold>ti sandhicchedādīhi lokaviheṭhake. <bold>Rājāno</bold>ti rājāno. <bold>Viditvāna dosa</bold>nti dosaṃ jānitvā yathānurūpena daṇḍena daṇḍentīti attho. <bold>Na maccuno</bold>ti tepi maccuṃ daṇḍayituṃ na sakkonti.</paragraph>
    <paragraph line="1501"><bold>Nijjhapetu</bold>nti sakkhīhi attano niraparādhabhāvaṃ pakāsetvā pasādetuṃ. <bold>Na aḍḍhakā balavā tejavāpī</bold>ti ‘‘ime aḍḍhā, ayaṃ kāyabalañāṇabalādīhi balavā, ayaṃ tejavā’’ti evampi na paccurājassa apekkhaṃ atthi, ekasmimpi satte apekkhaṃ pemaṃ sineho natthi, sabbameva abhimaddatīti dasseti. <bold>Pasayhā</bold>ti balakkārena abhibhavitvā. <bold>Na maccuno</bold>ti tepi maccuṃ khādituṃ na sakkonti. <bold>Karontā</bold>ti māyaṃ karontā. <bold>Mohentī</bold>ti abhūtaṃ bhūtaṃ katvā dassentā mohenti. <bold>Uggatejā</bold>ti uggatena visatejena samannāgatā. <bold>Tikicchakā</bold>ti visavejjā. <bold>Dhammantarī vettaraṇī ca bhojo</bold>ti ete evaṃnāmakā vejjā. <bold>Ghoramadhīyamānā</bold>ti ghoraṃ nāma vijjaṃ adhīyantā. <bold>Osadhehī</bold>ti ghoraṃ vā gandhāriṃ <pageBreak edition="P" number="4.0499" /> vā vijjaṃ sāvetvā osadhaṃ ādāya tehi osadhehi paccatthikānaṃ adassanaṃ vajanti.</paragraph>
    <paragraph line="1502"><bold>Dhammo</bold>ti <pageBreak edition="M" number="4.0504" /> sucaritadhammo. <bold>Rakkhatī</bold>ti yena rakkhito, taṃ paṭirakkhati. <bold>Sukha</bold>nti chasu kāmasaggesu sukhaṃ āvahati. <bold>Pāpetī</bold>ti paṭisandhivasena upaneti.</paragraph>
    <paragraph line="1503">Evaṃ <pageBreak edition="V" number="4.0452" /> mahāsatto catuvīsatiyā gāthāhi pitu dhammaṃ desetvā ‘‘mahārāja, tumhākaṃ rajjaṃ tumhākameva hotu, na mayhaṃ iminā attho, tumhehi pana saddhiṃ kathentameva maṃ byādhijarāmaraṇāni upagacchanti, tiṭṭhatha, tumhe’’ti vatvā ayadāmaṃ chinditvā mattahatthī viya kañcanapañjaraṃ chinditvā sīhapotako viya kāme pahāya mātāpitaro vanditvā nikkhami. Athassa pitā ‘‘mamapi rajjenattho natthī’’ti rajjaṃ pahāya tena saddhiññeva nikkhami, tasmiṃ nikkhante devīpi amaccāpi brāhmaṇagahapatikādayopīti sakalanagaravāsino gehāni chaḍḍetvā nikkhamiṃsu. Samāgamo mahā ahosi, parisā dvādasayojanikā jātā. Taṃ ādāya mahāsatto himavantaṃ pāvisi. Sakko tassa nikkhantabhāvaṃ ñatvā vissakammaṃ pesetvā dvādasayojanāyāmaṃ sattayojanavitthāraṃ assamapadaṃ kāresi. Sabbe pabbajitaparikkhāre paṭiyādāpesi. Ito paraṃ mahāsattassa pabbajjā ca ovādadānañca brahmalokaparāyaṇatā ca parisāya anapāyagamanīyatā ca sabbā heṭṭhā vuttanayeneva veditabbā.</paragraph>
    <paragraph line="1504">Satthā imaṃ dhammadesanaṃ āharitvā ‘‘evaṃ, bhikkhave, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi – ‘‘tadā mātāpitaro mahārājakulāni ahesuṃ, sesaparisā buddhaparisā, ayogharapaṇḍito pana ahameva ahosi’’nti.</paragraph>
    <centered line="1505">Ayogharajātakavaṇṇanā cuddasamā.</centered>
    <paragraph line="1506">Jātakuddānaṃ –</paragraph>
    <gatha1 line="1507">Mātaṅgo cittasambhūto, sivi sirī ca rohaṇaṃ;</gatha1>
    <gathalast line="1508">Haṃso sattigumbo bhallā, somanassaṃ campeyyakaṃ.</gathalast>
    <gatha1 line="1509">Palobhaṃ pañcapaṇḍitaṃ, hatthipālaṃ ayogharaṃ;</gatha1>
    <gathalast line="1510">Vīsatiyamhi jātakā, catuddaseva saṅgitā.</gathalast>
    <centered line="1511">Vīsatinipātavaṇṇanā niṭṭhitā.</centered>
    <centered line="1512">(Catuttho bhāgo niṭṭhito)</centered>
    <centered line="1513"> Namo tassa bhagavato arahato sammāsambuddhassa</centered>
    <nikaya line="1514">Khuddakanikāye</nikaya>
    <book line="1515">Jātaka-aṭṭhakathā</book>
    <title line="1516">(Pañcamo bhāgo)</title>
  </content>
</document>