<?xml version="1.0"?>
<document>
<metadata>
<normativeSource>http://tipitaka.org/romn/cscd/s0514a2.att.xml</normativeSource>
<archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-6/22. mahanipato.xml</archivePath>
<titlePath>22. Mahānipāto - Jātaka-aṭṭhakathā-6 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
</metadata>
<body>
<centered line="1"> Namo tassa bhagavato arahato sammāsambuddhassa</centered>
<nikaya line="2">Khuddakanikāye</nikaya>
<book line="3">Jātaka-aṭṭhakathā</book>
<title line="4">(Chaṭṭho bhāgo)</title>
<chapter line="5">22. Mahānipāto</chapter>
<hangnum line="6"></hangnum>
<paragraph line="7"> [538] 1. Mūgapakkhajātakavaṇṇanā</paragraph>
<paragraph line="8"><bold>Mā</bold><pageBreak edition="V" number="6.0001" /><pageBreak edition="M" number="6.0001" /><pageBreak edition="P" number="6.0001" /><bold>paṇḍiccayaṃ vibhāvayā</bold>ti idaṃ satthā jetavane viharanto mahābhinikkhamanaṃ ārabbha kathesi. Ekadivasañhi bhikkhū dhammasabhāyaṃ sannisinnā bhagavato nekkhammapāramiṃ vaṇṇayantā nisīdiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave, idāni mama pūritapāramissa rajjaṃ chaḍḍetvā mahābhinikkhamanaṃ <pageBreak edition="V" number="6.0002" /> nāma anacchariyaṃ. Ahañhi pubbe aparipakke ñāṇe pāramiyo pūrentopi rajjaṃ chaḍḍetvā nikkhantoyevā’’ti vatvā tehi yācito atītaṃ āhari.</paragraph>
<paragraph line="9">Atīte kāsiraṭṭhe bārāṇasiyaṃ kāsirājā nāma dhammena rajjaṃ kāresi. Tassa soḷasasahassā itthiyo ahesuṃ. Tāsu ekāpi puttaṃ vā dhītaraṃ vā na labhi. Nāgarā ‘‘amhākaṃ rañño vaṃsānurakkhako ekopi putto natthī’’ti rājaṅgaṇe sannipatitvā <bold>kusajātake</bold> (jā. 2.20.1 ādayo) āgatanayeneva rājānaṃ evamāhaṃsu ‘‘deva, puttaṃ patthethā’’ti. Rājā <pageBreak edition="M" number="6.0002" /> tesaṃ vacanaṃ sutvā soḷasasahassā itthiyo ‘‘tumhe puttaṃ patthethā’’ti āṇāpesi. Tā candādīnaṃ devatānaṃ āyācanaupaṭṭhānādīni katvā patthentiyopi puttaṃ vā dhītaraṃ vā na labhiṃsu. Aggamahesī panassa maddarājadhītā candādevī nāma sīlasampannā ahosi. Rājā ‘‘bhadde, tvampi puttaṃ patthehī’’ti āha. Sā puṇṇamadivase uposathaṃ samādiyitvā cūḷasayane nipannāva attano sīlaṃ āvajjetvā ‘‘sacāhaṃ akhaṇḍasīlā iminā me saccena <pageBreak edition="P" number="6.0002" /> putto uppajjatū’’ti saccakiriyaṃ akāsi.</paragraph>
<paragraph line="10">Tassā sīlatejena sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā ‘‘candādevī puttaṃ pattheti, handāhaṃ puttaṃ dassāmī’’ti tassānucchavikaṃ puttaṃ upadhārento bodhisattaṃ passi. Bodhisattopi tadāvīsativassāni bārāṇasiyaṃ rajjaṃ kāretvā tato cuto ussadaniraye nibbattitvā asītivassasahassāni tattha paccitvā tato cavitvā tāvatiṃsabhavane nibbatti. Tatthāpi yāvatāyukaṃ ṭhatvā tato cavitvā uparidevalokaṃ gantukāmo ahosi. Sakko tassa santikaṃ gantvā ‘‘mārisa, tayi manussaloke uppanne pāramiyo ca te pūrissanti, mahājanassa vuḍḍhi ca bhavissati, ayaṃ kāsirañño candādevī nāma aggamahesī puttaṃ pattheti, tassā kucchiyaṃ uppajjāhī’’ti vatvā aññesañca cavanadhammānaṃ pañcasatānaṃ devaputtānaṃ paṭiññaṃ gahetvā sakaṭṭhānameva agamāsi. So ‘‘sādhū’’ti sampaṭicchitvā pañcahi devaputtasatehi saddhiṃ devalokato cavitvā sayaṃ candādeviyā kucchimhi paṭisandhiṃ gaṇhi. Itare pana devaputtā amaccabhariyānaṃ kucchīsu paṭisandhiṃ gaṇhiṃsu.</paragraph>
<paragraph line="11">Tadā candādeviyā kucchi vajirapuṇṇā viya ahosi. Sā gabbhassa patiṭṭhitabhāvaṃ ñatvā rañño ārocesi. Taṃ sutvā rājā gabbhassa parihāraṃ dāpesi. Sā paripuṇṇagabbhā dasamāsaccayena dhaññapuññalakkhaṇasampannaṃ puttaṃ vijāyi. Taṃ divasameva amaccagehesu pañca kumārasatāni jāyiṃsu. Tasmiṃ khaṇe rājā amaccagaṇaparivuto mahātale nisinno ahosi. Athassa <pageBreak edition="V" number="6.0003" /> ‘‘putto, te deva, jāto’’ti ārocayiṃsu. Tesaṃ vacanaṃ sutvā rañño puttapemaṃ uppajjitvā chaviyādīni chinditvā aṭṭhimiñjaṃ <pageBreak edition="M" number="6.0003" /> āhacca aṭṭhāsi, abbhantare pīti uppajji, hadayaṃ sītalaṃ jātaṃ. So amacce pucchi ‘‘tuṭṭhā nu kho tumhe, mama putto jāto’’ti? ‘‘Kiṃ kathetha, deva, mayaṃ pubbe anāthā, idāni pana sanāthā jātā, sāmiko no laddho’’ti āhaṃsu. Rājā mahāsenaguttaṃ pakkosāpetvā āṇāpesi ‘‘mama puttassa parivāro laddhuṃ vaṭṭati, gaccha tvaṃ amaccagehesu ajja jātā dārakā kittakā nāmāti olokehī’’ti. So ‘‘sādhū’’ti sampaṭicchitvā amaccagehāni gantvā olokento pañca kumārasatāni disvā punāgantvā rañño ārocesi.</paragraph>
<paragraph line="12">Rājā pañcannaṃ dārakasatānaṃ kumārapasādhanāni pesetvā puna pañca dhātisatāni ca dāpesi. Mahāsattassa pana atidīghādidosavajjitā <pageBreak edition="P" number="6.0003" /> alambatthaniyo madhurathaññāyo catusaṭṭhi dhātiyo adāsi. Atidīghāya hi itthiyā passe nisīditvā thaññaṃ pivato dārakassa gīvā dīghā hoti, atirassāya passe nisīditvā thaññaṃ pivanto dārako nippīḷitakhandhaṭṭhiko hoti, atikisāya passe nisīditvā thaññaṃ pivato dārakassa ūrū rujjanti, atithūlāya passe nisīditvā thaññaṃ pivanto dārako pakkhapādo hoti, atikāḷikāya khīraṃ atisītalaṃ hoti, atiodātāya khīraṃ atiuṇhaṃ hoti, lambatthaniyā passe nisīditvā thaññaṃ pivanto dārako nippīḷitanāsiko hoti. Kāsānañca pana itthīnaṃ khīraṃ atiambilaṃ hoti, sāsānañca pana itthīnaṃ khīraṃ atikaṭukādibhedaṃ hoti, tasmā te sabbepi dose vivajjetvā alambatthaniyo madhurathaññāyo catusaṭṭhi dhātiyo datvā mahantaṃ sakkāraṃ katvā candādeviyāpi varaṃ adāsi. Sāpi gahitakaṃ katvā ṭhapesi.</paragraph>
<paragraph line="13">Rājā kumārassa nāmaggahaṇadivase lakkhaṇapāṭhake brāhmaṇe pakkosāpetvā tesaṃ mahantaṃ sakkāraṃ katvā kumārassa antarāyābhāvaṃ pucchi. Te tassa lakkhaṇasampattiṃ disvā ‘‘mahārāja, dhaññapuññalakkhaṇasampanno ayaṃ kumāro, tiṭṭhatu ekadīpo, dvisahassaparivārānaṃ catunnampi mahādīpānaṃ rajjaṃ kāretuṃ samattho hoti, nāssa koci antarāyo <pageBreak edition="M" number="6.0004" /> paññāyatī’’ti vadiṃsu. Rājā tesaṃ vacanaṃ sutvā tussitvā kumārassa nāmaṃ karonto yasmā kumārassa jātadivase sakalakāsiraṭṭhe devo vassi, yasmā ca rañño ceva amaccānañca hadayaṃ sītalaṃ jātaṃ, yasmā ca temayamāno jāto, tasmā ‘‘temiyakumāro’’tissa nāmaṃ akāsi. Atha naṃ dhātiyo ekamāsikaṃ alaṅkaritvā rañño santikaṃ ānayiṃsu. Rājā piyaputtaṃ āliṅgitvā sīse cumbitvā aṅke nisīdāpetvā ramayamāno nisīdi.</paragraph>
<paragraph line="14">Tasmiṃ <pageBreak edition="V" number="6.0004" /> khaṇe cattāro corā ānītā. Rājā te disvā ‘‘tesu ekassa corassa sakaṇṭakāhi kasāhi pahārasahassaṃ karotha, ekassa saṅkhalikāya bandhitvā bandhanāgārapavesanaṃ karotha, ekassa sarīre sattipahāraṃ karotha, ekassa sūlāropanaṃ karothā’’ti āṇāpesi. Atha mahāsatto pitu vacanaṃ sutvā bhītatasito hutvā ‘‘aho mama pitā rajjaṃ nissāya atibhāriyaṃ nirayagāmikammaṃ akāsī’’ti cintesi. Punadivase pana taṃ setacchattassa heṭṭhā alaṅkatasirisayane nipajjāpesuṃ. So thokaṃ niddāyitvā pabuddho akkhīni ummīletvā setacchattaṃ olokento mahantaṃ sirivibhavaṃ passi. Athassa pakatiyāpi bhītatasitassa atirekataraṃ bhayaṃ uppajji. So ‘‘kuto nu <pageBreak edition="P" number="6.0004" /> kho ahaṃ imaṃ coragehaṃ āgatomhī’’ti upadhārento jātissarañāṇena devalokato āgatabhāvaṃ ñatvā tato paraṃ olokento ussadaniraye pakkabhāvaṃ passi, tato paraṃ olokento tasmiṃyeva nagare rājabhāvaṃ aññāsi.</paragraph>
<paragraph line="15">Athassa ‘‘ahaṃ vīsativassāni bārāṇasiyaṃ rajjaṃ kāretvā asītivassasahassāni ussadaniraye pacciṃ, idāni punapi imasmiṃyeva coragehe nibbattomhi, pitā me hiyyo catūsu coresu ānītesu tathārūpaṃ pharusaṃ nirayasaṃvattanikaṃ kathaṃ kathesi, sacāhaṃ rajjaṃ kāressāmi, punapi niraye nibbattitvā mahādukkhaṃ anubhavissāmī’’ti āvajjentassa mahantaṃ bhayaṃ uppajji. Bodhisattassa kañcanavaṇṇaṃ sarīraṃ hatthena parimadditaṃ padumaṃ viya milātaṃ dubbaṇṇaṃ ahosi. So ‘‘kathaṃ nu kho imamhā coragehā mucceyya’’nti cintento nipajji. Atha naṃ ekasmiṃ attabhāve mātubhūtapubbā chatte <pageBreak edition="M" number="6.0005" /> adhivatthā devadhītā assāsetvā ‘‘tāta temiyakumāra, mā bhāyi, mā soci, mā cintayi. Sace ito muccitukāmosi, tvaṃ apīṭhasappīpi pīṭhasappī viya hohi, abadhiropi badhiro viya hohi, amūgopi mūgo viya hohi, imāni tīṇi aṅgāni adhiṭṭhāya attano paṇḍitabhāvaṃ mā pakāsehī’’ti vatvā paṭhamaṃ gāthamāha –</paragraph>
<hangnum line="16" number="1"></hangnum>
<gatha1 line="17"> ‘‘Mā paṇḍiccayaṃ vibhāvaya, bālamato bhava sabbapāṇinaṃ;</gatha1>
<gathalast line="18">Sabbo taṃ jano ocināyatu, evaṃ tava attho bhavissatī’’ti.</gathalast>
<paragraph line="19">Tattha <bold>paṇḍiccaya</bold>nti paṇḍiccaṃ, ayameva vā pāṭho. <bold>Bālamato</bold>ti bālo iti sammato. <bold>Sabbo jano</bold>ti sakalo antojano ceva bahijano ca. <bold>Ocināyatū</bold>ti ‘‘nīharathetaṃ kāḷakaṇṇi’’nti avamaññatu, avajānātūti attho.</paragraph>
<paragraph line="20">So tassā vacanena assāsaṃ paṭilabhitvā –</paragraph>
<hangnum line="21" number="2"></hangnum>
<gatha1 line="22"> ‘‘Karomi <pageBreak edition="V" number="6.0005" /> te taṃ vacanaṃ, yaṃ maṃ bhaṇasi devate;</gatha1>
<gathalast line="23">Atthakāmāsi me amma, hitakāmāsi devate’’ti. –</gathalast>
<unindented line="24">Imaṃ gāthaṃ vatvā tāni tīṇi aṅgāni adhiṭṭhāsi. Sā ca devadhītā antaradhāyi. Rājā puttassa anukkaṇṭhanatthāya tāni pañca kumārasatāni tassa santikeyeva ṭhapesi. Te dārakā thaññatthāya rodanti paridevanti. Mahāsatto pana nirayabhayatajjito ‘‘rajjato me sussitvā matameva seyyo’’ti na rodati na paridevati. Athassa dhātiyo taṃ pavattiṃ ñatvā candādeviyā <pageBreak edition="P" number="6.0005" /> ārocayiṃsu. Sāpi rañño ārocesi. Rājā nemittake brāhmaṇe pakkosāpetvā pucchi. Atha brāhmaṇā āhaṃsu ‘‘deva, kumārassa pakativelaṃ atikkamitvā thaññaṃ dātuṃ vaṭṭati, evaṃ so rodamāno thanaṃ daḷhaṃ gahetvā sayameva pivissatī’’ti. Tato paṭṭhāya dhātiyo kumārassa pakativelaṃ atikkamitvā thaññaṃ denti. Dadamānā ca kadāci ekavāraṃ atikkamitvā denti, kadāci sakaladivasaṃ khīraṃ na denti.</unindented>
<centered line="25">Vīmaṃsanakaṇḍaṃ</centered>
<paragraph line="26">So <pageBreak edition="M" number="6.0006" /> nirayabhayatajjito sussantopi thaññatthāya na rodati, na paridevati. Atha naṃ arodantampi disvā ‘‘putto me chāto’’ti mātā vā thaññaṃ pāyeti, kadāci dhātiyo vā pāyenti. Sesadārakā thaññaṃ aladdhavelāyameva rodanti paridevanti. Mahāsatto pana nirayabhayatajjito na rodati, na paridevati, na niddāyati, na hatthapāde samiñjati, na saddaṃ karoti. Athassa dhātiyo ‘‘pīṭhasappīnaṃ hatthapādā nāma na evarūpā honti, mūgānaṃ hanukapariyosānaṃ nāma na evarūpaṃ hoti, badhirānaṃ kaṇṇasotāni nāma na evarūpāni honti, bhavitabbamettha kāraṇena, vīmaṃsissāma na’’nti cintetvā ‘‘khīrena tāva naṃ vīmaṃsissāmā’’ti sakaladivasaṃ khīraṃ na denti. So sussantopi khīratthāya saddaṃ na karoti. Athassa mātā ‘‘putto me chāto’’ti sayameva thaññaṃ pāyeti. Evaṃ antarantarā khīraṃ adatvā ekasaṃvaccharaṃ vīmaṃsantāpissa antaraṃ na passiṃsu.</paragraph>
<paragraph line="27">Tato amaccādayo rañño ārocesuṃ ‘‘ekavassikadārakā nāma pūvakhajjakaṃ piyāyanti, tena naṃ vīmaṃsissāmā’’ti pañca kumārasatāni tassa santikeyeva nisīdāpetvā nānāpūvakhajjakāni upanāmetvā bodhisattassa avidūre ṭhapetvā ‘‘yathāruci tāni pūvakhajjakāni <pageBreak edition="V" number="6.0006" /> gaṇhathā’’ti paṭicchannaṭṭhāne tiṭṭhanti. Sesadārakā kalahaṃ karontā aññamaññaṃ paharantā taṃ taṃ gahetvā khādanti. Mahāsatto pana attānaṃ ovaditvā ‘‘tāta temiyakumāra, nirayabhayaṃ icchanto pūvakhajjakaṃ icchāhī’’ti nirayabhayatajjito pūvakhajjakaṃ na olokesi. Evaṃ pūvakhajjakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="28">Tato ‘‘dvivassikadārakā nāma phalāphalaṃ piyāyanti, tena naṃ vīmaṃsissāmā’’ti nānāphalāni upanāmetvā bodhisattassa avidūre ṭhapetvā vīmaṃsiṃsu. Sesadārakā <pageBreak edition="P" number="6.0006" /> kalahaṃ katvā yujjhantā taṃ taṃ gahetvā khādanti. So nirayabhayatajjito tampi na olokesi. Evaṃ phalāphalenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="29">Tato ‘‘tivassikadārakā nāma kīḷanabhaṇḍakaṃ piyāyanti, tena naṃ vīmaṃsissāmā’’ti nānāsuvaṇṇamayāni hatthiassarūpakādīni kārāpetvā bodhisattassa avidūre ṭhapesuṃ. Sesadārakā aññamaññaṃ vilumpantā gaṇhiṃsu. Mahāsatto pana na kiñci olokesi. Evaṃ kīḷanabhaṇḍakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="30">Tato <pageBreak edition="M" number="6.0007" /> ‘‘catuvassikadārakā nāma bhojanaṃ piyāyanti, tena naṃ vīmaṃsissāmā’’ti nānābhojanāni upanāmesuṃ. Sesadārakā taṃ piṇḍaṃ piṇḍaṃ katvā bhuñjanti. Mahāsatto pana attānaṃ ovaditvā ‘‘tāta temiyakumāra, aladdhabhojanānaṃ te attabhāvānaṃ gaṇanā nāma natthī’’ti nirayabhayatajjito tampi na olokesi. Athassa mātā sayameva hadayena bhijjamānena viya asahantena sahatthena bhojanaṃ bhojesi. Evaṃ bhojanenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="31">Tato ‘‘pañcavassikadārakā nāma aggino bhāyanti, tena naṃ vīmaṃsissāmā’’ti rājaṅgaṇe anekadvārayuttaṃ mahantaṃ gehaṃ kāretvā tālapaṇṇehi chādetvā taṃ sesadārakehi parivutaṃ tassa majjhe nisīdāpetvā aggiṃ denti. Sesadārakā aggiṃ disvā viravantā palāyiṃsu. Mahāsatto pana cintesi ‘‘nirayaaggisantāpanato idameva aggisantāpanaṃ sataguṇena sahassaguṇena satasahassaguṇena varatara’’nti nirodhasamāpanno mahāthero viya niccalova ahosi. Atha naṃ aggimhi āgacchante gahetvā apanenti. Evaṃ aggināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="32">Tato <pageBreak edition="V" number="6.0007" /> ‘‘chavassikadārakā nāma mattahatthino bhāyanti, tena naṃ vīmaṃsissāmā’’ti ekaṃ hatthiṃ susikkhitaṃ sikkhāpetvā bodhisattaṃ sesadārakehi parivutaṃ rājaṅgaṇe nisīdāpetvā taṃ hatthiṃ muñcanti. So koñcanādaṃ nadanto soṇḍāya bhūmiyaṃ pothento bhayaṃ dassento āgacchati. Sesadārakā taṃ disvā maraṇabhayabhītā disāvidisāsu palāyiṃsu. Mahāsatto pana mattahatthiṃ āgacchantaṃ disvā cintesi ‘‘caṇḍaniraye paccanato caṇḍahatthino hatthe maraṇameva seyyo’’ti nirayabhayatajjito tattheva nisīdi. Susikkhito hatthī mahāsattaṃ pupphakalāpaṃ viya ukkhipitvā aparāparaṃ katvā akilametvāva gacchati. Evaṃ hatthināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="33">Tato ‘‘sattavassikadārakā nāma sappassa bhāyanti, tena naṃ vīmaṃsissāmā’’ti bodhisattaṃ sesadārakehi saddhiṃ rājaṅgaṇe nisīdāpetvā uddhaṭadāṭhe katamukhabandhe sappe vissajjesuṃ. Sesadārakā te disvā viravantā palāyiṃsu. Mahāsatto pana nirayabhayaṃ āvajjetvā ‘‘caṇḍasappassa <pageBreak edition="M" number="6.0008" /> mukhe vināsameva varatara’’nti nirodhasamāpanno mahāthero viya niccalova ahosi. Athassa sappo sakalasarīraṃ veṭhetvā matthake phaṇaṃ katvā acchi. Tadāpi so niccalova ahosi. Evaṃ sappenapi ekasaṃvaccharaṃ antarantarā vīmaṃsantāpissa neva antaraṃ passiṃsu <pageBreak edition="P" number="6.0007" />.</paragraph>
<paragraph line="34">Tato ‘‘aṭṭhavassikadārakā nāma naṭasamajjaṃ piyāyanti, tena naṃ vīmaṃsissāmā’’ti taṃ pañcadārakasatehi saddhiṃ rājaṅgaṇe nisīdāpetvā naṭasamajjaṃ kārāpesuṃ. Sesadārakā taṃ naṭasamajjaṃ disvā ‘‘sādhu sādhū’’ti vadantā mahāhasitaṃ hasanti. Mahāsatto pana ‘‘niraye nibbattakāle tava khaṇamattampi hāso vā somanassaṃ vā natthī’’ti nirayabhayaṃ āvajjetvā niccalova ahosi, taṃ na olokesi. Evaṃ naṭasamajjenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="35">Tato ‘‘navavassikadārakā nāma asino bhāyanti, tena naṃ vīmaṃsissāmā’’ti taṃ pañcadārakasatehi saddhiṃ rājaṅgaṇe nisīdāpetvā dārakānaṃ kīḷanakāle eko puriso phalikavaṇṇaṃ asiṃ gahetvā paribbhamanto nadanto vagganto tāsento laṅghanto apphoṭento mahāsaddaṃ karonto ‘‘kāsirañño kira kāḷakaṇṇī eko putto atthi, so kuhiṃ, sīsamassa chindissāmī’’ti abhidhāvati. Taṃ purisaṃ disvā sesadārakā bhītatasitā hutvā viravantā disāvidisāsu palāyiṃsu. Mahāsatto pana nirayabhayaṃ āvajjetvā ajānanto viya nisīdi. Atha <pageBreak edition="V" number="6.0008" /> naṃ so puriso asinā sīse parāmasitvā ‘‘sīsaṃ te chindissāmī’’ti tāsentopi tāsetuṃ asakkonto apagami. Evaṃ khaggenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="36">Tato dasavassikakāle panassa badhirabhāvavīmaṃsanatthaṃ sirisayane nisīdāpetvā sāṇiyā parikkhipāpetvā catūsu passesu chiddāni katvā tassa adassetvā heṭṭhāsayane saṅkhadhamake nisīdāpetvā ekappahāreneva saṅkhe dhamāpenti, ekaninnādaṃ ahosi. Amaccā catūsu passesu ṭhatvā sāṇiyā chiddehi olokentāpi mahāsattassa ekadivasampi satisammosaṃ vā hatthapādavikāraṃ vā phandanamattaṃ vā na passiṃsu. Evaṃ ekasaṃvaccharaṃ saṅkhasaddenapi antarantarā vīmaṃsantāpissa neva antaraṃ passiṃsu.</paragraph>
<paragraph line="37">Tato <pageBreak edition="M" number="6.0009" /> parampi ekādasavassikakāle ekasaṃvaccharaṃ tatheva bherisaddena vīmaṃsantāpissa neva antaraṃ passiṃsu.</paragraph>
<paragraph line="38">Tato dvādasavassikakāle ‘‘dīpena naṃ vīmaṃsissāmā’’ti ‘‘rattibhāge andhakāre hatthaṃ vā pādaṃ vā phandāpeti nu kho, no’’ti ghaṭesu dīpe jāletvā sesadīpe nibbāpetvā thokaṃ andhakāre sayāpetvā ghaṭehi dīpe ukkhipitvā ekappahāreneva ālokaṃ katvā iriyāpathaṃ upadhārenti. Evaṃ dīpenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.</paragraph>
<paragraph line="39">Tato terasavassikakāle ‘‘phāṇitena <pageBreak edition="P" number="6.0008" /> naṃ vīmaṃsissāmā’’ti sakalasarīraṃ phāṇitena makkhetvā bahumakkhike ṭhāne nipajjāpesuṃ. Makkhikā uṭṭhahanti, tā tassa sakalasarīraṃ parivāretvā sūcīhi vijjhamānā viya khādanti. So nirodhasamāpanno mahāthero viya niccalova ahosi. Evaṃ phāṇitenapi ekasaṃvaccharaṃ antarantarā vīmaṃsantāpissa kiñci phandanamattampi na passiṃsu.</paragraph>
<paragraph line="40">Athassa cuddasavassikakāle ‘‘idāni panesa mahallako jāto sucikāmo asucijigucchako, asucinā naṃ vīmaṃsissāmā’’ti tato paṭṭhāya naṃ neva nhāpenti na ca ācamāpenti. So uccārapassāvaṃ katvā tattheva palipanno sayati. Duggandhabhāvena panassa antarudhīnaṃ nikkhamanakālo viya ahosi, asucigandhena makkhikā khādanti. So niccalova ahosi <pageBreak edition="V" number="6.0009" />. Atha naṃ parivāretvā ṭhitā dhātiyo āhaṃsu ‘‘tāta temiyakumāra, tvaṃ mahallako jāto, ko taṃ sabbadā paṭijaggissati, kiṃ na lajjasi, kasmā nipannosi, uṭṭhāya te sarīraṃ paṭijaggāhī’’ti akkosanti paribhāsanti. So tathārūpe paṭikūle gūtharāsimhi nimuggopi duggandhabhāvena yojanasatamatthake ṭhitānampi hadayuppatanasamatthassa gūthanirayassa duggandhabhāvaṃ āvajjetvā niccalova ahosi. Evaṃ asucināpi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="41">Tato pannarasavassikakāle ‘‘aṅgārena naṃ vīmaṃsissāmā’’ti athassa heṭṭhāmañcake aggikapallāni ṭhapayiṃsu ‘‘appeva nāma uṇhena pīḷito <pageBreak edition="M" number="6.0010" /> dukkhavedanaṃ asahanto vipphandanākāraṃ dasseyyā’’ti. Athassa sarīre phoṭāni uṭṭhahanti. Mahāsatto ‘‘avīcinirayasantāpo yojanasatamatthake pharati, tamhā dukkhato idaṃ dukkhaṃ sataguṇena sahassaguṇena satasahassaguṇena varatara’’nti adhivāsetvā niccalova ahosi. Athassa mātāpitaro bhijjamānahadayā viya manusse paṭikkamāpetvā taṃ tato aggisantāpanato apanetvā ‘‘tāta temiyakumāra, mayaṃ tava apīṭhasappiādibhāvaṃ jānāma. Na hi etesaṃ evarūpāni hatthapādakaṇṇasotāni honti, tvaṃ amhehi patthetvā laddhaputtako, mā no nāsehi, sakalajambudīpe vasantānaṃ rājūnaṃ santike garahato no mocehī’’ti yāciṃsu. Evaṃ so tehi yācitopi asuṇanto viya hutvā niccalova nipajji. Athassa mātāpitaro rodamānā paridevamānā paṭikkamanti <pageBreak edition="P" number="6.0009" />. Ekadā mātā ekikā upasaṅkamitvā yācati, ekadā pitā ekakova upasaṅkamitvā yācati. Evaṃ ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="42">Athassa soḷasavassikakāle amaccabrāhmaṇādayo cintayiṃsu ‘‘pīṭhasappī vā hotu, mūgo vā badhiro vā hotu, vaye pariṇate rajanīye arajjantā nāma natthi, dussanīye adussantā nāma natthi, samaye sampatte pupphavikasanaṃ viya hi dhammatā esā, nāṭakānampissa paccupaṭṭhāpetvā tāhi naṃ vīmaṃsissāmā’’ti. Tato uttamarūpadharā devakaññāyo viya vilāsasampannā nāṭakitthiyo pakkosāpetvā ‘‘yā kumāraṃ hasāpetuṃ vā kilesehi bandhituṃ vā sakkoti, sā tassa aggamahesī bhavissatī’’ti vatvā kumāraṃ gandhodakena nhāpetvā devaputtaṃ viya alaṅkaritvā devavimānasadise sirigabbhe supaññatte sirisayane āropetvā gandhadāmapupphadāmadhūmavāsacuṇṇādīhi antogabbhaṃ ekagandhasamodakaṃ katvā paṭikkamiṃsu. Atha naṃ tā itthiyo parivāretvā naccagītehi ceva madhuravacanādīhi ca nānappakārehi abhiramāpetuṃ vāyamiṃsu. So buddhisampannatāya tā itthiyo anoloketvā ‘‘imā itthiyo mama sarīrasamphassaṃ mā <pageBreak edition="V" number="6.0010" /> vindantū’’ti adhiṭṭhahitvā assāsapassāse sannirumbhi, athassa sarīraṃ thaddhaṃ ahosi. Tā tassa sarīrasamphassaṃ avindantiyo hutvā ‘‘thaddhasarīro esa, nāyaṃ manusso, yakkho <pageBreak edition="M" number="6.0011" /> bhavissatī’’ti bhītatasitā hutvā attānaṃ sandhāretuṃ asakkontiyo palāyiṃsu. Evaṃ nāṭakenapi ekasaṃvaccharaṃ antarantarā vīmaṃsantāpissa neva antaraṃ passiṃsu.</paragraph>
<paragraph line="43">Evaṃ soḷasa saṃvaccharāni soḷasahi mahāvīmaṃsāhi ceva anekāhi khuddakavīmaṃsāhi ca vīmaṃsamānāpi tassa cittaṃ pariggaṇhituṃ nāsakkhiṃsu.</paragraph>
<centered line="44">Vīmaṃsanakaṇḍaṃ niṭṭhitaṃ.</centered>
<centered line="45">Rajjayācanakaṇḍaṃ</centered>
<paragraph line="46">Tato rājā vippaṭisārī hutvā lakkhaṇapāṭhake brāhmaṇe pakkosāpetvā ‘‘tumhe kumārassa jātakāle ‘dhaññapuññalakkhaṇasampanno ayaṃ kumāro, nāssa koci antarāyo paññāyatī’ti me kathayittha, idāni pana so pīṭhasappī mūgabadhiro jāto, kathā vo na sametī’’ti āha. Brāhmaṇā vadiṃsu ‘‘mahārāja, ācariyehi adiṭṭhakaṃ nāma natthi, apica kho pana, deva, ‘rājakulehi patthetvā laddhaputtako kāḷakaṇṇī’ti <pageBreak edition="P" number="6.0010" /> vutte ‘tumhākaṃ domanassaṃ siyā’ti na kathayimhā’’ti. Atha ne rājā evamāha ‘‘idāni pana kiṃ kātuṃ vaṭṭatī’’ti? ‘‘Mahārāja, imasmiṃ kumāre imasmiṃ gehe vasante tayo antarāyā paññāyissanti – jīvitassa vā antarāyo, setacchattassa vā antarāyo, aggamahesiyā vā antarāyo’’ti. ‘‘Tasmā, deva, papañcaṃ akatvā avamaṅgalarathe avamaṅgalaasse yojetvā tattha naṃ nipajjāpetvā pacchimadvārena nīharitvā āmakasusāne catubbhittikaṃ āvāṭaṃ khaṇitvā nikhaṇituṃ vaṭṭatī’’ti. Rājā antarāyabhayena bhīto tesaṃ vacanaṃ ‘‘sādhū’’ti sampaṭicchi.</paragraph>
<paragraph line="47">Tadā candādevī taṃ pavattiṃ sutvā turitaturitāva ekikā rājānaṃ upasaṅkamitvā vanditvā ‘‘deva, tumhehi mayhaṃ varo dinno, mayā ca gahitako katvā ṭhapito, idāni taṃ me dethā’’ti yāci. ‘‘Gaṇhāhi, devī’’ti. ‘‘Deva, puttassa me rajjaṃ dethā’’ti. ‘‘Na sakkā, devī’’ti. ‘‘Kiṃkāraṇā, devā’’ti. ‘‘Putto, te devi, kāḷakaṇṇī’’ti. ‘‘Tena hi, deva, yāvajīvaṃ adadantāpi satta vassāni dethā’’ti. ‘‘Na sakkā, devī’’ti. ‘‘Tena hi, deva, cha <pageBreak edition="V" number="6.0011" /> vassāni dethā’’ti. ‘‘Na sakkā, devī’’ti. ‘‘Tena hi, deva, pañca vassāni dethā’’ti. ‘‘Na sakkā, devī’’ti. ‘‘Tena hi, deva, cattāri vassāni dethā’’ti. ‘‘Na sakkā, devī’’ti. ‘‘Tena hi, deva, tīṇi vassāni dethā’’ti. ‘‘Na sakkā, devī’’ti. ‘‘Tena hi, deva, dve vassāni dethā’’ti. ‘‘Na sakkā, devī’’ti. ‘‘Tena <pageBreak edition="M" number="6.0012" /> hi, deva, ekavassaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, satta māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, cha māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, pañca māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, cattāri māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, tīṇi māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, dve māsāni rajjaṃ dethā’’ti. ‘‘Na sakkā, devī’’ti. ‘‘Tena hi, deva, ekamāsaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, aḍḍhamāsaṃ rajjaṃ dethā’’ti. ‘‘Na sakkā, devī’’ti. ‘‘Tena hi, deva, satta divasāni rajjaṃ dethā’’ti. Rājā ‘‘sādhu, devi, gaṇhāhī’’ti āha. Sā tasmiṃ khaṇe puttaṃ alaṅkārāpetvā ‘‘temiyakumārassa idaṃ rajja’’nti nagare bheriṃ carāpetvā sakalanagaraṃ alaṅkārāpetvā puttaṃ hatthikkhandhaṃ āropetvā setacchattaṃ tassa matthake kārāpetvā nagaraṃ padakkhiṇaṃ katvā puna āgantvā antonagaraṃ pavesetvā taṃ sirisayane nipajjāpetvā piyaputtaṃ sabbarattiṃ yāci ‘‘tāta temiyakumāra, taṃ nissāya soḷasa vassāni niddaṃ alabhitvā rodamānāya me akkhīni upakkāni, sokena me hadayaṃ bhijjamānaṃ viya ahosi, ahaṃ tava apīṭhasappiādibhāvaṃ jānāmi, mā maṃ anāthaṃ karī’’ti. Sā iminā upāyeneva punadivasepi punadivasepīti pañca divasāni yāci.</paragraph>
<centered line="48">Rajjayācanakaṇḍaṃ niṭṭhitaṃ.</centered>
<paragraph line="49">Atha chaṭṭhe divase rājā sunandaṃ nāma sārathiṃ pakkosāpetvā ‘‘tāta, sunandasārathi sve pātova avamaṅgalarathe avamaṅgalaasse yojetvā kumāraṃ tattha nipajjāpetvā pacchimadvārena nīharitvā āmakasusāne catubbhittikaṃ āvāṭaṃ khaṇitvā tattha naṃ pakkhipitvā kuddālapiṭṭhena matthakaṃ bhinditvā jīvitakkhayaṃ pāpetvā upari paṃsuṃ datvā pathavivaḍḍhanakammaṃ <pageBreak edition="P" number="6.0011" /> katvā nhatvā ehī’’ti āṇāpesi. So ‘‘sādhu, devā’’ti sampaṭicchi. Atha chaṭṭhampi rattiṃ devī kumāraṃ yācitvā ‘‘tāta temiyakumāra, tava pitā kāsirājā taṃ sve pātova āmakasusāne nikhaṇituṃ āṇāpesi, sve pātova maraṇaṃ pāpuṇissasi puttā’’ti āha. Taṃ sutvā mahāsattassa ‘‘tāta temiyakumāra, soḷasa vassāni tayā kato vāyāmo <pageBreak edition="M" number="6.0013" /> idāni matthakaṃ pakko’’ti <pageBreak edition="V" number="6.0012" /> cintentassa abbhantare pīti uppajji. Mātuyā panassa hadayaṃ bhijjamānaṃ viya ahosi, evaṃ santepi ‘‘manoratho matthakaṃ pāpuṇissatī’’ti mātuyā saddhiṃ nālapi.</paragraph>
<paragraph line="50">Athassā rattiyā accayena pātova sunando sārathi rathaṃ yojento devatānubhāvena mahāsattassa pāramitānubhāvena ca maṅgalarathe maṅgalaasse yojetvā rathaṃ rājadvāre ṭhapetvā mahātalaṃ abhiruhitvā sirigabbhaṃ pavisitvā deviṃ vanditvā evamāha – ‘‘devi, mayhaṃ mā kujjha, rañño āṇā’’ti vatvā puttaṃ āliṅgitvā nipannaṃ deviṃ piṭṭhihatthena apanetvā pupphakalāpaṃ viya kumāraṃ ukkhipitvā pāsādā otari. Tadā candādevī uraṃ paharitvā mahantena saddena paridevitvā mahātale ohīyi. Atha naṃ mahāsatto oloketvā ‘‘mayi akathente mātā hadayena phalitena marissatī’’ti kathetukāmo hutvāpi ‘‘sace ahaṃ kathessāmi, soḷasa vassāni kato vāyāmo me mogho bhavissati, akathento panāhaṃ attano ca mātāpitūnañca mahājanassa ca paccayo bhavissāmī’’ti adhivāsesi.</paragraph>
<paragraph line="51">Atha naṃ sārathi rathaṃ āropetvā ‘‘pacchimadvārābhimukhaṃ rathaṃ pesessāmī’’ti cintetvā rathaṃ pesesi. Tadā mahāsattassa pāramitānubhāvena devatāviggahito hutvā rathaṃ nivattāpetvā pācīnadvārābhimukhaṃ rathaṃ pesesi, atha rathacakkaṃ ummāre patihaññi. Mahāsattopi tassa saddaṃ sutvā ‘‘manoratho me matthakaṃ patto’’ti suṭṭhutaraṃ tuṭṭhacitto ahosi. Ratho nagarā nikkhamitvā devatānubhāvena tiyojanikaṃ ṭhānaṃ gato. Tattha vanaghaṭaṃ sārathissa āmakasusānaṃ viya upaṭṭhāsi. So ‘‘idaṃ ṭhānaṃ phāsuka’’nti sallakkhetvā rathaṃ maggā okkamāpetvā maggapasse ṭhapetvā rathā oruyha mahāsattassa ābharaṇabhaṇḍaṃ omuñcitvā bhaṇḍikaṃ katvā ekamantaṃ ṭhapetvā kuddālaṃ ādāya rathassa avidūre ṭhāne catubbhittikaṃ āvāṭaṃ khaṇituṃ ārabhi.</paragraph>
<paragraph line="52">Tato bodhisatto cintesi ‘‘ayaṃ me vāyāmakālo, ahañhi soḷasa vassāni hatthapāde na cālesiṃ, kiṃ nu kho me balaṃ atthi, udāhu no’’ti. So uṭṭhāya vāmahatthena dakkhiṇahatthaṃ, dakkhiṇahatthena vāmahatthaṃ <pageBreak edition="M" number="6.0014" /><pageBreak edition="P" number="6.0012" /> parāmasanto ubhohi hatthehi pāde sambāhitvā rathā otarituṃ cittaṃ uppādesi. Tāvadevassa pādapatitaṭṭhāne vātapuṇṇabhastacammaṃ viya mahāpathavī abbhuggantvā rathassa pacchimantaṃ āhacca aṭṭhāsi. Mahāsatto rathā otaritvā katipaye vāre aparāparaṃ caṅkamitvā ‘‘imināva niyāmena ekadivasaṃ yojanasatampi me gantuṃ balaṃ atthī’’ti ñatvā ‘‘sace, sārathi, mayā saddhiṃ virujjheyya, atthi nu kho me tena saha paṭivirujjhituṃ bala’’nti upadhārento rathassa pacchimantaṃ <pageBreak edition="V" number="6.0013" /> gahetvā kumārakānaṃ kīḷanayānakaṃ viya ukkhipitvā rathaṃ paribbhamento aṭṭhāsi. Athassa ‘‘atthi me tena saha paṭivirujjhituṃ bala’’nti sallakkhetvā pasādhanatthāya cittaṃ uppajji.</paragraph>
<paragraph line="53">Taṃkhaṇaññeva sakkassa bhavanaṃ uṇhākāraṃ dassesi. Sakko āvajjento taṃ kāraṇaṃ ñatvā ‘‘temiyakumārassa manoratho matthakaṃ patto, idāni pasādhanatthāya cittaṃ uppannaṃ, kiṃ etassa mānusakena pasādhanenā’’ti dibbapasādhanaṃ gāhāpetvā vissakammadevaputtaṃ pakkosāpetvā ‘‘tāta vissakamma devaputta, tvaṃ gaccha, kāsirājassa puttaṃ temiyakumāraṃ alaṅkarohī’’ti āṇāpesi. So ‘‘sādhū’’ti sampaṭicchitvā tāvatiṃsabhavanato otaritvā tassa santikaṃ gantvā dasahi dussasahassehi veṭhanaṃ katvā dibbehi ceva mānusakehi ca alaṅkārehi sakkaṃ viya taṃ alaṅkaritvā sakaṭṭhānameva gato. So devarājalīlāya sārathissa khaṇanokāsaṃ gantvā āvāṭatīre ṭhatvā pucchanto tatiyaṃ gāthamāha –</paragraph>
<hangnum line="54" number="3"></hangnum>
<gatha1 line="55"> ‘‘Kiṃ nu santaramānova, kāsuṃ khaṇasi sārathi;</gatha1>
<gathalast line="56">Puṭṭho me samma akkhāhi, kiṃ kāsuyā karissasī’’ti.</gathalast>
<paragraph line="57">Tattha <bold>kāsu</bold>nti āvāṭaṃ.</paragraph>
<paragraph line="58">Taṃ sutvā sārathi āvāṭaṃ khaṇanto uddhaṃ anoloketvāva catutthaṃ gāthāmāha –</paragraph>
<hangnum line="59" number="4"></hangnum>
<gatha1 line="60"> ‘‘Rañño mūgo ca pakkho ca, putto jāto acetaso;</gatha1>
<gathalast line="61">Somhi raññā samajjhiṭṭho, puttaṃ me nikhaṇaṃ vane’’ti.</gathalast>
<paragraph line="62">Tattha <bold>pakkho</bold>ti pīṭhasappī. <bold>‘‘Mūgo’’</bold>ti vacaneneva panassa badhirabhāvopi sijjhati badhirassa hi paṭivacanaṃ kathetuṃ asakkuṇeyyattā. <bold>Acetaso</bold>ti acittako viya jāto. Soḷasa vassāni akathitattā evamāha <pageBreak edition="M" number="6.0015" />. <bold>Samajjhiṭṭho</bold>ti āṇatto, pesitoti attho. <bold>Nikhaṇaṃ vane</bold>ti vane nikhaṇeyyāsi.</paragraph>
<paragraph line="63">Atha naṃ mahāsatto āha –</paragraph>
<hangnum line="64" number="5"></hangnum>
<gatha1 line="65"> ‘‘Na <pageBreak edition="V" number="6.0014" /> badhiro na mūgosmi, na pakkho na ca vīkalo;</gatha1>
<gathalast line="66">Adhammaṃ sārathi kayirā, maṃ ce tvaṃ nikhaṇaṃ vane.</gathalast>
<hangnum line="67" number="6"></hangnum>
<gatha1 line="68"> ‘‘Ūrū <pageBreak edition="P" number="6.0013" /> bāhuñca me passa, bhāsitañca suṇohi me;</gatha1>
<gathalast line="69">Adhammaṃ sārathi kayirā, maṃ ce tvaṃ nikhaṇaṃ vane’’ti.</gathalast>
<paragraph line="70">Tattha <bold>na badhiro</bold>ti samma sārathi, sace taṃ rājā evarūpaṃ puttaṃ mārāpetuṃ āṇāpesi, ahaṃ pana evarūpo na bhavāmīti dīpetuṃ evamāha. <bold>Maṃ ce tvaṃ nikhaṇaṃ vane</bold>ti sace badhirabhāvādivirahitaṃ evarūpaṃ maṃ vane nikhaṇeyyāsi, adhammaṃ kammaṃ kareyyāsīti attho. <bold>‘‘Ūrū’’</bold>ti idaṃ so purimagāthaṃ sutvāpi naṃ anolokentameva disvā ‘‘alaṅkatasarīramassa dassessāmī’’ti cintetvā āha. Tassattho – samma sārathi, ime kañcanakadalikkhandhasadise ūrū, kanakacchaviṃ bāhuñca me passa, madhuravacanañca me suṇāhīti.</paragraph>
<paragraph line="71">Tato sārathi evaṃ cintesi ‘‘ko nu kho esa, āgatakālato paṭṭhāya attānameva vaṇṇetī’’ti. So āvāṭakhaṇanaṃ pahāya uddhaṃ olokento tassa rūpasampattiṃ disvā ‘‘ayaṃ puriso ko nu kho, manusso vā devo vā’’ti ajānanto imaṃ gāthamāha –</paragraph>
<hangnum line="72" number="7"></hangnum>
<gatha1 line="73"> ‘‘Devatā nusi gandhabbo, adu sakko purindado;</gatha1>
<gathalast line="74">Ko vā tvaṃ kassa vā putto, kathaṃ jānemu taṃ maya’’nti.</gathalast>
<paragraph line="75">Athassa mahāsatto attānaṃ ācikkhitvā dhammaṃ desento āha –</paragraph>
<hangnum line="76" number="8"></hangnum>
<gatha1 line="77"> ‘‘Namhi devo na gandhabbo, namhi sakko purindado;</gatha1>
<gathalast line="78">Kāsirañño ahaṃ putto, yaṃ kāsuyā nihaññasi.</gathalast>
<hangnum line="79" number="9"></hangnum>
<gatha1 line="80"> ‘‘Tassa rañño ahaṃ putto, yaṃ tvaṃ sammūpajīvasi;</gatha1>
<gathalast line="81">Adhammaṃ sārathi kayirā, maṃ ce tvaṃ nikhaṇaṃ vane.</gathalast>
<hangnum line="82" number="10"></hangnum>
<gatha1 line="83"> ‘‘Yassa <pageBreak edition="M" number="6.0016" /> rukkhassa chāyāya, nisīdeyya sayeyya vā;</gatha1>
<gathalast line="84">Na tassa sākhaṃ bhañjeyya, mittadubbho hi pāpako.</gathalast>
<hangnum line="85" number="11"></hangnum>
<gatha1 line="86"> ‘‘Yathā <pageBreak edition="V" number="6.0015" /> rukkho tathā rājā, yathā sākhā tathā ahaṃ;</gatha1>
<gatha2 line="87">Yathā chāyūpago poso, evaṃ tvamasi sārathi;</gatha2>
<gathalast line="88">Adhammaṃ sārathi kayirā, maṃ ce tvaṃ nikhaṇaṃ vane’’ti.</gathalast>
<paragraph line="89">Tattha <bold>nihaññasī</bold>ti nihanissasi. Yaṃ tvaṃ ettha nihanissāmīti saññāya kāsuṃ khaṇasi, so ahanti dīpeti. So ‘‘rājaputto aha’’nti vuttepi na saddahatiyeva, madhurakathāya panassa bajjhitvā dhammaṃ suṇanto aṭṭhāsi. <bold>Mittadubbho</bold>ti paribhuttachāyassa rukkhassa pattaṃ vā sākhaṃ vā aṅkuraṃ vā bhañjanto mittaghātako hoti lāmakapuriso, kimaṅgaṃ pana sāmiputtaghātako. <bold>Chāyūpago</bold>ti paribhogatthāya chāyaṃ upagato puriso viya rājānaṃ nissāya jīvamāno tvanti vadati.</paragraph>
<paragraph line="90">So evaṃ <pageBreak edition="P" number="6.0014" /> kathentepi bodhisatte na saddahatiyeva. Atha mahāsatto ‘‘saddahāpessāmi na’’nti devatānaṃ sādhukārena ceva attano ghosena ca vanaghaṭaṃ unnādento dasa mittapūjagāthā nāma ārabhi –</paragraph>
<hangnum line="91" number="12"></hangnum>
<gatha1 line="92"> ‘‘Pahūtabhakkho bhavati, vippavuṭṭho sakaṃgharā;</gatha1>
<gathalast line="93">Bahū naṃ upajīvanti, yo mittānaṃ na dubbhati.</gathalast>
<hangnum line="94" number="13"></hangnum>
<gatha1 line="95"> ‘‘Yaṃ yaṃ janapadaṃ yāti, nigame rājadhāniyo;</gatha1>
<gathalast line="96">Sabbattha pūjito hoti, yo mittānaṃ na dubbhati.</gathalast>
<hangnum line="97" number="14"></hangnum>
<gatha1 line="98"> ‘‘Nāssa corā pasāhanti, nātimaññanti khattiyā;</gatha1>
<gathalast line="99">Sabbe amitte tarati, yo mittānaṃ na dubbhati.</gathalast>
<hangnum line="100" number="15"></hangnum>
<gatha1 line="101"> ‘‘Akkuddho sagharaṃ eti, sabhāyaṃ paṭinandito;</gatha1>
<gathalast line="102">Ñātīnaṃ uttamo hoti, yo mittānaṃ na dubbhati.</gathalast>
<hangnum line="103" number="16"></hangnum>
<gatha1 line="104"> ‘‘Sakkatvā sakkato hoti, garu hoti sagāravo;</gatha1>
<gathalast line="105">Vaṇṇakittibhato hoti, yo mittānaṃ na dubbhati.</gathalast>
<hangnum line="106" number="17"></hangnum>
<gatha1 line="107"> ‘‘Pūjako <pageBreak edition="V" number="6.0016" /><pageBreak edition="M" number="6.0017" /> labhate pūjaṃ, vandako paṭivandanaṃ;</gatha1>
<gathalast line="108">Yasokittiñca pappoti, yo mittānaṃ na dubbhati.</gathalast>
<hangnum line="109" number="18"></hangnum>
<gatha1 line="110"> ‘‘Aggi yathā pajjalati, devatāva virocati;</gatha1>
<gathalast line="111">Siriyā ajahito hoti, yo mittānaṃ na dubbhati.</gathalast>
<hangnum line="112" number="19"></hangnum>
<gatha1 line="113"> ‘‘Gāvo tassa pajāyanti, khette vuttaṃ virūhati;</gatha1>
<gathalast line="114">Vuttānaṃ phalamasnāti, yo mittānaṃ na dubbhati.</gathalast>
<hangnum line="115" number="20"></hangnum>
<gatha1 line="116"> ‘‘Darito pabbatāto vā, rukkhato patito naro;</gatha1>
<gathalast line="117">Cuto patiṭṭhaṃ labhati, yo mittānaṃ na dubbhati.</gathalast>
<hangnum line="118" number="21"></hangnum>
<gatha1 line="119"> ‘‘Virūḷhamūlasantānaṃ, nigrodhamiva māluto;</gatha1>
<gathalast line="120">Amittā nappasāhanti, yo mittānaṃ na dubbhatī’’ti.</gathalast>
<paragraph line="121">Tattha <bold>sakaṃ gharā</bold>ti sakagharā, ayameva vā pāṭho. <bold>Na dubbhatī</bold>ti na dussati. <bold>Mittāna</bold>nti buddhādīnaṃ kalyāṇamittānaṃ na dubbhati. <bold>‘‘Sabbattha pūjito hotī’’</bold>ti idaṃ sīvalivatthunā vaṇṇetabbaṃ. <bold>Na pasāhantī</bold>ti pasayhakāraṃ kātuṃ na sakkonti. Idaṃ saṃkiccasāmaṇeravatthunā dīpetabbaṃ. <bold>‘‘Nātimaññanti khattiyā’’</bold>ti idaṃ jotikaseṭṭhivatthunā dīpetabbaṃ. <bold>Taratī</bold>ti atikkamati. <bold>Saghara</bold>nti attagharaṃ. Mittānaṃ dubbhanto attano gharaṃ āgacchantopi ghaṭṭitacitto kuddhova āgacchati, ayaṃ pana akuddhova sakagharaṃ eti. <bold>Paṭinandito</bold>ti <pageBreak edition="P" number="6.0015" /> bahūnaṃ sannipātaṭṭhāne amittadubbhino guṇakathaṃ kathenti, tāya so paṭinandito hoti pamuditacitto.</paragraph>
<paragraph line="122"><bold>Sakkatvā sakkato hotī</bold>ti paraṃ sakkatvā sayampi parehi sakkato hoti. <bold>Garu hoti sagāravo</bold>ti paresu sagāravo sayampi parehi garuko hoti. <bold>Vaṇṇakittibhato</bold>ti bhatavaṇṇakitti, guṇañceva kittisaddañca ukkhipitvā caranto nāma hotīti attho. <bold>Pūjako</bold>ti mittānaṃ pūjako hutvā sayampi pūjaṃ labhati. <bold>Vandako</bold>ti buddhādīnaṃ kalyāṇamittānaṃ vandako hutvā punabbhave paṭivandanaṃ labhati. <bold>Yasokittiñcā</bold>ti issariyaparivārañceva guṇakittiñca pappoti. Imāya gāthāya cittagahapatino vatthu (dha. pa. 73-74) kathetabbaṃ.</paragraph>
<paragraph line="123"><bold>Pajjalatī</bold>ti <pageBreak edition="V" number="6.0017" /><pageBreak edition="M" number="6.0018" /> issariyaparivārena pajjalati. <bold>Siriyā ajahito hotī</bold>ti ettha anāthapiṇḍikassa vatthu (dha. pa. 119-120) kathetabbaṃ. <bold>Asnātī</bold>ti paribhuñjati. <bold>‘‘Patiṭṭhaṃ labhatī’’</bold>ti idaṃ <bold>cūḷapadumajātakena</bold> (jā. 1.2.85-86) dīpetabbaṃ. <bold>Virūḷhamūlasantāna</bold>nti vaḍḍhitamūlapārohaṃ. <bold>Amittā nappasāhantī</bold>ti ettha kuraraghariyasoṇattherassa mātu gehaṃ paviṭṭhacoravatthu kathetabbaṃ.</paragraph>
<paragraph line="124">Sunando sārathi ettakāhi gāthāhi dhammaṃ desentampi taṃ asañjānitvā ‘‘ko nu kho aya’’nti āvāṭakhaṇanaṃ pahāya rathasamīpaṃ gantvā tattha tañca pasādhanabhaṇḍañca ubhayaṃ adisvā puna āgantvā olokento taṃ sañjānitvā tassa pādesu patitvā añjaliṃ paggayha yācanto imaṃ gāthamāha –</paragraph>
<hangnum line="125" number="22"></hangnum>
<gatha1 line="126"> ‘‘Ehi taṃ paṭinessāmi, rājaputta sakaṃ gharaṃ;</gatha1>
<gathalast line="127">Rajjaṃ kārehi bhaddante, kiṃ araññe karissasī’’ti.</gathalast>
<paragraph line="128">Atha naṃ mahāsatto āha –</paragraph>
<hangnum line="129" number="23"></hangnum>
<gatha1 line="130"> ‘‘Alaṃ me tena rajjena, ñātakehi dhanena vā;</gatha1>
<gathalast line="131">Yaṃ me adhammacariyāya, rajjaṃ labbhetha sārathī’’ti.</gathalast>
<paragraph line="132">Tattha <bold>ala</bold>nti paṭikkhepavacanaṃ.</paragraph>
<paragraph line="133">Sārathi āha –</paragraph>
<hangnum line="134" number="24"></hangnum>
<gatha1 line="135"> ‘‘Puṇṇapattaṃ maṃ lābhehi, rājaputta ito gato;</gatha1>
<gathalast line="136">Pitā mātā ca me dajjuṃ, rājaputta tayī gate.</gathalast>
<hangnum line="137" number="25"></hangnum>
<gatha1 line="138"> ‘‘Orodhā ca kumārā ca, vesiyānā ca brāhmaṇā;</gatha1>
<gathalast line="139">Tepi attamanā dajjuṃ, rājaputta tayī gate.</gathalast>
<hangnum line="140" number="26"></hangnum>
<gatha1 line="141"> ‘‘Hatthārohā <pageBreak edition="V" number="6.0018" /> anīkaṭṭhā, rathikā pattikārakā;</gatha1>
<gathalast line="142">Tepi attamanā dajjuṃ, rājaputta tayī gate.</gathalast>
<hangnum line="143" number="27"></hangnum>
<gatha1 line="144"> ‘‘Bahudhaññā jānapadā, negamā ca samāgatā;</gatha1>
<gathalast line="145">Upāyanāni me dajjuṃ, rājaputta tayī gate’’ti.</gathalast>
<paragraph line="146">Tattha <pageBreak edition="M" number="6.0019" /><bold>puṇṇapatta</bold>nti tuṭṭhidāyaṃ. <bold>Dajju</bold>nti sattaratanavassaṃ vassantā viya mama ajjhāsayapūraṇaṃ tuṭṭhidāyaṃ dadeyyuṃ. Idaṃ so ‘‘appeva <pageBreak edition="P" number="6.0016" /> nāma mayi anukampāya gaccheyyā’’ti cintetvā āha. <bold>Vesiyānā cā</bold>ti vessā ca. <bold>Upāyanānī</bold>ti paṇṇākārāni.</paragraph>
<paragraph line="147">Atha naṃ mahāsatto āha –</paragraph>
<hangnum line="148" number="28"></hangnum>
<gatha1 line="149"> ‘‘Pitu mātu cahaṃ catto, raṭṭhassa nigamassa ca;</gatha1>
<gathalast line="150">Atho sabbakumārānaṃ, natthi mayhaṃ sakaṃ gharaṃ.</gathalast>
<hangnum line="151" number="29"></hangnum>
<gatha1 line="152"> ‘‘Anuññāto ahaṃ matyā, sañcatto pitarā mahaṃ;</gatha1>
<gathalast line="153">Ekoraññe pabbajito, na kāme abhipatthaye’’ti.</gathalast>
<paragraph line="154">Tattha <bold>pitu mātu cā</bold>ti pitarā ca mātarā ca ahaṃ catto. Itaresupi eseva nayo. <bold>Matyā</bold>ti samma sārathi, ahaṃ sattāhaṃ rajjaṃ paricchinditvā varaṃ gaṇhantiyā mātarā anuññāto nāma. <bold>Sañchatto</bold>ti suṭṭhu catto. <bold>Pabbajito</bold>ti pabbajitvā araññe vasanatthāya nikkhantoti attho.</paragraph>
<paragraph line="155">Evaṃ mahāsattassa attano guṇe kathentassa pīti uppajji, tato pītivegena udānaṃ udānento āha –</paragraph>
<hangnum line="156" number="30"></hangnum>
<gatha1 line="157"> ‘‘Api ataramānānaṃ, phalāsāva samijjhati;</gatha1>
<gathalast line="158">Vipakkabrahmacariyosmi, evaṃ jānāhi sārathi.</gathalast>
<hangnum line="159" number="31"></hangnum>
<gatha1 line="160"> ‘‘Api <pageBreak edition="V" number="6.0019" /> ataramānānaṃ, sammadattho vipaccati;</gatha1>
<gathalast line="161">Vipakkabrahmacariyosmi, nikkhanto akutobhayo’’ti.</gathalast>
<paragraph line="162">Tattha <bold>phalāsāvā</bold>ti ataramānassa mama soḷasavassehi katavāyāmassa samiddhaṃ ajjhāsayaphalaṃ dassetuṃ evamāha. <bold>Vipakkabrahmacariyosmī</bold>ti niṭṭhappattamanoratho. <bold>Sammadattho vipaccatī</bold>ti sammā upāyena kāraṇena kattabbakiccaṃ sampajjati.</paragraph>
<paragraph line="163">Sārathi āha –</paragraph>
<hangnum line="164" number="32"></hangnum>
<gatha1 line="165"> ‘‘Evaṃ vaggukatho santo, visaṭṭhavacano casi;</gatha1>
<gathalast line="166">Kasmā pitu ca mātucca, santike na bhaṇī tadā’’ti.</gathalast>
<paragraph line="167">Tattha <bold>vaggukatho</bold>ti sakhilakatho.</paragraph>
<paragraph line="168">Tato <pageBreak edition="M" number="6.0020" /> mahāsatto āha –</paragraph>
<hangnum line="169" number="33"></hangnum>
<gatha1 line="170"> ‘‘Nāhaṃ asandhitā pakkho, na badhiro asotatā;</gatha1>
<gathalast line="171">Nāhaṃ ajivhatā mūgo, mā maṃ mūgamadhārayi.</gathalast>
<hangnum line="172" number="34"></hangnum>
<gatha1 line="173"> ‘‘Purimaṃ sarāmahaṃ jātiṃ, yattha rajjamakārayiṃ;</gatha1>
<gathalast line="174">Kārayitvā tahiṃ rajjaṃ, pāpatthaṃ nirayaṃ bhusaṃ.</gathalast>
<hangnum line="175" number="35"></hangnum>
<gatha1 line="176"> ‘‘Vīsatiñceva vassāni, tahiṃ rajjamakārayiṃ;</gatha1>
<gathalast line="177">Asītivassasahassāni, nirayamhi apaccisaṃ.</gathalast>
<hangnum line="178" number="36"></hangnum>
<gatha1 line="179"> ‘‘Tassa <pageBreak edition="P" number="6.0017" /> rajjassahaṃ bhīto, mā maṃ rajjābhisecayuṃ;</gatha1>
<gathalast line="180">Tasmā pitu ca mātucca, santike na bhaṇiṃ tadā.</gathalast>
<hangnum line="181" number="37"></hangnum>
<gatha1 line="182"> ‘‘Ucchaṅge <pageBreak edition="V" number="6.0020" /> maṃ nisādetvā, pitā atthānusāsati;</gatha1>
<gatha2 line="183">Ekaṃ hanatha bandhatha, ekaṃ khārāpatacchikaṃ;</gatha2>
<gathalast line="184">Ekaṃ sūlasmiṃ uppetha, iccassa manusāsati.</gathalast>
<hangnum line="185" number="38"></hangnum>
<gatha1 line="186"> ‘‘Tāyāhaṃ pharusaṃ sutvā, vācāyo samudīritā;</gatha1>
<gatha2 line="187">Amūgo mūgavaṇṇena, apakkho pakkhasammato;</gatha2>
<gathalast line="188">Sake muttakarīsasmiṃ, acchāhaṃ samparipluto.</gathalast>
<hangnum line="189" number="39"></hangnum>
<gatha1 line="190"> ‘‘Kasirañca parittañca, tañca dukkhena saṃyutaṃ;</gatha1>
<gathalast line="191">Komaṃ jīvitamāgamma, veraṃ kayirātha kenaci.</gathalast>
<hangnum line="192" number="40"></hangnum>
<gatha1 line="193"> ‘‘Paññāya ca alābhena, dhammassa ca adassanā;</gatha1>
<gathalast line="194">Komaṃ jīvitamāgamma, veraṃ kayirātha kenaci.</gathalast>
<hangnum line="195" number="41"></hangnum>
<gatha1 line="196"> ‘‘Api ataramānānaṃ, phalāsāva samijjhati;</gatha1>
<gathalast line="197">Vipakkabrahmacariyosmi, evaṃ jānāhi sārathi.</gathalast>
<hangnum line="198" number="42"></hangnum>
<gatha1 line="199"> ‘‘Api ataramānānaṃ, sammadattho vipaccati;</gatha1>
<gathalast line="200">Vipakkabrahmacariyosmi, nikkhanto akutobhayo’’ti.</gathalast>
<paragraph line="201">Tattha <bold>asandhitā</bold>ti sandhīnaṃ abhāvena. <bold>Asotatā</bold>ti sotānaṃ abhāvena. <bold>Ajivhatā</bold>ti samparivattanajivhāya abhāvena mūgo ahaṃ na <pageBreak edition="M" number="6.0021" /> bhavāmi. <bold>Yatthā</bold>ti yāya jātiyā bārāṇasinagare rajjaṃ akārayiṃ. <bold>Pāpattha</bold>nti pāpataṃ. Patito asmīti vadati. <bold>Rajjābhisecayu</bold>nti rajje abhisecayuṃ. <bold>Nisādetvā</bold>ti nisīdāpetvā. <bold>Atthānusāsatī</bold>ti atthaṃ anusāsati. <bold>Khārāpatacchika</bold>nti sattīhi paharitvā khārāhi patacchikaṃ karotha. <bold>Uppethā</bold>ti āvunatha. <bold>Iccassa manusāsatī</bold>ti evamassa atthaṃ anusāsati. <bold>Tāyāha</bold>nti tāyo vācāyo ahaṃ. <bold>Pakkhasammato</bold>ti pakkho iti sammato ahosiṃ. <bold>Acchāha</bold>nti acchiṃ ahaṃ, avasinti attho. <bold>Samparipluto</bold>ti samparikiṇṇo, nimuggo hutvāti attho.</paragraph>
<paragraph line="202"><bold>Kasira</bold>nti dukkhaṃ. <bold>Paritta</bold>nti appaṃ. Idaṃ vuttaṃ hoti – sammasārathi, sacepi sattānaṃ jīvitaṃ <pageBreak edition="V" number="6.0021" /> dukkhampi samānaṃ bahuciraṭṭhitikaṃ bhaveyya, pattheyya, parittampi samānaṃ sace sukhaṃ bhaveyya, pattheyya, idaṃ pana kasirañca parittañca sakalena vaṭṭadukkhena saṃyuttaṃ sannihitaṃ omadditaṃ. <bold>Koma</bold>nti ko imaṃ. <bold>Vera</bold>nti pāṇātipātādipañcavidhaṃ veraṃ. <bold>Kenacī</bold>ti kenaci kāraṇena <pageBreak edition="P" number="6.0018" />. <bold>Paññāyā</bold>ti vipassanāpaññāya alābhena. <bold>Dhammassā</bold>ti sotāpattimaggassa adassanena. Puna udānagāthāyo agantukāmatāya thirabhāvadassanatthaṃ kathesi.</paragraph>
<paragraph line="203">Taṃ sutvā sunando sārathi ‘‘ayaṃ kumāro evarūpaṃ rajjasiriṃ kuṇapaṃ viya chaḍḍetvā attano adhiṭṭhānaṃ abhinditvā ‘‘pabbajissāmīti araññaṃ paviṭṭho, mama iminā dujjīvitena ko attho, ahampi tena saddhiṃ pabbajissāmī’’ti cintetvā imaṃ gāthamāha –</paragraph>
<hangnum line="204" number="43"></hangnum>
<gatha1 line="205"> ‘‘Ahampi pabbajissāmi, rājaputta tavantike;</gatha1>
<gathalast line="206">Avhāyassu maṃ bhaddante, pabbajjā mama ruccatī’’ti.</gathalast>
<paragraph line="207">Tattha <bold>tavantike</bold>ti tava santike. <bold>Avhāyassūti</bold> ‘‘ehi pabbajāhī’’ti pakkosassu.</paragraph>
<paragraph line="208">Evaṃ tena yācitopi mahāsatto ‘‘sacāhaṃ idāneva taṃ pabbājessāmi, mātāpitaro idha nāgacchissanti, atha nesaṃ parihāni bhavissati, ime assā ca ratho ca pasādhanabhaṇḍañca idheva nassissanti, ‘yakkho so, khādito nu kho tena sārathī’ti garahāpi <pageBreak edition="M" number="6.0022" /> me uppajjissatī’’ti cintetvā attano ca garahāmocanatthaṃ mātāpitūnañca vuḍḍhiṃ sampassanto asse ca rathañca pasādhanabhaṇḍañca tassa iṇaṃ katvā dassento imaṃ gāthamāha –</paragraph>
<hangnum line="209" number="44"></hangnum>
<gatha1 line="210"> ‘‘Rathaṃ niyyādayitvāna, anaṇo ehi sārathi;</gatha1>
<gathalast line="211">Anaṇassa hi pabbajjā, etaṃ isīhi vaṇṇita’’nti.</gathalast>
<paragraph line="212">Tattha <bold>eta</bold>nti etaṃ pabbajjākaraṇaṃ buddhādīhi isīhi vaṇṇitaṃ pasatthaṃ thomitaṃ.</paragraph>
<paragraph line="213">Taṃ sutvā sārathi ‘‘sace mayi nagaraṃ gate esa aññattha gaccheyya, pitā cassa imaṃ pavattiṃ sutvā ‘puttaṃ me dassehī’ti puna āgato imaṃ na passeyya, rājadaṇḍaṃ me kareyya, tasmā ahaṃ attano guṇaṃ kathetvā aññatthāgamanatthāya paṭiññaṃ gaṇhissāmī’’ti cintento gāthādvayamāha –</paragraph>
<hangnum line="214" number="45"></hangnum>
<gatha1 line="215"> ‘‘Yadeva <pageBreak edition="V" number="6.0022" /> tyāhaṃ vacanaṃ, akaraṃ bhaddamatthu te;</gatha1>
<gathalast line="216">Tadeva me tvaṃ vacanaṃ, yācito kattumarahasi.</gathalast>
<hangnum line="217" number="46"></hangnum>
<gatha1 line="218"> ‘‘Idheva tāva acchassu, yāva rājānamānaye;</gatha1>
<gathalast line="219">Appeva te pitā disvā, patīto sumano siyā’’ti.</gathalast>
<paragraph line="220">Tato <pageBreak edition="P" number="6.0019" /> mahāsatto āha –</paragraph>
<hangnum line="221" number="47"></hangnum>
<gatha1 line="222"> ‘‘Karomi te taṃ vacanaṃ, yaṃ maṃ bhaṇasi sārathi;</gatha1>
<gathalast line="223">Ahampi daṭṭhukāmosmi, pitaraṃ me idhāgataṃ.</gathalast>
<hangnum line="224" number="48"></hangnum>
<gatha1 line="225"> ‘‘Ehi samma nivattassu, kusalaṃ vajjāsi ñātinaṃ;</gatha1>
<gathalast line="226">Mātaraṃ pitaraṃ mayhaṃ, vutto vajjāsi vandana’’nti.</gathalast>
<paragraph line="227">Tattha <bold>karomi teta</bold>nti karomi te etaṃ vacanaṃ. <bold>Ehi samma nivattassū</bold>ti samma sārathi, tattha gantvā ehi, ettova khippameva nivattassu. <bold>Vutto vajjāsī</bold>ti mayā vutto hutvā ‘‘putto vo temiyakumāro vandatī’’ti vandanaṃ vadeyyāsīti attho.</paragraph>
<paragraph line="228">Iti vatvā mahāsatto suvaṇṇakadali viya onamitvā pañcapatiṭṭhitena bārāṇasinagarābhimukho mātāpitaro vanditvā sārathissa sāsanaṃ <pageBreak edition="M" number="6.0023" /> adāsi. So sāsanaṃ gahetvā kumāraṃ padakkhiṇaṃ katvā rathamāruyha nagarābhimukho pāyāsi. Tamatthaṃ pakāsento satthā āha –</paragraph>
<hangnum line="229" number="49"></hangnum>
<gatha1 line="230"> ‘‘Tassa pāde gahetvāna, katvā ca naṃ padakkhiṇaṃ;</gatha1>
<gathalast line="231">Sārathi rathamāruyha, rājadvāraṃ upāgamī’’ti.</gathalast>
<paragraph line="232">Tassattho – bhikkhave, evaṃ vutto so sārathi, tassa kumārassa pāde gahetvā taṃ padakkhiṇaṃ katvā rathaṃ āruyha rājadvāraṃ upāgamīti.</paragraph>
<paragraph line="233">Tasmiṃ khaṇe candādevī sīhapañjaraṃ vivaritvā ‘‘kā nu kho me puttassa pavattī’’ti sārathissa <pageBreak edition="V" number="6.0023" /> āgamanamaggaṃ olokentī taṃ ekakaṃ āgacchantaṃ disvā uraṃ paharitvā paridevi. Tamatthaṃ pakāsento satthā āha –</paragraph>
<hangnum line="234" number="50"></hangnum>
<gatha1 line="235"> ‘‘Suññaṃ mātā rathaṃ disvā, ekaṃ sārathimāgataṃ;</gatha1>
<gathalast line="236">Assupuṇṇehi nettehi, rodantī naṃ udikkhati.</gathalast>
<hangnum line="237" number="51"></hangnum>
<gatha1 line="238"> ‘‘Ayaṃ so sārathi eti, nihantvā mama atrajaṃ;</gatha1>
<gathalast line="239">Nihato nūna me putto, pathabyā bhūmivaḍḍhano.</gathalast>
<hangnum line="240" number="52"></hangnum>
<gatha1 line="241"> ‘‘Amittā nūna nandanti, patītā nūna verino;</gatha1>
<gathalast line="242">Āgataṃ sārathiṃ disvā, nihantvā mama atrajaṃ.</gathalast>
<hangnum line="243" number="53"></hangnum>
<gatha1 line="244"> ‘‘Suññaṃ mātā rathaṃ disvā, ekaṃ sārathimāgataṃ;</gatha1>
<gathalast line="245">Assupuṇṇehi nettehi, rodantī paripucchi naṃ.</gathalast>
<hangnum line="246" number="54"></hangnum>
<gatha1 line="247"> ‘‘Kiṃ nu mūgo kiṃnu pakkho, kiṃnu so vilapī tadā;</gatha1>
<gathalast line="248">Nihaññamāno bhūmiyā, taṃ me akkhāhi sārathi.</gathalast>
<hangnum line="249" number="55"></hangnum>
<gatha1 line="250"> ‘‘Kathaṃ hatthehi pādehi, mūgapakkho vivajjayi;</gatha1>
<gathalast line="251">Nihaññamāno bhūmiyā, taṃ me akkhāhi pucchito’’ti.</gathalast>
<paragraph line="252">Tattha <bold>mātā</bold>ti temiyakumārassa mātā. <bold>Pathabyā bhūmivaḍḍhano</bold>ti so mama putto bhūmivaḍḍhano hutvā pathabyā nihato nūna. <bold>Rodantī paripucchi na</bold>nti taṃ rathaṃ ekamantaṃ ṭhapetvā mahātalaṃ <pageBreak edition="P" number="6.0020" /> abhiruyha candādeviṃ vanditvā ekamante ṭhitaṃ sārathiṃ paripucchi. <bold>Kinnū</bold>ti kiṃ nu so mama <pageBreak edition="M" number="6.0024" /> putto mūgo eva pakkho eva. <bold>Tadā</bold>ti yadā naṃ tvaṃ kāsuyaṃ pakkhipitvā kuddālena matthake pahari, tadā. <bold>Nihaññamāno bhūmiyā</bold>ti tayā bhūmiyaṃ nihaññamāno kiṃ nu vilapi. <bold>Taṃ me</bold>ti taṃ sabbaṃ aparihāpetvā me akkhāhi. <bold>Vivajjayī</bold>ti ‘‘apehi sārathi, mā maṃ mārehī’’ti kathaṃ hatthehi pādehi ca phandanto taṃ apanudi, taṃ me kathehīti attho.</paragraph>
<paragraph line="253">Tato sārathi āha –</paragraph>
<hangnum line="254" number="56"></hangnum>
<gatha1 line="255"> ‘‘Akkheyyaṃ <pageBreak edition="V" number="6.0024" /> te ahaṃ ayye, dajjāsi abhayaṃ mama;</gatha1>
<gathalast line="256">Yaṃ me sutaṃ vā diṭṭhaṃ vā, rājaputtassa santike’’ti.</gathalast>
<paragraph line="257">Tattha <bold>dajjāsī</bold>ti sace abhayaṃ dadeyyāsi, so idaṃ ‘‘sacāhaṃ ‘tava putto neva mūgo na pakkho madhurakatho dhammakathiko’ti vakkhāmi, atha ‘kasmā taṃ gahetvā nāgatosī’ti rājā kuddho rājadaṇḍampi me kareyya, abhayaṃ tāva yācissāmī’’ti cintetvā āha.</paragraph>
<paragraph line="258">Atha naṃ candādevī āha –</paragraph>
<hangnum line="259" number="57"></hangnum>
<gatha1 line="260"> ‘‘Abhayaṃ samma te dammi, abhīto bhaṇa sārathi;</gatha1>
<gathalast line="261">Yaṃ te sutaṃ vā diṭṭhaṃ vā, rājaputtassa santike’’ti.</gathalast>
<paragraph line="262">Tato sārathi āha –</paragraph>
<hangnum line="263" number="58"></hangnum>
<gatha1 line="264"> ‘‘Na so mūgo na so pakkho, visaṭṭhavacano ca so;</gatha1>
<gathalast line="265">Rajjassa kira so bhīto, akarā ālaye bahū.</gathalast>
<hangnum line="266" number="59"></hangnum>
<gatha1 line="267"> ‘‘Purimaṃ sarati so jātiṃ, yattha rajjamakārayi;</gatha1>
<gathalast line="268">Kārayitvā tahiṃ rajjaṃ, pāpattha nirayaṃ bhusaṃ.</gathalast>
<hangnum line="269" number="60"></hangnum>
<gatha1 line="270"> ‘‘Vīsatiñceva vassāni, tahiṃ rajjamakārayi;</gatha1>
<gathalast line="271">Asītivassasahassāni, nirayamhi apacci so.</gathalast>
<hangnum line="272" number="61"></hangnum>
<gatha1 line="273"> ‘‘Tassa rajjassa so bhīto, mā maṃ rajjābhisecayuṃ;</gatha1>
<gathalast line="274">Tasmā pitu ca mātucca, santike na bhaṇī tadā.</gathalast>
<hangnum line="275" number="62"></hangnum>
<gatha1 line="276"> ‘‘Aṅgapaccaṅgasampanno <pageBreak edition="M" number="6.0025" />, ārohapariṇāhavā;</gatha1>
<gathalast line="277">Visaṭṭhavacano pañño, magge saggassa tiṭṭhati.</gathalast>
<hangnum line="278" number="63"></hangnum>
<gatha1 line="279"> ‘‘Sace <pageBreak edition="V" number="6.0025" /> tvaṃ daṭṭhukāmāsi, rājaputtaṃ tavatrajaṃ;</gatha1>
<gathalast line="280">Ehi taṃ pāpayissāmi, yattha sammati temiyo’’ti.</gathalast>
<paragraph line="281">Tattha <bold>visaṭṭhavacano</bold>ti apalibuddhakatho. <bold>Akarā ālaye bahū</bold>ti tumhākaṃ vañcanāni bahūni akāsi. <bold>Pañño</bold>ti paññavā. <bold>Sace tva</bold>nti rājānaṃ dhuraṃ katvā ubhopi te evamāha. <bold>Yattha sammati temiyo</bold>ti yattha vo putto mayā gahitapaṭiñño hutvā acchati, tattha pāpayissāmi, idāni papañcaṃ akatvā lahuṃ gantuṃ vaṭṭatīti āha.</paragraph>
<paragraph line="282">Kumāro <pageBreak edition="P" number="6.0021" /> pana sārathiṃ pesetvā pabbajitukāmo ahosi. Tadā sakko tassa manaṃ ñatvā tasmiṃ khaṇe vissakammadevaputtaṃ pakkosāpetvā ‘‘tāta vissakammadevaputta, temiyakumāro pabbajitukāmo, tvaṃ tassa paṇṇasālañca pabbajitaparikkhārañca māpetvā ehī’’ti pesesi. So ‘‘sādhū’’ti sampaṭicchitvā vegena gantvā tiyojanike vanasaṇḍe attano iddhibalena ramaṇīyaṃ assamaṃ māpetvā rattiṭṭhānadivāṭṭhānañca pokkharaṇiñca āvāṭañca akālaphalasampannaṃ rukkhañca katvā paṇṇasālasamīpe catuvīsatihatthappamāṇaṃ caṅkamaṃ māpetvā antocaṅkame ca phalikavaṇṇaṃ ruciraṃ vālukaṃ okiritvā sabbe pabbajitaparikkhāre māpetvā ‘‘ye pabbajitukāmā, te ime gahetvā pabbajantū’’ti bhittiyaṃ akkharāni likhitvā caṇḍavāḷe ca amanāpasadde sabbe migapakkhino ca palāpetvā sakaṭṭhānameva gato.</paragraph>
<paragraph line="283">Tasmiṃ khaṇe mahāsatto taṃ disvā sakkadattiyabhāvaṃ ñatvā, paṇṇasālaṃ pavisitvā vatthāni apanetvā, rattavākacīraṃ nivāsetvā ekaṃ pārupitvā ajinacammaṃ ekaṃse katvā jaṭāmaṇḍalaṃ bandhitvā kājaṃ aṃse katvā kattaradaṇḍamādāya paṇṇasālato nikkhamitvā pabbajitasiriṃ samubbahanto aparāparaṃ caṅkamitvā ‘‘aho sukhaṃ, aho sukha’’nti udānaṃ udānento paṇṇasālaṃ pavisitvā kaṭṭhattharaṇe nisinno pañca abhiññā aṭṭha samāpattiyo ca nibbattetvā sāyanhasamaye paṇṇasālato nikkhamitvā caṅkamanakoṭiyaṃ ṭhitakārarukkhato paṇṇāni gahetvā <pageBreak edition="M" number="6.0026" />, sakkadattiyabhājane aloṇake atakke nidhūpane udake sedetvā amataṃ viya paribhuñjitvā cattāro brahmavihāre bhāvetvā tattha vāsaṃ kappesi.</paragraph>
<paragraph line="284">Kāsirājāpi sunandasārathissa vacanaṃ sutvā mahāsenaguttaṃ pakkosāpetvā taramānarūpova gamanasajjaṃ kāretuṃ āha –</paragraph>
<hangnum line="285" number="64"></hangnum>
<gatha1 line="286"> ‘‘Yojayantu <pageBreak edition="V" number="6.0026" /> rathe asse, kacchaṃ nāgāna bandhatha;</gatha1>
<gathalast line="287">Udīrayantu saṅkhapaṇavā, vādantu ekapokkharā.</gathalast>
<hangnum line="288" number="65"></hangnum>
<gatha1 line="289"> ‘‘Vādantu bherī sannaddhā, vaggū vādantu dundubhī;</gatha1>
<gathalast line="290">Negamā ca maṃ anventu, gacchaṃ puttanivedako.</gathalast>
<hangnum line="291" number="66"></hangnum>
<gatha1 line="292"> ‘‘Orodhā ca kumārā ca, vesiyānā ca brāhmaṇā;</gatha1>
<gathalast line="293">Khippaṃ yānāni yojentu, gacchaṃ puttanivedako.</gathalast>
<hangnum line="294" number="67"></hangnum>
<gatha1 line="295"> ‘‘Hatthārohā anīkaṭṭhā, rathikā pattikārakā;</gatha1>
<gathalast line="296">Khippaṃ yānāni yojentu, gacchaṃ puttanivedako.</gathalast>
<hangnum line="297" number="68"></hangnum>
<gatha1 line="298"> ‘‘Samāgatā jānapadā, negamā ca samāgatā;</gatha1>
<gathalast line="299">Khippaṃ yānāni yojentu, gacchaṃ puttanivedako’’ti.</gathalast>
<paragraph line="300">Tattha <pageBreak edition="P" number="6.0022" /><bold>udīrayantū</bold>ti saddaṃ muñcantu. <bold>Vādantū</bold>ti vajjantu. <bold>Ekapokkharā</bold>ti ekamukhabheriyo. <bold>Sannaddhā</bold>ti suṭṭhu naddhā. <bold>Vaggū</bold>ti madhurassarā. <bold>Gaccha</bold>nti gamissāmi. <bold>Puttanivedako</bold>ti puttassa nivedako ovādako hutvā gacchāmi. Taṃ ovaditvā mama vacanaṃ gāhāpetvā tattheva taṃ ratanarāsimhi ṭhapetvā abhisiñcitvā ānetuṃ gacchāmīti adhippāyenevamāha. <bold>Negamā</bold>ti kuṭumbikajanā. <bold>Samāgatā</bold>ti sannipatitā hutvā.</paragraph>
<paragraph line="301">Evaṃ raññā āṇattā sārathino asse yojetvā rathe rājadvāre ṭhapetvā rañño ārocesuṃ. Tamatthaṃ pakāsento satthā āha –</paragraph>
<hangnum line="302" number="69"></hangnum>
<gatha1 line="303"> ‘‘Asse ca sārathī yutte, sindhave sīghavāhane;</gatha1>
<gathalast line="304">Rājadvāraṃ upāgacchuṃ, yuttā deva ime hayā’’ti.</gathalast>
<paragraph line="305">Tattha <pageBreak edition="M" number="6.0027" /><bold>asse</bold>ti sindhave sindhavajātike sīghavāhane javasampanne asse ādāya. <bold>Sārathī</bold>ti sārathino. <bold>Yutte</bold>ti rathesu yojite. <bold>Upāgacchu</bold>nti te rathesu yutte asse ādāya āgamaṃsu, āgantvā ca pana ‘‘yuttā, deva, ime hayā’’ti ārocesuṃ.</paragraph>
<paragraph line="306">Tato <pageBreak edition="V" number="6.0027" /> sārathīnaṃ vacanaṃ sutvā rājā upaḍḍhagāthamāha –</paragraph>
<hangnum line="307" number="70"></hangnum>
<gatha1 line="308"> ‘‘Thūlā javena hāyanti, kisā hāyanti thāmunā’’ti.</gatha1>
<paragraph line="309">Taṃ sutvā sārathinopi upaḍḍhagāthamāhaṃsu –</paragraph>
<gathalast line="310">‘‘Kise thūle vivajjetvā, saṃsaṭṭhā yojitā hayā’’ti.</gathalast>
<paragraph line="311">Tassattho – deva, kise ca thūle ca evarūpe asse aggaṇhitvā vayena vaṇṇena javena balena sadisā hayā yojitāti.</paragraph>
<paragraph line="312">Atha rājā puttassa santikaṃ gacchanto cattāro vaṇṇe aṭṭhārasa seniyo sabbañca balakāyaṃ sannipātāpesi. Tassa sannipātentasseva tayo divasā atikkantā. Atha catutthe divase kāsirājā nagarato nikkhamitvā gahetabbayuttakaṃ gāhāpetvā assamapadaṃ gantvā puttena saddhiṃ paṭinandito paṭisanthāramakāsi. Tamatthaṃ pakāsento satthā āha –</paragraph>
<hangnum line="313" number="71"></hangnum>
<gatha1 line="314"> ‘‘Tato rājā taramāno, yuttamāruyha sandanaṃ;</gatha1>
<gathalast line="315">Itthāgāraṃ ajjhabhāsi, sabbāva anuyātha maṃ.</gathalast>
<hangnum line="316" number="72"></hangnum>
<gatha1 line="317"> ‘‘Vāḷabījanimuṇhīsaṃ, khaggaṃ chattañca paṇḍaraṃ;</gatha1>
<gathalast line="318">Upādhī rathamāruyha, suvaṇṇehi alaṅkatā.</gathalast>
<hangnum line="319" number="73"></hangnum>
<gatha1 line="320"> ‘‘Tato sa rājā pāyāsi, purakkhatvāna sārathiṃ;</gatha1>
<gathalast line="321">Khippameva upāgacchi, yattha sammati temiyo.</gathalast>
<hangnum line="322" number="74"></hangnum>
<gatha1 line="323"> ‘‘Tañca <pageBreak edition="P" number="6.0023" /> disvāna āyantaṃ, jalantamiva tejasā;</gatha1>
<gathalast line="324">Khattasaṅghaparibyūḷhaṃ, temiyo etadabravi.</gathalast>
<hangnum line="325" number="75"></hangnum>
<gatha1 line="326"> ‘‘Kacci nu tāta kusalaṃ, kacci tāta anāmayaṃ;</gatha1>
<gathalast line="327">Sabbā ca rājakaññāyo, arogā mayha mātaro.</gathalast>
<hangnum line="328" number="76"></hangnum>
<gatha1 line="329"> ‘‘Kusalañceva <pageBreak edition="V" number="6.0028" /><pageBreak edition="M" number="6.0028" /> me putta, atho putta anāmayaṃ;</gatha1>
<gathalast line="330">Sabbā ca rājakaññāyo, arogā tuyha mātaro.</gathalast>
<hangnum line="331" number="77"></hangnum>
<gatha1 line="332"> ‘‘Kacci amajjapo tāta, kacci te suramappiyaṃ;</gatha1>
<gathalast line="333">Kacci sacce ca dhamme ca, dāne te ramate mano.</gathalast>
<hangnum line="334" number="78"></hangnum>
<gatha1 line="335"> ‘‘Amajjapo ahaṃ putta, atho me suramappiyaṃ;</gatha1>
<gathalast line="336">Atho sacce ca dhamme ca, dāne me ramate mano.</gathalast>
<hangnum line="337" number="79"></hangnum>
<gatha1 line="338"> ‘‘Kacci arogaṃ yoggaṃ te, kacci vahati vāhanaṃ;</gatha1>
<gathalast line="339">Kacci te byādhayo natthi, sarīrassupatāpanā.</gathalast>
<hangnum line="340" number="80"></hangnum>
<gatha1 line="341"> ‘‘Atho arogaṃ yoggaṃ me, atho vahati vāhanaṃ;</gatha1>
<gathalast line="342">Atho me byādhayo natthi, sarīrassupatāpanā.</gathalast>
<hangnum line="343" number="81"></hangnum>
<gatha1 line="344"> ‘‘Kacci antā ca te phītā, majjhe ca bahalā tava;</gatha1>
<gathalast line="345">Koṭṭhāgārañca kosañca, kacci te paṭisanthataṃ.</gathalast>
<hangnum line="346" number="82"></hangnum>
<gatha1 line="347"> ‘‘Atho antā ca me phītā, majjhe ca bahalā mama;</gatha1>
<gathalast line="348">Koṭṭhāgārañca kosañca, sabbaṃ me paṭisanthataṃ.</gathalast>
<hangnum line="349" number="83"></hangnum>
<gatha1 line="350"> ‘‘Svāgataṃ te mahārāja, atho te adurāgataṃ;</gatha1>
<gathalast line="351">Patiṭṭhapentu pallaṅkaṃ, yattha rājā nisakkatī’’ti.</gathalast>
<paragraph line="352">Tattha <bold>upādhī rathamāruyhā</bold>ti suvaṇṇapādukā ca rathaṃ āropentūti attho. Ime tayo pāde puttassa tattheva abhisekakaraṇatthāya ‘‘pañca rājakakudhabhaṇḍāni gaṇhathā’’ti āṇāpento rājā āha. <bold>Suvaṇṇehi alaṅkatā</bold>ti idaṃ pādukaṃ sandhāyāha. <bold>Upāgacchī</bold>ti upāgato ahosi. Kāya velāyāti? Mahāsattassa kārapaṇṇāni pacitvā nibbāpentassa nisinnavelāya. <bold>Jalantamiva tejasā</bold>ti rājatejena jalantaṃ viya. <bold>Khattasaṅghaparibyūḷha</bold>nti kathāphāsukena amaccasaṅghena parivutaṃ, khattiyasamūhehi <pageBreak edition="V" number="6.0029" /> vā parivāritaṃ. <bold>Etadabravī</bold>ti kāsirājānaṃ bahi khandhāvāraṃ nivāsāpetvā <pageBreak edition="M" number="6.0029" /> padasāva paṇṇasālaṃ āgantvā taṃ vanditvā nisinnaṃ paṭisanthāraṃ karonto etaṃ vacanaṃ abravi.</paragraph>
<paragraph line="353"><bold>Kusalaṃ anāmaya</bold>nti ubhayenapi padena ārogyameva pucchati. <bold>Kacci amajjapo</bold>ti kacci majjaṃ na pivasīti pucchati. <bold>‘‘Appamatto’’</bold>tipi pāṭho, kusaladhammesu nappamajjasīti attho. <bold>Suramappiya</bold>nti surāpānaṃ appiyaṃ. ‘‘Suramappiyā’’tipi pāṭho, surā appiyāti attho. <bold>Dhamme</bold>ti dasavidhe rājadhamme. <bold>Yogga</bold>nti yuge yuñjitabbaṃ <bold>te</bold> tava assagoṇādikaṃ. <bold>Kacci vahatī</bold>ti kacci arogaṃ hutvā vahati. <bold>Vāhana</bold>nti hatthiassādi sabbaṃ vāhanaṃ. <bold>Sarīrassupatāpanā</bold>ti sarīrassa upatāpakarā. <bold>Antā</bold>ti paccantajanapadā. <bold>Phītā</bold>ti iddhā subhikkhā, vatthābharaṇehi vā annapānehi vā paripuṇṇā gāḷhavāsā. <bold>Majjhe cā</bold>ti raṭṭhassa majjhe. <bold>Bahalā</bold>ti gāmanigamā ghanavāsā. <bold>Paṭisanthata</bold>nti paṭicchāditaṃ guttaṃ, paripuṇṇaṃ vā. <bold>Yattha rājā nisakkatī</bold>ti yasmiṃ pallaṅke rājā nisīdissati, taṃ paññāpentūti vadati.</paragraph>
<paragraph line="354">Rājā mahāsatte gāravena pallaṅke na nisīdati. Atha <pageBreak edition="P" number="6.0024" /> mahāsatto ‘‘sace pallaṅke na nisīdati, paṇṇasanthāraṃ paññāpethā’’ti vatvā tasmiṃ paññatte nisīdanatthāya rājānaṃ nimantento gāthamāha –</paragraph>
<hangnum line="355" number="84"></hangnum>
<gatha1 line="356"> ‘‘Idheva te nisīdassu, niyate paṇṇasanthare;</gatha1>
<gathalast line="357">Etto udakamādāya, pāde pakkhālayassu te’’ti.</gathalast>
<paragraph line="358">Tattha <bold>niyate</bold>ti susanthate. <bold>Etto</bold>ti paribhogaudakaṃ dassento āha.</paragraph>
<paragraph line="359">Rājā mahāsatte gāravena paṇṇasanthārepi anisīditvā bhūmiyaṃ eva nisīdi. Mahāsattopi paṇṇasālaṃ pavisitvā taṃ kārapaṇṇakaṃ nīharitvā rājānaṃ tena nimantento gāthamāha –</paragraph>
<hangnum line="360" number="85"></hangnum>
<gatha1 line="361"> ‘‘Idampi paṇṇakaṃ mayhaṃ, randhaṃ rāja aloṇakaṃ;</gatha1>
<gathalast line="362">Paribhuñja mahārāja, pāhuno mesidhāgato’’ti.</gathalast>
<paragraph line="363">Atha <pageBreak edition="M" number="6.0030" /> naṃ rājā āha –</paragraph>
<hangnum line="364" number="86"></hangnum>
<gatha1 line="365"> ‘‘Na <pageBreak edition="V" number="6.0030" /> cāhaṃ paṇṇaṃ bhuñjāmi, na hetaṃ mayha bhojanaṃ;</gatha1>
<gathalast line="366">Sālīnaṃ odanaṃ bhuñje, suciṃ maṃsūpasecana’’nti.</gathalast>
<paragraph line="367">Tattha <bold>na cāha</bold>nti paṭikkhepavacanaṃ.</paragraph>
<paragraph line="368">Rājā tathārūpaṃ attano rājabhojanaṃ vaṇṇetvā tasmiṃ mahāsatte gāravena thokaṃ paṇṇakaṃ hatthatale ṭhapetvā ‘‘tāta, tvaṃ evarūpaṃ bhojanaṃ bhuñjasī’’ti puttena saddhiṃ piyakathaṃ kathento nisīdi. Tasmiṃ khaṇe candādevī orodhena parivutā ekamaggena āgantvā bodhisattassa assamapadaṃ patvā piyaputtaṃ disvā tattheva patitvā visaññī ahosi. Tato paṭiladdhassāsā patitaṭṭhānato uṭṭhahitvā āgantvā bodhisattassa pāde daḷhaṃ gahetvā vanditvā assupuṇṇehi nettehi roditvā vandanaṭṭhānato uṭṭhāya ekamantaṃ nisīdi. Atha naṃ rājā ‘‘bhadde, tava puttassa bhojanaṃ passāhī’’ti vatvā thokaṃ paṇṇakaṃ tassā hatthe ṭhapetvā sesaitthīnampi thokaṃ thokaṃ adāsi. Tā sabbāpi ‘‘sāmi, evarūpaṃ bhojanaṃ bhuñjasī’’ti vadantiyo taṃ gahetvā attano attano sīse katvā ‘‘atidukkaraṃ karosi, sāmī’’ti vatvā namassamānā nisīdiṃsu. Rājā puna ‘‘tāta, idaṃ mayhaṃ acchariyaṃ hutvā upaṭṭhātī’’ti vatvā imaṃ gāthamāha –</paragraph>
<hangnum line="369" number="87"></hangnum>
<gatha1 line="370"> ‘‘Accherakaṃ maṃ paṭibhāti, ekakampi rahogataṃ;</gatha1>
<gathalast line="371">Edisaṃ bhuñjamānānaṃ, kena vaṇṇo pasīdatī’’ti.</gathalast>
<paragraph line="372">Tattha <bold>ekaka</bold>nti tāta, taṃ ekakampi rahogataṃ iminā bhojanena yāpentaṃ disvā mama acchariyaṃ hutvā upaṭṭhāti. <bold>Edisa</bold>nti evarūpaṃ aloṇakaṃ atakkaṃ nidhūpanaṃ randhaṃ pattaṃ bhuñjantānaṃ kena kāraṇena vaṇṇo pasīdatīti naṃ pucchi.</paragraph>
<paragraph line="373">Athassa <pageBreak edition="P" number="6.0025" /> so ācikkhanto āha –</paragraph>
<hangnum line="374" number="88"></hangnum>
<gatha1 line="375"> ‘‘Eko rāja nipajjāmi, niyate paṇṇasanthare;</gatha1>
<gathalast line="376">Tāya me ekaseyyāya, rāja vaṇṇo pasīdati.</gathalast>
<hangnum line="377" number="89"></hangnum>
<gatha1 line="378"> ‘‘Na <pageBreak edition="M" number="6.0031" /> ca nettiṃsabandhā me, rājarakkhā upaṭṭhitā;</gatha1>
<gathalast line="379">Tāya me sukhaseyyāya, rājavaṇṇo pasīdati.</gathalast>
<hangnum line="380" number="90"></hangnum>
<gatha1 line="381"> ‘‘Atītaṃ <pageBreak edition="V" number="6.0031" /> nānusocāmi, nappajappāmināgataṃ;</gatha1>
<paragraph line="382">Paccuppannena yāpemi, tena vaṇṇo pasīdati.</paragraph>
<hangnum line="383" number="91"></hangnum>
<gatha1 line="384"> ‘‘Anāgatappajappāya, atītassānusocanā;</gatha1>
<gathalast line="385">Etena bālā sussanti, naḷova harito luto’’ti.</gathalast>
<paragraph line="386">Tattha <bold>nettiṃsabandhā</bold>ti khaggabandhā. <bold>Rājarakkhā</bold>ti rājānaṃ rakkhitā. <bold>Nappajappāmī</bold>ti na patthemi. <bold>Harito</bold>ti haritavaṇṇo. <bold>Luto</bold>ti luñcitvā ātape khittanaḷo viya.</paragraph>
<paragraph line="387">Atha rājā ‘‘idheva naṃ abhisiñcitvā ādāya gamissāmī’’ti cintetvā rajjena nimantento āha –</paragraph>
<hangnum line="388" number="92"></hangnum>
<gatha1 line="389"> ‘‘Hatthānīkaṃ rathānīkaṃ, asse pattī ca vammino;</gatha1>
<gathalast line="390">Nivesanāni rammāni, ahaṃ putta dadāmi te.</gathalast>
<hangnum line="391" number="93"></hangnum>
<gatha1 line="392"> ‘‘Itthāgārampi te dammi, sabbālaṅkārabhūsitaṃ;</gatha1>
<gathalast line="393">Tā putta paṭipajjassu, tvaṃ no rājā bhavissasi.</gathalast>
<hangnum line="394" number="94"></hangnum>
<gatha1 line="395"> ‘‘Kusalā naccagītassa, sikkhitā cāturitthiyo;</gatha1>
<gathalast line="396">Kāme taṃ ramayissanti, kiṃ araññe karissasi.</gathalast>
<hangnum line="397" number="95"></hangnum>
<gatha1 line="398"> ‘‘Paṭirājūhi te kaññā, ānayissaṃ alaṅkatā;</gatha1>
<gathalast line="399">Tāsu putte janetvāna, atha pacchā pabbajissasi.</gathalast>
<hangnum line="400" number="96"></hangnum>
<gatha1 line="401"> ‘‘Yuvā ca daharo cāsi, paṭhamuppattiko susu;</gatha1>
<gathalast line="402">Rajjaṃ kārehi bhaddante, kiṃ araññe karissasī’’ti.</gathalast>
<paragraph line="403">Tattha <bold>hatthānīka</bold>nti dasahatthito paṭṭhāya hatthānīkaṃ nāma, tathā <bold>rathānīkaṃ. Vammino</bold>ti vammabaddhasūrayodhe. <bold>Kusalā</bold>ti chekā. <bold>Sikkhitā</bold>ti aññesupi itthikiccesu sikkhitā. <bold>Cāturitthiyo</bold>ti caturā vilāsā itthiyo, atha vā caturā nāgarā itthiyo, atha vā caturā <pageBreak edition="M" number="6.0032" /> nāma <pageBreak edition="V" number="6.0032" /> nāṭakitthiyo. <bold>Paṭirājūhi te kaññā</bold>ti aññehi rājūhi tava rājakaññāyo ānayissāmi. <bold>Yuvā</bold>ti yobbanappatto. <bold>Daharo</bold>ti taruṇo. <bold>Paṭhamuppattiko</bold>ti paṭhamavayena uppattito samuggato. <bold>Susū</bold>ti atitaruṇo.</paragraph>
<paragraph line="404">Ito paṭṭhāya bodhisattassa dhammakathā hoti –</paragraph>
<hangnum line="405" number="97"></hangnum>
<gatha1 line="406"> ‘‘Yuvā care brahmacariyaṃ, brahmacārī yuvā siyā;</gatha1>
<gathalast line="407">Daharassa hi pabbajjā, etaṃ isīhi vaṇṇitaṃ.</gathalast>
<hangnum line="408" number="98"></hangnum>
<gatha1 line="409"> ‘‘Yuvā <pageBreak edition="P" number="6.0026" /> care brahmacariyaṃ, brahmacārī yuvā siyā;</gatha1>
<gathalast line="410">Brahmacariyaṃ carissāmi, nāhaṃ rajjena matthiko.</gathalast>
<hangnum line="411" number="99"></hangnum>
<gatha1 line="412"> ‘‘Passāmi vohaṃ daharaṃ, amma tāta vadantaraṃ;</gatha1>
<gathalast line="413">Kicchāladdhaṃ piyaṃ puttaṃ, appatvāva jaraṃ mataṃ.</gathalast>
<hangnum line="414" number="100"></hangnum>
<gatha1 line="415"> ‘‘Passāmi vohaṃ dahariṃ, kumāriṃ cārudassaniṃ;</gatha1>
<gathalast line="416">Navavaṃsakaḷīraṃva, paluggaṃ jīvitakkhayaṃ.</gathalast>
<hangnum line="417" number="101"></hangnum>
<gatha1 line="418"> ‘‘Daharāpi hi mīyanti, narā ca atha nāriyo;</gatha1>
<gathalast line="419">Tattha ko vissase poso, ‘daharomhī’ti jīvite.</gathalast>
<hangnum line="420" number="102"></hangnum>
<gatha1 line="421"> ‘‘Yassa ratyā vivasāne, āyu appataraṃ siyā;</gatha1>
<gathalast line="422">Appodakeva macchānaṃ, kiṃ nu komārakaṃ tahiṃ.</gathalast>
<hangnum line="423" number="103"></hangnum>
<gatha1 line="424"> ‘‘Niccamabbhāhato loko, niccañca parivārito;</gatha1>
<gathalast line="425">Amoghāsu vajantīsu, kiṃ maṃ rajjebhisiñcasī’’ti.</gathalast>
<paragraph line="426">Kāsirājā āha –</paragraph>
<hangnum line="427" number="104"></hangnum>
<gatha1 line="428"> ‘‘Kena <pageBreak edition="V" number="6.0033" /> mabbhāhato loko, kena ca parivārito;</gatha1>
<gathalast line="429">Kāyo amoghā gacchanti, taṃ me akkhāhi pucchito’’ti.</gathalast>
<paragraph line="430">Bodhisatto āha –</paragraph>
<hangnum line="431" number="105"></hangnum>
<gatha1 line="432"> ‘‘Maccunābbhāhato loko, jarāya parivārito;</gatha1>
<gathalast line="433">Ratyo amoghā gacchanti, evaṃ jānāhi khattiya.</gathalast>
<hangnum line="434" number="106"></hangnum>
<gatha1 line="435"> ‘‘Yathāpi <pageBreak edition="M" number="6.0033" /> tante vitate, yaṃ yadevūpavīyati;</gatha1>
<gathalast line="436">Appakaṃ hoti vetabbaṃ, evaṃ maccāna jīvitaṃ.</gathalast>
<hangnum line="437" number="107"></hangnum>
<gatha1 line="438"> ‘‘Yathā vārivaho pūro, gacchaṃ nupanivattati;</gatha1>
<gathalast line="439">Evamāyu manussānaṃ, gacchaṃ nupanivattati.</gathalast>
<hangnum line="440" number="108"></hangnum>
<gatha1 line="441"> ‘‘Yathā vārivaho pūro, vahe rukkhepakūlaje;</gatha1>
<gathalast line="442">Evaṃ jarāmaraṇena, vuyhante sabbapāṇino’’ti.</gathalast>
<paragraph line="443">Tattha <bold>brahmacārī yuvā siyā</bold>ti brahmacariyaṃ caranto yuvā bhaveyya. <bold>Isīhi vaṇṇita</bold>nti buddhādīhi isīhi thomitaṃ pasatthaṃ. <bold>Nāhaṃ rajjena matthiko</bold>ti ahaṃ rajjena atthiko na homi. <bold>Amma tāta vadantara</bold>nti ‘‘amma, tātā’’ti vadantaṃ. <bold>Palugga</bold>nti maccunā luñcitvā gahitaṃ. <bold>Yassa ratyā vivasāne</bold>ti mahārāja, yassa mātukucchimhi paṭisandhiggahaṇakālato paṭṭhāya rattidivātikkamena appataraṃ āyu hoti. <bold>Komārakaṃ tahi</bold>nti tasmiṃ vaye taruṇabhāvo kiṃ karissati.</paragraph>
<paragraph line="444"><bold>Kena mabbhāhato</bold>ti kena abbhāhato. Idaṃ rājā saṃkhittena bhāsitassa atthaṃ ajānantova pucchati. <bold>Ratyo</bold>ti rattiyo. Tā hi imesaṃ sattānaṃ āyuñca vaṇṇañca balañca khepentiyo eva gacchantīti amoghā gacchanti nāmāti veditabbaṃ <pageBreak edition="P" number="6.0027" />. <bold>Yaṃ yadevūpavīyatī</bold>ti yaṃ yaṃ tantaṃ upavīyati. <bold>Vetabba</bold>nti tantasmiṃ vīte sesaṃ vetabbaṃ yathā appakaṃ hoti, evaṃ sattānaṃ jīvitaṃ. <bold>Nupanivattatī</bold>ti tasmiṃ tasmiṃ khaṇe gataṃ gatameva hoti, na upanivattati. <bold>Vahe rukkhepakūlaje</bold>ti upakūlaje rukkhe vaheyya.</paragraph>
<paragraph line="445">Rājā <pageBreak edition="V" number="6.0034" /> mahāsattassa dhammakathaṃ sutvā ‘‘kiṃ me gharāvāsenā’’ti ativiya ukkaṇṭhito pabbajitukāmo hutvā ‘‘nāhaṃ tāva puna nagaraṃ gamissāmi, idheva pabbajissāmi. Sace pana me putto nagaraṃ gaccheyya, setacchattamassa dadeyya’’nti cintetvā taṃ vīmaṃsituṃ puna rajjena nimantento āha –</paragraph>
<hangnum line="446" number="109"></hangnum>
<gatha1 line="447"> ‘‘Hatthānīkaṃ rathānīkaṃ, asse pattī ca vammino;</gatha1>
<gathalast line="448">Nivesanāni rammāni, ahaṃ putta dadāmi te.</gathalast>
<hangnum line="449" number="110"></hangnum>
<gatha1 line="450"> ‘‘Itthāgārampi <pageBreak edition="M" number="6.0034" /> te dammi, sabbālaṅkārabhūsitaṃ;</gatha1>
<gathalast line="451">Tā putta paṭipajjassu, tvaṃ no rājā bhavissasi.</gathalast>
<hangnum line="452" number="111"></hangnum>
<gatha1 line="453"> ‘‘Kusalā naccagītassa, sikkhitā cāturitthiyo;</gatha1>
<gathalast line="454">Kāme taṃ ramayissanti, kiṃ araññe karissasi.</gathalast>
<hangnum line="455" number="112"></hangnum>
<gatha1 line="456"> ‘‘Paṭirājūhi te kaññā, ānayissaṃ alaṅkatā;</gatha1>
<gathalast line="457">Tāsu putte janetvāna, atha pacchā pabbajissasi.</gathalast>
<hangnum line="458" number="113"></hangnum>
<gatha1 line="459"> ‘‘Yuvā ca daharo cāsi, paṭhamuppattiko susu;</gatha1>
<gathalast line="460">Rajjaṃ kārehi bhaddante, kiṃ araññe karissasi.</gathalast>
<hangnum line="461" number="114"></hangnum>
<gatha1 line="462"> ‘‘Koṭṭhāgārañca kosañca, vāhanāni balāni ca;</gatha1>
<gathalast line="463">Nivesanāni rammāni, ahaṃ putta dadāmi te.</gathalast>
<hangnum line="464" number="115"></hangnum>
<gatha1 line="465"> ‘‘Gomaṇḍalaparibyūḷho, dāsisaṅghapurakkhato;</gatha1>
<gathalast line="466">Rajjaṃ kārehi bhaddante, kiṃ araññe karissasī’’ti.</gathalast>
<paragraph line="467">Tattha <bold>gomaṇḍalaparibyūḷho</bold>ti subhaṅgīnaṃ rājakaññānaṃ maṇḍalena purakkhato.</paragraph>
<paragraph line="468">Atha mahāsatto rajjena anatthikabhāvaṃ pakāsento āha –</paragraph>
<hangnum line="469" number="116"></hangnum>
<gatha1 line="470"> ‘‘Kiṃ <pageBreak edition="V" number="6.0035" /> dhanena yaṃ khīyetha, kiṃ bhariyāya marissati;</gatha1>
<gathalast line="471">Kiṃ yobbanena jiṇṇena, yaṃ jarāyābhibhuyyati.</gathalast>
<hangnum line="472" number="117"></hangnum>
<gatha1 line="473"> ‘‘Tattha kā nandi kā khiḍḍā, kā ratī kā dhanesanā;</gatha1>
<gathalast line="474">Kiṃ me puttehi dārehi, rāja muttosmi bandhanā.</gathalast>
<hangnum line="475" number="118"></hangnum>
<gatha1 line="476"> ‘‘Yohaṃ evaṃ pajānāmi, maccu me nappamajjati;</gatha1>
<gathalast line="477">Antakenādhipannassa, kā ratī kā dhanesanā.</gathalast>
<hangnum line="478" number="119"></hangnum>
<gatha1 line="479"> ‘‘Phalānamiva <pageBreak edition="P" number="6.0028" /> pakkānaṃ, niccaṃ patanato bhayaṃ;</gatha1>
<gathalast line="480">Evaṃ jātāna maccānaṃ, niccaṃ maraṇato bhayaṃ.</gathalast>
<hangnum line="481" number="120"></hangnum>
<gatha1 line="482"> ‘‘Sāyameke na dissanti, pāto diṭṭhā bahū janā;</gatha1>
<gathalast line="483">Pāto ete na dissanti, sāyaṃ diṭṭhā bahū janā.</gathalast>
<hangnum line="484" number="121"></hangnum>
<gatha1 line="485"> ‘‘Ajjeva <pageBreak edition="M" number="6.0035" /> kiccaṃ ātapaṃ, ko jaññā maraṇaṃ suve;</gatha1>
<gathalast line="486">Na hi no saṅgaraṃ tena, mahāsenena maccunā.</gathalast>
<hangnum line="487" number="122"></hangnum>
<gatha1 line="488"> ‘‘Corā dhanassa patthenti, rāja muttosmi bandhanā;</gatha1>
<gathalast line="489">Ehi rāja nivattassu, nāhaṃ rajjena matthiko’’ti.</gathalast>
<paragraph line="490">Tattha <bold>yaṃ khīyethā</bold>ti mahārāja, kiṃ tvaṃ maṃ dhanena nimantesi, yaṃ khīyetha khayaṃ gaccheyya. Dhanaṃ vā hi purisaṃ cajati, puriso vā taṃ dhanaṃ cajitvā gacchatīti sabbathāpi khayagāmīyeva hoti, kiṃ tvaṃ maṃ tena dhanena nimantesi. <bold>Kiṃ bhariyāyā</bold>ti bhariyāya kiṃ karissāmi, yā mayi ṭhiteyeva marissati. <bold>Jiṇṇenā</bold>ti jarāya anuparitena anubhūtena. <bold>Abhibhuyyatī</bold>ti abhibhaviyyati. <bold>Tatthā</bold>ti tasmiṃ evaṃ jarāmaraṇadhamme lokasannivāse. <bold>Kā nandī</bold>ti kā nāma tuṭṭhi. <bold>Khiḍḍā</bold>ti kīḷā. <bold>Ratī</bold>ti pañcakāmaguṇarati. <bold>Bandhanā</bold>ti kāmabandhanā mutto asmi, mahārājāti jhānena vikkhambhitattā evamāha. <bold>Maccu me</bold>ti mama maccu nappamajjati, niccaṃ mama vadhāya appamatoyevāti. Yo ahaṃ evaṃ pajānāmi, tassa mama antakena adhipannassa vadhitassa <pageBreak edition="V" number="6.0036" /> kā nāma rati, kā dhanesanāti. <bold>Nicca</bold>nti jātakālato paṭṭhāya sadā jarāmaraṇato bhayameva uppajjati.</paragraph>
<paragraph line="491"><bold>Ātapa</bold>nti kusalakammavīriyaṃ. <bold>Kicca</bold>nti kattabbaṃ. <bold>Ko jaññā maraṇaṃ suve</bold>ti suve vā parasuve vā maraṇaṃ vā jīvitaṃ vā ko jāneyya. <bold>Saṅgara</bold>nti saṅketaṃ. <bold>Mahāsenenā</bold>ti pañcavīsatibhayabāttiṃsakammakaraṇachannavutirogappamukhādivasena puthusenena. <bold>Corā dhanassā</bold>ti dhanatthāya jīvitaṃ cajantā corā dhanassa patthenti nāma, ahaṃ pana dhanapatthanāsaṅkhātā bandhanā mutto asmi, na me dhanenatthoti attho. <bold>Nivattassū</bold>ti mama vacanena sammā nivattassu, rajjaṃ pahāya nekkhammaṃ paṭisaraṇaṃ katvā pabbajassu. Yaṃ pana cintesi ‘‘imaṃ rajje patiṭṭhāpessāmī’’ti, taṃ mā cintayi, nāhaṃ rajjena atthikoti. Iti mahāsattassa dhammadesanā sahānusandhinā matthakaṃ pattā.</paragraph>
<paragraph line="492">Taṃ sutvā rājānañca candādeviñca ādiṃ katvā soḷasasahassā orodhā ca amaccādayo ca sabbe pabbajitukāmā ahesuṃ. Rājāpi nagare <pageBreak edition="M" number="6.0036" /> bheriṃ carāpesi ‘‘ye mama puttassa santike pabbajituṃ icchanti, te pabbajantū’’ti <pageBreak edition="P" number="6.0029" />. Sabbesañca suvaṇṇakoṭṭhāgārādīnaṃ dvārāni vivarāpetvā ‘‘asukaṭṭhāne ca mahānidhikumbhiyo atthi, atthikā gaṇhantū’’ti suvaṇṇapaṭṭe akkharāni likhāpetvā mahāthambhe bandhāpesi. Te nāgarā yathāpasārite āpaṇe ca vivaṭadvārāni gehāni ca pahāya nagarato nikkhamitvā rañño santikaṃ āgamiṃsu. Rājā mahājanena saddhiṃ mahāsattassa santike pabbaji. Sakkadattiyaṃ tiyojanikaṃ assamapadaṃ paripuṇṇaṃ ahosi. Mahāsatto paṇṇasālāyo vicāresi, majjhe ṭhitā paṇṇasālāyo itthīnaṃ dāpesi. Kiṃkāraṇā? Bhīrukajātikā etāti. Purisānaṃ pana bahipaṇṇasālāyo dāpesi. Tā sabbāpi paṇṇasālāyo vissakammadevaputtova māpesi. Te ca phaladhararukkhe vissakammadevaputtoyeva attano iddhiyā māpesi. Te sabbe vissakammena nimmitesu phaladhararukkhesu uposathadivase bhūmiyaṃ patitapatitāni phalāni gahetvā paribhuñjitvā samaṇadhammaṃ karonti. Tesu yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa manaṃ jānitvā mahāsatto ākāse nisīditvā madhuradhammaṃ kathesi. Te janā bodhisattassa madhuradhammaṃ sutvā ekaggacittā hutvā khippameva abhiññā ca samāpattiyo ca nibbattesuṃ.</paragraph>
<paragraph line="493">Tadā eko sāmantarājā ‘‘kāsirājā kira bārāṇasinagarato nikkhamitvā vanaṃ pavisitvā pabbajito’’ti sutvā ‘‘bārāṇasiṃ gaṇhissāmī’’ti nagarā nikkhamitvā bārāṇasiṃ patvā nagaraṃ pavisitvā alaṅkatanagaraṃ disvā rājanivesanaṃ āruyha sattavidhaṃ vararatanaṃ oloketvā <pageBreak edition="V" number="6.0037" /> ‘‘kāsirañño imaṃ dhanaṃ nissāya ekena bhayena bhavitabba’’nti cintento surāsoṇḍe pakkosāpetvā pucchi ‘‘tumhākaṃ rañño idha nagare bhayaṃ uppannaṃ atthī’’ti? ‘‘Natthi, devā’’ti. ‘‘Kiṃ kāraṇā’’ti. ‘‘Amhākaṃ rañño putto temiyakumāro ‘bārāṇasiṃ rajjaṃ na karissāmī’ti amūgopi mūgo viya hutvā imamhā nagarā nikkhamitvā vanaṃ pavisitvā isipabbajjaṃ pabbaji, tena kāraṇena amhākaṃ rājā mahājanena saddhiṃ imamhā nagarā nikkhamitvā temiyakumārassa santikaṃ gantvā pabbajito’’ti ārocesuṃ. Sāmantarājā tesaṃ vacanaṃ sutvā tussitvā ‘‘ahampi pabbajissāmī’’ti cintetvā <pageBreak edition="M" number="6.0037" /> ‘‘tāta, tumhākaṃ rājā kataradvārena nikkhanto’’ti pucchi. ‘‘Deva, pācīnadvārenā’’ti vutte attano parisāya saddhiṃ teneva pācīnadvārena nikkhamitvā nadītīrena pāyāsi.</paragraph>
<paragraph line="494">Mahāsattopi tassa āgamanaṃ ñatvā vanantaraṃ āgantvā ākāse nisīditvā madhuradhammaṃ desesi. So parisāya saddhiṃ tassa santikeyeva pabbaji. Evaṃ aparepi satta rājāno ‘‘bārāṇasinagaraṃ gaṇhissāmī’’ti āgatā. Tepi rājāno satta rajjāni chaḍḍetvā bodhisattassa santikeyeva pabbajiṃsu. Hatthīpi araññahatthī jātā, assāpi araññaassā jātā, rathāpi araññeyeva vinaṭṭhā, bhaṇḍāgāresu kahāpaṇe assamapade vālukaṃ katvā vikiriṃsu. Sabbepi abhiññāsamāpattiyo nibbattetvā jīvitapariyosāne brahmalokaparāyaṇā ahesuṃ. Tiracchānagatā hatthiassāpi isigaṇe cittaṃ pasādetvā chakāmāvacaralokesu nibbattiṃsu.</paragraph>
<paragraph line="495">Satthā imaṃ dhammadesanaṃ āharitvā saccāni pakāsetvā ‘‘na, bhikkhave, idāneva, pubbepi rajjaṃ pahāya nikkhantoyevā’’ti vatvā jātakaṃ samodhānesi – ‘‘tadā chatte adhivatthā devadhītā uppalavaṇṇā <pageBreak edition="P" number="6.0030" /> ahosi, sunando sārathi sāriputto, mātāpitaro mahārājakulāni, sesaparisā buddhaparisā, mūgapakkhapaṇḍito pana ahameva sammāsambuddho ahosi’’nti.</paragraph>
<centered line="496">Mūgapakkhajātakavaṇṇanā paṭhamā.</centered>
<hangnum line="497"></hangnum>
<paragraph line="498"> [539] 2. Mahājanakajātakavaṇṇanā</paragraph>
<paragraph line="499">Koyaṃ <pageBreak edition="V" number="6.0038" /><pageBreak edition="M" number="6.0039" /> majjhe <bold>samuddasmi</bold>nti idaṃ satthā jetavane viharanto mahābhinikkhamanaṃ ārabbha kathesi. Ekadivasañhi bhikkhū dhammasabhāyaṃ sannisinnā tathāgatassa mahābhinikkhamanaṃ vaṇṇayantā nisīdiṃsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā tehi yācito atītaṃ āhari.</paragraph>
<paragraph line="500">Atīte videharaṭṭhe mithilāyaṃ mahājanako nāma rājā rajjaṃ kāresi. Tassa dve puttā ahesuṃ ariṭṭhajanako ca polajanako cāti. Tesu rājā jeṭṭhaputtassa uparajjaṃ adāsi, kaniṭṭhassa senāpatiṭṭhānaṃ adāsi. Aparabhāge mahājanako kālamakāsi. Tassa sarīrakiccaṃ katvā rañño accayena ariṭṭhajanako rājā hutvā itarassa uparajjaṃ adāsi. Tasseko pādamūliko amacco rañño santikaṃ gantvā ‘‘deva, uparājā tumhe ghātetukāmo’’ti āha. Rājā tassa punappunaṃ kathaṃ sutvā kaniṭṭhassa sinehaṃ bhinditvā polajanakaṃ saṅkhalikāhi bandhāpetvā rājanivesanato avidūre ekasmiṃ gehe vasāpetvā ārakkhaṃ ṭhapesi. Kumāro ‘‘sacāhaṃ bhātu verīmhi, saṅkhalikāpi me hatthapādā mā muccantu, dvārampi mā vivarīyatu, sace no verīmhi, saṅkhalikāpi me hatthapādā muccantu, dvārampi vivarīyatū’’ti saccakiriyamakāsi. Tāvadeva <pageBreak edition="P" number="6.0031" /> saṅkhalikāpi khaṇḍākhaṇḍaṃ chijjiṃsu, dvārampi vivaṭaṃ. So nikkhamitvā ekaṃ paccantagāmaṃ gantvā vāsaṃ kappesi.</paragraph>
<paragraph line="501">Paccantagāmavāsino taṃ sañjānitvā upaṭṭhahiṃsu. Rājāpi taṃ gāhāpetuṃ nāsakkhi. So anupubbena paccantajanapadaṃ hatthagataṃ katvā mahāparivāro hutvā ‘‘ahaṃ pubbe bhātu na verī, idāni pana verīmhī’’ti mahājanaparivuto mithilaṃ gantvā bahinagare khandhāvāraṃ katvā vāsaṃ kappesi. Nagaravāsino yodhā ‘‘kumāro kira āgato’’ti sutvā yebhuyyena hatthiassavāhanādīni gahetvā tasseva santikaṃ āgamiṃsu, aññepi nāgarā āgamiṃsu. So bhātu sāsanaṃ pesesi ‘‘nāhaṃ pubbe tumhākaṃ verī, idāni pana verīmhi, chattaṃ vā me detha, yuddhaṃ vā’’ti. Rājā taṃ sutvā <pageBreak edition="M" number="6.0040" /> yuddhaṃ kātuṃ icchanto aggamahesiṃ āmantetvā ‘‘bhadde, yuddhe jayaparājayo <pageBreak edition="V" number="6.0039" /> nāma na sakkā ñātuṃ, sace mama antarāyo hoti, tvaṃ gabbhaṃ rakkheyyāsī’’ti vatvā mahatiyā senāya parivuto nagarā nikkhami.</paragraph>
<paragraph line="502">Atha naṃ yuddhe polajanakassa yodhā jīvitakkhayaṃ pāpesuṃ. Tadā ‘‘rājā mato’’ti sakalanagare ekakolāhalaṃ jātaṃ. Devīpi tassa matabhāvaṃ ñatvā sīghaṃ sīghaṃ suvaṇṇasārādīni gahetvā pacchiyaṃ pakkhipitvā matthake kiliṭṭhapilotikaṃ attharitvā upari taṇḍule okiritvā kiliṭṭhapilotikaṃ nivāsetvā sarīraṃ virūpaṃ katvā pacchiṃ sīse ṭhapetvā divā divasseva nikkhami, na koci naṃ sañjāni. Sā uttaradvārena nikkhamitvā katthaci agatapubbattā maggaṃ ajānantī disaṃ vavatthāpetuṃ asakkontī kevalaṃ ‘‘kālacampānagaraṃ nāma atthī’’ti sutattā ‘‘kālacampānagaraṃ gamikā nāma atthī’’ti pucchamānā ekikā sālāyaṃ nisīdi. Kucchimhi panassā nibbattasatto na yo vā so vā, pūritapāramī mahāsatto nibbatti.</paragraph>
<paragraph line="503">Tassa tejena sakkassa bhavanaṃ kampi. Sakko āvajjento taṃ kāraṇaṃ ñatvā ‘‘tassā kucchiyaṃ nibbattasatto mahāpuñño, mayā gantuṃ vaṭṭatī’’ti cintetvā paṭicchannayoggaṃ māpetvā tattha mañcaṃ paññāpetvā mahallakapuriso viya yoggaṃ pājento tāya nisinnasālāya dvāre ṭhatvā ‘‘kālacampānagaraṃ gamikā nāma atthī’’ti pucchi. ‘‘Ahaṃ, tāta, gamissāmī’’ti. ‘‘Tena <pageBreak edition="P" number="6.0032" /> hi yoggaṃ āruyha nisīda, ammā’’ti. ‘‘Tāta, ahaṃ paripuṇṇagabbhā, na sakkā mayā yoggaṃ abhiruhituṃ, pacchato pacchato gamissāmi, imissā pana me pacchiyā okāsaṃ dehī’’ti. ‘‘Amma, kiṃ vadesi, yoggaṃ pājetuṃ jānanasamattho nāma mayā sadiso natthi. Amma, mā bhāyi, āruyha nisīdā’’ti. Sā ‘‘tāta, sādhū’’ti vadati. So tassā ārohanakāle attano ānubhāvena vātapuṇṇabhastacammaṃ viya pathaviṃ unnāmetvā yoggassa pacchimante paharāpesi. Sā abhiruyha sayane nipajjitvāva ‘‘ayaṃ devatā bhavissatī’’ti aññāsi. Sā dibbasayane nipannamattāva niddaṃ okkami.</paragraph>
<paragraph line="504">Atha <pageBreak edition="M" number="6.0041" /> naṃ sakko tiṃsayojanamatthake ekaṃ nadiṃ patvā pabodhetvā ‘‘amma, otaritvā nadiyaṃ nhāyitvā ussīsake sāṭakayugaṃ atthi, taṃ nivāsehi, antoyogge puṭabhattaṃ atthi, taṃ bhuñjāhī’’ti āha. Sā tathā katvā puna nipajjitvā sāyanhasamaye kālacampānagaraṃ patvā dvāraṭṭālakapākāre disvā ‘‘tāta, kiṃ nāma nagarameta’’nti pucchi. ‘‘Kālacampānagaraṃ, ammā’’ti. ‘‘Kiṃ vadesi, tāta, nanu amhākaṃ nagarato kālacampānagaraṃ saṭṭhiyojanamatthake hotī’’ti? ‘‘Evaṃ, amma, ahaṃ pana ujumaggaṃ jānāmī’’ti. Atha naṃ dakkhiṇadvārasamīpe otāretvā <pageBreak edition="V" number="6.0040" /> ‘‘amma, amhākaṃ gāmo purato atthi, tvaṃ gantvā nagaraṃ pavisāhī’’ti vatvā purato gantvā viya sakko antaradhāyitvā sakaṭṭhānameva gato.</paragraph>
<paragraph line="505">Devīpi ekikāva sālāyaṃ nisīdi. Tasmiṃ khaṇe eko disāpāmokkho ācariyo kālacampānagaravāsī mantajjhāyako brāhmaṇo pañcahi māṇavakasatehi parivuto nhānatthāya gacchanto dūratova oloketvā taṃ abhirūpaṃ sobhaggappattaṃ tattha nisinnaṃ disvā tassā kucchiyaṃ mahāsattassānubhāvena saha dassaneneva kaniṭṭhabhaginisinehaṃ uppādetvā māṇavake bahi ṭhapetvā ekakova sālaṃ pavisitvā ‘‘bhagini, kataragāmavāsikā tva’’nti pucchi. ‘‘Tāta, mithilāyaṃ ariṭṭhajanakarañño aggamahesīmhī’’ti. ‘‘Amma, idha kasmā āgatāsī’’ti? ‘‘Tāta, polajanakena rājā mārito, athāhaṃ bhītā ‘gabbhaṃ anurakkhissāmī’ti āgatā’’ti. ‘‘Amma, imasmiṃ pana te nagare koci ñātako atthī’’ti? ‘‘Natthi, tātā’’ti. Tena hi mā cintayi, ahaṃ udiccabrāhmaṇo mahāsālo disāpāmokkhaācariyo, ahaṃ taṃ bhaginiṭṭhāne ṭhapetvā paṭijaggissāmi, tvaṃ ‘‘bhātikā’’ti maṃ vatvā pādesu gahetvā paridevāti. Sā mahāsaddaṃ katvā <pageBreak edition="P" number="6.0033" /> tassa pādesu gahetvā paridevi. Te dvepi aññamaññaṃ parideviṃsu.</paragraph>
<paragraph line="506">Athassa antevāsikā mahāsaddaṃ sutvā khippaṃ upadhāvitvā ‘‘ācariya, kiṃ te hotī’’ti pucchiṃsu. So āha – ‘‘kaniṭṭhabhaginī me esā, asukakāle nāma mayā vinā jātā’’ti. Atha māṇavā ‘‘tava bhaginiṃ diṭṭhakālato paṭṭhāya mā cintayittha ācariyā’’ti āhaṃsu. So māṇave paṭicchannayoggaṃ āharāpetvā taṃ tattha nisīdāpetvā ‘‘tātā, vo <pageBreak edition="M" number="6.0042" /> gantvā brāhmaṇiyā mama kaniṭṭhabhaginibhāvaṃ kathetvā sabbakiccāni kātuṃ vadethā’’ti vatvā gehaṃ pesesi. Te gantvā brāhmaṇiyā kathesuṃ. Atha naṃ brāhmaṇīpi uṇhodakena nhāpetvā sayanaṃ paññāpetvā nipajjāpesi. Atha brāhmaṇopi nhātvā āgato bhojanakāle ‘‘bhaginiṃ me pakkosathā’’ti pakkosāpetvā tāya saddhiṃ ekato bhuñjitvā antonivesaneyeva taṃ paṭijaggi.</paragraph>
<paragraph line="507">Sā na cirasseva suvaṇṇavaṇṇaṃ puttaṃ vijāyi, ‘‘mahājanakakumāro’’tissa ayyakasantakaṃ nāmamakāsi. So vaḍḍhamāno dārakehi saddhiṃ kīḷanto ye taṃ rosenti, te asambhinnakhattiyakule jātattā mahābalavatāya ceva mānathaddhatāya ca daḷhaṃ gahetvā paharati. Tadā te mahāsaddena rodantā ‘‘kena pahaṭā’’ti vutte ‘‘vidhavāputtenā’’ti vadanti. Atha kumāro cintesi ‘‘ime maṃ ‘vidhavāputto’ti abhiṇhaṃ vadanti, hotu, mama mātaraṃ pucchissāmī’’ti. So ekadivasaṃ <pageBreak edition="V" number="6.0041" /> mātaraṃ pucchi ‘‘amma, ko mayhaṃ pitā’’ti? Atha naṃ mātā ‘‘tāta, brāhmaṇo te pitā’’ti vañcesi. So punadivasepi dārake paharanto ‘‘vidhavāputto’’ti vutte ‘‘nanu brāhmaṇo me pitā’’ti vatvā ‘‘brāhmaṇo kiṃ te hotī’’ti vutte cintesi ‘‘ime maṃ, brāhmaṇo te kiṃ hotī’ti abhiṇhaṃ vadanti, mātā me idaṃ kāraṇaṃ yathābhūtaṃ na kathesi, sā attano manena me na kathessati, hotu, kathāpessāmi na’’nti. So thaññaṃ pivanto thanaṃ dantehi ḍaṃsitvā ‘‘amma, me pitaraṃ kathehi, sace na kathessasi, thanaṃ te chindissāmī’’ti āha. Sā puttaṃ vañcetuṃ asakkontī ‘‘tāta, tvaṃ mithilāyaṃ ariṭṭhajanakarañño putto, pitā te polajanakena mārito, ahaṃ taṃ anurakkhantī imaṃ nagaraṃ āgatā, ayaṃ brāhmaṇo maṃ bhaginiṭṭhāne ṭhapetvā paṭijaggatī’’ti kathesi. So taṃ sutvā tato paṭṭhāya ‘‘vidhavāputto’’ti vuttepi na kujjhi.</paragraph>
<paragraph line="508">So soḷasavassabbhantareyeva tayo vede ca sabbasippāni ca uggaṇhi <pageBreak edition="P" number="6.0034" />, soḷasavassikakāle pana uttamarūpadharo ahosi. Atha so ‘‘pitu santakaṃ rajjaṃ gaṇhissāmī’’ti cintetvā mātaraṃ pucchi ‘‘amma, kiñci dhanaṃ te hatthe atthi, udāhu no, ahaṃ vohāraṃ katvā dhanaṃ uppādetvā <pageBreak edition="M" number="6.0043" /> pitu santakaṃ rajjaṃ gaṇhissāmī’’ti. Atha naṃ mātā āha – ‘‘tāta, nāhaṃ tucchahatthā āgatā, tayo me hatthe dhanasārā atthi, muttasāro, maṇisāro, vajirasāroti, tesu ekeko rajjaggahaṇappamāṇo, taṃ gahetvā rajjaṃ gaṇha, mā vohāraṃ karī’’ti. ‘‘Amma, idampi dhanaṃ mayhameva upaḍḍhaṃ katvā dehi, taṃ pana gahetvā suvaṇṇabhūmiṃ gantvā bahuṃ dhanaṃ āharitvā rajjaṃ gaṇhissāmī’’ti. So upaḍḍhaṃ āharāpetvā bhaṇḍikaṃ katvā suvaṇṇabhūmiṃ gamikehi vāṇijehi saddhiṃ nāvāya bhaṇḍaṃ āropetvā puna nivattitvā mātaraṃ vanditvā ‘‘amma, ahaṃ suvaṇṇabhūmiṃ gamissāmī’’ti āha. Atha naṃ mātā āha – ‘‘tāta, samuddo nāma appasiddhiko bahuantarāyo, mā gaccha, rajjaggahaṇāya te dhanaṃ bahū’’ti. So ‘‘gacchissāmeva ammā’’ti mātaraṃ vanditvā gehā nikkhamma nāvaṃ abhiruhi.</paragraph>
<paragraph line="509">Taṃ divasameva polajanakassa sarīre rogo uppajji, anuṭṭhānaseyyaṃ sayi. Tadā satta jaṅghasatāni nāvaṃ abhiruhiṃsu. Nāvā sattadivasehi satta yojanasatāni gatā. Sā aticaṇḍavegena gantvā attānaṃ vahituṃ nāsakkhi, phalakāni bhinnāni, tato tato udakaṃ uggataṃ, nāvā samuddamajjhe nimuggā. Mahājanā rodanti paridevanti, nānādevatāyo namassanti. Mahāsatto pana neva rodati na paridevati, na devatāyo namassati, nāvāya pana nimujjanabhāvaṃ ñatvā sappinā sakkharaṃ omadditvā kucchipūraṃ khāditvā dve maṭṭhakasāṭake telena temetvā daḷhaṃ nivāsetvā kūpakaṃ nissāya ṭhito nāvāya nimujjanasamaye kūpakaṃ abhiruhi. Mahājanā <pageBreak edition="V" number="6.0042" /> macchakacchapabhakkhā jātā, samantā udakaṃ aḍḍhūsabhamattaṃ lohitaṃ ahosi. Mahāsatto kūpakamatthake ṭhitova ‘‘imāya nāma disāya mithilanagara’’nti disaṃ vavatthapetvā kūpakamatthakā uppatitvā macchakacchape atikkamma mahābalavatāya usabhamatthake pati. Taṃ divasameva polajanako kālamakāsi. Tato paṭṭhāya mahāsatto maṇivaṇṇāsu ūmīsu parivattanto suvaṇṇakkhandho viya samuddaṃ <pageBreak edition="P" number="6.0035" /> tarati. So yathā ekadivasaṃ, evaṃ sattāhaṃ tarati, ‘‘idāni puṇṇamīdivaso’’ti velaṃ pana oloketvā loṇodakena mukhaṃ vikkhāletvā uposathiko hoti.</paragraph>
<paragraph line="510">Tadā <pageBreak edition="M" number="6.0044" /> ca ‘‘ye mātupaṭṭhānādiguṇayuttā samudde marituṃ ananucchavikā sattā, te uddhārehī’’ti catūhi lokapālehi maṇimekhalā nāma devadhītā samuddarakkhikā ṭhapitā hoti. Sā satta divasāni samuddaṃ na olokesi, dibbasampattiṃ anubhavantiyā kirassā sati pamuṭṭhā. ‘‘Devasamāgamaṃ gatā’’tipi vadanti. Atha sā ‘‘ajja me sattamo divaso samuddaṃ anolokentiyā, kā nu kho pavattī’’ti olokentī mahāsattaṃ disvā ‘‘sace mahājanakakumāro samudde nassissa, devasamāgamapavesanaṃ na labhissa’’nti cintetvā mahāsattassa avidūre alaṅkatena sarīrena ākāse ṭhatvā mahāsattaṃ vīmaṃsamānā paṭhamaṃ gāthamāha –</paragraph>
<hangnum line="511" number="123"></hangnum>
<gatha1 line="512"> ‘‘Koyaṃ majjhe samuddasmiṃ, apassaṃ tīramāyuhe;</gatha1>
<gathalast line="513">Kaṃ tvaṃ atthavasaṃ ñatvā, evaṃ vāyamase bhusa’’nti.</gathalast>
<paragraph line="514">Tattha <bold>apassaṃ tīramāyuhe</bold>ti tīraṃ apassantova āyūhati vīriyaṃ karoti.</paragraph>
<paragraph line="515">Atha mahāsatto tassā vacanaṃ sutvā ‘‘ajja me sattamo divaso samuddaṃ tarantassa, na me dutiyo satto diṭṭhapubbo, ko nu maṃ vadatī’’ti ākāsaṃ olokento taṃ disvā dutiyaṃ gāthamāha –</paragraph>
<hangnum line="516" number="124"></hangnum>
<gatha1 line="517"> ‘‘Nisamma vattaṃ lokassa, vāyāmassa ca devate;</gatha1>
<gathalast line="518">Tasmā majjhe samuddasmiṃ, apassaṃ tīramāyuhe’’ti.</gathalast>
<paragraph line="519">Tattha <bold>nisamma vattaṃ lokassā</bold>ti ahaṃ lokassa vattakiriyaṃ disvā upadhāretvā viharāmīti attho. <bold>Vāyāmassa cā</bold>ti vāyāmassa ca ānisaṃsaṃ nisāmetvā viharāmīti dīpeti. <bold>Tasmā</bold>ti yasmā <pageBreak edition="V" number="6.0043" /> nisamma viharāmi, ‘‘purisakāro nāma na nassati, sukhe patiṭṭhāpetī’’ti jānāmi, tasmā tīraṃ apassantopi āyūhāmi vīriyaṃ karomi, na ukkaṇṭhāmīti.</paragraph>
<paragraph line="520">Sā tassa dhammakathaṃ sutvā uttari sotukāmā hutvā puna gāthamāha –</paragraph>
<hangnum line="521" number="125"></hangnum>
<gatha1 line="522"> ‘‘Gambhīre <pageBreak edition="M" number="6.0045" /> appameyyasmiṃ, tīraṃ yassa na dissati;</gatha1>
<gathalast line="523">Mogho te purisavāyāmo, appatvāva marissasī’’ti.</gathalast>
<paragraph line="524">Tattha <bold>appatvā</bold>ti tīraṃ appatvāyeva.</paragraph>
<paragraph line="525">Atha naṃ mahāsatto ‘‘devate, kiṃ nāmetaṃ kathesi, vāyāmaṃ katvā marantopi garahato muccissāmī’’ti vatvā gāthamāha –</paragraph>
<hangnum line="526" number="126"></hangnum>
<gatha1 line="527"> ‘‘Anaṇo <pageBreak edition="P" number="6.0036" /> ñātinaṃ hoti, devānaṃ pitunañca so;</gatha1>
<gathalast line="528">Karaṃ purisakiccāni, na ca pacchānutappatī’’ti.</gathalast>
<paragraph line="529">Tattha <bold>anaṇo</bold>ti vāyāmaṃ karonto ñātīnañceva devatānañca brahmānañca antare anaṇo hoti agarahito anindito. <bold>Karaṃ purisakiccānī</bold>ti yathā so puggalo purisehi kattabbāni kammāni karaṃ pacchākāle na ca anutappati, yathā nānusocati, evāhampi vīriyaṃ karonto pacchākāle nānutappāmi nānusocāmīti attho.</paragraph>
<paragraph line="530">Atha naṃ devadhītā gāthamāha –</paragraph>
<hangnum line="531" number="127"></hangnum>
<gatha1 line="532"> ‘‘Apāraneyyaṃ yaṃ kammaṃ, aphalaṃ kilamathuddayaṃ;</gatha1>
<gathalast line="533">Tattha ko vāyāmenattho, maccu yassābhinippata’’nti.</gathalast>
<paragraph line="534">Tattha <bold>apāraneyya</bold>nti vāyāmena matthakaṃ apāpetabbaṃ. <bold>Maccu yassābhinippata</bold>nti yassa aṭṭhāne vāyāmakaraṇassa maraṇameva nipphannaṃ, tattha ko vāyāmenatthoti.</paragraph>
<paragraph line="535">Evaṃ devadhītāya vutte taṃ appaṭibhānaṃ karonto mahāsatto uttari gāthā āha –</paragraph>
<hangnum line="536" number="128"></hangnum>
<gatha1 line="537"> ‘‘Apāraneyyamaccantaṃ <pageBreak edition="V" number="6.0044" />, yo viditvāna devate;</gatha1>
<gathalast line="538">Na rakkhe attano pāṇaṃ, jaññā so yadi hāpaye.</gathalast>
<hangnum line="539" number="129"></hangnum>
<gatha1 line="540"> ‘‘Adhippāyaphalaṃ eke, asmiṃ lokasmi devate;</gatha1>
<gathalast line="541">Payojayanti kammāni, tāni ijjhanti vā na vā.</gathalast>
<hangnum line="542" number="130"></hangnum>
<gatha1 line="543"> ‘‘Sandiṭṭhikaṃ kammaphalaṃ, nanu passasi devate;</gatha1>
<gathalast line="544">Sannā aññe tarāmahaṃ, tañca passāmi santike.</gathalast>
<hangnum line="545" number="131"></hangnum>
<gatha1 line="546"> ‘‘So ahaṃ <pageBreak edition="M" number="6.0046" /> vāyamissāmi, yathāsatti yathābalaṃ;</gatha1>
<gathalast line="547">Gacchaṃ pāraṃ samuddassa, kassaṃ purisakāriya’’nti.</gathalast>
<paragraph line="548">Tattha <bold>accanta</bold>nti yo ‘‘idaṃ kammaṃ vīriyaṃ katvā nipphādetuṃ na sakkā, accantameva apāraneyya’’nti viditvā caṇḍahatthiādayo apariharanto attano pāṇaṃ na rakkhati. <bold>Jaññā so yadi hāpaye</bold>ti so yadi tādisesu ṭhānesu vīriyaṃ hāpeyya, jāneyya tassa kusītabhāvassa phalaṃ. Tvaṃ yaṃ vā taṃ vā niratthakaṃ vadasīti dīpeti. Pāḷiyaṃ pana ‘‘jaññā so yadi hāpaya’’nti likhitaṃ, taṃ aṭṭhakathāsu natthi. <bold>Adhippāyaphala</bold>nti attano adhippāyaphalaṃ sampassamānā ekacce purisā kasivaṇijjādīni kammāni payojayanti, tāni ijjhanti vā na vā ijjhanti. ‘‘Ettha gamissāmi, idaṃ uggahessāmī’’ti pana kāyikacetasikavīriyaṃ karontassa taṃ ijjhateva, tasmā taṃ kātuṃ vaṭṭatiyevāti dasseti. <bold>Sannā aññe tarāmaha</bold>nti aññe janā mahāsamudde sannā nimuggā vīriyaṃ akarontā macchakacchapabhakkhā jātā, ahaṃ pana ekakova tarāmi. <bold>Tañca passāmi santike</bold>ti idaṃ me vīriyaphalaṃ passa, mayā iminā attabhāvena devatā nāma <pageBreak edition="P" number="6.0037" /> na diṭṭhapubbā, sohaṃ tañca iminā dibbarūpena mama santike ṭhitaṃ passāmi. <bold>Yathāsatti yathābala</bold>nti attano sattiyā ca balassa ca anurūpaṃ. <bold>Kassa</bold>nti karissāmi.</paragraph>
<paragraph line="549">Tato devatā tassa taṃ daḷhavacanaṃ sutvā thutiṃ karontī gāthamāha –</paragraph>
<hangnum line="550" number="132"></hangnum>
<gatha1 line="551"> ‘‘Yo tvaṃ evaṃ gate oghe, appameyye mahaṇṇave;</gatha1>
<gatha2 line="552">Dhammavāyāmasampanno, kammunā nāvasīdasi;</gatha2>
<gathalast line="553">So tvaṃ tattheva gacchāhi, yattha te nirato mano’’ti.</gathalast>
<paragraph line="554">Tattha <pageBreak edition="V" number="6.0045" /><bold>evaṃ gate</bold>ti evarūpe gambhīre vitthate mahāsamudde. <bold>Dhammavāyāmasampanno</bold>ti dhammavāyāmena samannāgato. <bold>Kammunā</bold>ti attano purisakārakammena. <bold>Nāvasīdasī</bold>ti na avasīdasi. <bold>Yattha te</bold>ti yasmiṃ ṭhāne tava mano nirato, tattheva gacchāhīti.</paragraph>
<paragraph line="555">Sā evañca pana vatvā ‘‘paṇḍita mahāparakkama, kuhiṃ taṃ nemī’’ti pucchi. ‘‘Mithilanagara’’nti vutte sā mahāsattaṃ pupphakalāpaṃ viya ukkhipitvā ubhohi <pageBreak edition="M" number="6.0047" /> hatthehi pariggayha ure nipajjāpetvā piyaputtaṃ ādāya gacchantī viya ākāse pakkhandi. Mahāsatto sattāhaṃ loṇodakena upakkasarīro hutvā dibbaphassena phuṭṭho niddaṃ okkami. Atha naṃ sā mithilaṃ netvā ambavanuyyāne maṅgalasilāpaṭṭe dakkhiṇapassena nipajjāpetvā uyyānadevatāhi tassa ārakkhaṃ gāhāpetvā sakaṭṭhānameva gatā.</paragraph>
<paragraph line="556">Tadā polajanakassa putto natthi. Ekā panassa dhītā ahosi, sā sīvalidevī nāma paṇḍitā byattā. Amaccā tamenaṃ maraṇamañce nipannaṃ pucchiṃsu ‘‘mahārāja, tumhesu divaṅgatesu rajjaṃ kassa dassāmā’’ti? Atha ne rājā ‘‘tātā, mama dhītaraṃ sīvalideviṃ ārādhetuṃ samatthassa rajjaṃ detha, yo vā pana caturassapallaṅkassa ussīsakaṃ jānāti, yo vā pana sahassathāmadhanuṃ āropetuṃ sakkoti, yo vā pana soḷasa mahānidhī nīharituṃ sakkoti, tassa rajjaṃ dethā’’ti āha. Amaccā ‘‘deva, tesaṃ no nidhīnaṃ uddānaṃ kathethā’’ti āhaṃsu. Atha rājā –</paragraph>
<gatha1 line="557">‘‘Sūriyuggamane nidhi, atho okkamane nidhi;</gatha1>
<gathalast line="558">Anto nidhi bahi nidhi, na anto na bahi nidhi.</gathalast>
<gatha1 line="559">‘‘Ārohane <pageBreak edition="P" number="6.0038" /> mahānidhi, atho orohane nidhi;</gatha1>
<gathalast line="560">Catūsu mahāsālesu, samantā yojane nidhi.</gathalast>
<gatha1 line="561">‘‘Dantaggesu mahānidhi, vālaggesu ca kepuke;</gatha1>
<gathalast line="562">Rukkhaggesu mahānidhi, soḷasete mahānidhī.</gathalast>
<gatha1 line="563">‘‘Sahassathāmo pallaṅko, sīvaliārādhanena cā’’ti. –</gatha1>
<unindented line="564">Mahānidhīhi saddhiṃ itaresampi uddānaṃ kathesi. Rājā imaṃ kathaṃ vatvā kālamakāsi.</unindented>
<paragraph line="565">Amaccā <pageBreak edition="V" number="6.0046" /> rañño accayena tassa matakiccaṃ katvā sattame divase sannipatitvā mantayiṃsu ‘‘ambho raññā ‘attano dhītaraṃ ārādhetuṃ samatthassa rajjaṃ dātabba’nti vuttaṃ, ko taṃ ārādhetuṃ sakkhissatī’’ti. Te ‘‘senāpati vallabho’’ti vatvā tassa sāsanaṃ pesesuṃ. So sāsanaṃ sutvā ‘‘sādhū’’ti sampaṭicchitvā rajjatthāya rājadvāraṃ gantvā attano <pageBreak edition="M" number="6.0048" /> āgatabhāvaṃ rājadhītāya ārocāpesi. Sā tassa āgatabhāvaṃ ñatvā ‘‘atthi nu khvassa setacchattasiriṃ dhāretuṃ dhitī’’ti tassa vīmaṃsanatthāya ‘‘khippaṃ āgacchatū’’ti āha. So tassā sāsanaṃ sutvā taṃ ārādhetukāmo sopānapādamūlato paṭṭhāya javenāgantvā tassā santike aṭṭhāsi. Atha naṃ sā vīmaṃsamānā ‘‘mahātale javena dhāvā’’ti āha. So ‘‘rājadhītaraṃ tosessāmī’’ti vegena pakkhandi. Atha naṃ ‘‘puna ehī’’ti āha. So puna vegena āgato. Sā tassa dhitiyā virahitabhāvaṃ ñatvā ‘‘ehi samma, pāde me sambāhā’’ti āha. So tassā ārādhanatthaṃ nisīditvā pāde sambāhi. Atha naṃ sā ure pādena paharitvā uttānakaṃ pātetvā ‘‘imaṃ andhabālapurisaṃ dhitivirahitaṃ pothetvā gīvāyaṃ gahetvā nīharathā’’ti dāsīnaṃ saññaṃ adāsi. Tā tathā kariṃsu. So tehi ‘‘kiṃ senāpatī’’ti puṭṭho ‘‘mā kathetha, sā neva manussitthī, yakkhinī’’ti āha. Tato bhaṇḍāgāriko gato, tampi tatheva lajjāpesi. Tathā seṭṭhiṃ, chattaggāhaṃ, asiggāhanti sabbepi te lajjāpesiyeva.</paragraph>
<paragraph line="566">Atha amaccā sannipatitvā ‘‘rājadhītaraṃ ārādhetuṃ samattho nāma natthi, sahassathāmadhanuṃ āropetuṃ samatthassa rajjaṃ dethā’’ti āha, tampi koci āropetuṃ nāsakkhi. Tato ‘‘caturassapallaṅkassa ussīsakaṃ jānantassa rajjaṃ dethā’’ti āha, tampi koci na jānāti. Tato soḷasa mahānidhī nīharituṃ samatthassa rajjaṃ dethā’’ti āha, tepi koci nīharituṃ <pageBreak edition="P" number="6.0039" /> nāsakkhi. Tato ‘‘ambho arājikaṃ nāma raṭṭhaṃ pāletuṃ na sakkā, kiṃ nu kho kātabba’’nti mantayiṃsu. Atha ne purohito āha – ‘‘bho tumhe mā cintayittha, phussarathaṃ nāma vissajjetuṃ vaṭṭati, phussarathena hi laddharājā sakalajambudīpe rajjaṃ kāretuṃ samattho hotī’’ti. Te ‘‘sādhū’’ti sampaṭicchitvā nagaraṃ alaṅkārāpetvā maṅgalarathe cattāro kumudavaṇṇe asse yojetvā uttamapaccattharaṇaṃ attharitvā pañca rājakakudhabhaṇḍāni āropetvā caturaṅginiyā senāya parivāresuṃ. ‘‘Sasāmikassa rathassa purato tūriyāni vajjanti, asāmikassa pacchato vajjanti, tasmā sabbatūriyāni <pageBreak edition="M" number="6.0049" /> pacchato vādethā’’ti vatvā suvaṇṇabhiṅkārena rathadhurañca patodañca abhisiñcitvā ‘‘yassa rajjaṃ kāretuṃ puññaṃ atthi, tassa santikaṃ gacchatū’’ti rathaṃ vissajjesuṃ. Atha ratho rājagehaṃ padakkhiṇaṃ katvā vegena mahāvīthiṃ abhiruhi.</paragraph>
<paragraph line="567">Senāpatiādayo <pageBreak edition="V" number="6.0047" /> ‘‘phussaratho mama santikaṃ āgacchatū’’ti cintayiṃsu. So sabbesaṃ gehāni atikkamitvā nagaraṃ padakkhiṇaṃ katvā pācīnadvārena nikkhamitvā uyyānābhimukho pāyāsi. Atha naṃ vegena gacchantaṃ disvā ‘‘nivattethā’’ti āhaṃsu. Purohito ‘‘mā nivattayittha, icchanto yojanasatampi gacchatu, mā nivārethā’’ti āha. Ratho uyyānaṃ pavisitvā maṅgalasilāpaṭṭaṃ padakkhiṇaṃ katvā ārohanasajjo hutvā aṭṭhāsi. Purohito mahāsattaṃ nipannakaṃ disvā amacce āmantetvā ‘‘ambho eko silāpaṭṭe nipannako puriso dissati, setacchattānucchavikā panassa dhiti atthīti vā natthīti vā na jānāma, sace esa puññavā bhavissati, amhe na olokessati, kāḷakaṇṇisatto sace bhavissati, bhītatasito uṭṭhāya kampamāno olokessati, tasmā khippaṃ sabbatūriyāni paggaṇhathā’’ti āha. Tāvadeva anekasatāni tūriyāni paggaṇhiṃsu. Tadā tūriyasaddo sāgaraghoso viya ahosi.</paragraph>
<paragraph line="568">Mahāsatto tena saddena pabujjhitvā sīsaṃ vivaritvā olokento mahājanaṃ disvā ‘‘setacchattena me āgatena bhavitabba’’nti cintetvā puna sīsaṃ pārupitvā parivattitvā vāmapassena nipajji. Purohito tassa pāde vivaritvā lakkhaṇāni olokento ‘‘tiṭṭhatu ayaṃ eko dīpo, catunnampi mahādīpānaṃ rajjaṃ kāretuṃ samattho hotī’’ti puna tūriyāni paggaṇhāpesi. Atha mahāsatto <pageBreak edition="P" number="6.0040" /> mukhaṃ vivaritvā parivattitvā dakkhiṇapassena nipajjitvā mahājanaṃ olokesi. Tadā purohito parisaṃ ussāretvā añjaliṃ paggayha avakujjo hutvā ‘‘uṭṭhehi, deva, rajjaṃ te pāpuṇātī’’ti āha. Atha naṃ mahāsatto ‘‘rājā vo kuhī’’nti pucchitvā ‘‘kālakato devā’’ti vutte ‘‘tassa putto vā bhātā vā natthī’’ti pucchitvā ‘‘natthi devā’’ti vutte ‘‘tena hi sādhu rajjaṃ kāressāmī’’ti vatvā uṭṭhāya silāpaṭṭe pallaṅkena nisīdi. Atha naṃ tattheva abhisiñciṃsu. So mahājanako nāma rājā ahosi. So rathavaraṃ abhiruyha mahantena sirivibhavena nagaraṃ pavisitvā rājanivesanaṃ abhiruhanto <pageBreak edition="M" number="6.0050" /> ‘‘senāpatiādīnaṃ tāneva ṭhānāni hontū’’ti vicāretvā mahātalaṃ abhiruhi.</paragraph>
<paragraph line="569">Rājadhītā pana purimasaññāya eva tassa vīmaṃsanatthaṃ ekaṃ purisaṃ āṇāpesi ‘‘tāta, tvaṃ gaccha, rājānaṃ upasaṅkamitvā evaṃ vadehi ‘deva, sīvalidevī tumhe pakkosati, khippaṃ kirāgacchatū’’’ti. So gantvā tathā ārocesi. Rājā paṇḍito tassa vacanaṃ sutvāpi assuṇanto viya ‘‘aho sobhano vatāyaṃ pāsādo’’ti pāsādameva vaṇṇeti. So taṃ sāvetuṃ asakkonto gantvā rājadhītāya taṃ pavattiṃ ārocesi ‘‘ayye, rājā tumhākaṃ vacanaṃ na suṇāti, pāsādameva vaṇṇeti, tumhākaṃ vacanaṃ tiṇaṃ viya na gaṇetī’’ti. Sā tassa vacanaṃ sutvā <pageBreak edition="V" number="6.0048" /> ‘‘so mahajjhāsayo puriso bhavissatī’’ti cintetvā dutiyampi tatiyampi pesesi. Rājāpi attano ruciyā pakatigamanena sīho viya vijambhamāno pāsādaṃ abhiruhi. Tasmiṃ upasaṅkamante rājadhītā tassa tejena sakabhāvena saṇṭhātuṃ asakkontī āgantvā hatthālambakaṃ adāsi.</paragraph>
<paragraph line="570">So tassā hatthaṃ olambitvā mahātalaṃ abhiruhitvā samussitasetacchatte rājapallaṅke nisīditvā amacce āmantetvā ‘‘ambho, atthi pana vo raññā kālaṃ karontena koci ovādo dinno’’ti pucchitvā ‘‘āma, devā’’ti vutte ‘‘tena hi vadethā’’ti āha. Deva ‘‘sīvalideviṃ ārādhetuṃ samatthassa rajjaṃ dethā’’ti tena vuttanti. Sīvalideviyā āgantvā hatthālambako dinno, ayaṃ tāva ārādhitā nāma, aññaṃ vadethāti. Deva ‘‘caturassapallaṅkassa ussīsakaṃ jānituṃ samatthassa rajjaṃ dethā’’ti tena vuttanti. Rājā ‘‘idaṃ dujjānaṃ, upāyena sakkā jānitu’’nti cintetvā sīsato suvaṇṇasūciṃ nīharitvā sīvalideviyā hatthe ṭhapesi ‘‘imaṃ ṭhapehī’’ti <pageBreak edition="P" number="6.0041" />. Sā taṃ gahetvā pallaṅkassa ussīsake ṭhapesi. ‘‘Khaggaṃ adāsī’’tipi vadantiyeva. So tāya saññāya ‘‘idaṃ ussīsaka’’nti ñatvā tesaṃ kathaṃ assuṇanto viya ‘‘kiṃ kathethā’’ti vatvā puna tehi tathā vutte ‘‘idaṃ jānituṃ na garu, etaṃ ussīsaka’’nti vatvā ‘‘aññaṃ vadethā’’ti āha. Deva, ‘‘sahassathāmadhanuṃ āropetuṃ samatthassa rajjaṃ dethā’’ti tena vuttanti. ‘‘Tena hi āharatha na’’nti āharāpetvā so dhanuṃ pallaṅke yathānisinnova <pageBreak edition="M" number="6.0051" /> itthīnaṃ kappāsaphoṭanadhanuṃ viya āropetvā ‘‘aññaṃ vadethā’’ti āha. ‘‘Deva, soḷasa mahānidhī nīharituṃ samatthassa rajjaṃ dethā’’ti tena vuttanti. ‘‘Tesaṃ kiñci uddānaṃ atthī’’ti pucchitvā ‘‘āma, devā’’ti vutte ‘‘tena hi naṃ kathethā’’ti āha. Te ‘‘sūriyuggamane nidhī’’ti uddānaṃ kathayiṃsu. Tassa taṃ suṇantasseva gaganatale puṇṇacando viya so attho pākaṭo ahosi.</paragraph>
<paragraph line="571">Atha ne rājā āha – ‘‘ajja, bhaṇe, velā natthi, sve nidhī gaṇhissāmī’’ti. So punadivase amacce sannipātetvā pucchi ‘‘tumhākaṃ rājā paccekabuddhe bhojesī’’ti? ‘‘Āma, devā’’ti. So cintesi ‘‘sūriyoti nāyaṃ sūriyo, sūriyasadisattā pana paccekabuddhā sūriyā nāma, tesaṃ paccuggamanaṭṭhāne nidhinā bhavitabba’’nti. Tato rājā ‘‘tesu paccekabuddhesu āgacchantesu paccuggamanaṃ karonto kataraṃ ṭhānaṃ gacchatī’’ti pucchitvā ‘‘asukaṭṭhānaṃ nāma devā’’ti vutte ‘‘taṃ ṭhānaṃ khaṇitvā nidhiṃ nīharathā’’ti nidhiṃ nīharāpesi. ‘‘Gamanakāle anugacchanto kattha ṭhatvā uyyojesī’’ti pucchitvā ‘‘asukaṭṭhāne nāmā’’ti vutte ‘‘tatopi nidhiṃ nīharathā’’ti nidhiṃ <pageBreak edition="V" number="6.0049" /> nīharāpesi. Atha mahājanā ukkuṭṭhisahassāni pavattentā <bold>‘‘sūriyuggamane nidhī’’</bold>ti vuttattā sūriyuggamanadisāyaṃ khaṇantā vicariṃsu. Atho <bold>‘‘okkamane nidhī’’</bold>ti vuttattā sūriyatthaṅgamanadisāyaṃ khaṇantā vicariṃsu. ‘‘Idaṃ pana dhanaṃ idheva hoti, aho acchariya’’nti pītisomanassaṃ pavattayiṃsu. <bold>Antonidhī</bold>ti rājagehe mahādvārassa antoummārā nidhiṃ nīharāpesi. <bold>Bahi nidhī</bold>ti bahiummārā nidhiṃ nīharāpesi. <bold>Na anto na bahi nidhī</bold>ti heṭṭhāummārato nidhiṃ nīharāpesi <pageBreak edition="P" number="6.0042" />. <bold>Ārohane nidhī</bold>ti maṅgalahatthiṃ ārohanakāle suvaṇṇanisseṇiyā attharaṇaṭṭhānato nidhiṃ nīharāpesi. Atho <bold>orohane nidhī</bold>ti hatthikkhandhato orohanaṭṭhānato nidhiṃ nīharāpesi. <bold>Catūsu mahāsālesū</bold>ti bhūmiyaṃ kataupaṭṭhānaṭṭhāne sirisayanassa cattāro mañcapādā sālamayā, tesaṃ heṭṭhā catasso nidhikumbhiyo nīharāpesi. <bold>Samantāyojane nidhī</bold>ti yojanaṃ nāma rathayugapamāṇaṃ, sirisayanassa samantā rathayugappamāṇato nidhiṃ nīharāpesi. <bold>Dantaggesu mahānidhī</bold>ti maṅgalahatthiṭṭhāne tassa dvinnaṃ dantānaṃ abhimukhaṭṭhānato <pageBreak edition="M" number="6.0052" /> nidhiṃ nīharāpesi. <bold>Vālaggesū</bold>ti maṅgalahatthiṭṭhāne tassa vāladhisammukhaṭṭhānato nidhiṃ nīharāpesi. <bold>Kepuke</bold>ti kepukaṃ vuccati udakaṃ, maṅgalapokkharaṇito udakaṃ nīharāpetvā nidhiṃ dassesi. <bold>Rukkhaggesu mahānidhī</bold>ti uyyāne mahāsālarukkhamūle ṭhitamajjhanhikasamaye parimaṇḍalāya rukkhacchāyāya anto nidhiṃ nīharāpesi. Evaṃ soḷasa mahānidhayo nīharāpetvā ‘‘aññaṃ kiñci atthī’’ti pucchi. ‘‘Natthi devā’’ti vadiṃsu. Mahājano haṭṭhatuṭṭho ahosi.</paragraph>
<paragraph line="572">Atha rājā ‘‘idaṃ dhanaṃ dānamukhe vikirissāmī’’ti nagaramajjhe ceva catūsu nagaradvāresu cāti pañcasu ṭhānesu pañca dānasālāyo kārāpetvā mahādānaṃ paṭṭhapesi, kālacampānagarato attano mātarañca brāhmaṇañca pakkosāpetvā mahantaṃ sakkāraṃ akāsi. Tassa taruṇarajjeyeva sakalaṃ videharaṭṭhaṃ ‘‘ariṭṭhajanakarañño kira putto mahājanako nāma rājā rajjaṃ kāreti, so kira paṇḍito upāyakusalo, passissāma na’’nti dassanatthāya saṅkhubhitaṃ ahosi. Tato tato bahuṃ paṇṇākāraṃ gahetvā āgamiṃsu, nāgarāpi mahāchaṇaṃ sajjayiṃsu. Rājanivesane attharaṇādīni santharitvā gandhadāmamālādāmādīni osāretvā vippakiṇṇalājākusumavāsadhūmagandhākāraṃ kāretvā nānappakāraṃ pānabhojanaṃ upaṭṭhāpesuṃ. Rañño paṇṇākāratthāya rajatasuvaṇṇabhājanādīsu anekappakārāni khādanīyabhojanīyamadhuphāṇitaphalādīni gahetvā <pageBreak edition="P" number="6.0043" /> tattha tattha parivāretvā aṭṭhaṃsu. Ekato amaccamaṇḍalaṃ nisīdi, ekato brāhmaṇagaṇo, ekato seṭṭhiādayo nisīdiṃsu, ekato uttamarūpadharā nāṭakitthiyo nisīdiṃsu, brāhmaṇāpi sotthikārena mukhamaṅgalikāni kathenti, naccagītādīsu kusalā naccagītādīni pavattayiṃsu, anekasatāni tūriyāni <pageBreak edition="V" number="6.0050" /> pavajjiṃsū. Tadā rājanivesanaṃ yugandharavātavegena pahaṭā sāgarakucchi viya ekaninnādaṃ ahosi. Olokitolokitaṭṭhānaṃ kampati.</paragraph>
<paragraph line="573">Atha mahāsatto setacchattassa heṭṭhā rājāsane nisinnova sakkasirisadisaṃ mahantaṃ sirivilāsaṃ oloketvā attano mahāsamudde katavāyāmaṃ anussari. Tassa ‘‘vīriyaṃ nāma kattabbayuttakaṃ, sacāhaṃ mahāsamudde <pageBreak edition="M" number="6.0053" /> vīriyaṃ nākarissaṃ, na imaṃ sampattiṃ alabhissa’’nti taṃ vāyāmaṃ anussarantassa pīti uppajji. So pītivegena udānaṃ udānento āha –</paragraph>
<hangnum line="574" number="133"></hangnum>
<gatha1 line="575"> ‘‘Āsīsetheva puriso, na nibbindeyya paṇḍito;</gatha1>
<gathalast line="576">Passāmi vohaṃ attānaṃ, yathā icchiṃ tathā ahu.</gathalast>
<hangnum line="577" number="134"></hangnum>
<gatha1 line="578"> ‘‘Āsīsetheva puriso, na nibbindeyya paṇḍito;</gatha1>
<gathalast line="579">Passāmi vohaṃ attānaṃ, udakā thalamubbhataṃ.</gathalast>
<hangnum line="580" number="135"></hangnum>
<gatha1 line="581"> ‘‘Vāyametheva puriso, na nibbindeyya paṇḍito;</gatha1>
<gathalast line="582">Passāmi vohaṃ attānaṃ, yathā icchiṃ tathā ahu.</gathalast>
<hangnum line="583" number="136"></hangnum>
<gatha1 line="584"> ‘‘Vāyametheva puriso, na nibbindeyya paṇḍito;</gatha1>
<gathalast line="585">Passāmi vohaṃ attānaṃ, udakā thalamubbhataṃ.</gathalast>
<hangnum line="586" number="137"></hangnum>
<gatha1 line="587"> ‘‘Dukkhūpanītopi naro sapañño, āsaṃ na chindeyya sukhāgamāya;</gatha1>
<gathalast line="588">Bahū hi phassā ahitā hitā ca, avitakkitā maccumupabbajanti.</gathalast>
<hangnum line="589" number="138"></hangnum>
<gatha1 line="590"> ‘‘Acintitampi bhavati, cintitampi vinassati;</gatha1>
<gathalast line="591">Na hi cintāmayā bhogā, itthiyā purisassa vā’’ti.</gathalast>
<paragraph line="592">Tattha <bold>āsīsethevā</bold>ti āsāchedakammaṃ akatvā attano kammaṃ āsaṃ karotheva. <bold>Na nibbindeyyā</bold>ti vīriyaṃ karonto na nibbindeyya na alaseyya. <bold>Yathā icchi</bold>nti yathā rājabhāvaṃ icchiṃ, tatheva rājā jātomhi. <bold>Ubbhata</bold>nti nīhaṭaṃ. <bold>Dukkhūpanīto</bold>ti kāyikacetasikadukkhena phuṭṭhopīti attho. <bold>Ahitā hitā cā</bold>ti dukkhaphassā ahitā, sukhaphassā hitā. <bold>Avitakkitā</bold>ti <pageBreak edition="V" number="6.0051" /> avitakkitāro acintitāro. Idaṃ vuttaṃ hoti – tesu phassesu ahitaphassena phuṭṭhā sattā ‘‘hitaphassopi atthīti vīriyaṃ karontā taṃ <pageBreak edition="P" number="6.0044" /> pāpuṇantī’’ti acintetvā vīriyaṃ na karonti, te imassa atthassa avitakkitāro hitaphassaṃ alabhitvāva <bold>maccumupabbajanti</bold> maraṇaṃ pāpuṇanti, tasmā vīriyaṃ kattabbamevāti.</paragraph>
<paragraph line="593"><bold>Acintitampī</bold>ti <pageBreak edition="M" number="6.0054" /> imesaṃ sattānaṃ acintitampi hoti, cintitampi vinassati. Mayāpi hi ‘‘ayujjhitvāva rajjaṃ labhissāmī’’ti idaṃ acintitaṃ, ‘‘suvaṇṇabhūmito dhanaṃ āharitvā yujjhitvā pitu santakaṃ rajjaṃ gaṇhissāmī’’ti pana cintitaṃ, idāni me cintitaṃ naṭṭhaṃ, acintitaṃ jātaṃ. <bold>Na hi cintāmayā bhogā</bold>ti imesaṃ sattānañhi bhogā cintāya anipphajjanato cintāmayā nāma na honti, tasmā vīriyameva kattabbaṃ. Vīriyavato hi acintitampi hotīti.</paragraph>
<paragraph line="594">So tato paṭṭhāya dasa rājadhamme akopetvā dhammena samena rajjaṃ kāresi, paccekabuddhe ca upaṭṭhāsi. Aparabhāge sīvalidevī dhaññapuññalakkhaṇasampannaṃ puttaṃ vijāyi, ‘‘dīghāvukumāro’’tissa nāmaṃ kariṃsu. Tassa vayappattassa rājā uparajjaṃ datvā sattavassasahassāni rajjaṃ kāresi. So ekadivasaṃ uyyānapālena phalāphalesu ceva nānāpupphesu ca ābhatesu tāni disvā tuṭṭho hutvā tassa sammānaṃ kāretvā ‘‘samma uyyānapāla, ahaṃ uyyānaṃ passissāmi, tvaṃ alaṅkarohi na’’nti āha. So ‘‘sādhu, devā’’ti sampaṭicchitvā tathā katvā rañño paṭivedesi. So hatthikkhandhavaragato mahantena parivārena nagarā nikkhamitvā uyyānadvāraṃ pāpuṇi. Tatra ca dve ambā atthi nīlobhāsā. Eko aphalo, eko phaladharo. So pana atimadhuro, raññā aggaphalassa aparibhuttattā tato koci phalaṃ gahetuṃ na ussahati. Rājā hatthikkhandhavaragatova tato ekaṃ phalaṃ gahetvā paribhuñji, tassa taṃ jivhagge ṭhapitamattameva dibbojaṃ viya upaṭṭhāsi. So ‘‘nivattanakāle bahū khādissāmī’’ti cintesi. ‘‘Raññā aggaphalaṃ paribhutta’’nti ñatvā uparājānaṃ ādiṃ katvā antamaso hatthimeṇḍaassameṇḍādayopi phalaṃ gahetvā paribhuñjiṃsu. Aññe phalaṃ alabhantā daṇḍehi sākhaṃ bhinditvā nipaṇṇamakaṃsu. Rukkho obhaggavibhaggo aṭṭhāsi, itaro pana maṇipabbato viya vilāsamāno ṭhito.</paragraph>
<paragraph line="595">Rājā uyyānā nikkhanto taṃ disvā ‘‘idaṃ ki’’nti amacce pucchati. ‘‘Devena aggaphalaṃ paribhuttanti mahājanena vilumpito devā’’ti āhaṃsu. ‘‘Kiṃ nu kho bhaṇe, imassa <pageBreak edition="V" number="6.0052" /> pana neva pattaṃ, na vaṇṇo khīṇo’’ti? ‘‘Nipphalatāya na khīṇo, devā’’ti. Taṃ sutvā rājā saṃvegaṃ paṭilabhitvā <pageBreak edition="M" number="6.0055" /> ‘‘ayaṃ rukkho nipphalatāya <pageBreak edition="P" number="6.0045" /> nīlobhāso ṭhito, ayaṃ pana saphalatāya obhaggavibhaggo ṭhito. Idampi rajjaṃ saphalarukkhasadisaṃ, pabbajjā pana nipphalarukkhasadisā. Sakiñcanasseva bhayaṃ, nākiñcanassa. Tasmā ahaṃ phalarukkho viya ahutvā nipphalarukkhasadiso bhavissāmi, imaṃ sampattiṃ cajitvā nikkhamma pabbajissāmī’’ti daḷhaṃ samādānaṃ katvā manaṃ adhiṭṭhahitvā nagaraṃ pavisitvā pāsādadvāre ṭhitova senāpatiṃ pakkosāpetvā ‘‘mahāsenāpati, ajja me paṭṭhāya bhattahārakañceva mukhodakadantakaṭṭhadāyakañca ekaṃ upaṭṭhākaṃ ṭhapetvā aññe maṃ daṭṭhuṃ mā labhantu, porāṇakavinicchayāmacce gahetvā rajjaṃ anusāsatha, ahaṃ ito paṭṭhāya uparipāsādatale samaṇadhammaṃ karissāmī’’ti vatvā pāsādamāruyha ekakova samaṇadhammaṃ akāsi. Evaṃ gate kāle mahājano rājaṅgaṇe sannipatitvā mahāsattaṃ adisvā ‘‘na no rājā porāṇako viya hotī’’ti vatvā gāthādvayamāha –</paragraph>
<hangnum line="596" number="139"></hangnum>
<gatha1 line="597"> ‘‘Aporāṇaṃ vata bho rājā, sabbabhummo disampati;</gatha1>
<gathalast line="598">Najja nacce nisāmeti, na gīte kurute mano.</gathalast>
<hangnum line="599" number="140"></hangnum>
<gatha1 line="600"> ‘‘Na mige napi uyyāne, napi haṃse udikkhati;</gatha1>
<gathalast line="601">Mūgova tuṇhimāsīno, na atthamanusāsatī’’ti.</gathalast>
<paragraph line="602">Tattha <bold>mige</bold>ti sabbasaṅgāhikavacanaṃ, pubbe hatthī yujjhāpeti, meṇḍe yujjhāpeti, ajja tepi na oloketīti attho. <bold>Uyyāne</bold>ti uyyānakīḷampi nānubhoti. <bold>Haṃse</bold>ti pañcapadumasañchannāsu uyyānapokkharaṇīsu haṃsagaṇaṃ na oloketi. <bold>Mūgovā</bold>ti bhattahārakañca upaṭṭhākañca pucchiṃsu ‘‘bho rājā, tumhehi saddhiṃ kiñci atthaṃ mantetī’’ti. Te ‘‘na mantetī’’ti vadiṃsu. Tasmā evamāhaṃsu.</paragraph>
<paragraph line="603">Rājā kāmesu anallīyantena vivekaninnena cittena attano kulūpakapaccekabuddhe anussaritvā ‘‘ko nu kho me tesaṃ sīlādiguṇayuttānaṃ akiñcanānaṃ vasanaṭṭhānaṃ ācikkhissatī’’ti tīhi gāthāhi udānaṃ udānesi –</paragraph>
<hangnum line="604" number="141"></hangnum>
<gatha1 line="605"> ‘‘Sukhakāmā <pageBreak edition="V" number="6.0053" /> rahosīlā, vadhabandhā upāratā;</gatha1>
<gathalast line="606">Kassa nu ajja ārāme, daharā vuddhā ca acchare.</gathalast>
<hangnum line="607" number="142"></hangnum>
<gatha1 line="608"> ‘‘Atikkantavanathā <pageBreak edition="M" number="6.0056" /><pageBreak edition="P" number="6.0046" /> dhīrā, namo tesaṃ mahesinaṃ;</gatha1>
<gathalast line="609">Ye ussukamhi lokamhi, viharanti manussukā.</gathalast>
<hangnum line="610" number="143"></hangnum>
<gatha1 line="611"> ‘‘Te chetvā maccuno jālaṃ, tataṃ māyāvino daḷhaṃ;</gatha1>
<gathalast line="612">Chinnālayattā gacchanti, ko tesaṃ gatimāpaye’’ti.</gathalast>
<paragraph line="613">Tattha <bold>sukhakāmā</bold>ti nibbānasukhakāmā. <bold>Rahosīlā</bold>ti paṭicchannasīlā na attano guṇappakāsanā. <bold>Daharā vuḍḍhā cā</bold>ti daharā ceva mahallakā ca. <bold>Acchare</bold>ti vasanti.</paragraph>
<paragraph line="614">Tassevaṃ tesaṃ guṇe anussarantassa mahatī pīti uppajji. Atha mahāsatto pallaṅkato uṭṭhāya uttarasīhapañjaraṃ vivaritvā uttaradisābhimukho sirasi añjaliṃ patiṭṭhāpetvā ‘‘evarūpehi guṇehi samannāgatā paccekabuddhā’’ti namassamāno <bold>‘‘atikkantavanathā’’</bold>tiādimāha. Tattha <bold>atikkantavanathā</bold>ti pahīnataṇhā. <bold>Mahesina</bold>nti mahante sīlakkhandhādayo guṇe esitvā ṭhitānaṃ. <bold>Ussukamhī</bold>ti rāgādīhi ussukkaṃ āpanne lokasmiṃ. <bold>Maccuno jāla</bold>nti kilesamārena pasāritaṃ taṇhājālaṃ. <bold>Tataṃ māyāvino</bold>ti atimāyāvino. <bold>Ko tesaṃ gatimāpaye</bold>ti ko maṃ tesaṃ paccekabuddhānaṃ nivāsaṭṭhānaṃ pāpeyya, gahetvā gaccheyyāti attho.</paragraph>
<paragraph line="615">Tassa pāsādeyeva samaṇadhammaṃ karontassa cattāro māsā atītā. Athassa ativiya pabbajjāya cittaṃ nami, agāraṃ lokantarikanirayo viya khāyi, tayo bhavā ādittā viya upaṭṭhahiṃsu. So pabbajjābhimukhena cittena ‘‘kadā nu kho imaṃ sakkabhavanaṃ viya alaṅkatappaṭiyattaṃ mithilaṃ pahāya himavantaṃ pavisitvā pabbajitavesagahaṇakālo mayhaṃ bhavissatī’’ti cintetvā mithilavaṇṇanaṃ nāma ārabhi –</paragraph>
<hangnum line="616" number="144"></hangnum>
<gatha1 line="617"> ‘‘Kadāhaṃ <pageBreak edition="M" number="6.0057" /> mithilaṃ phītaṃ, vibhattaṃ bhāgaso mitaṃ;</gatha1>
<gathalast line="618">Pahāya pabbajissāmi, taṃ kudāssu bhavissati.</gathalast>
<hangnum line="619" number="145"></hangnum>
<gatha1 line="620"> ‘‘Kadāhaṃ <pageBreak edition="V" number="6.0054" /> mithilaṃ phītaṃ, visālaṃ sabbatopabhaṃ;</gatha1>
<gathalast line="621">Pahāya pabbajissāmi, taṃ kudāssu bhavissati.</gathalast>
<hangnum line="622" number="146"></hangnum>
<gatha1 line="623"> ‘‘Kadāhaṃ mithilaṃ phītaṃ, bahupākāratoraṇaṃ;</gatha1>
<gathalast line="624">Pahāya pabbajissāmi, taṃ kudāssu bhavissati.</gathalast>
<hangnum line="625" number="147"></hangnum>
<gatha1 line="626"> ‘‘Kadāhaṃ mithilaṃ phītaṃ, daḷhamaṭṭālakoṭṭhakaṃ;</gatha1>
<gathalast line="627">Pahāya pabbajissāmi, taṃ kudāssu bhavissati.</gathalast>
<hangnum line="628" number="148"></hangnum>
<gatha1 line="629"> ‘‘Kadāhaṃ mithilaṃ phītaṃ, suvibhattaṃ mahāpathaṃ;</gatha1>
<gathalast line="630">Pahāya pabbajissāmi, taṃ kudāssu bhavissati.</gathalast>
<hangnum line="631" number="149"></hangnum>
<gatha1 line="632"> ‘‘Kadāhaṃ mithilaṃ phītaṃ, suvibhattantarāpaṇaṃ;</gatha1>
<gathalast line="633">Pahāya pabbajissāmi, taṃ kudāssu bhavissati.</gathalast>
<hangnum line="634" number="150"></hangnum>
<gatha1 line="635"> ‘‘Kadāhaṃ mithilaṃ phītaṃ, gavāssarathapīḷitaṃ;</gatha1>
<gathalast line="636">Pahāya pabbajissāmi, taṃ kudāssu bhavissati.</gathalast>
<hangnum line="637" number="151"></hangnum>
<gatha1 line="638"> ‘‘Kadāhaṃ <pageBreak edition="P" number="6.0047" /> mithilaṃ phītaṃ, ārāmavanamāliniṃ;</gatha1>
<gathalast line="639">Pahāya pabbajissāmi, taṃ kudāssu bhavissati.</gathalast>
<hangnum line="640" number="152"></hangnum>
<gatha1 line="641"> ‘‘Kadāhaṃ mithilaṃ phītaṃ, uyyānavanamāliniṃ;</gatha1>
<gathalast line="642">Pahāya pabbajissāmi, taṃ kudāssu bhavissati.</gathalast>
<hangnum line="643" number="153"></hangnum>
<gatha1 line="644"> ‘‘Kadāhaṃ mithilaṃ phītaṃ, pāsādavanamāliniṃ;</gatha1>
<gathalast line="645">Pahāya pabbajissāmi, taṃ kudāssu bhavissati.</gathalast>
<hangnum line="646" number="154"></hangnum>
<gatha1 line="647"> ‘‘Kadāhaṃ mithilaṃ phītaṃ, tipuraṃ rājabandhuniṃ;</gatha1>
<gatha2 line="648">Māpitaṃ somanassena, vedehena yasassinā;</gatha2>
<gathalast line="649">Pahāya pabbajissāmi, taṃ kudāssu bhavissati.</gathalast>
<hangnum line="650" number="155"></hangnum>
<gatha1 line="651"> ‘‘Kadāhaṃ <pageBreak edition="V" number="6.0055" /> vedehe phīte, nicite dhammarakkhite;</gatha1>
<gathalast line="652">Pahāya pabbajissāmi, taṃ kudāssu bhavissati.</gathalast>
<hangnum line="653" number="156"></hangnum>
<gatha1 line="654"> ‘‘Kadāhaṃ vedehe phīte, ajeyye dhammarakkhite;</gatha1>
<gathalast line="655">Pahāya pabbajissāmi, taṃ kudāssu bhavissati.</gathalast>
<hangnum line="656" number="157"></hangnum>
<gatha1 line="657"> ‘‘Kadāhaṃ <pageBreak edition="M" number="6.0058" /> antepuraṃ rammaṃ, vibhattaṃ bhāgaso mitaṃ;</gatha1>
<gathalast line="658">Pahāya pabbajissāmi, taṃ kudāssu bhavissati.</gathalast>
<hangnum line="659" number="158"></hangnum>
<gatha1 line="660"> ‘‘Kadāhaṃ antepuraṃ rammaṃ, sudhāmattikalepanaṃ;</gatha1>
<gathalast line="661">Pahāya pabbajissāmi, taṃ kudāssu bhavissati.</gathalast>
<hangnum line="662" number="159"></hangnum>
<gatha1 line="663"> ‘‘Kadāhaṃ antepuraṃ rammaṃ, sucigandhaṃ manoramaṃ;</gatha1>
<gathalast line="664">Pahāya pabbajissāmi, taṃ kudāssu bhavissati.</gathalast>
<hangnum line="665" number="160"></hangnum>
<gatha1 line="666"> ‘‘Kadāhaṃ kūṭāgāre ca, vibhatte bhāgaso mite;</gatha1>
<gathalast line="667">Pahāya pabbajissāmi, taṃ kudāssu bhavissati.</gathalast>
<hangnum line="668" number="161"></hangnum>
<gatha1 line="669"> ‘‘Kadāhaṃ kūṭāgāre ca, sudhāmattikalepane;</gatha1>
<gathalast line="670">Pahāya pabbajissāmi, taṃ kudāssu bhavissati.</gathalast>
<hangnum line="671" number="162"></hangnum>
<gatha1 line="672"> ‘‘Kadāhaṃ kūṭāgāre ca, sucigandhe manorame;</gatha1>
<gathalast line="673">Pahāya pabbajissāmi, taṃ kudāssu bhavissati.</gathalast>
<hangnum line="674" number="163"></hangnum>
<gatha1 line="675"> ‘‘Kadāhaṃ kūṭāgāre ca, litte candanaphosite;</gatha1>
<gathalast line="676">Pahāya pabbajissāmi, taṃ kudāssu bhavissati.</gathalast>
<hangnum line="677" number="164"></hangnum>
<gatha1 line="678"> ‘‘Kadāhaṃ soṇṇapallaṅke, gonake cittasanthate;</gatha1>
<gathalast line="679">Pahāya pabbajissāmi, taṃ kudāssu bhavissati.</gathalast>
<hangnum line="680" number="165"></hangnum>
<gatha1 line="681"> ‘‘Kadāhaṃ <pageBreak edition="V" number="6.0056" /> maṇipallaṅke, gonake cittasanthate;</gatha1>
<gathalast line="682">Pahāya pabbajissāmi, taṃ kudāssu bhavissati.</gathalast>
<hangnum line="683" number="166"></hangnum>
<gatha1 line="684"> ‘‘Kadāhaṃ kappāsakoseyyaṃ, khomakoṭumbarāni ca;</gatha1>
<gathalast line="685">Pahāya pabbajissāmi, taṃ kudāssu bhavissati.</gathalast>
<hangnum line="686" number="167"></hangnum>
<gatha1 line="687"> ‘‘Kadāhaṃ pokkharaṇī rammā, cakkavākapakūjitā;</gatha1>
<gatha2 line="688">Mandālakehi sañchannā, padumuppalakehi ca;</gatha2>
<gathalast line="689">Pahāya pabbajissāmi, taṃ kudāssu bhavissati.</gathalast>
<hangnum line="690" number="168"></hangnum>
<gatha1 line="691"> ‘‘Kadāhaṃ hatthigumbe ca, sabbālaṅkārabhūsite;</gatha1>
<gathalast line="692">Suvaṇṇakacche mātaṅge, hemakappanavāsase.</gathalast>
<hangnum line="693" number="169"></hangnum>
<gatha1 line="694"> ‘‘Ārūḷhe gāmaṇīyehi, tomaraṅkusapāṇibhi;</gatha1>
<gathalast line="695">Pahāya pabbajissāmi, taṃ kudāssu bhavissati.</gathalast>
<hangnum line="696" number="170"></hangnum>
<gatha1 line="697"> ‘‘Kadāhaṃ assagumbe ca, sabbālaṅkārabhūsite;</gatha1>
<gathalast line="698">Ājānīyeva jātiyā, sindhave sīghavāhane.</gathalast>
<hangnum line="699" number="171"></hangnum>
<gatha1 line="700"> ‘‘Ārūḷhe <pageBreak edition="M" number="6.0059" /> gāmaṇīyehi, illiyācāpadhāribhi;</gatha1>
<gathalast line="701">Pahāya pabbajissāmi, taṃ kudāssu bhavissati.</gathalast>
<hangnum line="702" number="172"></hangnum>
<gatha1 line="703"> ‘‘Kadāhaṃ <pageBreak edition="P" number="6.0048" /> rathaseniyo, sannaddhe ussitaddhaje;</gatha1>
<gathalast line="704">Dīpe athopi veyyagghe, sabbālaṅkārabhūsite.</gathalast>
<hangnum line="705" number="173"></hangnum>
<gatha1 line="706"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="707">Pahāya pabbajissāmi, taṃ kudāssu bhavissati.</gathalast>
<hangnum line="708" number="174"></hangnum>
<gatha1 line="709"> ‘‘Kadāhaṃ sovaṇṇarathe, sannaddhe ussitaddhaje;</gatha1>
<gathalast line="710">Dīpe athopi veyyagghe, sabbālaṅkārabhūsite.</gathalast>
<hangnum line="711" number="175"></hangnum>
<gatha1 line="712"> ‘‘Ārūḷhe <pageBreak edition="V" number="6.0057" /> gāmaṇīyehi, cāpahatthehi vammibhi;</gatha1>
<gathalast line="713">Pahāya pabbajissāmi, taṃ kudāssu bhavissati.</gathalast>
<hangnum line="714" number="176"></hangnum>
<gatha1 line="715"> ‘‘Kadāhaṃ sajjhurathe ca, sannaddhe ussitaddhaje;</gatha1>
<gathalast line="716">Dīpe athopi veyyagghe, sabbālaṅkārabhūsite.</gathalast>
<hangnum line="717" number="177"></hangnum>
<gatha1 line="718"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="719">Pahāya pabbajissāmi, taṃ kudāssu bhavissati.</gathalast>
<hangnum line="720" number="178"></hangnum>
<gatha1 line="721"> ‘‘Kadāhaṃ assarathe ca, sannaddhe ussitaddhaje;</gatha1>
<gathalast line="722">Dīpe athopi veyyagghe, sabbālaṅkārabhūsite.</gathalast>
<hangnum line="723" number="179"></hangnum>
<gatha1 line="724"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="725">Pahāya pabbajissāmi, taṃ kudāssu bhavissati.</gathalast>
<hangnum line="726" number="180"></hangnum>
<gatha1 line="727"> ‘‘Kadāhaṃ oṭṭharathe ca, sannaddhe ussitaddhaje;</gatha1>
<gathalast line="728">Dīpe athopi veyyagghe, sabbālaṅkārabhūsite.</gathalast>
<hangnum line="729" number="181"></hangnum>
<gatha1 line="730"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="731">Pahāya pabbajissāmi, taṃ kudāssu bhavissati.</gathalast>
<hangnum line="732" number="182"></hangnum>
<gatha1 line="733"> ‘‘Kadāhaṃ goṇarathe ca, sannaddhe ussitaddhaje;</gatha1>
<gathalast line="734">Dīpe athopi veyyagghe, sabbālaṅkārabhūsite.</gathalast>
<hangnum line="735" number="183"></hangnum>
<gatha1 line="736"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="737">Pahāya pabbajissāmi, taṃ kudāssu bhavissati.</gathalast>
<hangnum line="738" number="184"></hangnum>
<gatha1 line="739"> ‘‘Kadāhaṃ <pageBreak edition="M" number="6.0060" /> ajarathe ca, sannaddhe ussitaddhaje;</gatha1>
<gathalast line="740">Dīpe athopi veyyagghe, sabbālaṅkārabhūsite.</gathalast>
<hangnum line="741" number="185"></hangnum>
<gatha1 line="742"> ‘‘Ārūḷhe <pageBreak edition="V" number="6.0058" /> gāmaṇīyehi, cāpahatthehi vammibhi;</gatha1>
<gathalast line="743">Pahāya pabbajissāmi, taṃ kudāssu bhavissati.</gathalast>
<hangnum line="744" number="186"></hangnum>
<gatha1 line="745"> ‘‘Kadāhaṃ meṇḍarathe ca, sannaddhe ussitaddhaje;</gatha1>
<gathalast line="746">Dīpe athopi veyyagghe, sabbālaṅkārabhūsite.</gathalast>
<hangnum line="747" number="187"></hangnum>
<gatha1 line="748"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="749">Pahāya pabbajissāmi, taṃ kudāssu bhavissati.</gathalast>
<hangnum line="750" number="188"></hangnum>
<gatha1 line="751"> ‘‘Kadāhaṃ migarathe ca, sannaddhe ussitaddhaje;</gatha1>
<gathalast line="752">Dīpe athopi veyyagghe, sabbālaṅkārabhūsite.</gathalast>
<hangnum line="753" number="189"></hangnum>
<gatha1 line="754"> ‘‘Ārūḷhe gāmaṇīyehi, cāpahatthehi vammibhi;</gatha1>
<gathalast line="755">Pahāya pabbajissāmi, taṃ kudāssu bhavissati.</gathalast>
<hangnum line="756" number="190"></hangnum>
<gatha1 line="757"> ‘‘Kadāhaṃ hatthārohe ca, sabbālaṅkārabhūsite;</gatha1>
<gatha2 line="758">Nīlavammadhare sūre, tomaraṅkusapāṇine;</gatha2>
<gathalast line="759">Pahāya pabbajissāmi, taṃ kudāssu bhavissati.</gathalast>
<hangnum line="760" number="191"></hangnum>
<gatha1 line="761"> ‘‘Kadāhaṃ assārohe ca, sabbālaṅkārabhūsite;</gatha1>
<gatha2 line="762">Nīlavammadhare sūre, illiyācāpadhārine;</gatha2>
<gathalast line="763">Pahāya pabbajissāmi, taṃ kudāssu bhavissati.</gathalast>
<hangnum line="764" number="192"></hangnum>
<gatha1 line="765"> ‘‘Kadāhaṃ rathārohe ca, sabbālaṅkārabhūsite;</gatha1>
<gatha2 line="766">Nīlavammadhare sūre, cāpahatthe kalāpine;</gatha2>
<gathalast line="767">Pahāya pabbajissāmi, taṃ kudāssu bhavissati.</gathalast>
<hangnum line="768" number="193"></hangnum>
<gatha1 line="769"> ‘‘Kadāhaṃ <pageBreak edition="P" number="6.0049" /> dhanuggahe ca, sabbālaṅkārabhūsite;</gatha1>
<gatha2 line="770">Nīlavammadhare sūre, cāpahatthe kalāpine;</gatha2>
<gathalast line="771">Pahāya pabbajissāmi, taṃ kudāssu bhavissati.</gathalast>
<hangnum line="772" number="194"></hangnum>
<gatha1 line="773"> ‘‘Kadāhaṃ <pageBreak edition="V" number="6.0059" /> rājaputte ca, sabbālaṅkārabhūsite;</gatha1>
<gatha2 line="774">Citravammadhare sūre, kañcanāveḷadhārine;</gatha2>
<gathalast line="775">Pahāya pabbajissāmi, taṃ kudāssu bhavissati.</gathalast>
<hangnum line="776" number="195"></hangnum>
<gatha1 line="777"> ‘‘Kadāhaṃ <pageBreak edition="M" number="6.0061" /> ariyagaṇe ca, vatavante alaṅkate;</gatha1>
<gatha2 line="778">Haricandanalittaṅge, kāsikuttamadhārine;</gatha2>
<gathalast line="779">Pahāya pabbajissāmi, taṃ kudāssu bhavissati.</gathalast>
<hangnum line="780" number="196"></hangnum>
<gatha1 line="781"> ‘‘Kadāhaṃ amaccagaṇe ca, sabbālaṅkārabhūsite;</gatha1>
<gatha2 line="782">Pītavammadhare sūre, purato gacchamāline;</gatha2>
<gathalast line="783">Pahāya pabbajissāmi, taṃ kudāssu bhavissati.</gathalast>
<hangnum line="784" number="197"></hangnum>
<gatha1 line="785"> ‘‘Kadāhaṃ sattasatā bhariyā, sabbālaṅkārabhūsitā;</gatha1>
<gathalast line="786">Pahāya pabbajissāmi, taṃ kudāssu bhavissati.</gathalast>
<hangnum line="787" number="198"></hangnum>
<gatha1 line="788"> ‘‘Kadāhaṃ sattasatā bhariyā, susaññā tanumajjhimā;</gatha1>
<gathalast line="789">Pahāya pabbajissāmi, taṃ kudāssu bhavissati.</gathalast>
<hangnum line="790" number="199"></hangnum>
<gatha1 line="791"> ‘‘Kadāhaṃ sattasatā bhariyā, assavā piyabhāṇinī;</gatha1>
<gathalast line="792">Pahāya pabbajissāmi, taṃ kudāssu bhavissati.</gathalast>
<hangnum line="793" number="200"></hangnum>
<gatha1 line="794"> ‘‘Kadāhaṃ satapalaṃ kaṃsaṃ, sovaṇṇaṃ satarājikaṃ;</gatha1>
<gathalast line="795">Pahāya pabbajissāmi, taṃ kudāssu bhavissati.</gathalast>
<hangnum line="796" number="201"></hangnum>
<gatha1 line="797"> ‘‘Kadāssu maṃ hatthigumbā, sabbālaṅkārabhūsitā;</gatha1>
<gathalast line="798">Suvaṇṇakacchā mātaṅgā, hemakappanavāsasā.</gathalast>
<hangnum line="799" number="202"></hangnum>
<gatha1 line="800"> ‘‘Ārūḷhā gāmaṇīyehi, tomaraṅkusapāṇibhi;</gatha1>
<gathalast line="801">Yantaṃ maṃ nānuyissanti, taṃ kudāssu bhavissati.</gathalast>
<hangnum line="802" number="203"></hangnum>
<gatha1 line="803"> ‘‘Kadāssu <pageBreak edition="V" number="6.0060" /> maṃ assagumbā, sabbālaṅkārabhūsitā;</gatha1>
<gathalast line="804">Ājānīyāva jātiyā, sindhavā sīghavāhanā.</gathalast>
<hangnum line="805" number="204"></hangnum>
<gatha1 line="806"> ‘‘Ārūḷhā gāmaṇīyehi, illiyācāpadhāribhi;</gatha1>
<gathalast line="807">Yantaṃ maṃ nānuyissanti, taṃ kudāssu bhavissati.</gathalast>
<hangnum line="808" number="205"></hangnum>
<gatha1 line="809"> ‘‘Kadāssu maṃ rathasenī, sannaddhā ussitaddhajā;</gatha1>
<gathalast line="810">Dīpā athopi veyyagghā, sabbālaṅkārabhūsitā.</gathalast>
<hangnum line="811" number="206"></hangnum>
<gatha1 line="812"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="813">Yantaṃ maṃ nānuyissanti, taṃ kudāssu bhavissati.</gathalast>
<hangnum line="814" number="207"></hangnum>
<gatha1 line="815"> ‘‘Kadāssu <pageBreak edition="M" number="6.0062" /> maṃ soṇṇarathā, sannaddhā ussitaddhajā;</gatha1>
<gathalast line="816">Dīpā athopi veyyagghā, sabbālaṅkārabhūsitā.</gathalast>
<hangnum line="817" number="208"></hangnum>
<gatha1 line="818"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="819">Yantaṃ maṃ nānuyissanti, taṃ kudāssu bhavissati.</gathalast>
<hangnum line="820" number="209"></hangnum>
<gatha1 line="821"> ‘‘Kadāssu <pageBreak edition="P" number="6.0050" /> maṃ sajjhurathā, sannaddhā ussitaddhajā;</gatha1>
<gathalast line="822">Dīpā athopi veyyagghā, sabbālaṅkārabhūsitā.</gathalast>
<hangnum line="823" number="210"></hangnum>
<gatha1 line="824"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="825">Yantaṃ maṃ nānuyissanti, taṃ kudāssu bhavissati.</gathalast>
<hangnum line="826" number="211"></hangnum>
<gatha1 line="827"> ‘‘Kadāssu maṃ assarathā, sannaddhā ussitaddhajā;</gatha1>
<gathalast line="828">Dīpā athopi veyyagghā, sabbālaṅkārabhūsitā.</gathalast>
<hangnum line="829" number="212"></hangnum>
<gatha1 line="830"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="831">Yantaṃ maṃ nānuyissanti, taṃ kudāssu bhavissati.</gathalast>
<hangnum line="832" number="213"></hangnum>
<gatha1 line="833"> ‘‘Kadāssu <pageBreak edition="V" number="6.0061" /> maṃ oṭṭharathā, sannaddhā ussitaddhajā;</gatha1>
<gathalast line="834">Dīpā athopi veyyagghā, sabbālaṅkārabhūsitā.</gathalast>
<hangnum line="835" number="214"></hangnum>
<gatha1 line="836"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="837">Yantaṃ maṃ nānuyissanti, taṃ kudāssu bhavissati.</gathalast>
<hangnum line="838" number="215"></hangnum>
<gatha1 line="839"> ‘‘Kadāssu maṃ goṇarathā, sannaddhā ussitaddhajā;</gatha1>
<gathalast line="840">Dīpā athopi veyyagghā, sabbālaṅkārabhūsitā.</gathalast>
<hangnum line="841" number="216"></hangnum>
<gatha1 line="842"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="843">Yantaṃ maṃ nānuyissanti, taṃ kudāssu bhavissati.</gathalast>
<hangnum line="844" number="217"></hangnum>
<gatha1 line="845"> ‘‘Kadāssu maṃ ajarathā, sannaddhā ussitaddhajā;</gatha1>
<gathalast line="846">Dīpā athopi veyyagghā, sabbālaṅkārabhūsitā.</gathalast>
<hangnum line="847" number="218"></hangnum>
<gatha1 line="848"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="849">Yantaṃ maṃ nānuyissanti, taṃ kudāssu bhavissati.</gathalast>
<hangnum line="850" number="219"></hangnum>
<gatha1 line="851"> ‘‘Kadāssu maṃ meṇḍarathā, sannaddhā ussitaddhajā;</gatha1>
<gathalast line="852">Dīpā athopi veyyagghā, sabbālaṅkārabhūsitā.</gathalast>
<hangnum line="853" number="220"></hangnum>
<gatha1 line="854"> ‘‘Ārūḷhā <pageBreak edition="M" number="6.0063" /> gāmaṇīyehi, cāpahatthehi vammibhi;</gatha1>
<gathalast line="855">Yantaṃ maṃ nānuyissanti, taṃ kudāssu bhavissati.</gathalast>
<hangnum line="856" number="221"></hangnum>
<gatha1 line="857"> ‘‘Kadāssu maṃ migarathā, sannaddhā ussitaddhajā;</gatha1>
<gathalast line="858">Dīpā athopi veyyagghā, sabbālaṅkārabhūsitā.</gathalast>
<hangnum line="859" number="222"></hangnum>
<gatha1 line="860"> ‘‘Ārūḷhā gāmaṇīyehi, cāpahatthehi vammibhi;</gatha1>
<gathalast line="861">Yantaṃ maṃ nānuyissanti, taṃ kudāssu bhavissati.</gathalast>
<hangnum line="862" number="223"></hangnum>
<gatha1 line="863"> ‘‘Kadāssu <pageBreak edition="V" number="6.0062" /> maṃ hatthārohā, sabbālaṅkārabhūsitā;</gatha1>
<gatha2 line="864">Nīlavammadharā sūrā, tomaraṅkusapāṇino;</gatha2>
<gathalast line="865">Yantaṃ maṃ nānuyissanti, taṃ kudāssu bhavissati.</gathalast>
<hangnum line="866" number="224"></hangnum>
<gatha1 line="867"> ‘‘Kadāssu maṃ assārohā, sabbālaṅkārabhūsitā;</gatha1>
<gatha2 line="868">Nīlavammadharā sūrā, illiyācāpadhārino;</gatha2>
<gathalast line="869">Yantaṃ maṃ nānuyissanti, taṃ kudāssu bhavissati.</gathalast>
<hangnum line="870" number="225"></hangnum>
<gatha1 line="871"> ‘‘Kadāssu maṃ rathārohā, sabbālaṅkārabhūsitā;</gatha1>
<gatha2 line="872">Nīlavammadharā sūrā, cāpahatthā kalāpino;</gatha2>
<gathalast line="873">Yantaṃ maṃ nānuyissanti, taṃ kudāssu bhavissati.</gathalast>
<hangnum line="874" number="226"></hangnum>
<gatha1 line="875"> ‘‘Kadāssu maṃ dhanuggahā, sabbālaṅkārabhūsitā;</gatha1>
<gatha2 line="876">Nīlavammadharā sūrā, cāpahatthā kalāpino;</gatha2>
<gathalast line="877">Yantaṃ maṃ nānuyissanti, taṃ kudāssu bhavissati.</gathalast>
<hangnum line="878" number="227"></hangnum>
<gatha1 line="879"> ‘‘Kadāssu maṃ rājaputtā, sabbālaṅkārabhūsitā;</gatha1>
<gatha2 line="880">Citravammadharā sūrā, kañcanāveḷadhārino;</gatha2>
<gathalast line="881">Yantaṃ maṃ nānuyissanti, taṃ kudāssu bhavissati.</gathalast>
<hangnum line="882" number="228"></hangnum>
<gatha1 line="883"> ‘‘Kadāssu maṃ ariyagaṇā, vatavantā alaṅkatā;</gatha1>
<gatha2 line="884">Haricandanalittaṅgā, kāsikuttamadhārino;</gatha2>
<gathalast line="885">Yantaṃ maṃ nānuyissanti, taṃ kudāssu bhavissati.</gathalast>
<hangnum line="886" number="229"></hangnum>
<gatha1 line="887"> ‘‘Kadāssu maṃ amaccagaṇā, sabbālaṅkārabhūsitā;</gatha1>
<gatha2 line="888">Pītavammadharā sūrā, purato gacchamālino;</gatha2>
<gathalast line="889">Yantaṃ maṃ nānuyissanti, taṃ kudāssu bhavissati.</gathalast>
<hangnum line="890" number="230"></hangnum>
<gatha1 line="891"> ‘‘Kadāssu <pageBreak edition="M" number="6.0064" /> maṃ sattasatā bhariyā, sabbālaṅkārabhūsitā;</gatha1>
<gathalast line="892">Yantaṃ maṃ nānuyissanti, taṃ kudāssu bhavissati.</gathalast>
<hangnum line="893" number="231"></hangnum>
<gatha1 line="894"> ‘‘Kadāssu <pageBreak edition="V" number="6.0063" /><pageBreak edition="P" number="6.0051" /> maṃ sattasatā bhariyā, susaññā tanumajjhimā;</gatha1>
<gathalast line="895">Yantaṃ maṃ nānuyissanti, taṃ kudāssu bhavissati.</gathalast>
<hangnum line="896" number="232"></hangnum>
<gatha1 line="897"> ‘‘Kadāssu maṃ sattasatā bhariyā, assavā piyabhāṇinī;</gatha1>
<gathalast line="898">Yantaṃ maṃ nānuyissanti, taṃ kudāssu bhavissati.</gathalast>
<hangnum line="899" number="233"></hangnum>
<gatha1 line="900"> ‘‘Kadāhaṃ pattaṃ gahetvāna, muṇḍo saṅghāṭipāruto;</gatha1>
<gathalast line="901">Piṇḍikāya carissāmi, taṃ kudāssu bhavissati.</gathalast>
<hangnum line="902" number="234"></hangnum>
<gatha1 line="903"> ‘‘Kadāhaṃ paṃsukūlānaṃ, ujjhitānaṃ mahāpathe;</gatha1>
<gathalast line="904">Saṅghāṭiṃ dhārayissāmi, taṃ kudāssu bhavissati.</gathalast>
<hangnum line="905" number="235"></hangnum>
<gatha1 line="906"> ‘‘Kadāhaṃ sattāhasammeghe, ovaṭṭho allacīvaro;</gatha1>
<gathalast line="907">Piṇḍikāya carissāmi, taṃ kudāssu bhavissati.</gathalast>
<hangnum line="908" number="236"></hangnum>
<gatha1 line="909"> ‘‘Kadāhaṃ sabbattha gantvā, rukkhā rukkhaṃ vanā vanaṃ;</gatha1>
<gathalast line="910">Anapekkho gamissāmi, taṃ kudāssu bhavissati.</gathalast>
<hangnum line="911" number="237"></hangnum>
<gatha1 line="912"> ‘‘Kadāhaṃ giriduggesu, pahīnabhayabheravo;</gatha1>
<gathalast line="913">Adutiyo gamissāmi, taṃ kudāssu bhavissati.</gathalast>
<hangnum line="914" number="238"></hangnum>
<gatha1 line="915"> ‘‘Kadāhaṃ vīṇaṃva rujjako, sattatantiṃ manoramaṃ;</gatha1>
<gathalast line="916">Cittaṃ ujuṃ karissāmi, taṃ kudāssu bhavissati.</gathalast>
<hangnum line="917" number="239"></hangnum>
<gatha1 line="918"> ‘‘Kadāhaṃ rathakārova, parikantaṃ upāhanaṃ;</gatha1>
<gathalast line="919">Kāmasaññojane checchaṃ, ye dibbe ye ca mānuse’’ti.</gathalast>
<paragraph line="920">Tattha <bold>kadā</bold>ti kālaparivitakko. <bold>Phīta</bold>nti vatthālaṅkārādīhi supupphitaṃ. <bold>Vibhattaṃ bhāgaso mita</bold>nti chekehi nagaramāpakehi rājanivesanādīnaṃ vasena vibhattaṃ dvāravīthīnaṃ vasena koṭṭhāsato mitaṃ. <bold>Taṃ kudāssu bhavissatī</bold>ti taṃ evarūpaṃ nagaraṃ pahāya pabbajanaṃ kudā nāma me bhavissati <pageBreak edition="V" number="6.0064" />. <bold>Sabbatopabha</bold>nti <pageBreak edition="M" number="6.0065" /> samantato alaṅkārobhāsena yuttaṃ. <bold>Bahupākāratoraṇa</bold>nti bahalena puthulena pākārena ceva dvāratoraṇehi ca samannāgataṃ. <bold>Daḷhamaṭṭālakoṭṭhaka</bold>nti daḷhehi aṭṭālakehi dvārakoṭṭhakehi ca samannāgataṃ. <bold>Pīḷita</bold>nti samākiṇṇaṃ. <bold>Tipura</bold>nti tīhi purehi samannāgataṃ, tipākāranti attho. Atha vā <bold>tipura</bold>nti tikkhattuṃ puṇṇaṃ. <bold>Rājabandhunī</bold>nti rājaññatakeheva puṇṇaṃ. <bold>Somanassenā</bold>ti evaṃnāmakena videharājena.</paragraph>
<paragraph line="921"><bold>Nicite</bold>ti dhanadhaññanicayādinā sampanne. <bold>Ajeyye</bold>ti paccāmittehi ajetabbe. <bold>Candanaphosite</bold>ti lohitacandanena paripphosite. <bold>Koṭumbarānī</bold>ti koṭumbararaṭṭhe uṭṭhitavatthāni. <bold>Hatthigumbe</bold>ti hatthighaṭāyo. <bold>Hemakappanavāsase</bold>ti hemamayena sīsālaṅkārasaṅkhātena kappanena ca hemajālena ca samannāgate. <bold>Gāmaṇīyehī</bold>ti <pageBreak edition="P" number="6.0052" /> hatthācariyehi. <bold>Ājānīyeva jātiyā</bold>ti jātiyā kāraṇākāraṇajānanatāya ājānīyeva, tādisānaṃ assānaṃ gumbe. <bold>Gāmaṇīyehī</bold>ti assācariyehi. <bold>Illiyācāpadhāribhī</bold>ti illiyañca cāpañca dhārentehi. <bold>Rathaseniyo</bold>ti rathaghaṭāyo. <bold>Sannandhe</bold>ti suṭṭhu naddhe. <bold>Dīpe athopi veyyagghe</bold>ti dīpibyagghacammaparikkhitte. <bold>Gāmaṇīyehī</bold>ti rathācariyehi. <bold>Sajjhurathe</bold>ti rajatarathe. Ajarathameṇḍarathamigarathe sobhanatthāya yojenti.</paragraph>
<paragraph line="922"><bold>Ariyagaṇe</bold>ti brāhmaṇagaṇe. Te kira tadā ariyācārā ahesuṃ, tena te evamāha. <bold>Haricandanalittaṅge</bold>ti kañcanavaṇṇena candanena littasarīre. <bold>Sattasatā bhariyā</bold>ti piyabhariyāyeva sandhāyāha. <bold>Susaññā</bold>ti suṭṭhu saññitā. <bold>Assavā</bold>ti sāmikassa vacanakārikā. <bold>Satapala</bold>nti palasatena suvaṇṇena kāritaṃ. <bold>Kaṃsa</bold>nti pātiṃ. <bold>Satarājika</bold>nti piṭṭhipasse rājisatena samannāgataṃ. <bold>Yantaṃ ma</bold>nti anitthigandhavanasaṇḍe ekameva gacchantaṃ maṃ kadā nu te nānuyissanti. <bold>Sattāhasammeghe</bold>ti sattāhaṃ samuṭṭhite mahāmeghe, sattāhavaddaliketi attho. <bold>Ovaṭṭho</bold>ti onatasīso. <bold>Sabbatthā</bold>ti sabbadisaṃ. <bold>Rujjako</bold>ti vīṇāvādako. <bold>Kāmasaṃyojane</bold>ti kāmasaṃyojanaṃ. <bold>Dibbe</bold>ti dibbaṃ. <bold>Mānuse</bold>ti mānusaṃ.</paragraph>
<paragraph line="923">So <pageBreak edition="M" number="6.0066" /> kira dasavassasahassāyukakāle nibbatto sattavassasahassāni rajjaṃ kāretvā tivassasahassāvasiṭṭhe āyumhi pabbajito. Pabbajanto panesa uyyānadvāre ambarukkhassa diṭṭhakālato paṭṭhāya cattāro māse agāre vasitvā ‘‘imamhā rājavesā pabbajitaveso varataro, pabbajissāmī’’ti cintetvā upaṭṭhākaṃ rahassena āṇāpesi ‘‘tāta, kañci ajānāpetvā antarāpaṇato kāsāyavatthāni ceva mattikāpattañca kiṇitvā āharā’’ti. So tathā akāsi. Rājā kappakaṃ pakkosāpetvā kesamassuṃ ohārāpetvā kappakassa gāmavaraṃ datvā kappakaṃ <pageBreak edition="V" number="6.0065" /> uyyojetvā ekaṃ kāsāvaṃ nivāsetvā ekaṃ pārupitvā ekaṃ aṃse katvā mattikāpattampi thavikāya osāretvā aṃse laggesi. Tato kattaradaṇḍaṃ gahetvā mahātale katipaye vāre paccekabuddhalīlāya aparāparaṃ caṅkami. So taṃ divasaṃ tattheva vasitvā punadivase sūriyuggamanavelāya pāsādā otarituṃ ārabhi.</paragraph>
<paragraph line="924">Tadā sīvalidevī tā sattasatā vallabhitthiyo pakkosāpetvā ‘‘ciraṃ diṭṭho no rājā, cattāro māsā atītā, ajja naṃ passissāma, sabbālaṅkārehi alaṅkaritvā yathābalaṃ itthikuttahāsavilāse dassetvā kilesabandhanena bandhituṃ vāyameyyāthā’’ti vatvā alaṅkatappaṭiyattāhi tāhi saddhiṃ ‘‘rājānaṃ passissāmā’’ti pāsādaṃ <pageBreak edition="P" number="6.0053" /> abhiruhantī taṃ otarantaṃ disvāpi na sañjāni. ‘‘Rañño ovādaṃ dātuṃ āgato paccekabuddho bhavissatī’’ti saññāya vanditvā ekamantaṃ aṭṭhāsi. Mahāsattopi pāsādā otari. Itarāpi pāsādaṃ abhiruhitvā sirisayanapiṭṭhe bhamaravaṇṇakese ca pasādhanabhaṇḍañca disvā ‘‘na so paccekabuddho, amhākaṃ piyasāmiko bhavissati, etha naṃ yācitvā nivattāpessāmī’’ti mahātalā otaritvā rājaṅgaṇaṃ sampāpuṇi. Pāpuṇitvā ca pana sabbāhi tāhi saddhiṃ kese mocetvā piṭṭhiyaṃ vikiritvā ubhohi hatthehi uraṃ saṃsumbhitvā ‘‘kasmā evarūpaṃ kammaṃ karotha, mahārājā’’ti atikaruṇaṃ paridevamānā rājānaṃ anubandhi, sakalanagaraṃ saṅkhubhitaṃ ahosi. Tepi ‘‘rājā kira no pabbajito, kuto pana evarūpaṃ dhammikarājānaṃ labhissāmā’’ti rodamānā rājānaṃ anubandhiṃsu. Tatra tāsaṃ itthīnaṃ paridevanañceva paridevantiyopi tā pahāya rañño gamanañca āvikaronto satthā āha –</paragraph>
<hangnum line="925" number="240"></hangnum>
<gatha1 line="926"> ‘‘Tā <pageBreak edition="M" number="6.0067" /> ca sattasatā bhariyā, sabbālaṅkārabhūsitā;</gatha1>
<gathalast line="927">Bāhā paggayha pakkanduṃ, kasmā no vijahissasi.</gathalast>
<hangnum line="928" number="241"></hangnum>
<gatha1 line="929"> ‘‘Tā ca sattasatā bhariyā, susaññā tanumajjhimā;</gatha1>
<gathalast line="930">Bāhā paggayha pakkanduṃ, kasmā no vijahissasi.</gathalast>
<hangnum line="931" number="242"></hangnum>
<gatha1 line="932"> ‘‘Tā ca sattasatā bhariyā, assavā piyabhāṇinī;</gatha1>
<gathalast line="933">Bāhā paggayha pakkanduṃ, kasmā no vijahissasi.</gathalast>
<hangnum line="934" number="243"></hangnum>
<gatha1 line="935"> ‘‘Tā <pageBreak edition="V" number="6.0066" /> ca sattasatā bhariyā, sabbālaṅkārabhūsitā;</gatha1>
<gathalast line="936">Hitvā sampaddavī rājā, pabbajjāya purakkhato.</gathalast>
<hangnum line="937" number="244"></hangnum>
<gatha1 line="938"> ‘‘Tā ca sattasatā bhariyā, susaññā tanumajjhimā;</gatha1>
<gathalast line="939">Hitvā sampaddavī rājā, pabbajjāya purakkhato.</gathalast>
<hangnum line="940" number="245"></hangnum>
<gatha1 line="941"> ‘‘Tā ca sattasatā bhariyā, assavā piyabhāṇinī;</gatha1>
<gathalast line="942">Hitvā sampaddavī rājā, pabbajjāya purakkhato.</gathalast>
<hangnum line="943" number="246"></hangnum>
<gatha1 line="944"> ‘‘Hitvā <pageBreak edition="P" number="6.0054" /> satapalaṃ kaṃsaṃ, sovaṇṇaṃ satarājikaṃ;</gatha1>
<gathalast line="945">Aggahī mattikaṃ pattaṃ, taṃ dutiyābhisecana’’nti.</gathalast>
<paragraph line="946">Tattha <bold>bāhā paggayhā</bold>ti bāhā ukkhipitvā. <bold>Sampaddavī</bold>ti bhikkhave, so mahājanako rājā, tā ca sattasatā bhariyā ‘‘kiṃ no, deva, pahāya gacchasi, ko amhākaṃ doso’’ti vilapantiyova chaḍḍetvā sampaddavī gato, ‘‘pabbajjāya yāhī’’ti codiyamāno viya purakkhato hutvā gatoti attho. <bold>Taṃ dutiyābhisecana</bold>nti bhikkhave, taṃ mattikāpattaggahaṇaṃ dutiyābhisecanaṃ katvā so rājā nikkhantoti.</paragraph>
<paragraph line="947">Sīvalidevīpi paridevamānā rājānaṃ nivattetuṃ asakkontī ‘‘attheso upāyo’’ti cintetvā mahāsenaguttaṃ pakkosāpetvā ‘‘tāta, rañño purato gamanadisābhāge jiṇṇagharajiṇṇasālādīsu aggiṃ dehi, tiṇapaṇṇāni saṃharitvā tasmiṃ tasmiṃ ṭhāne dhūmaṃ kārehī’’ti āṇāpesi. So tathā kāresi. Sā rañño santikaṃ gantvā pādesu patitvā mithilāya ādittabhāvaṃ ārocentī gāthādvayamāha –</paragraph>
<hangnum line="948" number="247"></hangnum>
<gatha1 line="949"> ‘‘Bhesmā <pageBreak edition="M" number="6.0068" /> aggisamā jālā, kosā ḍayhanti bhāgaso;</gatha1>
<gathalast line="950">Rajataṃ jātarūpañca, muttā veḷuriyā bahū.</gathalast>
<hangnum line="951" number="248"></hangnum>
<gatha1 line="952"> ‘‘Maṇayo saṅkhamuttā ca, vatthikaṃ haricandanaṃ;</gatha1>
<gatha2 line="953">Ajinaṃ dantabhaṇḍañca, lohaṃ kāḷāyasaṃ bahū;</gatha2>
<gathalast line="954">Ehi rāja nivattassu, mā tetaṃ vinasā dhana’’nti.</gathalast>
<paragraph line="955">Tattha <pageBreak edition="V" number="6.0067" /><bold>bhesmā</bold>ti bhayānakā. <bold>Aggisamā jālā</bold>ti tesaṃ tesaṃ manussānaṃ gehāni aggi gaṇhi, so esa mahājāloti attho. <bold>Kosā</bold>ti suvaṇṇarajatakoṭṭhāgārādīni. <bold>Bhāgaso</bold>ti koṭṭhāsato suvibhattāpi no ete agginā ḍayhanti, devāti. <bold>Loha</bold>nti tambalohādikaṃ. <bold>Mā tetaṃ vinasā dhana</bold>nti mā te etaṃ dhanaṃ vinassatu, ehi naṃ nibbāpeti, pacchā gamissasi, ‘‘mahājanako nagaraṃ ḍayhamānaṃ anoloketvāva nikkhanto’’ti tumhākaṃ garahā bhavissati, tāya te lajjāpi vippaṭisāropi bhavissati, ehi amacce āṇāpetvā aggiṃ nibbāpehi, devāti.</paragraph>
<paragraph line="956">Atha mahāsatto ‘‘devi, kiṃ kathesi, yesaṃ kiñcanaṃ atthi, tesaṃ taṃ ḍayhati, mayaṃ pana akiñcanā’’ti dīpento gāthamāha –</paragraph>
<hangnum line="957" number="249"></hangnum>
<gatha1 line="958"> ‘‘Susukhaṃ vata jīvāma, yesaṃ no natthi kiñcanaṃ;</gatha1>
<gathalast line="959">Mithilā ḍayhamānāya, na me kiñci aḍayhathā’’ti.</gathalast>
<paragraph line="960">Tattha <pageBreak edition="P" number="6.0055" /><bold>kiñcana</bold>nti yesaṃ amhākaṃ palibuddhakilesasaṅkhātaṃ kiñcanaṃ natthi, te mayaṃ tena akiñcanabhāvena susukhaṃ vata jīvāma. Teneva kāraṇena mithilāya ḍayhamānāya na me kiñci aḍayhatha, appamattakampi attano bhaṇḍakaṃ ḍayhamānaṃ na passāmīti vadati.</paragraph>
<paragraph line="961">Evañca pana vatvā mahāsatto uttaradvārena nikkhami. Tāpissa sattasatā bhariyā nikkhamiṃsu. Puna sīvalidevī ekaṃ upāyaṃ cintetvā ‘‘gāmaghātaraṭṭhavilumpanākāraṃ viya dassethā’’ti amacce āṇāpesi. Taṃkhaṇaṃyeva āvudhahatthe purise tato tato ādhāvante paridhāvante vilumpante viya <pageBreak edition="M" number="6.0069" /> sarīre lākhārasaṃ siñcitvā laddhappahāre viya phalake nipajjāpetvā vuyhante mate viya ca rañño dassesuṃ. Mahājano upakkosi ‘‘mahārāja, tumhesu dharantesuyeva raṭṭhaṃ vilumpanti, mahājanaṃ ghātentī’’ti. Atha devīpi rājānaṃ vanditvā nivattanatthāya gāthamāha –</paragraph>
<hangnum line="962" number="250"></hangnum>
<gatha1 line="963"> ‘‘Aṭaviyo samuppannā, raṭṭhaṃ viddhaṃsayanti taṃ;</gatha1>
<gathalast line="964">Ehi rāja nivattassu, mā raṭṭhaṃ vinasā ida’’nti.</gathalast>
<paragraph line="965">Tattha <pageBreak edition="V" number="6.0068" /><bold>aṭaviyo</bold>ti mahārāja, tumhesu dharantesuyeva aṭavicorā samuppannā samuṭṭhitā, taṃ tayā dhammarakkhitaṃ tava raṭṭhaṃ viddhaṃsenti.</paragraph>
<paragraph line="966">Taṃ sutvā rājā ‘‘mayi dharanteyeva corā uṭṭhāya raṭṭhaṃ viddhaṃsentā nāma natthi, sīvalideviyā kiriyā esā bhavissatī’’ti cintetvā taṃ appaṭibhānaṃ karonto āha –</paragraph>
<hangnum line="967" number="251"></hangnum>
<gatha1 line="968"> ‘‘Susukhaṃ vata jīvāma, yesaṃ no natthi kiñcanaṃ;</gatha1>
<gathalast line="969">Raṭṭhe vilumpamānamhi, na me kiñci ahīratha.</gathalast>
<hangnum line="970" number="252"></hangnum>
<gatha1 line="971"> ‘‘Susukhaṃ vata jīvāma, yesaṃ no natthi kiñcanaṃ;</gatha1>
<gathalast line="972">Pītibhakkhā bhavissāma, devā ābhassarā yathā’’ti.</gathalast>
<paragraph line="973">Tattha <bold>vilumpamānamhī</bold>ti viluppamāne. <bold>Ābhassarā yathā</bold>ti yathā te brahmāno pītibhakkhā hutvā samāpattisukhena vītināmenti, tathā vītināmessāmāti.</paragraph>
<paragraph line="974">Evaṃ vuttepi mahājano rājānaṃ anubandhiyeva. Athassa etadahosi ‘‘ayaṃ mahājano nivattituṃ na icchati, nivattessāmi na’’nti. So aḍḍhagāvutamattaṃ gatakāle nivattitvā mahāmagge ṭhitova amacce ‘‘kassidaṃ rajja’’nti pucchitvā ‘‘tumhākaṃ <pageBreak edition="P" number="6.0056" />, devā’’ti vutte ‘‘tena hi imaṃ lekhaṃ antaraṃ karontassa rājadaṇḍaṃ karothā’’ti kattaradaṇḍena tiriyaṃ lekhaṃ ākaḍḍhi. Tena tejavatā raññā kataṃ lekhaṃ koci antaraṃ kātuṃ nāsakkhi. Mahājano lekhaṃ ussīsake katvā bāḷhaparidevaṃ paridevi. Devīpi taṃ lekhaṃ antaraṃ kātuṃ asakkontī rājānaṃ piṭṭhiṃ <pageBreak edition="M" number="6.0070" /> datvā gacchantaṃ disvā sokaṃ sandhāretuṃ asakkontī uraṃ paharitvā mahāmagge tiriyaṃ patitvā parivattamānā agamāsi. Mahājano ‘‘lekhasāmikehi lekhā bhinnā’’ti vatvā deviyā gatamaggeneva gato. Atha mahāsattopi uttarahimavantābhimukho agamāsi. Devīpi sabbaṃ senāvāhanaṃ ādāya tena saddhiṃyeva gatā. Rājā mahājanaṃ nivattetuṃ asakkontoyeva saṭṭhiyojanamaggaṃ gato.</paragraph>
<paragraph line="975">Tadā nārado nāma tāpaso himavante suvaṇṇaguhāyaṃ vasitvā pañcābhiñño jhānasukhena vītināmetvā sattāhaṃ atikkāmetvā jhānasukhato vuṭṭhāya ‘‘aho sukhaṃ, aho sukha’’nti udānaṃ udānesi. So ‘‘atthi nu kho koci jambudīpatale idaṃ sukhaṃ pariyesanto’’ti dibbacakkhunā olokento mahājanakabuddhaṅkuraṃ disvā ‘‘rājā mahābhinikkhamanaṃ nikkhantopi sīvalidevippamukhaṃ <pageBreak edition="V" number="6.0069" /> mahājanaṃ nivattetuṃ na sakkoti, antarāyampissa kareyya, idāni gantvā bhiyyoso mattāya daḷhasamādānatthaṃ ovādaṃ dassāmī’’ti cintetvā iddhibalena gantvā rañño purato ākāse ṭhitova tassa ussāhaṃ janetuṃ imaṃ gāthamāha –</paragraph>
<hangnum line="976" number="253"></hangnum>
<gatha1 line="977"> ‘‘Kimheso mahato ghoso, kā nu gāmeva kīḷiyā;</gatha1>
<gathalast line="978">Samaṇa teva pucchāma, kattheso abhisaṭo jano’’ti.</gathalast>
<paragraph line="979">Tassa taṃ sutvā rājā āha –</paragraph>
<hangnum line="980" number="254"></hangnum>
<gatha1 line="981"> ‘‘Mamaṃ ohāya gacchantaṃ, ettheso abhisaṭo jano;</gatha1>
<gatha2 line="982">Sīmātikkamanaṃ yantaṃ, munimonassa pattiyā;</gatha2>
<gathalast line="983">Missaṃ nandīhi gacchantaṃ, kiṃ jānamanupucchasī’’ti.</gathalast>
<paragraph line="984">Tattha <bold>kimheso</bold>ti kimhi kena kāraṇena eso hatthikāyādivasena mahato samūhassa ghoso. <bold>Kā nu gāmeva kīḷiyā</bold>ti kā nu esā tayā saddhiṃ āgacchantānaṃ <pageBreak edition="P" number="6.0057" /> gāme viya kīḷi. <bold>Kattheso</bold>ti kimatthaṃ esa mahājano <bold>abhisaṭo</bold> sannipatito, taṃ parivāretvā āgacchatīti pucchi. <bold>Mama</bold>nti yo ahaṃ etaṃ janaṃ ohāya gacchāmi, taṃ maṃ ohāya gacchantaṃ. <bold>Etthā</bold>ti etasmiṃ ṭhāne eso mahājano abhisaṭo anubandhanto āgato. <bold>Sīmātikkamanaṃ yanta</bold>nti tvaṃ pana taṃ maṃ kilesasīmaṃ atikkamma <pageBreak edition="M" number="6.0071" /> anagāriyamuniñāṇasaṅkhātassa monassa pattiyā yantaṃ, ‘‘pabbajito vatamhī’’ti nandiṃ avijahitvā khaṇe khaṇe uppajjamānāhi nandīhi missameva gacchantaṃ kiṃ jānanto pucchasi, udāhu ajānanto. Mahājanako kira videharaṭṭhaṃ chaḍḍetvā pabbajitoti kiṃ na sutaṃ tayāti.</paragraph>
<paragraph line="985">Athassa so daḷhasamādānatthāya puna gāthamāha –</paragraph>
<hangnum line="986" number="255"></hangnum>
<gatha1 line="987"> ‘‘Māssu tiṇṇo amaññittha, sarīraṃ dhārayaṃ imaṃ;</gatha1>
<gathalast line="988">Atīraṇeyya yamidaṃ, bahū hi paripanthayo’’ti.</gathalast>
<paragraph line="989">Tattha <bold>māssu tiṇṇo amaññitthā</bold>ti imaṃ bhaṇḍukāsāvanivatthaṃ sarīraṃ dhārento ‘‘iminā pabbajitaliṅgaggahaṇamatteneva kilesasīmaṃ tiṇṇo atikkantosmī’’ti mā amaññittha. <bold>Atīraṇeyya</bold><pageBreak edition="V" number="6.0070" /><bold>yamida</bold>nti idaṃ kilesajātaṃ nāma na ettakena tīretabbaṃ. <bold>Bahū hi paripanthayo</bold>ti saggamaggaṃ āvaritvā ṭhitā tava bahū kilesaparipanthāti.</paragraph>
<paragraph line="990">Tato mahāsatto tassa vacanaṃ sutvā paripanthe pucchanto āha –</paragraph>
<hangnum line="991" number="256"></hangnum>
<gatha1 line="992"> ‘‘Ko nu me paripanthassa, mamaṃ evaṃvihārino;</gatha1>
<gathalast line="993">Yo neva diṭṭhe nādiṭṭhe, kāmānamabhipatthaye’’ti.</gathalast>
<paragraph line="994">Tattha <bold>yo neva diṭṭhe nādiṭṭhe</bold>ti yo ahaṃ neva diṭṭhe manussaloke, nādiṭṭhe devaloke kāmānaṃ abhipatthemi, tassa mama evaṃ ekavihārino ko nu paripantho assāti vadati.</paragraph>
<paragraph line="995">Athassa so paripanthe dassento gāthamāha –</paragraph>
<hangnum line="996" number="257"></hangnum>
<gatha1 line="997"> ‘‘Niddā tandī vijambhitā, aratī bhattasammado;</gatha1>
<gathalast line="998">Āvasanti sarīraṭṭhā, bahū hi paripanthayo’’ti.</gathalast>
<paragraph line="999">Tattha <bold>niddā</bold>ti kapiniddā. <bold>Tandī</bold>ti ālasiyaṃ. <bold>Aratī</bold>ti ukkaṇṭhitā. <bold>Bhattasammado</bold>ti bhattapariḷāho. Idaṃ vuttaṃ hoti – ‘‘samaṇa, tvaṃ pāsādiko suvaṇṇavaṇṇo rajjaṃ pahāya pabbajito’’ti vutte tuyhaṃ paṇītaṃ ojavantaṃ piṇḍapātaṃ dassanti, so tvaṃ pattapūraṃ ādāya yāvadatthaṃ paribhuñjitvā paṇṇasālaṃ pavisitvā kaṭṭhattharaṇe nipajjitvā kākacchamāno niddaṃ <pageBreak edition="M" number="6.0072" /> okkamitvā antarā pabuddho aparāparaṃ parivattitvā hatthapāde pasāretvā uṭṭhāya cīvaravaṃsaṃ gahetvā laggacīvaraṃ nivāsetvā ālasiyo hutvā neva sammajjaniṃ ādāya sammajjissasi, na pānīyaṃ āharissasi, puna nipajjitvā niddāyissasi <pageBreak edition="P" number="6.0058" />, kāmavitakkaṃ vitakkessasi, tadā pabbajjāya ukkaṇṭhissasi, bhattapariḷāho te bhavissatīti. <bold>Āvasanti sarīraṭṭhā</bold>ti ime ettakā paripanthā tava sarīraṭṭhakā hutvā nivasanti, sarīreyeva te nibbattantīti dasseti.</paragraph>
<paragraph line="1000">Athassa mahāsatto thutiṃ karonto gāthamāha –</paragraph>
<hangnum line="1001" number="258"></hangnum>
<gatha1 line="1002"> ‘‘Kalyāṇaṃ vata maṃ bhavaṃ, brāhmaṇa manusāsati;</gatha1>
<gathalast line="1003">Brāhmaṇa teva pucchāmi, ko nu tvamasi mārisā’’ti.</gathalast>
<paragraph line="1004">Tattha <pageBreak edition="V" number="6.0071" /><bold>brāhmaṇa manusāsatī</bold>ti brāhmaṇa, kalyāṇaṃ vata maṃ bhavaṃ anusāsati.</paragraph>
<paragraph line="1005">Tato tāpaso āha –</paragraph>
<hangnum line="1006" number="259"></hangnum>
<gatha1 line="1007"> ‘‘Nārado iti me nāmaṃ, kassapo iti maṃ vidū;</gatha1>
<gathalast line="1008">Bhoto sakāsamāgacchiṃ, sādhu sabbhi samāgamo.</gathalast>
<hangnum line="1009" number="260"></hangnum>
<gatha1 line="1010"> ‘‘Tassa te sabbo ānando, vihāro upavattatu;</gatha1>
<gathalast line="1011">Yaṃ ūnaṃ taṃ paripūrehi, khantiyā upasamena ca.</gathalast>
<hangnum line="1012" number="261"></hangnum>
<gatha1 line="1013"> ‘‘Pasāraya sannatañca, unnatañca pasāraya;</gatha1>
<gathalast line="1014">Kammaṃ vijjañca dhammañca, sakkatvāna paribbajā’’ti.</gathalast>
<paragraph line="1015">Tattha <bold>vidū</bold>ti gottena maṃ ‘‘kassapo’’ti jānanti. <bold>Sabbhī</bold>ti paṇḍitehi saddhiṃ samāgamo nāma sādhu hotīti āgatomhi. <bold>Ānando</bold>ti tassa tava imissā pabbajjāya ānando tuṭṭhi somanassameva hotu mā ukkaṇṭhi. <bold>Vihāro</bold>ti catubbidho brahmavihāro. <bold>Upavattatū</bold>ti nibbattatu. <bold>Yaṃ ūnaṃ ta</bold>nti yaṃ te sīlena kasiṇaparikammena jhānena ca ūnaṃ, taṃ etehi sīlādīhi pūraya. <bold>Khantiyā upasamena cā</bold>ti ‘‘ahaṃ rājapabbajito’’ti mānaṃ akatvā adhivāsanakhantiyā ca kilesūpasamena ca samannāgato hohi. <bold>Pasārayā</bold>ti mā ukkhipa mā patthara, pajahāti attho. <bold>Sannatañca unnatañcā</bold>ti ‘‘ko nāmāha’’ntiādinā nayena pavattaṃ omānañca ‘‘ahamasmi <pageBreak edition="M" number="6.0073" /> jātisampanno’’tiādinā nayena pavattaṃ atimānañca. <bold>Kamma</bold>nti dasakusalakammapathaṃ. <bold>Vijja</bold>nti pañcaabhiññā-aṭṭhasamāpattiñāṇaṃ. <bold>Dhamma</bold>nti kasiṇaparikammasaṅkhātaṃ samaṇadhammaṃ. <bold>Sakkatvāna paribbajā</bold>ti ete guṇe sakkatvā vattassu, ete vā guṇe sakkatvā daḷhaṃ samādāya paribbaja, pabbajjaṃ pālehi, mā ukkaṇṭhīti attho.</paragraph>
<paragraph line="1016">Evaṃ so mahāsattaṃ ovaditvā ākāsena sakaṭṭhānameva gato. Tasmiṃ gate aparopi migājino nāma tāpaso tatheva samāpattito vuṭṭhāya olokento bodhisattaṃ disvā ‘‘mahājanaṃ nivattanatthāya tassa ovādaṃ dassāmī’’ti tatthevāgantvā ākāse attānaṃ dassento āha –</paragraph>
<hangnum line="1017" number="262"></hangnum>
<gatha1 line="1018"> ‘‘Bahū <pageBreak edition="V" number="6.0072" /><pageBreak edition="P" number="6.0059" /> hatthī ca asse ca, nagare janapadāni ca;</gatha1>
<gathalast line="1019">Hitvā janaka pabbajito, kapāle ratimajjhagā.</gathalast>
<hangnum line="1020" number="263"></hangnum>
<gatha1 line="1021"> ‘‘Kacci nu te jānapadā, mittāmaccā ca ñātakā;</gatha1>
<gathalast line="1022">Dubbhimakaṃsu janaka, kasmā tetaṃ aruccathā’’ti.</gathalast>
<paragraph line="1023">Tattha <bold>kapāle</bold>ti mattikāpattaṃ sandhāyāha. Idaṃ vuttaṃ hoti – mahārāja, tvaṃ evarūpaṃ issariyādhipaccaṃ chaḍḍetvā pabbajito imasmiṃ kapāle ratiṃ ajjhagā adhigatoti pabbajjākāraṇaṃ pucchanto evamāha. <bold>Dubbhi</bold>nti kiṃ nu ete tava antare kiñci aparādhaṃ kariṃsu, kasmā tava evarūpaṃ issariyasukhaṃ pahāya etaṃ kapālameva aruccitthāti.</paragraph>
<paragraph line="1024">Tato mahāsatto āha –</paragraph>
<hangnum line="1025" number="264"></hangnum>
<gatha1 line="1026"> ‘‘Na migājina jātucche, ahaṃ kañci kudācanaṃ;</gatha1>
<gathalast line="1027">Adhammena jine ñātiṃ, na cāpi ñātayo mama’’nti.</gathalast>
<paragraph line="1028">Tattha <bold>na migājinā</bold>ti ambho migājina <bold>jātucche</bold> ekaṃseneva ahaṃ <bold>kañci</bold> ñātiṃ <bold>kudācanaṃ</bold> kismiñci kāle adhammena na jināmi. Tepi ca ñātayo maṃ adhammena na jinanteva, iti na koci mayi dubbhiṃ nāma akāsīti attho.</paragraph>
<paragraph line="1029">Evamassa <pageBreak edition="M" number="6.0074" /> pañhaṃ paṭikkhipitvā idāni yena kāraṇena pabbajito, taṃ dassento āha –</paragraph>
<hangnum line="1030" number="265"></hangnum>
<gatha1 line="1031"> ‘‘Disvāna lokavattantaṃ, khajjantaṃ kaddamīkataṃ;</gatha1>
<gatha2 line="1032">Haññare bajjhare cettha, yattha sanno puthujjano;</gatha2>
<gathalast line="1033">Etāhaṃ upamaṃ katvā, bhikkhakosmi migājinā’’ti.</gathalast>
<paragraph line="1034">Tattha <bold>disvāna lokavattanta</bold>nti vaṭṭānugatassa bālalokassa vattaṃ tantiṃ paveṇiṃ ahamaddasaṃ, taṃ disvā pabbajitomhīti dīpeti. <bold>Khajjantaṃ kaddamīkata</bold>nti kilesehi khajjantaṃ teheva ca kaddamīkataṃ lokaṃ disvā. <bold>Yattha sanno puthujjano</bold>ti yamhi kilesavatthumhi sanno laggo puthujjano, tattha laggā bahū sattā haññanti ceva andubandhanādīhi ca bajjhanti. <bold>Etāha</bold>nti ahampi <pageBreak edition="V" number="6.0073" /> sace ettha bajjhissāmi, ime sattā viya haññissāmi ceva bajjhissāmi cāti evaṃ etadeva kāraṇaṃ attano upamaṃ katvā kaddamīkataṃ lokaṃ disvā bhikkhako jātoti attho. <bold>Migājinā</bold>ti taṃ nāmena ālapati. Kathaṃ pana tena tassa nāmaṃ ñātanti? Paṭisanthārakāle paṭhamameva pucchitattā.</paragraph>
<paragraph line="1035">Tāpaso <pageBreak edition="P" number="6.0060" /> taṃ kāraṇaṃ vitthārato sotukāmo hutvā gāthamāha –</paragraph>
<hangnum line="1036" number="266"></hangnum>
<gatha1 line="1037"> ‘‘Ko nu te bhagavā satthā, kassetaṃ vacanaṃ suci;</gatha1>
<gatha2 line="1038">Na hi kappaṃ vā vijjaṃ vā, paccakkhāya rathesabha;</gatha2>
<gathalast line="1039">Samaṇaṃ āhu vattantaṃ, yathā dukkhassatikkamo’’ti.</gathalast>
<paragraph line="1040">Tattha <bold>kasseta</bold>nti etaṃ tayā vuttaṃ sucivacanaṃ kassa vacanaṃ nāma. <bold>Kappa</bold>nti kappetvā kappetvā pavattitānaṃ abhiññāsamāpattīnaṃ lābhiṃ kammavādiṃ tāpasaṃ. <bold>Vijja</bold>nti āsavakkhayañāṇavijjāya samannāgataṃ paccekabuddhaṃ. Idaṃ vuttaṃ hoti – rathesabha mahārāja, na hi kappasamaṇaṃ vā vijjāsamaṇaṃ vā paccakkhāya tassovādaṃ vinā evaṃ paṭipajjituṃ sakkā. Yathā dukkhassa atikkamo hoti, evaṃ vattantaṃ samaṇaṃ āhu. Tesaṃ pana vacanaṃ sutvā sakkā evaṃ paṭipajjituṃ, tasmā vadehi, ko nu te bhagavā satthāti.</paragraph>
<paragraph line="1041">Mahāsatto āha –</paragraph>
<hangnum line="1042" number="267"></hangnum>
<gatha1 line="1043"> ‘‘Na migājina jātucche, ahaṃ kañci kudācanaṃ;</gatha1>
<gathalast line="1044">Samaṇaṃ brāhmaṇaṃ vāpi, sakkatvā anupāvisi’’nti.</gathalast>
<paragraph line="1045">Tattha <pageBreak edition="M" number="6.0075" /><bold>sakkatvā</bold>ti pabbajjāya guṇapucchanatthāya pūjetvā. <bold>Anupāvisi</bold>nti na kañci anupaviṭṭhapubbosmi, na mayā añño koci samaṇo pucchitapubboti vadati. Iminā hi paccekabuddhānaṃ santike dhammaṃ suṇantenapi na kadāci odissakavasena pabbajjāya guṇo pucchitapubbo, tasmā evamāha.</paragraph>
<paragraph line="1046">Evañca pana vatvā yena kāraṇena pabbajito, taṃ ādito paṭṭhāya dīpento āha –</paragraph>
<hangnum line="1047" number="268"></hangnum>
<gatha1 line="1048"> ‘‘Mahatā <pageBreak edition="V" number="6.0074" /> cānubhāvena, gacchanto siriyā jalaṃ;</gatha1>
<gathalast line="1049">Gīyamānesu gītesu, vajjamānesu vaggusu.</gathalast>
<hangnum line="1050" number="269"></hangnum>
<gatha1 line="1051"> ‘‘Tūriyatāḷasaṅghuṭṭhe, sammatālasamāhite;</gatha1>
<gatha2 line="1052">Sa migājina maddakkhiṃ, phaliṃ ambaṃ tirocchadaṃ;</gatha2>
<gathalast line="1053">Haññamānaṃ manussehi, phalakāmehi jantubhi.</gathalast>
<hangnum line="1054" number="270"></hangnum>
<gatha1 line="1055"> ‘‘So khohaṃ taṃ siriṃ hitvā, orohitvā migājina;</gatha1>
<gathalast line="1056">Mūlaṃ ambassupāgacchiṃ, phalino nipphalassa ca.</gathalast>
<hangnum line="1057" number="271"></hangnum>
<gatha1 line="1058"> ‘‘Phaliṃ ambaṃ hataṃ disvā, viddhastaṃ vinaḷīkataṃ;</gatha1>
<gathalast line="1059">Athekaṃ itaraṃ ambaṃ, nīlobhāsaṃ manoramaṃ.</gathalast>
<hangnum line="1060" number="272"></hangnum>
<gatha1 line="1061"> ‘‘Evameva <pageBreak edition="P" number="6.0061" /> nūnamhepi, issare bahukaṇṭake;</gatha1>
<gathalast line="1062">Amittā no vadhissanti, yathā ambo phalī hato.</gathalast>
<hangnum line="1063" number="273"></hangnum>
<gatha1 line="1064"> ‘‘Ajinamhi haññate dīpi, nāgo dantehi haññate;</gatha1>
<gatha2 line="1065">Dhanamhi dhanino hanti, aniketamasanthavaṃ;</gatha2>
<gathalast line="1066">Phalī ambo aphalo ca, te satthāro ubho mamā’’ti.</gathalast>
<paragraph line="1067">Tattha <bold>vaggusū</bold>ti madhurassaresu tūriyesu vajjamānesu. <bold>Tūriyatāḷasaṅghuṭṭhe</bold>ti tūriyānaṃ tāḷitehi saṅghuṭṭhe uyyāne. <bold>Sammatālasamāhite</bold>ti sammehi ca tālehi ca samannāgate. <bold>Sa migājinā</bold>ti migājina, so ahaṃ adakkhiṃ. <bold>Phaliṃ amba</bold>nti phalitaṃ ambarukkhanti attho. <bold>Tirocchada</bold>nti tiropākāraṃ uyyānassa antoṭhitaṃ bahipākāraṃ nissāya jātaṃ ambarukkhaṃ. <bold>Haññamāna</bold>nti pothiyamānaṃ. <bold>Orohitvā</bold>ti hatthikkhandhā otaritvā. <bold>Vinaḷīkata</bold>nti nipattanaḷaṃ kataṃ.</paragraph>
<paragraph line="1068"><bold>Evamevā</bold>ti <pageBreak edition="M" number="6.0076" /> evaṃ eva. <bold>Phalī</bold>ti phalasampanno. <bold>Ajinamhī</bold>ti cammatthāya cammakāraṇā. <bold>Dantehī</bold>ti attano dantehi, <bold>haññate</bold> dantanimittaṃ haññateti attho. <bold>Hantī</bold>ti haññati. <bold>Aniketamasanthava</bold>nti yo pana niketaṃ pahāya pabbajitattā aniketo nāma sattasaṅkhāravatthukassa taṇhāsanthavassa <pageBreak edition="V" number="6.0075" /> abhāvā asanthavo nāma, taṃ aniketaṃ asanthavaṃ ko hanissatīti adhippāyo. <bold>Te satthāro</bold>ti te dve rukkhā mama satthāro ahesunti vadati.</paragraph>
<paragraph line="1069">Taṃ sutvā migājino ‘‘appamatto hohī’’ti rañño ovādaṃ datvā sakaṭṭhānameva gato. Tasmiṃ gate sīvalidevī rañño pādamūle patitvā āha –</paragraph>
<hangnum line="1070" number="274"></hangnum>
<gatha1 line="1071"> ‘‘Sabbo jano pabyathito, rājā pabbajito iti;</gatha1>
<gathalast line="1072">Hatthārohā anīkaṭṭhā, rathikā pattikārakā.</gathalast>
<hangnum line="1073" number="275"></hangnum>
<gatha1 line="1074"> ‘‘Assāsayitvā janataṃ, ṭhapayitvā paṭicchadaṃ;</gatha1>
<gathalast line="1075">Puttaṃ rajje ṭhapetvāna, atha pacchā pabbajissasī’’ti.</gathalast>
<paragraph line="1076">Tattha <bold>pabyathito</bold>ti bhīto utrasto. <bold>Paṭicchada</bold>nti amhe ḍayhamānepi viluppamānepi rājā na oloketīti pabyathitassa mahājanassa āvaraṇaṃ rakkhaṃ ṭhapetvā puttaṃ dīghāvukumāraṃ rajje ṭhapetvā abhisiñcitvā pacchā pabbajissasīti attho.</paragraph>
<paragraph line="1077">Tato bodhisatto āha –</paragraph>
<hangnum line="1078" number="276"></hangnum>
<gatha1 line="1079"> ‘‘Cattā mayā jānapadā, mittāmaccā ca ñātakā;</gatha1>
<gatha2 line="1080">Santi <pageBreak edition="P" number="6.0062" /> puttā videhānaṃ, dīghāvu raṭṭhavaḍḍhano;</gatha2>
<gathalast line="1081">Te rajjaṃ kārayissanti, mithilāyaṃ pajāpatī’’ti.</gathalast>
<paragraph line="1082">Tattha <bold>santi puttā</bold>ti sīvali samaṇānaṃ puttā nāma natthi, videharaṭṭhavāsīnaṃ pana puttā dīghāvu atthi, te rajjaṃ kārayissanti. <bold>Pajāpatī</bold>ti deviṃ ālapati.</paragraph>
<paragraph line="1083">Devī <pageBreak edition="M" number="6.0077" /> āha ‘‘deva, tumhesu tāva pabbajitesu ahaṃ kiṃ karomī’’ti. Atha naṃ so ‘‘bhadde, ahaṃ taṃ anusikkhāmi, vacanaṃ me karohī’’ti vatvā gāthamāha –</paragraph>
<hangnum line="1084" number="277"></hangnum>
<gatha1 line="1085"> ‘‘Ehi <pageBreak edition="V" number="6.0076" /> taṃ anusikkhāmi, yaṃ vākyaṃ mama ruccati;</gatha1>
<gatha2 line="1086">Rajjaṃ tuvaṃ kārayasi, pāpaṃ duccaritaṃ bahuṃ;</gatha2>
<gathalast line="1087">Kāyena vācā manasā, yena gacchasi duggatiṃ.</gathalast>
<hangnum line="1088" number="278"></hangnum>
<gatha1 line="1089"> ‘‘Paradinnakena paraniṭṭhitena, piṇḍena yāpehi sa dhīradhammo’’ti.</gatha1>
<paragraph line="1090">Tattha <bold>tuva</bold>nti tvaṃ puttassa chattaṃ ussāpetvā ‘‘mama puttassa rajja’’nti rajjaṃ anusāsamānā bahuṃ pāpaṃ karissasi. <bold>Gacchasī</bold>ti yena kāyādīhi katena bahupāpena duggatiṃ gamissasi. <bold>Sa dhīradhammo</bold>ti piṇḍiyālopena yāpetabbaṃ, esa paṇḍitānaṃ dhammoti.</paragraph>
<paragraph line="1091">Evaṃ mahāsatto tassā ovādaṃ adāsi. Tesaṃ aññamaññaṃ sallapantānaṃ gacchantānaññeva sūriyo atthaṅgato. Devī patirūpe ṭhāne khandhāvāraṃ nivāsāpesi. Mahāsattopi ekaṃ rukkhamūlaṃ upagato. So tattha rattiṃ vasitvā punadivase sarīrapaṭijagganaṃ katvā maggaṃ paṭipajji. Devīpi ‘‘senā pacchatova āgacchatū’’ti vatvā tassa pacchatova ahosi. Te bhikkhācāravelāyaṃ thūṇaṃ nāma nagaraṃ pāpuṇiṃsu. Tasmiṃ khaṇe antonagare eko puriso sūṇato mahantaṃ maṃsakhaṇḍaṃ kiṇitvā sūlena aṅgāresu pacāpetvā nibbāpanatthāya phalakakoṭiyaṃ ṭhapetvā aṭṭhāsi. Tassa aññavihitassa eko sunakho taṃ ādāya palāyi. So ñatvā taṃ anubandhanto yāva bahidakkhiṇadvāraṃ gantvā nibbindo nivatti. Rājā ca devī ca sunakhassa purato gacchantā dvidhā ahesuṃ <pageBreak edition="P" number="6.0063" />. So bhayena maṃsakhaṇḍaṃ chaḍḍetvā palāyi.</paragraph>
<paragraph line="1092">Mahāsatto taṃ disvā cintesi ‘‘ayaṃ sunakho chaḍḍetvā anapekkho palāto, aññopissa sāmiko na paññāyati, evarūpo anavajjo paṃsukūlapiṇḍapāto nāma natthi, paribhuñjissāmi na’’nti. So mattikāpattaṃ nīharitvā <pageBreak edition="M" number="6.0078" /> taṃ maṃsakhaṇḍaṃ ādāya puñchitvā patte pakkhipitvā udakaphāsukaṭṭhānaṃ gantvā paribhuñjituṃ ārabhi. Tato devī ‘‘sace esa rajjenatthiko bhaveyya, evarūpaṃ jegucchaṃ paṃsumakkhitaṃ sunakhucchiṭṭhakaṃ na khādeyya. Sace khādeyya, idānesa amhākaṃ sāmiko na bhavissatī’’ti cintetvā ‘‘mahārāja, evarūpaṃ jegucchaṃ khādasī’’ti āha. ‘‘Devi, tvaṃ andhabālatāya imassa piṇḍapātassa visesaṃ na jānāsī’’ti vatvā tasseva patitaṭṭhānaṃ paccavekkhitvā amataṃ viya paribhuñjitvā mukhaṃ vikkhāletvā hatthe dhovati. Tasmiṃ khaṇe devī nindamānā āha –</paragraph>
<hangnum line="1093" number="279"></hangnum>
<gatha1 line="1094"> ‘‘Yopi <pageBreak edition="V" number="6.0077" /> catutthe bhattakāle na bhuñje, ajuṭṭhamārīva khudāya miyye;</gatha1>
<gatha2 line="1095">Na tveva piṇḍaṃ luḷitaṃ anariyaṃ, kulaputtarūpo sappuriso na seve;</gatha2>
<gathalast line="1096">Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuva’’nti.</gathalast>
<paragraph line="1097">Tattha <bold>ajuṭṭhamārīvā</bold>ti anāthamaraṇameva. <bold>Luḷita</bold>nti paṃsumakkhitaṃ. <bold>Anariya</bold>nti asundaraṃ. <bold>Na seve</bold>ti <bold>na</bold>-kāro paripucchanatthe nipāto. Idaṃ vuttaṃ hoti – sace catutthepi bhattakāle na bhuñjeyya, khudāya mareyya, nanu evaṃ santepi kulaputtarūpo sappuriso evarūpaṃ piṇḍaṃ na tveva seveyyāti. <bold>Tayida</bold>nti taṃ idaṃ.</paragraph>
<paragraph line="1098">Mahāsatto āha –</paragraph>
<hangnum line="1099" number="280"></hangnum>
<gatha1 line="1100"> ‘‘Na cāpi me sīvali so abhakkho, yaṃ hoti cattaṃ gihino sunassa vā;</gatha1>
<gathalast line="1101">Ye <pageBreak edition="P" number="6.0064" /> keci bhogā idha dhammaladdhā, sabbo so bhakkho anavayoti vutto’’ti.</gathalast>
<paragraph line="1102">Tattha <bold>abhakkho</bold>ti so piṇḍapāto mama abhakkho nāma na hoti. <bold>Yaṃ hotī</bold>ti yaṃ gihino vā sunassa vā cattaṃ hoti, taṃ paṃsukūlaṃ nāma asāmikattā anavajjameva hoti. <bold>Ye kecī</bold>ti tasmā aññepi ye <pageBreak edition="M" number="6.0079" /> keci dhammena laddhā bhogā, sabbo so bhakkho. <bold>Anavayo</bold>ti anuavayo, anupunappunaṃ olokiyamānopi avayo paripuṇṇaguṇo anavajjo, adhammaladdhaṃ pana sahassagghanakampi jigucchanīyamevāti.</paragraph>
<paragraph line="1103">Evaṃ te aññamaññaṃ kathentāva thūṇanagaradvāraṃ sampāpuṇiṃsu. Tatra dārikāsu kīḷantīsu ekā kumārikā khuddakakullakena vālukaṃ papphoṭeti. Tassā ekasmiṃ hatthe ekaṃ valayaṃ, ekasmiṃ dve valayāni. Tāni aññamaññaṃ saṅghaṭṭenti, itaraṃ nissaddaṃ. Rājā taṃ kāraṇaṃ ñatvā ‘‘sīvalidevī mama pacchato carati, itthī ca nāma pabbajitassa malaṃ, ‘ayaṃ pabbajitvāpi bhariyaṃ jahituṃ na sakkotī’ti garahissanti maṃ. Sacāyaṃ kumārikā paṇḍitā bhavissati, sīvalideviyā nivattanakāraṇaṃ kathessati, imissā kathaṃ sutvā sīvalideviṃ uyyojessāmī’’ti cintetvā āha –</paragraph>
<hangnum line="1104" number="281"></hangnum>
<gatha1 line="1105"> ‘‘Kumārike upaseniye, niccaṃ niggaḷamaṇḍite;</gatha1>
<gathalast line="1106">Kasmā te eko bhujo janati, eko te na janatī bhujo’’ti.</gathalast>
<paragraph line="1107">Tattha <pageBreak edition="V" number="6.0078" /><bold>upaseniye</bold>ti mātaraṃ upagantvā senike. <bold>Niggaḷamaṇḍite</bold>ti agalitamaṇḍanena maṇḍanasīliketi vadati. <bold>Janatī</bold>ti saddaṃ karoti.</paragraph>
<paragraph line="1108">Kumārikā āha –</paragraph>
<hangnum line="1109" number="282"></hangnum>
<gatha1 line="1110"> ‘‘Imasmiṃ me samaṇa hatthe, paṭimukkā dunīvarā;</gatha1>
<gathalast line="1111">Saṅghātā jāyate saddo, dutiyasseva sā gati.</gathalast>
<hangnum line="1112" number="283"></hangnum>
<gatha1 line="1113"> ‘‘Imasmiṃ me samaṇa hatthe, paṭimukko ekanīvaro;</gatha1>
<gathalast line="1114">So adutiyo na janati, munibhūtova tiṭṭhati.</gathalast>
<hangnum line="1115" number="284"></hangnum>
<gatha1 line="1116"> ‘‘Vivādappatto dutiyo, keneko vivadissati;</gatha1>
<gathalast line="1117">Tassa te saggakāmassa, ekattamuparocata’’nti.</gathalast>
<paragraph line="1118">Tattha <pageBreak edition="M" number="6.0080" /><pageBreak edition="P" number="6.0065" /><bold>dunīvarā</bold>ti dve valayāni. <bold>Saṅghātā</bold>ti saṃhananato saṅghaṭṭanatoti attho. <bold>Gatī</bold>ti nibbatti. Dutiyasseva hi evarūpā nibbatti hotīti attho. <bold>So</bold>ti so nīvaro. <bold>Munibhūtovā</bold>ti pahīnasabbakileso ariyapuggalo viya tiṭṭhati. <bold>Vivādappatto</bold>ti samaṇa dutiyako nāma vivādamāpanno hoti, kalahaṃ karoti, nānāgāhaṃ gaṇhāti. <bold>Keneko</bold>ti ekako pana kena saddhiṃ vivadissati. <bold>Ekattamuparocata</bold>nti ekībhāvo te ruccatu. Samaṇā nāma bhaginimpi ādāya na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi, ayaṃ te antarāyaṃ karissati, imaṃ nīharitvā ekakova samaṇakammaṃ karohīti naṃ ovadati.</paragraph>
<paragraph line="1119">So tassā kumārikāya vacanaṃ sutvā paccayaṃ labhitvā deviyā saddhiṃ kathento āha –</paragraph>
<hangnum line="1120" number="285"></hangnum>
<gatha1 line="1121"> ‘‘Suṇāsi sīvali kathā, kumāriyā paveditā;</gatha1>
<gathalast line="1122">Pesiyā maṃ garahittho, dutiyasseva sā gati.</gathalast>
<hangnum line="1123" number="286"></hangnum>
<gatha1 line="1124"> ‘‘Ayaṃ dvedhāpatho bhadde, anuciṇṇo pathāvihi;</gatha1>
<gathalast line="1125">Tesaṃ tvaṃ ekaṃ gaṇhāhi, ahamekaṃ punāparaṃ.</gathalast>
<hangnum line="1126" number="287"></hangnum>
<gatha1 line="1127"> ‘‘Māvaca <pageBreak edition="V" number="6.0079" /> maṃ tvaṃ ‘pati me’ti, nāhaṃ ‘bhariyā’ti vā punā’’ti.</gatha1>
<paragraph line="1128">Tattha <bold>kumāriyā paveditā</bold>ti kumārikāya kathitā. <bold>Pesiyā</bold>ti sacāhaṃ rajjaṃ kāreyyaṃ, esā me pesiyā vacanakārikā bhaveyya, oloketumpi maṃ na visaheyya. Idāni pana attano pesiyaṃ viya ca maññati, ‘‘dutiyasseva sā gatī’’ti maṃ ovadati. <bold>Anuciṇṇo</bold>ti anusañcarito. <bold>Pathāvihī</bold>ti pathikehi. <bold>Eka</bold>nti tava ruccanakaṃ ekaṃ maggaṃ gaṇha, ahaṃ pana tayā gahitāvasesaṃ aparaṃ gaṇhissāmi. <bold>Māvaca maṃ tva</bold>nti sīvali ito paṭṭhāya puna maṃ ‘‘pati me’’ti mā avaca, ahaṃ vā tvaṃ ‘‘bhariyā me’’ti nāvacaṃ.</paragraph>
<paragraph line="1129">Sā tassa vacanaṃ sutvā ‘‘deva, tumhe uttamā, dakkhiṇamaggaṃ gaṇhatha, ahaṃ vāmamaggaṃ gaṇhissāmī’’ti vatvā thokaṃ gantvā sokaṃ sandhāretuṃ asakkontī punāgantvā raññā saddhiṃ kathentī ekatova nagaraṃ pāvisi. Tamatthaṃ pakāsento satthā upaḍḍhagāthamāha –</paragraph>
<gathalast line="1130">‘‘Imameva <pageBreak edition="M" number="6.0081" /> kathayantā, thūṇaṃ nagarupāgamu’’nti.</gathalast>
<paragraph line="1131">Tattha <pageBreak edition="P" number="6.0066" /><bold>nagarupāgamu</bold>nti nagaraṃ paviṭṭhā.</paragraph>
<paragraph line="1132">Pavisitvā ca pana mahāsatto piṇḍatthāya caranto usukārassa gehadvāraṃ patto. Sīvalidevīpi ekamantaṃ aṭṭhāsi. Tasmiṃ samaye usukāro aṅgārakapalle usuṃ tāpetvā kañjiyena temetvā ekaṃ akkhiṃ nimīletvā ekena akkhinā olokento ujuṃ karoti. Taṃ disvā mahāsatto cintesi ‘‘sacāyaṃ paṇḍito bhavissati, mayhaṃ ekaṃ kāraṇaṃ kathessati, pucchissāmi na’’nti. So upasaṅkamitvā pucchati. Tamatthaṃ pakāsento satthā āha –</paragraph>
<hangnum line="1133" number="288"></hangnum>
<gatha1 line="1134"> ‘‘Koṭṭhake usukārassa, bhattakāle upaṭṭhite;</gatha1>
<gatha2 line="1135">Tatrā ca so usukāro, ekaṃ daṇḍaṃ ujuṃ kataṃ;</gatha2>
<gathalast line="1136">Ekañca cakkhuṃ niggayha, jimhamekena pekkhatī’’ti.</gathalast>
<paragraph line="1137">Tattha <bold>koṭṭhake</bold>ti bhikkhave, so rājā attano bhattakāle upaṭṭhite usukārassa koṭṭhake aṭṭhāsi. <bold>Tatrā cā</bold>ti tasmiñca koṭṭhake. <bold>Niggayhā</bold>ti nimīletvā. <bold>Jimhamekenā</bold>ti ekena akkhinā vaṅkaṃ saraṃ pekkhati.</paragraph>
<paragraph line="1138">Atha <pageBreak edition="V" number="6.0080" /> naṃ mahāsatto āha –</paragraph>
<hangnum line="1139" number="289"></hangnum>
<gatha1 line="1140"> ‘‘Evaṃ no sādhu passasi, usukāra suṇohi me;</gatha1>
<gathalast line="1141">Yadekaṃ cakkhuṃ niggayha, jimhamekena pekkhasī’’ti.</gathalast>
<paragraph line="1142">Tassattho – samma usukāra, evaṃ nu tvaṃ sādhu passasi, yaṃ ekaṃ cakkhuṃ nimīletvā ekena cakkhunā vaṅkaṃ saraṃ pekkhasīti.</paragraph>
<paragraph line="1143">Athassa so kathento āha –</paragraph>
<hangnum line="1144" number="290"></hangnum>
<gatha1 line="1145"> ‘‘Dvīhi samaṇa cakkhūhi, visālaṃ viya khāyati;</gatha1>
<gathalast line="1146">Asampatvā paramaṃ liṅgaṃ, nujubhāvāya kappati.</gathalast>
<hangnum line="1147" number="291"></hangnum>
<gatha1 line="1148"> ‘‘Ekañca cakkhuṃ niggayha, jimhamekena pekkhato;</gatha1>
<gathalast line="1149">Sampatvā paramaṃ liṅgaṃ, ujubhāvāya kappati.</gathalast>
<hangnum line="1150" number="292"></hangnum>
<gatha1 line="1151"> ‘‘Vivādappatto <pageBreak edition="M" number="6.0082" /> dutiyo, keneko vivadissati;</gatha1>
<gathalast line="1152">Tassa te saggakāmassa, ekattamuparocata’’nti.</gathalast>
<paragraph line="1153">Tattha <bold>visālaṃ viyā</bold>ti vitthiṇṇaṃ viya hutvā khāyati. <bold>Asampatvā paramaṃ liṅga</bold>nti parato vaṅkaṭṭhānaṃ appatvā. <bold>Nujubhāvāyā</bold>ti na ujubhāvāya. Idaṃ vuttaṃ hoti – visāle khāyamāne parato ujuṭṭhānaṃ vā vaṅkaṭṭhānaṃ vā na pāpuṇeyya, tasmiṃ asampatte adissamāne ujubhāvāya kiccaṃ na kappati na sampajjatīti. <bold>Sampatvā</bold>ti cakkhunā patvā <pageBreak edition="P" number="6.0067" />, disvāti attho. <bold>Vivādappatto</bold>ti yathā dutiye akkhimhi ummīlite liṅgaṃ na paññāyati, vaṅkaṭṭhānampi ujukaṃ paññāyati, ujuṭṭhānampi vaṅkaṃ paññāyatīti vivādo hoti, evaṃ samaṇassapi dutiyo nāma vivādamāpanno hoti, kalahaṃ karoti, nānāgāhaṃ gaṇhāti. <bold>Keneko</bold>ti eko pana kena saddhiṃ vivadissati. <bold>Ekattamuparocata</bold>nti ekībhāvo te ruccatu. Samaṇā nāma bhaginimpi ādāya na caranti, kiṃ pana tvaṃ evarūpaṃ uttamarūpadharaṃ bhariyaṃ ādāya vicarasi. Ayaṃ te antarāyaṃ karissati, imaṃ nīharitvā ekakova samaṇadhammaṃ karohīti so taṃ ovadati.</paragraph>
<paragraph line="1154">Evamassa <pageBreak edition="V" number="6.0081" /> so ovādaṃ datvā tuṇhī ahosi. Mahāsattopi piṇḍāya caritvā missakabhattaṃ saṃkaḍḍhitvā nagarā nikkhamitvā udakaphāsukaṭṭhāne nisīditvā katabhattakicco mukhaṃ vikkhāletvā pattaṃ thavikāya osāretvā sīvalideviṃ āmantetvā āha –</paragraph>
<hangnum line="1155" number="293"></hangnum>
<gatha1 line="1156"> ‘‘Suṇāsi sīvali kathā, usukārena veditā;</gatha1>
<gathalast line="1157">Pesiyā maṃ garahittho, dutiyasseva sā gati.</gathalast>
<hangnum line="1158" number="294"></hangnum>
<gatha1 line="1159"> ‘‘Ayaṃ dvedhāpatho bhadde, anuciṇṇo pathāvihi;</gatha1>
<gathalast line="1160">Tesaṃ tvaṃ ekaṃ gaṇhāhi, ahamekaṃ punāparaṃ.</gathalast>
<hangnum line="1161" number="295"></hangnum>
<gatha1 line="1162"> ‘‘Māvaca maṃ tvaṃ ‘pati me’ti, nāhaṃ ‘bhariyā’ti vā punā’’ti.</gatha1>
<paragraph line="1163">Tattha <bold>suṇāsī</bold>ti suṇa, tvaṃ kathā. <bold>‘‘Pesiyā ma’’</bold>nti idaṃ pana kumārikāya ovādameva sandhāyāha.</paragraph>
<paragraph line="1164">Sā <pageBreak edition="M" number="6.0083" /> kira ‘‘māvaca maṃ tvaṃ ‘pati me’ti’’ vuttāpi mahāsattaṃ anubandhiyeva. Rājā naṃ nivattetuṃ na sakkoti. Mahājanopi anubandhi. Tato pana aṭavī avidūre hoti. Mahāsatto nīlavanarājiṃ disvā taṃ nivattetukāmo hutvā gacchantoyeva maggasamīpe muñjatiṇaṃ addasa. So tato īsikaṃ luñcitvā ‘‘passasi sīvali, ayaṃ idha puna ghaṭetuṃ na sakkā, evameva puna mayhaṃ tayā saddhiṃ saṃvāso nāma ghaṭetuṃ na sakkā’’ti vatvā imaṃ upaḍḍhagāthamāha –</paragraph>
<gathalast line="1165">‘‘Muñjāvesikā pavāḷhā, ekā vihara sīvalī’’ti.</gathalast>
<paragraph line="1166">Tattha <bold>ekā viharā</bold>ti ahaṃ ekībhāvena viharissāmi, tvampi ekā viharāhīti tassā ovādamadāsi.</paragraph>
<paragraph line="1167">Taṃ sutvā sīvalidevī ‘‘itodāni paṭṭhāya natthi mayhaṃ mahājanakanarindena saddhiṃ saṃvāso’’ti sokaṃ sandhāretuṃ asakkontī ubhohi hatthehi uraṃ paharitvā mahāmagge <pageBreak edition="P" number="6.0068" /> pati. Mahāsatto tassā visaññibhāvaṃ ñatvā padaṃ vikopetvā araññaṃ pāvisi. Amaccā āgantvā tassā sarīraṃ udakena siñcitvā hatthapāde parimajjitvā saññaṃ labhāpesuṃ. Sā ‘‘tātā, kuhiṃ rājā’’ti <pageBreak edition="V" number="6.0082" /> pucchi. ‘‘Nanu tumheva jānāthā’’ti? ‘‘Upadhāretha tātā’’ti. Te ito cito dhāvitvā vicinantāpi mahāsattaṃ na passiṃsu. Devī mahāparidevaṃ paridevitvā rañño ṭhitaṭṭhāne cetiyaṃ kāretvā gandhamālādīhi pūjetvā nivatti. Mahāsattopi himavantaṃ pavisitvā sattāhabbhantareyeva pañca abhiññā ca, aṭṭha samāpattiyo ca nibbattetvā puna manussapathaṃ nāgami. Devīpi usukārena saddhiṃ kathitaṭṭhāne, kumārikāya saddhiṃ kathitaṭṭhāne, maṃsaparibhogaṭṭhāne, migājinena saddhiṃ kathitaṭṭhāne, nāradena saddhiṃ kathitaṭṭhāne cāti sabbaṭṭhānesu cetiyāni kāretvā gandhamālādīhi pūjetvā senaṅgaparivutā mithilaṃ patvā ambavanuyyāne puttassa abhisekaṃ kāretvā taṃ senaṅgaparivutaṃ nagaraṃ pesetvā sayaṃ isipabbajjaṃ pabbajitvā tattheva uyyāne vasantī kasiṇaparikammaṃ katvā jhānaṃ nibbattetvā brahmalokaparāyaṇā ahosi. Mahāsattopi aparihīnajjhāno hutvā brahmalokaparāyaṇo ahosi.</paragraph>
<paragraph line="1168">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi <pageBreak edition="M" number="6.0084" /> – ‘‘tadā samuddarakkhikā devadhītā uppalavaṇṇā ahosi, nārado sāriputto, migājino moggallāno, kumārikā khemā bhikkhunī, usukāro ānando, sīvalidevī rāhulamātā, dīghāvukumāro rāhulo, mātāpitaro mahārājakulāni, mahājanakanarindo pana ahameva sammāsambuddho ahosi’’nti.</paragraph>
<centered line="1169">Mahājanakajātakavaṇṇanā dutiyā.</centered>
<hangnum line="1170"></hangnum>
<paragraph line="1171"> [540] 3. Suvaṇṇasāmajātakavaṇṇanā</paragraph>
<paragraph line="1172"><bold>Ko</bold><pageBreak edition="V" number="6.0083" /><pageBreak edition="M" number="6.0085" /><bold>nu maṃ usunā vijjhī</bold>ti idaṃ satthā jetavane viharanto ekaṃ mātuposakabhikkhuṃ ārabbha kathesi. Sāvatthiyaṃ kira aṭṭhārasakoṭivibhavassa ekassa seṭṭhikulassa ekaputtako ahosi mātāpitūnaṃ piyo manāpo. So ekadivasaṃ pāsādavaragato sīhapañjaraṃ ugghāṭetvā vīthiṃ olokento gandhamālādihatthaṃ mahājanaṃ dhammassavanatthāya jetavanaṃ gacchantaṃ <pageBreak edition="P" number="6.0069" /> disvā ‘‘ahampi dhammaṃ suṇissāmī’’ti mātāpitaro vanditvā gandhamālādīni gāhāpetvā vihāraṃ gantvā<bold></bold>vatthabhesajjapānakādīni bhikkhusaṅghassa dāpetvā gandhamālādīhi ca bhagavantaṃ pūjetvā ekamantaṃ nisinno dhammaṃ sutvā kāmesu ādīnavaṃ disvā pabbajjāya ca ānisaṃsaṃ sallakkhetvā parisāya vuṭṭhitāya bhagavantaṃ pabbajjaṃ yācitvā ‘‘mātāpitūhi ananuññātaṃ puttaṃ tathāgatā nāma na pabbājentī’’ti sutvā bhagavantaṃ vanditvā puna gehaṃ gantvā sagāravena mātāpitaro vanditvā evamāha – ‘‘ammatātā, ahaṃ tathāgatassa santike pabbajissāmī’’ti. Athassa mātāpitaro tassa vacanaṃ sutvā ekaputtakabhāvena sattadhā bhijjamānahadayā viya puttasinehena kampamānā evamāhaṃsu ‘‘tāta piyaputtaka, tāta kulaṅkura, tāta nayana, tāta hadaya, tāta pāṇasadisa, tayā vinā kathaṃ jīvāma, tayi paṭibaddhaṃ no jīvitaṃ. Mayañhi tāta, jarājiṇṇā vuḍḍhā mahallakā, ajja vā suve vā parasuve vā maraṇaṃ pāpuṇissāma, tasmā mā amhe ohāya gacchasi. Tāta, pabbajjā nāma atidukkarā, sītena atthe sati uṇhaṃ labhati, uṇhena atthe sati sītaṃ labhati, tasmā tāta, mā pabbajāhī’’ti.</paragraph>
<paragraph line="1173">Taṃ sutvā kulaputto dukkhī dummano onatasīso pajjhāyantova nisīdi sattāhaṃ nirāhāro. Athassa mātāpitaro evaṃ cintesuṃ ‘‘sace no putto ananuññāto, addhā marissati, puna na passissāma, pabbajjāya jīvamānaṃ puna naṃ passissāmā’’ti. Cintetvā ca pana ‘‘tāta piyaputtaka, taṃ pabbajjāya anujānāma, pabbajāhī’’ti anujāniṃsu. Taṃ sutvā kulaputto tuṭṭhamānaso hutvā attano sakalasarīraṃ oṇāmetvā <pageBreak edition="M" number="6.0086" /> mātāpitaro vanditvā vihāraṃ gantvā bhagavantaṃ pabbajjaṃ yāci. Satthā ekaṃ bhikkhuṃ pakkosāpetvā ‘‘imaṃ kumāraṃ pabbājehī’’ti āṇāpesi. So taṃ pabbājesi. Tassa pabbajitakālato paṭṭhāya mahālābhasakkāro nibbatti. So ācariyupajjhāye ārādhetvā laddhūpasampado pañca vassāni dhammaṃ pariyāpuṇitvā ‘‘ahaṃ idha ākiṇṇo <pageBreak edition="V" number="6.0084" /> viharāmi, na me idaṃ patirūpa’’nti vipassanādhuraṃ pūretukāmo hutvā upajjhāyassa santike kammaṭṭhānaṃ gahetvā upajjhāyaṃ vanditvā jetavanā nikkhamitvā ekaṃ paccantagāmaṃ nissāya araññe vihāsi. So tattha vipassanaṃ vaḍḍhetvā dvādasa vassāni ghaṭento vāyamantopi visesaṃ nibbattetuṃ nāsakkhi. Mātāpitaropissa gacchante gacchante kāle duggatā ahesuṃ. Ye hi tesaṃ khettaṃ vā vaṇijjaṃ vā payojesuṃ, te ‘‘imasmiṃ kule putto vā bhātā vā iṇaṃ codetvā gaṇhanto nāma natthī’’ti attano attano hatthagataṃ gahetvā yathāruci palāyiṃsu. Gehe dāsakammakarādayopi hiraññasuvaṇṇādīni gahetvā palāyiṃsu.</paragraph>
<paragraph line="1174">Aparabhāge dve janā kapaṇā hutvā hatthe udakasiñcanampi alabhitvā gehaṃ vikkiṇitvā agharā hutvā kāruññabhāvaṃ pattā pilotikaṃ nivāsetvā kapālahatthā bhikkhāya cariṃsu. Tasmiṃ kāle eko bhikkhu jetavanato nikkhamitvā anupubbena tassa vasanaṭṭhānaṃ agamāsi. So tassa āgantukavattaṃ katvā sukhanisinnakāle ‘‘bhante, kuto āgatatthā’’ti pucchitvā ‘‘jetavanā āgato āvuso’’ti vutte satthuno ceva mahāsāvakādīnañca ārogyaṃ pucchitvā mātāpitūnañca pavattiṃ pucchi ‘‘kiṃ, bhante, sāvatthiyaṃ asukassa nāma seṭṭhikulassa ārogya’’nti? ‘‘Āvuso, mā tassa kulassa pavattiṃ pucchā’’ti. ‘‘Kiṃ bhante’’ti. ‘‘Āvuso, tassa kira kulassa eko putto atthi, so buddhasāsane pabbajito, tassa pabbajitakālato paṭṭhāya etaṃ kulaṃ parikkhīṇaṃ, idāni dve janā paramakāruññabhāvaṃ pattā bhikkhāya carantī’’ti. So tassa vacanaṃ sutvā sakabhāvena saṇṭhātuṃ asakkonto assupuṇṇehi nettehi rodituṃ ārabhi. ‘‘Āvuso, kiṃ rodasī’’ti? ‘‘Bhante, te mayhaṃ mātāpitaro, ahaṃ tesaṃ putto’’ti. ‘‘Āvuso, tava mātāpitaro taṃ nissāya vināsaṃ pattā, gaccha, te paṭijaggāhī’’ti.</paragraph>
<paragraph line="1175">So <pageBreak edition="M" number="6.0087" /> ‘‘ahaṃ dvādasa vassāni ghaṭento vāyamantopi maggaṃ vā phalaṃ vā nibbattetuṃ nāsakkhiṃ <pageBreak edition="P" number="6.0070" />, abhabbo bhavissāmi, kiṃ me pabbajjāya, gihī hutvā mātāpitaro posetvā dānaṃ datvā saggaparāyaṇo bhavissāmī’’ti cintetvā araññāvāsaṃ tassa therassa niyyādetvā punadivase araññā nikkhamitvā anupubbena gacchanto sāvatthito avidūre jetavanapiṭṭhivihāraṃ pāpuṇi. Tattha dve maggā ahesuṃ. Tesu eko maggo jetavanaṃ gacchati, eko sāvatthiṃ. So tattheva ṭhatvā ‘‘kiṃ nu kho paṭhamaṃ mātāpitaro passāmi, udāhu dasabala’’nti cintetvā ‘‘mayā mātāpitaro ciraṃ diṭṭhapubbā, ito paṭṭhāya pana me buddhadassanaṃ dullabhaṃ bhavissati, tasmā ajjameva sammāsambuddhaṃ disvā dhammaṃ sutvā sve pātova mātāpitaro passissāmī’’ti sāvatthimaggaṃ <pageBreak edition="V" number="6.0085" /> pahāya sāyanhasamaye jetavanaṃ pāvisi. Taṃ divasaṃ pana satthā paccūsakāle lokaṃ olokento imassa kulaputtassa upanissayasampattiṃ addasa. So tassāgamanakāle <bold>mātuposakasuttena</bold> (saṃ. ni. 1.205) mātāpitūnaṃ guṇaṃ vaṇṇesi. So pana bhikkhu parisapariyante ṭhatvā satthussa dhammakathaṃ suṇanto cintesi ‘‘ahaṃ gihī hutvā mātāpitaro paṭijaggituṃ sakkomīti cintesiṃ, satthā pana ‘pabbajitova samāno paṭijaggito upakārako mātāpitūna’nti vadati. Sacāhaṃ satthāraṃ adisvā gato, evarūpāya pabbajjāya parihīno bhaveyyaṃ. Idāni pana gihī ahutvā pabbajitova samāno mātāpitaro posessāmī’’ti.</paragraph>
<paragraph line="1176">So salākaggaṃ gantvā salākabhattañceva salākayāguñca gaṇhitvā dvādasa vassāni araññe vutthabhikkhu pārājikappatto viya ahosi. So pātova sāvatthiyaṃ pavisitvā ‘‘kiṃ nu kho paṭhamaṃ yāguṃ gaṇhissāmi, udāhu mātāpitaro passissāmī’’ti cintetvā ‘‘kapaṇānaṃ mātāpitūnaṃ santikaṃ tucchahatthena gantuṃ ayutta’’nti cintetvā yāguṃ gahetvā etesaṃ porāṇakagehadvāraṃ gato. Mātāpitaropissa yāgubhikkhaṃ caritvā parabhittiṃ nissāya viharanti. So upagantvā nisinnake disvā uppannasoko assupuṇṇehi nettehi tesaṃ avidūre aṭṭhāsi. Te taṃ disvāpi na sañjāniṃsu. Atha mātā ‘‘bhikkhatthāya ṭhito bhavissatī’’ti saññāya ‘‘bhante, tumhākaṃ dātabbayuttakaṃ natthi, aticchathā’’ti āha. So tassā <pageBreak edition="M" number="6.0088" /> kathaṃ sutvā hadayapūraṃ sokaṃ gahetvā assupuṇṇehi nettehi tattheva aṭṭhāsi. Dutiyampi tatiyampi ‘‘aticchathā’’ti vuccamānopi aṭṭhāsiyeva. Athassa pitā mātaraṃ āha – ‘‘gaccha, bhadde, jānāhi, putto nu kho no eso’’ti. Sā uṭṭhāya upagantvā olokentī sañjānitvā pādamūle patitvā paridevi, pitāpissa tatheva akāsi, mahantaṃ kāruññaṃ ahosi.</paragraph>
<paragraph line="1177">Sopi mātāpitaro disvā sakabhāvena saṇṭhātuṃ asakkonto assūni pavattesi. So sokaṃ adhivāsetvā ‘‘ammatātā, mā cintayittha, ahaṃ vo posessāmī’’ti <pageBreak edition="P" number="6.0071" /> mātāpitaro assāsetvā yāguṃ pāyetvā ekamante nisīdāpetvā puna bhikkhaṃ āharitvā te bhojetvā attano atthāya bhikkhaṃ pariyesitvā tesaṃ santikaṃ gantvā puna bhattenāpucchitvā pacchā sayaṃ paribhuñjati. So tato paṭṭhāya iminā niyāmena mātāpitaro paṭijaggati. Attanā laddhāni pakkhikabhattādīni tesaṃyeva datvā sayaṃ piṇḍāya caritvā labhamāno bhuñjati, alabhamāno na bhuñjati, vassāvāsikampi aññampi yaṃ kiñci labhitvā tesaṃyeva deti. Tehi paribhuttaṃ jiṇṇapilotikaṃ gahetvā aggaḷaṃ datvā rajitvā sayaṃ paribhuñjati. Bhikkhalabhanadivasehi panassa alabhanadivasā bahū ahesuṃ. Athassa nivāsanapārupanaṃ atilūkhaṃ hoti.</paragraph>
<paragraph line="1178">Iti <pageBreak edition="V" number="6.0086" /> so mātāpitaro paṭijaggantoyeva aparabhāge kiso uppaṇḍuppaṇḍukajāto dhamanisanthatagatto ahosi. Atha naṃ sandiṭṭhasambhattā bhikkhū pucchiṃsu ‘‘āvuso, pubbe tava sarīravaṇṇo sobhati, idāni pana kiso uppaṇḍuppaṇḍukajāto dhamanisanthatagatto, byādhi te nu kho uppanno’’ti. So ‘‘natthi me, āvuso, byādhi, apica pana palibodho me atthī’’ti taṃ pavattiṃ ārocesi. Atha naṃ te bhikkhū āhaṃsu ‘‘āvuso, bhagavā saddhādeyyaṃ vinipātetuṃ na deti, tvaṃ pana saddhādeyyaṃ gahetvā gihīnaṃ dadamāno ayuttaṃ karosī’’ti. So tesaṃ kathaṃ sutvā lajjito olīyi. Te ettakenapi asantuṭṭhā bhagavato santikaṃ gantvā ‘‘bhante, asuko nāma bhikkhu saddhādeyyaṃ vinipātetvā gihī posetī’’ti satthu ārocesuṃ. Satthā taṃ bhikkhuṃ pakkosāpetvā ‘‘saccaṃ kira tvaṃ bhikkhu saddhādeyyaṃ gahetvā gihī posesī’’ti <pageBreak edition="M" number="6.0089" /> pucchitvā ‘‘saccaṃ, bhante’’ti vutte taṃ kiriyaṃ vaṇṇetukāmo attano ca pubbacariyaṃ pakāsetukāmo ‘‘bhikkhu, gihī posento ke posesī’’ti pucchi. ‘‘Mātāpitaro me, bhante’’ti vutte satthā tassa ussāhaṃ janetuṃ ‘‘sādhu sādhu, bhikkhū’’ti tikkhattuṃ sādhukāraṃ datvā ‘‘tvaṃ mama gatamagge ṭhito, ahampi pubbacariyaṃ caranto mātāpitaro posesi’’nti āha. So assāsaṃ paṭilabhi. Satthā tāya pubbacariyāya āvikaraṇatthaṃ tehi bhikkhūhi yācito atītaṃ āhari.</paragraph>
<paragraph line="1179">Atīte bārāṇasinagarato avidūre nadiyā orimatīre eko nesādagāmo ahosi, pārimatīre eko nesādagāmo. Ekekasmiṃ gāme pañca pañca kulasatāni vasanti. Dvīsupi gāmesu dve nesādajeṭṭhakā sahāyakā ahesuṃ. Te daharakāleyeva katikavattaṃ kariṃsu ‘‘sace amhesu ekassa dhītā hoti, ekassa putto hoti, tesaṃ āvāhavivāhaṃ karissāmā’’ti. Atha orimatīre gāmajeṭṭhakassa <pageBreak edition="P" number="6.0072" /> gehe putto jāyi, jātakkhaṇeyeva dukūlena paṭiggahitattā ‘‘dukūlo’’tvevassa nāmaṃ kariṃsu. Itarassa gehe dhītā jāyi, tassā paratīre jātattā ‘‘pārikā’’ti nāmaṃ kariṃsu. Te ubhopi abhirūpā pāsādikā ahesuṃ suvaṇṇavaṇṇā. Te nesādakule jātāpi pāṇātipātaṃ nāma na kariṃsu.</paragraph>
<paragraph line="1180">Aparabhāge soḷasavassuddesikaṃ dukūlakumāraṃ mātāpitaro āhaṃsu ‘‘putta, kumārikaṃ te ānayissāmā’’ti. So pana brahmalokato āgato suddhasatto ubho kaṇṇe pidhāya ‘‘na me gharāvāsenattho ammatātā, mā evarūpaṃ avacutthā’’ti vatvā yāvatatiyaṃ vuccamānopi na icchiyeva. Pārikāpi mātāpitūhi ‘‘amma, amhākaṃ sahāyakassa putto atthi, so abhirūpo suvaṇṇavaṇṇo, tassa taṃ dassāmā’’ti vuttā tatheva vatvā ubho kaṇṇe pidahi. Sāpi brāhmalokato āgatā gharāvāsaṃ na icchi. Dukūlakumāro pana tassā rahassena sāsanaṃ pahiṇi ‘‘sace <pageBreak edition="V" number="6.0087" /> pārike methunadhammena atthikā, aññassa gehaṃ gacchatu, mayhaṃ methunadhamme chando natthī’’ti. Sāpi tassa tatheva sāsanaṃ pesesi.</paragraph>
<paragraph line="1181">Atha <pageBreak edition="M" number="6.0090" /> mātāpitaro tesaṃ anicchamānānaññeva āvāhavivāhaṃ kariṃsu. Te ubhopi kilesasamuddaṃ anotaritvā dve mahābrahmāno viya ekatova vasiṃsu. Dukūlakumāro pana macchaṃ vā migaṃ vā na māreti, antamaso āhaṭamaṃsampi na vikkiṇāti. Atha naṃ mātāpitaro vadiṃsu ‘‘tāta, tvaṃ nesādakule nibbattitvāpi neva gharāvāsaṃ icchasi, na pāṇavadhaṃ karosi, kiṃ nāma kammaṃ karissasī’’ti? ‘‘Ammatātā, tumhesu anujānantesu mayaṃ pabbajissāmā’’ti. Taṃ sutvā mātāpitaro ‘‘tena hi pabbajathā’’ti dve jane anujāniṃsu. Te tuṭṭhahaṭṭhā mātāpitaro vanditvā gāmato nikkhamitvā anupubbena gaṅgātīrena himavantaṃ pavisitvā yasmiṃ ṭhāne migasammatā nāma nadī himavantato otaritvā gaṅgaṃ pattā, taṃ ṭhānaṃ gantvā gaṅgaṃ pahāya migasammatābhimukhā abhiruhiṃsu.</paragraph>
<paragraph line="1182">Tasmiṃ khaṇe sakkassa bhavanaṃ uṇhākāraṃ dassesi. Sakko olokento taṃ kāraṇaṃ ñatvā vissakammaṃ āmantetvā ‘‘tāta vissakamma, dve mahāpurisā gāmā nikkhamitvā himavantaṃ paviṭṭhā, tesaṃ nivāsaṭṭhānaṃ laddhuṃ vaṭṭati, migasammatānadiyā aḍḍhakosantare <pageBreak edition="P" number="6.0073" /> etesaṃ paṇṇasālañca pabbajitaparikkhāre ca māpetvā ehī’’ti āha. So ‘‘sādhū’’ti sampaṭicchitvā <bold>mūgapakkhajātake</bold> (jā. 2.22.1 ādayo) vuttanayeneva sabbaṃ saṃvidahitvā amanāpasadde migapakkhino palāpetvā ekapadikaṃ jaṅghamaggaṃ māpetvā sakaṭṭhānameva gato. Tepi taṃ maggaṃ disvā tena maggena gantvā taṃ assamapadaṃ pāpuṇiṃsu. Dukūlapaṇḍito paṇṇasālaṃ pavisitvā pabbajitaparikkhāre disvā ‘‘sakkena mayhaṃ dinnā’’ti sakkadattiyabhāvaṃ ñatvā sāṭakaṃ omuñcitvā rattavākacīraṃ nivāsetvā ekaṃ pārupitvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā pārikāyapi pabbajjaṃ adāsi. Ubhopi kāmāvacaramettaṃ bhāvetvā tattha vasiṃsu. Tesaṃ mettānubhāvena sabbepi migapakkhino aññamaññaṃ mettacittameva paṭilabhiṃsu, na koci kañci viheṭhesi. Pārikā tato paṭṭhāya pānīyaṃ paribhojanīyaṃ āharati, assamapadaṃ sammajjati, sabbakiccāni karoti. Ubhopi phalāphalāni āharitvā paribhuñjitvā attano attano paṇṇasālaṃ pavisitvā samaṇadhammaṃ karontā tattha vāsaṃ kappayiṃsu.</paragraph>
<paragraph line="1183">Sakko <pageBreak edition="M" number="6.0091" /> tesaṃ upaṭṭhānaṃ āgacchati. So ekadivasaṃ anuolokento ‘‘imesaṃ cakkhūni parihāyissantī’’ti antarāyaṃ disvā dukūlapaṇḍitaṃ upasaṅkamitvā vanditvā ekamantaṃ nisīditvā <pageBreak edition="V" number="6.0088" /> evamāha – ‘‘bhante, tumhākaṃ antarāyo paññāyati, paṭijagganakaṃ puttaṃ laddhuṃ vaṭṭati, lokadhammaṃ paṭisevathā’’ti. Atha naṃ dukūlapaṇḍito āha – ‘‘sakka, kinnāmetaṃ kathesi, mayaṃ agāramajjhe vasantāpi etaṃ lokadhammaṃ puḷavakagūtharāsiṃ viya jigucchimhā, idāni pana araññaṃ pavisitvā isipabbajjaṃ pabbajitvā kathaṃ evarūpaṃ karissāmā’’ti. Atha sakko taṃ āha – ‘‘bhante, sace evaṃ na karotha, pārikāya tāpasiyā utunikāle nābhiṃ hatthena parāmaseyyāthā’’ti. Dukūlapaṇḍito ‘‘idaṃ sakkā kātu’’nti sampaṭicchi. Sakko taṃ vanditvā sakaṭṭhānameva gato.</paragraph>
<paragraph line="1184">Dukūlapaṇḍitopi taṃ kāraṇaṃ pārikāya ācikkhitvā assā utunikāle nābhiṃ hatthena parāmasi. Tadā bodhisatto devalokato cavitvā tassā kucchimhi paṭisandhiṃ <pageBreak edition="P" number="6.0074" /> gaṇhi. Sā dasamāsaccayena suvaṇṇavaṇṇaṃ puttaṃ vijāyi, tenevassa ‘‘suvaṇṇasāmo’’ti nāmaṃ kariṃsu. Pārikāya phalāphalatthāya vanaṃ gatakāle pabbatantare kinnariyo dhātikiccaṃ kariṃsu. Te ubhopi bodhisattaṃ nhāpetvā paṇṇasālāyaṃ nipajjāpetvā phalāphalatthāya araññaṃ gacchanti. Tasmiṃ khaṇe kinnarā kumāraṃ gahetvā girikandarādīsu nhāpetvā pabbatamatthakaṃ āruyha nānāpupphehi alaṅkaritvā haritālamanosilādīni silāyaṃ ghaṃsitvā nalāṭe tilake katvā puna ānetvā paṇṇasālāyaṃ nipajjāpesuṃ. Pārikāpi āgantvā puttaṃ thaññaṃ pāyesi. Taṃ aparabhāge vaḍḍhitvā soḷasavassuddesikampi anurakkhantā mātāpitaro paṇṇasālāyaṃ nisīdāpetvā sayameva vanamūlaphalāphalatthāya vanaṃ gacchanti. Mahāsatto ‘‘mama mātāpitūnaṃ kadāci kocideva antarāyo bhaveyyā’’ti cintetvā tesaṃ gatamaggaṃ sallakkhesi.</paragraph>
<paragraph line="1185">Athekadivasaṃ tesaṃ vanamūlaphalāphalaṃ ādāya sāyanhasamaye nivattantānaṃ assamapadato avidūre mahāmegho uṭṭhahi. Te ekaṃ rukkhamūlaṃ pavisitvā vammikamatthake aṭṭhaṃsu. Tassa ca abbhantare āsīviso atthi. Tesaṃ sarīrato sedagandhamissakaṃ udakaṃ otaritvā tassa <pageBreak edition="M" number="6.0092" /> nāsāpuṭaṃ pāvisi. So kujjhitvā nāsāvātena pahari. Dvepi andhā hutvā aññamaññaṃ na passiṃsu. Dukūlapaṇḍito pārikaṃ āmantetvā ‘‘pārike mama cakkhūni parihīnāni, ahaṃ taṃ na passāmī’’ti āha. Sāpi tatheva āha. Te ‘‘natthi no idāni jīvita’’nti maggaṃ apassantā paridevamānā aṭṭhaṃsu. ‘‘Kiṃ pana tesaṃ pubbakamma’’nti? Te kira pubbe vejjakule ahesuṃ. Atha so vejjo ekassa mahādhanassa purisassa akkhirogaṃ paṭijaggi. So tassa kiñci dhanaṃ na adāsi. Atha vejjo kujjhitvā attano gehaṃ gantvā bhariyāya ārocetvā ‘‘bhadde, ahaṃ tassa akkhirogaṃ paṭijaggāmi, idāni mayhaṃ dhanaṃ na deti, kiṃ karomā’’ti āha <pageBreak edition="V" number="6.0089" />. Sāpi kujjhitvā ‘‘na no tassa santakenattho, bhesajjaṃ tassa ekayogaṃ datvā akkhīni kāṇāni karohī’’ti āha. So ‘‘sādhū’’ti sampaṭicchitvā tassa santikaṃ gantvā tathā akāsi. So nacirasseva andho hoti. Tesaṃ ubhinnampi iminā kammena cakkhūni andhāni jāyiṃsu.</paragraph>
<paragraph line="1186">Atha mahāsatto ‘‘mama mātāpitaro <pageBreak edition="P" number="6.0075" /> aññesu divasesu imāya velāya āgacchanti, idāni tesaṃ pavattiṃ na jānāmi, paṭimaggaṃ gamissāmī’’ti cintetvā maggaṃ gantvā saddamakāsi. Te tassa saddaṃ sañjānitvā paṭisaddaṃ karitvā puttasinehena ‘‘tāta suvaṇṇasāma, idha paripantho atthi, mā āgamī’’ti vadiṃsu. Atha nesaṃ ‘‘tena hi imaṃ laṭṭhikoṭiṃ gahetvā mama santikaṃ ethā’’ti dīghalaṭṭhiṃ adāsi. Te laṭṭhikoṭiṃ gahetvā tassa santikaṃ āgamiṃsu. Atha ne ‘‘kena kāraṇena vo cakkhūni vinaṭṭhānī’’ti pucchi. Atha naṃ mātāpitaro āhaṃsu ‘‘tāta, mayaṃ deve vassante idha rukkhamūle vammikamatthake ṭhitā, tena kāraṇenā’’ti. So mātāpitūnaṃ kathaṃ sutvāva aññāsi ‘‘tattha āsīvisena bhavitabbaṃ, tena kuddhena nāsāvāto vissaṭṭho bhavissatī’’ti. So mātāpitaro disvā rodi ceva hasi ca. Atha naṃ te pucchiṃsu ‘‘kasmā, tāta, rodasi ceva hasasi cā’’ti? Ammatātā, ‘‘tumhākaṃ daharakāleyeva evaṃ cakkhūni vinaṭṭhānī’’ti rodiṃ, ‘‘idāni paṭijaggituṃ labhissāmī’’ti hasiṃ. Ammatātā, tumhe mā cintayittha, ahaṃ vo paṭijaggissāmīti.</paragraph>
<paragraph line="1187">So mātāpitaro assāsetvā assamapadaṃ ānetvā tesaṃ rattiṭṭhānadivāṭṭhānesu caṅkame paṇṇasālāyaṃ vaccaṭṭhāne passāvaṭṭhāne cāti <pageBreak edition="M" number="6.0093" /> sabbaṭṭhānesu rajjuke bandhi, tato paṭṭhāya te assamapade ṭhapetvā sayaṃ vanamūlaphalādīni āharitvā paṇṇasālāyaṃ ṭhapetvā pātova tesaṃ vasanaṭṭhānaṃ sammajjitvā mātāpitaro vanditvā ghaṭaṃ ādāya migasammatānadiṃ gantvā pānīyaparibhojanīyaṃ āharitvā upaṭṭhāpeti, dantakaṭṭhamukhodakādīni datvā madhuraphalāphalaṃ deti, tehi bhuñjitvā mukhe vikkhālite sayaṃ khāditvā mātāpitaro vanditvā migagaṇaparivuto phalāphalatthāya araññaṃ pāvisi. Pabbatapāde kinnaraparivāro phalāphalaṃ gahetvā sāyanhasamaye āgantvā ghaṭena udakaṃ āharitvā uṇhodakena tesaṃ yathāruci nhāpanaṃ pādadhovanaṃ vā katvā aṅgārakapallaṃ upanetvā hatthapāde sedetvā tesaṃ nisinnānaṃ phalāphalaṃ datvā khādāpetvā pariyosāne sayaṃ khāditvā sesakaṃ ṭhapesi. Iminā niyāmeneva mātāpitaro paṭijaggi.</paragraph>
<paragraph line="1188">Tasmiṃ samaye bārāṇasiyaṃ pīḷiyakkho nāma rājā rajjaṃ kāresi. So migamaṃsalobhena mātaraṃ <pageBreak edition="V" number="6.0090" /> rajjaṃ paṭicchāpetvā sannaddhapañcāvudho himavantaṃ pavisitvā mige vadhitvā maṃsaṃ khādanto <pageBreak edition="P" number="6.0076" /> migasammatānadiṃ patvā anupubbena sāmassa pānīyaggahaṇatitthaṃ sampatto migapadavalañjaṃ disvā maṇivaṇṇāhi sākhāhi koṭṭhakaṃ katvā dhanuṃ ādāya visapītaṃ saraṃ sannahitvā nilīnova acchi. Mahāsattopi sāyanhasamaye phalāphalaṃ āharitvā assamapade ṭhapetvā mātāpitaro vanditvā ‘‘pānīyaṃ āharissāmī’’ti ghaṭaṃ gahetvā migagaṇaparivuto dvepi mige ekato katvā tesaṃ piṭṭhiyaṃ pānīyaghaṭaṃ ṭhapetvā hatthena gahetvā nadītitthaṃ agamāsi. Rājā koṭṭhake ṭhitova taṃ tathā āgacchantaṃ disvā ‘‘mayā ettakaṃ kālaṃ evaṃ vicarantenapi manusso nāma na diṭṭhapubbo, devo nu kho esa nāgo nu kho, sace panāhaṃ etaṃ upasaṅkamitvā pucchissāmi. Devo ce bhavissati, ākāsaṃ uppatissati. Nāgo ce, bhūmiyaṃ pavisissati. Na kho panāhaṃ sabbakālaṃ himavanteyeva vicarissāmi, bārāṇasiṃ gamissāmi. Tatra maṃ pucchissanti ‘api nu kho te, mahārāja, himavante vasantena kiñci achariyaṃ diṭṭhapubba’nti? Tatrāhaṃ ‘evarūpo me satto diṭṭhapubbo’ti vakkhāmi. ‘Ko nāmeso’ti vutte sace ‘na jānāmī’ti vakkhāmi <pageBreak edition="M" number="6.0094" />, atha garahissanti maṃ, tasmā etaṃ vijjhitvā dubbalaṃ katvā pucchissāmī’’ti cintesi.</paragraph>
<paragraph line="1189">Atha tesu migesu paṭhamameva otaritvā pānīyaṃ pivitvā uttiṇṇesu bodhisatto uggahitavatto mahāthero viya saṇikaṃ otaritvā passaddhadaratho paccuttaritvā rattavākacīraṃ nivāsetvā ekaṃ pārupitvā ajinacammaṃ aṃse katvā pānīyaghaṭaṃ ukkhipitvā udakaṃ puñchitvā vāmaaṃsakūṭe ṭhapesi. Tasmiṃ kāle ‘‘idāni vijjhituṃ samayo’’ti rājā visapītaṃ saraṃ ukkhipitvā mahāsattaṃ dakkhiṇapasse vijjhi, saro vāmapassena nikkhami. Tassa viddhabhāvaṃ ñatvā migagaṇā bhītā palāyiṃsu. Suvaṇṇasāmapaṇḍito pana viddhopi pānīyaghaṭaṃ yathā vā tathā vā anavasumbhitvā satiṃ paccupaṭṭhāpetvā saṇikaṃ otāretvā vālukaṃ viyūhitvā ṭhapetvā disaṃ vavatthapetvā mātāpitūnaṃ vasanaṭṭhānadisābhāgena sīsaṃ katvā rajatapaṭṭavaṇṇāya vālukāya <pageBreak edition="P" number="6.0077" /> suvaṇṇapaṭimā viya nipajjitvā satiṃ paccupaṭṭhāpetvā ‘‘imasmiṃ himavantappadese mama verī nāma natthi, mayhaṃ mātāpitūnañca verī nāma natthī’’ti mukhena lohitaṃ chaḍḍetvā rājānaṃ adisvāva paṭhamaṃ gāthamāha –</paragraph>
<hangnum line="1190" number="296"></hangnum>
<gatha1 line="1191"> ‘‘Ko nu maṃ usunā vijjhi, pamattaṃ udahārakaṃ;</gatha1>
<gathalast line="1192">Khattiyo brāhmaṇo vesso, ko maṃ viddhā nilīyasī’’ti.</gathalast>
<paragraph line="1193">Tattha <pageBreak edition="V" number="6.0091" /><bold>pamatta</bold>nti mettābhāvanāya anupaṭṭhitasatiṃ. Idañhi so sandhāya tasmiṃ khaṇe attānaṃ pamattaṃ nāma akāsi. <bold>Viddhā</bold>ti vijjhitvā.</paragraph>
<paragraph line="1194">Evañca pana vatvā puna attano sarīramaṃsassa abhakkhasammatabhāvaṃ dassetuṃ dutiyaṃ gāthamāha –</paragraph>
<hangnum line="1195" number="297"></hangnum>
<gatha1 line="1196"> ‘‘Na me maṃsāni khajjāni, cammenattho na vijjati;</gatha1>
<gathalast line="1197">Atha kena nu vaṇṇena, viddheyyaṃ maṃ amaññathā’’ti.</gathalast>
<paragraph line="1198">Dutiyagāthaṃ vatvā tameva nāmādivasena pucchanto āha –</paragraph>
<hangnum line="1199" number="298"></hangnum>
<gatha1 line="1200"> ‘‘Ko vā tvaṃ kassa vā putto, kathaṃ jānemu taṃ mayaṃ;</gatha1>
<gathalast line="1201">Puṭṭho me samma akkhāhi, kiṃ maṃ viddhā nilīyasī’’ti.</gathalast>
<paragraph line="1202">Tattha <pageBreak edition="M" number="6.0095" /><bold>amaññathā</bold>ti ayaṃ puriso kena kāraṇena maṃ vijjhitabbanti amaññitthāti attho.</paragraph>
<paragraph line="1203">Evañca pana vatvā tuṇhī ahosi. Taṃ sutvā rājā ‘‘ayaṃ mayā visapītena sallena vijjhitvā pātitopi neva maṃ akkosati na paribhāsati, mama hadayaṃ sambāhanto viya piyavacanena samudācarati, gacchissāmissa santika’’nti cintetvā gantvā tassa santike ṭhitova dve gāthā abhāsi –</paragraph>
<hangnum line="1204" number="299"></hangnum>
<gatha1 line="1205"> ‘‘Rājāhamasmi kāsīnaṃ, pīḷiyakkhoti maṃ vidū;</gatha1>
<gathalast line="1206">Lobhā raṭṭhaṃ pahitvāna, migamesaṃ carāmahaṃ.</gathalast>
<hangnum line="1207" number="300"></hangnum>
<gatha1 line="1208"> ‘‘Issatthe casmi kusalo, daḷhadhammoti vissuto;</gatha1>
<gathalast line="1209">Nāgopi me na mucceyya, āgato usupātana’’nti.</gathalast>
<paragraph line="1210">Tattha <bold>rājāhamasmī</bold>ti evaṃ kirassa vitakko ahosi ‘‘devāpi nāgāpi manussabhāsāya kathentiyeva, ahametaṃ devoti vā nāgoti vā manussoti vā na jānāmi. Sace kujjheyya, nāseyya <pageBreak edition="V" number="6.0092" /> maṃ, ‘rājā’ti vutte pana abhāyanto nāma natthī’’ti. Tasmā attano rājabhāvaṃ jānāpetuṃ paṭhamaṃ ‘‘rājāhamasmī’’ti āha. <bold>Lobhā</bold>ti migamaṃsalobhena. <bold>Migamesa</bold>nti migaṃ esanto. <bold>Carāmaha</bold>nti carāmi ahaṃ. Dutiyaṃ gāthaṃ pana attano <pageBreak edition="P" number="6.0078" /> balaṃ dīpetukāmo evamāha. Tattha <bold>issatthe</bold>ti dhanusippe. <bold>Daḷhadhammo</bold>ti daḷhadhanuṃ sahassatthāmadhanuṃ oropetuñca āropetuñca samattho.</paragraph>
<paragraph line="1211">Iti rājā attano balaṃ vaṇṇetvā tassa nāmagottaṃ pucchanto āha –</paragraph>
<hangnum line="1212" number="301"></hangnum>
<gatha1 line="1213"> ‘‘Ko vā tvaṃ kassa vā putto, kathaṃ jānemu taṃ mayaṃ;</gatha1>
<gathalast line="1214">Pituno attano cāpi, nāmagottaṃ pavedayā’’ti.</gathalast>
<paragraph line="1215">Tattha <bold>pavedayā</bold>ti kathaya.</paragraph>
<paragraph line="1216">Taṃ <pageBreak edition="M" number="6.0096" /> sutvā mahāsatto ‘‘sacāhaṃ ‘devanāgakinnarakhattiyādīsu aññatarohamasmī’ti katheyyaṃ, saddaheyyeva esa, saccameva panassa kathetuṃ vaṭṭatī’’ti cintetvā evamāha –</paragraph>
<hangnum line="1217" number="302"></hangnum>
<gatha1 line="1218"> ‘‘Nesādaputto bhaddante, sāmo iti maṃ ñātayo;</gatha1>
<gathalast line="1219">Āmantayiṃsu jīvantaṃ, svajjevāhaṃ gato saye.</gathalast>
<hangnum line="1220" number="303"></hangnum>
<gatha1 line="1221"> ‘‘Viddhosmi puthusallena, savisena yathā migo;</gatha1>
<gathalast line="1222">Sakamhi lohite rāja, passa semi paripluto.</gathalast>
<hangnum line="1223" number="304"></hangnum>
<gatha1 line="1224"> ‘‘Paṭivāmagataṃ sallaṃ, passa dhimhāmi lohitaṃ;</gatha1>
<gathalast line="1225">Āturo tyānupucchāmi, kiṃ maṃ viddhā nilīyasi.</gathalast>
<hangnum line="1226" number="305"></hangnum>
<gatha1 line="1227"> ‘‘Ajinamhi haññate dīpi, nāgo dantehi haññate;</gatha1>
<gathalast line="1228">Atha kena nu vaṇṇena, viddheyyaṃ maṃ amaññathā’’ti.</gathalast>
<paragraph line="1229">Tattha <bold>jīvanta</bold>nti maṃ ito pubbe jīvamānaṃ ‘‘ehi sāma, yāhi sāmā’’ti ñātayo āmantayiṃsu. <bold>Svajjevāhaṃ gato</bold>ti so ahaṃ ajja evaṃ gato maraṇamukhe sampatto, paviṭṭhoti attho <pageBreak edition="V" number="6.0093" />. <bold>Saye</bold>ti sayāmi. <bold>Paripluto</bold>ti nimuggo. <bold>Paṭivāmagata</bold>nti dakkhiṇapassena pavisitvā vāmapassena niggatanti attho. <bold>Passā</bold>ti olokehi maṃ. <bold>Dhimhāmī</bold>ti niṭṭhubhāmi, idaṃ so satiṃ paccupaṭṭhāpetvā avikampamānova lohitaṃ mukhena chaḍḍetvā āha. <bold>Āturo tyānupucchāmī’’</bold>ti bāḷhagilāno hutvā ahaṃ taṃ anupucchāmi. <bold>Nilīyasī</bold>ti etasmiṃ vanagumbe nilīno acchasi. Viddheyyanti vijjhitabbaṃ. <bold>Amaññathā</bold>ti amaññittha.</paragraph>
<paragraph line="1230">Rājā tassa vacanaṃ sutvā yathābhūtaṃ anācikkhitvā musāvādaṃ kathento āha –</paragraph>
<hangnum line="1231" number="306"></hangnum>
<gatha1 line="1232"> ‘‘Migo upaṭṭhito āsi, āgato usupātanaṃ;</gatha1>
<gathalast line="1233">Taṃ disvā ubbijī sāma, tena kodho mamāvisī’’ti.</gathalast>
<paragraph line="1234">Tattha <bold>āvisī</bold>ti ajjhotthari. Tena kāraṇena me kodho uppannoti dīpeti.</paragraph>
<paragraph line="1235">Atha <pageBreak edition="M" number="6.0097" /><pageBreak edition="P" number="6.0079" /> naṃ mahāsatto ‘‘kiṃ vadesi, mahārāja, imasmiṃ himavante maṃ disvā palāyanamigo nāma natthī’’ti vatvā āha –</paragraph>
<hangnum line="1236" number="307"></hangnum>
<gatha1 line="1237"> ‘‘Yato sarāmi attānaṃ, yato pattosmi viññutaṃ;</gatha1>
<gathalast line="1238">Na maṃ migā uttasanti, araññe sāpadānipi.</gathalast>
<hangnum line="1239" number="308"></hangnum>
<gatha1 line="1240"> ‘‘Yato nidhiṃ parihariṃ, yato pattosmi yobbanaṃ;</gatha1>
<gathalast line="1241">Na maṃ migā uttasanti, araññe sāpadānipi.</gathalast>
<hangnum line="1242" number="309"></hangnum>
<gatha1 line="1243"> ‘‘Bhīrū kimpurisā rāja, pabbate gandhamādane;</gatha1>
<gathalast line="1244">Sammodamānā gacchāma, pabbatāni vanāni ca.</gathalast>
<hangnum line="1245" number="310"></hangnum>
<gatha1 line="1246"> ‘‘Na maṃ migā uttasanti, araññe sāpadānipi;</gatha1>
<gathalast line="1247">Atha kena nu vaṇṇena, utrāsanti migā mama’’nti.</gathalast>
<paragraph line="1248">Tattha <bold>na maṃ migā</bold>ti bho mahārāja, yato kālato paṭṭhāya ahaṃ attānaṃ sarāmi, yato kālato paṭṭhāya ahaṃ viññubhāvaṃ patto asmi bhavāmi, tato kālato paṭṭhāya maṃ disvā migā <pageBreak edition="V" number="6.0094" /> nāma na uttasanti. <bold>Sāpadānipī</bold>ti vāḷamigāpi. <bold>Yato nidhi</bold>nti yato kālato paṭṭhāya ahaṃ vākacīraṃ parihariṃ. <bold>Bhīrū kimpurisā</bold>ti mahārāja, migā tāva tiṭṭhantu, kimpurisā nāma atibhīrukā honti. Ye imasmiṃ gandhamādanapabbate viharanti, tepi maṃ disvā na uttasanti, atha kho mayaṃ aññamaññaṃ sammodamānā gacchāma. <bold>Utrāsanti migā mama</bold>nti mamaṃ disvā migā utrāseyyuṃ, kena kāraṇena tvaṃ maṃ saddahāpessasīti dīpeti.</paragraph>
<paragraph line="1249">Taṃ sutvā rājā ‘‘mayā imaṃ niraparādhaṃ vijjhitvā musāvādo kathito, saccameva kathayissāmī’’ti cintetvā āha –</paragraph>
<hangnum line="1250" number="311"></hangnum>
<gatha1 line="1251"> ‘‘Na taṃ tasa migo sāma, kiṃ tāhaṃ alikaṃ bhaṇe;</gatha1>
<gathalast line="1252">Kodhalobhābhibhūtāhaṃ, usuṃ te taṃ avassaji’’nti.</gathalast>
<paragraph line="1253">Tattha <bold>na taṃ tasā</bold>ti na taṃ disvā migo tasa, na bhītoti attho. <bold>Kiṃ tāha</bold>nti kiṃ te evaṃ kalyāṇadassanassa santike ahaṃ alikaṃ bhaṇissāmi <pageBreak edition="M" number="6.0098" />. <bold>Kodhalobhābhibhūtāha</bold>nti kodhena ca lobhena ca abhibhūto hutvā ahaṃ. So hi paṭhamameva migesu uppannena kodhena ‘‘mige vijjhissāmī’’ti dhanuṃ āropetvā ṭhito pacchā bodhisattaṃ disvā tassa devatādīsu aññatarabhāvaṃ ajānanto ‘‘pucchissāmi na’’nti lobhaṃ uppādesi, tasmā evamāha.</paragraph>
<paragraph line="1254">Evañca pana vatvā ‘‘nāyaṃ suvaṇṇasāmo imasmiṃ araññe ekakova vasissati, ñātakehipissa bhavitabbaṃ, pucchissāmi na’’nti cintetvā itaraṃ gāthamāha –</paragraph>
<hangnum line="1255" number="312"></hangnum>
<gatha1 line="1256"> ‘‘Kuto nu sāma āgamma, kassa vā pahito tuvaṃ;</gatha1>
<gathalast line="1257">‘Udahāro nadiṃ gaccha’, āgato migasammata’’nti.</gathalast>
<paragraph line="1258">Tattha <bold>sāmā</bold>ti mahāsattaṃ ālapati. <bold>Āgammā</bold>ti kuto desā imaṃ vanaṃ āgamitvā ‘‘amhākaṃ udahāro udakaṃ āharituṃ nadiṃ gacchā’’ti <bold>kassa vā pahito</bold>kena puggalena pesito hutvā tuvaṃ imaṃ migasammataṃ āgatoti attho.</paragraph>
<paragraph line="1259">So <pageBreak edition="P" number="6.0080" /> tassa kathaṃ sutvā mahantaṃ dukkhavedanaṃ adhivāsetvā mukhena lohitaṃ chaḍḍetvā gāthamāha –</paragraph>
<hangnum line="1260" number="313"></hangnum>
<gatha1 line="1261"> ‘‘Andhā <pageBreak edition="V" number="6.0095" /> mātāpitā mayhaṃ, te bharāmi brahāvane;</gatha1>
<gathalast line="1262">Tesāhaṃ udakāhāro, āgato migasammata’’nti.</gathalast>
<paragraph line="1263">Tattha <bold>bharāmī</bold>ti mūlaphalādīni āharitvā posemi.</paragraph>
<paragraph line="1264">Evañca pana vatvā mahāsatto mātāpitaro ārabbha vilapanto āha –</paragraph>
<hangnum line="1265" number="314"></hangnum>
<gatha1 line="1266"> ‘‘Atthi nesaṃ usāmattaṃ, atha sāhassa jīvitaṃ;</gatha1>
<gathalast line="1267">Udakassa alābhena, maññe andhā marissare.</gathalast>
<hangnum line="1268" number="315"></hangnum>
<gatha1 line="1269"> ‘‘Na me idaṃ tathā dukkhaṃ, labbhā hi pumunā idaṃ;</gatha1>
<gathalast line="1270">Yañca ammaṃ na passāmi, taṃ me dukkhataraṃ ito.</gathalast>
<hangnum line="1271" number="316"></hangnum>
<gatha1 line="1272"> ‘‘Na <pageBreak edition="M" number="6.0099" /> me idaṃ tathā dukkhaṃ, labbhā hi pumunā idaṃ;</gatha1>
<gathalast line="1273">Yañca tātaṃ na passāmi, taṃ me dukkhataraṃ ito.</gathalast>
<hangnum line="1274" number="317"></hangnum>
<gatha1 line="1275"> ‘‘Sā nūna kapaṇā ammā, cirarattāya rucchati;</gatha1>
<gathalast line="1276">Aḍḍharatteva ratte vā, nadīva avasucchati.</gathalast>
<hangnum line="1277" number="318"></hangnum>
<gatha1 line="1278"> ‘‘So nūna kapaṇo tāto, cirarattāya rucchati;</gatha1>
<gathalast line="1279">Aḍḍharatteva ratte vā, nadīva avasucchati.</gathalast>
<hangnum line="1280" number="319"></hangnum>
<gatha1 line="1281"> ‘‘Uṭṭhānapādacariyāya, pādasambāhanassa ca;</gatha1>
<gathalast line="1282">Sāma tātavilapantā, hiṇḍissanti brahāvane.</gathalast>
<hangnum line="1283" number="320"></hangnum>
<gatha1 line="1284"> Idampi dutiyaṃ sallaṃ, kampeti hadayaṃ mamaṃ;</gatha1>
<gathalast line="1285">Yañca andhe na passāmi, maññe hissāmi jīvita’’nti.</gathalast>
<paragraph line="1286">Tattha <bold>usāmatta</bold>nti bhojanamattaṃ. <bold>‘‘Usā’’</bold>ti hi bhojanassa nāmaṃ tassa ca atthitāya. <bold>Sāhassa jīvita</bold>nti chadivasamattaṃ jīvitanti attho. Idaṃ āharitvā ṭhapitaṃ phalāphalaṃ sandhāyāha <pageBreak edition="V" number="6.0096" />. Atha vā <bold>usā</bold>ti usmā. Tenetaṃ dasseti – tesaṃ sarīre usmāmattaṃ atthi, atha mayā ābhatena phalāphalena sāhassa jīvitaṃ atthīti. <bold>Marissare</bold>ti marissantīti maññāmi. <bold>Pumunā</bold>ti purisena, evarūpañhi dukkhaṃ purisena labhitabbamevāti attho. <bold>Cirarattāya rucchatī</bold>ti cirarattaṃ rodissati. <bold>Aḍḍharatte vā</bold>ti majjhimaratte vā. <bold>Ratte vā</bold>ti pacchimaratte vā. <bold>Avasucchatī</bold>ti kunnadī viya sussissatīti attho. <bold>Uṭṭhānapādacariyāyā</bold>ti mahārāja, ahaṃ rattimpi divāpi dve tayo vāre uṭṭhāya attano uṭṭhānavīriyena tesaṃ pādacariyaṃ karomi, hatthapāde sambāhāmi, idāni maṃ adisvā mamatthāya te parihīnacakkhukā ‘‘sāmatātā’’ti vilapantā kaṇṭakehi vijjhiyamānā viya imasmiṃ <pageBreak edition="P" number="6.0081" /> vanappadese <bold>hiṇḍissanti</bold> vicarissantīti attho. <bold>Dutiyaṃ salla</bold>nti paṭhamaviddhavisapītasallato sataguṇena sahassaguṇena satasahassaguṇena dukkhataraṃ idaṃ dutiyaṃ tesaṃ adassanasokasallaṃ.</paragraph>
<paragraph line="1287">Rājā <pageBreak edition="M" number="6.0100" /> tassa vilāpaṃ sutvā ‘‘ayaṃ accantaṃ brahmacārī dhamme ṭhito mātāpitaro bharati, idāni evaṃ dukkhappattopi tesaṃyeva vilapati, evaṃ guṇasampanne nāma mayā aparādho kato, kathaṃ nu kho imaṃ samassāseyya’’nti cintetvā ‘‘niraye paccanakāle rajjaṃ kiṃ karissati, iminā paṭijaggitaniyāmenevassa mātāpitaro paṭijaggissāmi, imassa maraṇampi amaraṇaṃ viya bhavissatī’’ti sanniṭṭhānaṃ katvā āha –</paragraph>
<hangnum line="1288" number="321"></hangnum>
<gatha1 line="1289"> ‘‘Mā bāḷhaṃ paridevesi, sāma kalyāṇadassana;</gatha1>
<gathalast line="1290">Ahaṃ kammakaro hutvā, bharissaṃ te brahāvane.</gathalast>
<hangnum line="1291" number="322"></hangnum>
<gatha1 line="1292"> ‘‘Issatthe casmi kusalo, daḷhadhammoti vissuto;</gatha1>
<gathalast line="1293">Ahaṃ kammakaro hutvā, bharissaṃ te brahāvane.</gathalast>
<hangnum line="1294" number="323"></hangnum>
<gatha1 line="1295"> ‘‘Migānaṃ vighāsamanvesaṃ, vanamūlaphalāni ca;</gatha1>
<gathalast line="1296">Ahaṃ kammakaro hutvā, bharissaṃ te brahāvane.</gathalast>
<hangnum line="1297" number="324"></hangnum>
<gatha1 line="1298"> ‘‘Katamaṃ taṃ vanaṃ sāma, yattha mātāpitā tava;</gatha1>
<gathalast line="1299">Ahaṃ te tathā bharissaṃ, yathā te abharī tuva’’nti.</gathalast>
<paragraph line="1300">Tattha <bold>bharissaṃ te</bold>ti te tava mātāpitaro bharissāmi. <bold>Migāna</bold>nti sīhādīnaṃ migānaṃ vighāsaṃ <pageBreak edition="V" number="6.0097" /> anvesanto. Idaṃ so ‘‘issatthe casmi kusaloti thūlathūle mige vadhitvā madhuramaṃsena tava mātāpitaro bharissāmī’’ti vatvā ‘‘mā, mahārāja, amhe nissāya pāṇavadhaṃ karī’’ti vutte evamāha. <bold>Yathā te</bold>ti yathā tvaṃ te abhari, tathevāhampi bharissāmīti.</paragraph>
<paragraph line="1301">Athassa mahāsatto ‘‘sādhu, mahārāja, tena hi me mātāpitaro bharassū’’ti vatvā maggaṃ ācikkhanto āha –</paragraph>
<hangnum line="1302" number="325"></hangnum>
<gatha1 line="1303"> ‘‘Ayaṃ ekapadī rāja, yoyaṃ ussīsake mama;</gatha1>
<gatha2 line="1304">Ito gantvā aḍḍhakosaṃ, tattha nesaṃ agārakaṃ;</gatha2>
<gathalast line="1305">Yattha mātāpitā mayhaṃ, te bharassu ito gato’’ti.</gathalast>
<paragraph line="1306">Tattha <bold>ekapadī</bold>ti ekapadamaggo. <bold>Ussīsake</bold>ti yo esa mama matthakaṭṭhāne. <bold>Aḍḍhakosa</bold>nti aḍḍhakosantare.</paragraph>
<paragraph line="1307">Evaṃ <pageBreak edition="M" number="6.0101" /> so tassa maggaṃ ācikkhitvā mātāpitūsu balavasinehena <pageBreak edition="P" number="6.0082" /> tathārūpaṃ vedanaṃ adhivāsetvā tesaṃ bharaṇatthāya añjaliṃ paggayha yācanto puna evamāha –</paragraph>
<hangnum line="1308" number="326"></hangnum>
<gatha1 line="1309"> ‘‘Namo te kāsirājatthu, namo te kāsivaḍḍhana;</gatha1>
<gathalast line="1310">Andhā mātāpitā mayhaṃ, te bharassu brahāvane.</gathalast>
<hangnum line="1311" number="327"></hangnum>
<gatha1 line="1312"> ‘‘Añjaliṃ te paggaṇhāmi, kāsirāja namatthu te;</gatha1>
<gathalast line="1313">Mātaraṃ pitaraṃ mayhaṃ, vutto vajjāsi vandana’’nti.</gathalast>
<paragraph line="1314">Tattha <bold>vutto vajjāsī</bold>ti ‘‘putto vo suvaṇṇasāmo nadītīrevisapītena sallena viddho rajatapaṭṭasadise vālukāpuline dakkhiṇapassena nipanno añjaliṃ paggayha tumhākaṃ pāde vandatī’’ti evaṃ mahārāja, mayā vutto hutvā mātāpitūnaṃ me vandanaṃ vadeyyāsīti attho.</paragraph>
<paragraph line="1315">Rājā ‘‘sādhū’’ti sampaṭicchi. Mahāsattopi mātāpitūnaṃ vandanaṃ pesetvā visaññitaṃ pāpuṇi. Tamatthaṃ pakāsento satthā āha –</paragraph>
<hangnum line="1316" number="328"></hangnum>
<gatha1 line="1317"> ‘‘Idaṃ <pageBreak edition="V" number="6.0098" /> vatvāna so sāmo, yuvā kalyāṇadassano;</gatha1>
<gathalast line="1318">Mucchito visavegena, visaññī samapajjathā’’ti.</gathalast>
<paragraph line="1319">Tattha <bold>samapajjathā</bold>ti visaññī jāto.</paragraph>
<paragraph line="1320">So hi heṭṭhā ettakaṃ kathento nirassāso viya ahosi. Idāni panassa visavegena madditā bhavaṅgacittasantati hadayarūpaṃ nissāya pavatti, kathā pacchijji, mukhaṃ pihitaṃ, akkhīni nimīlitāni, hatthapādā thaddhabhāvaṃ pattā, sakalasarīraṃ lohitena makkhitaṃ. Rājā ‘‘ayaṃ idāneva mayā saddhiṃ kathesi, kiṃ nu kho’’ti tassa assāsapassāse upadhāresi. Te pana niruddhā, sarīraṃ thaddhaṃ jātaṃ. So taṃ disvā ‘‘niruddho dāni sāmo’’ti sokaṃ saddhāretuṃ asakkonto ubho hatthe matthake ṭhapetvā mahāsaddena paridevi. Tamatthaṃ pakāsento satthā āha –</paragraph>
<hangnum line="1321" number="329"></hangnum>
<gatha1 line="1322"> ‘‘Sa rājā paridevesi, bahuṃ kāruññasañhitaṃ;</gatha1>
<gatha2 line="1323">Ajarāmarohaṃ āsiṃ, ajjetaṃ ñāmi no pure;</gatha2>
<gathalast line="1324">Sāmaṃ kālaṅkataṃ disvā, natthi maccussa nāgamo.</gathalast>
<hangnum line="1325" number="330"></hangnum>
<gatha1 line="1326"> ‘‘Yassu <pageBreak edition="M" number="6.0102" /> maṃ paṭimanteti, savisena samappito;</gatha1>
<gathalast line="1327">Svajja <pageBreak edition="P" number="6.0083" /> evaṃ gate kāle, na kiñci mabhibhāsati.</gathalast>
<hangnum line="1328" number="331"></hangnum>
<gatha1 line="1329"> ‘‘Nirayaṃ nūna gacchāmi, ettha me natthi saṃsayo;</gatha1>
<gathalast line="1330">Tadā hi pakataṃ pāpaṃ, cirarattāya kibbisaṃ.</gathalast>
<hangnum line="1331" number="332"></hangnum>
<gatha1 line="1332"> ‘‘Bhavanti tassa vattāro, gāme kibbisakārako;</gatha1>
<gathalast line="1333">Araññe nimmanussamhi, ko maṃ vattumarahati.</gathalast>
<hangnum line="1334" number="333"></hangnum>
<gatha1 line="1335"> ‘‘Sārayanti hi kammāni, gāme saṃgaccha māṇavā;</gatha1>
<gathalast line="1336">Araññe nimmanussamhi, ko nu maṃ sārayissatī’’ti.</gathalast>
<paragraph line="1337">Tattha <bold>āsi</bold>nti ahaṃ ettakaṃ kālaṃ ajarāmaromhīti saññī ahosiṃ. <bold>Ajjeta</bold>nti ajja ahaṃ imaṃ sāmaṃ kālakataṃ disvā mamañceva aññesañca natthi maccussa nāgamoti taṃ maccussa āgamanaṃ <pageBreak edition="V" number="6.0099" /> ajja jānāmi, ito pubbe na jānāmīti vilapati. <bold>Svajja evaṃ gate kāle</bold>ti yo savisena sallena samappito idāneva maṃ paṭimanteti, so ajja evaṃ gate kāle evaṃ maraṇakāle sampatte kiñci appamattakampi na bhāsati. <bold>Tadā hī</bold>ti tasmiṃ khaṇe sāmaṃ vijjhantena mayā pāpaṃ kataṃ. <bold>Cirarattāya kibbisa</bold>nti taṃ pana cirarattaṃ vipaccanasamatthaṃ dāruṇaṃ pharusaṃ.</paragraph>
<paragraph line="1338"><bold>Tassā</bold>ti tassa evarūpaṃ pāpakammaṃ katvā vicarantassa. <bold>Vattāro</bold>ti ninditāro bhavanti ‘‘kuhiṃ gāme kinti kibbisakārako’’ti. Imasmiṃ pana araññe nimmanussamhi ko maṃ vattumarahati, sace hi bhaveyya, vadeyyāti vilapati. <bold>Sārayantī</bold>ti gāme vā nigamādīsu vā <bold>saṃgaccha māṇavā</bold> tattha tattha bahū purisā sannipatitvā ‘‘ambho purisaghātaka, dāruṇaṃ te kammaṃ kataṃ, asukadaṇḍaṃ patto nāma tva’’nti evaṃ kammāni sārenti codenti. Imasmiṃ pana nimmanusse araññe maṃ ko sārayissatīti attānaṃ codento vilapati.</paragraph>
<paragraph line="1339">Tadā bahusundarī nāma devadhītā gandhamādanavāsinī mahāsattassa sattame attabhāve mātubhūtapubbā. Sā puttasinehena bodhisattaṃ niccaṃ āvajjeti, taṃ divasaṃ pana dibbasampattiṃ anubhavamānā na taṃ āvajjeti. ‘‘Devasamāgamaṃ gatā’’tipi vadantiyeva. Sā tassa visaññibhūtakāle ‘‘kiṃ <pageBreak edition="M" number="6.0103" /> nu kho me puttassa pavattī’’ti āvajjamānā addasa ‘‘ayaṃ pīḷiyakkho nāma rājā mama puttaṃ visapītena sallena vijjhitvā migasammatānadītīre vālukāpuline ghātetvā mahantena saddena paridevati. Sacāhaṃ na gamissāmi, mama putto suvaṇṇasāmo ettheva marissati, raññopi hadayaṃ phalissati, sāmassa mātāpitaropi nirāhārā pānīyampi alabhantā sussitvā marissanti. Mayi pana gatāya rājā pānīyaghaṭaṃ ādāya tassa mātāpitūnaṃ santikaṃ gamissati, gantvā ca pana ‘‘putto vo mayā hato’ti kathessati. Evañca vatvā tesaṃ vacanaṃ sutvā <pageBreak edition="P" number="6.0084" /> te puttassa santikaṃ ānayissati. Atha kho te ca ahañca saccakiriyaṃ karissāma, saccabalena sāmassa visaṃ vinassissati. Evaṃ me putto jīvitaṃ labhissati, mātāpitaro ca cakkhūni labhissanti, rājā ca sāmassa dhammadesanaṃ sutvā nagaraṃ gantvā mahādānaṃ datvā saggaparāyaṇo bhavissati, tasmā gacchāmahaṃ tatthā’’ti. Sā gantvā migasammatānadītīre adissamānena kāyena ākāse ṭhatvā raññā saddhiṃ kathesi. Tamatthaṃ pakāsento satthā āha –</paragraph>
<hangnum line="1340" number="334"></hangnum>
<gatha1 line="1341"> ‘‘Sā devatā antarahitā, pabbate gandhamādane;</gatha1>
<gathalast line="1342">Raññova anukampāya, imā gāthā abhāsatha.</gathalast>
<hangnum line="1343" number="335"></hangnum>
<gatha1 line="1344"> ‘‘Āguṃ <pageBreak edition="V" number="6.0100" /> kira mahārāja, akari kammadukkaṭaṃ;</gatha1>
<gathalast line="1345">Adūsakā pitāputtā, tayo ekūsunā hatā.</gathalast>
<hangnum line="1346" number="336"></hangnum>
<gatha1 line="1347"> ‘‘Ehi taṃ anusikkhāmi, yathā te sugatī siyā;</gatha1>
<gathalast line="1348">Dhammenandhe vane posa, maññehaṃ sugatī tayā’’ti.</gathalast>
<paragraph line="1349">Tattha <bold>raññovā</bold>ti raññoyeva. <bold>Āguṃ kirā</bold>ti mahārāja, tvaṃ mahāparādhaṃ mahāpāpaṃ akari. <bold>Dukkaṭa</bold>nti yaṃ kataṃ dukkaṭaṃ hoti, taṃ lāmakakammaṃ akari. <bold>Adūsakā</bold>ti niddosā. <bold>Pitāputtā</bold>ti mātā ca pitā ca putto ca ime tayo janā ekausunā hatā. Tasmiñhi hate tappaṭibaddhā tassa mātāpitaropi hatāva honti. <bold>Anusikkhāmī</bold>ti sikkhāpemi anusāsāmi. <bold>Posā</bold>ti sāmassa ṭhāne ṭhatvā sinehaṃ paccupaṭṭhāpetvā sāmo viya te ubho andhe posehi. <bold>Maññehaṃ sugatī tayā</bold>ti evaṃ tayā sugatiyeva gantabbā bhavissatīti ahaṃ maññāmi.</paragraph>
<paragraph line="1350">So <pageBreak edition="M" number="6.0104" /> devatāya vacanaṃ sutvā ‘‘ahaṃ kira tassa mātāpitaro posetvā saggaṃ gamissāmī’’ti saddahitvā ‘‘kiṃ me rajjena, teyeva posessāmī’’ti daḷhaṃ adhiṭṭhāya balavaparidevaṃ paridevanto sokaṃ tanukaṃ katvā ‘‘suvaṇṇasāmo mato bhavissatī’’ti nānāpupphehi tassa sarīraṃ pūjetvā udakena siñcitvā tikkhattuṃ padakkhiṇaṃ katvā catūsu ṭhānesu vanditvā tena pūritaṃ udakaghaṭaṃ ādāya domanassappatto dakkhiṇadisābhimukho agamāsi. Tamatthaṃ pakāsento satthā āha –</paragraph>
<hangnum line="1351" number="337"></hangnum>
<gatha1 line="1352"> ‘‘Sa rājā paridevitvā, bahuṃ kāruññasañhitaṃ;</gatha1>
<gathalast line="1353">Udakakumbhamādāya, pakkāmi dakkhiṇāmukho’’ti.</gathalast>
<paragraph line="1354">Pakatiyāpi <pageBreak edition="P" number="6.0085" /> mahāthāmo rājā pānīyaghaṭaṃ ādāya gacchanto assamapadaṃ koṭṭento viya pavisitvā dukūlapaṇḍitassa paṇṇasālādvāraṃ sampāpuṇi. Dukūlapaṇḍito anto nisinnova tassa padasaddaṃ sutvā ‘‘nāyaṃ sāmassa padasaddo, kassa nu kho’’ti pucchanto gāthādvayamāha –</paragraph>
<hangnum line="1355" number="338"></hangnum>
<gatha1 line="1356"> ‘‘Kassa nu eso padasaddo, manussasseva āgato;</gatha1>
<gathalast line="1357">Neso sāmassa nigghoso, ko nu tvamasi mārisa.</gathalast>
<hangnum line="1358" number="339"></hangnum>
<gatha1 line="1359"> ‘‘Santañhi <pageBreak edition="V" number="6.0101" /> sāmo vajati, santaṃ pādāni neyati;</gatha1>
<gathalast line="1360">Neso sāmassa nigghoso, ko nu tvamasi mārisā’’ti.</gathalast>
<paragraph line="1361">Tattha <bold>manussassevā</bold>ti nāyaṃ sīhabyagghadīpiyakkhanāgakinnarānaṃ, āgacchato pana manussassevāyaṃ padasaddo, neso sāmassāti. <bold>Santaṃ hī</bold>ti upasamayuttaṃ eva. <bold>Vajatī</bold>ti caṅkamati. <bold>Neyatī</bold>ti patiṭṭhāpeti.</paragraph>
<paragraph line="1362">Taṃ sutvā rājā ‘‘sacāhaṃ attano rājabhāvaṃ akathetvā ‘mayā tumhākaṃ putto mārito’ti vakkhāmi, ime kujjhitvā mayā saddhiṃ pharusaṃ kathessanti. Evaṃ me tesu kodho uppajjissati, atha ne viheṭhessāmi, taṃ mama akusalaṃ bhavissati, ‘rājā’ti pana vutte abhāyantā nāma natthi, tasmā rājabhāvaṃ tāva kathessāmī’’ti cintetvā pānīyamāḷake pānīyaghaṭaṃ ṭhapetvā paṇṇasālādvāre ṭhatvā āha –</paragraph>
<hangnum line="1363" number="340"></hangnum>
<gatha1 line="1364"> ‘‘Rājāhamasmi <pageBreak edition="M" number="6.0105" /> kāsīnaṃ, pīḷiyakkhoti maṃ vidū;</gatha1>
<gathalast line="1365">Lobhā raṭṭhaṃ pahitvāna, migamesaṃ carāmahaṃ.</gathalast>
<hangnum line="1366" number="341"></hangnum>
<gatha1 line="1367"> ‘‘Issatthe casmi kusalo, daḷhadhammoti vissuto;</gatha1>
<gathalast line="1368">Nāgopi me na mucceyya, āgato usupātana’’nti.</gathalast>
<paragraph line="1369">Dukūlapaṇḍitopi tena saddhiṃ paṭisanthāraṃ karonto āha –</paragraph>
<hangnum line="1370" number="342"></hangnum>
<gatha1 line="1371"> ‘‘Svāgataṃ te mahārāja, atho te adurāgataṃ;</gatha1>
<gathalast line="1372">Issarosi anuppatto, yaṃ idhatthi pavedaya.</gathalast>
<hangnum line="1373" number="343"></hangnum>
<gatha1 line="1374"> ‘‘Tindukāni piyālāni, madhuke kāsumāriyo;</gatha1>
<gathalast line="1375">Phalāni khuddakappāni, bhuñja rāja varaṃ varaṃ.</gathalast>
<hangnum line="1376" number="344"></hangnum>
<gatha1 line="1377"> ‘‘Idampi pānīyaṃ sītaṃ, ābhataṃ girigabbharā;</gatha1>
<gathalast line="1378">Tato piva mahārāja, sace tvaṃ abhikaṅkhasī’’ti;</gathalast>
<paragraph line="1379">Tassattho <pageBreak edition="V" number="6.0102" /><pageBreak edition="P" number="6.0086" /><bold>sattigumbajātake</bold> (jā. 1.15.159 ādayo) kathito. Idha pana <bold>‘‘girigabbharā’’</bold>ti migasammataṃ sandhāya vuttaṃ. Sā hi nadī girigabbharā nikkhantattā ‘‘girigabbharā’’ tveva jātā.</paragraph>
<paragraph line="1380">Evaṃ tena paṭisanthāre kate rājā ‘‘putto vo mayā mārito’’ti paṭhamameva vattuṃ ayuttaṃ, ajānanto viya kathaṃ samuṭṭhāpetvā kathessāmī’’ti cintetvā āha –</paragraph>
<hangnum line="1381" number="345"></hangnum>
<gatha1 line="1382"> ‘‘Nālaṃ andhā vane daṭṭhuṃ, ko nu vo phalamāhari;</gatha1>
<gathalast line="1383">Anandhassevayaṃ sammā, nivāpo mayha khāyatī’’ti.</gathalast>
<paragraph line="1384">Tattha <bold>nāla</bold>nti tumhe andhā imasmiṃ vane kiñci daṭṭhuṃ na samatthā. <bold>Ko nu vo phalamāharī</bold>ti ko nu tumhākaṃ imāni phalāphalāni āhari. <bold>Nivāpo</bold>ti ayaṃ sammā nayena upāyena kāraṇena kato khāditabbayuttakānaṃ parisuddhānaṃ phalāphalānaṃ nivāpo sannicayo anandhassa viya mayhaṃ khāyati paññāyati upaṭṭhāti.</paragraph>
<paragraph line="1385">Taṃ sutvā dukūlapaṇḍito ‘‘mahārāja, na mayaṃ phalāphalāni āharāma, putto pana no āharatī’’ti dassento gāthādvayamāha –</paragraph>
<hangnum line="1386" number="346"></hangnum>
<gatha1 line="1387"> ‘‘Daharo <pageBreak edition="M" number="6.0106" /> yuvā nātibrahā, sāmo kalyāṇadassano;</gatha1>
<gathalast line="1388">Dīghassa kesā asitā, atho sūnaggavellitā.</gathalast>
<hangnum line="1389" number="347"></hangnum>
<gatha1 line="1390"> ‘‘So have phalamāharitvā, ito ādāya kamaṇḍaluṃ;</gatha1>
<gathalast line="1391">Nadiṃ gato udahāro, maññe na dūramāgato’’ti.</gathalast>
<paragraph line="1392">Tattha <bold>nātibrahā</bold>ti nātidīgho nātirasso. <bold>Sūnaggavellitā</bold>ti sūnasaṅkhātāya maṃsakoṭṭanapotthaniyā aggaṃ viya vinatā. <bold>Kamaṇḍalu</bold>nti ghaṭaṃ. <bold>Na dūramāgato</bold>ti idāni na dūraṃ āgato, āsannaṭṭhānaṃ āgato bhavissatīti maññāmīti attho.</paragraph>
<paragraph line="1393">Taṃ sutvā rājā āha –</paragraph>
<hangnum line="1394" number="348"></hangnum>
<gatha1 line="1395"> ‘‘Ahaṃ <pageBreak edition="V" number="6.0103" /> taṃ avadhiṃ sāmaṃ, yo tuyhaṃ paricārako;</gatha1>
<gathalast line="1396">Yaṃ kumāraṃ pavedetha, sāmaṃ kalyāṇadassanaṃ.</gathalast>
<hangnum line="1397" number="349"></hangnum>
<gatha1 line="1398"> ‘‘Dīghassa kesā asitā, atho sūnaggavellitā;</gatha1>
<gathalast line="1399">Tesu lohitalittesu, seti sāmo mahā hato’’ti.</gathalast>
<paragraph line="1400">Tattha <bold>avadhi</bold>nti visapītena sarena vijjhitvā māresiṃ. <bold>Pavedethā</bold>ti kathetha. <bold>Setī</bold>ti migasammatānadītīre vālukāpuline sayati.</paragraph>
<paragraph line="1401">Dukūlapaṇḍitassa pana avidūre pārikāya paṇṇasālā hoti. Sā tattha nisinnāva rañño vacanaṃ sutvā taṃ pavattiṃ sotukāmā <pageBreak edition="P" number="6.0087" /> attano paṇṇasālato nikkhamitvā rajjukasaññāya dukūlapaṇḍitassa santikaṃ gantvā āha –</paragraph>
<hangnum line="1402" number="350"></hangnum>
<gatha1 line="1403"> ‘‘Kena dukūla mantesi, ‘hato sāmo’ti vādinā;</gatha1>
<gathalast line="1404">‘Hato sāmo’ti sutvāna, hadayaṃ me pavedhati.</gathalast>
<hangnum line="1405" number="351"></hangnum>
<gatha1 line="1406"> ‘‘Assatthasseva taruṇaṃ, pavāḷaṃ māluteritaṃ;</gatha1>
<gathalast line="1407">‘Hato sāmo’ti sutvāna, hadayaṃ me pavedhatī’’ti.</gathalast>
<paragraph line="1408">Tattha <bold>vādinā</bold>ti ‘‘mayā sāmo hato’’ti vadantena. <bold>Pavāḷa</bold>nti pallavaṃ. <bold>Māluterita</bold>nti vātena pahaṭaṃ.</paragraph>
<paragraph line="1409">Dukūlapaṇḍito <pageBreak edition="M" number="6.0107" /> ovadanto āha –</paragraph>
<hangnum line="1410" number="352"></hangnum>
<gatha1 line="1411"> ‘‘Pārike kāsirājāyaṃ, so sāmaṃ migasammate;</gatha1>
<gathalast line="1412">Kodhasā usunā vijjhi, tassa mā pāpamicchimhā’’ti.</gathalast>
<paragraph line="1413">Tattha <bold>migasammate</bold>ti migasammatānadītīre. <bold>Kodhasā</bold>ti migesu uppannena kodhena. <bold>Mā pāpamicchimhā</bold>ti tassa mayaṃ ubhopi pāpaṃ mā icchimhā.</paragraph>
<paragraph line="1414">Puna <pageBreak edition="V" number="6.0104" /> pārikā āha –</paragraph>
<hangnum line="1415" number="353"></hangnum>
<gatha1 line="1416"> ‘‘Kicchā laddho piyo putto, yo andhe abharī vane;</gatha1>
<gathalast line="1417">Taṃ ekaputtaṃ ghātimhi, kathaṃ cittaṃ na kopaye’’ti.</gathalast>
<paragraph line="1418">Tattha <bold>ghātimhī</bold>ti ghātake.</paragraph>
<paragraph line="1419">Dukūlapaṇḍito āha –</paragraph>
<hangnum line="1420" number="354"></hangnum>
<gatha1 line="1421"> ‘‘Kicchā laddho piyo putto, yo andhe abharī vane;</gatha1>
<gathalast line="1422">Taṃ ekaputtaṃ ghātimhi, akkodhaṃ āhu paṇḍitā’’ti.</gathalast>
<paragraph line="1423">Tattha <bold>akkodha</bold>nti kodho nāma nirayasaṃvattaniko, tasmā taṃ kodhaṃ akatvā puttaghātakamhi akkodho eva kattabboti paṇḍitā āhu kathenti.</paragraph>
<paragraph line="1424">Evañca pana vatvā te ubhohi hatthehi uraṃ paharitvā mahāsattassa guṇe vaṇṇetvā bhusaṃ parideviṃsu. Atha ne rājā samassāsento āha –</paragraph>
<hangnum line="1425" number="355"></hangnum>
<gatha1 line="1426"> ‘‘Mā bāḷhaṃ paridevetha, ‘hato sāmo’ti vādinā;</gatha1>
<gathalast line="1427">Ahaṃ kammakaro hutvā, bharissāmi brahāvane.</gathalast>
<hangnum line="1428" number="356"></hangnum>
<gatha1 line="1429"> ‘‘Issatthe casmi kusalo, daḷhadhammoti vissuto;</gatha1>
<gathalast line="1430">Ahaṃ kammakaro hutvā, bharissāmi brahāvane.</gathalast>
<hangnum line="1431" number="357"></hangnum>
<gatha1 line="1432"> ‘‘Migānaṃ vighāsamanvesaṃ, vanamūlaphalāni ca;</gatha1>
<gathalast line="1433">Ahaṃ kammakaro hutvā, bharissāmi brahāvane’’ti.</gathalast>
<paragraph line="1434">Tattha <pageBreak edition="P" number="6.0088" /><bold>vādinā</bold>ti tumhe ‘‘sāmo hato’’ti vadantena mayā saddhiṃ ‘‘tayā no evaṃ guṇasampanno putto mārito, idāni ko amhe bharissatī’’tiādīni <pageBreak edition="M" number="6.0108" /> vatvā mā bāḷhaṃ paridevetha, ahaṃ tumhākaṃ kammakaro hutvā sāmo viya tumhe bharissāmīti.</paragraph>
<paragraph line="1435">Evaṃ <pageBreak edition="V" number="6.0105" /> rājā ‘‘tumhe mā cintayittha, na mayhaṃ rajjenattho, ahaṃ vo yāvajīvaṃ bharissāmī’’ti te assāsesi. Te tena saddhiṃ sallapantā āhaṃsu –</paragraph>
<hangnum line="1436" number="358"></hangnum>
<gatha1 line="1437"> ‘‘Nesa dhammo mahārāja, netaṃ amhesu kappati;</gatha1>
<gathalast line="1438">Rājā tvamasi amhākaṃ, pāde vandāma te maya’’nti.</gathalast>
<paragraph line="1439">Tattha <bold>dhammo</bold>ti sabhāvo kāraṇaṃ vā. <bold>Netaṃ amhesu kappatī</bold>ti etaṃ tava kammakaraṇaṃ amhesu na kappati na sobhati. <bold>‘‘Pāde vandāma te maya’’</bold>nti idaṃ pana te pabbajitaliṅge ṭhitāpi puttasokena samabbhāhatāya ceva nihatamānatāya ca vadiṃsu. ‘‘Rañño vissāsaṃ uppādetuṃ evamāhaṃsū’’tipi vadanti.</paragraph>
<paragraph line="1440">Taṃ sutvā rājā ativiya tussitvā ‘‘aho acchariyaṃ, evaṃ dosakārake nāma mayi pharusavacanamattampi natthi, paggaṇhantiyeva mama’’nti cintetvā gāthamāha –</paragraph>
<hangnum line="1441" number="359"></hangnum>
<gatha1 line="1442"> ‘‘Dhammaṃ nesādā bhaṇatha, katā apacitī tayā;</gatha1>
<gathalast line="1443">Pitā tvamasi amhākaṃ, mātā tvamasi pārike’’ti.</gathalast>
<paragraph line="1444">Tattha <bold>tayā</bold>ti ekekaṃ vadanto evamāha. <bold>Pitā</bold>ti dukūlapaṇḍita, ajja paṭṭhāya tvaṃ mayhaṃ pituṭṭhāne tiṭṭha, amma pārike, tvampi me mātuṭṭhāne tiṭṭha, ahaṃ pana vo puttassa sāmassa ṭhāne ṭhatvā pādadhovanādīni sabbakiccāni karissāmi, maṃ rājāti asallakkhetvā sāmoti sallakkhethāti.</paragraph>
<paragraph line="1445">Te añjaliṃ paggayha vanditvā ‘‘mahārāja, tava amhākaṃ kammakaraṇakiccaṃ natthi, apica kho pana laṭṭhikoṭiyā no gahetvā ānetvā sāmaṃ dassehī’’ti yācantā gāthādvayamāhaṃsu –</paragraph>
<hangnum line="1446" number="360"></hangnum>
<gatha1 line="1447"> ‘‘Namo te kāsirājatthu, namo te kāsivaḍḍhana;</gatha1>
<gathalast line="1448">Añjaliṃ te paggaṇhāma, yāva sāmānupāpaya.</gathalast>
<hangnum line="1449" number="361"></hangnum>
<gatha1 line="1450"> ‘‘Tassa <pageBreak edition="V" number="6.0106" /><pageBreak edition="M" number="6.0109" /> pāde samajjantā, mukhañca bhujadassanaṃ;</gatha1>
<gathalast line="1451">Saṃsumbhamānā attānaṃ, kālamāgamayāmase’’ti.</gathalast>
<paragraph line="1452">Tattha <bold>yāva sāmānupāpayā</bold>ti yāva sāmo yattha, tattha amhe anupāpaya. <bold>Bhujadassana</bold>nti <pageBreak edition="P" number="6.0089" /> kalyāṇadassanaṃ abhirūpaṃ. <bold>Saṃsumbhamānā</bold>ti pothentā. <bold>Kālamāgamayāmase</bold>ti kālakiriyaṃ āgamessāma.</paragraph>
<paragraph line="1453">Tesaṃ evaṃ kathentānaññeva sūriyo atthaṅgato. Atha rājā ‘‘sacāhaṃ idāneva ime tattha nessāmi, taṃ disvāva nesaṃ hadayaṃ phalissati, iti tiṇṇampi etesaṃ matakāle ahaṃ niraye uppajjantoyeva nāma, tasmā tesaṃ gantuṃ na dassāmī’’ti cintetvā catasso gāthāyo ajjhabhāsi –</paragraph>
<hangnum line="1454" number="362"></hangnum>
<gatha1 line="1455"> ‘‘Brahā vāḷamigākiṇṇaṃ, ākāsantaṃva dissati;</gatha1>
<gathalast line="1456">Yattha sāmo hato seti, candova patito chamā.</gathalast>
<hangnum line="1457" number="363"></hangnum>
<gatha1 line="1458"> ‘‘Brahā vāḷamigākiṇṇaṃ, ākāsantaṃva dissati;</gatha1>
<gathalast line="1459">Yattha sāmo hato seti, sūriyova patito chamā.</gathalast>
<hangnum line="1460" number="364"></hangnum>
<gatha1 line="1461"> ‘‘Brahā vāḷamigākiṇṇaṃ, ākāsantaṃva dissati;</gatha1>
<gathalast line="1462">Yattha sāmo hato seti, paṃsunā patikunthito.</gathalast>
<hangnum line="1463" number="365"></hangnum>
<gatha1 line="1464"> ‘‘Brahā vāḷamigākiṇṇaṃ, ākāsantaṃva dissati;</gatha1>
<gathalast line="1465">Yattha sāmo hato seti, idheva vasathassame’’ti.</gathalast>
<paragraph line="1466">Tattha <bold>brahā</bold>ti accuggataṃ. <bold>Ākāsantaṃvā</bold>ti etaṃ vanaṃ ākāsassa anto viya hutvā dissati. <bold>Atha vā ākāsanta</bold>nti ākāsamānaṃ, pakāsamānanti attho. <bold>Chamā</bold>ti chamāyaṃ, pathaviyanti attho. ‘‘Chama’’ntipi pāṭho, pathaviṃ patito viyāti attho. <bold>Patikunthito</bold>ti parikiṇṇo, paliveṭhitoti attho.</paragraph>
<paragraph line="1467">Atha <pageBreak edition="M" number="6.0110" /> te attano vāḷamigabhayābhāvaṃ dassetuṃ gāthamāhaṃsu –</paragraph>
<hangnum line="1468" number="366"></hangnum>
<gatha1 line="1469"> ‘‘Yadi <pageBreak edition="V" number="6.0107" /> tattha sahassāni, satāni niyutāni ca;</gatha1>
<gathalast line="1470">Nevamhākaṃ bhayaṃ koci, vane vāḷesu vijjatī’’ti.</gathalast>
<paragraph line="1471">Tattha <bold>kocī</bold>ti imasmiṃ vane katthaci ekasmiṃ padesepi amhākaṃ vāḷesu bhayaṃ nāma natthi.</paragraph>
<paragraph line="1472">Rājā te paṭibāhituṃ asakkonto hatthesu gahetvā tattha nesi. Tamatthaṃ pakāsento satthā āha –</paragraph>
<hangnum line="1473" number="367"></hangnum>
<gatha1 line="1474"> ‘‘Tato andhānamādāya, kāsirājā brahāvane;</gatha1>
<gathalast line="1475">Hatthe gahetvā pakkāmi, yattha sāmo hato ahū’’ti.</gathalast>
<paragraph line="1476">Tattha <pageBreak edition="P" number="6.0090" /><bold>tato</bold>ti tadā. <bold>Andhāna</bold>nti andhe. <bold>Ahū</bold>ti ahosi. <bold>Yatthā</bold>ti yasmiṃ ṭhāne so nipanno, tattha nesīti attho.</paragraph>
<paragraph line="1477">So ānetvā ca pana sāmassa santike ṭhapetvā ‘‘ayaṃ vo putto’’ti ācikkhi. Athassa pitā sīsaṃ ukkhipitvā mātā pāde gahetvā ūrūsu ṭhapetvā nisīditvā vilapiṃsu. Tamatthaṃ pakāsento satthā āha –</paragraph>
<hangnum line="1478" number="368"></hangnum>
<gatha1 line="1479"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha1>
<gathalast line="1480">Apaviddhaṃ brahāraññe, candaṃva patitaṃ chamā.</gathalast>
<hangnum line="1481" number="369"></hangnum>
<gatha1 line="1482"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha1>
<gathalast line="1483">Apaviddhaṃ brahāraññe, sūriyaṃva patitaṃ chamā.</gathalast>
<hangnum line="1484" number="370"></hangnum>
<gatha1 line="1485"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha1>
<gathalast line="1486">Apaviddhaṃ brahāraññe, kalūnaṃ paridevayuṃ.</gathalast>
<hangnum line="1487" number="371"></hangnum>
<gatha1 line="1488"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha1>
<gathalast line="1489">Bāhā paggayha pakkanduṃ, ‘adhammo kira bho’iti.</gathalast>
<hangnum line="1490" number="372"></hangnum>
<gatha1 line="1491"> ‘‘Bāḷhaṃ <pageBreak edition="V" number="6.0108" /> kho tvaṃ pamattosi, sāma kalyāṇadassana;</gatha1>
<gathalast line="1492">Yo ajjevaṃ gate kāle, na kiñci mabhibhāsasi.</gathalast>
<hangnum line="1493" number="373"></hangnum>
<gatha1 line="1494"> ‘‘Bāḷhaṃ <pageBreak edition="M" number="6.0111" /> kho tvaṃ padittosi, sāma kalyāṇadassana;</gatha1>
<gathalast line="1495">Yo ajjevaṃ gate kāle, na kiñci mabhibhāsasi.</gathalast>
<hangnum line="1496" number="374"></hangnum>
<gatha1 line="1497"> ‘‘Bāḷhaṃ kho tvaṃ pakuddhosi, sāma kalyāṇadassana;</gatha1>
<gathalast line="1498">Yo ajjevaṃ gate kāle, na kiñci mabhibhāsati.</gathalast>
<hangnum line="1499" number="375"></hangnum>
<gatha1 line="1500"> ‘‘Bāḷhaṃ kho tvaṃ pasuttosi, sāma kalyāṇadassana;</gatha1>
<gathalast line="1501">Yo ajjevaṃ gate kāle, na kiñci mabhibhāsasi.</gathalast>
<hangnum line="1502" number="376"></hangnum>
<gatha1 line="1503"> ‘‘Bāḷhaṃ kho tvaṃ vimanosi, sāma kalyāṇadassana;</gatha1>
<gathalast line="1504">Yo ajjevaṃ gate kāle, na kiñci mabhibhāsasi.</gathalast>
<hangnum line="1505" number="377"></hangnum>
<gatha1 line="1506"> ‘‘Jaṭaṃ valinaṃ paṃsugataṃ, kodāni saṇṭhapessati;</gatha1>
<gathalast line="1507">Sāmo ayaṃ kālakato, andhānaṃ paricārako.</gathalast>
<hangnum line="1508" number="378"></hangnum>
<gatha1 line="1509"> ‘‘Ko me sammajjamādāya, sammajjissati assamaṃ;</gatha1>
<gathalast line="1510">Sāmo ayaṃ kālakato, andhānaṃ paricārako.</gathalast>
<hangnum line="1511" number="379"></hangnum>
<gatha1 line="1512"> ‘‘Kodāni nhāpayissati, sītenuṇhodakena ca;</gatha1>
<gathalast line="1513">Sāmo ayaṃ kālakato, andhānaṃ paricārako.</gathalast>
<hangnum line="1514" number="380"></hangnum>
<gatha1 line="1515"> ‘‘Kodāni <pageBreak edition="P" number="6.0091" /> bhojayissati, vanamūlaphalāni ca;</gatha1>
<gathalast line="1516">Sāmo ayaṃ kālakato, andhānaṃ paricārako’’ti.</gathalast>
<paragraph line="1517">Tattha <bold>apaviddha</bold>nti raññā niratthakaṃ chaḍḍitaṃ. <bold>Adhammo kira bho itī</bold>ti ayuttaṃ kira bho, ajja imasmiṃ loke vattati. <bold>Pamatto</bold>ti tikhiṇasuraṃ pivitvā viya matto pamatto pamādaṃ āpanno. <bold>Paditto</bold>ti dappito. <bold>‘‘Pakuddhosi vimanosī’’</bold>ti sabbaṃ vilāpavasena bhaṇanti. <bold>Jaṭa</bold>nti tāta <pageBreak edition="V" number="6.0109" />, amhākaṃ jaṭāmaṇḍalaṃ. <bold>Valinaṃ paṃsugata</bold>nti yadā ākulaṃ malaggahitaṃ bhavissati. <bold>Kodānī</bold>ti idāni ko saṇṭhapessati, sodhetvā ujuṃ karissatīti.</paragraph>
<paragraph line="1518">Athassa mātā bahuṃ vilapitvā tassa ure hatthaṃ ṭhapetvā santāpaṃ upadhārentī ‘‘puttassa me santāpo pavattatiyeva, visavegena visaññitaṃ āpanno bhavissati, nibbisabhāvatthāya cassa saccakiriyaṃ karissāmī’’ti cintetvā saccakiriyamakāsi. Tamatthaṃ pakāsento satthā āha –</paragraph>
<hangnum line="1519" number="381"></hangnum>
<gatha1 line="1520"> ‘‘Disvāna <pageBreak edition="M" number="6.0112" /> patitaṃ sāmaṃ, puttakaṃ paṃsukunthitaṃ;</gatha1>
<gathalast line="1521">Aṭṭitā puttasokena, mātā saccaṃ abhāsatha.</gathalast>
<hangnum line="1522" number="382"></hangnum>
<gatha1 line="1523"> ‘‘Yena saccenayaṃ sāmo, dhammacārī pure ahu;</gatha1>
<gathalast line="1524">Etena saccavajjena, visaṃ sāmassa haññatu.</gathalast>
<hangnum line="1525" number="383"></hangnum>
<gatha1 line="1526"> ‘‘Yena saccenayaṃ sāmo, brahmacārī pure ahu;</gatha1>
<gathalast line="1527">Etena saccavajjena, visaṃ sāmassa haññatu.</gathalast>
<hangnum line="1528" number="384"></hangnum>
<gatha1 line="1529"> ‘‘Yena saccenayaṃ sāmo, saccavādī pure ahu;</gatha1>
<gathalast line="1530">Etena saccavajjena, visaṃ sāmassa haññatu.</gathalast>
<hangnum line="1531" number="385"></hangnum>
<gatha1 line="1532"> ‘‘Yena saccenayaṃ sāmo, mātāpettibharo ahu;</gatha1>
<gathalast line="1533">Etena saccavajjena, visaṃ sāmassa haññatu.</gathalast>
<hangnum line="1534" number="386"></hangnum>
<gatha1 line="1535"> ‘‘Yena saccenayaṃ sāmo, kule jeṭṭhāpacāyiko;</gatha1>
<gathalast line="1536">Etena saccavajjena, visaṃ sāmassa haññatu.</gathalast>
<hangnum line="1537" number="387"></hangnum>
<gatha1 line="1538"> ‘‘Yena saccenayaṃ sāmo, pāṇā piyataro mama;</gatha1>
<gathalast line="1539">Etena saccavajjena, visaṃ sāmassa haññatu.</gathalast>
<hangnum line="1540" number="388"></hangnum>
<gatha1 line="1541"> ‘‘Yaṃ kiñcitthi kataṃ puññaṃ, mayhañceva pitucca te;</gatha1>
<gathalast line="1542">Sabbena tena kusalena, visaṃ sāmassa haññatū’’ti.</gathalast>
<paragraph line="1543">Tattha <pageBreak edition="V" number="6.0110" /><bold>yena saccenā</bold>ti yena bhūtena sabhāvena. <bold>Dhammacārī</bold>ti dasakusalakammapathadhammacārī. <bold>Saccavādī</bold>ti hasitavasenapi musāvādaṃ na vadati. <bold>Mātāpettibharo</bold>ti <pageBreak edition="P" number="6.0092" /> analaso hutvā rattindivaṃ mātāpitaro bhari. <bold>Kule jeṭṭhāpacāyiko</bold>ti jeṭṭhānaṃ mātāpitūnaṃ sakkārakārako hoti.</paragraph>
<paragraph line="1544">Evaṃ mātarā sattahi gāthāhi saccakiriyāya katāya sāmo parivattitvā nipajji. Athassa pitā ‘‘jīvati me putto, ahampissa saccakiriyaṃ karissāmī’’ti tatheva saccakiriyamakāsi. Tamatthaṃ pakāsento satthā āha –</paragraph>
<hangnum line="1545" number="389"></hangnum>
<gatha1 line="1546"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha1>
<gathalast line="1547">Aṭṭito puttasokena, pitā saccaṃ abhāsatha.</gathalast>
<hangnum line="1548" number="390"></hangnum>
<gatha1 line="1549"> ‘‘Yena <pageBreak edition="M" number="6.0113" /> saccenayaṃ sāmo, dhammacārī pure ahu;</gatha1>
<gathalast line="1550">Etena saccavajjena, visaṃ sāmassa haññatu.</gathalast>
<hangnum line="1551" number="391"></hangnum>
<gatha1 line="1552"> ‘‘Yena saccenayaṃ sāmo, brahmacārī pure ahu;</gatha1>
<gathalast line="1553">Etena saccavajjena, visaṃ sāmassa haññatu.</gathalast>
<hangnum line="1554" number="392"></hangnum>
<gatha1 line="1555"> ‘‘Yena saccenayaṃ sāmo, saccavādī pure ahu;</gatha1>
<gathalast line="1556">Etena saccavajjena, visaṃ sāmassa haññatu.</gathalast>
<hangnum line="1557" number="393"></hangnum>
<gatha1 line="1558"> ‘‘Yena saccenayaṃ sāmo, mātāpettibharo ahu;</gatha1>
<gathalast line="1559">Etena saccavajjena, visaṃ sāmassa haññatu.</gathalast>
<hangnum line="1560" number="394"></hangnum>
<gatha1 line="1561"> ‘‘Yena saccenayaṃ sāmo, kule jeṭṭhāpacāyiko;</gatha1>
<gathalast line="1562">Etena saccavajjena, visaṃ sāmassa haññatu.</gathalast>
<hangnum line="1563" number="395"></hangnum>
<gatha1 line="1564"> ‘‘Yena saccenayaṃ sāmo, pāṇā piyataro mama;</gatha1>
<gathalast line="1565">Etena saccavajjena, visaṃ sāmassa haññatu.</gathalast>
<hangnum line="1566" number="396"></hangnum>
<gatha1 line="1567"> ‘‘Yaṃ <pageBreak edition="V" number="6.0111" /> kiñcitthi kataṃ puññaṃ, mayhañceva mātucca te;</gatha1>
<gathalast line="1568">Sabbena tena kusalena, visaṃ sāmassa haññatū’’ti.</gathalast>
<paragraph line="1569">Evaṃ pitari saccakiriyaṃ karonte mahāsatto parivattitvā itarena passena nipajji. Athassa tatiyaṃ saccakiriyaṃ devatā akāsi. Tamatthaṃ pakāsento satthā aha –</paragraph>
<hangnum line="1570" number="397"></hangnum>
<gatha1 line="1571"> ‘‘Sā devatā antarahitā, pabbate gandhamādane;</gatha1>
<gathalast line="1572">Sāmassa anukampāya, imaṃ saccaṃ abhāsatha.</gathalast>
<hangnum line="1573" number="398"></hangnum>
<gatha1 line="1574"> ‘‘Pabbatyāhaṃ gandhamādane, cirarattanivāsinī;</gatha1>
<gatha2 line="1575">Na me piyataro koci, añño sāmena vijjati;</gatha2>
<gathalast line="1576">Etena saccavajjena, visaṃ sāmassa haññatu.</gathalast>
<hangnum line="1577" number="399"></hangnum>
<gatha1 line="1578"> ‘‘Sabbe vanā gandhamayā, pabbate gandhamādane;</gatha1>
<gathalast line="1579">Etena saccavajjena, visaṃ sāmassa haññatu.</gathalast>
<hangnum line="1580" number="400"></hangnum>
<gatha1 line="1581"> ‘‘Tesaṃ lālappamānānaṃ, bahuṃ kāruññasañhitaṃ;</gatha1>
<gathalast line="1582">Khippaṃ sāmo samuṭṭhāsi, yuvā kalyāṇadassano’’ti.</gathalast>
<paragraph line="1583">Tattha <pageBreak edition="M" number="6.0114" /><bold>pabbatyāha</bold>nti pabbate ahaṃ. <bold>Sabbe vanā gandhamayā</bold>ti sabbe rukkhā gandhamayā. Na hi tattha agandho nāma koci rukkho atthi. <bold>Tesa</bold>nti bhikkhave, tesaṃ ubhinnaṃ lālappamānānaññeva devatāya saccakiriyāya pariyosāne khippaṃ sāmo uṭṭhāsi, padumapattato udakaṃ viyassa visaṃ vinivattetvā ābādho vigato, idha nu kho viddho, ettha nu kho viddhoti viddhaṭṭhānampi na paññāyi.</paragraph>
<paragraph line="1584">Iti mahāsattassa nirogabhāvo, mātāpitūnañca cakkhupaṭilābho, aruṇuggamanañca, devatānubhāvena tesaṃ catunnaṃ assameyeva pākaṭabhāvo <pageBreak edition="P" number="6.0093" /> cāti sabbaṃ ekakkhaṇeyeva ahosi. Mātāpitaro ‘‘cakkhūni no laddhāni, suvaṇṇasāmo ca arogo jāto’’ti atirekataraṃ tussiṃsu. Atha ne sāmapaṇḍito gāthaṃ abhāsi –</paragraph>
<hangnum line="1585" number="401"></hangnum>
<gatha1 line="1586"> ‘‘Sāmohamasmi <pageBreak edition="V" number="6.0112" /> bhaddaṃ vo, sotthināmhi samuṭṭhito;</gatha1>
<gathalast line="1587">Mā bāḷhaṃ paridevetha, mañcunābhivadetha ma’’nti.</gathalast>
<paragraph line="1588">Tattha <bold>sotthināmhi samuṭṭhito</bold>ti sotthinā sukhena uṭṭhito amhi bhavāmi. <bold>Mañjunā</bold>ti madhurassarena maṃ abhivadetha.</paragraph>
<paragraph line="1589">Atha so rājānaṃ disvā paṭisanthāraṃ karonto āha –</paragraph>
<hangnum line="1590" number="402"></hangnum>
<gatha1 line="1591"> ‘‘Svāgataṃ te mahārāja, atho te adurāgataṃ;</gatha1>
<gathalast line="1592">Issarosi anuppatto, yaṃ idhatthi pavedaya.</gathalast>
<hangnum line="1593" number="403"></hangnum>
<gatha1 line="1594"> ‘‘Tindukāni piyālāni, madhuke kāsumāriyo;</gatha1>
<gathalast line="1595">Phalāni khuddakappāni, bhuñja rāja varaṃ varaṃ.</gathalast>
<hangnum line="1596" number="404"></hangnum>
<gatha1 line="1597"> ‘‘Atthi me pānīyaṃ sītaṃ, ābhataṃ girigabbharā;</gatha1>
<gathalast line="1598">Tato piva mahārāja, sace tvaṃ abhikaṅkhasī’’ti.</gathalast>
<paragraph line="1599">Rājāpi taṃ acchariyaṃ disvā āha –</paragraph>
<hangnum line="1600" number="405"></hangnum>
<gatha1 line="1601"> ‘‘Sammuyhāmi pamuyhāmi, sabbā muyhanti me disā;</gatha1>
<gathalast line="1602">Petaṃ taṃ sāma maddakkhiṃ, ko nu tvaṃ sāma jīvasī’’ti.</gathalast>
<paragraph line="1603">Tattha <pageBreak edition="M" number="6.0115" /><bold>peta</bold>nti sāma ahaṃ taṃ mataṃ addasaṃ. <bold>Ko nu tva</bold>nti kathaṃ nu tvaṃ jīvitaṃ paṭilabhasīti pucchi.</paragraph>
<paragraph line="1604">Mahāsatto ‘‘ayaṃ rājā maṃ ‘mato’ti sallakkhesi, amatabhāvamassa pakāsessāmī’’ti cintetvā āha –</paragraph>
<hangnum line="1605" number="406"></hangnum>
<gatha1 line="1606"> ‘‘Api jīvaṃ mahārāja, purisaṃ gāḷhavedanaṃ;</gatha1>
<gathalast line="1607">Upanītamanasaṅkappaṃ, jīvantaṃ maññate mataṃ.</gathalast>
<hangnum line="1608" number="407"></hangnum>
<gatha1 line="1609"> ‘‘Api <pageBreak edition="V" number="6.0113" /> jīvaṃ mahārāja, purisaṃ gāḷhavedanaṃ;</gatha1>
<gathalast line="1610">Taṃ nirodhagataṃ santaṃ, jīvantaṃ maññate mata’’nti.</gathalast>
<paragraph line="1611">Tattha <bold>api jīva</bold>nti jīvamānaṃ api. <bold>Upanītamanasaṅkappa</bold>nti bhavaṅgaotiṇṇacittācāraṃ. <bold>Jīvanta</bold>nti jīvamānameva ‘‘eso mato’’ti maññati. <bold>Nirodhagata</bold>nti assāsapassāsanirodhaṃ samāpannaṃ santaṃ vijjamānaṃ maṃ evaṃ loko mataṃ viya jīvantameva maññati.</paragraph>
<paragraph line="1612">Evañca pana vatvā mahāsatto rājānaṃ atthe yojetukāmo dhammaṃ desento puna dve gāthā abhāsi –</paragraph>
<hangnum line="1613" number="408"></hangnum>
<gatha1 line="1614"> ‘‘Yo <pageBreak edition="P" number="6.0094" /> mātaraṃ pitaraṃ vā, macco dhammena posati;</gatha1>
<gathalast line="1615">Devāpi naṃ tikicchanti, mātāpettibharaṃ naraṃ.</gathalast>
<hangnum line="1616" number="409"></hangnum>
<gatha1 line="1617"> ‘‘Yo mātaraṃ pitaraṃ vā, macco dhammena posati;</gatha1>
<gathalast line="1618">Idheva naṃ pasaṃsanti, pecca sagge pamodatī’’ti.</gathalast>
<paragraph line="1619">Taṃ sutvā rājā ‘‘acchariyaṃ vata, bho, mātāpettibharassa jantuno uppannarogaṃ devatāpi tikicchanti, ativiya ayaṃ sāmo sobhatī’’ti añjaliṃ paggayha yācanto āha –</paragraph>
<hangnum line="1620" number="410"></hangnum>
<gatha1 line="1621"> ‘‘Esa bhiyyo pamuyhāmi, sabbā muyhanti me disā;</gatha1>
<gathalast line="1622">Saraṇaṃ taṃ sāma gacchāmi, tvañca me saraṇaṃ bhavā’’ti.</gathalast>
<paragraph line="1623">Tattha <bold>bhiyyo</bold>ti yasmā tādise parisuddhasīlaguṇasampanne tayi aparajjhiṃ, tasmā atirekataraṃ sammuyhāmi. <bold>Tvañca me saraṇaṃ bhavā</bold>ti saraṇaṃ gacchantassa me tvaṃ saraṇaṃ bhava, patiṭṭhā hohi, devalokagāmimaggaṃ karohīti.</paragraph>
<paragraph line="1624">Atha <pageBreak edition="M" number="6.0116" /> naṃ mahāsatto ‘‘sacepi, mahārāja, devalokaṃ gantukāmosi, mahantaṃ dibbasampattiṃ paribhuñjitukāmosi, imāsu dasarājadhammacariyāsu vattassū’’ti tassa dhammaṃ desento dasa rājadhammacariyagāthā abhāsi –</paragraph>
<hangnum line="1625" number="411"></hangnum>
<gatha1 line="1626"> ‘‘Dhammaṃ <pageBreak edition="V" number="6.0114" /> cara mahārāja, mātāpitūsu khattiya;</gatha1>
<gathalast line="1627">Idha dhammaṃ caritvāna, rāja saggaṃ gamissasi.</gathalast>
<hangnum line="1628" number="412"></hangnum>
<gatha1 line="1629"> ‘‘Dhammaṃ cara mahārāja, puttadāresu khattiya;</gatha1>
<gathalast line="1630">Idha dhammaṃ caritvāna, rāja saggaṃ gamissasi.</gathalast>
<hangnum line="1631" number="413"></hangnum>
<gatha1 line="1632"> ‘‘Dhammaṃ cara mahārāja, mittāmaccesu khattiya;</gatha1>
<gathalast line="1633">Idha dhammaṃ caritvāna, rāja saggaṃ gamissasi.</gathalast>
<hangnum line="1634" number="414"></hangnum>
<gatha1 line="1635"> ‘‘Dhammaṃ cara mahārāja, vāhanesu balesu ca;</gatha1>
<gathalast line="1636">Idha dhammaṃ caritvāna, rāja saggaṃ gamissasi.</gathalast>
<hangnum line="1637" number="415"></hangnum>
<gatha1 line="1638"> ‘‘Dhammaṃ cara mahārāja, gāmesu nigamesu ca;</gatha1>
<gathalast line="1639">Idha dhammaṃ caritvāna, rāja saggaṃ gamissasi.</gathalast>
<hangnum line="1640" number="416"></hangnum>
<gatha1 line="1641"> ‘‘Dhammaṃ cara mahārāja, raṭṭhesu janapadesu ca;</gatha1>
<gathalast line="1642">Idha dhammaṃ caritvāna, rāja saggaṃ gamissasi.</gathalast>
<hangnum line="1643" number="417"></hangnum>
<gatha1 line="1644"> ‘‘Dhammaṃ cara mahārāja, samaṇabrāhmaṇesu ca;</gatha1>
<gathalast line="1645">Idha dhammaṃ caritvāna, rāja saggaṃ gamissasi.</gathalast>
<hangnum line="1646" number="418"></hangnum>
<gatha1 line="1647"> ‘‘Dhammaṃ cara mahārāja, migapakkhīsu khattiya;</gatha1>
<gathalast line="1648">Idha dhammaṃ caritvāna, rāja saggaṃ gamissasi.</gathalast>
<hangnum line="1649" number="419"></hangnum>
<gatha1 line="1650"> ‘‘Dhammaṃ cara mahārāja, dhammo ciṇṇo sukhāvaho;</gatha1>
<gathalast line="1651">Idha dhammaṃ caritvāna, rāja saggaṃ gamissasi.</gathalast>
<hangnum line="1652" number="420"></hangnum>
<gatha1 line="1653"> ‘‘Dhammaṃ cara mahārāja, saindā devā sabrahmakā;</gatha1>
<gathalast line="1654">Suciṇṇena divaṃ pattā, mā dhammaṃ rāja pāmado’’ti.</gathalast>
<paragraph line="1655">Tāsaṃ <pageBreak edition="V" number="6.0115" /><pageBreak edition="M" number="6.0117" /> attho <bold>tesakuṇajātake</bold> (jā. 2.17.1 ādayo) vitthāritova. Evaṃ <pageBreak edition="P" number="6.0095" /> mahāsatto tassa dasa rājadhamme desetvā uttaripi ovaditvā pañca sīlāni adāsi. So tassa ovādaṃ sirasā sampaṭicchitvā mahāsattaṃ vanditvā khamāpetvā bārāṇasiṃ gantvā dānādīni puññāni katvā saggaparāyaṇo ahosi. Bodhisattopi yāvajīvaṃ mātāpitaro paricaritvā mātāpitūhi saddhiṃ pañca abhiññā ca aṭṭha samāpattiyo ca nibbattetvā brahmalokūpago ahosi.</paragraph>
<paragraph line="1656">Satthā idaṃ dhammadesanaṃ āharitvā ‘‘bhikkhave, mātāpitūnaṃ posanaṃ nāma paṇḍitānaṃ vaṃso’’ti vatvā saccāni pakāsetvā jātakaṃ samodhānesi, saccapariyosāne mātuposakabhikkhu sotāpattiphalaṃ pāpuṇi.</paragraph>
<paragraph line="1657">Tadā rājā ānando ahosi, devadhītā uppalavaṇṇā, sakko anuruddho, dukūlapaṇḍito mahākassapo, pārikā bhaddakāpilānī bhikkhunī, suvaṇṇasāmapaṇḍito pana ahameva sammāsambuddho ahosinti.</paragraph>
<centered line="1658">Suvaṇṇasāmajātakavaṇṇanā tatiyā.</centered>
<hangnum line="1659"></hangnum>
<paragraph line="1660"> [541] 4. Nimijātakavaṇṇanā</paragraph>
<paragraph line="1661"><bold>Accheraṃ</bold><pageBreak edition="V" number="6.0116" /><pageBreak edition="M" number="6.0119" /><bold>vata lokasmi</bold>nti idaṃ satthā mithilaṃ upanissāya maghadevaambavane viharanto sitapātukammaṃ ārabbha kathesi. Ekadivasañhi satthā sāyanhasamaye sambahulehi bhikkhūhi saddhiṃ tasmiṃ ambavane cārikaṃ caramāno ekaṃ ramaṇīyaṃ bhūmippadesaṃ disvā attano pubbacariyaṃ kathetukāmo hutvā sitapātukammaṃ katvā āyasmatā ānandattherena sitapātukammakāraṇaṃ puṭṭho ‘‘ānanda, ayaṃ bhūmippadeso pubbe mayā maghadevarājakāle jhānakīḷhaṃ kīḷantena ajjhāvuṭṭhapubbo’’ti vatvā tena yācito paññattāsane nisīditvā atītaṃ āhari.</paragraph>
<paragraph line="1662">Atīte videharaṭṭhe mithilanagare maghadevo nāma rājā rajjaṃ kāresi. So caturāsītivassasahassāni kumārakīḷhaṃ kīḷi, caturāsītivassasahassāni uparajjaṃ kāresi, caturāsītivassasahassāni rajjaṃ kārento ‘‘yadā me samma kappaka, sirasmiṃ palitāni passeyyāsi, tadā me āroceyyāsī’’ti āha. Aparabhāge kappako palitāni disvā rañño ārocesi. Rājā palitaṃ suvaṇṇasaṇḍāsena uddharāpetvā hatthatale patiṭṭhāpetvā palitaṃ oloketvā maccurājena āgantvā nalāṭe laggaṃ viya maraṇaṃ sampassamāno <pageBreak edition="P" number="6.0096" /> ‘‘idāni me pabbajitakālo’’ti kappakassa gāmavaraṃ datvā jeṭṭhaputtaṃ pakkosāpetvā ‘‘tāta, rajjaṃ paṭiccha, ahaṃ pabbajissāmī’’ti vatvā ‘‘kiṃ kāraṇā devā’’ti vutte –</paragraph>
<gatha1 line="1663">‘‘Uttamaṅgaruhā mayhaṃ, ime jātā vayoharā;</gatha1>
<gathalast line="1664">Pātubhūtā devadūtā, pabbajjāsamayo mamā’’ti. –</gathalast>
<unindented line="1665">Vatvā puttaṃ rajje abhisiñcitvā ‘‘tāta, tvampi evarūpaṃ palitaṃ disvāva pabbajeyyāsī’’ti taṃ ovaditvā nagarā nikkhamitvā ambavane isipabbajjaṃ pabbajitvā caturāsītivassasahassāni cattāro brahmavihāre bhāvetvā brahmaloke nibbatti. Puttopissa eteneva upāyena pabbajitvā brahmalokaparāyaṇo ahosi. Tathā tassa putto, tathā tassa puttoti evaṃ dvīhi ūnāni caturāsītikhattiyasahassāni sīse palitaṃ disvāva imasmiṃ ambavane <pageBreak edition="M" number="6.0120" /> pabbajitvā cattāro brahmavihāre bhāvetvā brahmaloke nibbattiṃsu.</unindented>
<paragraph line="1666">Tesaṃ <pageBreak edition="V" number="6.0117" /> sabbapaṭhamaṃ nibbatto maghadevarājā brahmaloke ṭhitova attano vaṃsaṃ olokento dvīhi ūnāni caturāsītikhattiyasahassāni pabbajitāni disvā tuṭṭhamānaso hutvā ‘‘ito nu kho paraṃ pavattissati, na pavattissatī’’ti olokento appavattanabhāvaṃ ñatvā ‘‘mama vaṃsaṃ ahameva ghaṭessāmī’’ti cintetvā tato cavitvā mithilanagare rañño aggamahesiyā kucchimhi paṭisandhiṃ gaṇhitvā dasamāsaccayena mātu kucchito nikkhami. Rājā tassa nāmaggahaṇadivase nemittake brāhmaṇe pakkosāpetvā pucchi. Te tassa lakkhaṇāni oloketvā ‘‘mahārāja, ayaṃ kumāro tumhākaṃ vaṃsaṃ ghaṭento uppanno. Tumhākañhi vaṃso pabbajitavaṃso, imassa parato nāgamissatī’’ti vadiṃsu. Taṃ sutvā rājā ‘‘ayaṃ kumāro rathacakkanemi viya mama vaṃsaṃ ghaṭento jāto, tasmā tassa ‘nimikumāro’ti nāmaṃ karissāmī’’ti cintetvā ‘‘nimikumāro’’tissa nāmaṃ akāsi.</paragraph>
<paragraph line="1667">So daharakālato paṭṭhāya dāne sīle uposathakamme ca abhirato ahosi. Athassa pitā purimanayeneva palitaṃ disvā kappakassa gāmavaraṃ datvā puttassa rajjaṃ niyyādetvā ambavane pabbajitvā brahmalokaparāyaṇo ahosi. Nimirājā pana dānajjhāsayatāya catūsu nagaradvāresu nagaramajjhe cāti pañcasu ṭhānesu pañca dānasālāyo kārāpetvā mahādānaṃ <pageBreak edition="P" number="6.0097" /> pavattesi. Ekekāya dānasālāya satasahassaṃ satasahassaṃ katvā devasikaṃ pañca pañca kahāpaṇasatasahassāni pariccaji, niccaṃ pañca sīlāni rakkhi, pakkhadivasesu uposathaṃ samādiyi, mahājanampi dānādīsu puññesu samādapesi, saggamaggaṃ ācikkhitvā nirayabhayena tajjetvā dhammaṃ desesi. Tassa ovāde ṭhitā manussā dānādīni puññāni katvā tato cutā devaloke nibbattiṃsu, devaloko paripūri, nirayo tuccho viya ahosi. Tadā tāvatiṃsabhavane devasaṅghā sudhammāyaṃ devasabhāyaṃ sannipatitvā ‘‘aho, vata amhākaṃ ācariyo nimirājā, taṃ nissāya mayaṃ imaṃ buddhaññaṇenapi aparicchindanīyaṃ dibbasampattiṃ anubhavāmā’’ti vatvā mahāsattassa guṇe vaṇṇayiṃsu <pageBreak edition="M" number="6.0121" />. Manussalokepi mahāsamuddapiṭṭhe āsittatelaṃ viya mahāsattassa guṇakathā patthari. Satthā tamatthaṃ āvibhūtaṃ katvā bhikkhusaṅghassa kathento āha –</paragraph>
<hangnum line="1668" number="421"></hangnum>
<gatha1 line="1669"> ‘‘Accheraṃ vata lokasmiṃ, uppajjanti vicakkhaṇā;</gatha1>
<gathalast line="1670">Yadā ahu nimirājā, paṇḍito kusalatthiko.</gathalast>
<hangnum line="1671" number="422"></hangnum>
<gatha1 line="1672"> ‘‘Rājā <pageBreak edition="V" number="6.0118" /> sabbavidehānaṃ, adā dānaṃ arindamo;</gatha1>
<gatha2 line="1673">Tassa taṃ dadato dānaṃ, saṅkappo udapajjatha;</gatha2>
<gathalast line="1674">Dānaṃ vā brahmacariyaṃ vā, katamaṃ su mahapphala’’nti.</gathalast>
<paragraph line="1675">Tattha <bold>yadā ahū</bold>ti bhikkhave, yadā paṇḍito attano ca paresañca kusalatthiko nimirājā ahosi, tadā devamanussā ‘‘accheraṃ vata, bho, evarūpāpi nāma anuppanne buddhañāṇe mahājanassa buddhakiccaṃ sādhayamānā lokasmiṃ vicakkhaṇā uppajjantī’’ti evaṃ tassa guṇakathaṃ kathesunti attho. ‘‘Yathā ahū’’tipi pāṭho. Tassattho – yathā ahu nimirājā paṇḍito kusalatthikoyeva, tathārūpā mahājanassa buddhakiccaṃ sādhayamānā uppajjanti vicakkhaṇā. Yaṃ tesaṃ uppannaṃ, taṃ accheraṃ vata lokasminti. Iti satthā sayameva acchariyajāto evamāha. <bold>Sabbavidehāna</bold>nti sabbavideharaṭṭhavāsīnaṃ. <bold>Katamaṃ sū</bold>ti etesu dvīsu katamaṃ nu kho mahapphalanti attho.</paragraph>
<paragraph line="1676">So kira pannarasīuposathadivase uposathiko hutvā sabbābharaṇāni omuñcitvā sirisayanapiṭṭhe nipannova dve yāme niddaṃ okkamitvā pacchimayāme pabuddho pallaṅkaṃ ābhujitvā ‘‘ahaṃ mahājanassa aparimāṇaṃ dānampi demi, sīlampi rakkhāmi, dānassa nu kho mahantaṃ phalaṃ, udāhu brahmacariyassā’’ti cintetvā attano kaṅkhaṃ chindituṃ nāsakkhi. Tasmiṃ khaṇe sakkassa bhavanaṃ uṇhākāraṃ dassesi. Sakko āvajjento taṃ tathā vitakkentaṃ disvā ‘‘kaṅkhamassa <pageBreak edition="P" number="6.0098" /> chindissāmī’’ti ekakova sīghaṃ āgantvā sakalanivesanaṃ ekobhāsaṃ katvā sirigabbhaṃ pavisitvā obhāsaṃ pharitvā ākāse ṭhatvā tena puṭṭho byākāsi. Tamatthaṃ pakāsento satthā āha –</paragraph>
<hangnum line="1677" number="423"></hangnum>
<gatha1 line="1678"> ‘‘Tassa <pageBreak edition="M" number="6.0122" /> saṅkappamaññāya, maghavā devakuñjaro;</gatha1>
<gathalast line="1679">Sahassanetto pāturahu, vaṇṇena vihanaṃ tamaṃ.</gathalast>
<hangnum line="1680" number="424"></hangnum>
<gatha1 line="1681"> ‘‘Salomahaṭṭho manujindo, vāsavaṃ avacā nimi;</gatha1>
<gathalast line="1682">Devatā nusi gandhabbo, adu sakko purindado.</gathalast>
<hangnum line="1683" number="425"></hangnum>
<gatha1 line="1684"> ‘‘Na ca me tādiso vaṇṇo, diṭṭho vā yadi vā suto;</gatha1>
<gathalast line="1685">Ācikkha me tvaṃ bhaddante, kathaṃ jānemu taṃ mayaṃ.</gathalast>
<hangnum line="1686" number="426"></hangnum>
<gatha1 line="1687"> ‘‘Salomahaṭṭhaṃ <pageBreak edition="V" number="6.0119" /> ñatvāna, vāsavo avacā nimiṃ;</gatha1>
<gatha2 line="1688">Sakkohamasmi devindo, āgatosmi tavantike;</gatha2>
<gathalast line="1689">Alomahaṭṭho manujinda, puccha pañhaṃ yamicchasi.</gathalast>
<hangnum line="1690" number="427"></hangnum>
<gatha1 line="1691"> ‘‘So ca tena katokāso, vāsavaṃ avacā nimi;</gatha1>
<gatha2 line="1692">Pucchāmi taṃ mahārāja, sabbabhūtānamissara;</gatha2>
<gathalast line="1693">‘Dānaṃ vā brahmacariyaṃ vā, katamaṃsu mahapphalaṃ’.</gathalast>
<hangnum line="1694" number="428"></hangnum>
<gatha1 line="1695"> ‘‘So puṭṭho naradevena, vāsavo avacā nimiṃ;</gatha1>
<gathalast line="1696">Vipākaṃ brahmacariyassa, jānaṃ akkhāsijānato.</gathalast>
<hangnum line="1697" number="429"></hangnum>
<gatha1 line="1698"> ‘‘Hīnena brahmacariyena, khattiye upapajjati;</gatha1>
<gathalast line="1699">Majjhimena ca devattaṃ, uttamena visujjhati.</gathalast>
<hangnum line="1700" number="430"></hangnum>
<gatha1 line="1701"> ‘‘Na hete sulabhā kāyā, yācayogena kenaci;</gatha1>
<gathalast line="1702">Ye kāye upapajjanti, anāgārā tapassino’’ti.</gathalast>
<paragraph line="1703">Tattha <bold>salomahaṭṭho</bold>ti bhikkhave, so nimirājā obhāsaṃ disvā ākāsaṃ olokento taṃ dibbābharaṇapaṭimaṇḍitaṃ disvāva bhayena lomahaṭṭho hutvā <bold>‘‘devatā nusi gandhabbo’’</bold>tiādinā pucchi. <bold>Alomahaṭṭho</bold>ti nibbhayo ahaṭṭhalomo hutvā puccha, mahārājāti. <bold>Vāsavaṃ avacā</bold>ti tuṭṭhamānaso hutvā sakkaṃ avoca. <bold>Jānaṃ akkhāsijānato</bold>ti bhikkhave, so sakko atīte attanā paccakkhato diṭṭhapubbaṃ brahmacariyassa vipākaṃ jānanto tassa ajānato akkhāsi.</paragraph>
<paragraph line="1704"><bold>Hīnenā</bold>tiādīsu puthutitthāyatane methunaviratimattaṃ sīlaṃ hīnaṃ nāma, tena khattiyakule upapajjati. Jhānassa upacāramattaṃ majjhimaṃ nāma, tena <pageBreak edition="M" number="6.0123" /> devattaṃ upapajjati. Aṭṭhasamāpattinibbattanaṃ pana uttamaṃ nāma, tena brahmaloke nibbattati, taṃ bāhirakā nibbānanti kathenti. Tenāha ‘‘visujjhatī’’ti. Imasmiṃ pana buddhasāsane parisuddhasīlassa bhikkhuno aññataraṃ devanikāyaṃ patthentassa brahmacariyacetanā hīnatāya hīnaṃ nāma, tena yathāpatthite devaloke nibbattati. Parisuddhasīlassa bhikkhuno aṭṭhasamāpattinibbattanaṃ majjhimaṃ nāma, tena brahmaloke nibbattati <pageBreak edition="P" number="6.0099" />. Parisuddhasīlassa vipassanaṃ vaḍḍhetvā arahattuppatti uttamaṃ nāma, tena visujjhatīti <pageBreak edition="V" number="6.0120" />. Iti sakko ‘‘mahārāja, dānato sataguṇena sahassaguṇena satasahassaguṇena brahmacariyavāsova mahapphalo’’ti vaṇṇeti. <bold>Kāyā</bold>ti brahmaghaṭā. <bold>Yācayogenā</bold>ti yācanayuttakena yaññayuttakena vāti ubhayatthāpi dāyakassevetaṃ nāmaṃ. <bold>Tapassino</bold>ti tapanissitakā.</paragraph>
<paragraph line="1705">Imāya gāthāya brahmacariyavāsasseva mahapphalabhāvaṃ dīpetvā idāni ye atīte mahādānaṃ datvā kāmāvacaraṃ atikkamituṃ nāsakkhiṃsu, te rājāno dassento āha –</paragraph>
<hangnum line="1706" number="431"></hangnum>
<gatha1 line="1707"> ‘‘Dudīpo sāgaro selo, mujakindo bhagīraso;</gatha1>
<gathalast line="1708">Usindaro kassapo ca, asako ca puthujjano.</gathalast>
<hangnum line="1709" number="432"></hangnum>
<gatha1 line="1710"> ‘‘Ete caññe ca rājāno, khattiyā brāhmaṇā bahū;</gatha1>
<gathalast line="1711">Puthuyaññaṃ yajitvāna, petattaṃ nātivattisu’’nti.</gathalast>
<paragraph line="1712">Tassattho – mahārāja, pubbe bārāṇasiyaṃ dudīpo nāma rājā dānaṃ datvā maraṇacakkena chinno kāmāvacareyeva nibbatti. Tathā sāgarādayo aṭṭhāti ete ca aññe ca bahū rājāno ceva khattiyā brāhmaṇā ca puthuyaññaṃ yajitvāna anekappakāraṃ dānaṃ datvā kāmāvacarabhūmisaṅkhātaṃ petattaṃ nātivattiṃsūti attho. Kāmāvacaradevatā hi rūpādino kilesavatthussa kāraṇā paraṃ paccāsīsanato kapaṇatāya ‘‘petā’’ti vuccanti. Vuttampi cetaṃ –</paragraph>
<gatha1 line="1713">‘‘Ye <pageBreak edition="M" number="6.0124" /> adutiyā na ramanti ekikā, vivekajaṃ ye na labhanti pītiṃ;</gatha1>
<gathalast line="1714">Kiñcāpi te indasamānabhogā, te ve parādhīnasukhā varākā’’ti.</gathalast>
<paragraph line="1715">Evampi dānaphalato brahmacariyaphalasseva mahantabhāvaṃ dassetvā idāni brahmacariyavāsena petabhavanaṃ atikkamitvā brahmaloke nibbattatāpase dassento āha –</paragraph>
<hangnum line="1716" number="433"></hangnum>
<gatha1 line="1717"> ‘‘Atha yīme avattiṃsu, anāgārā tapassino;</gatha1>
<gathalast line="1718">Sattisayo yāmahanu, somayāmo manojavo.</gathalast>
<hangnum line="1719" number="434"></hangnum>
<gatha1 line="1720"> ‘‘Samuddo māgho bharato ca, isi kālapurakkhato;</gatha1>
<gathalast line="1721">Aṅgīraso kassapo ca, kisavaccho akatti cā’’ti.</gathalast>
<paragraph line="1722">Tattha <pageBreak edition="V" number="6.0121" /><bold>avattiṃsū</bold>ti kāmāvacaraṃ atikkamiṃsu. <bold>Tapassino</bold>ti sīlatapañceva samāpattitapañca nissitā. <bold>Sattisayo</bold>ti yāmahanuādayo satta bhātarova sandhāyāha. Aṅgīrasādīhi catūhi saddhiṃ ekādasete avattiṃsu atikkamiṃsūti attho.</paragraph>
<paragraph line="1723">Evaṃ <pageBreak edition="P" number="6.0100" /> tāva sutavaseneva dānaphalato brahmacariyavāsasseva mahapphalataṃ vaṇṇetvā idāni attanā diṭṭhapubbaṃ āharanto āha –</paragraph>
<hangnum line="1724" number="435"></hangnum>
<gatha1 line="1725"> ‘‘Uttarena nadī sīdā, gambhīrā duratikkamā;</gatha1>
<gathalast line="1726">Naḷaggivaṇṇā jotanti, sadā kañcanapabbatā.</gathalast>
<hangnum line="1727" number="436"></hangnum>
<gatha1 line="1728"> ‘‘Parūḷhakacchā tagarā, rūḷhakacchā vanā nagā;</gatha1>
<gathalast line="1729">Tatrāsuṃ dasasahassā, porāṇā isayo pure.</gathalast>
<hangnum line="1730" number="437"></hangnum>
<gatha1 line="1731"> ‘‘Ahaṃ seṭṭhosmi dānena, saṃyamena damena ca;</gatha1>
<gathalast line="1732">Anuttaraṃ vataṃ katvā, pakiracārī samāhite.</gathalast>
<hangnum line="1733" number="438"></hangnum>
<gatha1 line="1734"> ‘‘Jātimantaṃ ajaccañca, ahaṃ ujugataṃ naraṃ;</gatha1>
<gathalast line="1735">Ativelaṃ namassissaṃ, kammabandhū hi māṇavā.</gathalast>
<hangnum line="1736" number="439"></hangnum>
<gatha1 line="1737"> ‘‘Sabbe <pageBreak edition="M" number="6.0125" /> vaṇṇā adhammaṭṭhā, patanti nirayaṃ adho;</gatha1>
<gathalast line="1738">Sabbe vaṇṇā visujjhanti, caritvā dhammamuttama’’nti.</gathalast>
<paragraph line="1739">Tattha <bold>uttarenā</bold>ti mahārāja, atīte uttarahimavante dvinnaṃ suvaṇṇapabbatānaṃ antare pavattā sīdā nāma nadī gambhīrā nāvāhipi duratikkamā ahosi. Kiṃ kāraṇā? Sā hi atisukhumodakā, sukhumattā udakassa antamaso morapiñcha-mattampi tattha patitaṃ naṃ saṇṭhāti, osīditvā heṭṭhātalameva gacchati. Teneva sā sīdā nāma ahosi. Te pana tassā tīresu kañcanapabbatā sadā naḷaggivaṇṇā hutvā jotanti obhāsanti. <bold>Parūḷhakacchā tagarā</bold>ti tassā pana nadiyā tīre kacchā parūḷhatagarā ahesuṃ tagaragandhasugandhino. <bold>Rūḷhakacchā vanā nagā</bold>ti ye tattha aññepi pabbatā, tesampi antare kacchā rūḷhavanā ahesuṃ, pupphaphalūpagarukkhasañchannāti attho. <bold>Tatrāsu</bold>nti tasmiṃ evaṃ ramaṇīye bhūmibhāge dasasahassā isayo <pageBreak edition="V" number="6.0122" /> ahesuṃ. Te sabbepi abhiññāsamāpattilābhinova. Tesu bhikkhācāravelāya keci uttarakuruṃ gacchanti, keci mahājambudīpe jambuphalaṃ āharanti, keci himavanteyeva madhuraphalāphalāni āharitvā khādanti, keci jambudīpatale taṃ taṃ nagaraṃ gacchanti. Ekopi rasataṇhābhibhūto natthi, jhānasukheneva vītināmenti. Tadā eko tāpaso ākāsena bārāṇasiṃ gantvā sunivattho supāruto piṇḍāya caranto purohitassa gehadvāraṃ pāpuṇi. So tassa upasame pasīditvā antonivesanaṃ ānetvā bhojetvā katipāhaṃ paṭijagganto vissāse uppanne ‘‘bhante, tumhe kuhiṃ vasathā’’ti pucchi. ‘‘Asukaṭṭhāne nāmāvuso’’ti. ‘‘Kiṃ pana tumhe ekakova tattha vasatha, udāhu aññepi atthī’’ti? ‘‘Kiṃ vadesi, āvuso, tasmiṃ padese dasasahassā isayo vasanti, sabbeva abhiññāsamāpattilābhino’’ti. Tassa tesaṃ guṇaṃ sutvā pabbajjāya cittaṃ nami. Atha naṃ so āha – ‘‘bhante, mampi tattha netvā pabbājethā’’ti. ‘‘Āvuso, tvaṃ rājapuriso, na taṃ sakkā pabbājetu’’nti. ‘‘Tena hi, bhante, ajjāhaṃ rājānaṃ āpucchissāmi, tumhe svepi āgaccheyyāthā’’ti. So adhivāsesi.</paragraph>
<paragraph line="1740">Itaropi bhuttapātarāso rājānaṃ upasaṅkamitvā ‘‘icchāmahaṃ, deva <pageBreak edition="P" number="6.0101" />, pabbajitu’’nti āha. ‘‘Kiṃ kāraṇā pabbajissasī’’ti? ‘‘Kāmesu dosaṃ nekkhamme ca <pageBreak edition="M" number="6.0126" /> ānisaṃsaṃ disvā’’ti. ‘‘Tena hi pabbajāhi, pabbajitopi maṃ dasseyyāsī’’ti. So ‘‘sādhū’’ti sampaṭicchitvā attano gehaṃ gantvā puttadāraṃ anusāsitvā sabbaṃ sāpateyyaṃ dassetvā attano pabbajitaparikkhāraṃ gahetvā tāpasassa āgamanamaggaṃ olokentova nisīdi. Tāpasopi tatheva ākāsenāgantvā antonagaraṃ pavisitvā tassa gehaṃ pāvisi. So taṃ sakkaccaṃ parivisitvā ‘‘bhante, mayā kathaṃ kātabba’’nti āha. So taṃ bahinagaraṃ netvā hatthe ādāya attano ānubhāvena tattha netvā pabbājetvā punadivase taṃ tattheva ṭhapetvā bhattaṃ āharitvā datvā kasiṇaparikammaṃ ācikkhi. So katipāheneva abhiññāsamāpattiyo nibbattetvā sayameva piṇḍāya carati.</paragraph>
<paragraph line="1741">So aparabhāge ‘‘ahaṃ rañño attānaṃ dassetuṃ paṭiññaṃ adāsiṃ, dassessāmassa attāna’’nti cintetvā tāpase vanditvā ākāsena bārāṇasiṃ gantvā bhikkhaṃ caranto rājadvāraṃ pāpuṇi. Rājā taṃ disvā sañjānitvā antonivesanaṃ pavesetvā sakkāraṃ katvā ‘‘bhante, kuhiṃ vasathā’’ti pucchi. ‘‘Uttarahimavantapadese kañcanapabbatantare pavattāya sīdānadiyā tīre, mahārājā’’ti. ‘‘Kiṃ pana, bhante, ekakova tattha vasatha, udāhu aññepi atthī’’ti. ‘‘Kiṃ vadesi, mahārāja, tattha dasasahassā isayo vasanti, sabbeva abhiññāsamāpattilābhino’’ti? Rājā <pageBreak edition="V" number="6.0123" /> tesaṃ guṇaṃ sutvā sabbesaṃ bhikkhaṃ dātukāmo ahosi. Atha naṃ rājā āha – ‘‘bhante, ahaṃ tesaṃ isīnaṃ bhikkhaṃ dātukāmomhi, kiṃ karomī’’ti? ‘‘Mahārāja, te isayo jivhāviññeyyarase agiddhā, na sakkā idhānetu’’nti. ‘‘Bhante, tumhe nissāya te bhojessāmi, upāyaṃ me ācikkhathā’’ti. ‘‘Tena hi, mahārāja, sace tesaṃ dānaṃ dātukāmosi, ito nikkhamitvā sīdānadītīre vasanto tesaṃ dānaṃ dehī’’ti.</paragraph>
<paragraph line="1742">So ‘‘sādhū’’ti sampaṭicchitvā sabbūpakaraṇāni gāhāpetvā caturaṅginiyā senāya saddhiṃ nikkhamitvā attano rajjasīmaṃ pāpuṇi. Atha naṃ tāpaso attano ānubhāvena saddhiṃ senāya sīdānadītīraṃ netvā nadītīre khandhāvāraṃ kārāpetvā ākāsena attano vasanaṭṭhānaṃ gantvā punadivase paccāgami. Atha naṃ rājā sakkaccaṃ bhojetvā ‘‘sve, bhante, dasasahasse isayo ādāya idheva āgacchathā’’ti āha. So ‘‘sādhū’’ti <pageBreak edition="M" number="6.0127" /> sampaṭicchitvā gantvā punadivase bhikkhācāravelāya tesaṃ isīnaṃ ārocesi ‘‘mārisā, bārāṇasirājā ‘tumhākaṃ bhikkhaṃ dassāmī’ti āgantvā sīdānadītīre nisinno sve vo nimanteti, tassānukampāya khandhāvāraṃ gantvā bhikkhaṃ gaṇhathā’’ti. Te ‘‘sādhū’’ti sampaṭicchitvā ākāsena gantvā khandhāvārassa avidūre otariṃsu. Rājā te disvā paccuggamanaṃ katvā khandhāvāraṃ pavesetvā paññattāsanesu nisīdāpetvā isigaṇaṃ paṇītenāhārena santappetvā tesaṃ iriyāpathe pasanno svātanāyapi nimantesi. Etenupāyena dasannaṃ tāpasasahassānaṃ dasavassasahassāni dānaṃ adāsi. Dadanto ca tasmiṃyeva padese nagaraṃ māpetvā sassakammaṃ kāresi. Na kho pana, mahārāja, tadā so rājā añño ahosi, atha kho <bold>ahaṃ seṭṭhosmi dānena,</bold> ahameva hi tadā dānena seṭṭho hutvā taṃ mahādānaṃ datvā imaṃ petalokaṃ atikkamitvā brahmaloke nibbattituṃ nāsakkhiṃ. Mayā dinnaṃ pana dānaṃ bhuñjitvā sabbeva te tāpasā kāmāvacaraṃ atikkamitvā brahmaloke nibbattā, imināpetaṃ veditabbaṃ ‘‘brahmacariyavāsova mahapphalo’’ti.</paragraph>
<paragraph line="1743">Evaṃ dānena attano seṭṭhabhāvaṃ pakāsetvā <pageBreak edition="P" number="6.0102" /> itarehi tīhi padehi tesaṃ isīnaṃ guṇaṃ pakāseti. Tattha <bold>saṃyamenā</bold>ti sīlena. <bold>Damenā</bold>ti indriyadamena. <bold>Anuttara</bold>nti etehi guṇehi nirantaraṃ uttamaṃ vataṃ samādānaṃ caritvā. <bold>Pakiracārī</bold>ti gaṇaṃ pakiritvā paṭikkhipitvā pahāya ekacārike, ekībhāvaṃ gateti attho. <bold>Samāhite</bold>ti upacārappanāsamādhīhi samāhitacitte. Evarūpe ahaṃ tapassino upaṭṭhahinti dasseti. <bold>Ahaṃ ujugata</bold>nti ahaṃ, mahārāja, tesaṃ dasasahassānaṃ isīnaṃ antare kāyavaṅkādīnaṃ abhāvena ujugataṃ ekampi naraṃ hīnajacco vā hotu jātisampanno vā, jātiṃ avicāretvā tesaṃ guṇesu pasannamānaso hutvā sabbameva ativelaṃ <pageBreak edition="V" number="6.0124" /> namassissaṃ, niccakālameva namassissanti vadati. Kiṃ kāraṇā? <bold>Kammabandhū hi māṇavā</bold>ti, sattā hi nāmete kammabandhū kammapaṭisaraṇā, teneva kāraṇena sabbe vaṇṇāti veditabbā.</paragraph>
<paragraph line="1744">Evañca <pageBreak edition="M" number="6.0128" /> pana vatvā ‘‘kiñcāpi, mahārāja, dānato brahmacariyameva mahapphalaṃ, dvepi panete mahāpurisavitakkāva, tasmā dvīsupi appamattova hutvā dānañca dehi, sīlañca rakkhāhī’’ti taṃ ovaditvā sakaṭṭhānameva gato. Tamatthaṃ pakāsento satthā āha –</paragraph>
<hangnum line="1745" number="440"></hangnum>
<gatha1 line="1746"> ‘‘Idaṃ vatvāna maghavā, devarājā sujampati;</gatha1>
<gathalast line="1747">Vedehamanusāsitvā, saggakāyaṃ apakkamī’’ti.</gathalast>
<paragraph line="1748">Tattha <bold>apakkamī</bold>ti pakkami, sudhammādevasabhāyaṃ nisinnameva attānaṃ dassesīti attho.</paragraph>
<paragraph line="1749">Atha naṃ devagaṇā āhaṃsu ‘‘mahārāja, nanu na paññāyittha, kuhiṃ gatatthā’’ti? ‘‘Mārisā mithilāyaṃ nimirañño ekā kaṅkhā uppajji, tassa pañhaṃ kathetvā taṃ rājānaṃ nikkaṅkhaṃ katvā āgatomhī’’ti vatvā puna taṃ kāraṇaṃ gāthāya kathetuṃ āha –</paragraph>
<hangnum line="1750" number="441"></hangnum>
<gatha1 line="1751"> ‘‘Imaṃ bhonto nisāmetha, yāvantettha samāgatā;</gatha1>
<gathalast line="1752">Dhammikānaṃ manussānaṃ, vaṇṇaṃ uccāvacaṃ bahuṃ.</gathalast>
<hangnum line="1753" number="442"></hangnum>
<gatha1 line="1754"> ‘‘Yathā ayaṃ nimirājā, paṇḍito kusalatthiko;</gatha1>
<gathalast line="1755">Rājā sabbavidehānaṃ, adā dānaṃ arindamo.</gathalast>
<hangnum line="1756" number="443"></hangnum>
<gatha1 line="1757"> ‘‘Tassa taṃ dadato dānaṃ, saṅkappo udapajjatha;</gatha1>
<gathalast line="1758">Dānaṃ vā brahmacariyaṃ vā, katamaṃ su mahapphala’’nti.</gathalast>
<paragraph line="1759">Tattha <bold>ima</bold>nti dhammikānaṃ kalyāṇadhammānaṃ manussānaṃ mayā vuccamānaṃ sīlavasena uccaṃ dānavasena avacaṃ bahuṃ imaṃ vaṇṇaṃ nisāmetha suṇāthāti attho. <bold>Yathā aya</bold>nti ayaṃ nimirājā yathā ativiya paṇḍitoti.</paragraph>
<paragraph line="1760">Iti <pageBreak edition="V" number="6.0125" /><pageBreak edition="P" number="6.0103" /> so aparihāpetvā rañño vaṇṇaṃ kathesi. Taṃ sutvā devasaṅghā rājānaṃ daṭṭhukāmā hutvā ‘‘amhākaṃ nimirājā ācariyo, tassovāde ṭhatvā taṃ nissāya amhehi ayaṃ dibbasampatti laddhā, mayaṃ daṭṭhukāmamhā, taṃ pakkosāpehi, mahārājā’’ti vadiṃsu. Sakko ‘‘sādhū’’ti sampaṭicchitvā mātaliṃ pakkosāpetvā ‘‘samma mātali, vejayantarathaṃ yojetvā mithilaṃ gantvā nimirājānaṃ dibbayāne āropetvā ānehī’’ti āha. So ‘‘sādhū’’ti sampaṭicchitvā rathaṃ yojetvā pāyāsi. Sakkassa <pageBreak edition="M" number="6.0129" /> pana devehi saddhiṃ kathentassa mātaliṃ āṇāpentassa ca rathaṃ yojentassa ca manussagaṇanāya māso atikkanto. Iti nimirañño puṇṇamāyaṃ uposathikassa pācīnasīhapañjaraṃ vivaritvā mahātale nisīditvā amaccagaṇaparivutassa sīlaṃ paccavekkhantassa pācīnalokadhātuto uggacchantena candamaṇḍalena saddhiṃyeva so ratho paññāyati. Manussā bhuttasāyamāsā gharadvāresu nisīditvā sukhakathaṃ kathentā ‘‘ajja dve candā uggatā’’ti āhaṃsu. Atha nesaṃ sallapantānaññeva ratho pākaṭo ahosi. Mahājano ‘‘nāyaṃ, cando, ratho’’ti vatvā anukkamena sindhavasahassayutte mātalisaṅgāhake vejayantarathe ca pākaṭe jāte ‘‘kassa nu kho idaṃ dibbayānaṃ āgacchatī’’ti cintetvā ‘‘na kassaci aññassa, amhākaṃ rājā dhammiko, sakkena vejayantaratho pesito bhavissati, amhākaṃ raññova anucchaviko’’ti tuṭṭhappahaṭṭho gāthamāha –</paragraph>
<hangnum line="1761" number="444"></hangnum>
<gatha1 line="1762"> ‘‘Abbhuto vata lokasmiṃ, uppajji lomahaṃsano;</gatha1>
<gathalast line="1763">Dibbo ratho pāturahu, vedehassa yasassino’’ti.</gathalast>
<paragraph line="1764">Tattha <bold>abbhuto</bold>ti abhūtapubbo. Acchariyoti te vimhayavasenevamāhaṃsu.</paragraph>
<paragraph line="1765">Tassa pana mahājanassa evaṃ kathentasseva mātali vātavegena āgantvā rathaṃ nivattetvā sīhapañjaraummāre pacchābhāgena ṭhapetvā ārohaṇasajjaṃ katvā ārohaṇatthāya rājānaṃ nimantesi <pageBreak edition="P" number="6.0104" />. Tamatthaṃ pakāsento satthā āha –</paragraph>
<hangnum line="1766" number="445"></hangnum>
<gatha1 line="1767"> ‘‘Devaputto mahiddhiko, mātali devasārathi;</gatha1>
<gathalast line="1768">Nimantayittha rājānaṃ, vedehaṃ mithilaggahaṃ.</gathalast>
<hangnum line="1769" number="446"></hangnum>
<gatha1 line="1770"> ‘‘Ehimaṃ <pageBreak edition="V" number="6.0126" /> rathamāruyha, rājaseṭṭha disampati;</gatha1>
<gatha2 line="1771">Devā dassanakāmā te, tāvatiṃsā saindakā;</gatha2>
<gathalast line="1772">Saramānā hi te devā, sudhammāyaṃ samacchare’’ti.</gathalast>
<paragraph line="1773">Tattha <bold>mithilaggaha</bold>nti mithilāyaṃ patiṭṭhitagehaṃ, catūhi vā saṅgahavatthūhi mithilāyaṃ saṅgāhakaṃ. <bold>Samacchare</bold>ti taveva guṇakathaṃ kathentā nisinnāti.</paragraph>
<paragraph line="1774">Taṃ <pageBreak edition="M" number="6.0130" /> sutvā rājā ‘‘adiṭṭhapubbaṃ devalokañca passissāmi, mātalissa ca me saṅgaho kato bhavissati, gacchissāmī’’ti cintetvā antepurañca mahājanañca āmantetvā ‘‘ahaṃ nacirasseva āgamissāmi, tumhe appamattā dānādīni puññāni karothā’’ti vatvā rathaṃ abhiruhi. Tamatthaṃ pakāsento satthā āha –</paragraph>
<hangnum line="1775" number="447"></hangnum>
<gatha1 line="1776"> ‘‘Tato rājā taramāno, vedeho mithilaggaho;</gatha1>
<gathalast line="1777">Āsanā vuṭṭhahitvāna, pamukho rathamāruhi.</gathalast>
<hangnum line="1778" number="448"></hangnum>
<gatha1 line="1779"> ‘‘Abhirūḷhaṃ rathaṃ dibbaṃ, mātali etadabravi;</gatha1>
<gatha2 line="1780">Kena taṃ nemi maggena, rājaseṭṭha disampati;</gatha2>
<gathalast line="1781">Yena vā pāpakammantā, puññakammā ca ye narā’’ti.</gathalast>
<paragraph line="1782">Tattha <bold>pamukho</bold>ti uttamo, abhimukho vā, mahājanassa piṭṭhiṃ datvā ārūḷhoti attho. <bold>Yena vā</bold>ti yena maggena gantvā yattha pāpakammantā vasanti, taṃ ṭhānaṃ sakkā daṭṭhuṃ, yena vā gantvā ye puññakammā narā vasanti, tesaṃ ṭhānaṃ sakkā daṭṭhuṃ, etesu dvīsu kena maggena taṃ nemi. Idaṃ so sakkena anāṇattopi attano dūtavisesadassanatthaṃ āha.</paragraph>
<paragraph line="1783">Atha naṃ rājā ‘‘mayā dve ṭhānāni adiṭṭhapubbāni, dvepi passissāmī’’ti cintetvā āha –</paragraph>
<hangnum line="1784" number="449"></hangnum>
<gatha1 line="1785"> ‘‘Ubhayeneva maṃ nehi, mātali devasārathi;</gatha1>
<gathalast line="1786">Yena vā pāpakammantā, puññakammā ca ye narā’’ti.</gathalast>
<paragraph line="1787">Tato <pageBreak edition="V" number="6.0127" /> mātali ‘‘dvepi ekapahāreneva na sakkā dassetuṃ, pucchissāmi na’’nti pucchanto puna gāthamāha –</paragraph>
<hangnum line="1788" number="450"></hangnum>
<gatha1 line="1789"> ‘‘Kena taṃ paṭhamaṃ nemi, rājaseṭṭha disampati;</gatha1>
<gathalast line="1790">Yena vā pāpakammantā, puññakammā ca ye narā’’ti.</gathalast>
<centered line="1791">Nirayakaṇḍaṃ</centered>
<paragraph line="1792">Tato <pageBreak edition="P" number="6.0105" /> rājā ‘‘ahaṃ avassaṃ devalokaṃ gamissāmi, nirayaṃ tāva passissāmī’’ti cintetvā anantaraṃ gāthamāha –</paragraph>
<hangnum line="1793" number="451"></hangnum>
<gatha1 line="1794"> ‘‘Niraye tāva passāmi, āvāse pāpakamminaṃ;</gatha1>
<gathalast line="1795">Ṭhānāni luddakammānaṃ, dussīlānañca yā gatī’’ti.</gathalast>
<paragraph line="1796">Tattha <pageBreak edition="M" number="6.0131" /><bold>yā gatī</bold>ti yā etesaṃ nibbatti, tañca passāmīti.</paragraph>
<paragraph line="1797">Athassa vetaraṇiṃ nadiṃ tāva dassesi. Tamatthaṃ pakāsento satthā āha –</paragraph>
<hangnum line="1798" number="452"></hangnum>
<gatha1 line="1799"> ‘‘Dassesi mātali rañño, duggaṃ vetaraṇiṃ nadiṃ;</gatha1>
<gathalast line="1800">Kuthitaṃ khārasaṃyuttaṃ, tattaṃ aggisikhūpama’’nti.</gathalast>
<paragraph line="1801">Tattha <bold>vetaraṇi</bold>nti bhikkhave, mātali rañño kathaṃ sutvā nirayābhimukhaṃ rathaṃ pesetvā kammapaccaye utunā samuṭṭhitaṃ vetaraṇiṃ nadiṃ tāva dassesi. Tattha nirayapālā jalitāni asisattitomarabhindivālamuggarādīni āvudhāni gahetvā nerayikasatte paharanti vijjhanti viheṭhenti. Te taṃ dukkhaṃ asahantā vetaraṇiyaṃ patanti. Sā upari bhindivālappamāṇāhi sakaṇṭakāhi vettalatāhi sañchannā. Te tattha bahūni vassasahassāni pacciṃsu. Tesu pajjalantesu khuradhārātikhiṇesu kaṇṭakesu khaṇḍākhaṇḍikā honti. Tesaṃ heṭṭhā tālakkhandhappamāṇāni pajjalitaayasūlāni uṭṭhahanti. Nerayikasattā bahuṃ addhānaṃ vītināmetvā vettalatāhi gaḷitvā sūlesu patitvā viddhasarīrā sūlesu āvuṇitamacchā viya ciraṃ paccanti. Tāni sūlānipi pajjalanti, nerayikasattāpi pajjalanti. Sūlānaṃ heṭṭhā udakapiṭṭhe jalitāni khuradhārāsadisāni <pageBreak edition="V" number="6.0128" /> tikhiṇāni ayopokkharapattāni honti. Te sūlehi gaḷitvā ayapokkharapattesu patitvā ciraṃ dukkhavedanaṃ anubhavanti. Tato khārodake patanti, udakaṃ pajjalati, nerayikasattāpi pajjalanti, dhūmopi uṭṭhahati. Udakassa pana heṭṭhā nadītalaṃ khuradhārāhi sañchannaṃ. Te ‘‘heṭṭhā nu kho kīdisa’’nti udake nimujjitvā khuradhārāsu khaṇḍākhaṇḍikā honti. Te taṃ mahādukkhaṃ adhivāsetuṃ asakkontā mahantaṃ bheravaṃ viravantā vicaranti. Kadāci anusotaṃ vuyhanti, kadāci paṭisotaṃ. Atha ne tīre ṭhitā nirayapālā ususattitomarādīni ukkhipitvā macche viya vijjhanti. Te dukkhavedanāppattā mahāviravaṃ ravanti. Atha ne pajjalitehi ayabaḷisehi uddharitvā parikaḍḍhitvā pajjalitaayapathaviyaṃ nipajjāpetvā tesaṃ mukhe tattaṃ ayoguḷhaṃ pakkhipanti.</paragraph>
<paragraph line="1802">Iti nimirājā vetaraṇiyaṃ mahādukkhapīḷite nerayikasatte disvā bhītatasito saṅkampitahadayo hutvā ‘‘kiṃ nāmete sattā pāpakammaṃ <pageBreak edition="M" number="6.0132" /> akaṃsū’’ti mātaliṃ pucchi. Sopissa byākāsi. Tamatthaṃ pakāsento āha –</paragraph>
<hangnum line="1803" number="453"></hangnum>
<gatha1 line="1804"> ‘‘Nimī have mātalimajjhabhāsatha, disvā janaṃ patamānaṃ vidugge;</gatha1>
<gatha2 line="1805">Bhayañhi <pageBreak edition="P" number="6.0106" /> maṃ vindati sūta disvā, pucchāmi taṃ mātali devasārathi;</gatha2>
<gathalast line="1806">Ime nu maccā kimakaṃsu pāpaṃ, yeme janā vetaraṇiṃ patanti.</gathalast>
<hangnum line="1807" number="454"></hangnum>
<gatha1 line="1808"> ‘‘Tassa puṭṭho viyākāsi, mātali devasārathi;</gatha1>
<gathalast line="1809">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1810" number="455"></hangnum>
<gatha1 line="1811"> ‘‘Ye dubbale balavantā jīvaloke, hiṃ santi rosenti supāpadhammā;</gatha1>
<gathalast line="1812">Te luddakammā pasavetva pāpaṃ, teme janā vetaraṇiṃ patantī’’ti.</gathalast>
<paragraph line="1813">Tattha <bold>vindatī</bold>ti ahaṃ attano anissaro hutvā bhayasantako viya jāto. <bold>Disvā</bold>ti patamānaṃ disvā. <bold>Jāna</bold>nti bhikkhave, so mātali sayaṃ jānanto tassa ajānato akkhāsi. <bold>Dubbale</bold>ti sarīrabalabhogabalaāṇābalavirahite. <bold>Balavantā</bold>ti tehi balehi samannāgatā. <bold>Hiṃsantī</bold>ti pāṇippahārādīhi kilamenti. <bold>Rosentī</bold>ti nānappakārehi akkosavatthūhi akkosanti ghaṭenti. <bold>Pasavetvā</bold>ti janetvā, katvāti attho.</paragraph>
<paragraph line="1814">Evaṃ <pageBreak edition="V" number="6.0129" /> mātali tassa pañhaṃ byākaritvā raññā vetaraṇiniraye diṭṭhe taṃ padesaṃ antaradhāpetvā purato rathaṃ pesetvā sunakhādīhi khādanaṭṭhānaṃ dassetvā taṃ disvā bhītena raññā pañhaṃ puṭṭho byākāsi. Tamatthaṃ pakāsento satthā āha –</paragraph>
<hangnum line="1815" number="456"></hangnum>
<gatha1 line="1816"> ‘‘Sāmā <pageBreak edition="M" number="6.0133" /> ca soṇā sabalā ca gijjhā, kākolasaṅghā adanti bheravā;</gatha1>
<gatha2 line="1817">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1818">Ime nu maccā kiṃmakaṃsu pāpaṃ, yeme jane kākolasaṅghā adanti.</gathalast>
<hangnum line="1819" number="457"></hangnum>
<gatha1 line="1820"> ‘‘Tassa puṭṭho viyākāsi, mātali devasārathi;</gatha1>
<gathalast line="1821">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1822" number="458"></hangnum>
<gatha1 line="1823"> ‘‘Ye kecime maccharino kadariyā, paribhāsakā samaṇabrāhmaṇānaṃ;</gatha1>
<gatha2 line="1824">Hiṃ santi rosenti supāpadhammā, te luddakammā pasavetva pāpaṃ;</gatha2>
<gathalast line="1825">Teme jane kākolasaṅghā adantī’’ti.</gathalast>
<paragraph line="1826">Ito <pageBreak edition="P" number="6.0107" /> paresu pañhesu ceva byākaraṇesu ca eseva nayo. Tattha <bold>sāmā</bold>ti rattavaṇṇā. <bold>Soṇā</bold>ti sunakhā. <bold>Sabalā cā</bold>ti kabaravaṇṇā ca, setakāḷapītalohitavaṇṇā cāti evaṃ pañcavaṇṇasunakhe dasseti. Te kira mahāhatthippamāṇā jalitaayapathaviyaṃ nerayikasatte mige viya anubandhitvā piṇḍikamaṃsesu ḍaṃsitvā tesaṃ tigāvutappamāṇaṃ sarīraṃ jalitaayapathaviyaṃ pātetvā mahāravaṃ ravantānaṃ dvīhi purimapādehi uraṃ akkamitvā aṭṭhimeva sesetvā maṃsaṃ luñcitvā khādanti. <bold>Gijjhā</bold>ti mahābhaṇḍasakaṭappamāṇā lohatuṇḍā gijjhā. Ete tesaṃ kaṇayasadisehi tuṇḍehi aṭṭhīni bhinditvā aṭṭhimiñjaṃ khādanti. <bold>Kākolasaṅghā</bold>ti lohatuṇḍakākagaṇā. Te ativiya bhayānakā diṭṭhe diṭṭhe khādanti. <bold>Yeme jane</bold>ti ye ime nerayikasatte kākolasaṅghā khādanti, ime nu maccā kiṃ nāma pāpaṃ akaṃsūti pucchi. <bold>Maccharino</bold>ti aññesaṃ adāyakā. <bold>Kadariyā</bold>ti pare dentepi paṭisedhakā thaddhamaccharino. <bold>Samaṇabrāhmaṇāna</bold>nti samitabāhitapāpānaṃ.</paragraph>
<hangnum line="1827" number="459"></hangnum>
<gatha1 line="1828"> ‘‘Sajotibhūtā <pageBreak edition="M" number="0.0134" /> pathaviṃ kamanti, tattehi khandhehi ca pothayanti;</gatha1>
<gatha2 line="1829">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1830">Ime nu maccā kimakaṃsu pāpaṃ, yeme janā khandhahatā sayanti.</gathalast>
<hangnum line="1831" number="460"></hangnum>
<gatha1 line="1832"> ‘‘Tassa <pageBreak edition="V" number="6.0130" /> puṭṭho viyākāsi, mātali devasārathi;</gatha1>
<gathalast line="1833">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1834" number="461"></hangnum>
<gatha1 line="1835"> ‘‘Ye jīvalokasmi supāpadhammino, narañca nāriñca apāpadhammaṃ;</gatha1>
<gatha2 line="1836">Hiṃ santi rosenti supāpadhammā, te luddakammā pasavetva pāpaṃ;</gatha2>
<gathalast line="1837">Teme janā khandhahatā sayantī’’ti.</gathalast>
<paragraph line="1838">Tattha <bold>sajotibhūtā</bold>ti pajjalitasarīrā. <bold>Pathavi</bold>nti pajjalitaṃ navayojanabahalaṃ ayapathaviṃ. <bold>Kamantī</bold>ti akkamanti. <bold>Khandhehi ca pothayantī</bold>ti nirayapālā anubandhitvā tālappamāṇehi jalitaayakkhandhehi jaṅghādīsu paharitvā pātetvā teheva khandhehi pothayanti, cuṇṇavicuṇṇaṃ karonti. <bold>Supāpadhammino</bold>ti attanā suṭṭhu pāpadhammā hutvā. <bold>Apāpadhamma</bold>nti sīlācārādisampannaṃ, niraparādhaṃ vā.</paragraph>
<hangnum line="1839" number="462"></hangnum>
<gatha1 line="1840"> ‘‘Aṅgārakāsuṃ apare phuṇanti, narā rudantā paridaḍḍhagattā;</gatha1>
<gatha2 line="1841">Bhayañhi <pageBreak edition="P" number="6.0108" /> maṃ vindati sūta disvā, pucchāmi taṃ mātali devasārathi;</gatha2>
<gathalast line="1842">Ime nu maccā kiṃ makaṃsu pāpaṃ, yeme janā aṅgārakāsuṃ phuṇanti.</gathalast>
<hangnum line="1843" number="463"></hangnum>
<gatha1 line="1844"> ‘‘Tassa puṭṭho viyākāsi, mātali devasārathi;</gatha1>
<gathalast line="1845">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1846" number="464"></hangnum>
<gatha1 line="1847"> ‘‘Ye keci <pageBreak edition="M" number="6.0135" /> pūgāya dhanassa hetu, sakkhiṃ karitvā iṇaṃ jāpayanti;</gatha1>
<gatha2 line="1848">Te jāpayitvā janataṃ janinda, te luddakammā pasavetva pāpaṃ;</gatha2>
<gathalast line="1849">Teme janā aṅgārakāsuṃ phuṇantī’’ti.</gathalast>
<paragraph line="1850">Tattha <bold>aṅgārakāsu</bold>nti samma mātali, ke nāmete apare vajaṃ apavisantiyo gāvo viya samparivāretvā nirayapālehi jalitaayaguḷehi pothiyamānā aṅgārakāsuṃ patanti. Tatra ca nesaṃ yāva kaṭippamāṇā nimuggānaṃ mahatīhi ayapacchīhi ādāya upariaṅgāre okiranti, atha ne aṅgāre sampaṭicchituṃ asakkontā rodantā daḍḍhagattā phuṇanti vidhunanti, kammabalena vā attano sīse aṅgāre phuṇanti okirantīti attho. <bold>Pūgāya dhanassā</bold>ti okāse sati dānaṃ vā dassāma, pūjaṃ vā pavattessāma, vihāraṃ vā karissāmāti saṃkaḍḍhitvā ṭhapitassa pūgasantakassa <pageBreak edition="V" number="6.0131" /> dhanassa hetu. <bold>Jāpayantī</bold>ti taṃ dhanaṃ yathāruci khāditvā gaṇajeṭṭhakānaṃ lañjaṃ datvā ‘‘asukaṭṭhāne ettakaṃ vayakaraṇaṃ gataṃ, asukaṭṭhāne amhehi ettakaṃ dinna’’nti kūṭasakkhiṃ karitvā taṃ iṇaṃ jāpayanti vināsenti.</paragraph>
<hangnum line="1851" number="465"></hangnum>
<gatha1 line="1852"> ‘‘Sajotibhūtā jalitā padittā, padissati mahatī lohakumbhī;</gatha1>
<gatha2 line="1853">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1854">Ime nu maccā kimakaṃsu pāpaṃ, yeme janā avaṃsirā lohakumbhiṃ patanti.</gathalast>
<hangnum line="1855" number="466"></hangnum>
<gatha1 line="1856"> ‘‘Tassa puṭṭho viyākāsi, mātali devasārathi;</gatha1>
<gathalast line="1857">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1858" number="467"></hangnum>
<gatha1 line="1859"> ‘‘Ye sīlavantaṃ samaṇaṃ brāhmaṇaṃ vā, hiṃsanti rosenti supāpadhammā;</gatha1>
<gathalast line="1860">Te luddakammā pasavetva pāpaṃ, teme janā avaṃsirā lohakumbhiṃ patantī’’ti.</gathalast>
<paragraph line="1861">Tattha <pageBreak edition="M" number="6.0136" /><pageBreak edition="P" number="6.0109" /><bold>padittā</bold>tiādittā. <bold>Mahatī</bold>ti pabbatappamāṇā kappena saṇṭhitaloharasena sampuṇṇā. <bold>Avaṃsirā</bold>ti bhayānakehi nirayapālehi uddhaṃpāde adhosire katvā khipiyamānā taṃ lohakumbhiṃ patanti. <bold>Sīlavanta</bold>nti sīlaācāraguṇasampannaṃ.</paragraph>
<hangnum line="1862" number="468"></hangnum>
<gatha1 line="1863"> ‘‘Luñcanti gīvaṃ atha veṭhayitvā, uṇhodakasmiṃ pakiledayitvā;</gatha1>
<gatha2 line="1864">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1865">Ime nu maccā kimakaṃsu pāpaṃ, yeme janā luttasirā sayanti.</gathalast>
<hangnum line="1866" number="469"></hangnum>
<gatha1 line="1867"> ‘‘Tassa puṭṭho viyākāsi, mātali devasārathi;</gatha1>
<gathalast line="1868">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1869" number="470"></hangnum>
<gatha1 line="1870"> ‘‘Ye jīvalokasmi supāpadhammino, pakkhī gahetvāna viheṭhayanti te;</gatha1>
<gatha2 line="1871">Viheṭhayitvā sakuṇaṃ janinda, te luddakammā pasavetva pāpaṃ;</gatha2>
<gathalast line="1872">Teme janā luttasirā saya’’nti.</gathalast>
<paragraph line="1873">Tattha <bold>luñcantī</bold>ti uppāṭenti. <bold>Atha veṭhayitvā</bold>ti jalitalohayottehi adhomukhaṃ veṭhayitvā. <bold>Uṇhodakasmi</bold>nti <pageBreak edition="V" number="6.0132" /> kappena saṇṭhitalohaudakasmiṃ. <bold>Pakiledayitvā</bold>ti temetvā khipitvā. Idaṃ vuttaṃ hoti – samma mātali, yesaṃ ime nirayapālā jalitalohayottehi gīvaṃ veṭhetvā tigāvutappamāṇaṃ sarīraṃ onāmetvā taṃ gīvaṃ samparivattakaṃ luñcitvā jalitaayadaṇḍehi ādāya ekasmiṃ jalitaloharase pakkhipitvā tuṭṭhahaṭṭhā honti, tāya ca gīvāya luñcitāya puna sīsena saddhiṃ gīvā uppajjatiyeva. Kiṃ nāmete kammaṃ kariṃsu? Ete hi me disvā bhayaṃ uppajjatīti. <bold>Pakkhī gahetvāna viheṭhayantī</bold>ti mahārāja, ye jīvalokasmiṃ sakuṇe gahetvā pakkhe luñcitvā gīvaṃ veṭhetvā jīvitakkhayaṃ pāpetvā khādanti vā vikkiṇanti vā, te ime luttasirā sayantīti.</paragraph>
<hangnum line="1874" number="471"></hangnum>
<gatha1 line="1875"> ‘‘Pahūtatoyā <pageBreak edition="M" number="6.0137" /> anigādhakūlā, nadī ayaṃ sandati suppatitthā;</gatha1>
<gathalast line="1876">Ghammābhitattā manujā pivanti, pītañca tesaṃ bhusa hoti pāni.</gathalast>
<hangnum line="1877" number="472"></hangnum>
<gatha1 line="1878"> ‘‘Bhayañhi maṃ vindati sūta disvā, pucchāmi taṃ mātali devasārathi;</gatha1>
<gathalast line="1879">Ime nu maccā kimakaṃsu pāpaṃ, pītañca tesaṃ bhusa hoti pāni.</gathalast>
<hangnum line="1880" number="473"></hangnum>
<gatha1 line="1881"> ‘‘Tassa <pageBreak edition="P" number="6.0110" /> puṭṭho viyākāsi, mātali devasārathi;</gatha1>
<gathalast line="1882">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1883" number="474"></hangnum>
<gatha1 line="1884"> ‘‘Ye suddhadhaññaṃ palāsena missaṃ, asuddhakammā kayino dadanti;</gatha1>
<gathalast line="1885">Ghammābhitattāna pipāsitānaṃ, pītañca tesaṃ bhusa hoti pānī’’ti.</gathalast>
<paragraph line="1886">Tattha <bold>anigādhakūlā</bold>ti agambhīratīrā. <bold>Suppatitthā</bold>ti sobhanehi titthehi upetā. <bold>Bhusa hotī</bold>ti vīhibhusaṃ sampajjati. <bold>Pānī</bold>ti pānīyaṃ. Tasmiṃ kira padese pahūtasalilā ramaṇīyā nadī sandati, nerayikasattā aggisantāpena tattā pipāsaṃ sandhāretuṃ asakkontā bāhā paggayha jalitalohapathaviṃ maddantā taṃ nadiṃ otaranti, taṅkhaṇaññeva tīrā pajjalanti, pānīyaṃ bhusapalāsabhāvaṃ āpajjitvā pajjalati. Te pipāsaṃ sandhāretuṃ asakkontā taṃ jalitaṃ bhusapalāsaṃ khādanti. Taṃ tesaṃ sakalasarīraṃ jhāpetvā adhobhāgena nikkhamati. Te taṃ dukkhaṃ adhivāsetuṃ asakkontā bāhā paggayha kandanti. <bold>Suddhadhañña</bold>nti vīhiādisattavidhaṃ parisuddhadhaññaṃ. <bold>Palāsena missa</bold>nti palāsena vā bhusena vā vālukāmattikādīhi vā missakaṃ katvā <pageBreak edition="V" number="6.0133" />. <bold>Asuddhakammā</bold>ti kiliṭṭhakāyavacīmanokammā. <bold>Kayino</bold>ti ‘‘suddhadhaññaṃ dassāmī’’ti kayikassa hatthato mūlaṃ gahetvā tathārūpaṃ asuddhadhaññaṃ dadanti.</paragraph>
<hangnum line="1887" number="475"></hangnum>
<gatha1 line="1888"> ‘‘Usūhi <pageBreak edition="M" number="6.0138" /> sattīhi ca tomarehi, dubhayāni passāni tudanti kandataṃ;</gatha1>
<gatha2 line="1889">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1890">Ime nu maccā kimakaṃsu pāpaṃ, yeme janā sattihatā sayanti.</gathalast>
<hangnum line="1891" number="476"></hangnum>
<gatha1 line="1892"> ‘‘Tassa puṭṭho viyākāsi, mātali devasārathi;</gatha1>
<gathalast line="1893">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1894" number="477"></hangnum>
<gatha1 line="1895"> ‘‘Ye jīvalokasmiṃ asādhukammino, adinnamādāya karonti jīvikaṃ;</gatha1>
<gatha2 line="1896">Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ;</gatha2>
<gathalast line="1897">Te luddakammā pasavetva pāpaṃ, teme janā sattihatā sayantī’’ti.</gathalast>
<paragraph line="1898">Tattha <bold>dubhayānī</bold>ti ubhayāni. <bold>Tudantī</bold>ti vijjhanti. <bold>Kandata</bold>nti kandantānaṃ. Pharusā nirayapālā araññe luddā migaṃ viya samparivāretvā usuādīhi nānāvudhehi <pageBreak edition="P" number="6.0111" /> dve passāni tudanti, sarīraṃ chiddāvachiddaṃ purāṇapaṇṇaṃ viya khāyati. <bold>Adinnamādāyāti</bold>parasantakaṃ saviññāṇakāviññāṇakaṃ sandhicchedādīhi ceva vañcanāya ca gahetvā jīvikaṃ kappenti.</paragraph>
<hangnum line="1899" number="478"></hangnum>
<gatha1 line="1900"> ‘‘Gīvāya baddhā kissa ime puneke, aññe vikantā bilakatā sayanti;</gatha1>
<gatha2 line="1901">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1902">Ime nu maccā kimakaṃsu pāpaṃ, yeme janā bilakatā sayanti.</gathalast>
<hangnum line="1903" number="479"></hangnum>
<gatha1 line="1904"> ‘‘Tassa puṭṭho viyākāsi, mātali devasārathi;</gatha1>
<gathalast line="1905">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1906" number="480"></hangnum>
<gatha1 line="1907"> ‘‘Orabbhikā <pageBreak edition="M" number="0.0139" /> sūkarikā ca macchikā, pasuṃ mahiṃsañca ajeḷakañca;</gatha1>
<gatha2 line="1908">Hantvāna sūnesu pasārayiṃsu, te luddakammā pasavetva pāpaṃ;</gatha2>
<gathalast line="1909">Teme janā bilakatā sayantī’’ti.</gathalast>
<paragraph line="1910">Tattha <pageBreak edition="V" number="6.0134" /><bold>gīvāya baddhā</bold>ti mahantehi jalitalohayottehi gīvāya bandhitvā ākaḍḍhitvā ayapathaviyaṃ pātetvā nānāvudhehi koṭṭiyamāne disvā pucchi. <bold>Aññe vikantā</bold>ti aññe pana khaṇḍākhaṇḍikaṃ chinnā. <bold>Bilakatā</bold>ti jalitesu ayaphalakesu ṭhapetvā maṃsaṃ viya potthaniyā koṭṭetvā puñjakatā hutvā sayanti. <bold>Macchikā</bold>ti macchaghātakā. <bold>Pasu</bold>nti gāviṃ. <bold>Sūnesu pasārayiṃsū</bold>ti maṃsaṃ vikkiṇitvā jīvikakappanatthaṃ sūnāpaṇesu ṭhapesuṃ.</paragraph>
<hangnum line="1911" number="481"></hangnum>
<gatha1 line="1912"> ‘‘Rahado ayaṃ muttakarīsapūro, duggandharūpo asuci pūti vāti;</gatha1>
<gatha2 line="1913">Khudāparetā manujā adanti, bhayañhi maṃ vindati sūta disvā;</gatha2>
<gatha2 line="1914">Pucchāmi taṃ mātali devasārathi, ime nu maccā kimakaṃsu pāpaṃ;</gatha2>
<gathalast line="1915">Yeme janā muttakarīsabhakkhā.</gathalast>
<hangnum line="1916" number="482"></hangnum>
<gatha1 line="1917"> ‘‘Tassa puṭṭho viyākāsi, mātali devasārathi;</gatha1>
<gathalast line="1918">Vipākaṃ pāpakammānaṃ, jānaṃ akkhāsi jānato.</gathalast>
<hangnum line="1919" number="483"></hangnum>
<gatha1 line="1920"> ‘‘Ye kecime kāraṇikā virosakā, paresaṃ hiṃsāya sadā niviṭṭhā;</gatha1>
<gathalast line="1921">Te <pageBreak edition="P" number="6.0112" /> luddakammā pasavetva pāpaṃ, mittadduno mīḷhamadanti bālā’’ti;</gathalast>
<paragraph line="1922">Tattha <bold>khudāparetā manujā adantī</bold>ti ete nerayikā sattā chātakena phuṭṭhā khudaṃ sahituṃ asakkontā pakkuthitaṃ dhūmāyantaṃ pajjalantaṃ kappena saṇṭhitaṃ purāṇamīḷhaṃ piṇḍaṃ piṇḍaṃ katvā adanti khādanti. <bold>Kāraṇikā</bold>ti <pageBreak edition="M" number="6.0140" /> kāraṇakārakā. <bold>Virosakā</bold>ti mittasuhajjānampi viheṭhakā. <bold>Mittadduno</bold>ti ye tesaññeva gehe khāditvā bhuñjitvā paññattāsane nisīditvā sayitvā puna māsakahāpaṇaṃ nāma āharāpenti, lañjaṃ gaṇhanti, te mittadūsakā bālā evarūpaṃ mīḷhaṃ khādanti, mahārājāti.</paragraph>
<hangnum line="1923" number="484"></hangnum>
<gatha1 line="1924"> ‘‘Rahado ayaṃ lohitapubbapūro, duggandharūpo asuci pūti vāti;</gatha1>
<gatha2 line="1925">Ghammābhitattā manujā pivanti, bhayañhi maṃ vindati sūta disvā;</gatha2>
<gatha2 line="1926">Pucchāmi taṃ mātali devasārathi, ime nu maccā kimakaṃsu pāpaṃ;</gatha2>
<gathalast line="1927">Yeme janā lohitapubbabhakkhā.</gathalast>
<hangnum line="1928" number="485"></hangnum>
<gatha1 line="1929"> ‘‘Tassa <pageBreak edition="V" number="6.0135" /> puṭṭho viyākāsi, mātali devasārathi;</gatha1>
<gathalast line="1930">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1931" number="486"></hangnum>
<gatha1 line="1932"> ‘‘Ye mātaraṃ vā pitaraṃ vā jīvaloke, pārājikā arahante hananti;</gatha1>
<gathalast line="1933">Te luddakammā pasavetva pāpaṃ, teme janā lohitapubbabhakkhā’’ti.</gathalast>
<paragraph line="1934">Tattha <bold>ghammābhitattā</bold>ti santāpena pīḷitā. <bold>Pārājikā</bold>ti parājitā jarājiṇṇe mātāpitaro ghātetvā gihibhāveyeva pārājikaṃ pattā. <bold>Arahante</bold>ti pūjāvisesassa anucchavike. <bold>Hanantī</bold>ti dukkarakārake mātāpitaro mārenti. Apica ‘‘arahante’’ti padena buddhasāvakepi saṅgaṇhāti.</paragraph>
<paragraph line="1935">Aparasmimpi ussadaniraye nirayapālā nerayikānaṃ tālappamāṇena jalitaayabaḷisena jivhaṃ vijjhitvā ākaḍḍhitvā te satte jalitaayapathaviyaṃ pātetvā usabhacammaṃ viya pattharitvā saṅkusatena hananti. Te thale khittamacchā viya phandanti, tañca dukkhaṃ sahituṃ asakkontā rodantā paridevantā mukhena kheḷaṃ muñcanti. Tasmiṃ rājā mātalinā dassite āha –</paragraph>
<hangnum line="1936" number="487"></hangnum>
<gatha1 line="1937"> ‘‘Jivha <pageBreak edition="M" number="6.0141" /> ca passa baḷisena viddhaṃ, vihataṃ yathā saṅkusatena cammaṃ;</gatha1>
<gathalast line="1938">Phandanti <pageBreak edition="P" number="6.0113" /> macchāva thalamhi khittā, muñcanti kheḷaṃ rudamānā kimete.</gathalast>
<hangnum line="1939" number="488"></hangnum>
<gatha1 line="1940"> ‘‘Bhayañhi maṃ vindati sūta disvā, pucchāmi taṃ mātali devasārathi;</gatha1>
<gathalast line="1941">Ime nu maccā kimakaṃsu pāpaṃ, yeme janā vaṅkaghastā sayantī’’ti.</gathalast>
<hangnum line="1942" number="489"></hangnum>
<gatha1 line="1943"> ‘‘Tassa puṭṭho viyākāsi, mātali devasārathi;</gatha1>
<gathalast line="1944">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1945" number="490"></hangnum>
<gatha1 line="1946"> ‘‘Ye keci sandhānagatā manussā, agghena agghaṃ kayaṃ hāpayanti;</gatha1>
<gathalast line="1947">Kūṭena kūṭaṃ dhanalobhahetu, channaṃ yathā vāricaraṃ vadhāya.</gathalast>
<hangnum line="1948" number="491"></hangnum>
<gatha1 line="1949"> ‘‘Na hi kūṭakārissa bhavanti tāṇā, sakehi kammehi purakkhatassa;</gatha1>
<gathalast line="1950">Te luddakammā pasavetva pāpaṃ, teme janā vaṅkaghastā sayantī’’ti.</gathalast>
<paragraph line="1951">Tattha <pageBreak edition="V" number="6.0136" /><bold>kimete</bold>ti kiṃkāraṇā ete. <bold>Vaṅkaghastā</bold>ti gilitabaḷisā. <bold>Sandhānagatā</bold>ti sandhānaṃ mariyādaṃ gatā, agghāpanakaṭṭhāne ṭhitāti attho. <bold>Agghena aggha</bold>nti taṃ taṃ agghaṃ lañjaṃ gahetvā hatthiassādīnaṃ vā jātarūparajatādīnaṃ vā tesaṃ tesaṃ saviññāṇakāviññāṇakānaṃ agghaṃ hāpenti. <bold>Kaya</bold>nti taṃ hāpentā kāyikānaṃ kayaṃ hāpenti, sate dātabbe paṇṇāsaṃ dāpenti, itaraṃ tehi saddhiṃ vibhajitvā gaṇhanti. <bold>Kūṭena kūṭa</bold>nti tulākūṭādīsu taṃ taṃ kūṭaṃ. <bold>Dhanalobhahetū</bold>ti dhanalobhena etaṃ kūṭakammaṃ karonti. <bold>Channaṃ yathā vāricaraṃ vadhāyā</bold>ti taṃ pana kammaṃ karontāpi madhuravācāya tathā katabhāvaṃ paṭicchannaṃ katvā yathā <pageBreak edition="M" number="6.0142" /> vāricaraṃ macchaṃ vadhāya upagacchantā baḷisaṃ āmisena paṭicchannaṃ katvā taṃ vadhenti, evaṃ paṭicchannaṃ katvā taṃ kammaṃ karonti. <bold>Na hi kūṭakārissā</bold>ti paṭicchannaṃ mama kammaṃ, na taṃ koci jānātīti maññamānassa hi kūṭakārissa tāṇā nāma na honti. So tehi kammehi purakkhato patiṭṭhaṃ na labhati.</paragraph>
<hangnum line="1952" number="492"></hangnum>
<gatha1 line="1953"> ‘‘Nārī imā samparibhinnagattā, paggayha kandanti bhuje dujaccā;</gatha1>
<gatha2 line="1954">Sammakkhitā lohitapubbalittā, gāvo yathā āghātane vikantā;</gatha2>
<gathalast line="1955">Tā bhūmibhāgasmiṃ sadā nikhātā, khandhātivattanti sajotibhūtā.</gathalast>
<hangnum line="1956" number="493"></hangnum>
<gatha1 line="1957"> ‘‘Bhayañhi <pageBreak edition="P" number="6.0114" /> maṃ vindati sūta disvā, pucchāmi taṃ mātali devasārathi;</gatha1>
<gatha2 line="1958">Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;</gatha2>
<gathalast line="1959">Khandhātivattanti sajotibhūtā.</gathalast>
<hangnum line="1960" number="494"></hangnum>
<gatha1 line="1961"> ‘‘Tassa puṭṭho viyākāsi, mātali devasārathi;</gatha1>
<gathalast line="1962">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1963" number="495"></hangnum>
<gatha1 line="1964"> ‘‘Kolitthiyāyo idha jīvaloke, asuddhakammā asataṃ acāruṃ;</gatha1>
<gatha2 line="1965">Tā dittarūpā pati vippahāya, aññaṃ acāruṃ ratikhiḍḍahetu;</gatha2>
<gathalast line="1966">Tā jīvalokasmiṃ ramāpayitvā, khandhātivattanti sajotibhūtā’’ti.</gathalast>
<paragraph line="1967">Tattha <bold>nārī</bold>ti itthiyo. <bold>Samparibhinnagattā</bold>ti suṭṭhu samantato bhinnasarīrā. <bold>Dujaccā</bold>ti dujjātikā virūpā jegucchā. <bold>Āghātane</bold>ti gāvaghātaṭṭhāne. <bold>Vikantā</bold>ti chinnasīsā gāvo viya pubbalohitalittā hutvā <pageBreak edition="M" number="6.0143" />. <bold>Sadā nikhātā</bold>ti niccaṃ jalitaayapathaviyaṃ kaṭimattaṃ pavesetvā nikhaṇitvā <pageBreak edition="V" number="6.0137" /> ṭhapitā viya ṭhitā. <bold>Khandhātivattantī</bold>ti samma mātali, tā nāriyo ete pabbatakkhandhā atikkamanti. Tāsaṃ kira evaṃ kaṭippamāṇaṃ pavisitvā ṭhitakāle puratthimāya disāya jalitaayapabbato samuṭṭhahitvā asani viya viravanto āgantvā sarīraṃ saṇhakaraṇī viya pisanto gacchati. Tasmiṃ ativattitvā pacchimapasse ṭhite puna ca tāsaṃ sarīraṃ pātu bhavati. Tā dukkhaṃ adhivāsetuṃ asakkontiyo bāhā paggayha kandanti. Sesadisāsu vuṭṭhitesu jalitapabbatesupi eseva nayo. Dve pabbatā samuṭṭhāya ucchughaṭikaṃ viya pīḷenti, lohitaṃ pakkuthitaṃ sandati. Kadāci tayo pabbatā samuṭṭhāya pīḷenti. Kadāci cattāro pabbatā samuṭṭhāya tāsaṃ sarīraṃ pīḷenti. Tenāha ‘‘khandhātivattantī’’ti.</paragraph>
<paragraph line="1968"><bold>Kolitthiyāyo</bold>ti kule patiṭṭhitā kuladhītaro. <bold>Asataṃ acāru</bold>nti asaññatakammaṃ kariṃsu. <bold>Dittarūpā</bold>ti saṭharūpā dhuttajātikā hutvā. <bold>Pati vippahāyā</bold>ti attano patiṃ pajahitvā. <bold>Acāru</bold>nti agamaṃsu. <bold>Ratikhiḍḍahetū</bold>ti kāmaratihetu ceva khiḍḍāhetu ca. <bold>Ramāpayitvā</bold>ti parapurisehi saddhiṃ attano cittaṃ ramāpayitvā idha upapannā. Atha tāsaṃ sarīraṃ ime khandhātivattanti sajotibhūtāti.</paragraph>
<hangnum line="1969" number="496"></hangnum>
<gatha1 line="1970"> ‘‘Pāde gahetvā kissa ime puneke, avaṃsirā narake pātayanti;</gatha1>
<gatha2 line="1971">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gathalast line="1972">Ime <pageBreak edition="P" number="6.0115" /> nu maccā kimakaṃsu pāpaṃ, yeme janā avaṃsirā narake pātayanti.</gathalast>
<hangnum line="1973" number="497"></hangnum>
<gatha1 line="1974"> ‘‘Tassa puṭṭho viyākāsi, mātali devasārathi;</gatha1>
<gathalast line="1975">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1976" number="498"></hangnum>
<gatha1 line="1977"> ‘‘Ye <pageBreak edition="M" number="6.0144" /> jīvalokasmiṃ asādhukammino, parassa dārāni atikkamanti;</gatha1>
<gathalast line="1978">Te tādisā uttamabhaṇḍathenā, teme janā avaṃsirā narake pātayanti.</gathalast>
<hangnum line="1979" number="499"></hangnum>
<gatha1 line="1980"> ‘‘Te vassapūgāni bahūni tattha, nirayesu dukkhaṃ vedanaṃ vedayanti;</gatha1>
<gatha2 line="1981">Na hi pāpakārissa bhavanti tāṇā, sakehi kammehi purakkhatassa;</gatha2>
<gathalast line="1982">Te luddakammā pasavetva pāpaṃ, teme janā avaṃsirā narake pātayantī’’ti.</gathalast>
<paragraph line="1983">Tattha <bold>narake</bold>ti jalitaaṅgārapuṇṇe mahāāvāṭe. Te kira vajaṃ apavisantiyo gāvo viya <pageBreak edition="V" number="6.0138" /> nirayapālehi nānāvudhāni gahetvā vijjhiyamānā pothiyamānā yadā taṃ narakaṃ upagacchanti, atha te nirayapālā uddhaṃpāde katvā tattha pātayanti khipanti. Evaṃ te pātiyamāne disvā pucchanto evamāha. <bold>Uttamabhaṇḍathenā</bold>ti manussehi piyāyitassa varabhaṇḍassa thenakā.</paragraph>
<paragraph line="1984">Evañca pana vatvā mātalisaṅgāhako taṃ nirayaṃ antaradhāpetvā rathaṃ purato pesetvā micchādiṭṭhikānaṃ paccanaṭṭhānaṃ nirayaṃ dassesi. Tena puṭṭho cassa viyākāsi.</paragraph>
<hangnum line="1985" number="500"></hangnum>
<gatha1 line="1986"> ‘‘Uccāvacāme vividhā upakkamā, nirayesu dissanti sughorarūpā;</gatha1>
<gatha2 line="1987">Bhayañhi maṃ vindati sūta disvā, pucchāmi taṃ mātali devasārathi;</gatha2>
<gatha2 line="1988">Ime nu maccā kimakaṃsu pāpaṃ, yeme janā adhimattā dukkhā tibbā;</gatha2>
<gathalast line="1989">Kharā kaṭukā vedanā vedayanti.</gathalast>
<hangnum line="1990" number="501"></hangnum>
<gatha1 line="1991"> ‘‘Tassa puṭṭho viyākāsi, mātali devasārathi;</gatha1>
<gathalast line="1992">Vipākaṃ pāpakammānaṃ, jānaṃ akkhāsijānato.</gathalast>
<hangnum line="1993" number="502"></hangnum>
<gatha1 line="1994"> ‘‘Ye <pageBreak edition="M" number="6.0145" /> jīvalokasmiṃ supāpadiṭṭhino, vissāsakammāni karonti mohā;</gatha1>
<gatha2 line="1995">Parañca diṭṭhīsu samādapenti, te <pageBreak edition="P" number="6.0116" /> pāpadiṭṭhiṃ pasavetva pāpaṃ;</gatha2>
<gathalast line="1996">Teme janā adhimattā dukkhā tibbā, kharā kaṭukā vedanā vedayantī’’ti.</gathalast>
<paragraph line="1997">Tattha <bold>uccāvacāme</bold>ti uccā avacā ime, khuddakā ca mahantā cāti attho. <bold>Upakkamā</bold>ti kāraṇappayogā. <bold>Supāpadiṭṭhino</bold>ti ‘‘natthi dinna’’ntiādikāya dasavatthukāya micchādiṭṭhiyā suṭṭhu pāpadiṭṭhino. <bold>Vissāsakammānī</bold>ti tāya diṭṭhiyā vissāsena tannissitā hutvā nānāvidhāni pāpakammāni karonti. <bold>Teme</bold>ti te ime janā evarūpaṃ dukkhaṃ anubhavanti.</paragraph>
<paragraph line="1998">Iti rañño micchādiṭṭhikānaṃ paccananirayaṃ ācikkhi. Devalokepi devagaṇā rañño āgamanamaggaṃ olokayamānā sudhammāyaṃ devasabhāyaṃ nisīdiṃsuyeva. Sakkopi ‘‘kiṃ nu kho, mātali, cirāyatī’’ti upadhārento taṃ kāraṇaṃ ñatvā ‘‘mātali, attano dūtavisesaṃ dassetuṃ ‘mahārāja, asukakammaṃ katvā asukaniraye nāma paccantī’ti niraye dassento vicarati, nimirañño pana appameva āyu khīyetha, nirayadassanaṃ nāssa pariyantaṃ gaccheyyā’’ti ekaṃ mahājavaṃ <pageBreak edition="V" number="6.0139" /> devaputtaṃ pesesi ‘‘tvaṃ ‘sīghaṃ rājānaṃ gahetvā āgacchatū’ti mātalissa vadehī’’ti. So ‘‘sādhū’’ti sampaṭicchitvā javena gantvā ārocesi. Mātali, tassa vacanaṃ sutvā ‘‘na sakkā cirāyitu’’nti rañño ekapahāreneva catūsu disāsu bahū niraye dassetvā gāthamāha –</paragraph>
<hangnum line="1999" number="503"></hangnum>
<gatha1 line="2000"> ‘‘Viditāni te mahārāja, āvāsaṃ pāpakamminaṃ;</gatha1>
<gatha2 line="2001">Ṭhānāni luddakammānaṃ, dussīlānañca yā gati;</gatha2>
<gathalast line="2002">Uyyāhi dāni rājīsi, devarājassa santike’’ti.</gathalast>
<paragraph line="2003">Tassattho – mahārāja, imaṃ pāpakammīnaṃ sattānaṃ āvāsaṃ disvā luddakammānañca ṭhānāni tayā viditāni. Dussīlānañca yā gati nibbatti, sāpi te <pageBreak edition="M" number="6.0146" /> viditā. Idāni devarājassa santike dibbasampattiṃ dassanatthaṃ uyyāhi gacchāhi, mahārājāti.</paragraph>
<centered line="2004">Nirayakaṇḍaṃ niṭṭhitaṃ.</centered>
<centered line="2005">Saggakaṇḍaṃ</centered>
<paragraph line="2006">Evañca pana vatvā mātali devalokābhimukhaṃ rathaṃ pesesi. Rājā devalokaṃ gacchanto dvādasayojanikaṃ maṇimayaṃ pañcathūpikaṃ sabbālaṅkārapaṭimaṇḍitaṃ uyyānapokkharaṇisampannaṃ <pageBreak edition="P" number="6.0117" /> kapparukkhaparivutaṃ bīraṇiyā devadhītāya ākāsaṭṭhakavimānaṃ disvā, tañca devadhītaraṃ antokūṭāgāre sayanapiṭṭhe nisinnaṃ accharāsahassaparivutaṃ maṇisīhapañjaraṃ vivaritvā olokentiṃ disvā mātaliṃ pucchanto gāthamāha. Itaropissa byākāsi.</paragraph>
<hangnum line="2007" number="504"></hangnum>
<gatha1 line="2008"> ‘‘Pañcathūpaṃ dissatidaṃ vimānaṃ, mālāpiḷandhā sayanassa majjhe;</gatha1>
<gathalast line="2009">Tatthacchati nārī mahānubhāvā, uccāvacaṃ iddhi vikubbamānā.</gathalast>
<hangnum line="2010" number="505"></hangnum>
<gatha1 line="2011"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2012">Ayaṃ nu nārī kimakāsi sādhuṃ, yā modati saggapattā vimāne.</gathalast>
<hangnum line="2013" number="506"></hangnum>
<gatha1 line="2014"> ‘‘Tassa puṭṭho viyākāsi, mātali devasārathi;</gatha1>
<gathalast line="2015">Vipākaṃ puññakammānaṃ, jānaṃ akkhāsijānato.</gathalast>
<hangnum line="2016" number="507"></hangnum>
<gatha1 line="2017"> ‘‘Yadi <pageBreak edition="V" number="6.0140" /> te sutā bīraṇī jīvaloke, āmāyadāsī ahu brāhmaṇassa;</gatha1>
<gatha2 line="2018">Sā pattakālaṃ atithiṃ viditvā, mātāva puttaṃ sakimābhinandī;</gatha2>
<gathalast line="2019">Saṃyamā saṃvibhāgā ca, sā vimānasmi modatī’’ti.</gathalast>
<paragraph line="2020">Tattha <bold>pañcathūpa</bold>nti pañcahi kūṭāgārehi samannāgataṃ. <bold>Mālāpiḷandhā</bold>ti mālādīhi sabbābharaṇehi paṭimaṇḍitāti attho. <bold>Tatthacchatī</bold>ti tasmiṃ <pageBreak edition="M" number="6.0147" /> vimāne acchati. <bold>Uccāvacaṃ iddhi vikubbamānā</bold>ti nānappakāraṃ deviddhiṃ dassayamānā. <bold>Disvā</bold>ti etaṃ disvā ṭhitaṃ maṃ vitti vindati paṭilabhati, vittisantako viya homi tuṭṭhiyā atibhūtattāti attho. <bold>Āmāyadāsī</bold>ti gehadāsiyā kucchimhi jātadāsī. <bold>Ahu brāhmaṇassā</bold>ti sā kira kassapadasabalassa kāle ekassa brāhmaṇassa dāsī ahosi. <bold>Sā pattakāla</bold>nti tena brāhmaṇena aṭṭha salākabhattāni saṅghassa pariccattāni ahesuṃ. So gehaṃ gantvā ‘‘sve paṭṭhāya ekekassa bhikkhussa ekekaṃ kahāpaṇagghanakaṃ katvā aṭṭha salākabhattāni sampādeyyāsī’’ti brāhmaṇiṃ āha. Sā ‘‘sāmi, bhikkhu nāma dhutto, nāhaṃ sakkhissāmī’’ti paṭikkhipi. Dhītaropissa paṭikkhipiṃsu. So dāsiṃ ‘‘sakkhissasi ammā’’ti āha. Sā ‘‘sakkhissāmi ayyā’’ti sampaṭicchitvā sakkaccaṃ yāgukhajjakabhattādīni sampādetvā salākaṃ labhitvā āgataṃ pattakālaṃ atithiṃ viditvā haritagomayupalitte katapupphupahāre supaññattāsane nisīdāpetvā yathā nāma vippavāsā āgataṃ puttaṃ mātā sakiṃ abhinandati, tathā niccakālaṃ abhinandati, sakkaccaṃ parivisati, attano santakampi kiñci <pageBreak edition="P" number="6.0118" /> deti. <bold>Saṃyamā saṃvibhāgā cā</bold>ti sā sīlavatī ahosi cāgavatī ca, tasmā tena sīlena ceva cāgena ca imasmiṃ vimāne modati. Atha vā <bold>saṃyamā</bold>ti indriyadamanā.</paragraph>
<paragraph line="2021">Evañca pana vatvā mātali purato rathaṃ pesetvā soṇadinnadevaputtassa satta kanakavimānāni dassesi. So tāni ca tassa ca sirisampattiṃ disvā tena katakammaṃ pucchi. Itaropissa byākāsi.</paragraph>
<hangnum line="2022" number="508"></hangnum>
<gatha1 line="2023"> ‘‘Daddallamānā ābhenti, vimānā satta nimmitā;</gatha1>
<gatha2 line="2024">Tattha yakkho mahiddhiko, sabbābharaṇabhūsito;</gatha2>
<gathalast line="2025">Samantā anupariyāti, nārīgaṇapurakkhato.</gathalast>
<hangnum line="2026" number="509"></hangnum>
<gatha1 line="2027"> ‘‘Vittī <pageBreak edition="V" number="6.0141" /> hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2028">Ayaṃ nu macco kimakāsi sādhuṃ, yo modati saggapatto vimāne.</gathalast>
<hangnum line="2029" number="510"></hangnum>
<gatha1 line="2030"> ‘‘Tassa <pageBreak edition="M" number="6.0148" /> puṭṭho viyākāsi, mātali devasārathi;</gatha1>
<gathalast line="2031">Vipākaṃ puññakammānaṃ, jānaṃ akkhāsijānato.</gathalast>
<hangnum line="2032" number="511"></hangnum>
<gatha1 line="2033"> ‘‘Soṇadinno gahapati, esa dānapatī ahu;</gatha1>
<gathalast line="2034">Esa pabbajituddissa, vihāre satta kārayi.</gathalast>
<hangnum line="2035" number="512"></hangnum>
<gatha1 line="2036"> ‘‘Sakkaccaṃ te upaṭṭhāsi, bhikkhavo tattha vāsike;</gatha1>
<gatha2 line="2037">Acchādanañca bhattañca, senāsanaṃ padīpiyaṃ;</gatha2>
<gathalast line="2038">Adāsi ujubhūtesu, vippasannena cetasā.</gathalast>
<hangnum line="2039" number="513"></hangnum>
<gatha1 line="2040"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
<gathalast line="2041">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2042" number="514"></hangnum>
<gatha1 line="2043"> ‘‘Uposathaṃ upavasī, sadā sīlesu saṃvuto;</gatha1>
<gathalast line="2044">Saṃyamā saṃvibhāgā ca, so vimānasmi modatī’’ti.</gathalast>
<paragraph line="2045">Tattha <bold>daddallamānā</bold>ti jalamānā. <bold>Ābhentī</bold>ti taruṇasūriyo viya obhāsanti. <bold>Tatthā</bold>ti tesu paṭipāṭiyā ṭhitesu sattasu vimānesu. <bold>Yakkho</bold>ti eko devaputto. <bold>Soṇadinno</bold>ti mahārāja, ayaṃ pubbe kassapadasabalassa kāle kāsiraṭṭhe aññatarasmiṃ nigame soṇadinno nāma gahapati dānapati ahosi. So pabbajite uddissa satta vihārakuṭiyo kāretvā tattha vāsike bhikkhū catūhi paccayehi sakkaccaṃ upaṭṭhāsi, uposathañca upavasi, niccaṃ sīlesu ca saṃvuto ahosi. So tato cavitvā idhūpapanno modatīti attho. Ettha ca <bold>pāṭihāriyapakkha</bold>nti idaṃ pana aṭṭhamīuposathassa paccuggamanānugamanavasena sattaminavamiyo, cātuddasīpannarasīnaṃ paccuggamanānugamanavasena terasīpāṭipade ca sandhāya vuttaṃ.</paragraph>
<paragraph line="2046">Evaṃ <pageBreak edition="P" number="6.0119" /> soṇadinnassa katakammaṃ kathetvā purato rathaṃ pesetvā phalikavimānaṃ dassesi. Taṃ ubbedhato pañcavīsatiyojanaṃ anekasatehi sattaratanamayatthambhehi samannāgataṃ, anekasatakūṭāgārapaṭimaṇḍitaṃ <pageBreak edition="V" number="6.0142" />, kiṅkiṇikajālāparikkhittaṃ, samussitasuvaṇṇarajatamayadhajaṃ, nānāpupphavicittauyyānavanavibhūsitaṃ, ramaṇīyapokkharaṇisamannāgataṃ, naccagītavāditādīsu chekāhi accharāhi samparikiṇṇaṃ. Taṃ disvā rājā tāsaṃ accharānaṃ katakammaṃ pucchi, itaropissa byākāsi.</paragraph>
<hangnum line="2047" number="515"></hangnum>
<gatha1 line="2048"> ‘‘Pabhāsati <pageBreak edition="M" number="6.0149" /> midaṃ byamhaṃ, phalikāsu sunimmitaṃ;</gatha1>
<gatha2 line="2049">Nārīvaragaṇākiṇṇaṃ, kūṭāgāravarocitaṃ;</gatha2>
<gathalast line="2050">Upetaṃ annapānehi, naccagītehi cūbhayaṃ.</gathalast>
<hangnum line="2051" number="516"></hangnum>
<gatha1 line="2052"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2053">Ime nu maccā kimakaṃsu sādhuṃ, yā modare saggapattā vimāne.</gathalast>
<hangnum line="2054" number="517"></hangnum>
<gatha1 line="2055"> ‘‘Tassa puṭṭho viyākāsi, mātali devasārathi;</gatha1>
<gathalast line="2056">Vipākaṃ puññakammānaṃ, jānaṃ akkhāsijānato.</gathalast>
<hangnum line="2057" number="518"></hangnum>
<gatha1 line="2058"> ‘‘Yā kāci nāriyo idha jīvaloke, sīlavantiyo upāsikā;</gatha1>
<gatha2 line="2059">Dāne ratā niccaṃ pasannacittā, sacce ṭhitā uposathe appamattā;</gatha2>
<gathalast line="2060">Saṃyamā saṃvibhāgā ca, tā vimānasmi modare’’ti.</gathalast>
<paragraph line="2061">Tattha <bold>byamha</bold>nti vimānaṃ, pāsādoti vuttaṃ hoti. <bold>Phalikāsū</bold>ti phalikabhittīsu. <bold>Nārīvaragaṇākiṇṇa</bold>nti varanārigaṇehi ākiṇṇaṃ. <bold>Kūṭāgāravarocita</bold>nti varakūṭāgārehi ocitaṃ samocitaṃ, vaḍḍhitanti attho. <bold>Ubhaya</bold>nti ubhayehi. <bold>‘‘Yā kācī’’</bold>ti idaṃ kiñcāpi aniyametvā vuttaṃ, tā pana kassapabuddhasāsane bārāṇasiyaṃ upāsikā hutvā gaṇabandhanena etāni vuttappakārāni puññāni katvā taṃ dibbasampattiṃ pattāti veditabbā.</paragraph>
<paragraph line="2062">Athassa so purato rathaṃ pesetvā ekaṃ ramaṇīyaṃ maṇivimānaṃ dassesi. Taṃ same bhūmibhāge patiṭṭhitaṃ ubbedhasampannaṃ maṇipabbato viya obhāsamānaṃ tiṭṭhati, dibbagītavāditaninnāditaṃ bahūhi devaputtehi samparikiṇṇaṃ. Taṃ disvā rājā tesaṃ devaputtānaṃ katakammaṃ pucchi, itaropissa byākāsi.</paragraph>
<hangnum line="2063" number="519"></hangnum>
<gatha1 line="2064"> ‘‘Pabhāsati <pageBreak edition="V" number="6.0143" /><pageBreak edition="P" number="6.0120" /> midaṃ byamhaṃ, veḷuriyāsu nimmitaṃ;</gatha1>
<gathalast line="2065">Upetaṃ bhūmibhāgehi, vibhattaṃ bhāgaso mitaṃ.</gathalast>
<hangnum line="2066" number="520"></hangnum>
<gatha1 line="2067"> ‘‘Āḷambarā <pageBreak edition="M" number="6.0150" /> mudiṅgā ca, naccagītā suvāditā;</gatha1>
<gathalast line="2068">Dibbā saddā niccharanti, savanīyā manoramā.</gathalast>
<hangnum line="2069" number="521"></hangnum>
<gatha1 line="2070"> ‘‘Nāhaṃ evaṃgataṃ jātu, evaṃsuruciraṃ pure;</gatha1>
<gathalast line="2071">Saddaṃ samabhijānāmi, diṭṭhaṃ vā yadi vā sutaṃ.</gathalast>
<hangnum line="2072" number="522"></hangnum>
<gatha1 line="2073"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2074">Ime nu maccā kimakaṃsu sādhuṃ, ye modare saggapattā vimāne.</gathalast>
<hangnum line="2075" number="523"></hangnum>
<gatha1 line="2076"> ‘‘Tassa puṭṭho viyākāsi, mātali devasārathi;</gatha1>
<gathalast line="2077">Vipākaṃ puññakammānaṃ, jānaṃ akkhāsijānato.</gathalast>
<hangnum line="2078" number="524"></hangnum>
<gatha1 line="2079"> ‘‘Ye keci maccā idha jīvaloke, sīlavantā upāsakā;</gatha1>
<gatha2 line="2080">Ārāme udapāne ca, papā saṅkamanāni ca;</gatha2>
<gathalast line="2081">Arahante sītibhūte, sakkaccaṃ paṭipādayuṃ.</gathalast>
<hangnum line="2082" number="525"></hangnum>
<gatha1 line="2083"> ‘‘Cīvaraṃ piṇḍapātañca, paccayaṃ sayanāsanaṃ;</gatha1>
<gathalast line="2084">Adaṃsu ujubhūtesu, vippasannena cetasā.</gathalast>
<hangnum line="2085" number="526"></hangnum>
<gatha1 line="2086"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
<gathalast line="2087">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2088" number="527"></hangnum>
<gatha1 line="2089"> ‘‘Uposathaṃ upavasuṃ, sadā sīlesu saṃvutā;</gatha1>
<gathalast line="2090">Saṃyamā saṃvibhāgā ca, te vimānasmi modare’’ti.</gathalast>
<paragraph line="2091">Tattha <bold>veḷuriyāsū</bold>ti veḷuriyabhittīsu. <bold>Bhūmibhāgehī</bold>ti ramaṇīyehi bhūmibhāgehi upetaṃ. <bold>Āḷambarā mudiṅgā cā</bold>ti ete dve ettha vajjanti. <bold>Naccagītā suvāditā</bold>ti nānappakārāni naccāni <pageBreak edition="V" number="6.0144" /> ceva gītāni ca aparesampi tūriyānaṃ suvāditāni cettha pavattanti. <bold>Evaṃgata</bold>nti evaṃ manoramabhāvaṃ gataṃ. <bold>‘‘Ye kecī’’</bold>ti idampi kāmaṃ aniyametvā vuttaṃ, te pana kassapabuddhakāle bārāṇasivāsino upāsakā hutvā gaṇabandhanena etāni puññāni katvā taṃ sampattiṃ pattāti veditabbā. Tattha <bold>paṭipādayu</bold>nti <pageBreak edition="M" number="6.0151" /> paṭipādayiṃsu, tesaṃ adaṃsūti attho. <bold>Paccaya</bold>nti gilānapaccayaṃ. <bold>Adaṃsū</bold>ti evaṃ nānappakārakaṃ dānaṃ adaṃsūti.</paragraph>
<paragraph line="2092">Itissa so tesaṃ katakammaṃ ācikkhitvā purato rathaṃ pesetvā aparampi phalikavimānaṃ dassesi. Taṃ anekakūṭāgārapaṭimaṇḍitaṃ, nānākusumasañchannadibbataruṇavanapaṭimaṇḍitatīrāya, vividhavihaṅgamaninnāditāya nimmalasalilāya nadiyā parikkhittaṃ <pageBreak edition="P" number="6.0121" />, accharāgaṇaparivutassekassa puññavato nivāsabhūtaṃ. Taṃ disvā rājā tassa katakammaṃ pucchi, itaropissa byākāsi.</paragraph>
<hangnum line="2093" number="528"></hangnum>
<gatha1 line="2094"> ‘‘Pabhāsati midaṃ byamhaṃ, phalikāsu sunimmitaṃ;</gatha1>
<gathalast line="2095">Nārīvaragaṇākiṇṇaṃ, kūṭāgāravarocitaṃ.</gathalast>
<hangnum line="2096" number="529"></hangnum>
<gatha1 line="2097"> ‘‘Upetaṃ annapānehi, naccagītehi cūbhayaṃ;</gatha1>
<gathalast line="2098">Najjo cānupariyāti, nānāpupphadumāyutā.</gathalast>
<hangnum line="2099" number="530"></hangnum>
<gatha1 line="2100"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2101">Ayaṃ nu macco kiṃmakāsi sādhuṃ, yo modatī saggapatto vimāne.</gathalast>
<hangnum line="2102" number="531"></hangnum>
<gatha1 line="2103"> ‘‘Tassa puṭṭho viyākāsi, mātali devasārathi;</gatha1>
<gathalast line="2104">Vipākaṃ puññakammānaṃ, jānaṃ akkhāsijānato.</gathalast>
<hangnum line="2105" number="532"></hangnum>
<gatha1 line="2106"> ‘‘Mithilāyaṃ gahapati, esa dānapatī ahu;</gatha1>
<gatha2 line="2107">Ārāme udapāne ca, papā saṅkamanāni ca;</gatha2>
<gathalast line="2108">Arahante sītibhūte, sakkaccaṃ paṭipādayi.</gathalast>
<hangnum line="2109" number="533"></hangnum>
<gatha1 line="2110"> ‘‘Cīvaraṃ piṇḍapātañca, paccayaṃ sayanāsanaṃ;</gatha1>
<gathalast line="2111">Adāsi ujubhūtesu, vippasannena cetasā.</gathalast>
<hangnum line="2112" number="534"></hangnum>
<gatha1 line="2113"> ‘‘Cātuddasiṃ <pageBreak edition="V" number="6.0145" /> pañcadasiṃ, yā ca pakkhassa aṭṭhamī;</gatha1>
<gathalast line="2114">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2115" number="535"></hangnum>
<gatha1 line="2116"> ‘‘Uposathaṃ <pageBreak edition="M" number="6.0152" /> upavasī, sadā sīlesu saṃvuto;</gatha1>
<gathalast line="2117">Saṃyamā saṃvibhāgā ca, so vimānasmi modatī’’ti.</gathalast>
<paragraph line="2118">Tattha <bold>najjo</bold>ti vacanavipallāso, ekā nadī taṃ vimānaṃ parikkhipitvā gatāti attho. <bold>Nānāpupphadumāyutā</bold>ti sā nadī nānāpupphehi dumehi āyutā. <bold>Mithilāya</bold>nti esa mahārāja, kassapabuddhakāle mithilanagare eko gahapati dānapati ahosi. So etāni ārāmaropanādīni puññāni katvā imaṃ sampattiṃ pattoti.</paragraph>
<paragraph line="2119">Evamassa tena katakammaṃ ācikkhitvā purato rathaṃ pesetvā aparampi phalikavimānaṃ dassesi. Taṃ purimavimānato atirekāya nānāpupphaphalasañchannāya taruṇavanaghaṭāya samannāgataṃ. Taṃ disvā rājā tāya sampattiyā samannāgatassa devaputtassa katakammaṃ pucchi, itaropissa byākāsi.</paragraph>
<hangnum line="2120" number="536"></hangnum>
<gatha1 line="2121"> ‘‘Pabhāsati midaṃ byamhaṃ, phalikāsu sunimmitaṃ;</gatha1>
<gathalast line="2122">Nārīvaragaṇākiṇṇaṃ, kūṭāgāravarocitaṃ.</gathalast>
<hangnum line="2123" number="537"></hangnum>
<gatha1 line="2124"> ‘‘Upetaṃ <pageBreak edition="P" number="6.0122" /> annapānehi, naccagītehi cūbhayaṃ;</gatha1>
<gathalast line="2125">Najjo cānupariyāti, nānāpupphadumāyutā.</gathalast>
<hangnum line="2126" number="538"></hangnum>
<gatha1 line="2127"> ‘‘Rājāyatanā kapitthā ca, ambā sālā ca jambuyo;</gatha1>
<gathalast line="2128">Tindukā ca piyālā ca, dumā niccaphalā bahū.</gathalast>
<hangnum line="2129" number="539"></hangnum>
<gatha1 line="2130"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2131">Ayaṃ nu macco kimakāsi sādhuṃ, yo modatī saggapatto vimāne.</gathalast>
<hangnum line="2132" number="540"></hangnum>
<gatha1 line="2133"> ‘‘Tassa puṭṭho viyākāsi, mātali devasārathi;</gatha1>
<gathalast line="2134">Vipākaṃ puññakammānaṃ, jānaṃ akkhāsijānato.</gathalast>
<hangnum line="2135" number="541"></hangnum>
<gatha1 line="2136"> ‘‘Mithilāyaṃ <pageBreak edition="V" number="6.0146" /> gahapati, esa dānapatī ahu;</gatha1>
<gatha2 line="2137">Ārāme udapāne ca, papā saṅkamanāni ca;</gatha2>
<gathalast line="2138">Arahante sītibhūte, sakkaccaṃ paṭipādayi.</gathalast>
<hangnum line="2139" number="542"></hangnum>
<gatha1 line="2140"> ‘‘Cīvaraṃ <pageBreak edition="M" number="6.0153" /> piṇḍapātañca, paccayaṃ sayanāsanaṃ;</gatha1>
<gathalast line="2141">Adāsi ujubhūtesu, vippasannena cetasā.</gathalast>
<hangnum line="2142" number="543"></hangnum>
<gatha1 line="2143"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
<gathalast line="2144">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2145" number="544"></hangnum>
<gatha1 line="2146"> ‘‘Uposathaṃ upavasī, sadā sīlesu saṃvuto;</gatha1>
<gathalast line="2147">Saṃyamā saṃvibhāgā ca, so vimānasmi modatī’’ti.</gathalast>
<paragraph line="2148">Tattha <bold>mithilāya</bold>nti esa, mahārāja, kassapabuddhakāle videharaṭṭhe mithilanagare eko gahapati dānapati ahosi. So etāni puññāni katvā imaṃ sampattiṃ pattoti.</paragraph>
<paragraph line="2149">Evamassa tena katakammaṃ ācikkhitvā purato rathaṃ pesetvā purimasadisameva aparampi veḷuriyavimānaṃ dassetvā tattha sampattiṃ anubhavantassa devaputtassa katakammaṃ puṭṭho ācikkhi.</paragraph>
<hangnum line="2150" number="545"></hangnum>
<gatha1 line="2151"> ‘‘Pabhāsati midaṃ byamhaṃ, veḷuriyāsu nimmitaṃ;</gatha1>
<gathalast line="2152">Upetaṃ bhūmibhāgehi, vibhattaṃ bhāgaso mitaṃ.</gathalast>
<hangnum line="2153" number="546"></hangnum>
<gatha1 line="2154"> ‘‘Āḷambarā mudiṅgā ca, naccagītā suvāditā;</gatha1>
<gathalast line="2155">Dibyā saddā niccharanti, savanīyā manoramā.</gathalast>
<hangnum line="2156" number="547"></hangnum>
<gatha1 line="2157"> ‘‘Nāhaṃ evaṃgataṃ jātu, evaṃsuruciraṃ pure;</gatha1>
<gathalast line="2158">Saddaṃ samabhijānāmi, diṭṭhaṃ vā yadi vā sutaṃ.</gathalast>
<hangnum line="2159" number="548"></hangnum>
<gatha1 line="2160"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2161">Ayaṃ <pageBreak edition="P" number="6.0123" /> nu macco kimakāsi sādhuṃ, yo modatī saggapatto vimāne.</gathalast>
<hangnum line="2162" number="549"></hangnum>
<gatha1 line="2163"> ‘‘Tassa <pageBreak edition="V" number="6.0147" /> puṭṭho viyākāsi, mātali devasārathi;</gatha1>
<gathalast line="2164">Vipākaṃ puññakammānaṃ, jānaṃ akkhāsijānato.</gathalast>
<hangnum line="2165" number="550"></hangnum>
<gatha1 line="2166"> ‘‘Bārāṇasiyaṃ gahapati, esa dānapatī ahu;</gatha1>
<gatha2 line="2167">Ārāme udapāne ca, papā saṅkamanāni ca;</gatha2>
<gathalast line="2168">Arahante sītibhūte, sakkaccaṃ paṭipādayi.</gathalast>
<hangnum line="2169" number="551"></hangnum>
<gatha1 line="2170"> ‘‘Cīvaraṃ <pageBreak edition="M" number="6.0154" /> piṇḍapātañca, paccayaṃ sayanāsanaṃ;</gatha1>
<gathalast line="2171">Adāsi ujubhūtesu, vippasannena cetasā.</gathalast>
<hangnum line="2172" number="552"></hangnum>
<gatha1 line="2173"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
<gathalast line="2174">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2175" number="553"></hangnum>
<gatha1 line="2176"> ‘‘Uposathaṃ upavasī, sadā sīlesu saṃvuto;</gatha1>
<gathalast line="2177">Saṃyamā saṃvibhāgā ca, so vimānasmi modatī’’ti.</gathalast>
<paragraph line="2178">Athassa purato rathaṃ pesetvā bālasūriyasannibhaṃ kanakavimānaṃ dassetvā tattha nivāsino devaputtassa sampattiṃ puṭṭho ācikkhi.</paragraph>
<hangnum line="2179" number="554"></hangnum>
<gatha1 line="2180"> ‘‘Yathā udayamādicco, hoti lohitako mahā;</gatha1>
<gathalast line="2181">Tathūpamaṃ idaṃ byamhaṃ, jātarūpassa nimmitaṃ.</gathalast>
<hangnum line="2182" number="555"></hangnum>
<gatha1 line="2183"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2184">Ayaṃ nu macco kimakāsi sādhuṃ, yo modatī saggapatto vimāne.</gathalast>
<hangnum line="2185" number="556"></hangnum>
<gatha1 line="2186"> ‘‘Tassa puṭṭho viyākāsi, mātali devasārathi;</gatha1>
<gathalast line="2187">Vipākaṃ puññakammānaṃ, jānaṃ akkhāsijānato.</gathalast>
<hangnum line="2188" number="557"></hangnum>
<gatha1 line="2189"> ‘‘Sāvatthiyaṃ <pageBreak edition="V" number="6.0148" /> gahapati, esa dānapatī ahu;</gatha1>
<gatha2 line="2190">Ārāme udapāne ca, papā saṅkamanāni ca;</gatha2>
<gathalast line="2191">Arahante sītibhūte, sakkaccaṃ paṭipādayi.</gathalast>
<hangnum line="2192" number="558"></hangnum>
<gatha1 line="2193"> ‘‘Cīvaraṃ piṇḍapātañca, paccayaṃ sayanāsanaṃ;</gatha1>
<gathalast line="2194">Adāsi ujubhūtesu, vippasannena cetasā.</gathalast>
<hangnum line="2195" number="559"></hangnum>
<gatha1 line="2196"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha1>
<gathalast line="2197">Pāṭihāriyapakkhañca, aṭṭhaṅgasusamāgataṃ.</gathalast>
<hangnum line="2198" number="560"></hangnum>
<gatha1 line="2199"> ‘‘Uposathaṃ upavasī, sadā sīlesu saṃvuto;</gatha1>
<gathalast line="2200">Saṃyamā saṃvibhāgā ca, so vimānasmi modatī’’ti.</gathalast>
<paragraph line="2201">Tattha <pageBreak edition="M" number="6.0155" /><bold>udayamādicco</bold>ti uggacchanto ādicco. <bold>Sāvatthiya</bold>nti kassapabuddhakāle sāvatthinagare eko gahapati dānapati ahosi. So etāni puññāni katvā imaṃ sampattiṃ pattoti.</paragraph>
<paragraph line="2202">Evaṃ <pageBreak edition="P" number="6.0124" /> tena imesaṃ aṭṭhannaṃ vimānānaṃ kathitakāle sakko devarājā ‘‘mātali, ativiya cirāyatī’’ti aparampi javanadevaputtaṃ pesesi. So vegena gantvā ārocesi. So tassa vacanaṃ sutvā ‘‘na sakkā idāni cirāyitu’’nti catūsu disāsu ekappahāreneva bahūni vimānāni dassesi. Raññā ca tattha sampattiṃ anubhavantānaṃ devaputtānaṃ katakammaṃ puṭṭho ācikkhi.</paragraph>
<hangnum line="2203" number="561"></hangnum>
<gatha1 line="2204"> ‘‘Vehāyasāme bahukā, jātarūpassa nimmitā;</gatha1>
<gathalast line="2205">Daddallamānā ābhenti, vijjuvabbhaghanantare.</gathalast>
<hangnum line="2206" number="562"></hangnum>
<gatha1 line="2207"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2208">Ime nu maccā kimakaṃsu sādhuṃ, ye modare saggapattā vimāne.</gathalast>
<hangnum line="2209" number="563"></hangnum>
<gatha1 line="2210"> ‘‘Tassa <pageBreak edition="V" number="6.0149" /> puṭṭho viyākāsi, mātali devasārathi;</gatha1>
<gathalast line="2211">Vipākaṃ puññakammānaṃ, jānaṃ akkhāsijānato.</gathalast>
<hangnum line="2212" number="564"></hangnum>
<gatha1 line="2213"> ‘‘Saddhāya suniviṭṭhāya, saddhamme suppavedite;</gatha1>
<gatha2 line="2214">Akaṃsu satthu vacanaṃ, sammāsambuddhasāsane;</gatha2>
<gathalast line="2215">Tesaṃ etāni ṭhānāni, yāni tvaṃ rāja passasī’’ti.</gathalast>
<paragraph line="2216">Tattha <bold>vehāyasāme</bold>ti vehāyasā ime ākāseyeva saṇṭhitā. Ākāsaṭṭhakavimānā imeti vadati. <bold>Vijjuvabbhaghanantare</bold>ti ghanavalāhakantare jalamānā vijju viya. <bold>Suniviṭṭhāyā</bold>ti maggena āgatattā suppatiṭṭhitāya. Idaṃ vuttaṃ hoti – mahārāja, ete pure niyyānike kassapabuddhasāsane pabbajitvā parisuddhasīlā samaṇadhammaṃ karontā sotāpattiphalaṃ sacchikatvā arahattaṃ nibbattetuṃ asakkontā tato cutā imesu kanakavimānesu uppannā. Etesaṃ kassapabuddhasāvakānaṃ tāni ṭhānāni, yāni tvaṃ, mahārāja, passasīti.</paragraph>
<paragraph line="2217">Evamassa <pageBreak edition="M" number="6.0156" /> ākāsaṭṭhakavimānāni dassetvā sakkassa santikaṃ gamanatthāya ussāhaṃ karonto āha –</paragraph>
<hangnum line="2218" number="565"></hangnum>
<gatha1 line="2219"> ‘‘Viditāni te mahārāja, āvāsaṃ pāpakamminaṃ;</gatha1>
<gatha2 line="2220">Atho kalyāṇakammānaṃ, ṭhānāni viditāni te;</gatha2>
<gathalast line="2221">Uyyāhi dāni rājīsi, devarājassa santike’’ti.</gathalast>
<paragraph line="2222">Tattha <bold>āvāsa</bold>nti mahārāja, tayā paṭhamameva nerayikānaṃ āvāsaṃ disvā pāpakammānaṃ ṭhānāni viditāni, idāni pana ākāsaṭṭhakavimānāni passantena atho kalyāṇakammānaṃ ṭhānāni viditāni, idāni devarājassa santike sampattiṃ daṭṭhuṃ uyyāhi gacchāhīti.</paragraph>
<paragraph line="2223">Evañca <pageBreak edition="P" number="6.0125" /> pana vatvā purato rathaṃ pesetvā sineruṃ parivāretvā ṭhite satta paribhaṇḍapabbate dassesi. Te disvā raññā mātalissa puṭṭhabhāvaṃ āvikaronto satthā āha –</paragraph>
<hangnum line="2224" number="566"></hangnum>
<gatha1 line="2225"> ‘‘Sahassayuttaṃ <pageBreak edition="V" number="6.0150" /> hayavāhiṃ, dibbayānamadhiṭṭhito;</gatha1>
<gatha2 line="2226">Yāyamāno mahārājā, addā sīdantare nage;</gatha2>
<gathalast line="2227">Disvānāmantayī sūtaṃ, ime ke nāma pabbatā’’ti.</gathalast>
<paragraph line="2228">Tattha <bold>hayavāhi</bold>nti hayehi vāhiyamānaṃ. <bold>Dibbayānamadhiṭṭhito</bold>ti dibbayāne ṭhito hutvā. <bold>Addā</bold>ti addasa. <bold>Sīdantare</bold>ti sīdāmahāsamuddassa antare. Tasmiṃ kira mahāsamudde udakaṃ sukhumaṃ, morapiñchamattampi pakkhittaṃ patiṭṭhātuṃ na sakkoti sīdateva, tasmā so ‘‘sīdāmahāsamuddo’’ti vuccati. Tassa antare. <bold>Nage</bold>ti pabbate. <bold>Ke nāmā</bold>ti ke nāma nāmena ime pabbatāti.</paragraph>
<paragraph line="2229">Evaṃ nimiraññā puṭṭho mātali devaputto āha –</paragraph>
<hangnum line="2230" number="568"></hangnum>
<gatha1 line="2231"> ‘‘Sudassano karavīko, īsadharo yugandharo;</gatha1>
<gathalast line="2232">Nemindharo vinatako, assakaṇṇo girī brahā.</gathalast>
<hangnum line="2233" number="569"></hangnum>
<gatha1 line="2234"> ‘‘Ete sīdantare nagā, anupubbasamuggatā;</gatha1>
<gathalast line="2235">Mahārājānamāvāsā, yāni tvaṃ rāja passasī’’ti.</gathalast>
<paragraph line="2236">Tattha <bold>sudassano</bold>ti ayaṃ, mahārāja, etesaṃ sabbabāhiro sudassano pabbato nāma, tadanantare karavīko nāma, so sudassanato uccataro <pageBreak edition="M" number="6.0157" />. Ubhinnampi pana tesaṃ antare ekopi sīdantaramahāsamuddo. Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo. Īsadharassa anantare yugandharo nāma, so īsadharato uccataro. Tesampi antare eko sīdantaramahāsamuddo. Yugandharassa anantare nemindharo nāma, so yugandharato uccataro. Tesampi antare eko sīdantaramahāsamuddo. Nemindharassa anantare vinatako nāma, so nemindharato uccataro. Tesampi antare eko sīdantaramahāsamuddo. Vinatakassa anantare assakaṇṇo nāma, so vinatakato uccataro. Tesampi antare eko sīdantaramahāsamuddo. <bold>Anupubbasamuggatā</bold>ti ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā. <bold>Yānī</bold>ti ye tvaṃ, mahārāja, ime pabbate passasi, ete catuṇṇaṃ mahārājānaṃ āvāsāti.</paragraph>
<paragraph line="2237">Evamassa <pageBreak edition="V" number="6.0151" /> cātumahārājikadevalokaṃ dassetvā purato rathaṃ pesetvā tāvatiṃsabhavanassa cittakūṭadvārakoṭṭhakaṃ parivāretvā ṭhitā indapaṭimā dassesi. Taṃ disvā rājā pucchi, itaropissa byākāsi.</paragraph>
<hangnum line="2238" number="570"></hangnum>
<gatha1 line="2239"> ‘‘Anekarūpaṃ ruciraṃ, nānācitraṃ pakāsati;</gatha1>
<gathalast line="2240">Ākiṇṇaṃ indasadisehi, byaggheheva surakkhitaṃ.</gathalast>
<hangnum line="2241" number="571"></hangnum>
<gatha1 line="2242"> ‘‘Vittī <pageBreak edition="P" number="6.0126" /> hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2243">Imaṃ nu dvāraṃ kimabhaññamāhu, manoramaṃ dissati dūratova.</gathalast>
<hangnum line="2244" number="572"></hangnum>
<gatha1 line="2245"> ‘‘Tassa puṭṭho viyākāsi, mātali devasārathi;</gatha1>
<gathalast line="2246">Vipākaṃ puññakammānaṃ, jānaṃ akkhāsijānato.</gathalast>
<hangnum line="2247" number="573"></hangnum>
<gatha1 line="2248"> ‘‘‘Citrakūṭo’ti yaṃ āhu, devarājapavesanaṃ;</gatha1>
<gathalast line="2249">Sudassanassa girino, dvārañhetaṃ pakāsati.</gathalast>
<hangnum line="2250" number="574"></hangnum>
<gatha1 line="2251"> ‘‘Anekarūpaṃ <pageBreak edition="M" number="6.0158" /> ruciraṃ, nānācitraṃ pakāsati;</gatha1>
<gatha2 line="2252">Ākiṇṇaṃ indasadisehi, byaggheheva surakkhitaṃ;</gatha2>
<gathalast line="2253">Pavisetena rājīsi, arajaṃ bhūmimakkamā’’ti.</gathalast>
<paragraph line="2254">Tattha <bold>anekarūpa</bold>nti anekajātikaṃ. <bold>Nānācitra</bold>nti nānāratanacitraṃ. <bold>Pakāsatī</bold>ti kiṃ nāma etaṃ paññāyati. <bold>Ākiṇṇa</bold>nti samparipuṇṇaṃ. <bold>Byaggheheva surakkhita</bold>nti yathā nāma byagghehi vā sīhehi vā mahāvanaṃ, evaṃ indasadiseheva surakkhitaṃ. Tāsañca pana indapaṭimānaṃ ārakkhaṇatthāya ṭhapitabhāvo ekakanipāte <bold>kulāvakajātake</bold> (jā. 1.1.31) vuttanayena gahetabbo. <bold>Kiṃmabhaññamāhū</bold>ti kinnāmaṃ vadanti. <bold>Pavesana</bold>nti nikkhamanappavesanatthāya nimmitaṃ. <bold>Sudassanassā</bold>ti sobhanadassanassa sinerugirino. <bold>Dvāraṃ heta</bold>nti etaṃ sinerumatthake patiṭṭhitassa dasasahassayojanikassa devanagarassa dvāraṃ pakāsati, dvārakoṭṭhako paññāyatīti attho. <bold>Pavisetenā</bold>ti etena dvārena devanagaraṃ pavisa. <bold>Arajaṃ bhūmimakkamā</bold>ti arajaṃ suvaṇṇarajatamaṇimayaṃ nānāpupphehi samākiṇṇaṃ dibbabhūmiṃ dibbayānena akkama, mahārājāti.</paragraph>
<paragraph line="2255">Evañca <pageBreak edition="V" number="6.0152" /> pana vatvā mātali rājānaṃ devanagaraṃ pavesesi. Tena vuttaṃ –</paragraph>
<hangnum line="2256" number="575"></hangnum>
<gatha1 line="2257"> ‘‘Sahassayuttaṃ hayavāhiṃ, dibbayānamadhiṭṭhito;</gatha1>
<gathalast line="2258">Yāyamāno mahārājā, addā devasabhaṃ ida’’nti.</gathalast>
<paragraph line="2259">So dibbayāne ṭhitova gacchanto sudhammādevasabhaṃ disvā mātaliṃ pucchi, sopissa ācikkhi.</paragraph>
<hangnum line="2260" number="576"></hangnum>
<gatha1 line="2261"> ‘‘Yathā sarade ākāse, nīlobhāso padissati;</gatha1>
<gathalast line="2262">Tathūpamaṃ idaṃ byamhaṃ, veḷuriyāsu nimmitaṃ.</gathalast>
<hangnum line="2263" number="577"></hangnum>
<gatha1 line="2264"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha1>
<gathalast line="2265">Imaṃ nu byamhaṃ kimabhaññamāhu, manoramaṃ dissati dūratova.</gathalast>
<hangnum line="2266" number="578"></hangnum>
<gatha1 line="2267"> ‘‘Tassa <pageBreak edition="M" number="6.0159" /> puṭṭho viyākāsi, mātali devasārathi;</gatha1>
<gathalast line="2268">Vipākaṃ puññakammānaṃ, jānaṃ akkhāsijānato.</gathalast>
<hangnum line="2269" number="579"></hangnum>
<gatha1 line="2270"> ‘‘‘Sudhammā’ <pageBreak edition="P" number="6.0127" /> iti yaṃ āhu, passesā dissate sabhā;</gatha1>
<gathalast line="2271">Veḷuriyārucirā citrā, dhārayanti sunimmitā.</gathalast>
<hangnum line="2272" number="580"></hangnum>
<gatha1 line="2273"> ‘‘Aṭṭhaṃsā sukatā thambhā, sabbe veḷuriyāmayā;</gatha1>
<gathalast line="2274">Yattha devā tāvatiṃsā, sabbe indapurohitā.</gathalast>
<hangnum line="2275" number="581"></hangnum>
<gatha1 line="2276"> ‘‘Atthaṃ devamanussānaṃ, cintayantā samacchare;</gatha1>
<gathalast line="2277">Pavisetena rājīsi, devānaṃ anumodananti.</gathalast>
<paragraph line="2278">Tattha <bold>ida</bold>nti nipātamattaṃ, devasabhaṃ addasāti attho. <bold>Passesā</bold>ti passa esā. <bold>Veḷuriyā rucirā</bold>ti ruciraveḷuriyā. <bold>Citrā</bold>ti nānāratanavicitrā. <bold>Dhārayantī</bold>ti imaṃ sabhaṃ ete aṭṭhaṃsādibhedā sukatā thambhā dhārayanti. <bold>Indapurohitā</bold>ti indaṃ purohitaṃ purecārikaṃ katvā parivāretvā <pageBreak edition="V" number="6.0153" /> ṭhitā devamanussānaṃ atthaṃ cintayantā acchanti. <bold>Pavisetenā</bold>ti iminā maggena yattha devā aññamaññaṃ anumodantā acchanti, taṃ ṭhānaṃ devānaṃ anumodanaṃ pavisa.</paragraph>
<paragraph line="2279">Devāpi kho tassāgamanamaggaṃ olokentāva nisīdiṃsu. Te ‘‘rājā āgato’’ti sutvā dibbagandhavāsapupphahatthā yāva cittakūṭadvārakoṭṭhakā paṭimaggaṃ gantvā mahāsattaṃ dibbagandhamālādīhi pūjayantā sudhammādevasabhaṃ ānayiṃsu. Rājā rathā otaritvā devasabhaṃ pāvisi. Devā āsanena nimantayiṃsu. Sakkopi āsanena ceva kāmehi ca nimantesi. Tamatthaṃ pakāsento satthā āha –</paragraph>
<hangnum line="2280" number="582"></hangnum>
<gatha1 line="2281"> ‘‘Taṃ devā paṭinandiṃsu, disvā rājānamāgataṃ;</gatha1>
<gatha2 line="2282">Svāgataṃ te mahārāja, atho te adurāgataṃ;</gatha2>
<gathalast line="2283">Nisīda dāni rājīsi, devarājassa santike.</gathalast>
<hangnum line="2284" number="583"></hangnum>
<gatha1 line="2285"> ‘‘Sakkopi paṭinandittha, vedehaṃ mithilaggahaṃ;</gatha1>
<gathalast line="2286">Nimantayittha kāmehi, āsanena ca vāsavo.</gathalast>
<hangnum line="2287" number="584"></hangnum>
<gatha1 line="2288"> ‘‘Sādhu <pageBreak edition="M" number="6.0160" /> khosi anuppatto, āvāsaṃ vasavattinaṃ;</gatha1>
<gatha2 line="2289">Vasa devesu rājīsi, sabbakāmasamiddhisu;</gatha2>
<gathalast line="2290">Tāvatiṃsesu devesu, bhuñja kāme amānuse’’ti.</gathalast>
<paragraph line="2291">Tattha <bold>paṭinandiṃsū</bold>ti sampiyāyiṃsu, haṭṭhatuṭṭhāva hutvā sampaṭicchiṃsu. <bold>Sabbakāmasamiddhisū</bold>ti sabbesaṃ kāmānaṃ samiddhiyuttesu.</paragraph>
<paragraph line="2292">Evaṃ sakkena dibbakāmehi ceva āsanena ca nimantito rājā paṭikkhipanto āha –</paragraph>
<hangnum line="2293" number="585"></hangnum>
<gatha1 line="2294"> ‘‘Yathā yācitakaṃ yānaṃ, yathā yācitakaṃ dhanaṃ;</gatha1>
<gathalast line="2295">Evaṃ sampadamevetaṃ, yaṃ parato dānapaccayā.</gathalast>
<hangnum line="2296" number="586"></hangnum>
<gatha1 line="2297"> ‘‘Na <pageBreak edition="P" number="6.0128" /> cāhametamicchāmi, yaṃ parato dānapaccayā;</gatha1>
<gathalast line="2298">Sayaṃkatāni puññāni, taṃ me āveṇikaṃ dhanaṃ.</gathalast>
<hangnum line="2299" number="587"></hangnum>
<gatha1 line="2300"> ‘‘Sohaṃ <pageBreak edition="V" number="6.0154" /> gantvā manussesu, kāhāmi kusalaṃ bahuṃ;</gatha1>
<gatha2 line="2301">Dānena samacariyāya, saṃyamena damena ca;</gatha2>
<gathalast line="2302">Yaṃ katvā sukhito hoti, na ca pacchānutappatī’’ti.</gathalast>
<paragraph line="2303">Tattha <bold>yaṃ parato dānapaccayā</bold>ti yaṃ parato tassa parassa dānapaccayā tena dinnattā labbhati, taṃ yācitakasadisaṃ hoti, tasmā nāhaṃ etaṃ icchāmi. <bold>Sayaṃkatānī</bold>ti yāni pana mayā attanā katāni puññāni, tameva mama parehi asādhāraṇattā āveṇikaṃ dhanaṃ anugāmiyadhanaṃ. <bold>Samacariyāyā</bold>ti tīhi dvārehi samacariyāya. <bold>Saṃyamenā</bold>ti sīlarakkhaṇena. <bold>Damenā</bold>ti indriyadamena.</paragraph>
<paragraph line="2304">Evaṃ mahāsatto devānaṃ madhurasaddena dhammaṃ desesi. Dhammaṃ desentoyeva manussagaṇanāya satta divasāni ṭhatvā devagaṇaṃ kosetvā devagaṇamajjhe ṭhitova mātalissa guṇaṃ kathento āha –</paragraph>
<hangnum line="2305" number="588"></hangnum>
<gatha1 line="2306"> ‘‘Bahūpakāro no bhavaṃ, mātali devasārathi;</gatha1>
<gathalast line="2307">Yo me kalyāṇakammānaṃ, pāpānaṃ paṭidassayī’’ti.</gathalast>
<paragraph line="2308">Tattha <pageBreak edition="M" number="6.0161" /><bold>yo me kalyāṇakammānaṃ, pāpānaṃ paṭidassayī</bold>ti yo esa mayhaṃ kalyāṇakammānaṃ devānañca ṭhānāni pāpakammānaṃ nerayikānañca pāpāni ṭhānāni dassesīti attho.</paragraph>
<centered line="2309">Saggakaṇḍaṃ niṭṭhitaṃ.</centered>
<paragraph line="2310">Atha rājā sakkaṃ āmantetvā ‘‘icchāmahaṃ, mahārāja, manussalokaṃ gantu’’nti āha. Sakko ‘‘tena hi, samma mātali, nimirājānaṃ tattheva mithilaṃ nehī’’ti āha. So ‘‘sādhū’’ti sampaṭicchitvā rathaṃ upaṭṭhāpesi. Rājā devagaṇehi saddhiṃ sammoditvā deve nivattāpetvā rathaṃ abhiruhi. Mātali rathaṃ pesento pācīnadisābhāgena mithilaṃ pāpuṇi. Mahājano dibbarathaṃ disvā ‘‘rājā no āgato’’ti pamudito ahosi. Mātali mithilaṃ padakkhiṇaṃ katvā tasmiṃyeva sīhapañjare mahāsattaṃ otāretvā ‘‘gacchāmahaṃ, mahārājā’’ti āpucchitvā sakaṭṭhānameva gato. Mahājanopi rājānaṃ parivāretvā ‘‘kīdiso, deva, devaloko’’ti pucchi. Rājā devatānañca sakkassa ca devarañño sampattiṃ vaṇṇetvā ‘‘tumhepi dānādīni <pageBreak edition="V" number="6.0155" /> puññāni karotha, evaṃ tasmiṃ devaloke nibbattissathā’’ti mahājanassa dhammaṃ desesi.</paragraph>
<paragraph line="2311">So aparabhāge kappakena palitassa jātabhāve ārocite palitaṃ suvaṇṇasaṇḍāsena uddharāpetvā hatthe ṭhapetvā kappakassa <pageBreak edition="P" number="6.0129" /> gāmavaraṃ datvā pabbajitukāmo hutvā puttassa rajjaṃ paṭicchāpesi. Tena ca ‘‘kasmā, deva, pabbajissasī’’ti vutte –</paragraph>
<gatha1 line="2312">‘‘Uttamaṅgaruhā mayhaṃ, ime jātā vayoharā;</gatha1>
<gathalast line="2313">Pāhubhūtā devadūtā, pabbajjāsamayo mamā’’ti. –</gathalast>
<unindented line="2314">Gāthaṃ vatvā purimarājāno viya pabbajitvā tasmiṃyeva ambavane viharanto cattāro brahmavihāre bhāvetvā brahmalokūpago ahosi. Tassevaṃ pabbajitabhāvaṃ āvikaronto satthā osānagāthamāha –</unindented>
<hangnum line="2315" number="589"></hangnum>
<gatha1 line="2316"> ‘‘Idaṃ vatvā nimirājā, vedeho mithilaggaho;</gatha1>
<gathalast line="2317">Puthuyaññaṃ yajitvāna, saṃyamaṃ ajjhupāgamī’’ti.</gathalast>
<paragraph line="2318">Tattha <pageBreak edition="M" number="6.0162" /><bold>idaṃ vatvā</bold>ti ‘‘uttamaṅgaruhā mayha’’nti imaṃ gāthaṃ vatvā. <bold>Puthuyaññaṃ yajitvānā</bold>ti mahādānaṃ datvā. <bold>Saṃyamaṃ ajjhupāgamī</bold>ti sīlasaṃyamaṃ upagato.</paragraph>
<paragraph line="2319">Putto panassa kāḷārajanako nāma taṃ vaṃsaṃ upacchindi.</paragraph>
<paragraph line="2320">Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato mahābhinikkhamanaṃ nikkhantoyevā’’ti vatvā jātakaṃ samodhānesi ‘‘tadā sakko anuruddho ahosi, mātali ānando, caturāsīti khattiyasahassāni buddhaparisā, nimirājā pana ahameva sammāsambuddho ahosi’’nti.</paragraph>
<centered line="2321">Nimijātakavaṇṇanā catutthā.</centered>
<hangnum line="2322"></hangnum>
<paragraph line="2323"> [542] 5. Umaṅgajātakavaṇṇanā</paragraph>
<paragraph line="2324"><bold>Pañcālo</bold><pageBreak edition="V" number="6.0156" /><pageBreak edition="M" number="6.0163" /><bold>sabbasenāyā</bold>ti idaṃ satthā jetavane viharanto paññāpāramiṃ ārabbha kathesi. Ekadivasañhi bhikkhū dhammasabhāyaṃ sannisinnā tathāgatassa paññāpāramiṃ vaṇṇayantā nisīdiṃsu ‘‘mahāpañño, āvuso, tathāgato puthupañño gambhīrapañño hāsapañño javanapañño tikkhapañño nibbedhikapañño parappavādamaddano, attano paññānubhāvena kūṭadantādayo brāhmaṇe, sabhiyādayo paribbājake, aṅgulimālādayo core, āḷavakādayo yakkhe, sakkādayo deve, bakādayo brahmāno ca dametvā nibbisevane akāsi, bahujanakāye pabbajjaṃ datvā maggaphalesu patiṭṭhāpesi, evaṃ mahāpañño, āvuso, satthā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti <pageBreak edition="P" number="6.0330" /> vutte ‘‘na, bhikkhave, tathāgato idāneva paññavā, atītepi aparipakke ñāṇe bodhiñāṇatthāya cariyaṃ carantopi paññavāyevā’’ti vatvā tehi yācito atītaṃ āhari.</paragraph>
<paragraph line="2325">Atīte videharaṭṭhe mithilāyaṃ vedeho nāma rājā rajjaṃ kāresi. Tassa atthadhammānusāsakā cattāro paṇḍitā ahesuṃ senako, pukkuso, kāmindo, devindo cāti. Tadā rājā bodhisattassa paṭisandhiggahaṇadivase paccūsakāle evarūpaṃ supinaṃ addasa – rājaṅgaṇe catūsu koṇesu cattāro aggikkhandhā mahāpākārappamāṇā uṭṭhāya pajjalanti. Tesaṃ majjhe khajjopanakappamāṇo aggikkhando uṭṭhahitvā taṅkhaṇaññeva cattāro aggikkhandhe atikkamitvā yāva brahmalokā uṭṭhāya sakalacakkavāḷaṃ obhāsetvā ṭhito, bhūmiyaṃ patito sāsapabījamattampi paññāyati. Taṃ sadevakā lokā samārakā sabrahmakā gandhamālādīhi pūjenti, mahājano jālantareneva carati, lomakūpamattampi uṇhaṃ na gaṇhāti. Rājā imaṃ supinaṃ disvā bhītatasito uṭṭhāya ‘‘kiṃ nu kho me bhavissatī’’ti cintento nisinnakova aruṇaṃ uṭṭhāpesi.</paragraph>
<paragraph line="2326">Cattāropi paṇḍitā pātovāgantvā ‘‘kacci, deva, sukhaṃ sayitthā’’ti sukhaseyyaṃ pucchiṃsu. So ‘‘kuto me sukhaseyyaṃ laddha’’nti vatvā ‘‘evarūpo <pageBreak edition="M" number="6.0164" /> me supino diṭṭho’’ti sabbaṃ kathesi. Atha naṃ senakapaṇḍito ‘‘mā bhāyi, mahārāja, maṅgalasupino esa, vuddhi vo bhavissatī’’ti <pageBreak edition="V" number="6.0157" /> vatvā ‘‘kiṃ kāraṇā ācariyā’’ti vutte ‘‘mahārāja, amhe cattāro paṇḍite abhibhavitvā añño vo pañcamo paṇḍito uppajjissati, mayañhi cattāro paṇḍitā cattāro aggikkhandhā viya, tesaṃ majjhe uppanno aggikkhandho viya añño pañcamo paṇḍito uppajjissati, so sadevake loke asadiso bhavissatī’’ti vatvā ‘‘idāni panesa kuhi’’nti vutte ‘‘mahārāja, ajja tassa paṭisandhiggahaṇena vā mātukucchito nikkhamanena vā bhavitabba’’nti attano sippabalena dibbacakkhunā diṭṭho viya byākāsi. Rājāpi tato paṭṭhāya taṃ vacanaṃ anussari.</paragraph>
<paragraph line="2327">Mithilāyaṃ pana catūsu dvāresu pācīnayavamajjhako, dakkhiṇayavamajjhako, pacchimayavamajjhako, uttarayavamajjhakoti cattāro gāmā ahesuṃ. Tesu pācīnayavamajjhake <pageBreak edition="P" number="6.0331" /> sirivaḍḍhano nāma seṭṭhi paṭivasati, sumanadevī nāmassa bhariyā ahosi. Mahāsatto taṃ divasaṃ raññā supinassa diṭṭhavelāya tāvatiṃsabhavanato cavitvā tassā kucchimhi paṭisandhiṃ gaṇhi. Tasmiṃyeva kāle aparepi devaputtasahassā tāvatiṃsabhavanato cavitvā tasmiṃyeva gāme seṭṭhānuseṭṭhīnaṃ kulesu paṭisandhiṃ gaṇhiṃsu. Sumanadevīpi dasamāsaccayena suvaṇṇavaṇṇaṃ puttaṃ vijāyi. Tasmiṃ khaṇe sakko manussalokaṃ olokento mahāsattassa mātukucchito nikkhamanabhāvaṃ ñatvā ‘‘imaṃ buddhaṅkuraṃ sadevake loke pākaṭaṃ kātuṃ vaṭṭatī’’ti mahāsattassa mātukucchito nikkhantakkhaṇe adissamānakāyena gantvā tassa hatthe ekaṃ osadhaghaṭikaṃ ṭhapetvā sakaṭṭhānameva gato. Mahāsatto taṃ muṭṭhiṃ katvā gaṇhi. Tasmiṃ pana mātukucchito nikkhante mātu appamattakampi dukkhaṃ nāhosi, dhamakaraṇato udakamiva sukhena nikkhami.</paragraph>
<paragraph line="2328">Sā tassa hatthe osadhaghaṭikaṃ disvā ‘‘tāta, kiṃ te laddha’’nti āha. ‘‘Osadhaṃ, ammā’’ti dibbosadhaṃ mātu hatthe ṭhapesi. Ṭhapetvā ca pana ‘‘amma, idaṃ osadhaṃ yena kenaci ābādhena ābādhikānaṃ dethā’’ti āha. Sā tuṭṭhapahaṭṭhā sirivaḍḍhanaseṭṭhino ārocesi. Tassa pana sattavassiko sīsābādho atthi. So tuṭṭhapahaṭṭho hutvā ‘‘ayaṃ mātukucchito <pageBreak edition="M" number="6.0165" /> jāyamāno osadhaṃ gahetvā āgato, jātakkhaṇeyeva mātarā saddhiṃ kathesi, evarūpena puññavatā dinnaṃ osadhaṃ mahānubhāvaṃ bhavissatī’’ti cintetvā taṃ osadhaṃ gahetvā nisadāyaṃ ghaṃsitvā thokaṃ nalāṭe makkhesi. Tasmiṃ khaṇe tassa sattavassiko sīsābādho padumapattato udakaṃ viya nivattitvā gato. So ‘‘mahānubhāvaṃ osadha’’nti somanassappatto ahosi. Mahāsattassa osadhaṃ gahetvā āgatabhāvo sabbattha pākaṭo jāto. Ye keci ābādhikā, sabbe seṭṭhissa gehaṃ gantvā osadhaṃ yācanti. Sabbesaṃ nisadāyaṃ ghaṃsitvā thokaṃ gahetvā udakena āḷoletvā deti <pageBreak edition="V" number="6.0158" />. Dibbosadhena sarīre makkhitamatteyeva sabbābādhā vūpasammanti. Sukhitā manussā ‘‘sirivaḍḍhanaseṭṭhino gehe osadhassa mahanto ānubhāvo’’ti vaṇṇayantā pakkamiṃsu. Mahāsattassa pana nāmaggahaṇadivase <pageBreak edition="P" number="6.0332" /> mahāseṭṭhi ‘‘mama puttassa ayyakādīnaṃ na nāmena attho atthi, jāyamānassa osadhaṃ gahetvā āgatattā osadhanāmakova hotū’’ti vatvā ‘‘mahosadhakumāro’’tvevassa nāmamakāsi.</paragraph>
<paragraph line="2329">Idañcassa ahosi ‘‘mama putto mahāpuñño, na ekakova nibbattissati, iminā saddhiṃ jātadārakehi bhavitabba’’nti. So olokāpento dārakasahassānaṃ nibbattabhāvaṃ sutvā sabbesampi kumārakānaṃ piḷandhanāni datvā dhātiyo dāpesi ‘‘puttassa me upaṭṭhākā bhavissantī’’ti. Bodhisattena saddhiṃyeva tesaṃ maṅgalaṭṭhāne maṅgalaṃ kāresi. Dārake alaṅkaritvā mahāsattassa upaṭṭhātuṃ ānenti. Bodhisatto tehi saddhiṃ kīḷanto vaḍḍhitvā sattavassikakāle suvaṇṇapaṭimā viya abhirūpo ahosi. Athassa gāmamajjhe tehi saddhiṃ kīḷantassa hatthiassādīsu āgacchantesu kīḷāmaṇḍalaṃ bhijjati. Vātātapapaharaṇakāle dārakā kilamanti. Ekadivasañca tesaṃ kīḷantānaṃyeva akālamegho uṭṭhahi. Taṃ disvā nāgabalo bodhisatto dhāvitvā ekasālaṃ pāvisi. Itare dārakā pacchato dhāvantā aññamaññassa pādesu paharitvā upakkhalitvā patitā jaṇṇukabhedādīni pāpuṇiṃsu. Bodhisattopi ‘‘imasmiṃ ṭhāne kīḷāsālaṃ kātuṃ vaṭṭati, evaṃ vāte vā vasse <pageBreak edition="M" number="6.0166" /> vā ātape vā āgate na kilamissāmā’’ti cintetvā te dārake āha – ‘‘sammā, imasmiṃ ṭhāne vāte vā vasse vā ātape vā āgate ṭhānanisajjasayanakkhamaṃ ekaṃ sālaṃ kāressāma, ekekaṃ kahāpaṇaṃ āharathā’’ti. Te tathā kariṃsu.</paragraph>
<paragraph line="2330">Mahāsatto mahāvaḍḍhakiṃ pakkosāpetvā ‘‘imasmiṃ ṭhāne sālaṃ karohī’’ti sahassaṃ adāsi. So ‘‘sādhū’’ti sampaṭicchitvā sahassaṃ gahetvā khāṇukaṇṭake koṭṭetvā bhūmiṃ samaṃ kāretvā suttaṃ pasāresi. Mahāsatto tassa suttapasāraṇavidhānaṃ anārādhento ‘‘ācariya, evaṃ apasāretvā sādhukaṃ pasārehī’’ti āha. Sāmi, ahaṃ attano sippānurūpena pasāresiṃ, ito aññaṃ na jānāmīti. ‘Ettakaṃ ajānanto tvaṃ amhākaṃ dhanaṃ gahetvā sālaṃ kathaṃ karissasi, āhara, suttaṃ pasāretvā te dassāmī’’ti āharāpetvā sayaṃ suttaṃ pasāresi. Taṃ vissakammadevaputtassa pasāritaṃ viya <pageBreak edition="P" number="6.0333" /> ahosi. Tato vaḍḍhakiṃ āha ‘‘evaṃ pasāretuṃ sakkhissasī’’ti? ‘‘Na sakkhissāmī’’ti. ‘‘Mama vicāraṇāya pana kātuṃ sakkhissasī’’ti. ‘‘Sakkhissāmi, sāmī’’ti. Mahāsatto yathā tassā sālāya ekasmiṃ padese anāthānaṃ vasanaṭṭhānaṃ <pageBreak edition="V" number="6.0159" /> hoti, ekasmiṃ anāthānaṃ itthīnaṃ vijāyanaṭṭhānaṃ, ekasmiṃ āgantukasamaṇabrāhmaṇānaṃ vasanaṭṭhānaṃ, ekasmiṃ āgantukamanussānaṃ vasanaṭṭhānaṃ, ekasmiṃ āgantukavāṇijānaṃ bhaṇḍaṭṭhapanaṭṭhānaṃ hoti, tathā sabbāni ṭhānāni bahimukhāni katvā sālaṃ vicāresi. Tattheva kīḷāmaṇḍalaṃ, tattheva vinicchayaṃ, tattheva dhammasabhaṃ kāresi. Katipāheneva niṭṭhitāya sālāya cittakāre pakkosāpetvā sayaṃ vicāretvā ramaṇīyaṃ cittakammaṃ kāresi. Sālā sudhammādevasabhāpaṭibhāgā ahosi.</paragraph>
<paragraph line="2331">Tato ‘‘na ettakena sālā sobhati, pokkharaṇiṃ pana kāretuṃ vaṭṭatī’’ti pokkharaṇiṃ khaṇāpetvā iṭṭhakavaḍḍhakiṃ pakkosāpetvā sayaṃ vicāretvā sahassavaṅkaṃ satatitthaṃ pokkharaṇiṃ kāresi. Sā pañcavidhapadumasañchannā nandāpokkharaṇī viya ahosi. Tassā tīre pupphaphaladhare nānārukkhe ropāpetvā nandanavanakappaṃ uyyānaṃ kāresi. Tameva ca sālaṃ nissāya dhammikasamaṇabrāhmaṇānañceva āgantukagamikādīnañca dānavattaṃ paṭṭhapesi. Tassa sā kiriyā sabbattha pākaṭā ahosi <pageBreak edition="M" number="6.0167" />. Bahū manussā osaranti. Mahāsatto sālāya nisīditvā sampattasampattānaṃ kāraṇākāraṇaṃ yuttāyuttaṃ kathesi, vinicchayaṃ ṭhapesi, buddhuppādakālo viya ahosi.</paragraph>
<paragraph line="2332">Vedeharājāpi sattavassaccayena ‘‘cattāro paṇḍitā ‘amhe abhibhavitvā pañcamo paṇḍito uppajjissatī’ti me kathayiṃsu, kattha so etarahī’’ti saritvā ‘‘tassa vasanaṭṭhānaṃ jānāthā’’ti catūhi dvārehi cattāro amacce pesesi. Sesadvārehi nikkhantā amaccā mahāsattaṃ na passiṃsu. Pācīnadvārena nikkhanto amacco pana sālādīni disvā ‘‘paṇḍitena nāma imissā sālāya kārakena vā kārāpakena vā bhavitabba’’nti <pageBreak edition="P" number="6.0334" /> cintetvā manusse pucchi ‘‘ayaṃ sālā kataravaḍḍhakinā katā’’ti? Manussā ‘‘nāyaṃ vaḍḍhakinā katā, sirivaḍḍhanaseṭṭhiputtena mahosadhapaṇḍitena attano paññābalena vicāretvā katā’’ti vadiṃsu. ‘‘Kativasso pana paṇḍito’’ti? ‘‘Paripuṇṇasattavasso’’ti. Amacco raññā diṭṭhasupinadivasato paṭṭhāya vassaṃ gaṇetvā ‘‘rañño diṭṭhasupinena sameti, ayameva so paṇḍito’’ti rañño dūtaṃ pesesi ‘‘deva, pācīnayavamajjhakagāme sirivaḍḍhanaseṭṭhiputto mahosadhapaṇḍito nāma sattavassikova samāno evarūpaṃ nāma sālaṃ vicāresi, pokkharaṇiṃ uyyānañca kāresi, imaṃ paṇḍitaṃ gahetvā ānemī’’ti. Rājā taṃ kathaṃ sutvāva tuṭṭhacitto hutvā senakaṃ pakkosāpetvā tamatthaṃ ārocetvā ‘‘kiṃ, ācariya, ānema paṇḍita’’nti pucchi. So lābhaṃ maccharāyanto ‘‘mahārāja, sālādīnaṃ kārāpitamattena paṇḍito nāma na hoti, yo koci etāni kāreti, appamattakaṃ eta’’nti āha. So tassa kathaṃ sutvā ‘‘bhavitabbamettha <pageBreak edition="V" number="6.0160" /> kāraṇenā’’ti tuṇhī hutvā ‘‘tattheva vasanto paṇḍitaṃ vīmaṃsatū’’ti amaccassa dūtaṃ paṭipesesi. Taṃ sutvā amacco tattheva vasanto paṇḍitaṃ vīmaṃsi.</paragraph>
<centered line="2333">Sattadārakapañho</centered>
<paragraph line="2334">Tatridaṃ vīmaṃsanuddānaṃ –</paragraph>
<gatha1 line="2335">‘‘Maṃsaṃ goṇo ganthi suttaṃ, putto goto rathena ca;</gatha1>
<gatha2 line="2336">Daṇḍo sīsaṃ ahī ceva, kukkuṭo maṇi vijāyanaṃ;</gatha2>
<gathalast line="2337">Odanaṃ vālukañcāpi, taḷākuyyānaṃ gadrabho maṇī’’ti.</gathalast>
<paragraph line="2338">Tattha <pageBreak edition="M" number="6.0168" /><bold>maṃsa</bold>nti ekadivasaṃ bodhisatte kīḷāmaṇḍalaṃ gacchante eko seno sūnaphalakato maṃsapesiṃ gahetvā ākāsaṃ pakkhandi. Taṃ disvā dārakā ‘‘maṃsapesiṃ chaḍḍāpessāmā’’ti senaṃ anubandhiṃsu. Seno ito cito ca dhāvati. Te uddhaṃ oloketvā tassa pacchato pacchato gacchantā pāsāṇādīsu upakkhalitvā kilamanti. Atha ne paṇḍito āha ‘‘chaḍḍāpessāmi na’’nti. ‘‘Chaḍḍāpehi sāmī’’ti. ‘‘Tena hi passathā’’ti so uddhaṃ anoloketvāva vātavegena dhāvitvā senassa chāyaṃ akkamitvā pāṇiṃ paharitvā mahāravaṃ ravi. Tassa tejena so saddo senassa kucchiyaṃ vinivijjhitvā nicchārito viya ahosi. So bhīto maṃsaṃ chaḍḍesi. Mahāsatto chaḍḍitabhāvaṃ ñatvā chāyaṃ olokentova bhūmiyaṃ patituṃ <pageBreak edition="P" number="6.0335" /> adatvā ākāseyeva sampaṭicchi. Taṃ acchariyaṃ disvā mahājano nadanto vagganto apphoṭento mahāsaddaṃ akāsi. Amacco taṃ pavattiṃ ñatvā rañño dūtaṃ pesesi ‘‘paṇḍito iminā upāyena maṃsapesiṃ chaḍḍāpesi, idaṃ devo jānātū’’ti. Taṃ sutvā rājā senakaṃ pucchi ‘‘kiṃ, senaka, ānema paṇḍita’’nti? So cintesi ‘‘tassa idhāgatakālato paṭṭhāya mayaṃ nippabhā bhavissāma, atthibhāvampi no rājā na jānissati, na taṃ ānetuṃ vaṭṭatī’’ti. So balavalābhamacchariyatāya ‘‘mahārāja, ettakena paṇḍito nāma na hoti, appamattakaṃ kiñci eta’’nti āha. Rājā majjhattova hutvā ‘‘tattheva naṃ vīmaṃsatū’’ti puna pesesi.</paragraph>
<paragraph line="2339"><bold>Goṇo</bold>ti eko pācīnayavamajjhakagāmavāsī puriso ‘‘vasse patite kasissāmī’’ti gāmantarato goṇe kiṇitvā ānetvā gehe vasāpetvā punadivase gocaratthāya tiṇabhūmiṃ ānetvā goṇapiṭṭhe nisinno kilantarūpo otaritvā rukkhamūle nipannova niddaṃ okkami. Tasmiṃ khaṇe eko coro goṇe gahetvā palāyi. So pabujjhitvā goṇe apassanto ito cito <pageBreak edition="V" number="6.0161" /> ca oloketvā goṇe gahetvā palāyantaṃ coraṃ disvā vegena pakkhanditvā ‘‘kuhiṃ me goṇe nesī’’ti āha. ‘‘Mama goṇe attano icchitaṭṭhānaṃ nemī’’ti. Tesaṃ vivādaṃ sutvā mahājano sannipati. Paṇḍito tesaṃ sālādvārena gacchantānaṃ saddaṃ sutvā ubhopi pakkosāpetvā tesaṃ kiriyaṃ disvāva ‘‘ayaṃ <pageBreak edition="M" number="6.0169" /> coro, ayaṃ goṇasāmiko’’ti jānāti. Jānantopi ‘‘kasmā vivadathā’’ti pucchi. Goṇasāmiko āha – ‘‘sāmi, ime ahaṃ asukagāmato asukassa nāma hatthato kiṇitvā ānetvā gehe vasāpetvā gocaratthāya tiṇabhūmiṃ nesiṃ, tattha mama pamādaṃ disvā ayaṃ goṇe gahetvā palāyi. Svāhaṃ ito cito ca olokento imaṃ disvā anubandhitvā gaṇhiṃ, asukagāmavāsino mayā etesaṃ kiṇitvā gahitabhāvaṃ jānantī’’ti. Coro pana ‘‘mamete gharajātikā, ayaṃ musā bhaṇatī’’ti āha.</paragraph>
<paragraph line="2340">Atha ne paṇḍito ‘‘ahaṃ vo aḍḍaṃ dhammena vinicchinissāmi, ṭhassatha me vinicchaye’’ti pucchitvā ‘‘āma, sāmi, ṭhassāmā’’ti vutte ‘‘mahājanassa manaṃ gaṇhituṃ vaṭṭatī’’ti paṭhamaṃ coraṃ pucchi ‘‘tayā ime goṇā kiṃ khādāpitā kiṃ pāyitā’’ti? ‘‘Yāguṃ pāyitā tilapiṭṭhañca māse ca khādāpitā’’ti. Tato goṇasāmikaṃ pucchi. So āha – ‘‘sāmi, kuto me duggatassa yāguādīni laddhāni, tiṇameva khādāpitā’’ti. Paṇḍito tesaṃ kathaṃ parisaṃ gāhāpetvā piyaṅgupattāni āharāpetvā koṭṭāpetvā udakena maddāpetvā goṇe pāyesi. Goṇā tiṇameva chaḍḍayiṃsu. Paṇḍito ‘‘passatheta’’nti mahājanassa dassetvā coraṃ pucchi ‘‘tvaṃ corosi, na corosī’’ti? So ‘‘coromhī’’ti āha. ‘‘Tena hi tvaṃ ito paṭṭhāya mā evarūpamakāsī’’ti ovadi. Bodhisattassa parisā pana taṃ hatthapādehi koṭṭetvā dubbalamakāsi. Atha naṃ paṇḍito ‘‘diṭṭhadhammeyeva tāva imaṃ dukkhaṃ labhasi, samparāye pana nirayādīsu mahādukkhaṃ anubhavissasi, samma, tvaṃ ito paṭṭhāya pajahetaṃ kamma’’nti vatvā tassa pañca sīlāni adāsi. Amacco taṃ pavattiṃ yathābhūtaṃ rañño ārocāpesi. Rājā senakaṃ pucchi ‘‘kiṃ, senaka, ānema paṇḍita’’nti. ‘‘Goṇaaḍḍaṃ nāma, mahārāja, ye keci vinicchinanti, āgamehi tāvā’’ti vutte rājā majjhatto hutvā puna tatheva sāsanaṃ pesesi. Sabbaṭṭhānesupi evaṃ veditabbaṃ. Ito paraṃ pana uddānamattameva vibhajitvā dassayissāmāti.</paragraph>
<paragraph line="2341"><bold>Ganthī</bold>ti ekā duggatitthī nānāvaṇṇehi suttehi ganthike bandhitvā kataṃ suttaganthitapiḷandhanaṃ gīvato mocetvā sāṭakassa upari ṭhapetvā nhāyituṃ <pageBreak edition="M" number="6.0170" /> paṇḍitena kāritapokkharaṇiṃ otari. Aparā taruṇitthī taṃ disvā lobhaṃ uppādetvā ukkhipitvā ‘‘amma, ativiya sobhanaṃ idaṃ kittakena te kataṃ, ahampi attano evarūpaṃ <pageBreak edition="P" number="6.0336" /> karissāmi, gīvāya <pageBreak edition="V" number="6.0162" /> piḷandhitvā pamāṇaṃ tāvassa upadhāremī’’ti vatvā tāya ujucittatāya ‘‘upadhārehī’’ti vutte gīvāya piḷandhitvā pakkāmi. Itarā taṃ disvā sīghaṃ uttaritvā sāṭakaṃ nivāsetvā upadhāvitvā ‘‘kahaṃ me piḷandhanaṃ gahetvā palāyissasī’’ti sāṭake gaṇhi. Itarā ‘‘nāhaṃ tava santakaṃ gaṇhāmi, mama gīvāyameva piḷandhana’’nti āha. Mahājano taṃ sutvā sannipati. Paṇḍito dārakehi saddhiṃ kīḷanto tāsaṃ kalahaṃ katvā sālādvārena gacchantīnaṃ saddaṃ sutvā ‘‘kiṃ saddo eso’’ti pucchitvā ubhinnaṃ kalahakāraṇaṃ sutvā pakkosāpetvā ākāreneva coriñca acoriñca ñatvāpi tamatthaṃ pucchitvā ‘‘ahaṃ vo dhammena vinicchinissāmi, mama vinicchaye ṭhassathā’’ti vatvā ‘‘āma, ṭhassāma, sāmī’’ti vutte paṭhamaṃ coriṃ pucchi ‘‘tvaṃ imaṃ piḷandhanaṃ piḷandhantī kataragandhaṃ vilimpasī’’ti? ‘‘Ahaṃ niccaṃ sabbasaṃhārakaṃ vilimpāmī’’ti. Sabbasaṃhārako nāma sabbagandhehi yojetvā katagandho. Tato itaraṃ pucchi. Sā āha ‘‘kuto, sāmi, laddho duggatāya mayhaṃ sabbasaṃhārako, ahaṃ niccaṃ piyaṅgupupphagandhameva vilimpāmī’’ti. Paṇḍito udakapātiṃ āharāpetvā taṃ piḷandhanaṃ tattha pakkhipāpetvā gandhikaṃ pakkosāpetvā ‘‘etaṃ gandhaṃ upasiṅghitvā asukagandhabhāvaṃ jānāhī’’ti āha. So upasiṅghanto piyaṅgupupphabhāvaṃ ñatvā imaṃ ekakanipāte gāthamāha –</paragraph>
<gatha1 line="2342">‘‘Sabbasaṃhārako natthi, suddhaṃ kaṅgu pavāyati;</gatha1>
<gathalast line="2343">Alikaṃ bhāsatiyaṃ dhuttī, saccamāhu mahallikā’’ti. (jā. 1.1.110);</gathalast>
<paragraph line="2344">Tattha <bold>dhuttī</bold>ti dhuttikā. <bold>Āhū</bold>ti āha, ayameva vā pāṭho.</paragraph>
<paragraph line="2345">Evaṃ mahāsatto taṃ kāraṇaṃ mahājanaṃ jānāpetvā ‘‘tvaṃ corīsi, na corīsī’’ti pucchitvā coribhāvaṃ paṭijānāpesi. Tato paṭṭhāya mahāsattassa paṇḍitabhāvo pākaṭo jāto.</paragraph>
<paragraph line="2346"><bold>Sutta</bold>nti ekā kappāsakkhettarakkhikā itthī kappāsakkhettaṃ rakkhantī tattheva parisuddhaṃ kappāsaṃ gahetvā sukhumasuttaṃ kantitvā guḷaṃ katvā ucchaṅge <pageBreak edition="M" number="6.0171" /> ṭhapetvā gāmaṃ āgacchantī ‘‘paṇḍitassa pokkharaṇiyaṃ nhāyissāmī’’ti tīraṃ gantvā sāṭakaṃ muñcitvā sāṭakassa upari suttaguḷaṃ ṭhapetvā otaritvā pokkharaṇiyaṃ nhāyati. Aparā taṃ disvā luddhacittatāya taṃ gahetvā ‘‘aho manāpaṃ suttaṃ, amma, tayā kata’’nti accharaṃ paharitvā olokentī viya ucchaṅge katvā pakkāmi. Sesaṃ purimanayeneva vitthāretabbaṃ. Paṇḍito paṭhamaṃ coriṃ pucchi ‘‘tvaṃ guḷaṃ karontī anto kiṃ pakkhipitvā akāsī’’ti? ‘‘Kappāsaphalaṭṭhimeva sāmī’’ti. Tato itaraṃ <pageBreak edition="V" number="6.0163" /> pucchi. Sā ‘‘sāmi timbaruaṭṭhi’’nti āha. So ubhinnaṃ vacanaṃ parisaṃ gāhāpetvā suttaguḷaṃ nibbeṭhāpetvā timbaruaṭṭhiṃ disvā taṃ coribhāvaṃ saṃpaṭicchāpesi. Mahājano haṭṭhatuṭṭho ‘‘suvinicchito aḍḍo’’ti sādhukārasahassāni pavattesi.</paragraph>
<paragraph line="2347"><bold>Putto</bold>ti ekadivasaṃ ekā itthī puttaṃ ādāya mukhadhovanatthāya paṇḍitassa pokkharaṇiṃ gantvā puttaṃ nhāpetvā attano sāṭake nisīdāpetvā attano mukhaṃ dhovituṃ otari. Tasmiṃ khaṇe ekā yakkhinī taṃ dārakaṃ disvā khāditukāmā hutvā itthivesaṃ gahetvā ‘‘sahāyike, sobhati vatāyaṃ dārako, taveso putto’’ti pucchitvā ‘‘āmā’’ti vutte ‘‘pāyemi na’’nti vatvā ‘‘pāyehī’’ti vuttā taṃ gahetvā thokaṃ kīḷāpetvā ādāya palāyi. Itarā taṃ disvā dhāvitvā ‘‘kuhiṃ me puttaṃ nesī’’ti gaṇhi. Yakkhinī ‘‘kuto tayā putto laddho, mameso putto’’ti āha. Tā kalahaṃ karontiyo sālādvārena gacchanti. Paṇḍito taṃ kalahasaddaṃ sutvā pakkosāpetvā ‘‘kimeta’’nti pucchi. Tā tassa etamatthaṃ ārocesuṃ. Taṃ sutvā mahāsatto akkhīnaṃ animisatāya ceva <pageBreak edition="P" number="6.0337" /> rattatāya ca nirāsaṅkatāya ca chāyāya abhāvatāya ca ‘‘ayaṃ yakkhinī’’ti ñatvāpi ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte bhūmiyaṃ lekhaṃ kaḍḍhayitvā lekhāmajjhe dārakaṃ nipajjāpetvā yakkhiniṃ hatthesu, mātaraṃ pādesu gāhāpetvā ‘‘dvepi kaḍḍhitvā gaṇhatha, kaḍḍhituṃ sakkontiyā eva putto’’ti āha.</paragraph>
<paragraph line="2348">Tā ubhopi kaḍḍhiṃsu. Dārako kaḍḍhiyamāno dukkhappatto hutvā viravi. Mātā hadayena phalitena viya hutvā puttaṃ muñcitvā rodamānā aṭṭhāsi. Paṇḍito mahājanaṃ pucchi ‘‘ambho, dārake, mātu hadayaṃ mudukaṃ hoti, udāhu amātū’’ti. ‘‘Mātu hadayaṃ mudukaṃ hotī’’ti. ‘‘Kiṃ dāni dārakaṃ <pageBreak edition="M" number="6.0172" /> gahetvā ṭhitā mātā hoti, udāhu vissajjetvā ṭhitā’’ti? ‘‘Vissajjetvā ṭhitā paṇḍitā’’ti. ‘‘Imaṃ pana dārakacoriṃ tumhe jānāthā’’ti? ‘‘Na jānāma, paṇḍitā’’ti. Atha ne paṇḍito āha – ‘‘yakkhinī esā, etaṃ khādituṃ gaṇhī’’ti. ‘‘Kathaṃ jānāsi, paṇḍitā’’ti. ‘‘Akkhīnaṃ animisatāya ceva rattatāya ca nirāsaṅkatāya ca chāyāya abhāvena ca nikkaruṇatāya cā’’ti. Atha naṃ pucchi ‘‘kāsi tva’’nti? ‘‘Yakkhinīmhi sāmī’’ti. ‘‘Kasmā imaṃ dārakaṃ gaṇhī’’ti? ‘‘Khādituṃ gaṇhāmi, sāmī’’ti. ‘‘Andhabāle, tvaṃ pubbepi pāpakammaṃ katvā yakkhinī jātāsi, idāni punapi pāpaṃ karosi, aho andhabālāsī’’ti vatvā taṃ pañcasīlesu patiṭṭhāpetvā ‘‘ito paṭṭhāya evarūpaṃ pāpakammaṃ mā akāsī’’ti vatvā taṃ uyyojesi. Dārakamātāpi dārakaṃ labhitvā ‘‘ciraṃ jīvatu sāmī’’ti paṇḍitaṃ thometvā puttaṃ ādāya pakkāmi.</paragraph>
<paragraph line="2349"><bold>Goto</bold>ti <pageBreak edition="V" number="6.0164" /> eko kira lakuṇḍakattā goto, kāḷavaṇṇatā ca kāḷoti gotakāḷo nāma puriso sattasaṃvaccharāni kammaṃ katvā bhariyaṃ labhi. Sā nāmena dīghatālā nāma. So ekadivasaṃ taṃ āmantetvā ‘‘bhadde, pūvakhādanīyaṃ pacāhi, mātāpitaro daṭṭhuṃ gamissāmā’’ti vatvā ‘‘kiṃ te mātāpitūhī’’ti tāya paṭikkhittopi yāvatatiyaṃ vatvā pūvakhādanīyaṃ pacāpetvā pātheyyañceva paṇṇākārañca ādāya tāya saddhiṃ maggaṃ paṭipanno antarāmagge uttānavāhiniṃ ekaṃ nadiṃ addasa. Te pana dvepi udakabhīrukajātikāva, tasmā taṃ uttarituṃ avisahantā tīre aṭṭhaṃsu. Tadā dīghapiṭṭhi nāmeko duggatapuriso anuvicaranto taṃ ṭhānaṃ pāpuṇi. Atha naṃ te disvā pucchiṃsu ‘‘samma, ayaṃ nadī gambhīrā uttānā’’ti. So tesaṃ kathaṃ sutvā udakabhīrukabhāvaṃ ñatvā ‘‘samma, ayaṃ nadī gambhīrā bahucaṇḍamacchākiṇṇā’’ti āha. ‘‘Samma, kathaṃ tvaṃ gamissasī’’ti? So āha – ‘‘saṃsumāramakarānaṃ amhehi paricayo atthi, tena te amhe na viheṭhentī’’ti. ‘‘Tena hi, samma, amhepi nehī’’ti. So ‘‘sādhū’’ti sampaṭicchi. Athassa te khajjabhojanaṃ adaṃsu. So katabhattakicco ‘‘samma, kaṃ paṭhamaṃ nemī’’ti pucchi. So āha – ‘‘tava sahāyikaṃ paṭhamaṃ nehi, maṃ pacchā nehī’’ti. So ‘‘sādhū’’ti sampaṭicchitvā taṃ khandhe katvā pātheyyañceva paṇṇākārañca gahetvā nadiṃ otaritvā thokaṃ gantvā ukkuṭiko nisīditvā pakkāmi.</paragraph>
<paragraph line="2350">Gotakāḷo <pageBreak edition="M" number="6.0173" /> tīre ṭhitova ‘‘gambhīrāvatāyaṃ nadī, evaṃ dīghassapi nāma evarūpā, mayhaṃ pana apasayhāva bhavissatī’’ti cintesi. Itaropi taṃ nadīmajjhaṃ netvā ‘‘bhadde, ahaṃ taṃ posessāmi, sampannavatthālaṅkārā dāsidāsaparivutā vicarissasi, kiṃ te ayaṃ lakuṇḍakavāmanako karissati, mama vacanaṃ karohī’’ti āha. Sā tassa vacanaṃ sutvāva attano sāmike sinehaṃ bhinditvā taṃkhaṇaññeva tasmiṃ paṭibaddhacittā hutvā ‘‘sāmi, sace maṃ na chaḍḍessasi, karissāmi te vacana’’nti sampaṭicchi. ‘‘Bhadde, kiṃ vadesi, ahaṃ taṃ posessāmī’’ti. Te paratīraṃ gantvā ubhopi samaggā sammodamānā ‘‘gotakāḷaṃ pahāya tiṭṭha tva’’nti vatvā tassa passantasseva khādanīyaṃ khādantā pakkamiṃsu. So disvā ‘‘ime ekato hutvā maṃ chaḍḍetvā palāyanti <pageBreak edition="P" number="6.0338" /> maññe’’ti aparāparaṃ dhāvanto thokaṃ otaritvā bhayena nivattitvā puna tesu kopena ‘‘jīvāmi vā marāmi vā’’ti ullaṅghitvā nadiyaṃ patito uttānabhāvaṃ ñatvā nadiṃ uttaritvā vegena taṃ pāpuṇitvā ‘‘ambho duṭṭhacora, kuhiṃ me bhariyaṃ nesī’’ti āha. Itaropi taṃ ‘‘are duṭṭhavāmanaka, kuto tava bhariyā, mamesā bhariyā’’ti vatvā gīvāyaṃ gahetvā khipi. So dīghatālaṃ hatthe gahetvā’’tiṭṭha tvaṃ kuhiṃ gacchasi, satta saṃvaccharāni <pageBreak edition="V" number="6.0165" /> kammaṃ katvā laddhabhariyā mesī’’ti vatvā tena saddhiṃ kalahaṃ karonto sālāya santikaṃ pāpuṇi. Mahājano sannipati.</paragraph>
<paragraph line="2351">Paṇḍito ‘‘kiṃ saddo nāmeso’’ti pucchitvā te ubhopi pakkosāpetvā vacanappaṭivacanaṃ sutvā ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte paṭhamaṃ dīghapiṭṭhiṃ pakkosāpetvā ‘‘tvaṃ konāmosī’’ti pucchi. ‘‘Dīghapiṭṭhiko nāma, sāmī’’ti. ‘‘Bhariyā te kā nāmā’’ti? So tassā nāmaṃ ajānanto aññaṃ kathesi. ‘‘Mātāpitaro te ke nāmā’’ti? ‘‘Asukā nāmā’’ti. ‘‘Bhariyāya pana te mātāpitaro ke nāmā’’ti? So ajānitvā aññaṃ kathesi. Tassa kathaṃ parisaṃ gāhāpetvā taṃ apanetvā itaraṃ pakkosāpetvā purimanayeneva sabbesaṃ nāmāni pucchi. So yathābhūtaṃ jānanto avirajjhitvā kathesi. Tampi apanetvā dīghatālaṃ pakkosāpetvā ‘‘tvaṃ kā nāmā’’ti pucchi. ‘‘Dīghatālā nāma sāmī’’ti. ‘‘Sāmiko te konāmo’’ti? Sā ajānantī aññaṃ kathesi. ‘‘Mātāpitaro te ke nāmā’’ti. ‘‘Asukā nāma sāmī’’ti. ‘‘Sāmikassa pana te mātāpitaro ke nāmā’’ti? Sāpi vilapantī aññaṃ kathesi <pageBreak edition="M" number="6.0174" />. Itare dve pakkosāpetvā mahājanaṃ pucchi ‘‘kiṃ imissā dīghapiṭṭhissa vacanena sameti, udāhu gotakāḷassā’’ti. ‘‘Gotakāḷassa paṇḍitā’’ti. ‘‘Ayaṃ etissā sāmiko, itaro coro’’ti. Atha naṃ ‘‘corosi, na corosī’’ti pucchi. ‘‘Āma, sāmi, coromhī’’ti corabhāvaṃ sampaṭicchi. Paṇḍitassa vinicchayena gotakāḷo attano bhariyaṃ labhitvā mahāsattaṃ thometvā taṃ ādāya pakkāmi. Paṇḍito dīghapiṭṭhimāha ‘‘mā puna evamakāsī’’ti.</paragraph>
<paragraph line="2352"><bold>Rathena cā</bold>ti ekadivasaṃ eko pana puriso rathe nisīditvā mukhadhovanatthāya nikkhami. Tasmiṃ khaṇe sakko āvajjento paṇḍitaṃ disvā ‘‘mahosadhabuddhaṅkurassa paññānubhāvaṃ pākaṭaṃ karissāmī’’ti cintetvā manussavesenāgantvā rathassa pacchābhāgaṃ gahetvā pāyāsi. Rathe nisinno puriso ‘‘tāta, kenatthenāgatosī’’ti pucchitvā ‘‘tumhe upaṭṭhātu’’nti vutte ‘‘sādhū’’ti sampaṭicchitvā yānā oruyha sarīrakiccatthāya gato. Tasmiṃ khaṇe sakko rathaṃ abhiruhitvā vegena pājesi. Rathasāmiko pana sarīrakiccaṃ katvā nikkhanto sakkaṃ rathaṃ gahetvā palāyantaṃ disvā vegena gantvā ‘‘tiṭṭha tiṭṭha, kuhiṃ me rathaṃ nesī’’ti vatvā ‘‘tava ratho añño bhavissati, ayaṃ pana mama ratho’’ti vutte tena saddhiṃ kalahaṃ karonto sālādvāraṃ patto. Paṇḍito ‘‘kiṃ nāmeta’’nti pucchitvā te pakkosāpetvā āgacchante disvā nibbhayatāya ceva akkhīnaṃ animisatāya ca ‘‘ayaṃ sakko, ayaṃ rathasāmiko’’ti aññāsi, evaṃ santepi vivādakāraṇaṃ <pageBreak edition="V" number="6.0166" /> pucchitvā ‘‘mama vinicchaye ṭhassathā’’ti vatvā ‘‘āma, ṭhassāmā’’ti vutte ‘‘ahaṃ rathaṃ pājessāmi, tumhe dvepi rathaṃ pacchato gahetvā gacchatha, rathasāmiko na vissajjessati, itaro vissajjessatī’’ti vatvā purisaṃ āṇāpesi ‘‘rathaṃ pājehī’’ti. So tathā akāsi.</paragraph>
<paragraph line="2353">Itarepi dve pacchato gahetvā gacchanti. Rathasāmiko thokaṃ gantvā vissajjetvā ṭhito, sakko pana rathena saddhiṃ gantvā ratheneva saddhiṃ nivatti. Paṇḍito manusse ācikkhi ‘‘ayaṃ puriso thokaṃ gantvā rathaṃ <pageBreak edition="P" number="6.0339" /> vissajjetvā ṭhito, ayaṃ pana rathena saddhiṃ dhāvitvā ratheneva saddhiṃ nivatti, nevassa sarīre sedabindumattampi atthi, assāsapassāsopi natthi, <pageBreak edition="M" number="0.0175" /> abhīto animisanetto, esa sakko devarājā’’ti. Atha naṃ ‘‘sakko devarājāsī’’ti pucchitvā ‘‘āma, paṇḍitā’’ti vutte ‘‘kasmā āgatosī’’ti vatvā ‘‘taveva paññāpakāsanatthaṃ paṇḍitā’’ti vutte ‘‘tena hi mā puna evamakāsī’’ti ovadati. Sakkopi sakkānubhāvaṃ dassento ākāse ṭhatvā ‘‘suvinicchito paṇḍitena aḍḍo’’ti paṇḍitassa thutiṃ katvā sakaṭṭhānameva gato. Tadā so amacco sayameva rañño santikaṃ gantvā ‘‘mahārāja, paṇḍitena evaṃ rathaaḍḍo suvinicchito, sakkopi tena parājito, kasmā purisavisesaṃ na jānāsi, devā’’ti āha. Rājā senakaṃ pucchi ‘‘kiṃ, senaka, ānema paṇḍita’’nti. So lābhamaccharena ‘‘mahārāja, ettakena paṇḍito nāma na hoti, āgametha tāva vīmaṃsitvā jānissāmā’’ti āha.</paragraph>
<centered line="2354">Sattadārakapañho niṭṭhito.</centered>
<centered line="2355">Gadrabhapañho</centered>
<paragraph line="2356"><bold>Daṇḍo</bold>ti athekadivasaṃ rājā ‘‘paṇḍitaṃ vīmaṃsissāmā’’ti khadiradaṇḍaṃ āharāpetvā tato vidatthiṃ gahetvā cundakāre pakkosāpetvā suṭṭhu likhāpetvā pācīnayavamajjhakagāmaṃ pesesi ‘‘pācīnayavamajjhakagāmavāsino kira paṇḍitā, ‘imassa khadiradaṇḍassa idaṃ aggaṃ, idaṃ mūla’nti jānantu, ajānantānaṃ sahassadaṇḍo’’ti. Gāmavāsino sannipatitvā jānituṃ asakkontā seṭṭhino kathayiṃsu ‘‘kadāci mahosadhapaṇḍito jāneyya, pakkosāpetvā taṃ pucchathā’’ti. Seṭṭhi paṇḍitaṃ kīḷāmaṇḍalā pakkosāpetvā tamatthaṃ ārocetvā ‘‘tāta, mayaṃ jānituṃ na sakkoma, api nu tvaṃ sakkhissasī’’ti pucchi. Taṃ sutvā paṇḍito cintesi ‘‘rañño <pageBreak edition="V" number="6.0167" /> imassa aggena vā mūlena vā payojanaṃ natthi, mama vīmaṃsanatthāya pesitaṃ bhavissatī’’ti. Cintetvā ca pana ‘‘āharatha, tāta, jānissāmī’’ti āharāpetvā hatthena gahetvāva ‘‘idaṃ aggaṃ idaṃ mūla’’nti ñatvāpi mahājanassa hadayaggahaṇatthaṃ udakapātiṃ āharāpetvā khadiradaṇḍakassa majjhe suttena bandhitvā suttakoṭiyaṃ gahetvā khadiradaṇḍakaṃ udakapiṭṭhe ṭhapesi. Mūlaṃ bhāriyatāya paṭhamaṃ udake nimujji. Tato mahājanaṃ pucchi ‘‘rukkhassa nāma mūlaṃ bhāriyaṃ hoti, udāhu agga’’nti? ‘‘Mūlaṃ paṇḍitā’’ti. Tena hi imassa paṭhamaṃ nimuggaṃ passatha, etaṃ mūlanti imāya saññāya <pageBreak edition="M" number="6.0176" /> aggañca mūlañca ācikkhi. Gāmavāsino ‘‘idaṃ aggaṃ idaṃ mūla’’nti rañño pahiṇiṃsu. Rājā ‘‘ko imaṃ jānātī’’ti pucchitvā ‘‘sirivaḍḍhanaseṭṭhino putto mahosadhapaṇḍito’’ti sutvā ‘‘kiṃ, senaka, ānema paṇḍita’’nti pucchi. Adhivāsehi, deva, aññenapi upāyena naṃ vīmaṃsissāmāti.</paragraph>
<paragraph line="2357"><bold>Sīsa</bold>nti athekadivasaṃ itthiyā ca purisassa cāti dve sīsāni āharāpetvā ‘‘idaṃ itthisīsaṃ, idaṃ purisasīsanti jānantu, ajānantānaṃ sahassadaṇḍo’’ti pahiṇiṃsu. Gāmavāsino ajānantā paṇḍitaṃ pucchiṃsu. So disvāva aññāsi. Kathaṃ jānāti? Purisasīse kira sibbinī ujukāva hoti, itthisīse sibbinī vaṅkā hoti, parivattitvā gacchati. So iminā abhiññāṇena ‘‘idaṃ itthiyā sīsaṃ, idaṃ purisassa sīsa’’nti ācikkhi. Gāmavāsinopi rañño pahiṇiṃsu. Sesaṃ purimasadisameva.</paragraph>
<paragraph line="2358"><bold>Ahī</bold>ti athekadivasaṃ sappañca sappiniñca āharāpetvā ‘‘ayaṃ sappo, ayaṃ sappinīti jānantu, ajānantānaṃ sahassadaṇḍo’’ti vatvā gāmavāsīnaṃ pesesuṃ. Gāmavāsino ajānantā paṇḍitaṃ pucchiṃsu. So disvāva jānāti. Sappassa hi naṅguṭṭhaṃ thūlaṃ hoti, sappiniyā tanukaṃ hoti, sappassa sīsaṃ puthulaṃ hoti, sappiniyā tanukaṃ hoti, sappassa akkhīni mahantāni, sappiniyā khuddakāni, sappassa sovattiko parābaddho hoti, sappiniyā vicchinnako. So imehi abhiññāṇehi ‘‘ayaṃ <pageBreak edition="P" number="6.0340" /> sappo, ayaṃ sappinī’’ti ācikkhi. Sesaṃ vuttanayameva.</paragraph>
<paragraph line="2359"><bold>Kukkuṭo</bold>ti athekadivasaṃ ‘‘pācīnayavamajjhakagāmavāsino amhākaṃ sabbasetaṃ pādavisāṇaṃ sīsakakudhaṃ tayo kāle anatikkamitvā nadantaṃ usabhaṃ pesentu, no ce pesenti, sahassadaṇḍo’’ti pahiṇiṃsu. Te ajānantā paṇḍitaṃ pucchiṃsu. So āha – ‘‘rājā vo sabbasetaṃ kukkuṭaṃ āharāpesi, so hi pādanakhasikhatāya pādavisāṇo nāma, sīsacūḷatāya sīsakakudho <pageBreak edition="V" number="6.0168" /> nāma, tikkhattuṃ vassanato tayo kāle anatikkamitvā nadati nāma, tasmā evarūpaṃ kukkuḷaṃ pesethā’’ti āha. Te pesayiṃsu.</paragraph>
<paragraph line="2360"><bold>Maṇī</bold>ti <pageBreak edition="M" number="6.0177" /> sakkena kusarañño dinno maṇikkhandho aṭṭhasu ṭhānesu vaṅko hoti. Tassa purāṇasuttaṃ chinnaṃ, koci purāṇasuttaṃ nīharitvā navasuttaṃ pavesetuṃ na sakkoti, tasmā ekadivasaṃ ‘‘imasmā maṇikkhandhā purāṇasuttaṃ nīharitvā navasuttaṃ pavesentū’’ti pesayiṃsu. Gāmavāsino purāṇasuttaṃ nīharitvā navasuttaṃ pavesetuṃ asakkontā paṇḍitassa ācikkhiṃsu. So ‘‘mā cintayittha, madhuṃ āharathā’’ti āharāpetvā maṇino dvīsu passesu madhunā chiddaṃ makkhetvā kambalasuttaṃ vaṭṭetvā koṭiyaṃ madhunā makkhetvā thokaṃ chidde pavesetvā kipillikānaṃ nikkhamanaṭṭhāne ṭhapesi. Kipillikā madhugandhena nikkhamitvā maṇimhi purāṇasuttaṃ khādamānā gantvā kambalasuttakoṭiyaṃ ḍaṃsitvā kaḍḍhantā ekena passena nīhariṃsu. Paṇḍito pavesitabhāvaṃ ñatvā ‘‘rañño dethā’’ti gāmavāsīnaṃ adāsi. Te rañño pesayiṃsu. So pavesitaupāyaṃ sutvā tussi.</paragraph>
<paragraph line="2361"><bold>Vijāyana</bold>nti athekadivasaṃ rañño maṅgalausabhaṃ bahū māse khādāpetvā mahodaraṃ katvā visāṇāni dhovitvā telena makkhetvā haliddiyā nhāpetvā gāmavāsīnaṃ pahiṇiṃsu ‘‘tumhe kira paṇḍitā, ayañca rañño maṅgalausabho patiṭṭhitagabbho, etaṃ vijāyāpetvā savacchakaṃ pesetha, apesentānaṃ sahassadaṇḍo’’ti. Gāmavāsino ‘‘na sakkā idaṃ kātuṃ, kiṃ nu kho karissāmā’’ti paṇḍitaṃ pucchiṃsu. So ‘‘iminā ekena pañhapaṭibhāgena bhavitabba’’nti cintetvā ‘‘sakkhissatha panekaṃ raññā saddhiṃ kathanasamatthaṃ visāradaṃ purisaṃ laddhu’’nti pucchi. ‘‘Na garu etaṃ, paṇḍitā’’ti. ‘‘Tena hi naṃ pakkosathā’’ti. Te pakkosiṃsu. Atha naṃ mahāsatto ‘‘ehi, bho purisa, tvaṃ tava kese piṭṭhiyaṃ vikiritvā nānappakāraṃ balavaparidevaṃ paridevanto rājadvāraṃ gaccha, aññehi pucchitopi kiñci avatvāva parideva, raññā pana pakkosāpetvā paridevakāraṇaṃ pucchitova samāno ‘pitā me deva vijāyituṃ na sakkoti, ajja sattamo divaso, paṭisaraṇaṃ me hohi, vijāyanupāyamassa karohī’ti vatvā raññā ‘kiṃ vilapasi aṭṭhānametaṃ, purisā nāma vijāyantā natthī’ti vutte ‘sace deva, evaṃ natthi, atha kasmā <pageBreak edition="M" number="6.0178" /> pācīnayavamajjhakagāmavāsino kathaṃ maṅgalausabhaṃ vijāyāpessantī’ti vadeyyāsī’’ti āha. So ‘‘sādhū’’ti sampaṭicchitvā tathā akāsi. Rājā ‘‘kenidaṃ pañhapaṭibhāgaṃ cintita’’nti pucchitvā ‘‘mahosadhapaṇḍitenā’’ti sutvā tussi.</paragraph>
<paragraph line="2362"><bold>Odana</bold>nti <pageBreak edition="V" number="6.0169" /> aparasmiṃ divase ‘‘paṇḍitaṃ vīmaṃsissāmā’’ti ‘‘pācīnayavamajjhakagāmavāsino amhākaṃ aṭṭhaṅgasamannāgataṃ ambilodanaṃ pacitvā pesentu. Tatrimāni aṭṭhaṅgāni <pageBreak edition="P" number="6.0341" /> – na taṇḍulehi, na udakena, na ukkhaliyā, na uddhanena, na agginā, na dārūhi, na itthiyā na purisena, na maggenāti. Apesentānaṃ sahassadaṇḍo’’ti pahiṇiṃsu. Gāmavāsino taṃ kāraṇaṃ ajānantā paṇḍitaṃ pucchiṃsu. So ‘‘mā cintayitthā’’ti vatvā ‘‘na taṇḍulehīti kaṇikaṃ gāhāpetvā, na udakenāti himaṃ gāhāpetvā, na ukkhaliyāti aññaṃ navamattikābhājanaṃ gāhāpetvā, na uddhanenāti khāṇuke koṭṭāpetvā, na aggināti pakatiaggiṃ pahāya araṇiaggiṃ gāhāpetvā, na dārūhīti paṇṇāni gāhāpetvā ambilodanaṃ pacāpetvā navabhājane pakkhipitvā lañchitvā, na itthiyā na purisenāti paṇḍakena ukkhipāpetvā, na maggenāti mahāmaggaṃ pahāya jaṅghamaggena rañño pesethā’’ti āha. Te tathā kariṃsu. Rājā ‘‘kena panesa pañho ñāto’’ti pucchitvā ‘‘mahosadhapaṇḍitenā’’ti sutvā tussi.</paragraph>
<paragraph line="2363"><bold>Vāluka</bold>nti aparasmiṃ divase paṇḍitassa vīmaṃsanatthaṃ gāmavāsīnaṃ pahiṇiṃsu ‘‘rājā dolāya kīḷitukāmo, rājakule purāṇayottaṃ chinnaṃ, ekaṃ vālukayottaṃ vaṭṭetvā pesentu, apesentānaṃ sahassadaṇḍo’’ti. Te paṇḍitaṃ pucchiṃsu. Paṇḍito ‘‘imināpi pañhapaṭibhāgeneva bhavitabba’’nti gāmavāsino assāsetvā vacanakusale dve tayo purise pakkosāpetvā ‘‘gacchatha tumhe, rājānaṃ vadetha ‘deva, gāmavāsino tassa yottassa tanukaṃ vā thūlaṃ vā pamāṇaṃ na jānanti, purāṇavālukayottato vidatthimattaṃ vā caturaṅgulamattaṃ vā khaṇḍaṃ pesetha, taṃ oloketvā tena pamāṇena vaṭṭessantī’ti. Sace, vo rājā ‘amhākaṃ ghare vālukayottaṃ nāma na kadāci sutapubba’nti vadati, atha naṃ ‘sace, mahārāja, vo evarūpaṃ na sakkā kātuṃ, pācīnayavamajjhakagāmavāsino kathaṃ karissantī’ti vadeyyāthā’’ti pesesi. Te tathā kariṃsu. Rājā ‘‘kena <pageBreak edition="M" number="6.0179" /> cintitaṃ pañhapaṭibhāga’’nti pucchitvā ‘‘mahosadhapaṇḍitenā’’ti sutvā tussi.</paragraph>
<paragraph line="2364"><bold>Taḷāka</bold>nti aparasmiṃ divase paṇḍitassa vīmaṃsanatthaṃ ‘‘rājā udakakīḷaṃ kīḷitukāmo, pañcavidhapadumasacchannaṃ pokkharaṇiṃ pesentu, apesentānaṃ sahassadaṇḍo’’ti gāmavāsīnaṃ pesayiṃsu. Te paṇḍitassa ārocesuṃ. So ‘‘imināpi pañhapaṭibhāgeneva bhavitabba’’nti cintetvā vacanakusale katipaye manusse pakkosāpetvā ‘‘etha tumhe udakakīḷaṃ kīḷitvā akkhīni rattāni katvā allakesā allavatthā kaddamamakkhitasarīrā yottadaṇḍaleḍḍuhatthā rājadvāraṃ gantvā dvāre ṭhitabhāvaṃ rañño ārocāpetvā katokāsā pavisitvā ‘mahārāja, tumhehi kira pācīnayavamajjhakagāmavāsino <pageBreak edition="V" number="6.0170" /> pokkharaṇiṃ pesentūti pahitā mayaṃ tumhākaṃ anucchavikaṃ mahantaṃ pokkharaṇiṃ ādāya āgatā. Sā pana araññavāsikattā nagaraṃ disvā dvārapākāraparikhāaṭṭālakādīni oloketvā bhītatasitā yottāni chinditvā palāyitvā araññameva paviṭṭhā, mayaṃ leḍḍudaṇḍādīhi pothentāpi nivattetuṃ na sakkhimhā, tumhākaṃ araññā ānītaṃ purāṇapokkharaṇiṃ pesetha, tāya saddhiṃ yojetvā harissāmā’ti vatvā raññāna kadāci mama araññato ānītapokkharaṇī nāma <pageBreak edition="P" number="6.0342" /> bhūtapubbā, na ca mayā kassaci yojetvā āharaṇatthāya pokkharaṇī pesitapubbā’ti vutte ‘sace, deva, vo evaṃ na sakkā kātuṃ, pācīnayavamajjhakagāmavāsino kathaṃ pokkharaṇiṃ pesessantī’ti vadeyyāthā’’ti vatvā pesesi. Te tathā kariṃsu. Rājā paṇḍitena ñātabhāvaṃ sutvā tussi.</paragraph>
<paragraph line="2365"><bold>Uyyāna</bold>nti punekadivasaṃ ‘‘mayaṃ uyyānakīḷaṃ kīḷitukāmā, amhākañca purāṇauyyānaṃ parijiṇṇaṃ, obhaggaṃ jātaṃ, pācīnayavamajjhakagāmavāsino supupphitataruṇarukkhasañchannaṃ navauyyānaṃ pesentū’’ti pahiṇiṃsu. Gāmavāsino paṇḍitassa ārocesuṃ. Paṇḍito ‘‘imināpi pañhapaṭibhāgeneva bhavitabba’’nti te samassāsetvā manusse pesetvā purimanayeneva kathāpesi.</paragraph>
<paragraph line="2366">Tadāpi <pageBreak edition="M" number="6.0180" /> rājā tussitvā senakaṃ pucchi ‘‘kiṃ, senaka, ānema paṇḍita’’nti. So lābhamacchariyena ‘‘ettakena paṇḍito nāma na hoti, āgametha, devā’’ti āha. Tassa taṃ vacanaṃ sutvā rājā cintesi ‘‘mahosadhapaṇḍito sattadārakapañhehi mama manaṃ gaṇhi, evarūpesupissa guyhapañhavissajjanesu ceva pañhapaṭibhāgesu ca buddhassa viya byākaraṇaṃ, senako evarūpaṃ paṇḍitaṃ ānetuṃ na deti, kiṃ me senakena, ānessāmi na’’nti. So mahantena parivārena taṃ gāmaṃ pāyāsi. Tassa maṅgalaassaṃ abhiruhitvā gacchantassa assassa pādo phalitabhūmiyā antaraṃ pavisitvā bhijji. Rājā tatova nivattitvā nagaraṃ pāvisi. Atha naṃ senako upasaṅkamitvā pucchi ‘‘mahārāja, paṇḍitaṃ kiṃ ānetuṃ pācīnayavamajjhakagāmaṃ agamitthā’’ti. ‘‘Āma, paṇḍitā’’ti. ‘‘Mahārāja, tumhe maṃ anatthakāmaṃ katvā passatha, ‘āgametha tāvā’ti vuttepi atituritā nikkhamittha, paṭhamagamaneneva maṅgalaassassa pādo bhinno’’ti.</paragraph>
<paragraph line="2367">So tassa vacanaṃ sutvā tuṇhī hutvā punekadivasaṃ tena saddhiṃ mantesi ‘‘kiṃ, senaka, ānema paṇḍita’’nti. Deva, sayaṃ agantvā dūtaṃ pesetha ‘‘paṇḍita, amhākaṃ tava santikaṃ āgacchantānaṃ assassa pādo bhinno, assataraṃ vā no pesetu seṭṭhataraṃ vā’’ti. ‘‘Yadi assataraṃ <pageBreak edition="V" number="6.0171" /> pesessati, sayaṃ āgamissati. Seṭṭhataraṃ pesento pitaraṃ pesessati, ayameko no pañho bhavissatī’’ti. Rājā ‘‘sādhū’’ti sampaṭicchitvā tathā katvā dūtaṃ pesesi. Paṇḍito dūtassa vacanaṃ sutvā ‘‘rājā mamañceva pitarañca passitukāmo’’ti cintetvā pitu santikaṃ gantvā vanditvā ‘‘tāta, rājā tumhe ceva mamañca daṭṭhukāmo, tumhe paṭhamataraṃ seṭṭhisahassaparivutā gacchatha, gacchantā ca tucchahatthā agantvā navasappipūraṃ candanakaraṇḍakaṃ ādāya gacchatha. Rājā tumhehi saddhiṃ paṭisanthāraṃ katvā ‘gahapati patirūpaṃ āsanaṃ ñatvā nisīdāhī’ti vakkhati, atha tumhe tathārūpaṃ āsanaṃ ñatvā nisīdeyyātha. Tumhākaṃ nisinnakāle ahaṃ āgamissāmi, rājā mayāpi saddhiṃ paṭisanthāraṃ katvā ‘paṇḍita, tavānurūpaṃ āsanaṃ ñatvā nisīdā’ti vakkhati, athāhaṃ tumhe olokessāmi, tumhe tāya saññāya āsanā vuṭṭhāya ‘tāta mahosadha, imasmiṃ āsane nisīdā’ti vadeyyātha, ajja no eko pañho matthakaṃ pāpuṇissatī’’ti <pageBreak edition="M" number="6.0181" /> āha. So ‘‘sādhū’’ti sampaṭicchitvā vuttanayeneva gantvā attano dvāre ṭhitabhāvaṃ rañño ārocāpetvā ‘‘pavisatū’’ti vutte pavisitvā rājānaṃ vanditvā ekamantaṃ aṭṭhāsi.</paragraph>
<paragraph line="2368">Rājā tena saddhiṃ paṭisanthāraṃ katvā ‘‘gahapati, tavaputto mahosadhapaṇḍito kuhi’’nti pucchi. ‘‘Pacchato āgacchati, devā’’ti. Rājā ‘‘pacchato āgacchatī’’ti sutvā tuṭṭhamānaso hutvā ‘‘mahāseṭṭhi attano yuttāsanaṃ ñatvā nisīdā’’ti āha. So attano yuttāsanaṃ ñatvā <pageBreak edition="P" number="6.0343" /> ekamantaṃ nisīdi. Mahāsattopi alaṅkatapaṭiyatto dārakasahassaparivuto alaṅkatarathe nisīditvā nagaraṃ pavisanto parikhāpiṭṭhe caramānaṃ ekaṃ gadrabhaṃ disvā thāmasampanne māṇave pesesi ‘‘ambho, etaṃ gadrabhaṃ anubandhitvā yathā saddaṃ na karoti, evamassa mukhabandhanaṃ katvā kilañjena veṭhetvā tasmiṃ ekenattharaṇena paṭicchādetvā aṃsenādāya āgacchathā’’ti. Te tathā kariṃsu. Bodhisattopi mahantena parivārena nagaraṃ pāvisi. Mahājano ‘‘esa kira sirivaḍḍhanaseṭṭhino putto mahosadhapaṇḍito nāma, esa kira jāyamāno osadhaghaṭikaṃ hatthena gahetvā jāto, iminā kira ettakānaṃ vīmaṃsanapañhānaṃ pañhapaṭibhāgo ñāto’’ti mahāsattaṃ abhitthavanto olokentopi tittiṃ na gacchati. So rājadvāraṃ gantvā paṭivedesi. Rājā sutvāva haṭṭhatuṭṭho ‘‘mama putto mahosadhapaṇḍito khippaṃ āgacchatū’’ti āha. So dārakasahassaparivuto pāsādaṃ abhiruhitvā rājānaṃ vanditvā ekamantaṃ aṭṭhāsi. Rājā taṃ disvāva somanassappatto hutvā madhurapaṭisanthāraṃ katvā ‘‘paṇḍita, patirūpaṃ āsanaṃ ñatvā nisīdā’’ti āha. Atha so pitaraṃ olokesi. Athassa pitāpi olokitasaññāya uṭṭhāya ‘‘paṇḍita, imasmiṃ āsane nisīdā’’ti āha. So tasmiṃ āsane nisīdi.</paragraph>
<paragraph line="2369">Taṃ <pageBreak edition="V" number="6.0172" /> tattha nisinnaṃ disvāva senakapukkusakāmindadevindā ceva aññe ca andhabālā pāṇiṃ paharitvā mahāhasitaṃ hasitvā ‘‘imaṃ andhabālaṃ ‘paṇḍito’ti vadiṃsu, so pitaraṃ āsanā vuṭṭhāpetvā sayaṃ nisīdati, imaṃ ‘paṇḍito’ti vattuṃ ayutta’’nti parihāsaṃ kariṃsu. Rājāpi dummukho anattamano ahosi. Atha naṃ mahāsatto pucchi ‘‘kiṃ, mahārāja, dummukhatthā’’ti <pageBreak edition="M" number="6.0182" />? ‘‘Āma paṇḍita, dummukhomhi, savanameva te manāpaṃ, dassanaṃ pana amanāpaṃ jāta’’nti. ‘‘Kiṃ kāraṇā, mahārājā’’ti? ‘‘Pitaraṃ āsanā vuṭṭhāpetvā nisinnattā’’ti. ‘‘Kiṃ pana tvaṃ, mahārāja, ‘sabbaṭṭhānesu puttehi pitarova uttamā’ti maññasī’’ti. ‘‘Āma, paṇḍitā’’ti. Atha mahāsatto ‘‘nanu, mahārāja, tumhehi amhākaṃ ‘assataraṃ vā pesetu seṭṭhataraṃ vā’ti sāsanaṃ pahita’’nti vatvā āsanā vuṭṭhāya te māṇave oloketvā ‘‘tumhehi gahitaṃ gadrabhaṃ ānethā’’ti āṇāpetvā rañño pādamūle nipajjāpetvā ‘‘mahārāja, ayaṃ gadrabho kiṃ agghatī’’ti pucchi. ‘‘Paṇḍita, sace upakārako, aṭṭha kahāpaṇe agghatī’’ti. ‘‘Imaṃ paṭicca jāto ājānīyavaḷavāya kucchimhi vuṭṭhaassataro kiṃ agghatī’’ti? ‘‘Anaggho paṇḍitā’’ti. ‘‘Deva, kasmā evaṃ kathetha, nanu tumhehi idāneva vuttaṃ ‘sabbaṭṭhānesu puttehi pitarova uttamā’ti. Sace taṃ saccaṃ, tumhākaṃ vāde assatarato gadrabhova uttamo hoti, kiṃ pana, mahārāja, tumhākaṃ paṇḍitā ettakampi jānituṃ asakkontā pāṇiṃ paharitvā hasanti, aho tumhākaṃ paṇḍitānaṃ paññāsampatti, kuto vo ete laddhā’’ti cattāro paṇḍite parihasitvā rājānaṃ imāya ekakanipāte gāthāya ajjhabhāsi –</paragraph>
<gatha1 line="2370">‘‘Haṃci tuvaṃ evamaññasi ‘seyyo, puttena pitā’ti rājaseṭṭha;</gatha1>
<gathalast line="2371">Handassatarassa te ayaṃ, assatarassa hi gadrabho pitā’’ti. (jā. 1.1.111);</gathalast>
<paragraph line="2372">Tassattho – yadi, tvaṃ rājaseṭṭha, sabbaṭṭhānesu seyyo puttena pitāti evaṃ maññasi, tava assataratopi ayaṃ gadrabho seyyo hotu. Kiṃ kāraṇā? Assatarassa hi gadrabho pitāti.</paragraph>
<paragraph line="2373">Evañca pana vatvā mahāsatto āha – ‘‘mahārāja <pageBreak edition="P" number="6.0344" />, sace puttato pitā seyyo, mama pitaraṃ gaṇhatha. Sace pitito putto seyyo, maṃ gaṇhatha tumhākaṃ atthāyā’’ti. Rājā somanassappatto ahosi. Sabbā rājaparisāpi ‘‘sukathito paṇḍitena pañho’’ti unnadantā sādhukārasahassāni adaṃsu, aṅguliphoṭā ceva celukkhepā ca pavattiṃsu <pageBreak edition="M" number="6.0183" />. Cattāro paṇḍitāpi dummukhā pajjhāyantāva ahesuṃ. Nanu mātāpitūnaṃ guṇaṃ jānanto bodhisattena sadiso nāma natthi <pageBreak edition="V" number="6.0173" />, atha so kasmā evamakāsīti? Na so pitu avamānanatthāya, raññā pana ‘‘assataraṃ vā pesetu seṭṭhataraṃ vā’’ti pesitaṃ, tasmā tasseva pañhassa āvibhāvatthaṃ attano ca paṇḍitabhāvassa ñāpanatthaṃ catunnañca paṇḍitānaṃ appaṭibhānakaraṇatthaṃ evamakāsīti.</paragraph>
<centered line="2374">Gadrabhapañho niṭṭhito.</centered>
<centered line="2375">Ekūnavīsatimapañho</centered>
<paragraph line="2376">Rājā tussitvā gandhodakapuṇṇaṃ suvaṇṇabhiṅkāraṃ ādāya ‘‘pācīnayavamajjhakagāmaṃ rājabhogena paribhuñjatū’’ti seṭṭhissa hatthe udakaṃ pātetvā ‘‘sesaseṭṭhino etasseva upaṭṭhākā hontū’’ti vatvā bodhisattassa mātu ca sabbālaṅkāre pesetvā gadrabhapañhe pasanno bodhisattaṃ puttaṃ katvā gaṇhituṃ seṭṭhiṃ avoca – ‘‘gahapati, mahosadhapaṇḍitaṃ mama puttaṃ katvā dehī’’ti. ‘‘Deva, atitaruṇo ayaṃ, ajjāpissa mukhe khīragandho vāyati, mahallakakāle tumhākaṃ santike bhavissatī’’ti. ‘‘Gahapati, tvaṃ ito paṭṭhāya etasmiṃ nirālayo hohi, ayaṃ ajjatagge mama putto, ahaṃ mama puttaṃ posetuṃ sakkhissāmi, gaccha tva’’nti taṃ uyyojesi. So rājānaṃ vanditvā paṇḍitaṃ āliṅgitvā ure nipajjāpetvā sīse cumbitvā ‘‘tāta, appamatto hohī’’ti ovādamassa adāsi. Sopi pitaraṃ vanditvā ‘‘tāta, mā cintayitthā’’ti assāsetvā pitaraṃ uyyojesi. Rājā paṇḍitaṃ pucchi ‘‘tāta, antobhattiko bhavissasi, udāhu bahibhattiko’’ti. So ‘‘mahā me parivāro, tasmā bahibhattikena mayā bhavituṃ vaṭṭatī’’ti cintetvā ‘‘bahibhattiko bhavissāmi, devā’’ti āha. Athassa rājā anurūpaṃ gehaṃ dāpetvā dārakasahassaṃ ādiṃ katvā paribbayaṃ dāpetvā sabbaparibhoge dāpesi. So tato paṭṭhāya rājānaṃ upaṭṭhāsi.</paragraph>
<paragraph line="2377">Rājāpi naṃ vīmaṃsitukāmo ahosi. Tadā ca nagarassa dakkhiṇadvārato avidūre pokkharaṇitīre ekasmiṃ tālarukkhe kākakulāvake maṇiratanaṃ ahosi. Tassa chāyā pokkharaṇiyaṃ paññāyi. Mahājano ‘‘pokkharaṇiyaṃ <pageBreak edition="M" number="6.0184" /> maṇi atthī’’ti rañño ārocesi. So senakaṃ āmantetvā ‘‘pokkharaṇiyaṃ <pageBreak edition="P" number="6.0345" /> kira maṇiratanaṃ paññāyati, kathaṃ taṃ gaṇhāpessāmā’’ti pucchitvā ‘‘mahārāja, udakaṃ nīharāpetvā gaṇhituṃ vaṭṭatī’’ti vutte ‘‘tena hi, ācariya, evaṃ karohī’’ti tasseva bhāramakāsi. So bahū manusse sannipātāpetvā udakañca kaddamañca nīharāpetvā bhūmiṃ bhinditvāpi maṇiṃ nāddasa. Puna puṇṇāya pokkharaṇiyā maṇicchāyā paññāyi <pageBreak edition="V" number="6.0174" />. So punapi tathā katvā na ca addasa. Tato rājā paṇḍitaṃ āmantetvā ‘‘tāta, pokkharaṇiyaṃ eko maṇi paññāyati, senako udakañca kaddamañca nīharāpetvā bhūmiṃ bhinditvāpi nāddasa, puna puṇṇāya pokkharaṇiyā paññāyati, sakkhissasi taṃ maṇiṃ gaṇhāpetu’’nti pucchi. So ‘‘netaṃ, mahārāja, garu, etha dassessāmī’’ti āha. Rājā tassa vacanaṃ tussitvā ‘‘passissāmi ajja paṇḍitassa ñāṇabala’’nti mahājanaparivuto pokkharaṇitīraṃ gato.</paragraph>
<paragraph line="2378">Mahāsatto tīre ṭhatvā maṇiṃ olokento ‘‘nāyaṃ maṇi pokkharaṇiyaṃ, tālarukkhe kākakulāvake maṇinā bhavitabba’’nti ñatvā ‘‘natthi, deva, pokkharaṇiyaṃ maṇī’’ti vatvā ‘‘nanu udake paññāyatī’’ti vutte ‘‘tena hi udakapātiṃ āharā’’ti udakapātiṃ āharāpetvā ‘‘passatha, deva, nāyaṃ maṇi pokkharaṇiyaṃyeva paññāyati, pātiyampi paññāyatī’’ti vatvā ‘‘paṇḍita, kattha pana maṇinā bhavitabba’’nti vutte ‘‘deva, pokkharaṇiyampi pātiyampi chāyāva paññāyati, na maṇi, maṇi pana tālarukkhe kākakulāvake atthi, purisaṃ āṇāpetvā āharāpehī’’ti āha. Rājā tathā katvā maṇiṃ āharāpesi. So āharitvā paṇḍitassa adāsi. Paṇḍito taṃ gahetvā rañño hatthe ṭhapesi. Taṃ disvā mahājano paṇḍitassa sādhukāraṃ datvā senakaṃ paribhāsanto ‘‘maṇiratanaṃ tālarukkhe kākakulāvake atthi, senakabālo bahū manusse pokkharaṇimeva bhindāpesi, paṇḍitena nāma mahosadhasadisena bhavitabba’’nti mahāsattassa thutimakāsi. Rājāpissa tuṭṭho attano gīvāya piḷandhanaṃ muttāhāraṃ datvā dārakasahassānampi muttāvaliyo dāpesi. Bodhisattassa ca parivārassa ca iminā parihārena upaṭṭhānaṃ anujānīti.</paragraph>
<centered line="2379">Ekūnavīsatimapañho niṭṭhito.</centered>
<centered line="2380">Kakaṇṭakapañho</centered>
<paragraph line="2381">Punekadivasaṃ <pageBreak edition="M" number="6.0185" /> rājā paṇḍitena saddhiṃ uyyānaṃ agamāsi. Tadā <pageBreak edition="P" number="6.0346" /> eko kakaṇṭako toraṇagge vasati. So rājānaṃ āgacchantaṃ disvā otaritvā bhūmiyaṃ nipajji. Rājā tassa taṃ kiriyaṃ oloketvā ‘‘paṇḍita, ayaṃ kakaṇṭako kiṃ karotī’’ti pucchi. Mahāsatto ‘‘mahārāja, tumhe sevatī’’ti āha. ‘‘Sace evaṃ amhākaṃ sevati, etassa mā nipphalo hotu, bhogamassa dāpehī’’ti. ‘‘Deva, tassa bhogena kiccaṃ natthi, khādanīyamattaṃ alametassā’’ti <pageBreak edition="V" number="6.0175" />. ‘‘Kiṃ panesa, khādatī’’ti? ‘‘Maṃsaṃ devā’’ti. ‘‘Kittakaṃ laddhuṃ vaṭṭatī’’ti? ‘‘Kākaṇikamattagghanakaṃ devā’’ti. Rājā ekaṃ purisaṃ āṇāpesi ‘‘rājadāyo nāma kākaṇikamattaṃ na vaṭṭati, imassa nibaddhaṃ aḍḍhamāsagghanakaṃ maṃsaṃ āharitvā dehī’’ti. So ‘‘sādhū’’ti sampaṭicchitvā tato paṭṭhāya tathā akāsi. So ekadivasaṃ uposathe māghāte maṃsaṃ alabhitvā tameva aḍḍhamāsakaṃ vijjhitvā suttena āvunitvā tassa gīvāyaṃ piḷandhi. Athassa taṃ nissāya māno uppajji. Taṃ divasameva rājā puna mahosadhena saddhiṃ uyyānaṃ agamāsi. So rājānaṃ āgacchantaṃ disvāpi dhanaṃ nissāya uppannamānavasena ‘‘vedeha, tvaṃ nu kho mahaddhano, ahaṃ nu kho’’ti raññā saddhiṃ attānaṃ samaṃ karonto anotaritvā toraṇaggeyeva sīsaṃ cālento nipajji. Rājā tassa taṃ kiriyaṃ oloketvā ‘‘paṇḍita, esa pubbe viya ajja na otarati, kiṃ nu kho kāraṇa’’nti pucchanto imaṃ gāthamāha –</paragraph>
<gatha1 line="2382">‘‘Nāyaṃ pure unnamati, toraṇagge kakaṇṭako;</gatha1>
<gathalast line="2383">Mahosadha vijānāhi, kena thaddho kakaṇṭako’’ti. (jā. 1.2.39);</gathalast>
<paragraph line="2384">Tattha <bold>unnamatī</bold>ti yathā ajja anotaritvā toraṇaggeyeva sīsaṃ cālento unnamati, evaṃ pure na unnamati. <bold>Kena thaddho</bold>ti kena kāraṇena thaddhabhāvaṃ āpannoti.</paragraph>
<paragraph line="2385">Paṇḍito tassa vacanaṃ sutvā ‘‘mahārāja, uposathe māghāte maṃsaṃ alabhantena rājapurisena gīvāya baddhaṃ aḍḍhamāsakaṃ nissāya tassa mānena bhavitabba’’nti ñatvā imaṃ gāthamāha –</paragraph>
<gatha1 line="2386">‘‘Aladdhapubbaṃ laddhāna, aḍḍhamāsaṃ kakaṇṭako;</gatha1>
<gathalast line="2387">Atimaññati rājānaṃ, vedehaṃ mithilaggaha’’nti. (jā. 1.2.40);</gathalast>
<paragraph line="2388">Rājā <pageBreak edition="M" number="6.0186" /><pageBreak edition="P" number="6.0347" /> tassa vacanaṃ sutvā taṃ purisaṃ pakkosāpetvā pucchi. So yathābhūtaṃ rañño ārocesi. Rājā taṃ kathaṃ sutvā ‘‘kañci apucchitvāva sabbaññubuddhena viya paṇḍitena kakaṇṭakassa ajjhāsayo ñāto’’ti ativiya pasīditvā paṇḍitassa catūsu dvāresu suṅkaṃ dāpesi. Kakaṇṭakassa pana kujjhitvā vattaṃ hāretuṃ ārabhi. Paṇḍito pana ‘‘mā hārehi mahārājā’’ti taṃ nivāresi.</paragraph>
<centered line="2389">Kakaṇṭakapañho niṭṭhito.</centered>
<centered line="2390">Sirikāḷakaṇṇipañho</centered>
<paragraph line="2391">Atheko <pageBreak edition="V" number="6.0176" /> mithilavāsī piṅguttaro nāma māṇavo takkasilaṃ gantvā disāpāmokkhācariyassa santike sippaṃ sikkhanto khippameva sikkhi. So anuyogaṃ datvā ‘‘gacchāmaha’’nti ācariyaṃ āpucchi. Tasmiṃ pana kule ‘‘sace vayappattā dhītā hoti, jeṭṭhantevāsikassa dātabbā’’ti vattaṃva, tasmā tassa ācariyassa vayappattā ekā dhītā atthi, sā abhirūpā devaccharāpaṭibhāgā. Atha naṃ ācariyo ‘‘dhītaraṃ te, tāta, dassāmi, taṃ ādāya gamissasī’’ti āha. So pana māṇavo dubbhago kāḷakaṇṇī, kumārikā pana mahāpuññā. Tassa taṃ disvā cittaṃ na allīyati. So taṃ arocentopi ‘‘ācariyassa vacanaṃ na bhindissāmī’’ti sampaṭicchi. Ācariyo dhītaraṃ tassa adāsi. So rattibhāge alaṅkatasirisayane nipanno tāya āgantvā sayanaṃ abhiruḷhamattāya aṭṭīyamāno harāyamāno jigucchamāno pakampamāno otaritvā bhūmiyaṃ nipajji. Sāpi otaritvā tassa santikaṃ gantvā nipajji, so uṭṭhāya sayanaṃ abhiruhi. Sāpi puna sayanaṃ abhiruhi, so puna sayanā otaritvā bhūmiyaṃ nipajji. Kāḷakaṇṇī nāma siriyā saddhiṃ na sameti. Kumārikā sayaneyeva nipajji, so bhūmiyaṃ sayi.</paragraph>
<paragraph line="2392">Evaṃ sattāhaṃ vītināmetvā taṃ ādāya ācariyaṃ vanditvā nikkhami, antarāmagge ālāpasallāpamattampi natthi. Anicchamānāva ubhopi mithilaṃ sampattā. Atha piṅguttaro nagarā avidūre phalasampannaṃ udumbararukkhaṃ disvā khudāya pīḷito taṃ abhiruhitvā phalāni khādi. Sāpi chātajjhattā rukkhamūlaṃ gantvā ‘‘sāmi, mayhampi phalāni pātethā’’ti āha. Kiṃ tava hatthapādā natthi, sayaṃ abhiruhitvā khādāti. Sā abhiruhitvā khādi. So tassā abhiruḷhabhāvaṃ <pageBreak edition="M" number="6.0187" /> ñatvā khippaṃ otaritvā rukkhaṃ <pageBreak edition="P" number="6.0348" /> kaṇṭakehi parikkhipitvā ‘‘muttomhi kāḷakaṇṇiyā’’ti vatvā palāyi. Sāpi otarituṃ asakkontī tattheva nisīdi. Atha rājā uyyāne kīḷitvā hatthikkhandhe nisinno sāyanhasamaye nagaraṃ pavisanto taṃ disvā paṭibaddhacitto hutvā ‘‘sapariggahā, apariggahā’’ti pucchāpesi. Sāpi ‘‘atthi me, sāmi, kuladattiko pati, so pana maṃ idha nisīdāpetvā chaḍḍetvā palāto’’ti āha. Amacco taṃ kāraṇaṃ rañño ārocesi. Rājā ‘‘asāmikabhaṇḍaṃ nāma rañño pāpuṇātī’’ti taṃ otāretvā hatthikkhandhaṃ āropetvā nivesanaṃ netvā abhisiñcitvā aggamahesiṭṭhāne ṭhapesi. Sā tassa piyā ahosi manāpā. Udumbararukkhe laddhattā ‘‘udumbaradevī’’tvevassā nāmaṃ sañjāniṃsu.</paragraph>
<paragraph line="2393">Athekadivasaṃ <pageBreak edition="V" number="6.0177" /> rañño uyyānagamanatthāya dvāragāmavāsikehi maggaṃ paṭijaggāpesuṃ. Piṅguttaropi bhatiṃ karonto kacchaṃ bandhitvā kuddālena maggaṃ tacchi. Magge aniṭṭhiteyeva rājā udumbaradeviyā saddhiṃ rathe nisīditvā nikkhami. Udumbaradevī kāḷakaṇṇiṃ maggaṃ tacchantaṃ disvā ‘‘evarūpaṃ siriṃ dhāretuṃ nāsakkhi ayaṃ kāḷakaṇṇī’’ti taṃ olokentī hasi. Rājā hasamānaṃ disvā kujjhitvā ‘‘kasmā hasī’’ti pucchi. Deva, ayaṃ maggatacchako puriso mayhaṃ porāṇakasāmiko, esa maṃ udumbararukkhaṃ āropetvā kaṇṭakehi parikkhipitvā gato, imāhaṃ oloketvā ‘‘evarūpaṃ siriṃ dhāretuṃ nāsakkhi kāḷakaṇṇī aya’’nti cintetvā hasinti. Rājā ‘‘tvaṃ musāvādaṃ kathesi, aññaṃ kañci purisaṃ disvā tayā hasitaṃ bhavissati, taṃ māressāmī’’ti asiṃ aggahesi. Sā bhayappattā ‘‘deva, paṇḍite tāva pucchathā’’ti āha. Rājā senakaṃ pucchi ‘‘senaka, imissā vacanaṃ tvaṃ saddahasī’’ti. ‘‘Na saddahāmi, deva, ko nāma evarūpaṃ itthiratanaṃ pahāya gamissatī’’ti. Sā tassa kathaṃ sutvā atirekataraṃ bhītā ahosi. Atha rājā ‘‘senako kiṃ jānāti, paṇḍitaṃ pucchissāmī’’ti cintetvā taṃ pucchanto imaṃ gāthamāha –</paragraph>
<gatha1 line="2394">‘‘Itthī siyā rūpavatī, sā ca sīlavatī siyā;</gatha1>
<gathalast line="2395">Puriso taṃ na iccheyya, saddahāsi mahosadhā’’ti. (jā. 1.2.83);</gathalast>
<paragraph line="2396">Tattha <pageBreak edition="P" number="6.0349" /><bold>sīlavatī</bold>ti ācāraguṇasampannā.</paragraph>
<paragraph line="2397">Taṃ <pageBreak edition="M" number="6.0188" /> sutvā paṇḍito gāthamāha –</paragraph>
<gatha1 line="2398">‘‘Saddahāmi mahārāja, puriso dubbhago siyā;</gatha1>
<gathalast line="2399">Sirī ca kāḷakaṇṇī ca, na samenti kudācana’’nti. (jā. 1.2.84);</gathalast>
<paragraph line="2400">Tattha <bold>na samentī</bold>ti samuddassa orimatīrapārimatīrāni viya ca gaganatalapathavitalāni viya ca na samāgacchanti.</paragraph>
<paragraph line="2401">Rājā tassa vacanena taṃ kāraṇaṃ sutvā tassā na kujjhi, hadayamassa nibbāyi. So tassa tussitvā ‘‘sace paṇḍito nābhavissa, ajjāhaṃ bālasenakassa kathāya evarūpaṃ itthiratanaṃ hīno assaṃ, taṃ nissāya mayā esā laddhā’’ti satasahassena pūjaṃ kāresi. Devīpi <pageBreak edition="V" number="6.0178" /> rājānaṃ vanditvā ‘‘deva, paṇḍitaṃ nissāya mayā jīvitaṃ laddhaṃ, imāhaṃ kaniṭṭhabhātikaṭṭhāne ṭhapetuṃ varaṃ yācāmī’’ti āha. ‘‘Sādhu, devi, gaṇhāhi, dammi te vara’’nti. ‘‘Deva, ajja paṭṭhāya mama kaniṭṭhaṃ vinā kiñci madhurarasaṃ na khādissāmi, ito paṭṭhāya velāya vā avelāya vā dvāraṃ vivarāpetvā imassa madhurarasaṃ pesetuṃ labhanakavaraṃ gaṇhāmī’’ti. ‘‘Sādhu, bhadde, imañca varaṃ gaṇhāhī’’ti.</paragraph>
<centered line="2402">Sirikāḷakaṇṇipañho niṭṭhito.</centered>
<centered line="2403">Meṇḍakapañho</centered>
<paragraph line="2404">Aparasmiṃ divase rājā katapātarāso pāsādassa dīghantare caṅkamanto vātapānantarena olokento ekaṃ eḷakañca sunakhañca mittasanthavaṃ karontaṃ addasa. So kira eḷako hatthisālaṃ gantvā hatthissa purato khittaṃ anāmaṭṭhatiṇaṃ khādi. Atha naṃ hatthigopakā pothetvā nīhariṃsu. So viravitvā palāyi. Atha naṃ eko puriso vegenāgantvā piṭṭhiyaṃ daṇḍena tiriyaṃ pahari. So piṭṭhiṃ onāmetvā vedanāppatto hutvā gantvā rājagehassa mahābhittiṃ nissāya piṭṭhikāya nipajji. Taṃ divasameva rañño mahānase aṭṭhicammādīni khāditvā vaḍḍhitasunakho bhattakārake bhattaṃ sampādetvā bahi ṭhatvā sarīre sedaṃ nibbāpente macchamaṃsagandhaṃ ghāyitvā taṇhaṃ adhivāsetuṃ asakkonto mahānasaṃ <pageBreak edition="M" number="6.0189" /> pavisitvā bhājanapidhānaṃ pātetvā maṃsaṃ <pageBreak edition="P" number="6.0350" /> khādi. Atha bhattakārako bhājanasaddena pavisitvā taṃ disvā dvāraṃ pidahitvā taṃ leḍḍudaṇḍādīhi pothesi. So khāditamaṃsaṃ mukheneva chaḍḍetvā viravitvā nikkhami. Bhattakārakopi tassa nikkhantabhāvaṃ ñatvā anubandhitvā piṭṭhiyaṃ daṇḍena tiriyaṃ pahari. So vedanāppatto piṭṭhiṃ onāmetvā ekaṃ pādaṃ ukkhipitvā eḷakassa nipannaṭṭhānameva pāvisi. Atha naṃ eḷako ‘‘samma, kiṃ piṭṭhiṃ onāmetvā āgacchasi, kiṃ te vāto vijjhatī’’ti pucchi. Sunakhopi ‘‘tvampi piṭṭhiṃ onāmetvā nipannosi, kiṃ te vāto vijjhatī’’ti pucchi. Te aññamaññaṃ attano pavattiṃ ārocesuṃ.</paragraph>
<paragraph line="2405">Atha naṃ eḷako pucchi ‘‘kiṃ pana tvaṃ puna bhattagehaṃ gantuṃ sakkhissasi sammā’’ti? ‘‘Na sakkhissāmi, samma, gatassa me jīvitaṃ natthī’’ti. ‘‘Tvaṃ pana puna hatthisālaṃ gantuṃ sakkhissasī’’ti. ‘‘Mayāpi tattha gantuṃ na sakkā, gatassa me jīvitaṃ natthī’’ti. Te ‘‘kathaṃ nu kho mayaṃ idāni jīvissāmā’’ti upāyaṃ cintesuṃ. Atha naṃ eḷako āha – ‘‘sace mayaṃ samaggavāsaṃ <pageBreak edition="V" number="6.0179" /> vasituṃ sakkoma, attheko upāyo’’ti. ‘‘Tena hi kathehī’’ti. ‘‘Samma, tvaṃ ito paṭṭhāya hatthisālaṃ yāhi, ‘‘nāyaṃ tiṇaṃ khādatī’’ti tayi hatthigopakā āsaṅkaṃ na karissanti, tvaṃ mama tiṇaṃ āhareyyāsi. Ahampi bhattagehaṃ pavisissāmi, ‘‘nāyaṃ maṃsakhādako’’ti bhattakārako mayi āsaṅkaṃ na karissati, ahaṃ te maṃsaṃ āharissāmī’’ti. Te ‘‘sundaro upāyo’’ti ubhopi sampaṭicchiṃsu. Sunakho hatthisālaṃ gantvā tiṇakalāpaṃ ḍaṃsitvā āgantvā mahābhittipiṭṭhikāya ṭhapesi. Itaropi bhattagehaṃ gantvā maṃsakhaṇḍaṃ mukhapūraṃ ḍaṃsitvā ānetvā tattheva ṭhapesi. Sunakho maṃsaṃ khādi, eḷako tiṇaṃ khādi. Te iminā upāyena samaggā sammodamānā mahābhittipiṭṭhikāya vasanti. Rājā tesaṃ mittasanthavaṃ disvā cintesi ‘‘adiṭṭhapubbaṃ vata me kāraṇaṃ diṭṭhaṃ, ime paccāmittā hutvāpi samaggavāsaṃ vasanti. Idaṃ kāraṇaṃ gahetvā pañhaṃ katvā pañca paṇḍite pucchissāmi, imaṃ pañhaṃ ajānantaṃ raṭṭhā pabbājessāmi, taṃ jānantassa ‘evarūpo paṇḍito natthī’ti <pageBreak edition="P" number="6.0351" /> mahāsakkāraṃ karissāmi. Ajja tāva avelā, sve upaṭṭhānaṃ āgatakāle pucchissāmī’’ti. So punadivase paṇḍitesu āgantvā nisinnesu pañhaṃ pucchanto imaṃ gāthamāha –</paragraph>
<gatha1 line="2406">‘‘Yesaṃ <pageBreak edition="M" number="6.0190" /> na kadāci bhūtapubbaṃ, sakhyaṃ sattapadampimasmi loke;</gatha1>
<gathalast line="2407">Jātā amittā duve sahāyā, paṭisandhāya caranti kissa hetū’’ti. (jā. 1.12.94);</gathalast>
<paragraph line="2408">Tattha <bold>paṭisandhāyā</bold>ti saddahitvā ghaṭitā hutvā.</paragraph>
<paragraph line="2409">Idañca pana vatvā puna evamāha –</paragraph>
<gatha1 line="2410">‘‘Yadi me ajja pātarāsakāle, pañhaṃ na sakkuṇeyyātha vattumetaṃ;</gatha1>
<gathalast line="2411">Raṭṭhā pabbājayissāmi vo sabbe, na hi mattho duppaññajātikehī’’ti. (jā. 1.12.95);</gathalast>
<paragraph line="2412">Tadā pana senako aggāsane nisinno ahosi, paṇḍito pana pariyante nisinno. So taṃ pañhaṃ upadhārento tamatthaṃ adisvā cintesi ‘‘ayaṃ rājā dandhadhātuko imaṃ pañhaṃ cintetvā saṅkharituṃ asamattho, kiñcideva, tena diṭṭhaṃ bhavissati, ekadivasaṃ okāsaṃ labhanto imaṃ pañhaṃ nīharissāmi, senako kenaci upāyena ajjekadivasamattaṃ adhivāsāpetū’’ti. Itarepi cattāro <pageBreak edition="V" number="6.0180" /> paṇḍitā andhakāragabbhaṃ paviṭṭhā viya na kiñci passiṃsu. Senako ‘‘kā nu kho mahosadhassa pavattī’’ti bodhisattaṃ olokesi. Sopi taṃ olokesi. Senako bodhisattassa olokitākāreneva tassa adhippāyaṃ ñatvā ‘‘paṇḍitassapi na upaṭṭhāti, tenekadivasaṃ okāsaṃ icchati, pūressāmissa manoratha’’nti cintetvā raññā saddhiṃ vissāsena mahāhasitaṃ hasitvā ‘‘kiṃ, mahārāja, sabbeva amhe pañhaṃ kathetuṃ asakkonte raṭṭhā pabbājessasi, etampi ‘eko gaṇṭhipañho’ti tvaṃ sallakkhesi, na mayaṃ etaṃ kathetuṃ na sakkoma, apica kho thokaṃ adhivāsehi. Gaṇṭhipañho esa, na sakkoma mahājanamajjhe kathetuṃ, ekamante cintetvā pacchā tumhākaṃ kathessāma <pageBreak edition="P" number="6.0352" />, okāsaṃ no dehī’’ti mahāsattaṃ oloketvā imaṃ gāthādvayamāha –</paragraph>
<gatha1 line="2413">‘‘Mahājanasamāgamamhi <pageBreak edition="M" number="6.0191" /> ghore, janakolāhalasaṅgamamhi jāte;</gatha1>
<gathalast line="2414">Vikkhittamanā anekacittā, pañhaṃ na sakkuṇoma vattumetaṃ.</gathalast>
<gatha1 line="2415">‘‘Ekaggacittāva ekamekā, rahasi gatā atthaṃ nicintayitvā;</gatha1>
<gathalast line="2416">Paviveke sammasitvāna dhīrā, atha vakkhanti janinda etamattha’’nti. (jā. 1.12.96-97);</gathalast>
<paragraph line="2417">Tattha <bold>sammasitvānā</bold>ti kāyacittaviveke ṭhitā ime dhīrā imaṃ pañhaṃ sammasitvā atha vo etaṃ atthaṃ vakkhanti.</paragraph>
<paragraph line="2418">Rājā tassa kathaṃ sutvā anattamano hutvāpi ‘‘sādhu cintetvā kathetha, akathente pana vo pabbājessāmī’’ti tajjesiyeva. Cattāro paṇḍitā pāsādā otariṃsu. Senako itare āha – ‘‘sammā, rājā sukhumapañhaṃ pucchi, akathite mahantaṃ bhayaṃ bhavissati, sappāyabhojanaṃ bhuñjitvā sammā upadhārethā’’ti. Te attano attano gehaṃ gatā. Paṇḍitopi uṭṭhāya udumbaradeviyā santikaṃ gantvā ‘‘devi, ajja vā hiyyo vā rājā kattha ciraṃ aṭṭhāsī’’ti pucchi. ‘‘Tāta, dīghantare vātapānena olokento caṅkamatī’’ti. Tato paṇḍito cintesi ‘‘raññā iminā passena kiñci diṭṭhaṃ bhavissatī’’ti. So tattha gantvā bahi olokento eḷakasunakhānaṃ kiriyaṃ disvā ‘‘ime disvā raññā pañho abhisaṅkhato’’ti sanniṭṭhānaṃ katvā gehaṃ gato. Itarepi tayo cintetvā kiñci adisvā senakassa santikaṃ agamaṃsu. So te pucchi ‘‘diṭṭho vo pañho’’ti. ‘‘Na diṭṭho ācariyā’’ti. ‘‘Yadi evaṃ rājā vo pabbājessati, kiṃ karissathā’’ti? ‘‘Tumhehi pana diṭṭho’’ti? ‘‘Ahampi na passāmī’’ti. ‘‘Tumhesu <pageBreak edition="V" number="6.0181" /> apassantesu mayaṃ kiṃ passāma, rañño pana santike ‘cintetvā kathessāmā’ti sīhanādaṃ naditvā āgatamhā, akathite amhe rājā kujjhissati, kiṃ karoma, ayaṃ pañho na sakkā amhehi daṭṭhuṃ <pageBreak edition="P" number="6.0353" />, paṇḍitena pana sataguṇaṃ sahassaguṇaṃ satasahassaguṇaṃ katvā cintito bhavissati, etha tassa santikaṃ gacchāmā’’ti te cattāro paṇḍitā bodhisattassa gharadvāraṃ āgatabhāvaṃ <pageBreak edition="M" number="6.0192" /> ārocāpetvā ‘‘pavisantu paṇḍitā’’ti vutte gehaṃ pavisitvā paṭisanthāraṃ katvā ekamantaṃ ṭhitā mahāsattaṃ pucchiṃsu ‘‘kiṃ pana, paṇḍita, cintito pañho’’ti? ‘‘Āma, cintito, mayi acintente añño ko cintayissatī’’ti. ‘‘Tena hi paṇḍita amhākampi kathethā’’ti.</paragraph>
<paragraph line="2419">Paṇḍito ‘‘sacāhaṃ etesaṃ na kathessāmi, rājā te raṭṭhā pabbājessati, maṃ pana sattahi ratanehi pūjessati, ime andhabālā mā vinassantu, kathessāmi tesa’’nti cintetvā te cattāropi nīcāsane nisīdāpetvā añjaliṃ paggaṇhāpetvā raññā diṭṭhataṃ ajānāpetvā ‘‘raññā pucchitakāle evaṃ katheyyāthā’’ti catunnampi catasso gāthāyo bandhitvā pāḷimeva uggaṇhāpetvā uyyojesi. Te dutiyadivase rājupaṭṭhānaṃ gantvā paññattāsane nisīdiṃsu. Rājā senakaṃ pucchi ‘‘ñāto te, senaka, pañho’’ti? ‘‘Mahārāja, mayi ajānante añño ko jānissatī’’ti. ‘‘Tena hi kathehī’’ti. ‘‘Suṇātha devā’’ti so uggahitaniyāmeneva gāthamāha –</paragraph>
<gatha1 line="2420">‘‘Uggaputtarājaputtiyānaṃ, urabbhassa maṃsaṃ piyaṃ manāpaṃ;</gatha1>
<gathalast line="2421">Na sunakhassa te adenti maṃsaṃ, atha meṇḍassa suṇena sakhyamassā’’ti. (jā. 1.12.98);</gathalast>
<paragraph line="2422">Tattha <bold>uggaputtarājaputtiyāna</bold>nti uggatānaṃ amaccaputtānañceva rājaputtānañca.</paragraph>
<paragraph line="2423">Gāthaṃ vatvāpi senako atthaṃ na jānāti. Rājā pana attano diṭṭhabhāvena pajānāti, tasmā ‘‘senakena tāva ñāto’’ti pukkusaṃ pucchi. Sopissa ‘‘kiṃ ahampi apaṇḍito’’ti vatvā uggahitaniyāmeneva gāthamāha –</paragraph>
<gatha1 line="2424">‘‘Cammaṃ vihananti eḷakassa, assapiṭṭhattharassukhassa hetu;</gatha1>
<gathalast line="2425">Na ca te sunakhassa attharanti, atha meṇḍassa suṇena sakhyamassā’’ti. (jā. 1.12.99);</gathalast>
<paragraph line="2426">Tassapi <pageBreak edition="V" number="6.0182" /><pageBreak edition="M" number="6.0193" /><pageBreak edition="P" number="6.0354" /> attho apākaṭoyeva. Rājā pana attano pākaṭattā ‘‘imināpi pukkusena ñāto’’ti kāmindaṃ pucchi. Sopi uggahitaniyāmeneva gāthamāha –</paragraph>
<gatha1 line="2427">‘‘Āvellitasiṅgiko hi meṇḍo, na ca sunakhassa visāṇakāni atthi;</gatha1>
<gathalast line="2428">Tiṇabhakkho maṃsabhojano ca, atha meṇḍassa suṇena sakhyamassā’’ti. (jā. 1.12.100);</gathalast>
<paragraph line="2429">Rājā ‘‘imināpi ñāto’’ti devindaṃ pucchi. Sopi uggahitaniyāmeneva gāthamāha –</paragraph>
<gatha1 line="2430">‘‘Tiṇamāsi palāsamāsi meṇḍo, na ca sunakho tiṇamāsi no palāsaṃ;</gatha1>
<gathalast line="2431">Gaṇheyya suṇo sasaṃ biḷāraṃ, atha meṇḍassa suṇena sakhyamassā’’ti. (jā. 1.12.101);</gathalast>
<paragraph line="2432">Tattha <bold>tiṇamāsi palāsamāsī</bold>ti tiṇakhādako ceva paṇṇakhādako ca. <bold>No palāsa</bold>nti paṇṇampi na khādati.</paragraph>
<paragraph line="2433">Atha rājā paṇḍitaṃ pucchi – ‘‘tāta, tvampi imaṃ pañhaṃ jānāsī’’ti? ‘‘Mahārāja, avīcito yāva bhavaggā maṃ ṭhapetvā ko añño etaṃ jānissatī’’ti. ‘‘Tena hi kathehī’’ti. ‘‘Suṇa mahārājā’’ti tassa pañhassa attano pākaṭabhāvaṃ pakāsento gāthādvayamāha –</paragraph>
<gatha1 line="2434">‘‘Aṭṭhaḍḍhapado catuppadassa, meṇḍo aṭṭhanakho adissamāno;</gatha1>
<gathalast line="2435">Chādiyamāharatī ayaṃ imassa, maṃsaṃ āharatī ayaṃ amussa.</gathalast>
<gatha1 line="2436">‘‘Pāsādavaragato videhaseṭṭho, vītihāraṃ aññamaññabhojanānaṃ;</gatha1>
<gathalast line="2437">Addakkhi kira sakkhikaṃ janindo, bubhukkassa puṇṇaṃmukhassa ceta’’nti. (jā. 1.12.102-103);</gathalast>
<paragraph line="2438">Tattha <pageBreak edition="M" number="6.0194" /><bold>aṭṭhaḍḍhapado</bold>ti byañjanakusalatāya eḷakassa catuppādaṃ sandhāyāha. <bold>Meṇḍo</bold>ti eḷako. <bold>Aṭṭhanakho</bold>ti ekekasmiṃ pāde dvinnaṃ dvinnaṃ khurānaṃ vasenetaṃ vuttaṃ. <bold>Adissamāno</bold>ti maṃsaṃ āharaṇakāle apaññāyamāno. <bold>Chādiya</bold>nti gehacchadanaṃ. Tiṇanti attho. <bold>Ayaṃ imassā</bold>ti <pageBreak edition="P" number="6.0355" /> sunakho <pageBreak edition="V" number="6.0183" /> eḷakassa. <bold>Vītihāra</bold>nti vītiharaṇaṃ. <bold>Aññamaññabhojanāna</bold>nti aññamaññassa bhojanānaṃ. Meṇḍo hi sunakhassa bhojanaṃ harati, so tassa vītiharati, sunakhopi tassa harati, itaro vītiharati. <bold>Addakkhī</bold>ti taṃ tesaṃ aññamaññabhojanānaṃ vītiharaṇaṃ sakkhikaṃ attano paccakkhaṃ katvā addasa. <bold>Bubhukkassā</bold>ti bhubhūti saddakaraṇasunakhassa. <bold>Puṇṇaṃmukhassā</bold>ti meṇḍassa. Imesaṃ etaṃ mittasanthavaṃ rājā sayaṃ passīti.</paragraph>
<paragraph line="2439">Rājā itarehi bodhisattaṃ nissāya ñātabhāvaṃ ajānanto ‘‘pañca paṇḍitā attano attano ñāṇabalena jāniṃsū’’ti maññamāno somanassappatto hutvā imaṃ gāthamāha –</paragraph>
<gatha1 line="2440">‘‘Lābhā vata me anapparūpā, yassa medisā paṇḍitā kulamhi;</gatha1>
<gathalast line="2441">Pañhassa gambhīragataṃ nipuṇamatthaṃ, paṭivijjhanti subhāsitena dhīrā’’ti. (jā. 1.12.104);</gathalast>
<paragraph line="2442">Tattha <bold>paṭivijjhantī</bold>ti subhāsitena te viditvā kathenti.</paragraph>
<paragraph line="2443">Atha nesaṃ ‘‘tuṭṭhena nāma tuṭṭhākāro kattabbo’’ti taṃ karonto imaṃ gāthamāha –</paragraph>
<gatha1 line="2444">‘‘Assatarirathañca ekamekaṃ, phītaṃ gāmavarañca ekamekaṃ;</gatha1>
<gathalast line="2445">Sabbesaṃ vo dammi paṇḍitānaṃ, paramappatītamano subhāsitenā’’ti. (jā. 1.12.105);</gathalast>
<paragraph line="2446">Iti vatvā tesaṃ taṃ sabbaṃ dāpesi.</paragraph>
<centered line="2447">Dvādasanipāte meṇḍakapañho niṭṭhito.</centered>
<centered line="2448">Sirimantapañho</centered>
<paragraph line="2449">Udumbaradevī <pageBreak edition="M" number="6.0195" /> pana itarehi paṇḍitaṃ nissāya pañhassa ñātabhāvaṃ ñatvā ‘‘raññā muggaṃ māsena nibbisesakaṃ karontena viya pañcannaṃ samakova sakkāro kato, nanu mayhaṃ kaniṭṭhassa visesaṃ sakkāraṃ kātuṃ vaṭṭatī’’ti cintetvā rañño santikaṃ gantvā pucchi ‘‘deva, kena vo pañho <pageBreak edition="V" number="6.0184" /> kathito’’ti? ‘‘Pañcahi paṇḍitehi, bhadde’’ti. ‘‘Deva, cattāro janā taṃ pañhaṃ kaṃ nissāya jāniṃsū’’ti? ‘‘Na jānāmi, bhadde’’ti. ‘‘Mahārāja, kiṃ te jānanti, paṇḍito pana ‘mā nassantu ime bālā’ti pañhaṃ uggaṇhāpesi, tumhe sabbesaṃ <pageBreak edition="P" number="6.0356" /> samakaṃ sakkāraṃ karotha, ayuttametaṃ, paṇḍitassa visesakaṃ kātuṃ vaṭṭatī’’ti. Rājā ‘‘attānaṃ nissāya ñātabhāvaṃ na kathesī’’ti paṇḍitassa tussitvā atirekataraṃ sakkāraṃ kātukāmo cintesi ‘‘hotu mama puttaṃ ekaṃ pañhaṃ pucchitvā kathitakāle mahantaṃ sakkāraṃ karissāmī’’ti. So pañhaṃ cintento sirimantapañhaṃ cintetvā ekadivasaṃ pañcannaṃ paṇḍitānaṃ upaṭṭhānaṃ āgantvā sukhanisinnakāle senakaṃ āha – ‘‘senaka, pañhaṃ pucchissāmī’’ti. ‘‘Puccha devā’’ti. Rājā sirimantapañhe paṭhamaṃ gāthamāha –</paragraph>
<gatha1 line="2450">‘‘Paññāyupetaṃ siriyā vihīnaṃ, yasassinaṃ vāpi apetapaññaṃ;</gatha1>
<gathalast line="2451">Pucchāmi taṃ senaka etamatthaṃ, kamettha seyyo kusalā vadantī’’ti. (jā. 1.15.83);</gathalast>
<paragraph line="2452">Tattha <bold>kamettha seyyo</bold>ti imesu dvīsu kataraṃ paṇḍitā seyyoti vadanti.</paragraph>
<paragraph line="2453">Ayañca kira pañho senakassa vaṃsānugato, tena naṃ khippameva kathesi –</paragraph>
<gatha1 line="2454">‘‘Dhīrā ca bālā ca have janinda, sippūpapannā ca asippino ca;</gatha1>
<gatha2 line="2455">Sujātimantopi ajātimassa, yasassino pesakarā bhavanti;</gatha2>
<gathalast line="2456">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.84);</gathalast>
<paragraph line="2457">Tattha <pageBreak edition="M" number="6.0196" /><bold>pañño nihīno</bold>ti paññavā nihīno, issarova uttamoti attho.</paragraph>
<paragraph line="2458">Rājā tassa vacanaṃ sutvā itare tayo apucchitvā saṅghanavakaṃ hutvā nisinnaṃ mahosadhapaṇḍitaṃ āha –</paragraph>
<gatha1 line="2459">‘‘Tuvampi pucchāmi anomapañña, mahosadha kevaladhammadassi;</gatha1>
<gathalast line="2460">Bālaṃ yasassiṃ paṇḍitaṃ appabhogaṃ, kamettha seyyo kusalā vadantī’’ti. (jā. 1.15.85);</gathalast>
<paragraph line="2461">Tattha <pageBreak edition="V" number="6.0185" /><bold>kevaladhammadassī</bold>ti sabbadhammadassi.</paragraph>
<paragraph line="2462">Athassa <pageBreak edition="P" number="6.0357" /> mahāsatto ‘‘suṇa, mahārājā’’ti vatvā kathesi –</paragraph>
<gatha1 line="2463">‘‘Pāpāni kammāni karoti bālo, idhameva seyyo iti maññamāno;</gatha1>
<gatha2 line="2464">Idhalokadassī paralokamadassī, ubhayattha bālo kalimaggahesi;</gatha2>
<gathalast line="2465">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.86);</gathalast>
<paragraph line="2466">Tattha <bold>idhameva seyyo</bold>ti idhaloke issariyameva mayhaṃ seṭṭhanti maññamāno. <bold>Kalimaggahesī</bold>ti bālo issariyamānena pāpakammaṃ katvā nirayādiṃ upapajjanto paraloke ca puna tato āgantvā nīcakule dukkhabhāvaṃ patvā nibbattamāno idhaloke cāti ubhayattha parājayameva gaṇhāti. Etampi kāraṇaṃ ahaṃ disvā paññāsampannova uttamo, issaro pana bālo na uttamoti vadāmi.</paragraph>
<paragraph line="2467">Evaṃ vutte rājā senakaṃ oloketvā ‘‘nanu mahosadho paññavantameva uttamoti vadatī’’ti āha. Senako ‘‘mahārāja, mahosadho daharo, ajjāpissa mukhe khīragandho vāyati, kimesa jānātī’’ti vatvā imaṃ gāthamāha –</paragraph>
<gatha1 line="2468">‘‘Nisippametaṃ <pageBreak edition="M" number="6.0197" /> vidadhāti bhogaṃ, na bandhuvā na sarīravaṇṇo yo;</gatha1>
<gatha2 line="2469">Passeḷamūgaṃ sukhamedhamānaṃ, sirī hi naṃ bhajate goravindaṃ;</gatha2>
<gathalast line="2470">Etampi disvāna ahaṃ vadāmi, pañño nihīno sirīmāva seyyo’’ti.</gathalast>
<paragraph line="2471">Tattha <bold>eḷamūga</bold>nti paggharitalālamukhaṃ. <bold>Goravinda</bold>nti so kira tasmiṃyeva nagare asītikoṭivibhavo seṭṭhi virūpo. Nāssa putto na ca dhītā, na kiñci sippaṃ jānāti. Kathentassapissa hanukassa ubhohipi passehi lālādhārā paggharati. Devaccharā viya dve itthiyo sabbālaṅkārehi vibhūsitā supupphitāni nīluppalāni gahetvā ubhosu passesu ṭhitā taṃ lālaṃ nīluppalehi sampaṭicchitvā nīluppalāni vātapānena chaḍḍenti. Surāsoṇḍāpi pānāgāraṃ pavisantā nīluppalehi atthe sati tassa gehadvāraṃ gantvā ‘‘sāmi goravinda, seṭṭhī’’ti vadanti. So tesaṃ saddaṃ sutvā vātapāne ṭhatvā ‘‘kiṃ, tātā’’ti vadati. Athassa lālādhārā paggharati <pageBreak edition="V" number="6.0186" />. Tā itthiyo taṃ nīluppalehi sampaṭicchitvā nīluppalāni antaravīthiyaṃ khipanti. Surādhuttā tāni gahetvā <pageBreak edition="P" number="6.0358" /> udakena vikkhāletvā piḷandhitvā pānāgāraṃ pavisanti. Evaṃ sirisampanno ahosi. Senako taṃ udāharaṇaṃ katvā dassento evamāha.</paragraph>
<paragraph line="2472">Taṃ sutvā rājā ‘‘kīdisaṃ, tāta, mahosadhapaṇḍitā’’ti āha. Paṇḍito ‘‘deva, kiṃ senako jānāti, odanasitthaṭṭhāne kāko viya dadhiṃ pātuṃ āraddhasunakho viya ca yasameva passati, sīse patantaṃ mahāmuggaraṃ na passati, suṇa, devā’’ti vatvā imaṃ gāthamāha –</paragraph>
<gatha1 line="2473">‘‘Laddhā sukhaṃ majjati appapañño, dukkhena phuṭṭhopi pamohameti;</gatha1>
<gatha2 line="2474">Āgantunā dukkhasukhena phuṭṭho, pavedhati vāricarova ghamme;</gatha2>
<gathalast line="2475">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.88);</gathalast>
<paragraph line="2476">Tattha <pageBreak edition="M" number="6.0198" /><bold>sukha</bold>nti issariyasukhaṃ labhitvā bālo pamajjati, pamatto samāno pāpaṃ karoti. <bold>Dukkhenā</bold>ti kāyikacetasikadukkhena. <bold>Āgantunā</bold>ti na ajjhattikena. Sattānañhi sukhampi dukkhampi āgantukameva, na niccapavattaṃ. <bold>Ghamme</bold>ti udakā uddharitvā ātape khittamaccho viya.</paragraph>
<paragraph line="2477">Taṃ sutvā rājā ‘‘kīdisaṃ ācariyā’’ti āha. Senako ‘‘deva, kimesa jānāti, tiṭṭhantu tāva manussā, araññe jātarukkhesupi phalasampannameva bahū vihaṅgamā bhajantī’’ti vatvā imaṃ gāthamāha –</paragraph>
<gatha1 line="2478">‘‘Dumaṃ yathā sāduphalaṃ araññe, samantato samabhisaranti pakkhī;</gatha1>
<gatha2 line="2479">Evampi aḍḍhaṃ sadhanaṃ sabhogaṃ, bahujjano bhajati atthahetu;</gatha2>
<gathalast line="2480">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.89);</gathalast>
<paragraph line="2481">Tattha <bold>bahujjano</bold>ti mahājano.</paragraph>
<paragraph line="2482">Taṃ sutvā rājā ‘‘kīdisaṃ tātā’’ti āha. Paṇḍito ‘‘kimesa mahodaro jānāti, suṇa, devā’’ti vatvā imaṃ gāthamāha –</paragraph>
<gatha1 line="2483">‘‘Na <pageBreak edition="V" number="6.0187" /> sādhu balavā bālo, sāhasā vindate dhanaṃ;</gatha1>
<gatha2 line="2484">Kandantametaṃ dummedhaṃ, kaḍḍhanti nirayaṃ bhusaṃ;</gatha2>
<gathalast line="2485">Etampi <pageBreak edition="P" number="6.0359" /> disvāna ahaṃ vadāmi, paññova seyyo na yasassi bālo’’ti. (jā. 1.15.90);</gathalast>
<paragraph line="2486">Tattha <bold>sāhasā</bold>ti sāhasena sāhasikakammaṃ katvā janaṃ pīḷetvā dhanaṃ vindati. Atha naṃ nirayapālā kandantameva dummedhaṃ balavavedanaṃ nirayaṃ kaḍḍhanti.</paragraph>
<paragraph line="2487">Puna <pageBreak edition="M" number="6.0199" /> raññā ‘‘kiṃ senakā’’ti vutte senako imaṃ gāthamāha –</paragraph>
<gatha1 line="2488">‘‘Yā kāci najjo gaṅgamabhissavanti, sabbāva tā nāmagottaṃ jahanti;</gatha1>
<gatha2 line="2489">Gaṅgā samuddaṃ paṭipajjamānā, na khāyate iddhiṃ paññopi loke;</gatha2>
<gathalast line="2490">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.91);</gathalast>
<paragraph line="2491">Tattha <bold>najjo</bold>ti ninnā hutvā sandamānā antamaso kunnadiyopi gaṅgaṃ abhissavanti. <bold>Jahantī</bold>ti gaṅgātveva saṅkhyaṃ gacchanti, attano nāmagottaṃ jahanti. <bold>Na khāyate</bold>ti sāpi gaṅgā samuddaṃ paṭipajjamānā na paññāyati, samuddotveva nāmaṃ labhati. Evameva mahāpaññopi issarasantikaṃ patto na khāyati na paññāyati,samuddaṃ paviṭṭhagaṅgā viya hoti.</paragraph>
<paragraph line="2492">Puna rājā ‘‘kiṃ paṇḍitā’’ti āha. So ‘‘suṇa, mahārājā’’ti vatvā imaṃ gāthādvayamāha –</paragraph>
<gatha1 line="2493">‘‘Yametamakkhā udadhiṃ mahantaṃ, savanti najjo sabbakālamasaṅkhyaṃ;</gatha1>
<gathalast line="2494">So sāgaro niccamuḷāravego, velaṃ na acceti mahāsamuddo.</gathalast>
<gatha1 line="2495">‘‘Evampi bālassa pajappitāni, paññaṃ na acceti sirī kadāci;</gatha1>
<gathalast line="2496">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.92-93);</gathalast>
<paragraph line="2497">Tattha <pageBreak edition="V" number="6.0188" /><bold>yametamakkhā</bold>ti yaṃ etaṃ akkhāsi vadesi. <bold>Asaṅkhya</bold>nti agaṇanaṃ. <bold>Velaṃ na accetī</bold>ti uḷāravegopi hutvā ūmisahassaṃ ukkhipitvāpi velaṃ atikkamituṃ na sakkoti, velaṃ patvā avassaṃ sabbā ūmiyo bhijjanti. <bold>Evampi bālassa pajappitānī</bold>ti bālassa vacanānipi evameva paññavantaṃ atikkamituṃ na <pageBreak edition="P" number="6.0360" /> sakkonti, taṃ patvāva bhijjanti. <bold>Paññaṃ na accetī</bold>ti paññavantaṃ sirimā nāma nātikkamati. Na hi koci manujo atthānatthe uppannakaṅkho taṃchindanatthāya <pageBreak edition="M" number="6.0200" /> paññavantaṃ atikkamitvā bālassa issarassa pādamūlaṃ gacchati, paññavantassa pana pādamūleyeva vinicchayo nāma labbhatīti.</paragraph>
<paragraph line="2498">Taṃ sutvā rājā ‘‘kathaṃ senakā’’ti āha. So ‘‘suṇa, devā’’ti vatvā imaṃ gāthamāha –</paragraph>
<gatha1 line="2499">‘‘Asaññato cepi paresamatthaṃ, bhaṇāti sandhānagato yasassī;</gatha1>
<gatha2 line="2500">Tasseva taṃ rūhati ñātimajjhe, sirī hi naṃ kārayate na paññā;</gatha2>
<gathalast line="2501">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.94);</gathalast>
<paragraph line="2502">Tattha <bold>asaññato cepī</bold>ti issaro hi sacepi kāyādīhi asaññato dussīlo. <bold>Sandhānagato</bold>ti vinicchaye ṭhito hutvā paresaṃ atthaṃ bhaṇati, tasmiṃ vinicchayamaṇḍale mahāparivāraparivutassa musāvādaṃ vatvā sāmikampi assāmikaṃ karontassa tasseva taṃ vacanaṃ ruhati. Sirī hi naṃ tathā kārayate na paññā, tasmā pañño nihīno, sirimāva seyyoti vadāmi.</paragraph>
<paragraph line="2503">Puna raññā ‘‘kiṃ, tātā’’ti vutte paṇḍito ‘‘suṇa, deva, bālasenako kiṃ jānātī’’ti vatvā imaṃ gāthamāha –</paragraph>
<gatha1 line="2504">‘‘Parassa vā attano vāpi hetu, bālo musā bhāsati appapañño;</gatha1>
<gatha2 line="2505">So nindito hoti sabhāya majjhe, pacchāpi so duggatigāmī hoti;</gatha2>
<gathalast line="2506">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.95);</gathalast>
<paragraph line="2507">Tato <pageBreak edition="M" number="6.0201" /> senako imaṃ gāthamāha –</paragraph>
<gatha1 line="2508">‘‘Atthampi <pageBreak edition="V" number="6.0189" /> ce bhāsati bhūripañño, anāḷhiyo appadhano daliddo;</gatha1>
<gatha2 line="2509">Na tassa taṃ rūhati ñātimajjhe, sirī <pageBreak edition="P" number="6.0361" /> ca paññāṇavato na hoti;</gatha2>
<gathalast line="2510">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.96);</gathalast>
<paragraph line="2511">Tattha <bold>atthampī</bold>ti kāraṇampi ce bhāsati. <bold>Ñātimajjhe</bold>ti parisamajjhe. <bold>Paññāṇavato</bold>ti mahārāja, paññāṇavantassa sirisobhaggappattassa santikaṃ gantvā pakatiyā vijjamānāpi sirī nāma na hoti. So hi tassa santike sūriyuggamane khajjopanako viya khāyatīti dasseti.</paragraph>
<paragraph line="2512">Puna raññā ‘‘kīdisaṃ, tātā’’ti vutte paṇḍito ‘‘kiṃ jānāti, senako, idhalokamattameva oloketi, na paraloka’’nti vatvā imaṃ gāthamāha –</paragraph>
<gatha1 line="2513">‘‘Parassa vā attano vāpi hetu, na bhāsati alikaṃ bhūripañño;</gatha1>
<gatha2 line="2514">So pūjito hoti sabhāya majjhe, pacchāpi so suggatigāmī hoti;</gatha2>
<gathalast line="2515">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.97);</gathalast>
<paragraph line="2516">Tato senako gāthamāha –</paragraph>
<gatha1 line="2517">‘‘Hatthī gavāssā maṇikuṇḍalā ca, thiyo ca iddhesu kulesu jātā;</gatha1>
<gatha2 line="2518">Sabbāva tā upabhogā bhavanti, iddhassa posassa aniddhimanto;</gatha2>
<gathalast line="2519">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.98);</gathalast>
<paragraph line="2520">Tattha <pageBreak edition="M" number="6.0202" /><bold>iddhassā</bold>ti issarassa. <bold>Aniddhimanto</bold>ti na kevalaṃ tā nāriyova, atha kho sabbe aniddhimantopi sattā tassa upabhogā bhavanti.</paragraph>
<paragraph line="2521">Tato paṇḍito ‘‘kiṃ esa jānātī’’ti vatvā ekaṃ kāraṇaṃ āharitvā dassento imaṃ gāthamāha –</paragraph>
<gatha1 line="2522">‘‘Asaṃvihitakammantaṃ <pageBreak edition="V" number="6.0190" />, bālaṃ dummedhamantinaṃ;</gatha1>
<gatha1 line="2523">Sirī jahati dummedhaṃ, jiṇṇaṃva urago tacaṃ;</gatha1>
<gatha1 line="2524">Etampi disvāna ahaṃ vadāmi;</gatha1>
<gathalast line="2525">Paññova seyyo na yasassi bālo’’ti. (jā. 1.15.99);</gathalast>
<paragraph line="2526">Tattha <pageBreak edition="P" number="6.0362" /><bold>‘‘sirī jahatī’’</bold>ti padassa <bold>cetiyajātakena</bold> (jā. 1.8.45 ādayo) attho vaṇṇetabbo.</paragraph>
<paragraph line="2527">Atha senako raññā ‘‘kīdisa’’nti vutte ‘‘deva, kiṃ esa taruṇadārako jānāti, suṇāthā’’ti vatvā ‘‘paṇḍitaṃ appaṭibhānaṃ karissāmī’’ti cintetvā imaṃ gāthamāha –</paragraph>
<gatha1 line="2528">‘‘Pañca paṇḍitā mayaṃ bhaddante, sabbe pañjalikā upaṭṭhitā;</gatha1>
<gatha2 line="2529">Tvaṃ no abhibhuyya issarosi, sakkova bhūtapati devarājā;</gatha2>
<gathalast line="2530">Etampi disvāna ahaṃ vadāmi, pañño nihīno sirīmāva seyyo’’ti. (jā. 1.15.100);</gathalast>
<paragraph line="2531">Idaṃ kira sutvā rājā ‘‘sādhurūpaṃ senakena kāraṇaṃ ābhataṃ, sakkhissati nu kho me putto imassa vādaṃ bhinditvā aññaṃ kāraṇaṃ āharitu’’nti cintetvā ‘‘kīdisaṃ paṇḍitā’’ti āha. Senakena kira imasmiṃ kāraṇe ābhate ṭhapetvā bodhisattaṃ añño taṃ vādaṃ bhindituṃ samattho nāma natthi, tasmā mahāsatto attano ñāṇabalena tassa vādaṃ bhindanto ‘‘mahārāja, kimesa bālo jānāti, yasameva oloketi, paññāya visesaṃ na jānāti, suṇāthā’’ti vatvā imaṃ gāthamāha –</paragraph>
<gatha1 line="2532">‘‘Dāsova <pageBreak edition="M" number="6.0203" /> paññassa yasassi bālo, atthesu jātesu tathāvidhesu;</gatha1>
<gatha2 line="2533">Yaṃ paṇḍito nipuṇaṃ saṃvidheti, sammohamāpajjati tattha bālo;</gatha2>
<gathalast line="2534">Etampi disvāna ahaṃ vadāmi, paññova seyyo na yasassi bālo’’ti. (jā. 1.15.101);</gathalast>
<paragraph line="2535">Tattha <bold>atthesū</bold>ti kiccesu jātesu. <bold>Saṃvidhetī</bold>ti saṃvidahati.</paragraph>
<paragraph line="2536">Iti <pageBreak edition="V" number="6.0191" /> mahāsatto sinerupādato suvaṇṇavālukaṃ uddharanto viya gaganatale puṇṇacandaṃ uṭṭhāpento viya ca nayakāraṇaṃ dassesi. Evaṃ mahāsattena paññānubhāvaṃ dassetvā kathite rājā senakaṃ āha – ‘‘kīdisaṃ, senaka, sakkonto uttaripi kathehī’’ti. So koṭṭhe ṭhapitadhaññaṃ viya uggahitakaṃ khepetvā appaṭibhāno maṅkubhūto pajjhāyanto <pageBreak edition="P" number="6.0363" /> nisīdi. Sace hi so aññaṃ kāraṇaṃ āhareyya, na gāthāsahassenapi imaṃ jātakaṃ niṭṭhāyetha. Tassa pana appaṭibhānassa ṭhitakāle gambhīraṃ oghaṃ ānento viya mahāsatto uttaripi paññameva vaṇṇento imaṃ gāthamāha –</paragraph>
<gatha1 line="2537">‘‘Addhā hi paññāva sataṃ pasatthā, kantā sirī bhogaratā manussā;</gatha1>
<gathalast line="2538">Ñāṇañca buddhānamatulyarūpaṃ, paññaṃ na acceti sirī kadācī’’ti. (jā. 1.15.102);</gathalast>
<paragraph line="2539">Tattha <bold>sata</bold>nti buddhādīnaṃ sappurisānaṃ. <bold>Bhogaratā</bold>ti mahārāja, yasmā andhabālamanussā bhogaratāva, tasmā tesaṃ sirī kantā. Yaso nāmesa paṇḍitehi garahito bālānaṃ kantoti cāyaṃ attho <bold>bhisajātakena</bold> (jā. 1.14.78 ādayo) vaṇṇetabbo. <bold>Buddhāna</bold>nti sabbaññubuddhānañca ñāṇaṃ. <bold>Kadācī</bold>ti kismiñci kāle ñāṇavantaṃ sirī nāma nātikkamati, devāti.</paragraph>
<paragraph line="2540">Taṃ sutvā rājā mahāsattassa pañhabyākaraṇena tuṭṭho ghanavassaṃ vassento viya mahāsattaṃ dhanena pūjento imaṃ gāthamāha –</paragraph>
<gatha1 line="2541">‘‘Yaṃ <pageBreak edition="M" number="6.0204" /> taṃ apucchimha akittayī no, mahosadha kevaladhammadassī;</gatha1>
<gatha2 line="2542">Gavaṃ sahassaṃ usabhañca nāgaṃ, ājaññayutte ca rathe dasa ime;</gatha2>
<gathalast line="2543">Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.15.103);</gathalast>
<paragraph line="2544">Tattha <bold>usabhañca nāga</bold>nti tassa gavaṃ sahassassa usabhaṃ katvā alaṅkatapaṭiyattaṃ ārohanīyaṃ nāgaṃ dammīti.</paragraph>
<centered line="2545">Vīsatinipāte sirimantapañho niṭṭhito.</centered>
<centered line="2546">Channapathapañho</centered>
<paragraph line="2547">Tato <pageBreak edition="V" number="6.0192" /> paṭṭhāya bodhisattassa yaso mahā ahosi. Taṃ sabbaṃ udumbaradevīyeva vicāresi. Sā tassa soḷasavassikakāle cintesi ‘‘mama kaniṭṭho mahallako jāto, yasopissa mahā ahosi, āvāhamassa kātuṃ vaṭṭatī’’ti. Sā rañño tamatthaṃ ārocesi. Rājā ‘‘sādhu jānāpehi na’’nti āha. Sā taṃ jānāpetvā <pageBreak edition="P" number="6.0364" /> tena sampaṭicchite ‘‘tena hi, tāta, te kumārikaṃ ānemī’’ti āha. Atha mahāsatto ‘‘kadāci imehi ānītā mama na rucceyya, sayameva tāva upadhāremī’’ti cintetvā evamāha – ‘‘devi, katipāhaṃ mā kiñci rañño vadetha, ahaṃ ekaṃ kumārikaṃ sayaṃ pariyesitvā mama cittarucitaṃ tumhākaṃ ācikkhissāmī’’ti. ‘‘Evaṃ karohi, tātā’’ti. So deviṃ vanditvā attano gharaṃ gantvā sahāyakānaṃ saññaṃ datvā aññātakavesena tunnavāyaupakaraṇāni gahetvā ekakova uttaradvārena nikkhamitvā uttarayavamajjhakaṃ pāyāsi. Tadā pana tattha ekaṃ porāṇaseṭṭhikulaṃ parikkhīṇaṃ ahosi. Tassa kulassa dhītā amarādevī nāma abhirūpā dassanīyā pāsādikā sabbalakkhaṇasampannā puññavatī. Sā taṃ divasaṃ pātova yāguṃ pacitvā ādāya ‘‘pitu kasanaṭṭhānaṃ gamissāmī’’ti nikkhamitvā tameva maggaṃ paṭipajji. Mahāsatto taṃ āgacchantiṃ disvā ‘‘sabbalakkhaṇasampannāyaṃ itthī, sace apariggahā, imāya me pādaparicārikāya bhavituṃ vaṭṭatī’’ti cintesi.</paragraph>
<paragraph line="2548">Sāpi <pageBreak edition="M" number="6.0205" /> taṃ disvāva ‘‘sace evarūpassa purisassa gehe bhaveyyaṃ, sakkā mayā kuṭumbaṃ saṇṭhāpetu’’nti cintesi.</paragraph>
<paragraph line="2549">Atha mahāsatto – ‘‘imissā sapariggahāpariggahabhāvaṃ na jānāmi, hatthamuṭṭhiyā naṃ pucchissāmi, sace esā paṇḍitā bhavissati, jānissati. No ce, na jānissati, idheva naṃ chaḍḍetvā gacchāmī’’ti cintetvā dūre ṭhitova hatthamuṭṭhimakāsi. Sāpi ‘‘ayaṃ mama sasāmikāsāmikabhāvaṃ pucchatī’’ti ñatvā hatthaṃ pasāresi. So apariggahabhāvaṃ ñatvā samīpaṃ gantvā ‘‘bhadde, kā nāma tva’’nti pucchi. ‘‘Sāmi, ahaṃ atīte vā anāgate vā etarahi vā yaṃ natthi, tannāmikā’’ti. ‘‘Bhadde, loke amarā nāma natthi, tvaṃ amarā nāma bhavissasī’’ti. ‘‘Evaṃ, sāmī’’ti. ‘‘Bhadde, kassa yāguṃ harissasī’’ti? ‘‘Pubbadevatāya, sāmī’’ti. ‘‘Bhadde, pubbadevatā nāma mātāpitaro, tava pitu yāguṃ harissasi maññe’’ti. ‘‘Evaṃ, sāmī’’ti. ‘‘Bhadde, tava pitā kiṃ karotī’’ti? ‘‘Sāmi, ekaṃ dvidhā karotī’’ti. ‘‘Ekassa <pageBreak edition="V" number="6.0193" /> dvidhākaraṇaṃ nāma kasanaṃ, tava pitā kasatī’’ti <pageBreak edition="P" number="6.0365" />. ‘‘Evaṃ, sāmī’’ti. ‘‘Katarasmiṃ pana ṭhāne te pitā kasatī’’ti? ‘‘Yattha sakiṃ gatā na enti, tasmiṃ ṭhāne, sāmī’’ti. ‘‘Sakiṃ gatānaṃ na paccāgamanaṭṭhānaṃ nāma susānaṃ, susānasantike kasati, bhadde’’ti. ‘‘Evaṃ, sāmī’’ti. ‘‘Bhadde, ajjeva essasī’’ti. ‘‘Sace essati, na essā’’mi. ‘‘No ce essati, essāmi, sāmī’’ti. ‘‘Bhadde, pitā te maññe nadīpāre kasati, udake ente na essasi, anente essasī’’ti. ‘‘Evaṃ, sāmī’’ti. Ettakaṃ nāma mahāsatto ālāpasallāpaṃ karoti.</paragraph>
<paragraph line="2550">Atha naṃ amarādevī ‘‘yāguṃ pivissasi, sāmī’’ti nimantesi. Mahāsatto ‘‘paṭhamameva paṭikkhipanaṃ nāma avamaṅgala’’nti cintetvā ‘‘āma, pivissāmī’’ti āha. Sā pana yāgughaṭaṃ otāresi. Mahāsatto cintesi ‘‘sace pātiṃ adhovitvā hatthadhovanaṃ adatvā dassati, ettheva naṃ pahāya gamissāmī’’ti. Sā pana pātiṃ dhovitvā pātiyā udakaṃ āharitvā hatthadhovanaṃ datvā tucchapātiṃ hatthe aṭṭhapetvā bhūmiyaṃ ṭhapetvā ghaṭaṃ āluḷetvā yāguyā pūresi, tattha pana sitthāni mahantāni. Atha naṃ mahāsatto āha ‘‘kiṃ, bhadde, atibahalā yāgū’’ti. ‘‘Udakaṃ na laddhaṃ, sāmī’’ti <pageBreak edition="M" number="6.0206" />. ‘‘Kedāre udakaṃ na laddhaṃ bhavissati maññe’’ti. ‘‘Evaṃ, sāmī’’ti. Sā pitu yāguṃ ṭhapetvā bodhisattassa adāsi. So yāguṃ pivitvā mukhaṃ vikkhāletvā ‘‘bhadde, tuyhaṃ mātu gehaṃ gamissāmi, maggaṃ me ācikkhā’’ti āha. Sā ‘‘sādhū’’ti vatvā maggaṃ ācikkhantī ekakanipāte imaṃ gāthamāha –</paragraph>
<gatha1 line="2551">‘‘Yena sattubilaṅgā ca, diguṇapalāso ca pupphito;</gatha1>
<gatha2 line="2552">Yena dadāmi tena vadāmi, yena na dadāmi na tena vadāmi;</gatha2>
<gathalast line="2553">Esa maggo yavamajjhakassa, etaṃ annapathaṃ vijānāhī’’ti. (jā. 1.1.112);</gathalast>
<paragraph line="2554">Tassattho – ‘‘sāmi, antogāmaṃ pavisitvā ekaṃ sattuāpaṇaṃ passissasi, tato kañjikāpaṇaṃ, tesaṃ purato diguṇapaṇṇo koviḷāro supupphito, tasmā tvaṃ yena sattubilaṅgā <pageBreak edition="P" number="6.0366" /> ca koviḷāro ca pupphito, tena gantvā koviḷāramūle ṭhatvā dakkhiṇaṃ gaṇha vāmaṃ muñca, esa maggo yavamajjhakassa yavamajjhakagāme ṭhitassa amhākaṃ gehassa, etaṃ evaṃ paṭicchādetvā mayā vuttaṃ channapathaṃ paṭicchannapathaṃ channapathaṃ vā paṭicchannakāraṇaṃ vijānāhī’’ti. Ettha hi <bold>yena dadāmī</bold>ti <pageBreak edition="V" number="6.0194" /> yena hatthena dadāmi, idaṃ dakkhiṇahatthaṃ sandhāya vuttaṃ, itaraṃ vāmahatthaṃ. Evaṃ sā tassa maggaṃ ācikkhitvā pitu yāguṃ gahetvā agamāsi.</paragraph>
<centered line="2555">Channapathapañho niṭṭhito.</centered>
<centered line="2556">Amarādevipariyesanā</centered>
<paragraph line="2557">Sopi tāya kathitamaggeneva taṃ gehaṃ gato. Atha naṃ amarādeviyā mātā disvā āsanaṃ datvā ‘‘yāguṃ pivissasi, sāmī’’ti āha. ‘‘Amma, kaniṭṭhabhaginiyā me amarādeviyā thokā yāgu me dinnā’’ti. Taṃ sutvā sā ‘‘dhītu me atthāya āgato bhavissatī’’ti aññāsi. Mahāsatto tesaṃ duggatabhāvaṃ jānantopi ‘‘amma, ahaṃ tunnavāyo, kiñci sibbitabbayuttakaṃ atthī’’ti pucchi. ‘‘Atthi, sāmi, mūlaṃ pana natthī’’ti? ‘‘Amma mūlena kammaṃ natthi, ānehi, sibbissāmi na’’nti. Sā jiṇṇasāṭakāni āharitvā adāsi. Bodhisatto āhaṭāhaṭaṃ niṭṭhāpesiyeva. Puññavato hi kiriyā nāma samijjhatiyeva. Atha naṃ āha ‘‘amma, vīthibhāgena <pageBreak edition="M" number="6.0207" /> āroceyyāsī’’ti. Sā sakalagāmaṃ ārocesi. Mahāsatto tunnavāyakammaṃ katvā ekāheneva sahassaṃ kahāpaṇaṃ uppādesi. Mahallikāpissa pātarāsabhattaṃ pacitvā datvā ‘‘tāta, sāyamāsaṃ kittakaṃ pacāmī’’ti āha. ‘‘Amma, yattakā imasmiṃ gehe bhuñjanti, tesaṃ pamāṇenā’’ti. Sā anekasūpabyañjanaṃ bahubhattaṃ paci. Amarādevīpi sāyaṃ sīsena dārukalāpaṃ, ucchaṅgena paṇṇaṃ ādāya araññato āgantvā puragehadvāre dārukalāpaṃ nikkhipitvā pacchimadvārena gehaṃ pāvisi. Pitāpissā sāyataraṃ āgamāsi. Mahāsatto nānaggarasabhojanaṃ bhuñji. Itarā mātāpitaro bhojetvā pacchā sayaṃ bhuñjitvā mātāpitūnaṃ pāde dhovitvā mahāsattassa pāde dhovi.</paragraph>
<paragraph line="2558">So taṃ pariggaṇhanto katipāhaṃ tattheva vasi. Atha naṃ vīmaṃsanto ekadivasaṃ āha – ‘‘bhadde, aḍḍhanāḷikataṇḍule gahetvā tato mayhaṃ yāguñca pūvañca bhattañca pacāhī’’ti. Sā ‘‘sādhū’’ti sampaṭicchitvā taṇḍule koṭṭetvā mūlataṇḍulehi bhattaṃ, majjhimataṇḍulehi yāguṃ, kaṇakāhi pūvaṃ pacitvā tadanurūpaṃ sūpabyañjanaṃ sampādetvā mahāsattassa sabyañjanaṃ yāguṃ adāsi. Sā yāgu mukhe ṭhapitamattāva <pageBreak edition="P" number="6.0367" /> satta rasaharaṇisahassāni pharitvā aṭṭhāsi. So tassā vīmaṃsanatthameva ‘‘bhadde, yāguṃ pacituṃ ajānantī kimatthaṃ mama taṇḍule nāsesī’’ti kuddho viya saha kheḷena niṭṭhubhitvā bhūmiyaṃ pātesi. Sā tassa akujjhitvāva ‘‘sāmi, sace <pageBreak edition="V" number="6.0195" /> yāgu na sundarā, pūvaṃ khādā’’ti pūvaṃ adāsi. Tampi tatheva akāsi. ‘‘Sace, sāmi, pūvaṃ na sundaraṃ, bhattaṃ bhuñjā’’ti bhattaṃ adāsi. Bhattampi tatheva katvā ‘‘bhadde, tvaṃ pacituṃ ajānantī mama santakaṃ kimatthaṃ nāsesī’’ti kuddho viya tīṇipi ekato madditvā sīsato paṭṭhāya sakalasarīraṃ limpitvā ‘‘gaccha, dvāre nisīdāhī’’ti āha. Sā akujjhitvāva ‘‘sādhu, sāmī’’ti gantvā tathā akāsi. So tassā nihatamānabhāvaṃ ñatvā ‘‘bhadde, ehī’’ti āha. Sā akujjhitvā ekavacaneneva āgatā. Mahāsatto pana āgacchanto kahāpaṇasahassena saddhiṃ ekasāṭakayugaṃ tambūlapasibbake ṭhapetvā āgato. Atha <pageBreak edition="M" number="6.0208" /> so taṃ sāṭakaṃ nīharitvā tassā hatthe ṭhapetvā ‘‘bhadde, tava sahāyikāhi saddhiṃ nhāyitvā imaṃ sāṭakaṃ nivāsetvā ehī’’ti āha. Sā tathā akāsi.</paragraph>
<paragraph line="2559">Paṇḍito uppāditadhanañca, ābhatadhanañca sabbaṃ tassā mātāpitūnaṃ datvā samassāsetvā sasure āpucchitvā taṃ ādāya nagarābhimukho agamāsi. Antarāmagge tassā vīmaṃsanatthāya chattañca upāhanañca datvā evamāha – ‘‘bhadde, imaṃ chattaṃ gahetvā attānaṃ dhārehi, upāhanaṃ abhiruhitvā yāhī’’ti. Sā taṃ gahetvā tathā akatvā abbhokāse sūriyasantāpe chattaṃ adhāretvā vanante dhāretvā gacchati, thalaṭṭhāne upāhanaṃ paṭimuñcitvā udakaṭṭhānaṃ sampattakāle abhiruhitvā gacchati. Bodhisatto taṃ kāraṇaṃ disvā pucchi ‘‘kiṃ, bhadde, thalaṭṭhāne upāhanaṃ paṭimuñcitvā udakaṭṭhāne abhiruhitvā gacchasi, sūriyasantāpe chattaṃ adhāretvā vanante dhāretvā’’ti? Sā āha – ‘‘sāmi, thalaṭṭhāne kaṇṭakādīni passāmi, udakaṭṭhāne macchakacchapakaṇṭakādīni na passāmi, tesu pāde paviṭṭhesu dukkhavedanā bhaveyya, abbhokāse sukkharukkhakaṇṭakādīni natthi, vanantaraṃ paviṭṭhānaṃ pana sukkharukkhadaṇḍādikesu matthake patitesu dukkhavedanā bhaveyya, tasmā tāni paṭighātanatthāya evaṃ karomī’’ti.</paragraph>
<paragraph line="2560">Bodhisatto dvīhi kāraṇehi tassā kathaṃ sutvā tussitvā gacchanto ekasmiṃ ṭhāne phalasampannaṃ ekaṃ badararukkhaṃ disvā badararukkhamūle nisīdi. Sā badararukkhamūle nisinnaṃ mahāsattaṃ disvā ‘‘sāmi, abhiruhitvā badaraphalaṃ gahetvā khādāhi, mayhampi dehī’’ti āha. ‘‘Bhadde, ahaṃ kilamāmi, abhiruhituṃ na sakkomi, tvameva abhiruhā’’ti. Sā tassa vacanaṃ sutvā badararukkhaṃ abhiruyha sākhantare nisīditvā phalaṃ ocini. Bodhisatto taṃ āha – ‘‘bhadde, phalaṃ mayhaṃ dehī’’ti. Sā ‘‘ayaṃ puriso paṇḍito vā apaṇḍito vā vīmaṃsissāmī’’ti cintetvā taṃ āha ‘‘sāmi, uṇhaphalaṃ khādissasi, udāhu sītaphala’’nti? So taṃ kāraṇaṃ ajānanto viya evamāha – ‘‘bhadde, uṇhaphalena me attho’’ti <pageBreak edition="V" number="6.0196" />. Sā phalāni bhūmiyaṃ khipitvā ‘‘sāmi, khādā’’ti āha. Bodhisatto taṃ gahetvā dhamento khādi. Puna vīmaṃsamāno naṃ evamāha – ‘‘bhadde, sītalaṃ me dehī’’ti. Atha sā <pageBreak edition="M" number="6.0209" /> badaraphalāni tiṇabhūmiyā upari khipi. So taṃ gahetvā khāditvā ‘‘ayaṃ dārikā ativiya paṇḍitā’’ti cintetvā tussi. Atha mahāsatto taṃ āha – ‘‘bhadde, badararukkhato otarāhī’’ti. Sā mahāsattassa vacanaṃ sutvā rukkhato otaritvā ghaṭaṃ gahetvā nadiṃ gantvā udakaṃ ānetvā mahāsattassa adāsi. Mahāsatto pivitvā mukhaṃ vikkhāletvā tato uṭṭhāya gacchanto nagarameva sampatto.</paragraph>
<paragraph line="2561">Atha so taṃ vīmaṃsanatthāya dovārikassa gehe ṭhapetvā dovārikassa bhariyāya ācikkhitvā attano nivesanaṃ gantvā purise āmantetvā ‘‘asukagehe itthiṃ ṭhapetvā āgatomhi, imaṃ sahassaṃ ādāya gantvā taṃ vīmaṃsathā’’ti sahassaṃ datvā pesesi. Te tathā kariṃsu. Sā āha – ‘‘idaṃ mama sāmikassa pādarajampi na agghatī’’ti. Te āgantvā paṇḍitassa ārocesuṃ. Punapi yāvatatiyaṃ pesetvā catutthe vāre mahāsatto teyeva ‘‘tena hi naṃ hatthe gahetvā kaḍḍhantā ānethā’’ti āha. Te tathā kariṃsu. Sā mahāsattaṃ mahāsampattiyaṃ ṭhitaṃ na sañjāni, naṃ oloketvā ca pana hasi ceva rodi ca. So ubhayakāraṇaṃ pucchi. Atha naṃ sā āha – ‘‘sāmi, ahaṃ hasamānā tava sampattiṃ oloketvā ‘ayaṃ akāraṇena na laddhā, purimabhave kusalaṃ katvā laddhā, aho puññānaṃ phalaṃ nāmā’ti hasiṃ. Rodamānā pana ‘idāni parassa rakkhitagopitavatthumhi aparajjhitvā <pageBreak edition="P" number="6.0368" /> nirayaṃ gamissatī’ti tayi kāruññena rodi’’nti.</paragraph>
<paragraph line="2562">So taṃ vīmaṃsitvā suddhabhāvaṃ ñatvā ‘‘gacchatha naṃ tattheva nethā’’ti vatvā pesetvā puna tunnavāyavesaṃ gahetvā gantvā tāya saddhiṃ sayitvā punadivase pātova rājakulaṃ pavisitvā udumbaradeviyā ārocesi. Sā rañño ārocetvā amarādeviṃ sabbālaṅkārehi alaṅkaritvā mahāyogge nisīdāpetvā mahantena sakkārena mahāsattassa gehaṃ netvā maṅgalaṃ kāresi. Rājā bodhisattassa sahassamūlaṃ paṇṇākāraṃ pesesi. Dovārike ādiṃ katvā sakalanagaravāsino paṇṇākāre pahiṇiṃsu. Amarādevīpi raññā pahitaṃ paṇṇākāraṃ dvidhā <pageBreak edition="M" number="6.0210" /> bhinditvā ekaṃ koṭṭhāsaṃ rañño pesesi. Etenupāyena sakalanagaravāsīnampi paṇṇākāraṃ pesetvā nagaraṃ saṅgaṇhi. Tato paṭṭhāya mahāsatto tāya saddhiṃ samaggavāsaṃ vasanto rañño atthañca dhammañca anusāsi.</paragraph>
<centered line="2563">Amarādevipariyesanā niṭṭhitā.</centered>
<centered line="2564">Sabbaratanathenavaṇṇanā</centered>
<paragraph line="2565">Athekadivasaṃ <pageBreak edition="V" number="6.0197" /> senako itare tayo attano santikaṃ āgate āmantesi ‘‘ambho, mayaṃ gahapatiputtassa mahosadhasseva nappahoma, idāni pana tena attanā byattatarā bhariyā ānītā, kinti naṃ rañño antare paribhindeyyāmā’’ti. ‘‘Ācariya, mayaṃ kiṃ jānāma, tvaṃyeva jānāhī’’ti. ‘‘Hotu mā cintayittha, attheko upāyo, ahaṃ rañño cūḷāmaṇiṃ thenetvā āharissāmi, pukkusa, tvaṃ suvaṇṇamālaṃ āhara, kāminda, tvaṃ kambalaṃ, devinda, tvaṃ suvaṇṇapādukanti evaṃ mayaṃ cattāropi upāyena tāni āharissāma, tato amhākaṃ gehe aṭṭhapetvā gahapatiputtassa gehaṃ pesessāmā’’ti. Atha kho te cattāropi tathā kariṃsu. Tesu senako tāva cūḷāmaṇiṃ takkaghaṭe pakkhipitvā dāsiyā hatthe ṭhapetvā pesesi ‘‘imaṃ takkaghaṭaṃ aññesaṃ gaṇhantānaṃ adatvā sace mahosadhassa gehe gaṇhāti, ghaṭeneva saddhiṃ dehī’’ti. Sā paṇḍitassa gharadvāraṃ gantvā ‘‘takkaṃ gaṇhatha, takkaṃ gaṇhathā’’ti aparāparaṃ carati.</paragraph>
<paragraph line="2566">Amarādevī dvāre ṭhitā tassā kiriyaṃ disvā ‘‘ayaṃ aññattha na gacchati, bhavitabbamettha kāraṇenā’’ti iṅgitasaññāya dāsiyo paṭikkamāpetvā sayameva ‘‘amma, ehi takkaṃ gaṇhissāmī’’ti <pageBreak edition="P" number="6.0369" /> pakkositvā tassā āgatakāle dāsīnaṃ saññaṃ datvā tāsu anāgacchantīsu ‘‘gaccha, amma, dāsiyo pakkosāhī’’ti tameva pesetvā takkaghaṭe hatthaṃ otāretvā maṇiṃ disvā taṃ dāsiṃ pucchi ‘‘amma, tvaṃ kassa santakā’’ti? ‘‘Ayye, senakapaṇḍitassa dāsīmhī’’ti. Tato tassā nāmaṃ tassā ca mātuyā nāmaṃ pucchitvā ‘‘asukā nāmā’’ti vutte ‘‘amma, imaṃ takkaṃ katimūla’’nti pucchi. ‘‘Ayye, catunāḷika’’nti. ‘‘Tena hi, amma, imaṃ takkaṃ me dehī’’ti vatvā ‘‘ayye, tumhesu gaṇhantīsu mūlena me ko attho, ghaṭeneva saddhiṃ gaṇhathā’’ti vutte ‘‘tena hi yāhī’’ti taṃ uyyojetvā sā ‘‘asukamāse asukadivase <pageBreak edition="M" number="6.0211" /> senakācariyo asukāya nāma dāsiyā dhītāya asukāya nāma hatthe rañño cūḷāmaṇiṃ pahenakatthāya pahiṇī’’ti paṇṇe likhitvā takkaṃ gaṇhi. Pukkusopi suvaṇṇamālaṃ sumanapupphacaṅkoṭake ṭhapetvā sumanapupphena paṭicchādetvā tatheva pesesi. Kāmindopi kambalaṃ paṇṇapacchiyaṃ ṭhapetvā paṇṇehi chādetvā pesesi. Devindopi suvaṇṇapādukaṃ yavakalāpantare bandhitvā pesesi. Sā sabbānipi tāni gahetvā paṇṇe akkharāni āropetvā mahāsattassa ācikkhitvā ṭhapesi.</paragraph>
<paragraph line="2567">Tepi <pageBreak edition="V" number="6.0198" /> cattāro paṇḍitā rājakulaṃ gantvā ‘‘kiṃ, deva, tumhe cūḷāmaṇiṃ na piḷandhathā’’ti āhaṃsu. Rājā ‘‘piḷandhissāmi āharathā’’ti purise āha. Te maṇiṃ na passiṃsu, itarānipi na passiṃsuyeva. Atha te cattāro paṇḍitā ‘‘deva, tumhākaṃ ābharaṇāni mahosadhassa gehe atthi, so tāni sayaṃ vaḷañjeti, paṭisattu te mahārāja, gahapatiputto’’ti taṃ bhindiṃsu. Athassa atthacarakā manussā sīghaṃ gantvā ārocesuṃ. So ‘‘rājānaṃ disvā jānissāmī’’ti rājupaṭṭhānaṃ agamāsi. Rājā kujjhitvā ‘‘ko jānissati, kiṃ bhavissati kiṃ karissatī’’ti attānaṃ passituṃ nādāsi. Paṇḍito rañño kuddhabhāvaṃ ñatvā attano nivesanameva gato. Rājā ‘‘naṃ gaṇhathā’’ti āṇāpesi. Paṇḍito atthacarakānaṃ vacanaṃ sutvā ‘‘mayā apagantuṃ vaṭṭatī’’ti amarādeviyā saññaṃ datvā aññātakavesena nagarā nikkhamitvā dakkhiṇayavamajjhakagāmaṃ gantvā tasmiṃ kumbhakārakammaṃ akāsi. Nagare ‘‘paṇḍito palāto’’ti ekakolāhalaṃ jātaṃ.</paragraph>
<paragraph line="2568">Senakādayopi cattāro janā tassa palātabhāvaṃ ñatvā ‘‘mā cintayittha, mayaṃ kiṃ apaṇḍitā’’ti aññamaññaṃ ajānāpetvāva amarādeviyā paṇṇākāraṃ pahiṇiṃsu <pageBreak edition="P" number="6.0370" /> sā tehi catūhi pesitapaṇṇākāraṃ gahetvā ‘‘asuka-asukavelāya āgacchatū’’ti vatvā ekaṃ kūpaṃ khaṇāpetvā gūtharāsino saha udakena tattha pūretvā gūthakūpassa uparitale yantaphalakāhi pidahitvā kiḷañjena paṭicchādetvā sabbaṃ niṭṭhāpesi. Atha senako sāyanhasamaye nhatvā attānaṃ alaṅkaritvā nānaggarasabhojanaṃ bhuñjitvā bodhisattassa gehaṃ agamāsi. So gharadvāre ṭhatvā <pageBreak edition="M" number="6.0212" /> attano āgatabhāvaṃ jānāpesi. Sā ‘‘ehi, ācariyā’’ti āha. So gantvā tassā santike aṭṭhāsi. Sā evamāha – ‘‘sāmi, idāni ahaṃ tava vasaṃ gatā, attano sarīraṃ anhāyitvā sayituṃ ayutta’’nti. So tassā vacanaṃ sutvā ‘‘sādhū’’ti sampaṭicchi. Sā nikkhamitvā udakapūraṃ ghaṭaṃ gahetvā āsittā viya ‘‘ehi, ācariya, nhānatthāya phalakāni āruhā’’ti vatvā tassa phalakāni abhiruyha ṭhitakāle gehaṃ pavisitvā phalakakoṭiyaṃ akkamitvā gūthakūpe pātesi.</paragraph>
<paragraph line="2569">Pukkusopi sāyanhasamaye nhatvā alaṅkaritvā nānaggarasabhojanaṃ bhuñjitvā bodhisattassa gehaṃ gantvā gharadvāre ṭhatvā attano āgatabhāvaṃ jānāpesi. Ekā paricārikā itthī amarādeviyā ārocesi. Sā tassā vacanaṃ sutvā ‘‘ehi, ācariya, attano sarīraṃ anhāyitvā sayituṃ ayutta’’nti āha. So ‘‘sādhū’’ti sampaṭicchi. Sā nikkhamitvā udakapūraṃ ghaṭaṃ gahetvā āsiñcamānā viya ‘‘ehi, ācariya, nhānatthāya phalakāni abhiruhā’’ti āha. Tassa phalakāni abhiruyha ṭhitakāle sā gehaṃ pavisitvā phalakāni ākaḍḍhitvā <pageBreak edition="V" number="6.0199" /> gūthakūpe pātesi. Pukkusaṃ senako ‘‘ko eso’’ti pucchi. ‘‘Ahaṃ pukkuso’’ti. ‘‘Tvaṃ ko nāma manusso’’ti? ‘‘Ahaṃ senako’’ti aññamaññaṃ pucchitvā aṭṭhaṃsu. Tathā itare dvepi tattheva pātesi. Sabbepi te jegucche gūthakūpe aṭṭhaṃsu. Sā vibhātāya rattiyā tato ukkhipāpetvā, cattāropi jane khuramuṇḍe kārāpetvā taṇḍulāni gāhāpetvā udakena temetvā koṭṭāpetvā cuṇṇaṃ bahalayāguṃ pacāpetvā madditvā sīsato paṭṭhāya sakalasarīraṃ vilimpāpetvā tūlapicūni gāhāpetvā tatheva sīsato paṭṭhāya okirāpetvā mahādukkhaṃ pāpetvā kilañjakucchiyaṃ nipajjāpetvā veṭhetvā rañño ārocetukāmā hutvā tehi saddhiṃ cattāri ratanāni gāhāpetvā rañño santikaṃ gantvā rājānaṃ vanditvā ekamantaṃ nisīditvā – ‘‘deva, setavānaraṃ nāma mahāpaṇṇākāraṃ paṭiggaṇhathā’’ti vatvā cattāri kilañjāni rañño pādamūle ṭhapāpesi. Atha rājā vivarāpetvā setamakkaṭasadise cattāropi jane passi. Atha sabbe manussā ‘‘aho adiṭṭhapubbā, aho mahāsetavānarā’’ti vatvā mahāhasitaṃ hasiṃsu. Te cattāropi mahālajjā ahesuṃ.</paragraph>
<paragraph line="2570">Atha <pageBreak edition="M" number="6.0213" /> amarādevī attano sāmino niddosabhāvaṃ kathentī rājānaṃ āha – ‘‘deva, mahosadhapaṇḍito na coro, ime cattārova corā. Etesu hi senako maṇicoro, pukkuso suvaṇṇamālācoro, kāmindo kambalacoro, devindo suvaṇṇapādukācoro. Ime corā asukamāse asukadivase asukadāsidhītānaṃ asukadāsīnaṃ hatthe imāni ratanāni pahiṇanti. Imaṃ paṇṇaṃ passatha, attano santakañca gaṇhatha, core ca, deva, paṭicchathā’’ti. Sā cattāropi jane mahāvippakāraṃ pāpetvā rājānaṃ vanditvā attano gehameva gatā. Rājā bodhisattassa palātabhāvena tasmiṃ āsaṅkāya ca aññesaṃ paṇḍitapatimantīnaṃ abhāvena ca tesaṃ kiñci avatvā ‘‘paṇḍitā nhāpetvā attano gehāni gacchathā’’ti pesesi. Cattāro janā mahāvippakāraṃ patvā rājānaṃ vanditvā attano gehameva gatā.</paragraph>
<centered line="2571">Sabbaratanathenā niṭṭhitā.</centered>
<centered line="2572">Khajjopanakapañho</centered>
<paragraph line="2573">Athassa chatte adhivatthā devatā bodhisattassa dhammadesanaṃ assuṇantī ‘‘kiṃ nu kho kāraṇa’’nti āvajjamānā taṃ kāraṇaṃ ñatvā ‘‘paṇḍitassa ānayanakāraṇaṃ karissāmī’’ti cintetvā rattibhāge chattapiṇḍikaṃ vivaritvā rājānaṃ catukkanipāte devatāya pucchitapañhe āgate <pageBreak edition="V" number="6.0200" /> ‘‘hanti hatthehi pādehī’’tiādike cattāro pañhe pucchi. Rājā ajānanto ‘‘ahaṃ na jānāmi, aññe paṇḍite pucchissāmī’’ti ekadivasaṃ okāsaṃ yācitvā punadivase ‘‘āgacchantū’’ti catunnaṃ paṇḍitānaṃ sāsanaṃ pesesi. Tehi ‘‘mayaṃ khuramuṇḍā vīthiṃ otarantā lajjāmā’’ti vutte rājā cattāro nāḷipaṭṭe pesesi ‘‘ime sīsesu katvā āgacchantū’’ti. Tadā kira te nāḷipaṭṭā uppannā. Te āgantvā paññattāsane nisīdiṃsu. Atha rājā ‘‘senaka, ajja rattibhāge chatte adhivatthā devatā maṃ cattāro pañhe pucchi, ahaṃ pana ajānanto ‘paṇḍite pucchissāmī’ti avacaṃ, kathehi me te pañhe’’ti vatvā imaṃ gāthamāha –</paragraph>
<gatha1 line="2574">‘‘Hanti hatthehi pādehi, mukhañca parisumbhati;</gatha1>
<gathalast line="2575">Sa ve rāja piyo hoti, kaṃ tena tvābhipassasī’’ti. (jā. 1.4.197);</gathalast>
<paragraph line="2576">Senako <pageBreak edition="M" number="6.0214" /> ajānanto ‘‘kiṃ hanti, kathaṃ hantī’’ti taṃ taṃ vilapitvā neva antaṃ <pageBreak edition="P" number="6.0371" /> passi, na koṭiṃ passi. Sesāpi appaṭibhānā ahesuṃ. Atha rājā vippaṭisārī hutvā puna rattibhāge devatāya ‘‘pañho te ñāto’’ti puṭṭho ‘‘mayā cattāro paṇḍitā puṭṭhā, tepi na jāniṃsū’’ti āha. Devatā ‘‘kiṃ te jānissanti, ṭhapetvā mahosadhapaṇḍitaṃ añño koci ete pañhe kathetuṃ samattho nāma natthi. Sace taṃ pakkosāpetvā ete pañhe na kathāpessasi, iminā te jalitena ayakūṭena sīsaṃ bhindissāmī’’ti rājānaṃ tajjetvā ‘‘mahārāja, agginā atthe sati khajjopanakaṃ dhamituṃ na vaṭṭati, khīrena atthe sati visāṇaṃ duhituṃ na vaṭṭatī’’ti vatvā imaṃ pañcakanipāte khajjopanakapañhaṃ udāhari –</paragraph>
<gatha1 line="2577">‘‘Ko nu santamhi pajjote, aggipariyesanaṃ caraṃ;</gatha1>
<gathalast line="2578">Addakkhi ratti khajjotaṃ, jātavedaṃ amaññatha.</gathalast>
<gatha1 line="2579">‘‘Svassa gomayacuṇṇāni, abhimatthaṃ tiṇāni ca;</gatha1>
<gathalast line="2580">Viparītāya saññāya, nāsakkhi pajjaletave.</gathalast>
<gatha1 line="2581">‘‘Evampi anupāyena, atthaṃ na labhate migo;</gatha1>
<gathalast line="2582">Visāṇato gavaṃ dohaṃ, yattha khīraṃ na vindati.</gathalast>
<gatha1 line="2583">‘‘Vividhehi <pageBreak edition="V" number="6.0201" /> upāyehi, atthaṃ papponti māṇavā;</gatha1>
<gathalast line="2584">Niggahena amittānaṃ, mittānaṃ paggahena ca.</gathalast>
<gatha1 line="2585">‘‘Senāmokkhapalābhena, vallabhānaṃ nayena ca;</gatha1>
<gathalast line="2586">Jagatiṃ jagatipālā, āvasanti vasundhara’’nti. (jā. 1.5.75-79);</gathalast>
<paragraph line="2587">Tattha <bold>santamhi pajjote</bold>ti aggimhi sante. <bold>Cara</bold>nti caranto. <bold>Addakkhī</bold>ti passi, disvā ca pana vaṇṇasāmaññatāya khajjopanakaṃ ‘‘jātavedo ayaṃ bhavissatī’’ti amaññittha. <bold>Svassā</bold>ti so assa khajjopanakassa upari sukhumāni gomayacuṇṇāni ceva tiṇāni ca. <bold>Abhimattha</bold>nti hatthehi ghaṃsitvā ākiranto jaṇṇukehi bhūmiyaṃ patiṭṭhāya mukhena dhamanto jālessāmi nanti viparītāya saññāya vāyamantopi jāletuṃ nāsakkhi. <bold>Migo</bold>ti migasadiso andhabālo evaṃ anupāyena pariyesanto atthaṃ na labhati. <bold>Yatthā</bold>ti yasmiṃ visāṇe khīrameva natthi, tato gāviṃ duhanto <pageBreak edition="M" number="6.0215" /> viya ca atthaṃ na vindati. <bold>Senāmokkhapalābhenā</bold>ti senāmokkhānaṃ amaccānaṃ lābhena. <bold>Vallabhāna</bold>nti piyamanāpānaṃ <pageBreak edition="P" number="6.0372" /> vissāsikānaṃ amaccānaṃ nayena ca. <bold>Vasundhara</bold>nti vasusaṅkhātānaṃ ratanānaṃ dhāraṇato vasundharanti laddhanāmaṃ jagatiṃ jagatipālā rājāno āvasanti.</paragraph>
<paragraph line="2588">Na te tayā sadisā hutvā aggimhi vijjamāneyeva khajjopanakaṃ dhamanti. Mahārāja, tvaṃ pana aggimhi sati khajjopanakaṃ dhamanto viya, tulaṃ chaḍḍetvā hatthena tulayanto viya, khīrena atthe jāte visāṇato duhanto viya ca, senakādayo pucchasi, ete kiṃ jānanti. Khajjopanakasadisā hete. Aggikkhandhasadiso mahosadho paññāya jalati, taṃ pakkosāpetvā puccha. Ime te pañhe ajānantassa jīvitaṃ natthīti rājānaṃ tajjetvā antaradhāyi.</paragraph>
<centered line="2589">Khajjopanakapañho niṭṭhito.</centered>
<centered line="2590">Bhūripañho</centered>
<paragraph line="2591">Atha rājā maraṇabhayatajjito punadivase cattāro amacce pakkosāpetvā ‘‘tātā, tumhe cattāro catūsu rathesu ṭhatvā catūhi nagaradvārehi nikkhamitvā yattha mama puttaṃ mahosadhapaṇḍitaṃ passatha, tatthevassa sakkāraṃ katvā khippaṃ ānethā’’ti āṇāpesi. Tepi cattāro ekekena dvārena <pageBreak edition="V" number="6.0202" /> nikkhamiṃsu. Tesu tayo janā paṇḍitaṃ na passiṃsu. Dakkhiṇadvārena nikkhanto pana dakkhiṇayavamajjhakagāme mahāsattaṃ mattikaṃ āharitvā ācariyassa cakkaṃ vaṭṭetvā mattikāmakkhitasarīraṃ palālapiṭṭhake nisīditvā muṭṭhiṃ muṭṭhiṃ katvā appasūpaṃ yavabhattaṃ bhuñjamānaṃ passi. Kasmā panesa etaṃ kammaṃ akāsīti? Rājā kira ‘‘nissaṃsayaṃ paṇḍito rajjaṃ gaṇhissatī’’ti āsaṅkati. ‘‘So ‘kumbhakārakammena jīvatī’ti sutvā nirāsaṅko bhavissatī’’ti cintetvā evamakāsīti. So amaccaṃ disvā attano santikaṃ āgatabhāvaṃ ñatvā ‘‘ajja mayhaṃ yaso puna pākatiko bhavissati, amarādeviyā sampāditaṃ nānaggarasabhojanameva bhuñjissāmī’’ti cintetvā gahitaṃ yavabhattapiṇḍaṃ chaḍḍetvā uṭṭhāya mukhaṃ vikkhāletvā nisīdi. Tasmiṃ khaṇe so amacco taṃ upasaṅkami. So pana senakapakkhiko, tasmā naṃ ghaṭento ‘‘paṇḍita, ācariyasenakassa vacanaṃ niyyānikaṃ, tava nāma yase parihīne tathārūpā <pageBreak edition="M" number="6.0216" /> paññā patiṭṭhā hotuṃ nāsakkhi, idāni mattikāmakkhito palālapiṭṭhe nisīditvā evarūpaṃ bhattaṃ bhuñjasī’’ti vatvā dasakanipāte bhūripañhe paṭhamaṃ gāthamāha –</paragraph>
<gatha1 line="2592">‘‘Saccaṃ <pageBreak edition="P" number="6.0373" /> kira, tvaṃ api bhūripañña, yā tādisī sirī dhitī matī ca;</gatha1>
<gathalast line="2593">Na tāyatebhāvavasūpanitaṃ, yo yavakaṃ bhuñjasi appasūpa’’nti. (jā. 1.10.145);</gathalast>
<paragraph line="2594">Tattha <bold>saccaṃ kirā</bold>ti yaṃ ācariyasenako āha, taṃ kira saccameva. <bold>Sirī</bold>ti issariyaṃ. <bold>Dhitī</bold>ti abbhocchinnavīriyaṃ. <bold>Na tāyatebhāvavasūpanita</bold>nti abhāvassa avuḍḍhiyā vasaṃ upanītaṃ taṃ na rakkhati na gopeti, patiṭṭhā hotuṃ na sakkoti. <bold>Yavaka</bold>nti yavabhattaṃ.</paragraph>
<paragraph line="2595">Atha naṃ mahāsatto ‘‘andhabāla, ahaṃ attano paññābalena puna taṃ yasaṃ pākatikaṃ kātukāmo evaṃ karomī’’ti vatvā imaṃ gāthādvayamāha –</paragraph>
<gatha1 line="2596">‘‘Sukhaṃ dukkhena paripācayanto, kālākālaṃ vicinaṃ chandachanno;</gatha1>
<gathalast line="2597">Atthassa dvārāni avāpuranto, tenāhaṃ tussāmi yavodanena.</gathalast>
<gatha1 line="2598">‘‘Kālañca ñatvā abhijīhanāya, mantehi atthaṃ paripācayitvā;</gatha1>
<gathalast line="2599">Vijambhissaṃ sīhavijambhitāni, tāyiddhiyā dakkhasi maṃ punāpī’’ti. (jā. 1.10.146-147);</gathalast>
<paragraph line="2600">Tattha <pageBreak edition="V" number="6.0203" /><bold>dukkhenā</bold>ti iminā kāyikacetasikadukkhena attano porāṇakasukhaṃ paṭipākatikakaraṇena <bold>paripācayanto</bold>vaḍḍhento. <bold>Kālākāla</bold>nti ayaṃ paṭicchanno hutvā caraṇakālo, ayaṃ appaṭicchannoti evaṃ kālañca akālañca vicinanto rañño kuddhakāle channena caritabbanti ñatvā chandena attano ruciyā channo paṭicchanno hutvā kumbhakārakammena jīvanto attano atthassa kāraṇasaṅkhātāni dvārāni <pageBreak edition="M" number="6.0217" /> avāpuranto viharāmi, tena kāraṇenāhaṃ yavodanena tussāmīti attho. <bold>Abhijīhanāyā</bold>ti vīriyakaraṇassa. <bold>Mantehi atthaṃ paripācayitvā</bold>ti attano ñāṇabalena mama yasaṃ vaḍḍhetvā manosilātale vijambhamāno sīho viya vijambhissaṃ, tāya iddhiyā maṃ punapi tvaṃ passissasīti.</paragraph>
<paragraph line="2601">Atha naṃ amacco āha – ‘‘paṇḍita, chatte adhivatthā devatā rājānaṃ pañhaṃ pucchi. Rājā cattāro paṇḍite pucchi. Tesu ekopi taṃ pañhaṃ kathetuṃ nāsakkhi, tasmā rājā tava santikaṃ maṃ pahiṇī’’ti. ‘‘Evaṃ <pageBreak edition="P" number="6.0374" /> sante paññāya ānubhāvaṃ kasmā na passasi, evarūpe hi kāle na issariyaṃ patiṭṭhā hoti, paññāsampannova patiṭṭhā hotī’’ti mahāsatto paññāya ānubhāvaṃ vaṇṇesi. Amacco raññā ‘‘paṇḍitaṃ diṭṭhaṭṭhāneyeva sakkāraṃ katvā ānethā’’ti dinnaṃ kahāpaṇasahassaṃ mahāsattassa hatthe ṭhapesi. Kumbhakāro ‘‘mahosadhapaṇḍito kira mayā pesakārakammaṃ kārito’’ti bhayaṃ āpajji. Atha naṃ mahāsatto ‘‘mā bhāyi, ācariya, bahūpakāro tvaṃ amhāka’’nti assāsetvā sahassaṃ datvā mattikāmakkhiteneva sarīrena rathe nisīditvā nagaraṃ pāvisi. Amacco rañño ārocetvā ‘‘tāta, kuhiṃ paṇḍito diṭṭho’’ti vutte ‘‘deva, dakkhiṇayavamajjhakagāme kumbhakārakammaṃ katvā jīvati, tumhe pakkosathāti sutvāva anhāyitvā mattikāmakkhiteneva sarīrena āgato’’ti āha. Rājā ‘‘sace mayhaṃ paccatthiko assa, issariyavidhinā careyya, nāyaṃ mama paccatthiko’’ti cintetvā ‘‘mama puttassa ‘attano gharaṃ gantvā nhatvā alaṅkaritvā mayā dinnavidhānena āgacchatū’ti vadeyyāthā’’ti āha. Taṃ sutvā paṇḍito tathā katvā āgantvā ‘‘pavisatū’’ti vutte pavisitvā rājānaṃ vanditvā ekamantaṃ aṭṭhāsi. Rājā paṭisanthāraṃ katvā paṇḍitaṃ vīmaṃsanto imaṃ gāthamāha –</paragraph>
<gatha1 line="2602">‘‘Sukhīpi heke na karonti pāpaṃ, avaṇṇasaṃsaggabhayā puneke;</gatha1>
<gathalast line="2603">Pahū samāno vipulatthacintī, kiṃ kāraṇā me na karosi dukkha’’nti. (jā. 1.10.148);</gathalast>
<paragraph line="2604">Tattha <pageBreak edition="V" number="6.0204" /><pageBreak edition="M" number="6.0218" /><bold>sukhī</bold>ti paṇḍita, ekacce ‘‘mayaṃ sukhino sampannaissariyā, alaṃ no ettakenā’’ti uttari issariyakāraṇā pāpaṃ na karonti, ekacce ‘‘evarūpassa no yasadāyakassa sāmikassa aparajjhantānaṃ avaṇṇo bhavissatī’’ti avaṇṇasaṃsaggabhayā na karonti. Eko na samattho hoti, eko mandapañño, tvaṃ pana samattho ca vipulatthacintī ca, icchanto pana sakalajambudīpe rajjampi kāreyyāsi. Kiṃ kāraṇā mama rajjaṃ gahetvā dukkhaṃ na karosīti.</paragraph>
<paragraph line="2605">Atha naṃ bodhisatto āha –</paragraph>
<gatha1 line="2606">‘‘Na paṇḍitā attasukhassa hetu, pāpāni kammāni samācaranti;</gatha1>
<gathalast line="2607">Dukkhena <pageBreak edition="P" number="6.0375" /> phuṭṭhā khalitāpi santā, chandā ca dosā na jahanti dhamma’’nti. (jā. 1.10.149);</gathalast>
<paragraph line="2608">Tattha <bold>khalitāpī</bold>ti sampattito khalitvā vipattiyaṃ ṭhitasabhāvā hutvāpi. <bold>Na jahanti dhamma</bold>nti paveṇiyadhammampi sucaritadhammampi na jahanti.</paragraph>
<paragraph line="2609">Puna rājā tassa vīmaṃsanatthaṃ khattiyamāyaṃ kathento imaṃ gāthamāha –</paragraph>
<gatha1 line="2610">‘‘Yena kenaci vaṇṇena, mudunā dāruṇena vā;</gatha1>
<gathalast line="2611">Uddhare dīnamattānaṃ, pacchā dhammaṃ samācare’’ti. (jā. 1.10.150);</gathalast>
<paragraph line="2612">Tattha <bold>dīna</bold>nti duggataṃ attānaṃ uddharitvā sampattiyaṃ ṭhapeyyāti.</paragraph>
<paragraph line="2613">Athassa mahāsatto rukkhūpamaṃ dassento imaṃ gāthamāha –</paragraph>
<gatha1 line="2614">‘‘Yassa rukkhassa chāyāya, nisīdeyya sayeyya vā;</gatha1>
<gathalast line="2615">Na tassa sākhaṃ bhañjeyya, mittadubbho hi pāpako’’ti. (jā. 1.10.151);</gathalast>
<paragraph line="2616">Evañca pana vatvā – ‘‘mahārāja, yadi paribhuttarukkhassa sākhaṃ bhañjantopi mittadubbhī hoti <pageBreak edition="V" number="6.0205" />, yehi tumhehi mama pitā uḷāre issariye patiṭṭhāpito, ahañca mahantena anuggahena anuggahito, tesu tumhesu aparajjhanto ahaṃ kathaṃ nāma mittadubbho na bhaveyya’’nti sabbathāpi attano amittadubbhibhāvaṃ kathetvā rañño cittācāraṃ codento imaṃ gāthamāha –</paragraph>
<gatha1 line="2617">‘‘Yassāpi <pageBreak edition="M" number="6.0219" /> dhammaṃ puriso vijaññā, ye cassa kaṅkhaṃ vinayanti santo;</gatha1>
<gathalast line="2618">Taṃ hissa dīpañca parāyaṇañca, na tena mettiṃ jarayetha pañño’’ti. (jā. 1.10.152);</gathalast>
<paragraph line="2619">Tassattho – mahārāja, yassa ācariyassa santikā yo puriso appamattakampi dhammaṃ kāraṇaṃ jāneyya, ye cassa santo uppannaṃ kaṅkhaṃ vinayanti, taṃ tassa patiṭṭhānaṭṭhena dīpañceva parāyaṇañca, tādisena ācariyena saddhiṃ paṇḍito mittabhāvaṃ nāma na jīreyya na nāseyya.</paragraph>
<paragraph line="2620">Idāni taṃ ovadanto imaṃ gāthādvayamāha –</paragraph>
<gatha1 line="2621">‘‘Alaso gihī kāmabhogī na sādhu, asaññato pabbajito na sādhu;</gatha1>
<gathalast line="2622">Rājā na sādhu anisammakārī, yo paṇḍito kodhano taṃ na sādhu.</gathalast>
<gatha1 line="2623">‘‘Nisamma <pageBreak edition="P" number="6.0376" /> khattiyo kayirā, nānisamma disampati;</gatha1>
<gathalast line="2624">Nisammakārino rāja, yaso kitti ca vaḍḍhatī’’ti. (jā. 1.10.153-154);</gathalast>
<paragraph line="2625">Tattha <bold>na sādhū</bold>ti na sundaro. <bold>Anisammakārī</bold>ti kiñci sutvā anupadhāretvā attano paccakkhaṃ akatvā kārako. <bold>Yaso kitti cā</bold>ti issariyaparivāro ca guṇakitti ca ekantena vaḍḍhatīti.</paragraph>
<centered line="2626">Bhūripañho niṭṭhito.</centered>
<centered line="2627">Devatāpañho</centered>
<paragraph line="2628">Evaṃ <pageBreak edition="V" number="6.0206" /> vutte rājā mahāsattaṃ samussitasetacchatte rājapallaṅke nisīdāpetvā sayaṃ nīcāsane nisīditvā āha – ‘‘paṇḍita, setacchatte adhivatthā devatā maṃ cattāro pañhe pucchi, te ahaṃ na jānāmi. Cattāropi paṇḍitā na jāniṃsu, kathehi me, tāta, te pañhe’’ti. Mahārāja, chatte adhivatthā devatā vā hotu, cātumahārājikādayo vā hontu, yena kenaci pucchitapañhaṃ ahaṃ kathetuṃ sakkomi. Vada, mahārāja, devatāya pucchitapañheti. Atha rājā devatāya pucchitaniyāmeneva kathento paṭhamaṃ gāthamāha –</paragraph>
<gatha1 line="2629">‘‘Hanti <pageBreak edition="M" number="6.0220" /> hatthehi pādehi, mukhañca parisumbhati;</gatha1>
<gathalast line="2630">Sa ve rāja piyo hoti, kaṃ tena tvābhipassasī’’ti. (jā. 1.4.197);</gathalast>
<paragraph line="2631">Tattha <bold>hantī</bold>ti paharati. <bold>Parisumbhatī</bold>ti paharatiyeva. <bold>Sa ve</bold>ti so evaṃ karonto piyo hoti. <bold>Kaṃ tena tvābhipassasī</bold>ti tena paharaṇakāraṇena piyaṃ katamaṃ puggalaṃ tvaṃ, rāja, abhipassasīti.</paragraph>
<paragraph line="2632">Mahāsattassa taṃ kathaṃ sutvāva gaganatale puṇṇacando viya attho pākaṭo ahosi. Atha mahāsatto ‘‘suṇa, mahārāja, yadā hi mātuaṅke nipanno daharakumāro haṭṭhatuṭṭho kīḷanto mātaraṃ hatthapādehi paharati, kese luñcati, muṭṭhinā mukhaṃ paharati, tadā naṃ mātā ‘coraputtaka, kathaṃ tvaṃ no evaṃ paharasī’tiādīni pemasinehavaseneva vatvā pemaṃ sandhāretuṃ asakkontī āliṅgitvā thanantare nipajjāpetvā mukhaṃ paricumbati. Iti so tassā evarūpe kāle piyataro hoti, tathā pitunopī’’ti evaṃ gaganamajjhe sūriyaṃ uṭṭhāpento viya pākaṭaṃ katvā pañhaṃ kathesi. Taṃ sutvā devatā chattapiṇḍikaṃ vivaritvā nikkhamitvā upaḍḍhaṃ sarīraṃ dassetvā ‘‘sukathito paṇḍitena pañho’’ti madhurassarena sādhukāraṃ datvā ratanacaṅkoṭakaṃ pūretvā dibbapupphagandhavāsehi bodhisattaṃ pūjetvā antaradhāyi. Rājāpi paṇḍitaṃ pupphādīhi pūjetvā <pageBreak edition="P" number="6.0377" /> itaraṃ pañhaṃ yācitvā ‘‘vada, mahārājā’’ti vutte dutiyaṃ gāthamāha –</paragraph>
<gatha1 line="2633">‘‘Akkosati yathākāmaṃ, āgamañcassa icchati;</gatha1>
<gathalast line="2634">Sa ve rāja piyo hoti, kaṃ tena tvābhipassasī’’ti. (jā. 1.4.198);</gathalast>
<paragraph line="2635">Athassa <pageBreak edition="V" number="6.0207" /> mahāsatto – ‘‘mahārāja, mātā vacanapesanaṃ kātuṃ samatthaṃ sattaṭṭhavassikaṃ puttaṃ ‘tāta, khettaṃ gaccha, antarāpaṇaṃ gacchā’tiādīni vatvā ‘amma, sace idañcidañca khādanīyaṃ bhojanīyaṃ dassasi, gamissāmī’ti vutte ‘sādhu, putta, gaṇhāhī’ti vatvā deti. So dārako taṃ khāditvā bahi gantvā dārakehi saddhiṃ kīḷitvā mātupesanaṃ na gacchati. Mātarā ‘‘tāta, gacchāhī’ti vutte so mātaraṃ ‘amma, tvaṃ sītāya gharacchāyāya nisīdasi, kiṃ pana ahaṃ tava bahi <pageBreak edition="M" number="6.0221" /> pesanakammaṃ karissāmi, ahaṃ taṃ vañcemī’ti vatvā hatthavikāramukhavikāre katvā gato. Sā gacchantaṃ disvā kujjhitvā daṇḍakaṃ gahetvā ‘tvaṃ mama santakaṃ khāditvā khette kiccaṃ kātuṃ na icchasī’ti tajjentī vegena palāyantaṃ anubandhitvā pāpuṇituṃ asakkontī ‘corā taṃ khaṇḍākhaṇḍaṃ chindantū’tiādīni vatvā yathākāmaṃ akkosati paribhāsati. Yaṃ pana mukhena bhaṇati, tathā hadaye appamattakampi na icchati, āgamanañcassa icchati, so divasabhāgaṃ kīḷitvā sāyaṃ gehaṃ pavisituṃ avisahanto ñātakānaṃ santikaṃ gacchati. Mātāpissa āgamanamaggaṃ olokentī anāgacchantaṃ disvā ‘pavisituṃ na visahati maññe’ti sokassa hadayaṃ pūretvā assupuṇṇehi nettehi ñātighare upadhārentī puttaṃ disvā āliṅgitvā sīse cumbitvā ubhohi hatthehi daḷhaṃ gahetvā ‘tāta piyaputtaka, mama vacanaṃ hadaye ṭhapesī’ti atirekataraṃ pemaṃ uppādesi. Evaṃ, mahārāja, mātuyā kuddhakāle putto piyataro nāma hotī’’ti dutiyaṃ pañhaṃ kathesi. Devatā tatheva pūjesi.</paragraph>
<paragraph line="2636">Rājāpi pūjetvā tatiyaṃ pañhaṃ yācitvā ‘‘vada, mahārājā’’ti vutte tatiyaṃ gāthamāha –</paragraph>
<gatha1 line="2637">‘‘Abbhakkhāti abhūtena, alikenābhisāraye;</gatha1>
<gathalast line="2638">Sa ve rāja piyo hoti, kaṃ tena tvābhipassasī’’ti. (jā. 1.4.199);</gathalast>
<paragraph line="2639">Athassa mahāsatto ‘‘rāja, yadā ubho jayampatikā rahogatā lokassādaratiyā <pageBreak edition="P" number="6.0378" /> kīḷantā ‘bhadde, tava mayi pemaṃ natthi, hadayaṃ te bahi gata’nti evaṃ aññamaññaṃ abhūtena abbhācikkhanti, alikena sārenti codenti, tadā te atirekataraṃ aññamaññaṃ piyāyanti. Evamassa pañhassa atthaṃ jānāhī’’ti kathesi. Devatā tatheva pūjesi.</paragraph>
<paragraph line="2640">Rājāpi pūjetvā itaraṃ pañhaṃ yācitvā ‘‘vada, mahārājā’’ti vutte catutthaṃ gāthamāha –</paragraph>
<gatha1 line="2641">‘‘Haraṃ <pageBreak edition="V" number="6.0208" /><pageBreak edition="M" number="0.0222" /> annañca pānañca, vatthasenāsanāni ca;</gatha1>
<gatha1 line="2642">Aññadatthuharā santā, te ve rāja piyā honti;</gatha1>
<gathalast line="2643">Kaṃ tena tvābhipassasī’’ti. (jā. 1.4.200);</gathalast>
<paragraph line="2644">Athassa mahāsatto ‘‘mahārāja, ayaṃ pañho dhammikasamaṇabrāhmaṇe sandhāya vutto. Saddhāni hi kulāni idhalokaparalokaṃ saddahitvā denti ceva dātukāmāni ca honti, tāni tathārūpe samaṇabrāhmaṇe yācantepi laddhaṃ harante bhuñjantepi disvā ‘amheyeva yācanti, amhākaṃyeva santakāni annapānādīni paribhuñjantī’ti tesu atirekataraṃ pemaṃ karonti. Evaṃ kho, mahārāja, aññadatthuharā santā ekaṃsena yācantā ceva laddhaṃ harantā ca samānā piyā hontī’’ti kathesi. Imasmiṃ pana pañhe kathite devatā tatheva pūjetvā sādhukāraṃ datvā sattaratanapūraṃ ratanacaṅkoṭakaṃ ‘‘gaṇha, mahāpaṇḍitā’’ti mahāsattassa pādamūle khipi. Rājāpissa atirekataraṃ pūjaṃ karonto ativiya pasīditvā senāpatiṭṭhānaṃ adāsi. Tato paṭṭhāya mahāsattassa yaso mahā ahosi.</paragraph>
<centered line="2645">Devatāpañho niṭṭhito.</centered>
<centered line="2646">Pañcapaṇḍitapañho</centered>
<paragraph line="2647">Puna te cattāro paṇḍitā ‘‘ambho, gahapatiputto idāni mahantataro jāto, kiṃ karomā’’ti mantayiṃsu. Atha ne senako āha – ‘‘hotu diṭṭho me upāyo, mayaṃ gahapatiputtaṃ upasaṅkamitvā ‘rahassaṃ nāma kassa kathetuṃ vaṭṭatī’ti pucchissāma, so ‘na kassaci kathetabba’nti vakkhati. Atha naṃ ‘gahapatiputto te, deva, paccatthiko jāto’ti paribhindissāmā’’ti. Te cattāropi paṇḍitā tassa gharaṃ gantvā paṭisanthāraṃ katvā ‘‘paṇḍita, pañhaṃ pucchitukāmamhā’’ti vatvā ‘‘pucchathā’’ti vutte senako pucchi ‘‘paṇḍita, purisena nāma kattha patiṭṭhātabba’’nti? ‘‘Sacce patiṭṭhātabba’’nti. ‘‘Sacce patiṭṭhitena <pageBreak edition="P" number="6.0379" /> kiṃ uppādetabba’’nti? ‘‘Dhanaṃ uppādetabba’’nti. ‘‘Dhanaṃ uppādetvā kiṃ kātabba’’nti? ‘‘Manto gahetabbo’’ti. ‘‘Mantaṃ gahetvā kiṃ kātabba’’nti? ‘‘Attano rahassaṃ parassa na kathetabba’’nti. Te ‘‘sādhu paṇḍitā’’ti vatvā tuṭṭhamānasā hutvā ‘‘idāni gahapatiputtassa piṭṭhiṃ passissāmā’’ti rañño santikaṃ gantvā ‘‘mahārāja, gahapatiputto <pageBreak edition="M" number="6.0223" /> te paccatthiko jāto’’ti vadiṃsu. ‘‘Nāhaṃ tumhākaṃ vacanaṃ saddahāmi, na so mayhaṃ paccatthiko bhavissatī’’ti <pageBreak edition="V" number="6.0209" />. Saccaṃ, mahārāja, saddahatha, asaddahanto pana tameva pucchatha ‘‘paṇḍita, attano rahassaṃ nāma kassa kathetabba’’nti? Sace paccatthiko na bhavissati, ‘‘asukassa nāma kathetabba’’nti vakkhati. Sace paccatthiko bhavissati, ‘‘kassaci na kathetabbaṃ, manorathe paripuṇṇe kathetabba’’nti vakkhati. Tadā amhākaṃ vacanaṃ saddahitvā nikkaṅkhā bhaveyyāthāti. So ‘‘sādhū’’ti sampaṭicchitvā ekadivasaṃ sabbesu samāgantvā nisinnesu vīsatinipāte pañcapaṇḍitapañhe paṭhamaṃ gāthamāha –</paragraph>
<gatha1 line="2648">‘‘Pañca paṇḍitā samāgatāttha, pañhā me paṭibhāti taṃ suṇātha;</gatha1>
<gathalast line="2649">Nindiyamatthaṃ pasaṃsiyaṃ vā, kassevāvikareyya guyhamattha’’nti. (jā. 1.15.315);</gathalast>
<paragraph line="2650">Evaṃ vutte senako ‘‘rājānampi amhākaṃyeva abbhantare pakkhipissāmī’’ti cintetvā imaṃ gāthamāha –</paragraph>
<gatha1 line="2651">‘‘Tvaṃ āvikarohi bhūmipāla, bhattā bhārasaho tuvaṃ vadetaṃ;</gatha1>
<gathalast line="2652">Tava chandarucīni sammasitvā, atha vakkhanti janinda pañca dhīrā’’ti. (jā. 1.15.316);</gathalast>
<paragraph line="2653">Tattha <bold>bhattā</bold>ti tvaṃ amhākaṃ sāmiko ceva uppannassa ca bhārassa saho, paṭhamaṃ tāva tvameva etaṃ vadehi. <bold>Tava chandarucīnī</bold>ti pacchā tava chandañceva ruccanakāraṇāni ca sammasitvā ime pañca paṇḍitā vakkhanti.</paragraph>
<paragraph line="2654">Atha rājā attano kilesavasikatāya imaṃ gāthamāha –</paragraph>
<gatha1 line="2655">‘‘Yā sīlavatī anaññatheyyā, bhattucchandavasānugā piyā manāpā;</gatha1>
<gathalast line="2656">Nindiyamatthaṃ <pageBreak edition="P" number="6.0380" /> pasaṃsiyaṃ vā, bhariyāyāvikareyya guyhamattha’’nti. (jā. 1.15.317);</gathalast>
<paragraph line="2657">Tattha <bold>anaññatheyyā</bold>ti kilesavasena aññena na thenitabbā.</paragraph>
<paragraph line="2658">Tato <pageBreak edition="V" number="6.0210" /><pageBreak edition="M" number="6.0224" /> senako ‘‘idāni rājānaṃ amhākaṃ abbhantare pakkhipimhā’’ti tussitvā sayaṃkatakāraṇameva dīpento imaṃ gāthamāha –</paragraph>
<gatha1 line="2659">‘‘Yo kicchagatassa āturassa, saraṇaṃ hoti gatī parāyaṇañca;</gatha1>
<gathalast line="2660">Nindiyamatthaṃ pasaṃsiyaṃ vā, sakhinovāvikareyya guyhamattha’’nti. (jā. 1.15.318);</gathalast>
<paragraph line="2661">Atha rājā pukkusaṃ pucchi ‘‘kathaṃ, pukkusa, passasi, nindiyaṃ vā pasaṃsiyaṃ vā rahassaṃ kassa kathetabba’’nti? So kathento imaṃ gāthamāha –</paragraph>
<gatha1 line="2662">‘‘Jeṭṭho atha majjhimo kaniṭṭho, yo ce sīlasamāhito ṭhitatto;</gatha1>
<gathalast line="2663">Nindiyamatthaṃ pasaṃsiyaṃ vā, bhātuvāvikareyya guyhamattha’’nti. (jā. 1.15.319);</gathalast>
<paragraph line="2664">Tattha <bold>ṭhitatto</bold>ti ṭhitasabhāvo nibbisevano.</paragraph>
<paragraph line="2665">Tato rājā kāmindaṃ pucchi ‘‘kathaṃ kāminda passasi, rahassaṃ kassa kathetabba’’nti? So kathento imaṃ gāthamāha –</paragraph>
<gatha1 line="2666">‘‘Yo ve pituhadayassa paddhagū, anujāto pitaraṃ anomapañño;</gatha1>
<gathalast line="2667">Nindiyamatthaṃ pasaṃsiyaṃ vā, puttassāvikareyya guyhamattha’’nti. (jā. 1.15.320);</gathalast>
<paragraph line="2668">Tattha <bold>paddhagū</bold>ti pesanakārako yo pitussa pesanaṃ karoti, pitu cittassa vase vattati, ovādakkhamo hotīti attho. <bold>Anujāto</bold>ti tayo puttā atijāto ca anujāto ca avajāto cāti. Anuppannaṃ yasaṃ uppādento atijāto, kulabhāro avajāto, kulapaveṇirakkhako pana anujāto. Taṃ sandhāya evamāha.</paragraph>
<paragraph line="2669">Tato <pageBreak edition="M" number="6.0225" /> rājā devindaṃ pucchi – ‘‘kathaṃ devinda, passasi, rahassaṃ kassa kathetabba’’nti? So attano katakāraṇameva kathento imaṃ gāthamāha –</paragraph>
<gatha1 line="2670">‘‘Mātā <pageBreak edition="V" number="6.0211" /> dvipadājanindaseṭṭha, yā naṃ poseti chandasā piyena;</gatha1>
<gathalast line="2671">Nindiyamatthaṃ pasaṃsiyaṃ vā, mātuyāvikareyya guyhamattha’’nti. (jā. 1.15.321);</gathalast>
<paragraph line="2672">Tattha <pageBreak edition="P" number="6.0381" /><bold>dvipadājanindaseṭṭhā</bold>ti dvipadānaṃ seṭṭha, janinda. <bold>Chandasā piyenā</bold>ti chandena ceva pemena ca.</paragraph>
<paragraph line="2673">Evaṃ te pucchitvā rājā paṇḍitaṃ pucchi ‘‘kathaṃ passasi, paṇḍita, rahassaṃ kassa kathetabba’’nti. ‘‘Mahārāja, yāva attano icchitaṃ na nipphajjati, tāva paṇḍito adhivāseyya, kassaci na katheyyā’’ti so imaṃ gāthamāha –</paragraph>
<gatha1 line="2674">‘‘Guyhassa hi guyhameva sādhu, na hi guyhassa pasatthamāvikammaṃ;</gatha1>
<gathalast line="2675">Anipphannatā saheyya dhīro, nipphannova yathāsukhaṃ bhaṇeyyā’’ti. (jā. 1.15.322);</gathalast>
<paragraph line="2676">Tattha <bold>anipphannatā</bold>ti mahārāja, yāva attano icchitaṃ na nipphajjati, tāva paṇḍito adhivāseyya, na kassaci katheyyāti.</paragraph>
<paragraph line="2677">Paṇḍitena pana evaṃ vutte rājā anattamano ahosi. Senako rājānaṃ olokesi, rājāpi senakamukhaṃ olokesi. Bodhisatto tesaṃ kiriyaṃ disvāva jāni ‘‘ime cattāro janā paṭhamameva maṃ rañño antare paribhindiṃsu, vīmaṃsanavasena pañho pucchito bhavissatī’’ti. Tesaṃ pana kathentānaññeva sūriyo atthaṅgato, dīpā jalitā. Paṇḍito ‘‘rājakammāni nāma bhāriyāni, na paññāyati ‘kiṃ bhavissatī’ti, khippameva gantuṃ vaṭṭatī’’ti uṭṭhāyāsanā rājānaṃ vanditvā nikkhamitvā cintesi ‘‘imesu eko ‘sahāyakassa kathetuṃ vaṭṭatī’ti āha <pageBreak edition="M" number="6.0226" />, eko ‘bhātussa, eko puttassa, eko mātu kathetuṃ vaṭṭatī’ti āha. Imehi etaṃ katameva bhavissati, diṭṭhameva kathitanti maññāmi, hotu ajjeva etaṃ jānissāmī’’ti. Te pana cattāropi aññesu divasesu rājakulā nikkhamitvā rājanivesanadvāre ekassa bhattaambaṇassa piṭṭhe nisīditvā kiccakaraṇīyāni mantetvā gharāni gacchanti. Tasmā paṇḍito ‘‘ahaṃ etesaṃ catunnaṃ rahassaṃ ambaṇassa heṭṭhā nipajjitvā jānituṃ sakkuṇeyya’’nti cintetvā taṃ ambaṇaṃ ukkhipāpetvā attharaṇaṃ attharāpetvā ambaṇassa heṭṭhā pavisitvā purisānaṃ saññaṃ adāsi ‘‘tumhe <pageBreak edition="V" number="6.0212" /> catūsu paṇḍitesu mantetvā gatesu āgantvā maṃ āneyyāthā’’ti. Te ‘‘sādhū’’ti sampaṭicchitvā pakkamiṃsu. Senakopi rājānaṃ āha – ‘‘mahārāja, amhākaṃ vacanaṃ na saddahatha, idāni <pageBreak edition="P" number="6.0382" /> kiṃ karissathā’’ti. So tassa vacanaṃ gahetvā anisāmetvāva bhītatasito hutvā ‘‘idāni kiṃ karoma, senaka paṇḍitā’’ti pucchi. ‘‘Mahārāja, papañcaṃ akatvā kañci ajānāpetvā gahapatiputtaṃ māretuṃ vaṭṭatī’’ti. Rājā ‘‘senaka, ṭhapetvā tumhe añño mama atthakāmo nāma natthi, tumhe attano suhade gahetvā dvārantare ṭhatvā gahapatiputtassa pātova upaṭṭhānaṃ āgacchantassa khaggena sīsaṃ chindathā’’ti attano khaggaratanaṃ adāsi. Te ‘‘sādhu, deva, mā bhāyi, mayaṃ taṃ māressāmā’’ti vatvā nikkhamitvā ‘‘diṭṭhā no paccāmittassa piṭṭhī’’ti bhattaambaṇassa piṭṭhe nisīdiṃsu. Tato senako āha ‘‘ambho, ko gahapatiputtaṃ māressatī’’ti. Itare ‘‘tumheyeva ācariya, mārethā’’ti tasseva bhāraṃ kariṃsu.</paragraph>
<paragraph line="2678">Atha ne senako pucchi ‘‘tumhe ‘rahassaṃ nāma asukassa asukassa kathetabba’nti vadatha, kiṃ vo etaṃ kataṃ, udāhu diṭṭhaṃ suta’’nti? ‘‘Kataṃ etaṃ, ācariyā’’ti. Tumhe ‘‘rahassaṃ nāma sahāyakassa kathetabba’’nti vadatha, ‘‘kiṃ vo etaṃ kataṃ, udāhu diṭṭhaṃ suta’’nti? ‘‘Kataṃ etaṃ mayā’’ti? ‘‘Kathetha, ācariyā’’ti. ‘‘Imasmiṃ rahasse raññā ñāte jīvitaṃ me natthī’’ti. ‘‘Mā bhāyatha ācariya, idha tumhākaṃ rahassabhedako natthi, kathethā’’ti. So nakhena ambaṇaṃ koṭṭetvā ‘‘atthi nu kho imassa heṭṭhā gahapatiputto’’ti āha. ‘‘Ācariya, gahapatiputto attano issariyena evarūpaṃ ṭhānaṃ na pavisissati, idāni yasena matto bhavissati, kathetha <pageBreak edition="M" number="6.0227" /><pageBreak edition="P" number="6.0383" /> tumhe’’ti. Senako tāva attano rahassaṃ kathento āha – ‘‘tumhe imasmiṃ nagare asukaṃ nāma vesiṃ jānāthā’’ti? ‘‘Āma, ācariyā’’ti. ‘‘Idāni sā paññāyatī’’ti. ‘‘Na paññāyati, ācariyā’’ti. ‘‘Ahaṃ sālavanuyyāne tāya saddhiṃ purisakiccaṃ katvā tassā piḷandhanesu lobhena taṃ māretvā tassāyeva sāṭakena bhaṇḍikaṃ katvā āharitvā amhākaṃ ghare asukabhūmikāya asuke nāma gabbhe nāgadantake laggesiṃ, vaḷañjetuṃ 3 visahāmi, purāṇabhāvamassa olokemi, evarūpaṃ aparādhakammaṃ katvā mayā ekassa sahāyakassa kathitaṃ, na tena kassaci kathitapubbaṃ, iminā kāraṇena ‘sahāyakassa guyhaṃ kathetabba’nti mayā kathita’’nti. Paṇḍito tassa rahassaṃ sādhukaṃ vavatthapetvā sallakkhesi.</paragraph>
<paragraph line="2679">Pukkusopi attano rahassaṃ kathento āha – ‘‘mama ūruyā kuṭṭhaṃ atthi, kaniṭṭho me pātova kañci ajānāpetvā taṃ dhovitvā bhesajjena makkhetvā upari pilotikaṃ datvā bandhati. Rājā mayi muducitto ‘ehi pukkusā’ti maṃ pakkositvā yebhuyyena mama ūruyāyeva sayati <pageBreak edition="V" number="6.0213" />, sace pana etaṃ rājā jāneyya, maṃ māreyya. Taṃ mama kaniṭṭhaṃ ṭhapetvā añño jānanto nāma natthi, tena kāraṇena ‘rahassaṃ nāma bhātu kathetabba’nti mayā vutta’’nti. Kāmindopi attano rahassaṃ kathento āha – ‘‘maṃ kāḷapakkhe uposathadivase naradevo nāma yakkho gaṇhāti, ahaṃ ummattakasunakho viya viravāmi, svāhaṃ tamatthaṃ puttassa kathesiṃ. So mama yakkhena gahitabhāvaṃ ñatvā maṃ antogehagabbhe nipajjāpetvā dvāraṃ pidahitvā nikkhamitvā mama saddaṃ paṭicchādanatthaṃ dvāre samajjaṃ kāresi, iminā kāraṇena ‘rahassaṃ nāma puttassa kathetabba’nti mayā vutta’’nti. Tato tayopi devindaṃ pucchiṃsu. So attano rahassaṃ kathento āha – ‘‘mayā maṇipahaṃsanakammaṃ karontena rañño santakaṃ sakkena kusarañño dinnaṃ, siripavesanaṃ maṅgalamaṇiratanaṃ thenetvā mātuyā dinnaṃ. Sā kañci ajānāpetvā mama rājakulaṃ pavisanakāle taṃ mayhaṃ deti, ahaṃ tena maṇinā siriṃ pavesetvā rājanivesanaṃ gacchāmi. Rājā tumhehi saddhiṃ akathetvā paṭhamataraṃ mayā saddhiṃ kathesi. Devasikaṃ aṭṭha, soḷasa, dvattiṃsa, catusaṭṭhi kahāpaṇe mama paribbayatthāya deti <pageBreak edition="M" number="6.0228" />. Sace tassa maṇiratanassa channabhāvaṃ rājā jāneyya, mayhaṃ jīvitaṃ natthi, iminā kāraṇena ‘rahassaṃ nāma mātu kathetabba’nti mayā vutta’’nti.</paragraph>
<paragraph line="2680">Mahāsatto sabbesampi guyhaṃ attano paccakkhaṃ akāsi <pageBreak edition="P" number="6.0384" />. Te pana attano udaraṃ phāletvā antaṃ bāhiraṃ karontā viya rahassaṃ aññamaññaṃ kathetvā ‘‘tumhe appamattā pātova āgacchatha, gahapatiputtaṃ māressāmā’’ti uṭṭhāya pakkamiṃsu. Tesaṃ gatakāle paṇḍitassa purisā āgantvā ambaṇaṃ ukkhipitvā mahāsattaṃ ādāya pakkamiṃsu. So gharaṃ gantvā nhatvā alaṅkaritvā subhojanaṃ bhuñjitvā ‘‘ajja me bhaginī udumbaradevī rājagehato sāsanaṃ pesessatī’’ti ñatvā dvāre paccāyikaṃ purisaṃ ṭhapesi ‘‘rājagehato āgataṃ sīghaṃ pavesetvā mama dasseyyāsī’’ti. Evañca pana vatvā sayanapiṭṭhe nipajji. Tasmiṃ khaṇe rājāpi sayanapiṭṭhe nipannova paṇḍitassa guṇaṃ saritvā ‘‘mahosadhapaṇḍito sattavassikakālato paṭṭhāya maṃ upaṭṭhahanto na kiñci mayhaṃ anatthaṃ akāsi, devatāya pucchitapañhepi paṇḍite asati jīvitaṃ me laddhaṃ na siyā. Veripaccāmittānaṃ vacanaṃ gahetvā ‘asamadhuraṃ paṇḍitaṃ mārethā’ti khaggaṃ dentena ayuttaṃ mayā kataṃ, sve dāni naṃ passituṃ na labhissāmī’’ti sokaṃ uppādesi. Sarīrato sedā mucciṃsu. So sokasamappito cittassādaṃ na labhi. Udumbaradevīpi tena saddhiṃ ekasayanagatā taṃ ākāraṃ disvā ‘‘kiṃ nu kho mayhaṃ koci aparādho atthi, udāhu devassa kiñci sokakāraṇaṃ uppannaṃ, pucchissāmi tāva na’’nti imaṃ gāthamāha –</paragraph>
<gatha1 line="2681">‘‘Kiṃ <pageBreak edition="V" number="6.0214" /> tvaṃ vimanosi rājaseṭṭha, dvipadajaninda vacanaṃ suṇoma metaṃ;</gatha1>
<gathalast line="2682">Kiṃ cintayamāno dummanosi, nūna deva aparādho atthi mayha’’nti. (jā. 1.15.323);</gathalast>
<paragraph line="2683">Atha rājā kathento gāthamāha –</paragraph>
<gatha1 line="2684">‘‘Paṇhe vajjho mahosadhoti, āṇatto me vamāya bhūripañño;</gatha1>
<gathalast line="2685">Taṃ cintayamāno dummanosmi, na hi devī aparādho atthi tuyha’’nti. (jā. 1.15.324);</gathalast>
<paragraph line="2686">Tattha <pageBreak edition="M" number="6.0229" /><bold>āṇatto</bold>ti bhadde, cattāro paṇḍitā ‘‘mahosadho mama paccatthiko’’ti kathayiṃsu. Mayā tathato avicinitvā ‘‘vadhetha na’’nti bhūripañño vadhāya āṇatto. Taṃ kāraṇaṃ cintayamāno dummanosmīti.</paragraph>
<paragraph line="2687">Tassā <pageBreak edition="P" number="6.0385" /> tassa vacanaṃ sutvāva mahāsatte sinehena pabbatamatto soko uppajji. Tato sā cintesi ‘‘ekena upāyena rājānaṃ assāsetvā rañño niddaṃ okkamanakāle mama kaniṭṭhassa sāsanaṃ pahiṇissāmī’’ti. Atha sā ‘‘mahārāja, tayāvetaṃ kataṃ gahapatiputtaṃ mahante issariye patiṭṭhāpentena, tumhehi so senāpatiṭṭhāne ṭhapito, idāni kira so tumhākaṃyeva paccatthiko jāto, na kho pana paccatthiko khuddako nāma atthi, māretabbova, tumhe mā cintayitthā’’ti rājānaṃ assāsesi. So tanubhūtasoko niddaṃ okkami. Devī uṭṭhāya gabbhaṃ pavisitvā ‘‘tāta mahosadha, cattāro paṇḍitā taṃ paribhindiṃsu, rājā kuddho sve dvārantare taṃ vadhāya āṇāpesi, sve rājakulaṃ mā āgaccheyyāsi, āgacchanto pana nagaraṃ hatthagataṃ katvā samattho hutvā āgaccheyyāsī’’ti paṇṇaṃ likhitvā modakassa anto pakkhipitvā modakaṃ suttena veṭhetvā navabhājane katvā chādetvā lañchetvā atthacārikāya dāsiyā adāsi ‘‘imaṃ modakaṃ gahetvā mama kaniṭṭhassa dehī’’ti. Sā tathā akāsi. ‘‘Rattiṃ kathaṃ nikkhantā’’ti na cintetabbaṃ. Raññā paṭhamameva deviyā varo dinno, tena na naṃ koci nivāresi. Bodhisatto paṇṇākāraṃ gahetvā naṃ uyyojesi. Sā puna āgantvā dinnabhāvaṃ ārocesi. Tasmiṃ khaṇe devī āgantvā raññā saddhiṃ nipajji. Mahāsattopi modakaṃ bhinditvā paṇṇaṃ vācetvā tamatthaṃ ñatvā kattabbakiccaṃ vicāretvā sayane nipajji.</paragraph>
<paragraph line="2688">Itarepi <pageBreak edition="V" number="6.0215" /> cattāro janā pātova khaggaṃ gahetvā dvārantare ṭhatvā paṇḍitaṃ apassantā dummanā hutvā rañño santikaṃ gantvā ‘‘kiṃ paṇḍitā mārito vo gahapatiputto’’ti vutte ‘‘na passāma, devā’’ti āhaṃsu. Mahāsattopi aruṇuggamaneyeva nagaraṃ attano hatthagataṃ katvā tattha tattha ārakkhaṃ ṭhapetvā mahājanaparivuto rathaṃ āruyha mahantena parivārena rājadvāraṃ agamāsi. Rājā sīhapañjaraṃ ugghāṭetvā bahi olokento aṭṭhāsi. Atha mahāsatto rathā otaritvā rājānaṃ vanditvā aṭṭhāsi. Rājā taṃ disvā cintesi ‘‘sace ayaṃ mama paccatthiko bhaveyya <pageBreak edition="P" number="6.0386" /><pageBreak edition="M" number="6.0230" />, na maṃ vandeyyā’’ti. Atha naṃ pakkosāpetvā rājā āsane nisīdi. Mahāsattopi ekamantaṃ nisīdi. Cattāropi paṇḍitā tattheva nisīdiṃsu. Atha naṃ rājā kiñci ajānanto viya ‘‘tāta, tvaṃ hiyyo gantvā idāni āgacchasi, kiṃ maṃ pariccajasī’’ti vatvā imaṃ gāthamāha –</paragraph>
<gatha1 line="2689">‘‘Abhidosagato dāni ehisi, kiṃ sutvā kiṃ saṅkate mano te;</gatha1>
<gathalast line="2690">Ko te kimavoca bhūripañña, iṅgha vacanaṃ suṇoma brūhi meta’’nti. (jā. 1.15.325);</gathalast>
<paragraph line="2691">Tattha <bold>abhidosagato</bold>ti hiyyo paṭhamayāme gato idāni āgato. <bold>Kiṃ saṅkate</bold>ti kiṃ āsaṅkate. <bold>Kimavocā</bold>ti kiṃ rañño santikaṃ mā gamīti taṃ koci avoca.</paragraph>
<paragraph line="2692">Atha naṃ mahāsatto ‘‘mahārāja, tayā me catunnaṃ paṇḍitānaṃ vacanaṃ gahetvā vadho āṇatto, tenāhaṃ na emī’’ti codento imaṃ gāthamāha –</paragraph>
<gatha1 line="2693">‘‘Paṇhe vajjho mahosadhoti, yadi te mantayitaṃ janinda dosaṃ;</gatha1>
<gathalast line="2694">Bhariyāya rahogato asaṃsi, guyhaṃ pātukataṃ sutaṃ mameta’’nti. (jā. 1.15.326);</gathalast>
<paragraph line="2695">Tattha <bold>yadi te</bold>ti yasmā tayā. <bold>Mantayita</bold>nti kathitaṃ. <bold>Dosa</bold>nti abhidosaṃ, rattibhāgeti attho. Kassa kathitanti? Bhariyāya. Tvañhi hiyyo tassā imamatthaṃ rahogato asaṃsi. <bold>Guyhaṃ pātukata</bold>nti tassā evarūpaṃ attano rahassaṃ pātukataṃ. <bold>Sutaṃ mameta</bold>nti mayā panetaṃ tasmiṃ khaṇeyeva sutaṃ.</paragraph>
<paragraph line="2696">Rājā <pageBreak edition="V" number="6.0216" /> taṃ sutvā ‘‘imāya taṅkhaṇaññeva sāsanaṃ pahitaṃ bhavissatī’’ti kuddho deviṃ olokesi. Taṃ ñatvā mahāsatto ‘‘kiṃ, deva, deviyā kujjhatha, ahaṃ atītānāgatapaccuppannaṃ sabbaṃ jānāmi. Deva, tumhākaṃ tāva rahassaṃ deviyā kathitaṃ hotu, ācariyasenakassa pukkusādīnaṃ vā rahassaṃ mama kena kathitaṃ, ahaṃ etesampi rahassaṃ jānāmiyevā’’ti <pageBreak edition="M" number="6.0231" /> senakassa tāva rahassaṃ kathento imaṃ gāthamāha –</paragraph>
<gatha1 line="2697">‘‘Yaṃ sālavanasmiṃ senako, pāpakammaṃ akāsi asabbhirūpaṃ;</gatha1>
<gathalast line="2698">Sakhinova <pageBreak edition="P" number="6.0387" /> rahogato asaṃsi, guyhaṃ pātukataṃ sutaṃ mameta’’nti. (jā. 1.15.327);</gathalast>
<paragraph line="2699">Tattha <bold>asabbhirūpa</bold>nti asādhujātikaṃ lāmakaṃ akusalakammaṃ akāsi. Imasmiṃyeva hi nagare asukaṃ nāma vesiṃ sālavanuyyāne purisakiccaṃ katvā taṃ māretvā alaṅkāraṃ gahetvā tassāyeva sāṭakena bhaṇḍikaṃ katvā attano ghare asukaṭṭhāne nāgadantake laggetvā ṭhapesi. <bold>Sakhinovā</bold>ti atha naṃ, mahārāja, ekassa sahāyakassa rahogato hutvā akkhāsi, tampi mayā sutaṃ. Nāhaṃ devassa paccatthiko, senakoyeva. Yadi te paccatthikena kammaṃ atthi, senakaṃ gaṇhāpehīti.</paragraph>
<paragraph line="2700">Rājā senakaṃ oloketvā ‘‘saccaṃ, senakā’’ti pucchitvā ‘‘saccaṃ, devā’’ti vutte tassa bandhanāgārappavesanaṃ āṇāpesi. Paṇḍito pukkusassa rahassaṃ kathento imaṃ gāthamāha –</paragraph>
<gatha1 line="2701">‘‘Pukkusapurisassa te janinda, uppanno rogo arājayutto;</gatha1>
<gathalast line="2702">Bhātucca rahogato asaṃsi, guyhaṃ pātukataṃ sutaṃ mameta’’nti. (jā. 1.15.328);</gathalast>
<paragraph line="2703">Tattha <bold>arājayutto</bold>ti mahārāja, etassa kuṭṭharogo uppanno, so rājānaṃ pattuṃ ayutto, chupanānucchaviko na hoti. Tumhe ca ‘‘pukkusassa ūru muduko’’ti yebhuyyena tassa ūrumhi nipajjatha. So panesa vaṇabandhapilotikāya phasso, devāti.</paragraph>
<paragraph line="2704">Rājā tampi oloketvā ‘‘saccaṃ pukkusā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Paṇḍito kāmindassapi rahassaṃ kathento imaṃ gāthamāha –</paragraph>
<gatha1 line="2705">‘‘Ābādhoyaṃ <pageBreak edition="V" number="6.0217" /><pageBreak edition="M" number="6.0232" /> asabbhirūpo, kāmindo naradevena phuṭṭho;</gatha1>
<gathalast line="2706">Puttassa rahogato asaṃsi, guyhaṃ pātukataṃ sutaṃ mameta’’nti. (jā. 1.15.329);</gathalast>
<paragraph line="2707">Tattha <bold>asabbhirūpo</bold>ti yena so ābādhena phuṭṭho ummattakasunakho viya viravati, so naradevayakkhābādho asabbhijātiko lāmako, rājakulaṃ pavisituṃ na yutto, mahārājāti vadati.</paragraph>
<paragraph line="2708">Rājā <pageBreak edition="P" number="6.0388" /> tampi oloketvā ‘‘saccaṃ kāmindā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Paṇḍito devindassapi rahassaṃ kathento imaṃ gāthamāha –</paragraph>
<gatha1 line="2709">‘‘Aṭṭhavaṅkaṃ maṇiratanaṃ uḷāraṃ, sakko te adadā pitāmahassa;</gatha1>
<gatha2 line="2710">Devindassa gataṃ tadajja hatthaṃ, mātucca rahogato asaṃsi;</gatha2>
<gathalast line="2711">Guyhaṃ pātukataṃ sutaṃ mameta’’nti. (jā. 1.15.330);</gathalast>
<paragraph line="2712">Tattha <bold>pitāmahassā</bold>ti tava pitāmahassa kusarājassa. <bold>Tadajja hattha</bold>nti taṃ maṅgalasammataṃ maṇiratanaṃ ajja devindassa hatthagataṃ, mahārājāti.</paragraph>
<paragraph line="2713">Rājā tampi oloketvā ‘‘saccaṃ devindā’’ti pucchitvā ‘‘saccaṃ devā’’ti vutte tampi bandhanāgāraṃ pavesāpesi. Evaṃ ‘‘bodhisattaṃ vadhissāmā’’ti cintetvā sabbepi te bandhanāgāraṃ paviṭṭhā. Bodhisatto ‘‘mahārāja, iminā kāraṇenāhaṃ ‘attano guyhaṃ parassa na kathetabba’nti vadāmi, vadantā pana mahāvināsaṃ pattā’’ti vatvā uttari dhammaṃ desento imā gāthā abhāsi –</paragraph>
<gatha1 line="2714">‘‘Guyhassa hi guyhameva sādhu, na guyhassa pasatthamāvikammaṃ;</gatha1>
<gathalast line="2715">Anipphannatā saheyya dhīro, nipphannova yathāsukhaṃ bhaṇeyya.</gathalast>
<gatha1 line="2716">‘‘Na <pageBreak edition="M" number="6.0233" /> guyhamatthaṃ vivareyya, rakkheyya naṃ yathā nidhiṃ;</gatha1>
<gathalast line="2717">Na hi pātukato sādhu, guyho attho pajānatā.</gathalast>
<gatha1 line="2718">‘‘Thiyā <pageBreak edition="V" number="6.0218" /> guyhaṃ na saṃseyya, amittassa ca paṇḍito;</gatha1>
<gathalast line="2719">Yo cāmisena saṃhīro, hadayattheno ca yo naro.</gathalast>
<gatha1 line="2720">‘‘Guyhamatthaṃ asambuddhaṃ, sambodhayati yo naro;</gatha1>
<gathalast line="2721">Mantabhedabhayā tassa, dāsabhūto titikkhati.</gathalast>
<gatha1 line="2722">‘‘Yāvanto purisassatthaṃ, guyhaṃ jānanti mantinaṃ;</gatha1>
<gathalast line="2723">Tāvanto tassa ubbegā, tasmā guyhaṃ na vissaje.</gathalast>
<gatha1 line="2724">‘‘Vivicca bhāseyya divā rahassaṃ, rattiṃ giraṃ nātivelaṃ pamuñce;</gatha1>
<gathalast line="2725">Upassutikā <pageBreak edition="P" number="6.0389" /> hi suṇanti mantaṃ, tasmā manto khippamupeti bheda’’nti. (jā. 1.15.331-336);</gathalast>
<paragraph line="2726">Tattha <bold>amittassa cā</bold>ti itthiyā ca paccatthikassa ca na katheyya. <bold>Saṃhīro</bold>ti yo ca yena kenaci āmisena saṃhīrati upalāpati saṅgahaṃ gacchati, tassapi na saṃseyya. <bold>Hadayattheno</bold>ti yo ca amitto mittapatirūpako mukhena aññaṃ katheti, hadayena aññaṃ cinteti, tassapi na saṃseyya. <bold>Asambuddha</bold>nti parehi aññātaṃ. ‘‘Asambodha’’ntipi pāṭho, paresaṃ bodhetuṃ ayuttanti attho. <bold>Titikkhatī</bold>ti tassa akkosampi paribhāsampi pahārampi dāso viya hutvā adhivāseti. <bold>Mantina</bold>nti mantitaṃ, mantīnaṃ vā antare yāvanto jānantīti attho. <bold>Tāvanto</bold>ti te guyhajānanake paṭicca tattakā tassa ubbegā santāsā uppajjanti. <bold>Na vissaje</bold>ti na vissajjeyya paraṃ na jānāpeyya. <bold>Viviccā</bold>ti sace divā rahassaṃ mantetukāmo hoti, vivittaṃ okāsaṃ kāretvā suppaṭicchannaṭṭhāne manteyya. <bold>Nātivela</bold>nti rattiṃ rahassaṃ kathento pana ativelaṃ mariyādātikkantaṃ mahāsaddaṃ karonto giraṃ nappamuñceyya. <bold>Upassutikā hī</bold>ti mantanaṭṭhānaṃ upagantvā tirokuṭṭādīsu ṭhatvā sotāro. <bold>Tasmā</bold>ti mahārāja, tena kāraṇena so manto khippameva bhedamupāgamīti.</paragraph>
<paragraph line="2727">Rājā <pageBreak edition="M" number="6.0234" /> mahāsattassa kathaṃ sutvā ‘‘ete sayaṃ rājaverino hutvā paṇḍitaṃ mama veriṃ karontī’’ti kujjhitvā ‘‘gacchatha ne nagarā nikkhamāpetvā sūlesu vā uttāsetha, sīsāni vā tesaṃ chindathā’’ti āṇāpesi. Tesu pacchābāhaṃ bandhitvā catukke catukke kasāhi pahārasahassaṃ datvā nīyamānesu paṇḍito ‘‘deva, ime tumhākaṃ porāṇakā amaccā, khamatha nesaṃ aparādha’’nti <pageBreak edition="V" number="6.0219" /> rājānaṃ khamāpesi. Rājā tassa vacanaṃ sutvā ‘‘sādhū’’ti te pakkosāpetvā tasseva dāse katvā adāsi. So pana te tattheva bhujisse akāsi. Rājā ‘‘tena hi mama vijite mā vasantū’’ti pabbājanīyakammaṃ āṇāpesi. Paṇḍito ‘‘khamatha, deva, etesaṃ andhabālānaṃ dosa’’nti khamāpetvā tesaṃ ṭhānantarāni puna pākatikāni kāresi. Rājā ‘‘paccāmittesupi tāvassa evarūpā mettā bhavati, aññesu janesu kathaṃ na bhavissatī’’ti paṇḍitassa ativiya pasanno ahosi. Tato paṭṭhāya cattāro paṇḍitā uddhatadāṭhā viya sappā nibbisā hutvā kiñci kathetuṃ nāsakkhiṃsu.</paragraph>
<centered line="2728">Pañcapaṇḍitapañho niṭṭhito.</centered>
<centered line="2729">Niṭṭhitā ca paribhindakathā.</centered>
<centered line="2730">Yuddhaparājayakaṇḍaṃ</centered>
<paragraph line="2731">Tato <pageBreak edition="V" number="6.0220" /> paṭṭhāya paṇḍitova rañño atthañca dhammañca anusāsati. So cintesi ‘‘rañño setachattamattameva, rajjaṃ pana ahameva vicāremi <pageBreak edition="P" number="6.0390" />, mayā appamattena bhavituṃ vaṭṭatī’’ti. So nagare mahāpākāraṃ nāma kāresi, tathā anupākārañca dvāraṭṭālake antaraṭṭālake udakaparikhaṃ kaddamaparikhaṃ sukkhaparikhanti tisso parikhāyo kāresi, antonagare jiṇṇagehāni paṭisaṅkharāpesi, mahāpokkharaṇiyo kāretvā tāsu udakanidhānaṃ kāresi, nagare sabbakoṭṭhāgārāni dhaññassa pūrāpesi, himavantappadesato kulupakatāpasehi kudrūsakumudabījāni āharāpesi, udakaniddhamanāni sodhāpetvā tattha ropāpesi, bahinagarepi jiṇṇasālāpaṭisaṅkharaṇakammaṃ kāresi. Kiṃ kāraṇā? Anāgatabhayapaṭibāhanatthaṃ. Tato tato āgatavāṇijakepi ‘‘sammā, tumhe kuto āgatatthā’’ti pucchitvā ‘‘asukaṭṭhānato’’ti vutte ‘‘tumhākaṃ raññā kiṃ piya’’nti pucchitvā ‘‘asukaṃ nāmā’’ti vutte tesaṃ sammānaṃ kāretvā uyyojetvā <pageBreak edition="M" number="6.0235" /> attano ekasate yodhe pakkosāpetvā ‘‘sammā, mayā dinne paṇṇākāre gahetvā ekasatarājadhāniyo gantvā ime paṇṇākāre attano piyakāmatāya tesaṃ rājūnaṃ datvā teyeva upaṭṭhahantā tesaṃ kiriyaṃ vā mantaṃ vā ñatvā mayhaṃ sāsanaṃ pesentā tattheva vasatha, ahaṃ vo puttadāraṃ posessāmī’’ti vatvā kesañci kuṇḍale, kesañci pādukāyo, kesañci khagge, kesañci suvaṇṇamālāyo akkharāni chinditvā ‘‘yadā mama kiccaṃ atthi, tadā paññāyantū’’ti adhiṭṭhahitvā tesaṃ hatthe datvā pesesi. Te tattha tattha gantvā tesaṃ tesaṃ rājūnaṃ paṇṇākāraṃ datvā ‘‘kenatthenāgatā’’ti vutte ‘‘tumheva upaṭṭhātuṃ āgatamhā’’ti vatvā ‘‘kuto āgatatthā’’ti puṭṭhā āgataṭṭhānaṃ avatvā aññāni ṭhānāni ācikkhitvā ‘‘tena hi sādhū’’ti sampaṭicchite upaṭṭhahantā tesaṃ abbhantarikā ahesuṃ.</paragraph>
<paragraph line="2732">Tadā kapilaraṭṭhe saṅkhabalako nāma rājā āvudhāni sajjāpesi, senaṃ saṅkaḍḍhi. Tassa santike upanikkhittakapuriso paṇḍitassa sāsanaṃ pesesi ‘‘sāmi, mayaṃ idha pavattiṃ ‘idaṃ nāma karissatī’ti na jānāma, āvudhāni sajjāpeti, senaṃ saṅkaḍḍhati, tumhe purisavisese pesetvā idaṃ pavattiṃ tathato jānāthā’’ti. Atha mahāsatto suvapotakaṃ āmantetvā ‘‘samma, kapilaraṭṭhe saṅkhabalako nāma rājā āvudhāni sajjāpesi, tvaṃ tattha gantvā ‘imaṃ nāma karotī’ti tathato ñatvā sakalajambudīpaṃ <pageBreak edition="P" number="6.0391" /> āhiṇḍitvā mayhaṃ pavattiṃ āharāhī’’ti vatvā madhulāje khādāpetvā madhupānīyaṃ pāyetvā satapākasahassapākehi telehi pakkhantaraṃ makkhetvā pācīnasīhapañjare <pageBreak edition="V" number="6.0221" /> ṭhatvā vissajjesi. Sopi tattha gantvā tassa purisassa santikā tassa rañño pavattiṃ tathato ñatvā sakalajambudīpaṃ pariggaṇhanto kapilaraṭṭhe uttarapañcālanagaraṃ pāpuṇi. Tadā tattha cūḷanibrahmadatto nāma rājā rajjaṃ kāresi. Tassa kevaṭṭo nāma brāhmaṇo atthañca dhammañca anusāsati, paṇḍito byatto. So paccūsakāle pabujjhitvā dīpālokena alaṅkatappaṭiyattaṃ sirigabbhaṃ olokento attano mahantaṃ yasaṃ disvā ‘‘ayaṃ mama yaso, kassa santako’’ti cintetvā ‘‘na aññassa santako cūḷanibrahmadattassa <pageBreak edition="M" number="6.0236" />, evarūpaṃ pana yasadāyakaṃ rājānaṃ sakalajambudīpe aggarājānaṃ kātuṃ vaṭṭati, ahañca aggapurohito bhavissāmī’’ti cintetvā pātova nhatvā bhuñjitvā alaṅkaritvā rañño santikaṃ gantvā ‘‘mahārāja, sukhaṃ sayathā’’ti sukhaseyyaṃ pucchitvā ‘‘āma, paṇḍitā’’ti vutte rājānaṃ ‘‘deva, mantetabbaṃ atthī’’ti āha. ‘‘Vada, ācariyā’’ti. ‘‘Deva, antonagare raho nāma na sakkā laddhuṃ, uyyānaṃ gacchāmā’’ti. ‘‘Sādhu, ācariyā’’ti rājā tena saddhiṃ uyyānaṃ gantvā balakāyaṃ bahi ṭhapetvā ārakkhaṃ kāretvā brāhmaṇena saddhiṃ uyyānaṃ pavisitvā maṅgalasilāpaṭṭe nisīdi.</paragraph>
<paragraph line="2733">Tadā suvapotakopi taṃ kiriyaṃ disvā ‘‘bhavitabbamettha kāraṇena, ajja paṇḍitassa ācikkhitabbayuttakaṃ kiñci suṇissāmī’’ti uyyānaṃ pavisitvā maṅgalasālarukkhassa pattantare nilīyitvā nisīdi. Rājā ‘‘kathetha, ācariyā’’ti āha. ‘‘Mahārāja, tava kaṇṇe ito karohi, catukkaṇṇova manto bhavissati. Sace, mahārāja, mama vacanaṃ kareyyāsi, sakalajambudīpe taṃ aggarājānaṃ karomī’’ti. So mahātaṇhatāya tassa vacanaṃ sutvā somanassappatto hutvā ‘‘kathetha, ācariya, karissāmi te vacana’’nti āha. ‘‘Deva, mayaṃ senaṃ saṅkaḍḍhitvā paṭhamaṃ khuddakanagaraṃ rumbhitvā gaṇhissāma, ahañhi cūḷadvārena nagaraṃ pavisitvā rājānaṃ vakkhāmi – mahārāja, tava yuddhena kiccaṃ natthi, kevalaṃ amhākaṃ rañño santako hohi, tava rajjaṃ taveva bhavissati, yujjhanto pana amhākaṃ balavāhanassa mahantatāya <pageBreak edition="P" number="6.0392" /> ekantena parājissasī’’ti. ‘‘Sace me vacanaṃ karissati, saṅgaṇhissāma naṃ. No ce, yujjhitvā jīvitakkhayaṃ pāpetvā dve senā gahetvā aññaṃ nagaraṃ gaṇhissāma, tato aññanti etenupāyena sakalajambudīpe rajjaṃ gahetvā ‘jayapānaṃ pivissāmā’ti vatvā ekasatarājāno amhākaṃ nagaraṃ ānetvā uyyāne āpānamaṇḍapaṃ kāretvā tattha nisinne visamissakaṃ suraṃ pāyetvā sabbepi te rājāno jīvitakkhayaṃ pāpetvā ekasatarājadhānīsu rajjaṃ amhākaṃ hatthagataṃ karissāma. Evaṃ tvaṃ sakalajambudīpe aggarājā bhavissasī’’ti. Sopi ‘‘sādhu, ācariya, evaṃ karissāmī’’ti vadati. ‘‘Mahārāja, catukkaṇṇo manto nāma, ayañhi manto <pageBreak edition="V" number="6.0222" /> na sakkā aññena jānituṃ, tasmā <pageBreak edition="M" number="6.0237" /> papañcaṃ akatvā sīghaṃ nikkhamathā’’ti. Rājā tussitvā ‘‘sādhū’’ti sampaṭicchi.</paragraph>
<paragraph line="2734">Suvapotako taṃ sutvā tesaṃ mantapariyosāne sākhāyaṃ olambakaṃ otārento viya kevaṭṭassa sīse chakaṇapiṇḍaṃ pātetvā ‘‘kimeta’’nti mukhaṃ vivaritvā uddhaṃ olokentassa aparampi mukhe pātetvā ‘‘kiri kirī’’ti saddaṃ viravanto sākhato uppatitvā ‘‘kevaṭṭa, tvaṃ catukkaṇṇamantoti maññasi, idāneva chakkaṇṇo jāto, puna aṭṭhakaṇṇo bhavitvā anekasatakaṇṇopi bhavissatī’’ti vatvā ‘‘gaṇhatha, gaṇhathā’’ti vadantānaññeva vātavegena mithilaṃ gantvā paṇḍitassa nivesanaṃ pāvisi. Tassa pana idaṃ vattaṃ – sace kutoci ābhatasāsanaṃ paṇḍitasseva kathetabbaṃ hoti, athassa aṃsakūṭe otarati, sace amarādeviyāpi sotuṃ vaṭṭati, ucchaṅge otarati, sace mahājanena sotabbaṃ, bhūmiyaṃ otarati. Tadā so paṇḍitassa aṃsakūṭe otari. Tāya saññāya ‘‘rahassena bhavitabba’’nti mahājano paṭikkami. Paṇḍito taṃ gahetvā uparipāsādatalaṃ abhiruyha ‘‘kiṃ te, tāta, diṭṭhaṃ suta’’nti pucchi. Athassa so ‘‘ahaṃ, deva, sakalajambudīpe vicaranto aññassa rañño santike kiñci guyhaṃ na passāmi, uttarapañcālanagare pana cūḷanibrahmadattassa purohito kevaṭṭo nāma brāhmaṇo rājānaṃ uyyānaṃ netvā catukkaṇṇamantaṃ gaṇhi. Athāhaṃ sākhantare nisīditvā tesaṃ mantaṃ suṇitvā mantapariyosāne tassa sīse ca mukhe ca chakaṇapiṇḍaṃ pātetvā āgatomhī’’ti vatvā sabbaṃ kathesi. ‘Raññā sampaṭicchita’’nti <pageBreak edition="P" number="6.0393" /> vutte ‘‘sampaṭicchi, devā’’ti āha.</paragraph>
<paragraph line="2735">Athassa paṇḍito kattabbayuttakaṃ sakkāraṃ karitvā taṃ mudupaccattharaṇe suvaṇṇapañjare suṭṭhu sayāpetvā ‘‘kevaṭṭo mama mahosadhassa paṇḍitabhāvaṃ na jānāti maññe, ahaṃ na dānissa mantassa matthakaṃ pāpuṇituṃ dassāmī’’ti cintetvā nagarato duggatakulāni nīharāpetvā bahi nivāsāpesi, raṭṭhajanapadadvāragāmesu samiddhāni issariyakulāni āharitvā antonagare nivāsāpesi, bahuṃ dhanadhaññaṃ kāresi. Cūḷanibrahmadattopi kevaṭṭassa vacanaṃ gahetvā senaṅgaparivuto gantvā ekaṃ khuddakanagaraṃ parikkhipi. Kevaṭṭopi vuttanayeneva tattha <pageBreak edition="M" number="6.0238" /> pavisitvā taṃ rājānaṃ saññāpetvā attano santakamakāsi. Dve senā ekato katvā tato aññaṃ nagaraṃ rumbhati. Etenupāyena paṭipāṭiyā sabbāni tāni nagarāni gaṇhi. Evaṃ cūḷanibrahmadatto kevaṭṭassa ovāde ṭhito, ṭhapetvā vedeharājānaṃ sesarājāno sakalajambudīpe attano santake akāsi. Bodhisattassa pana upanikkhittakapurisā ‘‘cūḷanibrahmadattena ettakāni nagarāni gahitāni <pageBreak edition="V" number="6.0223" />, appamatto hotū’’ti niccaṃ sāsanaṃ pahiṇiṃsu. Sopi tesaṃ ‘‘ahaṃ idha appamatto vasāmi, tumhepi anukkaṇṭhantā appamatto hutvā vasathā’’ti paṭipesesi.</paragraph>
<paragraph line="2736">Cūḷanibrahmadatto sattadivasasattamāsādhikehi sattasaṃvaccharehi videharajjaṃ vajjetvā sesaṃ sakalajambudīpe rajjaṃ gahetvā kevaṭṭaṃ āha – ‘‘ācariya, mithilāyaṃ videharajjaṃ gaṇhāmā’’ti. ‘‘Mahārāja, mahosadhapaṇḍitassa vasananagare rajjaṃ gaṇhituṃ na sakkhissāma. So hi evaṃ ñāṇasampanno evaṃ upāyakusalo’’ti so vitthāretvā candamaṇḍalaṃ uṭṭhāpento viya mahosadhassa guṇe kathesi. Ayañhi sayampi upāyakusalova, tasmā ‘‘mithilanagaraṃ nāma deva appamattakaṃ, sakalajambudīpe rajjaṃ amhākaṃ pahoti, kiṃ no etenā’’ti upāyeneva rājānaṃ sallakkhāpesi. Sesarājānopi ‘‘mayaṃ mithilarajjaṃ gahetvāva jayapānaṃ pivissāmā’’ti vadanti. Kevaṭṭo tepi nivāretvā ‘‘videharajjaṃ gahetvā kiṃ karissāma, sopi rājā amhākaṃ santakova, tasmā nivattathā’’ti te upāyeneva bodhesi. Te tassa vacanaṃ sutvā nivattiṃsu. Mahāsattassa upanikkhittakapurisā sāsanaṃ pesayiṃsu ‘‘brahmadatto ekasatarājaparivuto mithilaṃ āgacchantova nivattitvā attano nagarameva <pageBreak edition="P" number="6.0394" /> gato’’ti. Sopi tesaṃ ‘‘ito paṭṭhāya tassa kiriyaṃ jānantū’’ti paṭipesesi. Brahmadattopi kevaṭṭena saddhiṃ ‘‘idāni kiṃ karissāmī’’ti mantetvā ‘‘jayapānaṃ pivissāmā’’ti vutte uyyānaṃ alaṅkaritvā cāṭisatesu cāṭisahassesu suraṃ ṭhapetha, nānāvidhāni ca macchamaṃsādīni upanethā’’ti sevake āṇāpesi. Upanikkhittakapurisā taṃ pavattiṃ paṇḍitassa ārocesuṃ. Te pana ‘‘visena suraṃ yojetvā rājāno māretukāmo’’ti na jāniṃsu. Mahāsatto pana suvapotakassa santikā sutattā <pageBreak edition="M" number="6.0239" /> tathato jānitvā ‘‘nesaṃ surāpānadivasaṃ tathato jānitvā mama pesethā’’ti paṭisāsanaṃ pesesi. Te tathā kariṃsu.</paragraph>
<paragraph line="2737">Paṇḍito ‘‘mādise dharamāne ettakānaṃ rājūnaṃ maraṇaṃ ayuttaṃ, avassayo nesaṃ bhavissāmī’’ti cintetvā sahajātaṃ yodhasahassaṃ pakkosāpetvā ‘‘sammā, cūḷanibrahmadatto kira uyyānaṃ alaṅkārāpetvā ekasatarājaparivuto suraṃ pātukāmo, tumhe tattha gantvā rājūnaṃ āsanesu paññattesu kismiñci anisinneyeva ‘cūḷanibrahmadattassa anantaraṃ mahārahaṃ āsanaṃ amhākaṃ raññova dethā’ti vadantā gahetvā tesaṃ purisehi ‘tumhe kassa purisā’ti vutte ‘videharājassā’ti vadeyyātha. Te tumhehi saddhiṃ ‘mayaṃ sattadivasasattamāsādhikāni sattavassāni rajjaṃ gaṇhantā ekadivasampi videharājānaṃ na passāma, kiṃ rājā nāmesa, gacchatha pariyante āsanaṃ gaṇhathā’ti vadantā kalahaṃ karissanti. Atha tumhe ‘ṭhapetvā brahmadattaṃ añño amhākaṃ rañño uttaritaro idha natthī’ti kalahaṃ vaḍḍhetvā amhākaṃ rañño āsanamattampi alabhantā ‘na dāni <pageBreak edition="V" number="6.0224" /> vo suraṃ pātuṃ macchamaṃsaṃ khādituṃ dassāmā’ti nadantā vaggantā mahāghosaṃ karontā tesaṃ santāsaṃ janentā mahantehi leḍḍudaṇḍehi sabbacāṭiyo bhinditvā macchamaṃsaṃ vippakiritvā aparibhogaṃ katvā javena senāya antaraṃ pavisitvā devanagaraṃ paviṭṭhā asurā viya ulloḷaṃ uṭṭhāpetvā ‘mayaṃ mithilanagare mahosadhapaṇḍitassa purisā, sakkontā amhe gaṇhathā’ti tumhākaṃ āgatabhāvaṃ jānāpetvā āgacchathā’’ti pesesi. Te ‘‘sādhū’’ti tassa vacanaṃ sampaṭicchitvā <pageBreak edition="P" number="6.0395" /> vanditvā sannaddhapañcāvudhā nikkhamitvā tattha gantvā nandanavanamiva alaṅkatauyyānaṃ pavisitvā samussitasetacchatte ekasatarājapallaṅke ādiṃ katvā alaṅkatappaṭiyattaṃ sirivibhavaṃ disvā mahāsattena vuttaniyāmeneva sabbaṃ katvā mahājanaṃ saṅkhobhetvā mithilābhimukhā pakkamiṃsu. Rājapurisāpi taṃ pavattiṃ tesaṃ rājūnaṃ ārocesuṃ. Cūḷanibrahmadattopi ‘‘evarūpassa nāma me visayogassa antarāyo kato’’ti kujjhi. Rājānopi ‘‘amhākaṃ jayapānaṃ pātuṃ nādāsī’’ti kujjhiṃsu. Balakāyāpi ‘‘mayaṃ amūlakaṃ suraṃ pātuṃ na labhimhā’’ti kujjhiṃsu.</paragraph>
<paragraph line="2738">Cūḷanibrahmadatto <pageBreak edition="M" number="6.0240" /> te rājāno āmantetvā ‘‘etha, bho, mithilaṃ gantvā videharājassa khaggena sīsaṃ chinditvā pādehi akkamitvā nisinnā jayapānaṃ pivissāma, senaṃ gamanasajjaṃ karothā’’ti vatvā puna rahogato kevaṭṭassapi etamatthaṃ kathetvā ‘‘amhākaṃ evarūpassa mantassa antarāyakaraṃ paccāmittaṃ gaṇhissāma, ekasatarājūnaṃ aṭṭhārasaakkhobhaṇisaṅkhāya senāya parivutā gacchāma, etha, ācariyā’’ti āha. Brāhmaṇo attano paṇḍitabhāvena cintesi ‘‘mahosadhapaṇḍitaṃ jinituṃ nāma na sakkā, amhākaṃyeva lajjitabbaṃ bhavissati, nivattāpessāmi na’’nti. Atha naṃ evamāha – ‘‘mahārāja, na esa videharājassa thāmo, mahosadhapaṇḍitassa saṃvidhānametaṃ, mahānubhāvo panesa, tena rakkhitā mithilā sīharakkhitaguhā viya na sakkā kenaci gahetuṃ, kevalaṃ amhākaṃ lajjanakaṃ bhavissati, alaṃ tattha gamanenā’’ti. Rājā pana khattiyamānena issariyamadena matto hutvā ‘‘kiṃ so karissatī’’ti vatvā ekasatarājaparivuto aṭṭhārasaakkhobhaṇisaṅkhāya senāya saddhiṃ nikkhami. Kevaṭṭopi attano kathaṃ gaṇhāpetuṃ asakkonto ‘‘rañño paccanīkavutti nāma ayuttā’’ti tena saddhiṃyeva nikkhami. Tepi yodhā ekaratteneva mithilaṃ patvā attanā katakiccaṃ paṇḍitassa kathayiṃsu. Paṭhamaṃ upanikkhittakapurisāpissa sāsanaṃ pahiṇiṃsu. ‘‘Cūḷanibrahmadatto ‘videharājānaṃ gaṇhissāmī’ti ekasatarājaparivuto āgacchati, paṇḍito appamatto hotu, ajja asukaṭṭhānaṃ nāma āgato, ajja <pageBreak edition="P" number="6.0396" /> asukaṭṭhānaṃ, ajja nagaraṃ pāpuṇissatī’’ti paṇḍitassa nibaddhaṃ pesentiyeva. Taṃ sutvā mahāsatto appamatto ahosi. Videharājā pana ‘‘brahmadatto kira imaṃ nagaraṃ gahetuṃ āgacchatī’’ti paramparaghosena assosi.</paragraph>
<paragraph line="2739">Atha <pageBreak edition="V" number="6.0225" /> brahmadatto aggapadoseyeva ukkāsatasahassena dhāriyamānena āgantvā sakalanagaraṃ parivāresi. Atha naṃ hatthipākārarathapākārādīhi parikkhipāpetvā tesu tesu ṭhānesu balagumbaṃ ṭhapesi. Manussā unnādentā apphoṭentā seḷentā naccantā gajjantā tajjentā mahāghosaṃ karontā aṭṭhaṃsu. Dīpobhāsena ceva alaṅkārobhāsena ca sakalasattayojanikā mithilā ekobhāsā ahosi. Hatthiassarathatūriyānaṃ <pageBreak edition="M" number="6.0241" /> saddena pathaviyā bhijjanakālo viya ahosi. Cattāro paṇḍitā ulloḷasaddaṃ sutvā ajānantā rañño santikaṃ gantvā ‘‘mahārāja, ulloḷasaddo jāto, na kho pana mayaṃ jānāma, kiṃ nāmetaṃ, vīmaṃsituṃ vaṭṭatī’’ti āhaṃsu. Taṃ sutvā rājā ‘‘cūḷanibrahmadatto nu kho āgato bhaveyyā’’ti sīhapañjaraṃ vivaritvā olokento tassāgamanabhāvaṃ ñatvā bhītatasito ‘‘natthi amhākaṃ jīvitaṃ, sabbe no jīvitakkhayaṃ pāpessatī’’ti tehi saddhiṃ sallapanto nisīdi. Mahāsatto pana tassāgatabhāvaṃ ñatvā sīho viya achambhito sakalanagare ārakkhaṃ saṃvidahitvā ‘‘rājānaṃ assāsessāmī’’ti rājanivesanaṃ abhiruhitvā ekamantaṃ aṭṭhāsi. Rājā taṃ disvāva paṭiladdhassāso hutvā ‘‘ṭhapetvā mama puttaṃ mahosadhapaṇḍitaṃ añño maṃ imamhā dukkhā mocetuṃ samattho nāma natthī’’ti cintetvā tena saddhiṃ sallapanto āha –</paragraph>
<hangnum line="2740" number="590"></hangnum>
<gatha1 line="2741"> ‘‘Pañcālo sabbasenāya, brahmadattoyamāgato;</gatha1>
<gathalast line="2742">Sāyaṃ pañcāliyā senā, appameyyo mahosadha.</gathalast>
<hangnum line="2743" number="591"></hangnum>
<gatha1 line="2744"> ‘‘Vīthimatī pattimatī, sabbasaṅgāmakovidā;</gatha1>
<gathalast line="2745">Ohārinī saddavatī, bherisaṅkhappabodhanā.</gathalast>
<hangnum line="2746" number="592"></hangnum>
<gatha1 line="2747"> ‘‘Lohavijjālaṅkārābhā, dhajinī vāmarohinī;</gatha1>
<gathalast line="2748">Sippiyehi susampannā, sūrehi suppatiṭṭhitā.</gathalast>
<hangnum line="2749" number="593"></hangnum>
<gatha1 line="2750"> ‘‘Dasettha paṇḍitā āhu, bhūripaññā rahogamā;</gatha1>
<gathalast line="2751">Mātā ekādasī rañño, pañcāliyaṃ pasāsati.</gathalast>
<hangnum line="2752" number="594"></hangnum>
<gatha1 line="2753"> ‘‘Athetthekasataṃ <pageBreak edition="P" number="6.0397" />khatyā, anuyantā yasassino;</gatha1>
<gathalast line="2754">Acchinnaraṭṭhā byathitā, pañcāliyaṃ vasaṃ gatā.</gathalast>
<hangnum line="2755" number="595"></hangnum>
<gatha1 line="2756"> ‘‘Yaṃvadā <pageBreak edition="V" number="6.0226" /> takkarā rañño, akāmā piyabhāṇino;</gatha1>
<gathalast line="2757">Pañcālamanuyāyanti, akāmā vasino gatā.</gathalast>
<hangnum line="2758" number="596"></hangnum>
<gatha1 line="2759"> ‘‘Tāya senāya mithilā, tisandhiparivāritā;</gatha1>
<gathalast line="2760">Rājadhānī videhānaṃ, samantā parikhaññati.</gathalast>
<hangnum line="2761" number="597"></hangnum>
<gatha1 line="2762"> ‘‘Uddhaṃ <pageBreak edition="M" number="6.0242" /> tārakajātāva, samantā parivāritā;</gatha1>
<gathalast line="2763">Mahosadha vijānāhi, kathaṃ mokkho bhavissatī’’ti.</gathalast>
<paragraph line="2764">Tattha <bold>sabbasenāyā</bold>ti sabbāya ekasatarājanāyikāya aṭṭhārasaakkhobhaṇisaṅkhāya senāya saddhiṃ āgato kira, tātāti vadati. <bold>Pañcāliyā</bold>ti pañcālarañño santakā. <bold>Vīthimatī</bold>ti vīthiyā ānīte dabbasambhāre gahetvā vicarantena vaḍḍhakigaṇena samannāgatā. <bold>Pattimatī</bold>ti padasañcarena balakāyena samannāgatā. <bold>Sabbasaṅgāmakovidā</bold>ti sabbasaṅgāme kusalā. <bold>Ohārinī</bold>ti parasenāya antaraṃ pavisitvā apaññāyantāva parasīsaṃ āharituṃ samatthā. <bold>Saddavatī</bold>ti dasahi saddehi avivittā. <bold>Bherisaṅkhappabodhanā</bold>ti ‘‘etha yātha yujjhathā’’tiādīni tattha vacībhedena jānāpetuṃ na sakkā, tādisāni panettha kiccāni bherisaṅkhasaddeheva bodhentīti bherisaṅkhappabodhanā. <bold>Lohavijjālaṅkārābhā</bold>ti ettha <bold>lohavijjā</bold>ti lohasippāni. Sattaratanapaṭimaṇḍitānaṃ kavacacammajālikāsīsakareṇikādīnaṃ etaṃ nāmaṃ. <bold>Alaṅkārā</bold>ti rājamahāmattādīnaṃ alaṅkārā. Tasmā lohavijjāhi ceva alaṅkārehi ca bhāsatīti lohavijjālaṅkārābhāti ayamettha attho. <bold>Dhajinī</bold>ti suvaṇṇādipaṭimaṇḍitehi nānāvatthasamujjalehi rathādīsu samussitadhajehi samannāgatā. <bold>Vāmarohinī</bold>ti hatthī ca asse ca ārohantā vāmapassena ārohanti, tena ‘‘vāmarohinī’’ti vuccanti, tehi samannāgatā, aparimitahatthiassasamākiṇṇāti attho. <bold>Sippiyehī</bold>ti hatthisippaassasippādīsu aṭṭhārasasu sippesu nipphattiṃ pattehi suṭṭhu samannāgatā susamākiṇṇā. <bold>Sūrehī</bold>ti tāta, esā kira senā sīhasamānaparakkamehi sūrayodhehi suppatiṭṭhitā.</paragraph>
<paragraph line="2765"><bold>Āhū</bold>ti dasa kirettha senāya paṇḍitāti vadanti. <bold>Bhūripaññā</bold>ti pathavisamāya vipulāya paññāya samannāgatā. <bold>Rahogamā</bold>ti raho gamanasīlā raho nisīditvā mantanasīlā. Te kira ekāhadvīhaṃ cintetuṃ labhantā pathaviṃ parivattetuṃ ākāse gaṇhituṃ samatthā. <bold>Ekādasī</bold>ti tehi <pageBreak edition="M" number="6.0243" /> kira <pageBreak edition="V" number="6.0227" /> paṇḍitehi atirekatarapaññā pañcālarañño mātā. Sā tesaṃ ekādasī hutvā pañcāliyaṃ senaṃ pasāsati anusāsati.</paragraph>
<paragraph line="2766">Ekadivasaṃ kireko puriso ekaṃ taṇḍulanāḷiñca puṭakabhattañca kahāpaṇasahassañca gahetvā ‘‘nadiṃ tarissāmī’’ti otiṇṇo nadimajjhaṃ patvā tarituṃ asakkonto tīre ṭhite manusse evamāha – ‘‘ambho, mama hatthe ekā taṇḍulanāḷi puṭakabhattaṃ kahāpaṇasahassañca atthi, ito yaṃ mayhaṃ ruccati, taṃ dassāmi. Yo sakkoti, so maṃ uttāretū’’ti. Atheko thāmasampanno puriso gāḷhaṃ nivāsetvā nadiṃ ogāhetvā taṃ hatthe gahetvā paratīraṃ uttāretvā ‘‘dehi me dātabba’’nti āha. ‘‘So taṇḍulanāḷiṃ vā puṭakabhattaṃ vā gaṇhāhī’’ti <pageBreak edition="P" number="6.0398" />. ‘‘Samma, ahaṃ jīvitaṃ agaṇetvā taṃ uttāresiṃ, na me etehi attho, kahāpaṇaṃ me dehī’’ti. Ahaṃ ‘‘ito mayhaṃ yaṃ ruccati, taṃ dassāmī’’ti avacaṃ, idāni mayhaṃ yaṃ ruccati, taṃ dammi, icchanto gaṇhāti. So samīpe ṭhitassa ekassa kathesi. Sopi taṃ ‘‘esa attano ruccanakaṃ tava deti, gaṇhā’’ti āha. So ‘‘ahaṃ na gaṇhissāmī’’ti taṃ ādāya vinicchayaṃ gantvā vinicchayāmaccānaṃ ārocesi. Tepi sabbaṃ sutvā tathevāhaṃsu. So tesaṃ vinicchayena atuṭṭho rañño santikaṃ gantvā tamatthaṃ ārocesi. Rājāpi vinicchayāmacce pakkosāpetvā tesaṃ santike ubhinnaṃ vacanaṃ sutvā vinicchinituṃ ajānanto attano jīvitaṃ pahāya nadiṃ otiṇṇaṃ parajjāpesi.</paragraph>
<paragraph line="2767">Tasmiṃ khaṇe rañño mātā calākadevī nāma avidūre nisinnā ahosi. Sā rañño dubbinicchitabhāvaṃ ñatvā ‘‘tāta, imaṃ aḍḍaṃ ñatvāva suṭṭhu vinicchita’’nti āha. ‘‘Amma, ahaṃ ettakaṃ jānāmi. Sace tumhe uttaritaraṃ jānātha, tumheva vinicchinathā’’ti. Sā ‘‘evaṃ karissāmī’’ti vatvā taṃ purisaṃ pakkosāpetvā ‘‘ehi, tāta, tava hatthagatāni tīṇipi bhūmiyaṃ ṭhapehī’’ti paṭipāṭiyā ṭhapāpetvā ‘‘tāta, tvaṃ udake vuyhamāno imassa kiṃ kathesī’’ti pucchitvā ‘‘idaṃ nāmayye’’ti vutte ‘‘tena hi tava ruccanakaṃ gaṇhā’’ti āha. So sahassatthavikaṃ gaṇhi. Atha naṃ sā thokaṃ gatakāle pakkosāpetvā ‘‘tāta, sahassaṃ te ruccatī’’ti pucchitvā ‘‘āma, ruccatī’’ti vutte ‘‘tāta, tayā ‘ito <pageBreak edition="M" number="6.0244" /> yaṃ mayhaṃ ruccati, taṃ dassāmī’ti imassa vuttaṃ, na vutta’’nti pucchitvā ‘‘vuttaṃ devī’’ti vutte ‘‘tena hi imaṃ sahassaṃ etassa dehī’’ti vatvā dāpesi. So rodanto paridevanto adāsi. Tasmiṃ khaṇe rājā amaccā ca tussitvā sādhukāraṃ pavattayiṃsu. Tato paṭṭhāya tassā paṇḍitabhāvo sabbattha pākaṭo jāto. Taṃ sandhāya videharājā ‘‘mātā ekādasī rañño’’ti āha.</paragraph>
<paragraph line="2768"><bold>Khatyā</bold>ti <pageBreak edition="V" number="6.0228" /> khattiyā. <bold>Acchinnaraṭṭhā</bold>ti cūḷanibrahmadattena acchinditvā gahitaraṭṭhā. <bold>Byathitā</bold>ti maraṇabhayabhītā aññaṃ gahetabbagahaṇaṃ apassantā. <bold>Pañcāliyaṃ vasaṃ gatā</bold>ti etassa pañcālarañño vasaṃ gatāti attho. Sāmivacanatthe hi etaṃ upayogavacanaṃ. <bold>Yaṃvadā takkarā</bold>ti yaṃ mukhena vadanti, taṃ rañño kātuṃ sakkontāva. <bold>Vasino gatā</bold>ti pubbe sayaṃvasino idāni panassa vasaṃ gatāti attho. <bold>Tisandhī</bold>ti paṭhamaṃ hatthipākārena parikkhittā, tato rathapākārena, tato assapākārena, tato yodhapattipākārena parikkhittāti imehi catūhi saṅkhepehi tisandhīhi parivāritā. Hatthirathānañhi antaraṃ eko sandhi, rathaassānaṃ antaraṃ eko sandhi, assapattīnaṃ antaraṃ eko sandhi. <bold>Parikhaññatī</bold>ti khanīyati. Imañhi idāni uppāṭetvā gaṇhitukāmā viya samantato khananti. <bold>Uddhaṃ tārakajātāvā</bold>ti tāta, yāya senāya samantā parivāritā, sā anekasatasahassadaṇḍadīpikāhi uddhaṃ tārakajātā viya khāyati. <bold>Vijānāhī</bold>ti tāta mahosadhapaṇḍita, avīcito yāva bhavaggā añño tayā sadiso upāyakusalo paṇḍito nāma natthi, paṇḍitabhāvo nāma evarūpesu ṭhānesu paññāyati, tasmā tvameva jānāhi, kathaṃ amhākaṃ ito dukkhā pamokkho bhavissatīti.</paragraph>
<paragraph line="2769">Imaṃ rañño kathaṃ sutvā mahāsatto cintesi ‘‘ayaṃ rājā ativiya maraṇabhayabhīto, gilānassa kho pana vejjo paṭisaraṇaṃ, chātassa <pageBreak edition="P" number="6.0399" /> bhojanaṃ, pipāsitassa pānīyaṃ, imassapi maṃ ṭhapetvā aññaṃ paṭisaraṇaṃ natthi, assāsessāmi na’’nti. Atha mahāsatto manosilātale nadanto sīho viya ‘‘mā bhāyi, mahārāja, rajjasukhaṃ anubhava, ahaṃ leḍḍuṃ</paragraph>
<paragraph line="2770">Gahetvā <pageBreak edition="M" number="6.0245" /> kākaṃ viya, dhanuṃ gahetvā makkaṭaṃ viya ca, imaṃ aṭṭhārasaakkhobhaṇisaṅkhaṃ senaṃ udare bandhasāṭakānampi assāmikaṃ katvā palāpessāmī’’ti vatvā navamaṃ gāthamāha –</paragraph>
<hangnum line="2771" number="598"></hangnum>
<gatha1 line="2772"> ‘‘Pāde deva pasārehi, bhuñja kāme ramassu ca;</gatha1>
<gathalast line="2773">Hitvā pañcāliyaṃ senaṃ, brahmadatto palāyitī’’ti.</gathalast>
<paragraph line="2774">Tassattho – ‘‘deva, tvaṃ yathāsukhaṃ attano rajjasukhasaṅkhāte te pāde pasārehi, pasārento ca saṅgāme cittaṃ akatvā bhuñja, kāme ramassu ca, esa brahmadatto imaṃ senaṃ chaḍḍetvā palāyissatī’’ti.</paragraph>
<paragraph line="2775">Evaṃ paṇḍito rājānaṃ samassāsetvā vanditvā rājanivesanā nikkhamitvā nagare chaṇabheriṃ <pageBreak edition="V" number="6.0229" /> carāpetvā nāgare āha – ‘‘ambho, tumhe mā cintayittha, sattāhaṃ mālāgandhavilepanapānabhojanādīni sampādetvā chaṇakīḷaṃ paṭṭhapetha. Tattha tattha manussā yathārūpaṃ mahāpānaṃ pivantu, gandhabbaṃ karontu, vādentu vaggantu seḷentu nadantu naccantu gāyantu apphoṭentu, paribbayo pana vo mama santakova hotu, ahaṃ mahosadhapaṇḍito nāma, passissatha me ānubhāva’’nti. Te tathā kariṃsu. Tadā gītavāditādisaddaṃ bahinagare ṭhitā suṇanti, cūḷadvārena manussā nagaraṃ pavisanti. Ṭhapetvā paṭisattuṃ diṭṭhaṃ diṭṭhaṃ na gaṇhanti, tasmā sañcāro na chijjati, nagaraṃ paviṭṭhamanussā chaṇakīḷanissitaṃ janaṃ passanti.</paragraph>
<paragraph line="2776">Cūḷanibrahmadattopi nagare kolāhalaṃ sutvā amacce evamāha – ‘‘ambho, amhesu aṭṭhārasaakkhobhaṇiyā senāya nagaraṃ parivāretvā ṭhitesu nagaravāsīnaṃ bhayaṃ vā sārajjaṃ vā natthi, ānanditā somanassappattā apphoṭenti nadanti seḷenti naccanti gāyanti, kiṃ nāmeta’’nti? Atha naṃ upanikkhittakapurisā musāvādaṃ katvā evamāhaṃsu ‘‘deva, mayaṃ ekena kammena cūḷadvārena nagaraṃ pavisitvā chaṇanissitaṃ mahājanaṃ disvā pucchimhā ‘ambho <pageBreak edition="P" number="6.0400" />, sakalajambudīparājāno āgantvā tumhākaṃ nagaraṃ parikkhipitvā ṭhitā, tumhe pana atipamattā, kiṃ nāmeta’nti? Te evamāhaṃsu ‘ambho, amhākaṃ rañño kumārakāle eko manoratho ahosi sakalajambudīparājūhi nagare parivārite chaṇaṃ karissāmīti, tassa ajja manoratho matthakaṃ patto, tasmā chaṇabheriṃ carāpetvā sayaṃ mahātale mahāpānaṃ pivatī’’’ti.</paragraph>
<paragraph line="2777">Rājā <pageBreak edition="M" number="6.0246" /> tesaṃ kathaṃ sutvā kujjhitvā senaṃ āṇāpesi – ‘‘bhonto, gacchatha, khippaṃ ito cito ca nagaraṃ avattharitvā parikhaṃ bhinditvā pākāraṃ maddantā dvāraṭṭālake bhindantā nagaraṃ pavisitvā sakaṭehi kumbhaṇḍāni viya mahājanassa sīsāni gaṇhatha, videharañño sīsaṃ āharathā’’ti. Taṃ sutvā sūrayodhā nānāvudhahatthā dvārasamīpaṃ gantvā paṇḍitassa purisehi sakkharavālukakalalasiñcanapāsāṇapatanādīhi upaddutā paṭikkamanti. ‘‘Pākāraṃ bhindissāmā’’ti parikhaṃ otiṇṇepi antaraṭṭālakesu ṭhitā ususattitomarādīhi vijjhantā mahāvināsaṃ pāpenti. Paṇḍitassa yodhā cūḷanibrahmadattassa yodhe hatthavikārādīni dassetvā nānappakārehi akkosanti paribhāsanti tajjenti. ‘‘Tumhe kilamantā bhattaṃ alabhantā thokaṃ pivissatha khādissathā’’ti surāpiṭṭhakāni ceva macchamaṃsasūlāni ca pasāretvā sayameva pivanti khādanti, anupākāre caṅkamanti. Itare kiñci kātuṃ asakkontā cūḷanibrahmadattassa santikaṃ gantvā ‘‘deva, ṭhapetvā iddhimante aññehi niddharituṃ na sakkā’’ti vadiṃsu.</paragraph>
<paragraph line="2778">Rājā <pageBreak edition="V" number="6.0230" /> catupañcāhaṃ vasitvā gahetabbayuttakaṃ apassanto kevaṭṭaṃ pucchi ‘‘ācariya, nagaraṃ gaṇhituṃ na sakkoma, ekopi upasaṅkamituṃ samattho natthi, kiṃ kātabba’’nti. Kevaṭṭo ‘‘hotu, mahārāja, nagaraṃ nāma bahiudakaṃ hoti, udakakkhayena naṃ gaṇhissāma, manussā udakena kilamantā dvāraṃ vivarissantī’’ti āha. So ‘‘attheso upāyo’’ti sampaṭicchi. Tato paṭṭhāya udakaṃ pavesetuṃ na denti. Paṇḍitassa upanikkhittakapurisā paṇṇaṃ likhitvā kaṇḍe bandhitvā taṃ pavattiṃ pesesuṃ. Tenapi paṭhamameva āṇattaṃ ‘‘yo yo kaṇḍe paṇṇaṃ passati, so <pageBreak edition="P" number="6.0401" /> so me āharatū’’ti. Atheko puriso taṃ disvā paṇḍitassa dassesi. So taṃ pavattiṃ ñatvā ‘‘na me paṇḍitabhāvaṃ jānantī’’ti saṭṭhihatthaṃ veḷuṃ dvidhā phāletvā parisuddhaṃ sodhāpetvā puna ekato katvā cammena bandhitvā upari kalalena makkhetvā himavantato iddhimantatāpasehi ānītaṃ kudrūsakumudabījaṃ pokkharaṇitīre kalalesu ropāpetvā upari veḷuṃ ṭhapāpetvā udakassa pūrāpesi. Ekaratteneva vaḍḍhitvā pupphaṃ veḷumatthakato uggantvā ratanamattaṃ aṭṭhāsi.</paragraph>
<paragraph line="2779">Atha <pageBreak edition="M" number="6.0247" /> naṃ uppāṭetvā ‘‘idaṃ cūḷanibrahmadattassa dethā’’ti attano purisānaṃ dāpesi. Te tassa daṇḍakaṃ valayaṃ katvā ‘‘ambho, brahmadattassa pādamūlikā chātakena mā marittha, gaṇhathetaṃ uppalaṃ piḷandhitvā daṇḍakaṃ kucchipūraṃ khādathā’’ti vatvā khipiṃsu. Tameko paṇḍitassa upanikkhittakapuriso uṭṭhāya gaṇhi, atha taṃ rañño santikaṃ āharitvā ‘‘passatha, deva, imassa daṇḍakaṃ, na no ito pubbe evaṃ dīghadaṇḍako diṭṭhapubbo’’ti vatvā ‘‘minatha na’’nti vutte paṇḍitassa purisā saṭṭhihatthaṃ daṇḍakaṃ asītihatthaṃ katvā miniṃsu. Puna raññā ‘‘katthetaṃ jāta’’nti vutte eko musāvādaṃ katvā evamāha – ‘‘deva, ahaṃ ekadivasaṃ pipāsito hutvā ‘suraṃ pivissāmī’ti cūḷadvārena nagaraṃ paviṭṭho, nāgarānaṃ udakakīḷatthāya kataṃ mahāpokkharaṇiṃ passiṃ, mahājano nāvāya nisīditvā pupphāni gaṇhāti. Tattha idaṃ tīrappadese jātaṃ, gambhīraṭṭhāne jātassa pana daṇḍako satahattho bhavissatī’’ti.</paragraph>
<paragraph line="2780">Taṃ sutvā rājā kevaṭṭaṃ āha – ‘‘ācariya, na sakkā udakakkhayena idaṃ gaṇhituṃ, harathekaṃ upāya’’nti. ‘‘Tena hi, deva, dhaññakkhayena gaṇhissāma, nagaraṃ nāma bahidhaññaṃ hotī’’ti. Evaṃ hotu ācariyāti, paṇḍito purimanayeneva taṃ pavattiṃ ñatvā ‘‘na me kevaṭṭabrāhmaṇo paṇḍitabhāvaṃ jānātī’’ti anupākāramatthake kalalaṃ katvā vīhiṃ tattha ropāpesi. Bodhisattānaṃ adhippāyo nāma samijjhatīti vīhī ekaratteneva vuṭṭhāya pākāramatthake nīlā hutvā paññāyanti. Taṃ <pageBreak edition="P" number="6.0402" /> disvā cūḷanibrahmadatto ‘‘ambho, kimetaṃ pākāramatthake nīlaṃ hutvā paññāyatī’’ti pucchi. Paṇḍitassa upanikkhittakapuriso rañño vacanaṃ mukhato jivhaṃ luñcanto <pageBreak edition="V" number="6.0231" /> viya gahetvā ‘‘deva, gahapatiputto mahosadhapaṇḍito anāgatabhayaṃ disvā pubbeva raṭṭhato dhaññaṃ āharāpetvā koṭṭhāgārādīni pūrāpetvā sesadhaññaṃ pākārapasse nikkhipāpesi. Te kira vīhayo ātapena sukkhantā vassena tementā tattheva sassaṃ janesuṃ. Ahaṃ ekadivasaṃ ekena kammena cūḷadvārena pavisitvā pākāramatthake vīhirāsito vīhiṃ hatthena gahetvā vīthiyaṃ chaḍḍente passiṃ. Atha te maṃ parihāsantā ‘chātosi maññe, vīhiṃsāṭakadasante <pageBreak edition="M" number="6.0248" /> bandhitvā tava gehaṃ haritvā koṭṭetvā pacāpetvā bhuñjāhī’ti vadiṃsū’’ti ārocesi.</paragraph>
<paragraph line="2781">Taṃ sutvā rājā kevaṭṭaṃ ‘‘ācariya, dhaññakkhayenapi gaṇhituṃ na sakkā, ayampi anupāyo’’ti āha. ‘‘Tena hi, deva, dārukkhayena gaṇhissāma, nagaraṃ nāma bahidārukaṃ hotī’’ti. ‘‘Evaṃ hotu, ācariyā’’ti. Paṇḍito purimanayeneva taṃ pavattiṃ ñatvā pākāramatthake vīhiṃ atikkamitvā paññāyamānaṃ dārurāsiṃ kāresi. Paṇḍitassa manussā cūḷanibrahmadattassa purisehi saddhiṃ parihāsaṃ karontā ‘‘sace chātattha, yāgubhattaṃ pacitvā bhuñjathā’’ti mahantamahantāni dārūni khipiṃsu. Rājā ‘‘pākāramatthakena dārūni paññāyanti, kimeta’’nti pucchitvā ‘‘deva, gahapatiputto kira mahosadhapaṇḍito anāgatabhayaṃ disvā dārūni āharāpetvā kulānaṃ pacchāgehesu ṭhapāpetvā atirekāni pākāraṃ nissāya ṭhapāpesī’’ti upanikkhittakānaññeva santikā vacanaṃ sutvā kevaṭṭaṃ āha – ‘‘ācariya, dārukkhayenapi na sakkā amhehi gaṇhituṃ, āharathekaṃ upāya’’nti. ‘‘Mā cintayittha, mahārāja, añño upāyo atthī’’ti. ‘‘Ācariya, kiṃ upāyo nāmesa, nāhaṃ tava upāyassa antaṃ passāmi, na sakkā amhehi vedehaṃ gaṇhituṃ, amhākaṃ nagarameva gamissāmā’’ti. ‘‘Deva, ‘cūḷanibrahmadatto ekasatakhattiyehi saddhiṃ vedehaṃ gaṇhituṃ nāsakkhī’ti amhākaṃ lajjanakaṃ bhavissati, kiṃ pana mahosadhova paṇḍito, ahampi paṇḍitoyeva, ekaṃ lesaṃ karissāmī’’ti. ‘‘Kiṃ leso nāma, ācariyā’’ti. ‘‘Dhammayuddhaṃ nāma karissāma, devā’’ti. ‘‘Kimetaṃ <pageBreak edition="P" number="6.0403" /> dhammayuddhaṃ nāmā’’ti? ‘‘Mahārāja na senā yujjhissanti, dvinnaṃ pana rājūnaṃ dve paṇḍitā ekaṭṭhāne bhavissanti. Tesu yo vandissati, tassa parājayo bhavissati. Mahosadho pana imaṃ mantaṃ na jānāti, ahaṃ mahallako, so daharo, maṃ disvāva vandissati, tadā videho parājito nāma bhavissati, atha mayaṃ videhaṃ parājetvā attano nagarameva gamissāma, evaṃ no lajjanakaṃ na bhavissati. Idaṃ dhammayuddhaṃ nāmā’’ti.</paragraph>
<paragraph line="2782">Paṇḍito tampi rahassaṃ purimanayeneva ñatvā ‘‘sace kevaṭṭassa parajjāmi, nāhaṃ paṇḍitosmī’’ti cintesi. Cūḷanibrahmadattopi ‘‘sobhano, ācariya, upāyo’’ti vatvā ‘‘sve dhammayuddhaṃ <pageBreak edition="V" number="6.0232" /> bhavissati, dvinnampi paṇḍitānaṃ dhammena <pageBreak edition="M" number="6.0249" /> jayaparājayo bhavissati. Yo dhammayuddhaṃ na karissati, sopi parājito nāma bhavissatī’’ti paṇṇaṃ likhāpetvā cūḷadvārena vedehassa pesesi. Taṃ sutvā vedeho paṇḍitaṃ pakkosāpetvā tamatthaṃ ācikkhi. Taṃ pavattiṃ sutvā paṇḍito ‘‘sādhu, deva, sve pātova pacchimadvāre dhammayuddhamaṇḍalaṃ sajjessanti, ‘dhammayuddhamaṇḍalaṃ āgacchatū’ti pesethā’’ti āha. Taṃ sutvā rājā āgatadūtasseva hatthe paṇṇakaṃ adāsi. Paṇḍito punadivase ‘‘kevaṭṭasseva parājayo hotū’’ti pacchimadvāre dhammayuddhamaṇḍalaṃ sajjāpesi. Tepi kho ekasatapurisā ‘‘ko jānāti, kiṃ bhavissatī’’ti paṇḍitassa ārakkhatthāya kevaṭṭaṃ parivārayiṃsu. Tepi ekasatarājāno dhammayuddhamaṇḍalaṃ gantvā pācīnadisaṃ olokentā aṭṭhaṃsu, tathā kevaṭṭabrāhmaṇopi.</paragraph>
<paragraph line="2783">Bodhisatto pana pātova gandhodakena nhatvā satasahassagghanakaṃ kāsikavatthaṃ nivāsetvā sabbālaṅkārapaṭimaṇḍito nānaggarasabhojanaṃ bhuñjitvā mahantena parivārena rājadvāraṃ gantvā ‘‘pavisatu me putto’’ti vutte pavisitvā rājānaṃ vanditvā ekamantaṃ ṭhatvā ‘‘kuhiṃ gamissasi, tātā’’ti vutte ‘‘dhammayuddhamaṇḍalaṃ gamissāmī’’ti āha. ‘‘Kiṃ laddhuṃ vaṭṭatī’’ti? ‘‘Deva, kevaṭṭabrāhmaṇaṃ maṇiratanena vañcetukāmomhi, aṭṭhavaṅkaṃ maṇiratanaṃ laddhuṃ vaṭṭatī’’ti. ‘‘Gaṇha, tātā’’ti. So taṃ gahetvā rājānaṃ vanditvā rājanivesanā otiṇṇo sahajātehi yodhasahassehi parivuto navutikahāpaṇasahassagghanakaṃ <pageBreak edition="P" number="6.0404" /> setasindhavayuttaṃ rathavaramāruyha pātarāsavelāya dvārasamīpaṃ pāpuṇi. Kevaṭṭo pana ‘‘idāni āgamissati, idāni āgamissatī’’ti tassāgamanaṃ olokentoyeva aṭṭhāsi, olokanena dīghagīvataṃ patto viya ahosi, sūriyatejena sedā muccanti. Mahāsattopi mahāparivāratāya mahāsamuddo viya ajjhottharanto kesarasīho viya achambhito vigatalomahaṃso dvāraṃ vivarāpetvā nagarā nikkhamma rathā oruyha sīho viya vijambhamāno pāyāsi. Ekasatarājānopi tassa rūpasiriṃ disvā ‘‘esa kira sirivaḍḍhanaseṭṭhiputto mahosadhapaṇḍito paññāya sakalajambudīpe adutiyo’’ti ukkuṭṭhisahassāni pavattayiṃsu.</paragraph>
<paragraph line="2784">Sopi marugaṇaparivuto viya sakko anomena sirivibhavena taṃ maṇiratanaṃ hatthena gahetvā kevaṭṭābhimukho agamāsi. Kevaṭṭopi taṃ disvāva <pageBreak edition="M" number="6.0250" /> sakabhāvena saṇṭhātuṃ asakkonto paccuggamanaṃ katvā evamāha – ‘‘paṇḍita mahosadha, mayaṃ dve paṇḍitā, amhākaṃ tumhe nissāya ettakaṃ kālaṃ vasantānaṃ tumhehi paṇṇākāramattampi na pesitapubbaṃ, kasmā evamakatthā’’ti? Atha naṃ mahāsatto ‘‘paṇḍita, tumhākaṃ anucchavikaṃ paṇṇākāraṃ olokentā ajja mayaṃ imaṃ maṇiratanaṃ <pageBreak edition="V" number="6.0233" /> labhimhā, handa, imaṃ maṇiratanaṃ gaṇhatha, evarūpaṃ nāma aññaṃ maṇiratanaṃ natthī’’ti āha. So tassa hatthe jalamānaṃ maṇiratanaṃ disvā ‘‘dātukāmo me bhavissatī’’ti cintetvā ‘‘tena hi, paṇḍita, dehī’’ti hatthaṃ pasāresi. Mahāsatto ‘‘gaṇhāhi, ācariyā’’ti khipitvā pasāritahatthassa aṅgulīsu pātesi. Brāhmaṇo garuṃ maṇiratanaṃ aṅgulīhi dhāretuṃ nāsakkhi. Maṇiratanaṃ parigaḷitvā mahāsattassa pādamūle pati. Brāhmaṇo lobhena ‘‘gaṇhissāmi na’’nti tassa pādamūle oṇato ahosi. Athassa mahāsatto uṭṭhātuṃ adatvā ekena hatthena khandhaṭṭhike, ekena piṭṭhikacchāyaṃ gahetvā ‘‘uṭṭhetha ācariya, uṭṭhetha ācariya, ahaṃ atidaharo tumhākaṃ nattumatto, mā maṃ vandathā’’ti vadanto aparāparaṃ katvā mukhaṃ bhūmiyaṃ ghaṃsitvā lohitamakkhitaṃ katvā ‘‘andhabāla, tvaṃ mama santikā vandanaṃ paccāsīsasī’’ti gīvāyaṃ <pageBreak edition="P" number="6.0405" /> gahetvā khipi. So usabhamatte ṭhāne patitvā uṭṭhāya palāyi. Maṇiratanaṃ pana mahāsattassa manussāyeva gaṇhiṃsu.</paragraph>
<paragraph line="2785">Bodhisattassa pana ‘‘uṭṭhetha ācariya, uṭṭhetha ācariya, mā maṃ vandathā’’ti vacīghoso sakalaparisaṃ chādetvā aṭṭhāsi. ‘‘Kevaṭṭabrāhmaṇo mahosadhassa pāde vandatī’’ti purisāpissa ekappahāreneva unnādādīni akaṃsu. Brahmadattaṃ ādiṃ katvā sabbepi te rājāno kevaṭṭaṃ mahāsattassa pādamūle oṇataṃ addasaṃsuyeva. Te ‘‘amhākaṃ paṇḍitena mahosadho vandito, idāni parājitamhā, na no jīvitaṃ dassatī’’ti attano attano asse abhiruhitvā uttarapañcālābhimukhā palāyituṃ ārabhiṃsu. Te palāyante disvā bodhisattassa purisā ‘‘cūḷanibrahmadatto ekasatakhattiye gahetvā palāyatī’’ti puna ukkuṭṭhimakaṃsu. Taṃ sutvā te rājāno maraṇabhayabhītā bhiyyosomattāya palāyantā senaṅgaṃ bhindiṃsu. Bodhisattassa purisāpi nadantā vaggantā suṭṭhutaraṃ kolāhalamakaṃsu <pageBreak edition="M" number="6.0251" />. Mahāsatto senaṅgaparivuto nagarameva pāvisi. Cūḷanibrahmadattassa senāpi tiyojanamattaṃ pakkhandi.</paragraph>
<paragraph line="2786">Kevaṭṭo assaṃ abhiruyha nalāṭe lohitaṃ puñchamāno senaṃ patvā assapiṭṭhiyaṃ nisinnova ‘‘bhonto mā palāyatha, bhonto mā palāyatha, nāhaṃ gahapatiputtaṃ vandāmi, tiṭṭhatha tiṭṭhathā’’ti āha. Senā asaddahantā aṭṭhatvā āgacchantaṃ kevaṭṭaṃ akkosantā paribhāsantā ‘‘pāpadhamma duṭṭhabrāhmaṇa, ‘dhammayuddhaṃ nāma karissāmī’ti vatvā nattumattaṃ appahontampi vandati, natthi tava kattabba’’nti kathaṃ asuṇantā viya gacchanteva. So vegena gantvā senaṃ pāpuṇitvā ‘‘bhonto vacanaṃ saddahatha mayhaṃ, nāhaṃ taṃ vandāmi, maṇiratanena maṃ vañcesī’’ti sabbepi te rājāno nānākāraṇehi sambodhetvā attano kathaṃ gaṇhāpetvā tathā bhinnaṃ senaṃ paṭinivattesi. Sā pana tāva <pageBreak edition="V" number="6.0234" /> mahatī senā sace ekekapaṃsumuṭṭhiṃ vā ekekaleḍḍuṃ vā gahetvā nagarābhimukhā khipeyya, parikhaṃ pūretvā pākārappamāṇā rāsi bhaveyya. Bodhisattānaṃ pana adhippāyo nāma samijjhatiyeva, tasmā ekopi paṃsumuṭṭhiṃ vā leḍḍuṃ vā nagarābhimukhaṃ khipanto nāma nāhosi. Sabbepi te nivattitvā attano attano khandhāvāraṭṭhānameva paccāgamiṃsu <pageBreak edition="P" number="6.0406" />.</paragraph>
<paragraph line="2787">Rājā kevaṭṭaṃ pucchi ‘‘kiṃ karoma, ācariyā’’ti. ‘‘Deva, kassaci cūḷadvārena nikkhamituṃ adatvā sañcāraṃ chindāma, manussā nikkhamituṃ alabhantā ukkaṇṭhitvā dvāraṃ vivarissanti, atha mayaṃ paccāmittaṃ gaṇhissāmā’’ti. Paṇḍito taṃ pavattiṃ purimanayeneva ñatvā cintesi ‘‘imesu ciraṃ idheva vasantesu phāsukaṃ nāma natthi. Upāyeneva te palāpetuṃ vaṭṭatī’’ti. So ‘‘mantena te palāpessāmī’’ti ekaṃ mantakusalaṃ upadhārento anukevaṭṭaṃ nāma brāhmaṇaṃ disvā taṃ pakkosāpetvā ‘‘ācariya, amhākaṃ ekaṃ kammaṃ niddharituṃ vaṭṭatī’’ti āha. ‘‘Kiṃ karoma, paṇḍita, vadehī’’ti. ‘‘Ācariya, tumhe anupākāre ṭhatvā amhākaṃ manussānaṃ pamādaṃ oloketvā antarantarā brahmadattassa manussānaṃ pūvamacchamaṃsādīni khipitvā ‘‘ambho, idañcidañca khādatha mā ukkaṇṭhatha, aññaṃ katipāhaṃ vasituṃ vāyamatha, nagaravāsino pañjare baddhakukkuṭā viya ukkaṇṭhitā nacirasseva vo dvāraṃ vivarissanti. Atha tumhe vedehañca duṭṭhagahapatiputtañca gaṇhissathā’’ti vadeyyātha <pageBreak edition="M" number="6.0252" />. Amhākaṃ manussā taṃ kathaṃ sutvā tumhe akkositvā tajjetvā brahmadattassa manussānaṃ passantānaññeva tumhe hatthapādesu gahetvā veḷupesikādīhi paharantā viya hutvā kese ohāretvā pañca cūḷā gāhāpetvā iṭṭhakacuṇṇena okirāpetvā kaṇavīramālaṃ kaṇṇe katvā katipayapahāre datvā piṭṭhiyaṃ rājiyo dassetvā pākāraṃ āropetvā sikkāya pakkhipitvā yottena otāretvā ‘‘gaccha mantabhedaka, corā’’ti cūḷanibrahmadattassa manussānaṃ dassanti. Te taṃ rañño santikaṃ ānessanti. Rājā taṃ disvā ‘‘ko te aparādho’’ti pucchissati. Athassa evaṃ vadeyyātha ‘‘mahārāja, mayhaṃ pubbe yaso mahanto, gahapatiputto mantabhedako’’ti maṃ kujjhitvā rañño kathetvā sabbaṃ me vibhavaṃ acchindi, ‘‘ahaṃ mama yasabhedakassa gahapatiputtassa sīsaṃ gaṇhāpessāmī’’ti tumhākaṃ manussānaṃ ukkaṇṭhitamocanena etesaṃ <pageBreak edition="P" number="6.0407" /> ṭhitānaṃ khādanīyaṃ vā bhojanīyaṃ vā demi. Ettakena maṃ porāṇaveraṃ hadaye katvā imaṃ byasanaṃ pāpesi. ‘‘Taṃ sabbaṃ tumhākaṃ manussā jānanti, mahārājā’’ti nānappakārehi taṃ saddahāpetvā vissāse uppanne vadeyyātha ‘‘mahārāja, tumhe mamaṃ laddhakālato paṭṭhāya mā cintayittha. Idāni vedehassa ca gahapatiputtassa ca jīvitaṃ natthi, ahaṃ imasmiṃ nagare pākārassa thiraṭṭhānadubbalaṭṭhānañca parikhāyaṃ kumbhīlādīnaṃ atthiṭṭhānañca natthiṭṭhānañca jānāmi, na cirasseva vo nagaraṃ gahetvā dassāmī’’ti. Atha so rājā saddahitvā <pageBreak edition="V" number="6.0235" /> tumhākaṃ sakkāraṃ karissati, senāvāhanañca paṭicchāpessati. Athassa senaṃ vāḷakumbhīlaṭṭhānesuyeva otāreyyātha. Tassa senā kumbhīlabhayena na otarissati, tadā tumhe rājānaṃ upasaṅkamitvā ‘‘tumhākaṃ senāya, deva, gahapatiputtena lañjo dinno, sabbe rājāno ca ācariyakevaṭṭañca ādiṃ katvā na kenaci lañjo aggahito nāma atthi. Kevalaṃ ete tumhe parivāretvā caranti, sabbe pana gahapatiputtassa santakāva, ahamekova tumhākaṃ puriso. Sace me na saddahatha, sabbe rājāno alaṅkaritvā maṃ dassanāya āgacchantū’’ti pesetha. ‘‘Atha nesaṃ gahapatiputtena attano nāmarūpaṃ likhitvā dinnesu vatthālaṅkārakhaggādīsu akkharāni disvā niṭṭhaṃ gaccheyyāthā’’ti vadeyyātha. So tathā katvā tāni <pageBreak edition="M" number="6.0253" /> disvā niṭṭhaṃ gantvā bhītatasito te rājāno uyyojetvā ‘‘idāni kiṃ karoma paṇḍitā’’ti tumhe pucchissati. Tamenaṃ tumhe evaṃ vadeyyātha ‘‘mahārāja, gahapatiputto bahumāyo. Sace aññāni katipayadivasāni vasissatha, sabbaṃ vo senaṃ attano hatthagataṃ katvā tumhe gaṇhissati. Tasmā papañcaṃ akatvā ajjeva majjhimayāmānantare assapiṭṭhiyaṃ nisīditvā palāyissāma, mā no parahatthe maraṇaṃ hotū’’ti. So tumhākaṃ vacanaṃ sutvā tathā karissati. Tumhe tassa palāyanavelāya nivattitvā amhākaṃ manusse jānāpeyyāthāti.</paragraph>
<paragraph line="2788">Taṃ sutvā anukevaṭṭabrāhmaṇo ‘‘sādhu paṇḍita, karissāmi te vacana’’nti āha. ‘‘Tena hi katipayapahāre sahituṃ vaṭṭatī’’ti. ‘‘Paṇḍita <pageBreak edition="P" number="6.0408" />, mama jīvitañca hatthapāde ca ṭhapetvā sesaṃ attano rucivasena karohī’’ti. So tassa gehe manussānaṃ sakkāraṃ kāretvā anukevaṭṭaṃ vuttanayena vippakāraṃ pāpetvā yottena otāretvā brahmadattamanussānaṃ dāpesi. Atha te taṃ gahetvā tassa dassesuṃ. Rājā taṃ vīmaṃsitvā saddahitvā sakkāramassa katvā senaṃ paṭicchāpesi. Sopi taṃ vāḷakumbhīlaṭṭhānesuyeva otāreti. Manussā kumbhīlehi khajjamānā aṭṭālakaṭṭhitehi manussehi ususattitomarehi vijjhiyamānā mahāvināsaṃ pāpuṇanti. Tato paṭṭhāya koci bhayena upagantuṃ na sakkoti. Anukevaṭṭo rājānaṃ upasaṅkamitvā ‘‘tumhākaṃ atthāya yujjhanakā nāma natthi, sabbehi lañjo gahito, asaddahanto pakkosāpetvā nivatthavatthādīsu akkharāni olokethā’’ti āha. Rājā tathā katvā sabbesaṃ vatthādīsu akkharāni disvā ‘‘addhā imehi lañjo gahito’’ti niṭṭhaṃ gantvā ‘‘ācariya, idāni kiṃ kattabba’’nti pucchitvā ‘‘deva, aññaṃ kātabbaṃ natthi. Sace papañcaṃ karissatha, gahapatiputto vo gaṇhissati, ācariyakevaṭṭopi kevalaṃ nalāṭe vaṇaṃ katvā carati, lañjo pana etenapi gahito. Ayañhi maṇiratanaṃ gahetvā tumhe tiyojanaṃ palāpesi, puna saddahāpetvā nivattesi, ayampi paribhindakova. Ekarattivāsopi mayhaṃ na ruccati, ajjeva majjhimayāmasamanantare palāyituṃ <pageBreak edition="V" number="6.0236" /> vaṭṭati, maṃ ṭhapetvā añño tava suhadayo nāma natthī’’ti vutte <pageBreak edition="M" number="6.0254" /> ‘‘tena hi ācariya tumheyeva me assaṃ kappetvā yānasajjaṃ karothā’’ti āha.</paragraph>
<paragraph line="2789">Brāhmaṇo tassa nicchayena palāyanabhāvaṃ ñatvā ‘‘mā bhāyi, mahārājā’’ti assāsetvā bahi nikkhamitvā upanikkhittakapurisānaṃ ‘‘ajja rājā palāyissati, mā niddāyitthā’’ti ovādaṃ datvā rañño asso yathā ākaḍḍhito suṭṭhutaraṃ palāyati, evaṃ avakappanāya kappetvā majjhimayāmasamanantare ‘‘kappito, deva, asso, velaṃ jānāhī’’ti āha. Rājā assaṃ abhiruhitvā palāyi. Anukevaṭṭopi assaṃ abhiruhitvā tena saddhiṃ gacchanto viya thokaṃ gantvā nivatto. Avakappanāya kappitaasso <pageBreak edition="P" number="6.0409" /> ākaḍḍhiyamānopi rājānaṃ gahetvā palāyi. Anukevaṭṭo senāya antaraṃ pavisitvā ‘‘cūḷanibrahmadatto palāto’’ti ukkuṭṭhimakāsi. Upanikkhittakapurisāpi attano manussehi saddhiṃ upaghosiṃsu. Sesarājāno taṃ sutvā ‘‘mahosadhapaṇḍito dvāraṃ vivaritvā nikkhanto bhavissati, na no dāni jīvitaṃ dassatī’’ti bhītatasitā upabhogaparibhogabhaṇḍānipi anoloketvā ito cito ca palāyiṃsu. Manussā ‘‘rājāno palāyantī’’ti suṭṭhutaraṃ upaghosiṃsu. Taṃ sutvā dvāraṭṭālakādīsu ṭhitāpi unnādiṃsu apphoṭayiṃsu. Iti tasmiṃ khaṇe pathavī viya bhijjamānā samuddo viya saṅkhubhito sakalanagaraṃ anto ca bahi ca ekaninnādaṃ ahosi. Aṭṭhārasaakkhobhaṇisaṅkhā manussā ‘‘mahosadhapaṇḍitena kira brahmadatto ekasatarājāno ca gahitā’’ti maraṇabhayabhītā attano attano udarabaddhasāṭakampi chaḍḍetvā palāyiṃsu. Khandhāvāraṭṭhānaṃ tucchaṃ ahosi. Cūḷanibrahmadatto ekasate khattiye gahetvā attano nagarameva gato. Punadivase pana pātova nagaradvārāni vivaritvā balakāyā nagarā nikkhamitvā mahāvilopaṃ disvā ‘‘kiṃ karoma, paṇḍitā’’ti mahāsattassa ārocayiṃsu. So āha – ‘‘etehi chaḍḍitaṃ dhanaṃ amhākaṃ pāpuṇāti, sabbesaṃ rājūnaṃ santakaṃ amhākaṃ rañño, detha, seṭṭhīnañca kevaṭṭabrāhmaṇassa ca santakaṃ amhākaṃ āharatha, avasesaṃ pana nagaravāsino gaṇhantū’’ti. Tesaṃ mahaggharatanabhaṇḍameva āharantānaṃ aḍḍhamāso vītivatto. Sesaṃ pana catūhi māsehi <pageBreak edition="M" number="6.0255" /> āhariṃsu. Mahāsatto anukevaṭṭassa mahantaṃ sakkāramakāsi. Tato paṭṭhāya ca kira mithilavāsino bahū hiraññasuvaṇṇā jātā. Brahmadattassapi tehi rājūhi saddhiṃ uttarapañcālanagare vasantassa ekavassaṃ atītaṃ.</paragraph>
<centered line="2790">Brahmadattassa yuddhaparājayakaṇḍaṃ niṭṭhitaṃ.</centered>
<centered line="2791">Suvakaṇḍaṃ</centered>
<paragraph line="2792">Athekadivasaṃ <pageBreak edition="V" number="6.0237" /> kevaṭṭo ādāse mukhaṃ olokento nalāṭe vaṇaṃ disvā ‘‘idaṃ gahapatiputtassa kammaṃ, tenāhaṃ ettakānaṃ rājūnaṃ antare lajjāpito’’ti cintetvā samuppannakodho hutvā ‘‘kadā nu khvassa piṭṭhiṃ passituṃ samattho bhavissāmī’’ti cintento ‘‘attheso upāyo, amhākaṃ rañño dhītā pañcālacandī nāma uttamarūpadharā <pageBreak edition="P" number="6.0410" /> devaccharāpaṭibhāgā, taṃ videharañño dassāmā’’ti vatvā ‘‘vedehaṃ kāmena palobhetvā gilitabaḷisaṃ viya macchaṃ saddhiṃ mahosadhena ānetvā ubho te māretvā jayapānaṃ pivissāmā’’ti sanniṭṭhānaṃ katvā rājānaṃ upasaṅkamitvā āha – ‘‘deva, eko manto atthī’’ti. ‘‘Ācariya, tava mantaṃ nissāya udarabaddhasāṭakassapi assāmino jātamhā, idāni kiṃ karissasi, tuṇhī hohī’’ti. ‘‘Mahārāja, iminā upāyena sadiso añño natthī’’ti. ‘‘Tena hi bhaṇāhī’’ti. ‘‘Mahārāja, amhehi dvīhiyeva ekato bhavituṃ vaṭṭatī’’ti. ‘‘Evaṃ hotū’’ti. Atha naṃ brāhmaṇo uparipāsādatalaṃ āropetvā āha – ‘‘mahārāja, videharājānaṃ kilesena palobhetvā idhānetvā saddhiṃ gahapatiputtena māressāmā’’ti. ‘‘Sundaro, ācariya, upāyo, kathaṃ pana taṃ palobhetvā ānessāmā’’ti? ‘‘Mahārāja, dhītā vo pañchālacandī uttamarūpadharā, tassā rūpasampattiṃ cāturiyavilāsena kavīhi gītaṃ bandhāpetvā tāni kabbāni mithilāyaṃ gāyāpetvā ‘evarūpaṃ itthiratanaṃ alabhantassa videhanarindassa kiṃ rajjenā’ti tassa savanasaṃsaggeneva paṭibaddhabhāvaṃ ñatvā ahaṃ tattha gantvā divasaṃ vavatthapessāmi. So mayi divasaṃ vavatthapetvā āgate gilitabaḷiso viya maccho gahapatiputtaṃ gahetvā āgamissati, atha ne māressāmā’’ti.</paragraph>
<paragraph line="2793">Rājā tassa vacanaṃ sutvā tussitvā ‘‘sundaro upāyo, ācariya, evaṃ karissāmā’’ti sampaṭicchi. Taṃ pana mantaṃ cūḷanibrahmadattassa sayanapālikā sāḷikā <pageBreak edition="M" number="6.0256" /> sutvā paccakkhamakāsi. Rājā nipuṇe kabbakāre pakkosāpetvā bahuṃ dhanaṃ datvā dhītaraṃ tesaṃ dassetvā ‘‘tātā, etissā rūpasampattiṃ nissāya kabbaṃ karothā’’ti āha. Te atimanoharāni gītāni bandhitvā rājānaṃ sāvayiṃsu. Rājā tussitvā bahuṃ dhanaṃ tesaṃ adāsi. Kavīnaṃ santikā naṭā sikkhitvā samajjamaṇḍale gāyiṃsu. Iti tāni vitthāritāni ahesuṃ. Tesu manussānaṃ antare vitthāritattaṃ gatesu rājā gāyake pakkosāpetvā āha – ‘‘tātā, tumhe mahāsakuṇe gahetvā rattibhāge rukkhaṃ abhiruyha tattha nisinnā gāyitvā paccūsakāle tesaṃ gīvāsu <pageBreak edition="P" number="6.0411" /> kaṃsatāle bandhitvā te uppātetvā otarathā’’ti. So kira <pageBreak edition="V" number="6.0238" /> ‘‘pañcālarañño dhītu sarīravaṇṇaṃ devatāpi gāyantī’’ti pākaṭabhāvakaraṇatthaṃ tathā kāresi. Puna rājā kavī pakkosāpetvā ‘‘tātā, idāni tumhe ‘evarūpā kumārikā jambudīpatale aññassa rañño nānucchavikā, mithilāyaṃ vedeharañño anucchavikā’ti rañño ca issariyaṃ imāya ca rūpaṃ vaṇṇetvā gītāni bandhathā’’ti āha. Te tathā katvā rañño ārocayiṃsu.</paragraph>
<paragraph line="2794">Rājā tesaṃ dhanaṃ datvā puna gāyake pakkosāpetvā ‘‘tātā, mithilaṃ gantvā tattha imināva upāyena gāyathā’’ti pesesi. Te tāni gāyantā anupubbena mithilaṃ gantvā samajjamaṇḍale gāyiṃsu. Tāni sutvā mahājano ukkuṭṭhisahassāni pavattetvā tesaṃ bahuṃ dhanaṃ adāsi. Te rattisamaye rukkhesupi gāyitvā paccūsakāle sakuṇānaṃ gīvāsu kaṃsatāle bandhitvā otaranti. Ākāse kaṃsatālasaddaṃ sutvā ‘‘pañcālarājadhītu sarīravaṇṇaṃ devatāpi gāyantī’’ti sakalanagare ekakolāhalaṃ ahosi. Rājā sutvā gāyake pakkosāpetvā antonivesane samajjaṃ kāretvā ‘‘evarūpaṃ kira uttamarūpadharaṃ dhītaraṃ cūḷanirājā mayhaṃ dātukāmo’’ti tussitvā tesaṃ bahuṃ dhanaṃ adāsi. Te āgantvā brahmadattassa ārocesuṃ. Atha naṃ kevaṭṭo āha – ‘‘idāni, mahārāja, divasaṃ vavatthapanatthāya gamissāmī’’ti. ‘‘Sādhu, ācariya, kiṃ laddhuṃ vaṭṭatī’’ti? ‘‘Thokaṃ paṇṇākāra’’nti. ‘‘Tena hi gaṇhā’’ti dāpesi. So taṃ ādāya mahantena parivārena vedeharaṭṭhaṃ pāpuṇi. Tassāgamanaṃ sutvā nagare ekakolāhalaṃ jātaṃ ‘‘cūḷanirājā kira vedeho ca mittasanthavaṃ karissanti, cūḷanirājā attano dhītaraṃ amhākaṃ rañño dassati <pageBreak edition="M" number="6.0257" />, kevaṭṭo divasaṃ vavatthapetuṃ etī’’ti. Vedeharājāpi suṇi, mahāsattopi, sutvāna panassa etadahosi ‘‘tassāgamanaṃ mayhaṃ na ruccati, tathato naṃ jānissāmī’’ti. So cūḷanisantike upanikkhittakapurisānaṃ sāsanaṃ pesesi ‘‘imamatthaṃ tathato jānitvā pesentū’’ti. Atha te ‘‘mayametaṃ tathato na jānāma, rājā ca kevaṭṭo ca sayanagabbhe nisīditvā mantenti, rañño pana sayanapālikā sāḷikā sakuṇikā etamatthaṃ jāneyyā’’ti paṭipesayiṃsu.</paragraph>
<paragraph line="2795">Taṃ sutvā mahāsatto cintesi ‘‘yathā paccāmittānaṃ okāso <pageBreak edition="P" number="6.0412" /> na hoti, evaṃ suvibhattaṃ katvā susajjitaṃ nagaraṃ ahaṃ kevaṭṭassa daṭṭhuṃ na dassāmī’’ti. So nagaradvārato yāva rājagehā, rājagehato ca yāva attagehā, gamanamaggaṃ ubhosu passesu kilañjehi parikkhipāpetvā matthakepi kilañjehi paṭicchādāpetvā cittakammaṃ kārāpetvā bhūmiyaṃ pupphāni vikiritvā puṇṇaghaṭe ṭhapāpetvā kadaliyo bandhāpetvā dhaje paggaṇhāpesi. Kevaṭṭo nagaraṃ pavisitvā <pageBreak edition="V" number="6.0239" /> suvibhattaṃ nagaraṃ apassanto ‘‘raññā me maggo alaṅkārāpito’’ti cintetvā nagarassa adassanatthaṃ katabhāvaṃ na jāni. So gantvā rājānaṃ disvā paṇṇākāraṃ paṭicchāpetvā paṭisanthāraṃ katvā ekamantaṃ nisīditvā raññā katasakkārasammāno āgatakāraṇaṃ ārocento dve gāthā abhāsi –</paragraph>
<hangnum line="2796" number="599"></hangnum>
<gatha1 line="2797"> ‘‘Rājā santhavakāmo te, ratanāni pavecchati;</gatha1>
<gathalast line="2798">Āgacchantu ito dūtā, mañjukā piyabhāṇino.</gathalast>
<hangnum line="2799" number="600"></hangnum>
<gatha1 line="2800"> ‘‘Bhāsantu mudukā vācā, yā vācā paṭinanditā;</gatha1>
<gathalast line="2801">Pañcālo ca videho ca, ubho ekā bhavantu te’’ti.</gathalast>
<paragraph line="2802">Tattha <bold>santhavakāmo</bold>ti mahārāja, amhākaṃ rājā tayā saddhiṃ mittasanthavaṃ kātukāmo. <bold>Ratanānī</bold>ti itthiratanaṃ attano dhītaraṃ ādiṃ katvā tumhākaṃ sabbaratanāni dassati. <bold>Āgacchantū</bold>ti ito paṭṭhāya kira uttarapañcālanagarato paṇṇākāraṃ gahetvā madhuravacanā piyabhāṇino dūtā idha āgacchantu, ito ca tattha gacchantu. <bold>Ekā bhavantū</bold>ti gaṅgodakaṃ viya yamunodakena saddhiṃ saṃsandantā ekasadisāva hontūti.</paragraph>
<paragraph line="2803">Evañca <pageBreak edition="M" number="6.0258" /> pana vatvā ‘‘mahārāja, amhākaṃ rājā aññaṃ mahāmattaṃ pesetukāmo hutvāpi ‘añño manāpaṃ katvā sāsanaṃ ārocetuṃ na sakkhissatī’ti maṃ pesesi ‘ācariya, tumhe rājānaṃ sādhukaṃ pabodhetvā ādāya āgacchathā’ti, gacchatha rājaseṭṭha abhirūpañca kumārikaṃ labhissatha, amhākañca raññā saddhiṃ mittabhāvo patiṭṭhahissatī’’ti āha. So tassa vacanaṃ sutvā tuṭṭhamānaso ‘‘uttamarūpadharaṃ kira kumārikaṃ labhissāmī’’ti savanasaṃsaggena bajjhitvā ‘‘ācariya, tumhākañca kira mahosadhapaṇḍitassa ca dhammayuddhe vivādo ahosi, gacchatha puttaṃ me passatha, ubhopi paṇḍitā aññamaññaṃ <pageBreak edition="P" number="6.0413" /> khamāpetvā mantetvā ethā’’ti āha. Taṃ sutvā kevaṭṭo ‘‘passissāmi paṇḍita’’nti taṃ passituṃ agamāsi. Mahāsattopi taṃ divasaṃ ‘‘tena me pāpadhammena saddhiṃ sallāpo mā hotū’’ti pātova thokaṃ sappiṃ pivi, gehampissa bahalena allagomayena lepāpesi, thambhe telena makkhesi, tassa nipannamañcakaṃ ṭhapetvā sesāni mañcapīṭhādīni nīharāpesi.</paragraph>
<paragraph line="2804">So manussānaṃ saññamadāsi ‘‘tātā, brāhmaṇe kathetuṃ āraddhe evaṃ vadeyyātha ‘brāhmaṇa, mā <pageBreak edition="V" number="6.0240" /> paṇḍitena saddhiṃ kathayittha, ajja tena tikhiṇasappi pivita’nti. Mayi ca tena saddhiṃ kathanākāraṃ karontepi ‘deva tikhiṇasappi te pivitaṃ, mā kathethā’ti maṃ nivārethā’’ti. Evaṃ vicāretvā mahāsatto rattapaṭaṃ nivāsetvā sattasu dvārakoṭṭhakesu manusse ṭhapetvā sattame dvārakoṭṭhake paṭamañcake nipajji. Kevaṭṭopissa paṭhamadvārakoṭṭhake ṭhatvā ‘‘kahaṃ paṇḍito’’ti pucchi. Atha naṃ te manussā ‘‘brāhmaṇa, mā saddamakari, sacepi āgacchitukāmo, tuṇhī hutvā ehi, ajja paṇḍitena tikhiṇasappi pītaṃ, mahāsaddaṃ kātuṃ na labbhatī’’ti āhaṃsu. Sesadvārakoṭṭhakesupi naṃ tatheva āhaṃsu. So sattamadvārakoṭṭhakaṃ atikkamitvā paṇḍitassa santikaṃ agamāsi. Paṇḍito kathanākāraṃ dassesi. Atha naṃ manussā ‘‘deva, mā kathayittha, tikhiṇasappi te pītaṃ, kiṃ te iminā duṭṭhabrāhmaṇena saddhiṃ kathitenā’’ti vatvā vārayiṃsu. Iti so tassa santikaṃ gantvā neva nisīdituṃ, na āsanaṃ nissāya ṭhitaṭṭhānaṃ labhi, allagomayaṃ akkamitvā aṭṭhāsi.</paragraph>
<paragraph line="2805">Atha <pageBreak edition="M" number="6.0259" /> naṃ oloketvā eko akkhīni nimīli, eko bhamukaṃ ukkhipi, eko kapparaṃ kaṇḍūyi. So tesaṃ kiriyaṃ oloketvā maṅkubhūto ‘‘gacchāmahaṃ paṇḍitā’’ti vatvā aparena ‘‘are duṭṭhabrāhmaṇa, ‘mā saddamakāsī’ti vutto saddameva karosi, aṭṭhīni te bhindissāmī’’ti vutte bhītatasito hutvā nivattitvā olokesi. Atha naṃ añño veḷupesikāya piṭṭhiyaṃ tālesi, añño gīvāyaṃ gahetvā khipi, añño piṭṭhiyaṃ hatthatalena pahari. So dīpimukhā muttamigo viya bhītatasito nikkhamitvā rājagehaṃ gato. Rājā cintesi ‘‘ajja <pageBreak edition="P" number="6.0414" /> mama putto imaṃ pavattiṃ sutvā tuṭṭho bhavissati, dvinnaṃ paṇḍitānaṃ mahatiyā dhammasākacchāya bhavitabbaṃ, ajja ubho aññamaññaṃ khamāpessanti, lābhā vata me’’ti. So kevaṭṭaṃ disvā paṇḍitena saddhiṃ saṃsandanākāraṃ pucchanto gāthamāha –</paragraph>
<hangnum line="2806" number="601"></hangnum>
<gatha1 line="2807"> ‘‘Kathaṃ nu kevaṭṭa mahosadhena, samāgamo āsi tadiṅgha brūhi;</gatha1>
<gathalast line="2808">Kacci te paṭinijjhatto, kacci tuṭṭho mahosadho’’ti.</gathalast>
<paragraph line="2809">Tattha <bold>paṭinijjhatto</bold>ti dhammayuddhamaṇḍale pavattaviggahassa vūpasamanatthaṃ kacci tvaṃ tena, so ca tayā nijjhatto khamāpito. <bold>Kacci tuṭṭho</bold>ti kacci tumhākaṃ raññā pesitaṃ pavattiṃ sutvā tuṭṭhoti.</paragraph>
<paragraph line="2810">Taṃ sutvā kevaṭṭo ‘‘mahārāja, tumhe ‘paṇḍito’ti taṃ gahetvā vicaratha, tato asappurisataro nāma natthī’’ti gāthamāha –</paragraph>
<hangnum line="2811" number="602"></hangnum>
<gatha1 line="2812"> ‘‘Anariyarūpo <pageBreak edition="V" number="6.0241" /> puriso janinda, asammodako thaddho asabbhirūpo;</gatha1>
<gathalast line="2813">Yathā mūgo ca badhiro ca, na kiñcitthaṃ abhāsathā’’ti.</gathalast>
<paragraph line="2814">Tattha <bold>asabbhirūpo</bold>ti apaṇḍitajātiko. <bold>Na kiñcittha</bold>nti mayā saha kiñci atthaṃ na bhāsittha, teneva naṃ apaṇḍitoti maññāmīti bodhisattassa aguṇaṃ kathesi.</paragraph>
<paragraph line="2815">Rājā <pageBreak edition="M" number="6.0260" /> tassa vacanaṃ anabhinanditvā appaṭikkositvā tassa ca tena saddhiṃ āgatānañca paribbayañceva nivāsagehañca dāpetvā ‘‘gacchathācariya, vissamathā’’ti taṃ uyyojetvā ‘‘mama putto paṇḍito paṭisanthārakusalo, iminā kira saddhiṃ neva paṭisanthāraṃ akāsi, na tuṭṭhiṃ pavedesi. Kiñci tena anāgatabhayaṃ diṭṭhaṃ bhavissatī’’ti sayameva kathaṃ samuṭṭhāpesi –</paragraph>
<hangnum line="2816" number="603"></hangnum>
<gatha1 line="2817"> ‘‘Addhā idaṃ mantapadaṃ sududdasaṃ, attho suddho naraviriyena diṭṭho;</gatha1>
<gathalast line="2818">Tathā hi kāyo mama sampavedhati, hitvā sayaṃ ko parahatthamessatī’’ti.</gathalast>
<paragraph line="2819">Tattha <bold>ida</bold>nti yaṃ mama puttena diṭṭhaṃ, addhā idaṃ mantapadaṃ aññena itarapurisena sududdasaṃ. <bold>Naraviriyenā</bold>ti vīriyavantena mahosadhapaṇḍitena suddho attho diṭṭho bhavissati. <bold>Saya</bold>nti sakaṃ raṭṭhaṃ hitvā ko parahatthaṃ gamissati.</paragraph>
<paragraph line="2820">‘‘Mama <pageBreak edition="P" number="6.0415" /> puttena brāhmaṇassa āgamane doso diṭṭho bhavissati. Ayañhi āgacchanto na mittasanthavatthāya āgamissati, maṃ pana kāmena palobhetvā nagaraṃ netvā gaṇhanatthāya āgatena bhavitabbaṃ. Taṃ anāgatabhayaṃ diṭṭhaṃ bhavissati paṇḍitenā’’ti tassa tamatthaṃ āvajjetvā bhītatasitassa nisinnakāle cattāro paṇḍitā āgamiṃsu. Rājā senakaṃ pucchi ‘‘senaka, ruccati te uttarapañcālanagaraṃ gantvā cūḷanirājassa dhītu ānayana’’nti? Kiṃ kathetha mahārāja, na hi siriṃ āgacchantiṃ daṇḍena paharitvā palāpetuṃ vaṭṭati. Sace tumhe tattha gantvā taṃ gaṇhissatha, ṭhapetvā cūḷanibrahmadattaṃ añño tumhehi samo jambudīpatale na bhavissati. Kiṃ kāraṇā? Jeṭṭharājadhītāya gahitattā. So hi ‘‘sesarājāno mama manussā, vedeho ekova mayā sadiso’’ti sakalajambudīpe uttamarūpadharaṃ dhītaraṃ tumhākaṃ dātukāmo jāto, karothassa vacanaṃ. Mayampi tumhe nissāya vatthālaṅkāre labhissāmāti. Rājā sesepi pucchi. Tepi tatheva kathesuṃ. Tassa tehi saddhiṃ kathentasseva kevaṭṭabrāhmaṇo attano nivāsagehā nikkhamitvā <pageBreak edition="V" number="6.0242" /> ‘‘rājānaṃ āmantetvā gamissāmī’’ti āgantvā ‘‘mahārāja, na sakkā amhehi papañcaṃ kātuṃ, gamissāma mayaṃ <pageBreak edition="M" number="6.0261" /> narindā’’ti āha. Rājā tassa sakkāraṃ katvā taṃ uyyojesi. Mahāsatto tassa gamanabhāvaṃ ñatvā nhatvā alaṅkaritvā rājupaṭṭhānaṃ āgantvā rājānaṃ vanditvā ekamantaṃ nisīdi. Rājā cintesi ‘‘putto me mahosadhapaṇḍito mahāmantī mantapāraṅgato atītānāgatapaccuppannaṃ atthaṃ jānāti. Amhākaṃ tattha gantuṃ yuttabhāvaṃ vā ayuttabhāvaṃ vā paṇḍito jānissatī’’ti. So attanā paṭhamaṃ cintitaṃ avatvā rāgaratto mohamūḷho hutvā taṃ pucchanto gāthamāha –</paragraph>
<hangnum line="2821" number="604"></hangnum>
<gatha1 line="2822"> ‘‘Channañhi ekāva matī sameti, ye paṇḍitā uttamabhūripattā;</gatha1>
<gathalast line="2823">Yānaṃ ayānaṃ atha vāpi ṭhānaṃ, mahosadha tvampi matiṃ karohī’’ti.</gathalast>
<paragraph line="2824">Tattha <bold>channa</bold>nti paṇḍita, kevaṭṭabrāhmaṇassa ca mama ca imesañca catunnanti channaṃ amhākaṃ <bold>ekāva mati</bold> ekoyeva ajjhāsayo gaṅgodakaṃ viya yamunodakena <pageBreak edition="P" number="6.0416" /> saṃsandati sameti. Ye mayaṃ chapi janā paṇḍitā uttamabhūripattā, tesaṃ no channampi cūḷanirājadhītu ānayanaṃ ruccatīti. <bold>Ṭhāna</bold>nti idheva vāso. <bold>Matiṃ karohī</bold>ti amhākaṃ ruccanakaṃ nāma appamāṇaṃ, tvampi cintehi, kiṃ amhākaṃ āvāhatthāya tattha yānaṃ, udāhu ayānaṃ, adu idheva vāso ruccatīti.</paragraph>
<paragraph line="2825">Taṃ sutvā paṇḍito ‘‘ayaṃ rājā ativiya kāmagiddho andhabālabhāvena imesaṃ catunnaṃ vacanaṃ gaṇhāti, gamane dosaṃ kathetvā nivattessāmi na’’ni cintetvā catasso gāthāyo abhāsi –</paragraph>
<hangnum line="2826" number="605"></hangnum>
<gatha1 line="2827"> ‘‘Jānāsi kho rāja mahānubhāvo, mahabbalo cūḷanibrahmadatto;</gatha1>
<gathalast line="2828">Rājā ca taṃ icchati māraṇatthaṃ, migaṃ yathā okacarena luddo.</gathalast>
<hangnum line="2829" number="606"></hangnum>
<gatha1 line="2830"> ‘‘Yathāpi maccho baḷisaṃ, vaṅkaṃ maṃsena chāditaṃ;</gatha1>
<gathalast line="2831">Āmagiddho na jānāti, maccho maraṇamattano.</gathalast>
<hangnum line="2832" number="607"></hangnum>
<gatha1 line="2833"> ‘‘Evameva tuvaṃ rāja, cūḷaneyyassa dhītaraṃ;</gatha1>
<gathalast line="2834">Kāmagiddho na jānāsi, macchova maraṇamattano.</gathalast>
<hangnum line="2835" number="608"></hangnum>
<gatha1 line="2836"> ‘‘Sace <pageBreak edition="V" number="6.0243" /><pageBreak edition="M" number="6.0262" /> gacchasi pañcālaṃ, khippamattaṃ jahissasi;</gatha1>
<gathalast line="2837">Migaṃ panthānubandhaṃva, mahantaṃ bhayamessatī’’ti.</gathalast>
<paragraph line="2838">Tattha <bold>rājā</bold>ti videhaṃ ālapati. <bold>Mahānubhāvo</bold>ti mahāyaso. <bold>Mahabbalo</bold>ti aṭṭharasaakkhobhaṇisaṅkhena balena samannāgato. <bold>Māraṇattha</bold>nti māraṇassa atthāya. <bold>Okacarenā</bold>ti okacārikāya migiyā. Luddo hi ekaṃ migiṃ sikkhāpetvā rajjukena bandhitvā araññaṃ netvā migānaṃ gocaraṭṭhāne ṭhapesi. Sā bālamigaṃ attano santikaṃ ānetukāmā sakasaññāya rāgaṃ janentī viravati. Tassā saddaṃ sutvā bālamigo migagaṇaparivuto vanagumbe nipanno sesamigīsu saññaṃ akatvā tassā saddassavanasaṃsaggena baddho vuṭṭhāya nikkhamitvā gīvaṃ ukkhipitvā kilesavasena taṃ migiṃ upagantvā luddassa passaṃ datvā tiṭṭhati. Tamenaṃ so tikhiṇāya sattiyā vijjhitvā jīvitakkhayaṃ pāpeti. Tattha luddo viya cūḷanirājā, okacārikā viya assa dhītā, luddassa hatthe āvudhaṃ viya kevaṭṭabrāhmaṇo. Iti yathā okacarena luddo migaṃ māraṇatthāya icchati, evaṃ sopi rājā taṃ icchatīti attho.</paragraph>
<paragraph line="2839"><bold>Āmagiddho</bold>ti byāmasatagambhīre udake vasantopi tasmiṃ baḷisassa vaṅkaṭṭhānaṃ chādetvā ṭhite āmasaṅkhāte āmise giddho hutvā baḷisaṃ gilati, attano maraṇaṃ na jānāti. Dhītaranti cūḷanibāḷisikassa kevaṭṭabrāhmaṇassa vacanabaḷisaṃ chādetvā ṭhitaṃ āmisasadisaṃ. Tassa rañño <pageBreak edition="P" number="6.0417" /> dhītaraṃ kāmagiddho hutvā maccho attano maraṇasaṅkhātaṃ āmisaṃ viya na jānāsi. <bold>Pañcāla</bold>nti uttarapañcālanagaraṃ. <bold>Atta</bold>nti attānaṃ. <bold>Panthānubandha</bold>nti yathā gāmadvāramaggaṃ anubandhamigaṃ <bold>mahantaṃ bhayamessati,</bold> tañhi migaṃ māraṇatthāya āvudhāni gahetvā nikkhantesu manussesu ye ye passanti, te te mārenti, evaṃ uttarapañcālanagaraṃ gacchantampi taṃ mahantaṃ maraṇabhayaṃ essati upagamissatīti.</paragraph>
<paragraph line="2840">Evaṃ mahāsatto catūhi gāthāhi rājānaṃ niggaṇhitvā kathesi. So rājā tena ativiya niggahitova ‘‘ayaṃ maṃ attano dāsaṃ viya maññati, rājāti <pageBreak edition="M" number="6.0263" /> saññampi na karoti, aggarājena ‘dhītaraṃ dassāmī’ti mama santikaṃ pesitaṃ ñatvā ekampi maṅgalapaṭisaṃyuttaṃ kathaṃ akathetvā maṃ ‘bālamigo viya, gilitabaḷisamaccho viya panthānubandhamigo viya, maraṇaṃ pāpuṇissatī’ti vadatī’’ti kujjhitvā anantaraṃ gāthamāha –</paragraph>
<hangnum line="2841" number="609"></hangnum>
<gatha1 line="2842"> ‘‘Mayameva <pageBreak edition="V" number="6.0244" /> bālamhase eḷamūgā, ye uttamatthāni tayī lapimhā;</gatha1>
<gathalast line="2843">Kimeva tvaṃ naṅgalakoṭivaḍḍho, atthāni jānāsi yathāpi aññe’’ti.</gathalast>
<paragraph line="2844">Tattha <bold>bālamhase</bold>ti bālāmha. <bold>Eḷamūgā</bold>ti lālamukhā mayameva. <bold>Uttamatthānī</bold>ti uttamaitthiratanapaṭilābhakāraṇāni. <bold>Tayī lavimhā</bold>ti tava santike kathayimhā. <bold>Kimevā</bold>ti garahatthe nipāto. <bold>Naṅgalakoṭivaḍḍho</bold>ti gahapatiputto daharakālato paṭṭhāya naṅgalakoṭiṃ vahantoyeva vaḍḍhati, tamatthaṃ sandhāya ‘‘tvaṃ gahapatikammameva jānāsi, na khattiyānaṃ maṅgalakamma’’nti iminā adhippāyenevamāha. <bold>Aññe</bold>ti yathā kevaṭṭo vā senakādayo vā aññe paṇḍitā imāni khattiyānaṃ maṅgalatthāni jānanti, tathā tvaṃ tāni kiṃ jānāsi, gahapatikammajānanameva tavānucchavikanti.</paragraph>
<paragraph line="2845">Iti naṃ akkositvā paribhāsitvā ‘‘gahapatiputto mama maṅgalantarāyaṃ karoti, nīharatha na’’nti nīharāpetuṃ gāthamāha –</paragraph>
<hangnum line="2846" number="610"></hangnum>
<gatha1 line="2847"> ‘‘Imaṃ gale gahetvāna, nāsetha vijitā mama;</gatha1>
<gathalast line="2848">Yo me ratanalābhassa, antarāyāya bhāsatī’’ti.</gathalast>
<paragraph line="2849">So rañño kuddhabhāvaṃ ñatvā ‘‘sace kho pana maṃ koci rañño vacanaṃ gahetvā hatthe vā gīvāya vā parāmaseyya, taṃ me alaṃ assa yāvajīvaṃ lajjituṃ, tasmā sayameva nikkhamissāmī’’ti <pageBreak edition="P" number="6.0418" /> cintetvā rājānaṃ vanditvā attano gehaṃ gato. Rājāpi kevalaṃ kodhavaseneva vadati, bodhisatte pana garucittatāya na kañci tathā kātuṃ āṇāpesi. Atha mahāsatto ‘‘ayaṃ rājā bālo attano hitāhitaṃ na jānāti <pageBreak edition="M" number="6.0264" />, kāmagiddho hutvā ‘tassa dhītaraṃ labhissāmiyevā’ti anāgatabhayaṃ ajānitvā gacchanto mahāvināsaṃ pāpuṇissati. Nāssa kathaṃ hadaye kātuṃ vaṭṭati, bahupakāro me esa mahāyasadāyako, imassa mayā paccayena bhavituṃ vaṭṭati. Paṭhamaṃ kho pana suvapotakaṃ pesetvā tathato ñatvā pacchā ahaṃ gamissāmī’’ti cintetvā suvapotakaṃ pesesi. Tamatthaṃ pakāsento satthā āha –</paragraph>
<hangnum line="2850" number="611"></hangnum>
<gatha1 line="2851"> ‘‘Tato ca so apakkamma, vedehassa upantikā;</gatha1>
<gathalast line="2852">Atha āmantayī dūtaṃ, mādharaṃ suvapaṇḍitaṃ.</gathalast>
<hangnum line="2853" number="612"></hangnum>
<gatha1 line="2854"> ‘‘Ehi <pageBreak edition="V" number="6.0245" /> samma haritapakkha, veyyāvaccaṃ karohi me;</gatha1>
<gathalast line="2855">Atthi pañcālarājassa, sāḷikā sayanapālikā.</gathalast>
<hangnum line="2856" number="613"></hangnum>
<gatha1 line="2857"> ‘‘Taṃ bandhanena pucchassu, sā hi sabbassa kovidā;</gatha1>
<gathalast line="2858">Sā tesaṃ sabbaṃ jānāti, rañño ca kosiyassa ca.</gathalast>
<hangnum line="2859" number="614"></hangnum>
<gatha1 line="2860"> ‘‘Āmoti so paṭissutvā, mādharo suvapaṇḍito;</gatha1>
<gathalast line="2861">Agamāsi haritapakkho, sāḷikāya upantikaṃ.</gathalast>
<hangnum line="2862" number="615"></hangnum>
<gatha1 line="2863"> ‘‘Tato ca kho so gantvāna, mādharo suvapaṇḍito;</gatha1>
<gathalast line="2864">Athāmantayi sugharaṃ, sāḷikaṃ mañjubhāṇikaṃ.</gathalast>
<hangnum line="2865" number="616"></hangnum>
<gatha1 line="2866"> ‘‘Kacci te sughare khamanīyaṃ, kacci vesse anāmayaṃ;</gatha1>
<gathalast line="2867">Kacci te madhunā lājā, labbhate sughare tuvaṃ.</gathalast>
<hangnum line="2868" number="617"></hangnum>
<gatha1 line="2869"> ‘‘Kusalañceva me samma, atho samma anāmayaṃ;</gatha1>
<gathalast line="2870">Atho me madhunā lājā, labbhate suvapaṇḍita.</gathalast>
<hangnum line="2871" number="618"></hangnum>
<gatha1 line="2872"> ‘‘Kuto nu samma āgamma, kassa vā pahito tuvaṃ;</gatha1>
<gathalast line="2873">Na ca mesi ito pubbe, diṭṭho vā yadi vā suto’’ti.</gathalast>
<paragraph line="2874">Tattha <bold>haritapakkhā</bold>ti haritapattasamānapakkhā. <bold>Veyyāvacca</bold>nti ‘‘ehi, sammā’’ti vutte āgantvā aṅke nisinnaṃ ‘‘samma, aññena manussabhūtena kātuṃ asakkuṇeyyaṃ mamekaṃ veyyāvaṭikaṃ karohī’’ti āha.</paragraph>
<paragraph line="2875">‘‘Kiṃ <pageBreak edition="M" number="6.0265" /> karomi, devā’’ti <pageBreak edition="P" number="6.0419" /> vutte ‘‘samma, kevaṭṭabrāhmaṇassa dūteyyenāgatakāraṇaṃ ṭhapetvā rājānañca kevaṭṭañca aññe na jānanti, ubhova rañño sayanagabbhe nisinnā mantayiṃsu. Tassa pana atthi pañcālarājassa sāḷikā sayanapālikā. Sā kira taṃ rahassaṃ jānāti, tvaṃ tattha gantvā tāya saddhiṃ methunapaṭisaṃyuttaṃ vissāsaṃ katvā tesaṃ taṃ rahassaṃ bandhanena pucchassu. Taṃ sāḷikaṃ paṭicchanne padese yathā taṃ koci na jānāti, evaṃ puccha. Sace hi te <pageBreak edition="V" number="6.0246" /> koci saddaṃ suṇāti, jīvitaṃ te natthi, tasmā paṭicchanne ṭhāne saṇikaṃ pucchā’’ti. <bold>Sā tesaṃ sabba</bold>nti sā tesaṃ rañño ca kosiyagottassa ca kevaṭṭassāti dvinnampi janānaṃ sabbaṃ rahassaṃ jānāti.</paragraph>
<paragraph line="2876"><bold>Āmotī</bold>ti bhikkhave, so suvapotako paṇḍitena purimanayeneva sakkāraṃ katvā pesito ‘‘āmo’’ti tassa paṭissutvā mahāsattaṃ vanditvā padakkhiṇaṃ katvā vivaṭasīhapañjarena nikkhamitvā vātavegena siviraṭṭhe ariṭṭhapuraṃ nāma gantvā tattha pavattiṃ sallakkhetvā sāḷikāya santikaṃ gato. Kathaṃ? So hi rājanivesanassa kañcanathupikāya nisīditvā rāganissitaṃ madhuraravaṃ ravi. Kiṃ kāraṇā? Imaṃ saddaṃ sutvā sāḷikā paṭiravissati, tāya saññāya tassā santikaṃ gamissāmīti. Sāpi tassa saddaṃ sutvā rājasayanassa santike suvaṇṇapañjare nisinnā rāgarattacittā hutvā tikkhattuṃ paṭiravi. So thokaṃ gantvā punappunaṃ saddaṃ katvā tāya katasaddānusārena kamena sīhapañjaraummāre ṭhatvā parissayābhāvaṃ oloketvā tassā santikaṃ gato. Atha naṃ sā ‘‘ehi, samma, suvaṇṇapañjare nisīdā’’ti āha. So gantvā nisīdi. <bold>Āmantayī</bold>ti evaṃ so gantvā methunapaṭisaṃyuttaṃ vissāsaṃ kattukāmo hutvā taṃ āmantesi. <bold>Sughara</bold>nti kañcanapañjare vasanatāya sundaragharaṃ. <bold>Vesse</bold>ti vessike vessajātike. Sāḷikā kira sakuṇesu vessajātikā nāma, tena taṃ evaṃ ālapati. <bold>Tuva</bold>nti sughare taṃ pucchāmi ‘‘kacci te madhunā saddhiṃ lājā labbhatī’’ti. <bold>Āgammā</bold>ti samma, kuto āgantvā idha paviṭṭhoti pucchati. <bold>Kassa vā</bold>ti kena vā pesito tvaṃ idhāgatoti.</paragraph>
<paragraph line="2877">So <pageBreak edition="M" number="6.0266" /> tassā vacanaṃ sutvā ‘‘sacāhaṃ ‘mithilato āgato’ti vakkhāmi, esā maraṇamāpannāpi mayā saddhiṃ vissāsaṃ na karissati. Siviraṭṭhe kho pana ariṭṭhapuraṃ sallakkhetvā āgato, tasmā musāvādaṃ katvā sivirājena pesito hutvā tato āgatabhāvaṃ kathessāmī’’ti cintetvā āha –</paragraph>
<hangnum line="2878" number="619"></hangnum>
<gatha1 line="2879"> ‘‘Ahosiṃ sivirājassa, pāsāde sayanapālako;</gatha1>
<gathalast line="2880">Tato so dhammiko rājā, baddhe mocesi bandhanā’’ti.</gathalast>
<paragraph line="2881">Tattha <bold>baddhe</bold>ti attano dhammikatāya sabbe baddhake bandhanā mocesi. Evaṃ mocento mampi saddahitvā ‘‘muñcatha na’’nti mocāpesi. Sohaṃ vivaṭā suvaṇṇapañjarā nikkhamitvāpi bahipāsāde <pageBreak edition="V" number="6.0247" /> yatthicchāmi, tattha gocaraṃ gahetvā suvaṇṇapañjareyeva vasāmi. Yathā tvaṃ, na evaṃ niccakālaṃ pañjareyeva acchāmīti.</paragraph>
<paragraph line="2882">Athassa <pageBreak edition="P" number="6.0420" /> sā attano atthāya suvaṇṇataṭṭake ṭhapite madhulāje ceva madhurodakañca datvā ‘‘samma, tvaṃ dūrato āgato, kenatthena idhāgatosī’’ti pucchi. So tassā vacanaṃ sutvā rahassaṃ sotukāmo musāvādaṃ katvā āha –</paragraph>
<hangnum line="2883" number="620"></hangnum>
<gatha1 line="2884"> ‘‘Tassa mekā dutiyāsi, sāḷikā mañjubhāṇikā;</gatha1>
<gathalast line="2885">Taṃ tattha avadhī seno, pekkhato sughare mamā’’ti.</gathalast>
<paragraph line="2886">Tattha <bold>tassa mekā</bold>ti tassa mayhaṃ ekā. <bold>Dutiyāsī</bold>ti purāṇadutiyikā ahosi.</paragraph>
<paragraph line="2887">Atha naṃ sā pucchi ‘‘kathaṃ pana te bhariyaṃ seno avadhī’’ti? So tassā ācikkhanto ‘‘suṇa bhadde, ekadivasaṃ amhākaṃ rājā udakakīḷaṃ gacchanto mampi pakkosi. Athāhaṃ bhariyaṃ ādāya tena saddhiṃ gantvā kīḷitvā sāyanhasamaye teneva saddhiṃ paccāgantvā raññā saddhiṃyeva pāsādaṃ abhiruyha sarīraṃ sukkhāpanatthāya bhariyaṃ ādāya sīhapañjarena nikkhamitvā kūṭāgārakucchiyaṃ nisīdiṃ. Tasmiṃ khaṇe eko seno kūṭāgārā nikkhanto amhe gaṇhituṃ pakkhandi. Ahaṃ maraṇabhayabhīto vegena palāyiṃ. Sā pana tadā garugabbhā ahosi, tasmā vegena palāyituṃ nāsakkhi. Atha so mayhaṃ passantasseva taṃ māretvā ādāya <pageBreak edition="M" number="6.0267" /> gato. Atha maṃ tassā sokena rodamānaṃ disvā amhākaṃ rājā ‘samma, kiṃ rodasī’ti pucchitvā tamatthaṃ sutvā ‘mā bāḷhaṃ, samma, rodasi, aññaṃ bhariyaṃ pariyesāhī’ti vatvā ‘kiṃ, deva, aññāya anācārāya dussīlāya bhariyāya ānītāya, tatopi ekakeneva carituṃ vara’nti vutte ‘samma, ahaṃ ekaṃ sakuṇikaṃ sīlācārasampannaṃ assosiṃ, tava bhariyāya sadisameva. Cūḷanirājassa hi sayanapālikā sāḷikā evarūpā, tvaṃ tattha gantvā tassā manaṃ pucchitvā okāsaṃ kāretvā sace te ruccati, āgantvā amhākaṃ ācikkha. Athāhaṃ vo vivāhaṃ katvā mahantena parivārena taṃ ānessāmā’ti vatvā maṃ idha pahiṇi, tenamhi kāraṇenāgato’’ti vatvā gāthaṃ āha –</paragraph>
<hangnum line="2888" number="621"></hangnum>
<gatha1 line="2889"> ‘‘Tassā kāmā hi sammatto, āgatosmi tavanti ke;</gatha1>
<gathalast line="2890">Sace kareyya okāsaṃ, ubhayova vasāmase’’ti.</gathalast>
<paragraph line="2891">Sā <pageBreak edition="V" number="6.0248" /><pageBreak edition="P" number="6.0421" /> tassa vacanaṃ sutvā somanassappattā ahosi. Evaṃ santepi attano piyabhāvaṃ ajānāpetvā anicchamānā viya āha –</paragraph>
<hangnum line="2892" number="622"></hangnum>
<gatha1 line="2893"> ‘‘Suvova suviṃ kāmeyya, sāḷiko pana sāḷikaṃ;</gatha1>
<gathalast line="2894">Suvassa sāḷikāyeva, saṃvāso hoti kīdiso’’ti.</gathalast>
<paragraph line="2895">Tattha <bold>suvo</bold>ti samma suvapaṇḍita, suvova suviṃ kāmeyya. <bold>Kīdiso</bold>ti asamānajātikānaṃ saṃvāso nāma kīdiso hoti. Suvo hi samānajātikaṃ suviṃ disvā cirasanthavampi sāḷikaṃ jahissati, so piyavippayogo mahato dukkhāya bhavissati, asamānajātikānaṃ saṃvāso nāma na sametīti.</paragraph>
<paragraph line="2896">Itaro taṃ sutvā ‘‘ayaṃ maṃ na paṭikkhipati, parihārameva karoti, addhā maṃ icchissati, nānāvidhāhi naṃ upamāhi saddahāpessāmī’’ti cintetvā āha –</paragraph>
<hangnum line="2897" number="623"></hangnum>
<gatha1 line="2898"> ‘‘Yoyaṃ kāme kāmayati, api caṇḍālikāmapi;</gatha1>
<gathalast line="2899">Sabbo hi sadiso hoti, natthi kāme asādiso’’ti.</gathalast>
<paragraph line="2900">Tattha <pageBreak edition="M" number="6.0268" /><bold>caṇḍālikāmapī</bold>ti caṇḍālikaṃ api. <bold>Sadiso</bold>ti cittasadisatāya sabbo saṃvāso sadisova hoti. Kāmasmiñhi cittameva pamāṇaṃ, na jātīti.</paragraph>
<paragraph line="2901">Evañca pana vatvā manussesu tāva nānājātikānaṃ samānabhāvadassanatthaṃ atītaṃ āharitvā dassento anantaraṃ gāthamāha –</paragraph>
<hangnum line="2902" number="624"></hangnum>
<gatha1 line="2903"> ‘‘Atthi jampāvatī nāma, mātā sivissa rājino;</gatha1>
<gathalast line="2904">Sā bhariyā vāsudevassa, kaṇhassa mahesī piyā’’ti.</gathalast>
<paragraph line="2905">Tattha <bold>jampāvatī</bold>ti sivirañño mātā jampāvatī nāma caṇḍālī ahosi. Sā kaṇhāyanagottassa dasabhātikānaṃ jeṭṭhakassa vāsudevassa piyā mahesī ahosi. So kirekadivasaṃ dvāravatito nikkhamitvā uyyānaṃ gacchanto nagaraṃ pavisantiṃ ekamante ṭhitaṃ abhirūpaṃ ekaṃ caṇḍālikaṃ disvāva paṭibaddhacitto hutvā ‘‘kiṃ jātikā’’ti pucchāpetvā ‘‘caṇḍālajātikā’’ti <pageBreak edition="V" number="6.0249" /> sutvāpi paṭibaddhacittatāya asāmikabhāvaṃ pucchāpetvā ‘‘asāmikā’’ti sutvā taṃ ādāya tato nivattitvā nivesanaṃ netvā aggamahesiṃ akāsi. Sā siviṃ nāma puttaṃ vijāyi. So pitu accayena dvāravatiyaṃ rajjaṃ kāresi. Taṃ sandhāyetaṃ vuttaṃ.</paragraph>
<paragraph line="2906">Iti <pageBreak edition="P" number="6.0422" /> so imaṃ udāharaṇaṃ āharitvā ‘‘evarūpopi nāma khattiyo caṇḍāliyā saddhiṃ saṃvāsaṃ kappesi, amhesu tiracchānagatesu kiṃ vattabbaṃ, aññamaññaṃ saṃvāsarocanaṃyeva pamāṇa’’nti vatvā aparampi udāharaṇaṃ āharanto āha –</paragraph>
<hangnum line="2907" number="625"></hangnum>
<gatha1 line="2908"> ‘‘Raṭṭhavatī kimpurisī, sāpi vacchaṃ akāmayi;</gatha1>
<gathalast line="2909">Manusso migiyā saddhiṃ, natthi kāme asādiso’’ti.</gathalast>
<paragraph line="2910">Tattha <bold>vaccha</bold>nti evaṃnāmakaṃ tāpasaṃ. Kathaṃ pana sā taṃ kāmesīti? Atītasmiñhi eko brāhmaṇo kāmesu ādīnavaṃ disvā mahantaṃ yasaṃ pahāya isipabbajjaṃ pabbajitvā himavante paṇṇasālaṃ māpetvā vasi. Tassa paṇṇasālato avidūre ekissā guhāya bahū kinnarā vasanti. Tattheva eko <pageBreak edition="M" number="6.0269" /> makkaṭako dvāre vasati. So jālaṃ vinetvā tesaṃ sīsaṃ bhinditvā lohitaṃ pivati. Kinnarā nāma dubbalā honti bhīrukajātikā. Sopi makkaṭako ativisālo. Te tassa kiñci kātuṃ asakkontā taṃ tāpasaṃ upasaṅkamitvā katapaṭisanthārā āgatakāraṇaṃ puṭṭhā ‘‘deva, eko makkaṭako jīvitaṃ no hanati, tumhe ṭhapetvā amhākaṃ aññaṃ paṭisaraṇaṃ na passāma, taṃ māretvā amhākaṃ sotthibhāvaṃ karohī’’ti āhaṃsu. Taṃ sutvā tāpaso ‘‘apetha na mādisā pāṇātipātaṃ karontī’’ti apasādesi. Tesu raṭṭhavatī nāma kinnarī abhirūpā pāsādikā asāmikā ahosi. Te taṃ alaṅkaritvā tāpasassa santikaṃ netvā ‘‘deva, ayaṃ te pādaparicārikā hotu, amhākaṃ paccāmittaṃ vadhehī’’ti āhaṃsu. Tāpaso taṃ disvāva paṭibaddhacitto hutvā tāya saddhiṃ saṃvāsaṃ kappetvā guhādvāre ṭhatvā gocaratthāya nikkhantaṃ makkaṭakaṃ muggarena pothetvā jīvitakkhayaṃ pāpesi. So tāya saddhiṃ samaggavāsaṃ vasanto puttadhītāhi vaḍḍhitvā tattheva kālamakāsi. Evaṃ sā taṃ kāmesi. Suvapotako imaṃ udāharaṇaṃ āharitvā ‘‘vacchatāpaso tāva manusso hutvā tiracchānagatāya kinnariyā saddhiṃ saṃvāsaṃ kappesi, kimaṅgaṃ pana amhākaṃ? Mayañhi ubho pakkhinova tiracchānagatāvā’’ti dīpento <bold>‘‘manusso migiyā saddhi’’</bold>nti āha. Evaṃ manussā tiracchānagatāhi saddhiṃ samaggavāsaṃ vasanti, natthi kāme asādiso nāma, cittameva pamāṇanti kathesi.</paragraph>
<paragraph line="2911">Sā <pageBreak edition="V" number="6.0250" /> tassa vacanaṃ sutvā ‘‘sāmi, cittaṃ nāma sabbakālaṃ ekasadisaṃ na hoti, piyavippayogassa bhāyāmī’’ti āha. Sopi suvapotako itthimāyāsu kusalo, tena taṃ vīmaṃsanto puna gāthamāha –</paragraph>
<hangnum line="2912" number="626"></hangnum>
<gatha1 line="2913"> ‘‘Handa khvāhaṃ gamissāmi, sāḷike mañjubhāṇike;</gatha1>
<paragraph line="2914">Paccakkhānupadañhetaṃ, atimaññasi nūna ma’’nti.</paragraph>
<paragraph line="2915">Tattha <bold>paccakkhānupadaṃ heta</bold>nti yaṃ tvaṃ vadesi, sabbametaṃ paccakkhānassa anupadaṃ, paccakkhānakāraṇaṃ paccakkhānakoṭṭhāso panesa. <bold>Atimaññasi nūna ma</bold>nti ‘‘nūna maṃ icchati aya’’nti tvaṃ maṃ atikkamitvā maññasi, mayhaṃ <pageBreak edition="P" number="6.0423" /> sāraṃ na jānāsi <pageBreak edition="M" number="6.0270" />. Ahañhi rājapūjito, na mayhaṃ bhariyā dullabhā, aññaṃ bhariyaṃ pariyesissāmīti.</paragraph>
<paragraph line="2916">Sā tassa vacanaṃ sutvāva bhijjamānahadayā viya tassa saha dassaneneva uppannakāmaratiyā anuḍayhamānā viya hutvāpi attano itthimāyāya anicchamānā viya hutvā diyaḍḍhaṃ gāthamāha –</paragraph>
<hangnum line="2917" number="627"></hangnum>
<gatha1 line="2918"> ‘‘Na sirī taramānassa, mādhara suvapaṇḍita;</gatha1>
<gatha2 line="2919">Idheva tāva acchassu, yāva rājāna dakkhasi;</gatha2>
<gathalast line="2920">Sossi saddaṃ mudiṅgānaṃ, ānubhāvañca rājino’’ti.</gathalast>
<paragraph line="2921">Tattha <bold>na sirī</bold>ti samma suvapaṇḍita, taramānassa sirī nāma na hoti, taramānena katakammaṃ na sobhati, ‘‘gharāvāso ca nāmesa atigaruko’’ti cintetvā tuletvā kātabbo. Idheva tāva acchassu, yāva mahantena yasena samannāgataṃ amhākaṃ rājānaṃ passissasi. <bold>Sossī</bold>ti sāyanhasamaye kinnarisamānalīlāhi uttamarūpadharāhi nārīhi vajjamānānaṃ mudiṅgānaṃ aññesañca gītavāditānaṃ saddaṃ tvaṃ suṇissasi, rañño ca ānubhāvaṃ mahantaṃ sirisobhaggaṃ passissasi. ‘‘Samma, kiṃ tvaṃ turitosi, kiṃ lesampi na jānāsi, acchassu tāva, pacchā jānissāmā’’ti.</paragraph>
<paragraph line="2922">Atha te sāyanhasamanantare methunasaṃvāsaṃ kariṃsu, samaggā sammodamānā piyasaṃvāsaṃ vasiṃsu. Atha naṃ suvapotako ‘‘na idānesā mayhaṃ rahassaṃ guhissati, idāni naṃ pucchitvā gantuṃ <pageBreak edition="V" number="6.0251" /> vaṭṭatī’’ti cintetvā ‘‘sāḷike’’ti āha. ‘‘Kiṃ, sāmī’’ti? ‘‘Ahaṃ kiñci te vattukāmomhī’’ti. ‘‘Vada, sāmī’’ti. ‘‘Hotu, ajja amhākaṃ maṅgaladivaso, aññatarasmiṃ divase jānissāmī’’ti. ‘‘Sace maṅgalapaṭisaṃyuttā kathā bhavissati, kathehi. No ce, mā kathehi sāmī’’ti. ‘‘Maṅgalakathāvesā, bhadde’’ti. ‘‘Tena hi kathehī’’ti. Atha naṃ ‘‘bhadde, sace sotukāmā bhavissasi, kathessāmi te’’ti vatvā taṃ rahassaṃ pucchanto diyaḍḍhaṃ gāthamāha –</paragraph>
<hangnum line="2923" number="628"></hangnum>
<gatha1 line="2924"> ‘‘Yo nu khvāyaṃ tibbo saddo, tirojanapade suto;</gatha1>
<gatha2 line="2925">Dhītā pañcālarājassa, osadhī viya vaṇṇinī;</gatha2>
<gathalast line="2926">Taṃ dassati videhānaṃ, so vivāho bhavissatī’’ti.</gathalast>
<paragraph line="2927">Tassattho <pageBreak edition="M" number="6.0271" /> – yo nu kho ayaṃ saddo tibbo bahalo, tirojanapade suto pararaṭṭhesu janapadesu vissuto paññāto pākaṭo patthaṭo. Kinti? Dhītā pañcālarājassa osadhītārakā viya virocamānā tāya eva samānavaṇṇinī atthi, taṃ so videhānaṃ dassati, so vivāho bhavissati. Yo so evaṃ patthaṭo saddo, ahaṃ taṃ sutvā cintesiṃ ‘‘ayaṃ <pageBreak edition="P" number="6.0424" /> kumārikā uttamarūpadharā, videharājāpi cūḷanirañño paṭisattu ahosi. Aññe bahū rājāno cūḷanibrahmadattassa vasavattino santi, tesaṃ adatvā kiṃ kāraṇā videhassa dhītaraṃ dassatī’’ti?</paragraph>
<paragraph line="2928">Sā tassa vacanaṃ sutvā evamāha – ‘‘sāmi, kiṃ kāraṇā maṅgaladivase avamaṅgalaṃ kathesī’’ti? ‘‘Ahaṃ, bhadde, ‘maṅgala’nti kathemi, tvaṃ ‘avamaṅgala’nti kathesi, kiṃ nu kho eta’’nti? ‘‘Sāmi, amittānampi tesaṃ evarūpā maṅgalakiriyā mā hotū’’ti. ‘‘Kathehi tāva bhadde’’ti. ‘‘Sāmi, na sakkā kathetu’’nti. ‘‘Bhadde, tayā viditaṃ rahassaṃ mama akathitakālato paṭṭhāya natthi amhākaṃ samaggasaṃvāso’’ti. Sā tena nippīḷiyamānā ‘‘tena hi, sāmi, suṇāhī’’ti vatvā imaṃ gāthamāha –</paragraph>
<hangnum line="2929" number="629"></hangnum>
<gatha1 line="2930"> ‘‘Ediso mā amittānaṃ, vivāho hotu mādhara;</gatha1>
<gathalast line="2931">Yathā pañcālarājassa, vedehena bhavissatī’’ti.</gathalast>
<paragraph line="2932">Imaṃ gāthaṃ vatvā puna tena ‘‘bhadde, kasmā evarūpaṃ kathaṃ kathesī’’ti vutte ‘‘tena hi suṇāhi, ettha dosaṃ te kathessāmī’’ti vatvā imaṃ gāthamāha –</paragraph>
<hangnum line="2933" number="630"></hangnum>
<gatha1 line="2934"> ‘‘Ānayitvāna <pageBreak edition="V" number="6.0252" /> vedehaṃ, pañcālānaṃ rathesabho;</gatha1>
<gathalast line="2935">Tato naṃ ghātayissati, nassa sakhī bhavissatī’’ti.</gathalast>
<paragraph line="2936">Tattha <bold>tato naṃ ghātayissatī</bold>ti yadā so imaṃ nagaraṃ āgato bhavissati, tadā tena saddhiṃ sakhibhāvaṃ mittadhammaṃ na karissati, daṭṭhumpissa dhītaraṃ na dassati. Eko kirassa pana atthadhammānusāsako mahosadhapaṇḍito nāma atthi, tena saddhiṃ taṃ ghātessati. Te ubho jane ghātetvā jayapānaṃ pivissāmāti kevaṭṭo raññā saddhiṃ mantetvā taṃ gaṇhitvā āgantuṃ gatoti.</paragraph>
<paragraph line="2937">Evaṃ <pageBreak edition="M" number="6.0272" /> sā guyhamantaṃ nissesaṃ katvā suvapaṇḍitassa kathesi. Taṃ sutvā suvapaṇḍito ‘‘ācariyo kevaṭṭo upāyakusalo, acchariyaṃ tassa rañño evarūpena upāyena ghātana’’nti kevaṭṭaṃ vaṇṇetvā ‘‘evarūpena avamaṅgalena amhākaṃ ko attho, tuṇhībhūtā sayāmā’’ti vatvā āgamanakammassa nipphattiṃ ñatvā taṃ rattiṃ tāya saddhiṃ vasitvā ‘‘bhadde, ahaṃ siviraṭṭhaṃ gantvā manāpāya bhariyāya laddhabhāvaṃ sivirañño deviyā ca ārocessāmī’’ti gamanaṃ anujānāpetuṃ āha –</paragraph>
<hangnum line="2938" number="631"></hangnum>
<gatha1 line="2939"> ‘‘Handa <pageBreak edition="P" number="6.0425" /> kho maṃ anujānāhi, rattiyo sattamattiyo;</gatha1>
<gatha2 line="2940">Yāvāhaṃ sivirājassa, ārocemi mahesino;</gatha2>
<gathalast line="2941">Laddho ca me āvasatho, sāḷikāya upantika’’nti.</gathalast>
<paragraph line="2942">Tattha <bold>mahesino</bold>ti mahesiyā cassa. <bold>Āvasatho</bold>ti vasanaṭṭhānaṃ. <bold>Upantika</bold>nti atha ne ‘‘etha tassā santikaṃ gacchāmā’’ti vatvā aṭṭhame divase idhānetvā mahantena parivārena taṃ gahetvā gamissāmi, yāva mamāgamanaṃ, tāva mā ukkaṇṭhīti.</paragraph>
<paragraph line="2943">Taṃ sutvā sāḷikā tena viyogaṃ anicchamānāpi tassa vacanaṃ paṭikkhipituṃ asakkontī anantaraṃ gāthamāha –</paragraph>
<hangnum line="2944" number="632"></hangnum>
<gatha1 line="2945"> ‘‘Handa kho taṃ anujānāmi, rattiyo sattamattiyo;</gatha1>
<gatha2 line="2946">Sace tvaṃ sattarattena, nāgacchasi mamantike;</gatha2>
<gathalast line="2947">Maññe okkantasattaṃ maṃ, matāya āgamissasī’’ti.</gathalast>
<paragraph line="2948">Tattha <pageBreak edition="V" number="6.0253" /><bold>maññe okkantasattaṃ ma</bold>nti evaṃ sante ahaṃ maṃ apagatajīvitaṃ sallakkhemi. So tvaṃ aṭṭhame divase anāgacchanto mayi matāya āgamissasi, tasmā mā papañcaṃ akāsīti.</paragraph>
<paragraph line="2949">Itaropi ‘‘bhadde, kiṃ vadesi, mayhampi aṭṭhame divase taṃ apassantassa kuto jīvita’’nti vācāya vatvā hadayena pana ‘‘jīva vā tvaṃ mara vā, kiṃ tayā mayha’’nti cintetvā uṭṭhāya thokaṃ siviraṭṭhābhimukho gantvā nivattitvā mithilaṃ gantvā paṇḍitassa aṃsakūṭe otaritvā mahāsattena pana tāya saññāya uparipāsādaṃ āropetvā puṭṭho sabbaṃ taṃ pavattiṃ paṇḍitassa <pageBreak edition="M" number="6.0273" /> ārocesi. Sopissa purimanayeneva sabbaṃ sakkāramakāsi. Tamatthaṃ pakāsento satthā āha –</paragraph>
<hangnum line="2950" number="633"></hangnum>
<gatha1 line="2951"> ‘‘Tato ca kho so gantvāna, mādharo suvapaṇḍito;</gatha1>
<gathalast line="2952">Mahosadhassa akkhāsi, sāḷikāvacanaṃ ida’’nti.</gathalast>
<paragraph line="2953">Tattha <bold>sāḷikāvacanaṃ ida</bold>nti idaṃ sāḷikāya vacananti sabbaṃ vitthāretvā kathesīti.</paragraph>
<centered line="2954">Suvakhaṇḍaṃ niṭṭhitaṃ.</centered>
<centered line="2955">Mahāumaṅgakaṇḍaṃ</centered>
<paragraph line="2956">Taṃ sutvā mahāsatto cintesi ‘‘rājā mama anicchamānasseva gamissati, gantvā ca pana mahāvināsaṃ pāpuṇissati. Atha mayhaṃ ‘evarūpassa <pageBreak edition="P" number="6.0426" /> nāma yasadāyakassa rañño vacanaṃ hadaye katvā tassa saṅgahaṃ nākāsī’ti garahāpi uppajjissati, mādise paṇḍite vijjamāne kiṃkāraṇā esa nassissati, ahaṃ rañño puretarameva gantvā cūḷaniṃ disvā suvibhattaṃ katvā videharañño nivāsatthāya nagaraṃ māpetvā gāvutamattaṃ jaṅghaumaṅgaṃ, aḍḍhayojanikañca mahāumaṅgaṃ, kāretvā cūḷanirañño dhītaraṃ abhisiñcitvā amhākaṃ raññopādaparicārikaṃ katvā aṭṭhārasaakkhobhaṇisaṅkhehi balehi ekasatarājūsu parivāretvā ṭhitesveva amhākaṃ rājānaṃ rāhumukhato candaṃ viya mocetvā ādāyāgamanaṃ nāma mama bhāro’’ti. Tassevaṃ cintentassa sarīre pīti uppajji. So pītivegena udānaṃ udānento imaṃ upaḍḍhagāthamāha –</paragraph>
<hangnum line="2957" number="634"></hangnum>
<gatha1 line="2958"> ‘‘Yasseva <pageBreak edition="V" number="6.0254" /> ghare bhuñjeyya bhogaṃ, tasseva atthaṃ puriso careyyā’’ti.</gatha1>
<paragraph line="2959">Tassattho – yassa rañño santike puriso mahantaṃ issariyaṃ labhitvā bhogaṃ bhuñjeyya, akkosantassapi paharantassapi gale gahetvā nikkaḍḍhantassapi tasseva atthaṃ hitaṃ vuḍḍhiṃ paṇḍito kāyadvārādīhi tīhi dvārehi careyya. Na hi mittadubbhikammaṃ paṇḍitehi kātabbanti.</paragraph>
<paragraph line="2960">Iti <pageBreak edition="M" number="6.0274" /> cintetvā so nhatvā alaṅkaritvā mahantena yasena rājakulaṃ gantvā rājānaṃ vanditvā ekamantaṃ ṭhito āha – ‘‘kiṃ, deva, gacchissatha uttarapañcālanagara’’nti? ‘‘Āma, tāta, pañcālacandiṃ alabhantassa mama kiṃ rajjena, mā maṃ pariccaji, mayā saddhiṃyeva ehi. Tattha amhākaṃ gatakāraṇā dve atthā nipphajjissanti, itthiratanañca lacchāmi, raññā ca me saddhiṃ metti patiṭṭhahissatī’’ti. Atha naṃ paṇḍito ‘‘tena hi, deva, ahaṃ pure gantvā tumhākaṃ nivesanāni māpessāmi, tumhe mayā pahitasāsanena āgaccheyyāthā’’ti vadanto dve gāthā abhāsi –</paragraph>
<gatha1 line="2961">‘‘Handāhaṃ gacchāmi pure janinda, pañcālarājassa puraṃ surammaṃ;</gatha1>
<gathalast line="2962">Nivesanāni māpetuṃ, vedehassa yasassino.</gathalast>
<hangnum line="2963" number="635"></hangnum>
<gatha1 line="2964"> ‘‘Nivesanāni māpetvā, vedehassa yasassino;</gatha1>
<gathalast line="2965">Yadā te pahiṇeyyāmi, tadā eyyāsi khattiyā’’ti.</gathalast>
<paragraph line="2966">Tattha <pageBreak edition="P" number="6.0427" /><bold>vedehassā</bold>ti tava videharājassa. <bold>Eyyāsī</bold>ti āgaccheyyāsīti.</paragraph>
<paragraph line="2967">Taṃ sutvā rājā ‘‘na kira maṃ paṇḍito pariccajatī’’ti haṭṭhatuṭṭho hutvā āha – ‘‘tāta, tava pure gacchantassa kiṃ laddhuṃ vaṭṭatī’’ti? ‘‘Balavāhanaṃ, devā’’ti. ‘‘Yattakaṃ icchasi, tattakaṃ gaṇha, tātā’’ti. ‘‘Cattāri bandhanāgārāni vivarāpetvā corānaṃ saṅkhalikabandhanāni bhindāpetvā tepi mayā saddhiṃ pesetha devā’’ti. ‘‘Yathāruci karohi, tātā’’ti. Mahāsatto bandhanāgāradvārāni vivarāpetvā sūre mahāyodhe gataṭṭhāne kammaṃ nipphādetuṃ samatthe nīharāpetvā ‘‘maṃ upaṭṭhahathā’’ti vatvā tesaṃ sakkāraṃ kāretvā vaḍḍhakikammāracammakāraiṭṭhakapāsāṇakāracittakārādayo nānāsippakusalā aṭṭhārasa seniyo ādāya <pageBreak edition="V" number="6.0255" /> vāsipharasukuddālakhaṇittiādīni bahūni upakaraṇāni gāhāpetvā mahābalakāyaparivuto nagarā nikkhami. Tamatthaṃ pakāsento satthā āha –</paragraph>
<hangnum line="2968" number="636"></hangnum>
<gatha1 line="2969"> ‘‘Tato <pageBreak edition="M" number="6.0275" /> ca pāyāsi pure mahosadho, pañcālarājassa puraṃ surammaṃ;</gatha1>
<gathalast line="2970">Nivesanāni māpetuṃ, vedehassa yasassino’’ti.</gathalast>
<paragraph line="2971">Mahāsattopi gacchanto yojanantare yojanantare ekekaṃ gāmaṃ nivesetvā ekekaṃ amaccaṃ ‘‘tumhe rañño pañcālacandiṃ gahetvā nivattanakāle hatthiassarathe kappetvā rājānaṃ ādāya paccāmitte paṭibāhantā khippaṃ mithilaṃ pāpeyyāthā’’ti vatvā ṭhapesi. Gaṅgātīraṃ pana patvā ānandakumāraṃ pakkosāpetvā ‘‘ānanda, tvaṃ tīṇi vaḍḍhakisatāni ādāya uddhaṃgaṅgaṃ gantvā sāradārūni gāhāpetvā tisatamattā nāvā māpetvā nagarassatthāya tattheva tacchāpetvā sallahukānaṃ dārūnaṃ nāvāya pūrāpetvā khippaṃ āgaccheyyāsī’’ti pesesi. Sayaṃ pana nāvāya gaṅgaṃ taritvā otiṇṇaṭṭhānato paṭṭhāya padasaññāyeva gaṇetvā ‘‘idaṃ aḍḍhayojanaṭṭhānaṃ, ettha mahāumaṅgo bhavissati, imasmiṃ ṭhāne rañño nivesananagaraṃ bhavissati, ito paṭṭhāya yāva rājagehā gāvutamatte ṭhāne <pageBreak edition="P" number="6.0428" /> jaṅghaumaṅgo bhavissatī’’ti paricchinditvā nagaraṃ pāvisi. Cūḷanirājā bodhisattassa āgamanaṃ sutvā ‘‘idāni me manoratho matthakaṃ pāpuṇissati, paccāmittānaṃ piṭṭhiṃ passissāmi, imasmiṃ āgate vedehopi na cirasseva āgamissati, atha ne ubhopi māretvā sakalajambudīpatale ekarajjaṃ karissāmī’’ti paramatuṭṭhiṃ patto ahosi. Sakalanagaraṃ saṅkhubhi ‘‘esa kira mahosadhapaṇḍito, iminā kira ekasatarājāno leḍḍunā kākā viya palāpitā’’ti.</paragraph>
<paragraph line="2972">Mahāsatto nāgaresu attano rūpasampattiṃ passantesuyeva rājadvāraṃ gantvā rañño paṭivedetvā ‘‘pavisatū’’ti vutte pavisitvā rājānaṃ vanditvā ekamantaṃ nisīdi. Atha naṃ rājā paṭisanthāraṃ katvā ‘‘tāta, rājā kadā āgamissatī’’ti pucchi. ‘‘Mayā pesitakāle, devā’’ti. ‘‘Tvaṃ pana kimatthaṃ āgatosī’’ti. ‘‘Amhākaṃ rañño nivesanaṃ māpetuṃ, devā’’ti. ‘‘Sādhu, tātā’’ti. Athassa senāya paribbayaṃ dāpetvā mahāsattassa mahantaṃ sakkāraṃ kāretvā nivesanagehaṃ dāpetvā ‘‘tāta, yāva te rājā nāgacchati, tāva anukkaṇṭhamāno amhākampi kattabbayuttakaṃ <pageBreak edition="M" number="6.0276" /> karontova vasāhi tva’’nti āha. So kira rājanivesanaṃ abhiruhantova mahāsopānapādamūle ṭhatvā ‘‘idha jaṅghaumaṅgadvāraṃ bhavissatī’’ti sallakkhesi. Athassa etadahosi ‘‘rājā ‘amhākampi kattabbayuttakaṃ karohī’ti vadati, umaṅge khaṇiyamāne yathā idaṃ sopānaṃ na <pageBreak edition="V" number="6.0256" /> osakkati, tathā kātuṃ vaṭṭatī’’ti. Atha rājānaṃ evamāha – ‘‘deva, ahaṃ pavisanto sopānapādamūle ṭhatvā navakammaṃ olokento mahāsopāne dosaṃ passiṃ. Sace te ruccati, ahaṃ dārūni labhanto manāpaṃ katvā atthareyya’’nti. ‘‘Sādhu, paṇḍita, attharāhī’’ti. So ‘‘idha umaṅgadvāraṃ bhavissatī’’ti sallakkhetvā taṃ porāṇasopānaṃ haritvā yattha umaṅgadvāraṃ bhavissati, tattha paṃsuno apatanatthāya phalakasanthāraṃ kāretvā yathā sopānaṃ na osakkati, evaṃ niccalaṃ katvā sopānaṃ atthari. Rājā taṃ kāraṇaṃ ajānanto ‘‘mama sinehena karotī’’ti maññi.</paragraph>
<paragraph line="2973">Evaṃ taṃ divasaṃ teneva navakammena <pageBreak edition="P" number="6.0429" /> vītināmetvā punadivase rājānaṃ āha – ‘‘deva, sace amhākaṃ rañño vasanaṭṭhānaṃ jāneyyāma, manāpaṃ katvā paṭijaggeyyāmā’’ti. Sādhu, paṇḍita, ṭhapetvā mama nivesanaṃ sakalanagare yaṃ nivesanaṃ icchasi, taṃ gaṇhāti. Mahārāja, mayaṃ āgantukā, tumhākaṃ bahū vallabhā yodhā, te attano attano gehesu gayhamānesu amhehi saddhiṃ kalahaṃ karissanti. ‘‘Tadā, deva, tehi saddhiṃ mayaṃ kiṃ karissāmā’’ti? ‘‘Tesaṃ vacanaṃ mā gaṇha. Yaṃ icchasi, taṃ ṭhānameva gaṇhāpehī’’ti. ‘‘Deva, te punappunaṃ āgantvā tumhākaṃ kathessanti, tena tumhākaṃ cittasukhaṃ na labhissati. Sace pana iccheyyātha, yāva mayaṃ nivesanāni gaṇhāma, tāva amhākaṃyeva manussā dovārikā assu. Tato te dvāraṃ alabhitvā nāgamissanti. Evaṃ sante tumhākampi cittasukhaṃ labhissatī’’ti. Rājā ‘‘sādhū’’ti sampaṭicchi.</paragraph>
<paragraph line="2974">Mahāsatto sopānapādamūle sopānasīse mahādvāreti sabbattha attano manusseyeva ṭhapetvā ‘‘kassaci pavisituṃ mā adatthā’’ti vatvā atha rañño mātu nivesanaṃ gantvā ‘‘bhindanākāraṃ dassethā’’ti manusse āṇāpesi. Te dvārakoṭṭhakālindato paṭṭhāya iṭṭhakā ca mattikā ca apanetuṃ ārabhiṃsu. Rājamātā taṃ pavattiṃ sutvā āgantvā ‘‘kissa, <pageBreak edition="M" number="6.0277" /> tātā, mama gehaṃ bhindathā’’ti āha. ‘‘Mahosadhapaṇḍito bhindāpetvā attano rañño nivesanaṃ kātukāmo’’ti. ‘‘Yadi evaṃ idheva vasathā’’ti. ‘‘Amhākaṃ rañño mahantaṃ balavāhanaṃ, idaṃ nappahoti, aññaṃ mahantaṃ gehaṃ karissāmā’’ti. ‘‘Tumhe maṃ na jānātha, ahaṃ rājamātā, idāni puttassa santikaṃ gantvā jānissāmī’’ti. ‘‘Mayaṃ rañño vacanena bhindāma, sakkontī vārehī’’ti. Sā kujjhitvā ‘‘idāni vo kattabbaṃ jānissāmī’’ti rājadvāraṃ agamāsi. Atha naṃ ‘‘mā pavisā’’ti dovārikā vārayiṃsu. ‘‘Ahaṃ rājamātā’’ti. ‘‘Na mayaṃ taṃ jānāma, mayaṃ raññā ‘kassaci pavisituṃ mā adatthā’ti āṇattā, gaccha tva’’nti. Sā gahetabbagahaṇaṃ apassantī nivattitvā <pageBreak edition="V" number="6.0257" /> attano nivesanaṃ olokentī aṭṭhāsi. Atha naṃ eko puriso ‘‘kiṃ idha <pageBreak edition="P" number="6.0430" /> karosi, gacchasi, na gacchasī’’ti gīvāya gahetvā bhūmiyaṃ pātesi.</paragraph>
<paragraph line="2975">Sā cintesi ‘‘addhā ime rañño āṇattā bhavissanti, itarathā evaṃ kātuṃ na sakkhissanti, paṇḍitasseva santikaṃ gacchissāmī’’ti. Sā gantvā ‘‘tāta mahosadha, kasmā mama nivesanaṃ bhindāpesī’’ti āha. So tāya saddhiṃ na kathesi, santike ṭhito puriso panassa ‘‘devi, kiṃ kathesī’’ti āha. ‘‘Tāta, mahosadhapaṇḍito kasmā mama gehaṃ bhindāpetī’’ti? ‘‘Vedeharañño vasanaṭṭhānaṃ kātu’’nti. ‘‘Kiṃ, tāta, evaṃ mahante nagare aññattha nivesanaṭṭhānaṃ na labbhatī’’ti maññati. ‘‘Imaṃ satasahassaṃ lañjaṃ gahetvā aññattha gehaṃ kāretū’’ti. ‘‘Sādhu, devi, tumhākaṃ gehaṃ vissajjāpessāmi, lañjassa gahitabhāvaṃ mā kassaci kathayittha. Mā no aññepi lañjaṃ datvā gehāni vissajjāpetukāmā ahesu’’nti. Sādhu, tāta, ‘‘rañño mātā lañjaṃ adāsī’’ti mayhampi lajjanakameva, tasmā na kassaci kathessāmīti. So ‘‘sādhū’’ti tassā santikā satasahassaṃ gahetvā gehaṃ vissajjāpetvā kevaṭṭassa gehaṃ agamāsi. Sopi dvāraṃ gantvā veḷupesikāhi piṭṭhicammuppāṭanaṃ labhitvā gahetabbagahaṇaṃ apassanto puna gehaṃ gantvā satasahassameva adāsi. Etenupāyena sakalanagare gehaṭṭhānaṃ gaṇhantena lañjaṃ gahetvā laddhakahāpaṇānaññeva nava koṭiyo jātā.</paragraph>
<paragraph line="2976">Mahāsatto sakalanagaraṃ vicaritvā rājakulaṃ agamāsi. Atha naṃ rājā pucchi ‘‘kiṃ, paṇḍita, laddhaṃ te vasanaṭṭhāna’’nti? ‘‘Mahārāja, adentā nāma <pageBreak edition="M" number="6.0278" /> natthi, apica kho pana gehesu gayhamānesu kilamanti. Tesaṃ piyavippayogaṃ kātuṃ amhākaṃ ayuttaṃ. Bahinagare gāvutamatte ṭhāne gaṅgāya ca nagarassa ca antare asukaṭṭhāne amhākaṃ rañño vasananagaraṃ karissāmī’’ti. Taṃ sutvā rājā ‘‘antonagare yujjhitumpi dukkhaṃ, neva sakasenā, na parasenā ñātuṃ sakkā. Bahinagare pana sukhaṃ yuddhaṃ kātuṃ, tasmā bahinagareyeva te koṭṭetvā <pageBreak edition="P" number="6.0431" /> māressāmā’’ti tussitvā ‘‘sādhu, paṇḍita, tayā sallakkhitaṭṭhāneyeva kārehī’’ti āha. ‘‘Mahārāja, ahaṃ kāressāmi, tumhākaṃ pana manussehi dārupaṇṇādīnaṃ atthāya amhākaṃ navakammaṭṭhānaṃ nāgantabbaṃ. Āgacchantā hi kalahaṃ karissanti, teneva tumhākañca amhākañca cittasukhaṃ na bhavissatī’’ti. ‘‘Sādhu, paṇḍita, tena passena nisañcāraṃ kārehī’’ti. ‘‘Deva, amhākaṃ hatthī udakābhiratā udakeyeva kīḷissanti. Udake āvile jāte ‘mahosadhassa āgatakālato paṭṭhāya pasannaṃ udakaṃ pātuṃ na labhāmā’ti sace nāgarā kujjhissanti, tampi sahitabba’’nti <pageBreak edition="V" number="6.0258" />. Rājā ‘‘vissatthā tumhākaṃ hatthī kīḷantū’’ti vatvā nagare bheriṃ carāpesi – ‘‘yo ito nikkhamitvā mahosadhassa nagaramāpitaṭṭhānaṃ gacchati, tassa sahassadaṇḍo’’ti.</paragraph>
<paragraph line="2977">Mahāsatto rājānaṃ vanditvā attano parisaṃ ādāya nikkhamitvā yathāparicchinnaṭṭhāne nagaraṃ māpetuṃ ārabhi. Pāragaṅgāya vagguliṃ nāma gāmaṃ kāretvā hatthiassarathavāhanañceva gobalibaddañca tattha ṭhapetvā nagarakaraṇaṃ vicārento ‘‘ettakā idaṃ karontū’’ti sabbakammāni vibhajitvā umaṅgakammaṃ paṭṭhapesi. Mahāumaṅgadvāraṃ gaṅgātitthe ahosi. Saṭṭhimattāni yodhasatāni mahāumaṅgaṃ khaṇanti. Mahantehi cammapasibbakehi vālukapaṃsuṃ haritvā gaṅgāya pātenti. Pātitapātitaṃ paṃsuṃ hatthī maddanti, gaṅgā āḷulā sandati. Nagaravāsino ‘‘mahosadhassa āgatakālato paṭṭhāya pasannaṃ udakaṃ pātuṃ na labhāma, gaṅgā āḷulā sandati, kiṃ nu kho eta’’nti vadanti. Atha nesaṃ paṇḍitassa upanikkhittakapurisā ārocenti ‘‘mahosadhassa kira hatthī udakaṃ kīḷantā gaṅgāya kaddamaṃ karonti, tena gaṅgā āḷulā sandatī’’ti.</paragraph>
<paragraph line="2978">Bodhisattānaṃ <pageBreak edition="M" number="6.0279" /> adhippāyo nāma samijjhati, tasmā umaṅge mūlāni vā khāṇukāni vā marumbāni vā pāsāṇāni vā sabbepi bhūmiyaṃ pavisiṃsu. Jaṅghaumaṅgassa dvāraṃ tasmiṃyeva nagare ahosi. Tīṇi purisasatāni jaṅghaumaṅgaṃ khaṇanti <pageBreak edition="P" number="6.0432" />, cammapasibbakehi paṃsuṃharitvā tasmiṃ nagare pātenti. Pātitapātitaṃ udakena maddāpetvā pākāraṃ cinanti, aññāni vā kammāni karonti. Mahāumaṅgassa pavisanadvāraṃ nagare ahosi aṭṭhārasahatthubbedhena yantayuttadvārena samannāgataṃ. Tañhi ekāya āṇiyā akkantāya pidhīyati, ekāya āṇiyā akkantāya vivarīyati. Mahāumaṅgassa dvīsu passesu iṭṭhakāhi cinitvā sudhākammaṃ kāresi, matthake phalakena channaṃ kāretvā ullokaṃ mattikāya limpāpetvā setakammaṃ kāretvā cittakammaṃ kāresi. Sabbāni panettha asīti mahādvārāni catusaṭṭhi cūḷadvārāni ahesuṃ, sabbāni yantayuttāneva. Ekāya āṇiyā akkantāya sabbāneva pidhīyanti, ekāya āṇiyā akkantāya sabbāneva vivarīyanti. Dvīsu passesu anekasatadīpālayā ahesuṃ, tepi yantayuttāyeva. Ekasmiṃ vivariyamāne sabbe vivarīyanti, ekasmiṃ pidhīyamāne sabbe pidhīyanti. Dvīsu passesu ekasatānaṃ khattiyānaṃ ekasatasayanagabbhā ahesuṃ. Ekekasmiṃ gabbhe nānāvaṇṇapaccattharaṇatthataṃ ekekaṃ mahāsayanaṃ samussitasetacchattaṃ, ekekaṃ mahāsayanaṃ nissāya ekekaṃ mātugāmarūpakaṃ uttamarūpadharaṃ patiṭṭhitaṃ. Taṃ hatthena aparāmasitvā ‘‘manussarūpa’’nti na sakkā ñātuṃ, apica umaṅgassa ubhosu passesu kusalā cittakārā nānappakāraṃ cittakammaṃ kariṃsu. Sakkavilāsasinerusattaparibhaṇḍacakkavāḷasāgarasattamahāsara- catumahādīpa-himavanta-anotattasara-manosilātala candimasūriya-cātumahārājikādichakāmāvacarasampattiyopi <pageBreak edition="V" number="6.0259" /> sabbā umaṅgeyeva dassayiṃsu. Bhūmiyaṃ rajatapaṭṭavaṇṇā vālukā okiriṃsu, upari ullokapadumāni dassesuṃ. Ubhosu passesu nānappakāre āpaṇepi dassayiṃsu. Tesu tesu ṭhānesu gandhadāmapupphadāmādīni olambetvā sudhammādevasabhaṃ viya umaṅgaṃ alaṅkariṃsu.</paragraph>
<paragraph line="2979">Tānipi kho tīṇi vaḍḍhakisatāni tīṇi nāvāsatāni bandhitvā niṭṭhitaparikammānaṃ dabbasambhārānaṃ pūretvā gaṅgāya āharitvā paṇḍitassa ārocesuṃ <pageBreak edition="M" number="6.0280" />. Tāni so nagare upayogaṃ netvā ‘‘mayā āṇattadivaseyeva āhareyyāthā’’ti vatvā nāvā paṭicchannaṭṭhāne ṭhapāpesi. Nagare udakaparikhā, kaddamaparikhā, sukkhaparikhāti tisso parikhāyo kāresi. Aṭṭhārasahattho pākāro gopuraṭṭālako <pageBreak edition="P" number="6.0433" /> rājanivesanāni hatthisālādayo pokkharaṇiyoti sabbametaṃ niṭṭhaṃ agamāsi. Iti mahāumaṅgo jaṅghaumaṅgo nagaranti sabbametaṃ catūhi māsehi niṭṭhitaṃ. Atha mahāsatto catumāsaccayena rañño āgamanatthāya dūtaṃ pāhesi. Tamatthaṃ pakāsento satthā āha –</paragraph>
<hangnum line="2980" number="637"></hangnum>
<gatha1 line="2981"> ‘‘Nivesanāni māpetvā, vedehassa yasassino;</gatha1>
<gatha2 line="2982">Athassa pāhiṇī dūtaṃ, vedehaṃ mithilaggahaṃ;</gatha2>
<gathalast line="2983">Ehi dāni mahārāja, māpitaṃ te nivesana’’nti.</gathalast>
<paragraph line="2984">Tattha <bold>pāhiṇī</bold>ti pesesi.</paragraph>
<paragraph line="2985">Rājā dūtassa vacanaṃ sutvā tuṭṭhacitto hutvā mahantena parivārena nagarā nikkhami. Tamatthaṃ pakāsento satthā āha –</paragraph>
<hangnum line="2986" number="638"></hangnum>
<gatha1 line="2987"> ‘‘Tato ca rājā pāyāsi, senāya caturaṅgiyā;</gatha1>
<gathalast line="2988">Anantavāhanaṃ daṭṭhuṃ, phītaṃ kapiliyaṃ pura’’nti.</gathalast>
<paragraph line="2989">Tattha <bold>anantavāhana</bold>nti aparimitahatthiassādivāhanaṃ. <bold>Kapiliyaṃ pura</bold>nti kapilaraṭṭhe māpitaṃ nagaraṃ.</paragraph>
<paragraph line="2990">So anupubbena gantvā gaṅgātīraṃ pāpuṇi. Atha naṃ mahāsatto paccuggantvā attanā katanagaraṃ pavesesi. So tattha pāsādavaragato nānaggarasabhojanaṃ bhuñjitvā thokaṃ vissamitvā sāyanhasamaye <pageBreak edition="V" number="6.0260" /> attano āgatabhāvaṃ ñāpetuṃ cūḷanirañño dūtaṃ pesesi. Tamatthaṃ pakāsento satthā āha –</paragraph>
<hangnum line="2991" number="639"></hangnum>
<gatha1 line="2992"> ‘‘Tato ca kho so gantvāna, brahmadattassa pāhiṇi;</gatha1>
<gathalast line="2993">Āgatosmi mahārāja, tava pādāni vandituṃ.</gathalast>
<hangnum line="2994" number="640"></hangnum>
<gatha1 line="2995"> ‘‘Dadāhi dāni me bhariyaṃ, nāriṃ sabbaṅgasobhiniṃ;</gatha1>
<gathalast line="2996">Suvaṇṇena paṭicchannaṃ, dāsīgaṇapurakkhata’’nti.</gathalast>
<paragraph line="2997">Tattha <pageBreak edition="M" number="6.0281" /><bold>vanditu</bold>nti vedeho mahallako, cūḷanirājā tassa puttanattamattopi na hoti, kilesavasena mucchito pana hutvā ‘‘jāmātarena nāma sasuro vandanīyo’’ti cintetvā tassa cittaṃ ajānantova vandanasāsanaṃ pahiṇi. <bold>Dadāhi dānī</bold>ti ahaṃ tayā ‘‘dhītaraṃ dassāmī’’ti pakkosāpito, taṃ me idāni dehīti pahiṇi. <bold>Suvaṇṇena paṭicchanna</bold>nti suvaṇṇālaṅkārena paṭimaṇḍitaṃ.</paragraph>
<paragraph line="2998">Cūḷanirājā <pageBreak edition="P" number="6.0434" /> dūtassa vacanaṃ sutvā somanassappatto ‘‘idāni me paccāmitto kuhiṃ gamissati, ubhinnampi nesaṃ sīsāni chinditvā jayapānaṃ pivissāmā’’ti cintetvā kevalaṃ somanassaṃ dassento dūtassa sakkāraṃ katvā anantaraṃ gāthamāha –</paragraph>
<hangnum line="2999" number="641"></hangnum>
<gatha1 line="3000"> ‘‘Svāgataṃ teva vedeha, atho te adurāgataṃ;</gatha1>
<gatha2 line="3001">Nakkhattaññeva paripuccha, ahaṃ kaññaṃ dadāmi te;</gatha2>
<gathalast line="3002">Suvaṇṇena paṭicchannaṃ, dāsīgaṇapurakkhata’’nti.</gathalast>
<paragraph line="3003">Tattha <bold>vedehā</bold>ti vedehassa sāsanaṃ sutvā taṃ purato ṭhitaṃ viya ālapati. Atha vā ‘‘evaṃ brahmadattena vuttanti vadehī’’ti dūtaṃ āṇāpento evamāha.</paragraph>
<paragraph line="3004">Taṃ sutvā dūto vedehassa santikaṃ gantvā ‘‘deva, maṅgalakiriyāya anucchavikaṃ nakkhattaṃ kira jānāhi, rājā te dhītaraṃ detī’’ti āha. So ‘‘ajjeva nakkhattaṃ sobhana’’nti puna dūtaṃ pahiṇi. Tamatthaṃ pakāsento satthā āha –</paragraph>
<hangnum line="3005" number="642"></hangnum>
<gatha1 line="3006"> ‘‘Tato <pageBreak edition="V" number="6.0261" /> ca rājā vedeho, nakkhattaṃ paripucchatha;</gatha1>
<gathalast line="3007">Nakkhattaṃ paripucchitvā, brahmadattassa pāhiṇi.</gathalast>
<hangnum line="3008" number="643"></hangnum>
<gatha1 line="3009"> ‘‘Dadāhi dāni me bhariyaṃ, nāriṃ sabbaṅgasobhiniṃ;</gatha1>
<gathalast line="3010">Suvaṇṇena paṭicchannaṃ, dāsīgaṇapurakkhata’’nti.</gathalast>
<paragraph line="3011">Cūḷanirājāpi –</paragraph>
<hangnum line="3012" number="644"></hangnum>
<gatha1 line="3013"> ‘‘Dadāmi dāni te bhariyaṃ, nāriṃ sabbaṅgasobhiniṃ;</gatha1>
<gathalast line="3014">Suvaṇṇena paṭicchannaṃ, dāsīgaṇapurakkhata’’nti. –</gathalast>
<unindented line="3015">Imaṃ <pageBreak edition="M" number="6.0282" /> gāthaṃ vatvā ‘‘idāni pesemi, idāni pesemī’’ti musāvādaṃ katvā ekasatarājūnaṃ saññaṃ adāsi ‘‘aṭṭhārasaakkhobhaṇisaṅkhāya senāya saddhiṃ sabbe yuddhasajjā hutvā nikkhamantu, ajja ubhinnampi paccatthikānaṃ sīsāni chinditvā sve jayapānaṃ pivissāmā’’ti. Te sabbepi nikkhamiṃsu. Sayaṃ nikkhanto pana mātaraṃ calākadeviñca aggamahesiṃ, nandādeviñca, puttaṃ pañcālacandañca, dhītaraṃ pañcālacandiñcāti cattāro jane orodhehi saddhiṃ pāsāde nivāsāpetvā nikkhami. Bodhisattopi vedeharañño ceva tena saddhiṃ āgatasenāya ca mahantaṃ sakkāraṃ kāresi <pageBreak edition="P" number="6.0435" />. Keci manussā suraṃ pivanti, keci macchamaṃsādīni khādanti, keci dūramaggā āgatattā kilantā sayanti. Videharājā pana senakādayo cattāro paṇḍite gahetvā amaccagaṇaparivuto alaṅkatamahātale nisīdi.</unindented>
<paragraph line="3016">Cūḷanirājāpi aṭṭhārasaakkhobhaṇisaṅkhāya senāya sabbaṃ taṃ nagaraṃ tisantiṃ catusaṅkhepaṃ parikkhipitvā anekasatasahassāhi ukkāhi dhāriyamānāhi aruṇe uggacchanteyeva gahaṇasajjo hutvā aṭṭhāsi. Taṃ ñatvā mahāsatto attano yodhānaṃ tīṇi satāni pesesi ‘‘tumhe jaṅghaumaṅgena gantvā rañño mātarañca aggamahesiñca puttañca dhītarañca jaṅghaumaṅgena ānetvā mahāumaṅgena netvā umaṅgadvārato bahi akatvā antoumaṅgeyeva ṭhapetvā yāva amhākaṃ āgamanā rakkhantā tattha ṭhatvā amhākaṃ āgamanakāle umaṅgā nīharitvā umaṅgadvāre mahāvisālamāḷake ṭhapethā’’ti. Te tassa vacanaṃ sampaṭicchitvā jaṅghaumaṅgena gantvā sopānapādamūle phalakasantharaṇaṃ ugghāṭetvā sopānapādamūle sopānasīse mahātaleti ettake ṭhāne ārakkhamanusse ca khujjādiparicārikāyo ca hatthapādesu bandhitvā mukhañca pidahitvā tattha tattha paṭicchannaṭṭhāne <pageBreak edition="V" number="6.0262" /> ṭhapetvā rañño paṭiyattaṃ khādanīyabhojanīyaṃ kiñci khāditvā kiñci bhinditvā cuṇṇavicuṇṇaṃ katvā aparibhogaṃ katvā chaḍḍetvā uparipāsādaṃ abhiruhiṃsu. Tadā calākadevī nandādeviñca rājaputtañca rājadhītarañca gahetvā ‘‘ko jānāti, kiṃ bhavissatī’’ti maññamānā attanā saddhiṃ ekasayaneyeva sayāpesi. Te yodhā gabbhadvāre ṭhatvā pakkosiṃsu. Sā nikkhamitvā ‘‘kiṃ, tātā’’ti āha. ‘‘Devi, amhākaṃ rājā vedehañca mahosadhañca jīvitakkhayaṃ pāpetvā sakalajambudīpe <pageBreak edition="M" number="6.0283" /> ekarajjaṃ katvā ekasatarājaparivuto mahantena yasena ajja mahājayapānaṃ pivanto tumhe cattāropi jane gahetvā ānehī’’ti amhe pahiṇīti.</paragraph>
<paragraph line="3017">Tepi tesaṃ vacanaṃ saddahitvā pāsādā otaritvā sopānapādamūlaṃ agamiṃsu. Atha ne gahetvā jaṅghaumaṅgaṃ pavisiṃsu. Te āhaṃsu ‘‘mayaṃ ettakaṃ kālaṃ idha vasantā imaṃ vīthiṃ na otiṇṇapubbā’’ti. ‘‘Devi, imaṃ vīthiṃ na sabbadā otaranti, maṅgalavīthi nāmesā, ajja maṅgaladivasabhāvena rājā iminā maggena <pageBreak edition="P" number="6.0436" /> ānetuṃ āṇāpesī’’ti. Te tesaṃ vacanaṃ saddahiṃsu. Athekacce te cattāro gahetvā gacchiṃsu. Ekacce nivattitvā rājanivesane ratanagabbhe vivaritvā yathicchitaṃ ratanasāraṃ gahetvā āgamiṃsu. Itarepi cattāro khattiyā purato mahāumaṅgaṃ patvā alaṅkatadevasabhaṃ viya umaṅgaṃ disvā ‘‘rañño atthāya sajjita’’nti saññaṃ kariṃsu. Atha ne gaṅgāya avidūraṭhānaṃ netvā antoumaṅgeyeva alaṅkatagabbhe nisīdāpetvā ekacce ārakkhaṃ gahetvā acchiṃsu. Ekacce tesaṃ ānītabhāvaṃ ñāpetuṃ gantvā bodhisattassa ārocesuṃ. So tesaṃ kathaṃ sutvā ‘‘idāni me manoratho matthakaṃ pāpuṇissatī’’ti somanassajāto rañño santikaṃ gantvā ekamantaṃ aṭṭhāsi. Rājāpi kilesāturatāya ‘‘idāni me dhītaraṃ pesessati, idāni me dhītaraṃ pesessatī’’ti pallaṅkato uṭṭhāya vātapānena olokento anekehi ukkāsatasahassehi ekobhāsaṃ jātaṃ nagaraṃ mahatiyā senāya parivutaṃ disvā āsaṅkitaparisaṅkito ‘‘kiṃ nu kho eta’’nti paṇḍitehi saddhiṃ mantento gāthamāha –</paragraph>
<hangnum line="3018" number="645"></hangnum>
<gatha1 line="3019"> ‘‘Hatthī assā rathā pattī, senā tiṭṭhanti vammitā;</gatha1>
<gathalast line="3020">Ukkā padittā jhāyanti, kiṃ nu maññanti paṇḍitā’’ti.</gathalast>
<paragraph line="3021">Tattha <bold>kiṃ nu maññantī</bold>ti cūḷanirājā amhākaṃ tuṭṭho, udāhu kuddho, kiṃ nu paṇḍitā maññantīti pucchi.</paragraph>
<paragraph line="3022">Taṃ sutvā senako āha – ‘‘mā cintayittha, mahārāja, atibahū ukkā paññāyanti, rājā <pageBreak edition="V" number="6.0263" /> tumhākaṃ dātuṃ dhītaraṃ gahetvā eti maññe’’ti. Pukkusopi <pageBreak edition="M" number="6.0284" /> ‘‘tumhākaṃ āgantukasakkāraṃ kātuṃ ārakkhaṃ gahetvā ṭhito bhavissatī’’ti āha. Evaṃ tesaṃ yaṃ yaṃ ruccati, taṃ taṃ kathayiṃsu. Rājā pana ‘‘asukaṭṭhāne senā tiṭṭhantu, asukaṭṭhāne ārakkhaṃ gaṇhatha, appamattā hothā’’ti vadantānaṃ saddaṃ sutvā olokento sannaddhapañcāvudhaṃ senaṃ passitvā maraṇabhayabhīto hutvā mahāsattassa kathaṃ paccāsīsanto itaraṃ gāthamāha –</paragraph>
<hangnum line="3023" number="646"></hangnum>
<gatha1 line="3024"> ‘‘Hatthī assā rathā pattī, senā tiṭṭhanti vammitā;</gatha1>
<gathalast line="3025">Ukkā padittā jhāyanti, kiṃ nu kāhanti paṇḍitā’’ti.</gathalast>
<paragraph line="3026">Tattha <bold>kiṃ nu kāhanti paṇḍitā</bold>ti paṇḍita, kiṃ nāma cintesi, imā senā amhākaṃ kiṃ karissantīti.</paragraph>
<paragraph line="3027">Taṃ <pageBreak edition="P" number="6.0437" /> sutvā mahāsatto ‘‘imaṃ andhabālaṃ thokaṃ santāsetvā pacchā mama paññābalaṃ dassetvā assāsessāmī’’ti cintetvā āha –</paragraph>
<hangnum line="3028" number="647"></hangnum>
<gatha1 line="3029"> ‘‘Rakkhati taṃ mahārāja, cūḷaneyyo mahabbalo;</gatha1>
<gathalast line="3030">Paduṭṭho brahmadattena, pāto taṃ ghātayissatī’’ti.</gathalast>
<paragraph line="3031">Taṃ sutvā sabbe maraṇabhayatajjitā jātā. Rañño kaṇḍo sussi mukhe kheḷo parichijji, sarīre dāho uppajji. So maraṇabhayabhīto paridevanto dve gāthā āha –</paragraph>
<hangnum line="3032" number="648"></hangnum>
<gatha1 line="3033"> ‘‘Ubbedhati me hadayaṃ, mukhañca parisussati;</gatha1>
<gathalast line="3034">Nibbutiṃ nādhigacchāmi, aggidaḍḍhova ātape.</gathalast>
<hangnum line="3035" number="649"></hangnum>
<gatha1 line="3036"> ‘‘Kammārānaṃ yathā ukkā, attho jhāyati no bahi;</gatha1>
<gathalast line="3037">Evampi hadayaṃ mayhaṃ, anto jhāyati no bahī’’ti.</gathalast>
<paragraph line="3038">Tattha <bold>ubbedhatī</bold>ti tāta mahosadhapaṇḍita, hadayaṃ me mahāvātappaharitaṃ viya pallavaṃ kampati. <bold>Anto jhāyatī</bold>ti so ‘‘ukkā viya mayhaṃ hadayamaṃsaṃ abbhantare jhāyati, bahi pana na jhāyatī’’ti paridevati.</paragraph>
<paragraph line="3039">Mahāsatto <pageBreak edition="V" number="6.0264" /> tassa paridevitasaddaṃ sutvā ‘‘ayaṃ andhabālo aññesu divasesu mama vacanaṃ na akāsi, bhiyyo naṃ niggaṇhissāmī’’ti cintetvā āha –</paragraph>
<hangnum line="3040" number="650"></hangnum>
<gatha1 line="3041"> ‘‘Pamatto <pageBreak edition="M" number="6.0285" /> mantanātīto, bhinnamantosi khattiya;</gatha1>
<gathalast line="3042">Idāni kho taṃ tāyantu, paṇḍitā mantino janā.</gathalast>
<hangnum line="3043" number="651"></hangnum>
<gatha1 line="3044"> ‘‘Akatvāmaccassa vacanaṃ, atthakāmahitesino;</gatha1>
<gathalast line="3045">Attapītirato rājā, migo kūṭeva ohito.</gathalast>
<hangnum line="3046" number="652"></hangnum>
<gatha1 line="3047"> ‘‘Yathāpi maccho baḷisaṃ, vaṅkaṃ maṃsena chāditaṃ;</gatha1>
<gathalast line="3048">Āmagiddho na jānāti, maccho maraṇamattano.</gathalast>
<hangnum line="3049" number="653"></hangnum>
<gatha1 line="3050"> ‘‘Evameva tuvaṃ rāja, cūḷaneyyassa dhītaraṃ;</gatha1>
<gathalast line="3051">Kāmagiddho na jānāsi, macchova maraṇamattano.</gathalast>
<hangnum line="3052" number="654"></hangnum>
<gatha1 line="3053"> ‘‘Sace gacchasi pañcālaṃ, khippamattaṃ jahissasi;</gatha1>
<gathalast line="3054">Migaṃ panthānubandhaṃva, mahantaṃ bhayamessati.</gathalast>
<hangnum line="3055" number="655"></hangnum>
<gatha1 line="3056"> ‘‘Anariyarūpo puriso janinda, ahīva ucchaṅgagato ḍaseyya;</gatha1>
<gathalast line="3057">Na tena mittiṃ kayirātha dhīro, dukkho have kāpurisena saṅgamo.</gathalast>
<hangnum line="3058" number="656"></hangnum>
<gatha1 line="3059"> ‘‘Yadeva <pageBreak edition="P" number="6.0438" /> jaññā purisaṃ janinda, sīlavāyaṃ bahussuto;</gatha1>
<gathalast line="3060">Teneva mittiṃ kayirātha dhīro, sukho have sappurisena saṅgamo’’ti.</gathalast>
<paragraph line="3061">Tattha <bold>pamatto</bold>ti mahārāja, tvaṃ kāmena pamatto. <bold>Mantanātīto</bold>ti mayā anāgatabhayaṃ disvā paññāya paricchinditvā mantitamantanaṃ atikkamanto. <bold>Bhinnamanto</bold>ti mantanātikkantattāyeva bhinnamanto, yo vā te senakādīhi saddhiṃ manto gahito, eso bhinnotipi bhinnamantosi jāto. <bold>Paṇḍitā</bold>ti ime senakādayo cattāro janā idāni taṃ rakkhantu, passāmi nesaṃ balanti dīpeti. <bold>Akatvāmaccassā</bold>ti mama uttamaamaccassa vacanaṃ akatvā. <bold>Attapītirato</bold>ti attano kilesapītiyā abhirato hutvā. <bold>Migo kūṭeva ohito</bold>ti yathā nāma nivāpalobhena āgato migo <pageBreak edition="V" number="6.0265" /> kūṭapāse bajjhati, evaṃ mama vacanaṃ aggahetvā ‘‘pañcālacandiṃ <pageBreak edition="M" number="6.0286" /> labhissāmī’’ti kilesalobhena āgantvā idāni kūṭapāse baddho migo viya jātosīti.</paragraph>
<paragraph line="3062"><bold>‘‘Yathāpi macco’’</bold>ti gāthādvayaṃ ‘‘tadā mayā ayaṃ upamā ābhatā’’ti dassetuṃ vuttaṃ. <bold>‘‘Sace gacchasī’’</bold>ti gāthāpi ‘‘na kevalaṃ ettakameva, imampi ahaṃ āhari’’nti dassetuṃ vuttā. <bold>Anariyarūpo</bold>ti kevaṭṭabrāhmaṇasadiso asappurisajātiko nillajjapuriso. <bold>Na tena mitti</bold>nti tādisena saddhiṃ mittidhammaṃ na kayirātha, tvaṃ pana kevaṭṭena saddhiṃ mittidhammaṃ katvā tassa vacanaṃ gaṇhi. <bold>Dukkho</bold>ti evarūpena saddhiṃ saṅgamo nāma ekavārampi kato idhalokepi paralokepi mahādukkhāvahanato dukkho nāma hoti. <bold>Yadevā</bold>ti yaṃ eva, ayameva vā pāṭho. <bold>Sukho</bold>ti idhalokepi paralokepi sukhoyeva.</paragraph>
<paragraph line="3063">Atha naṃ ‘‘puna evarūpaṃ karissatī’’ti suṭṭhutaraṃ niggaṇhanto pubbe raññā kathitakathaṃ āharitvā dassento –</paragraph>
<hangnum line="3064" number="657"></hangnum>
<gatha1 line="3065"> ‘‘Bālo tuvaṃ eḷamūgosi rāja, yo uttamatthāni mayī lapittho;</gatha1>
<gathalast line="3066">Kimevahaṃ naṅgalakoṭivaḍḍho, atthāni jānāmi yathāpi aññe.</gathalast>
<hangnum line="3067" number="658"></hangnum>
<gatha1 line="3068"> ‘‘Imaṃ gale gahetvāna, nāsetha vijitā mama;</gatha1>
<gathalast line="3069">Yo me ratanalābhassa, antarāyāya bhāsatī’’ti. –</gathalast>
<unindented line="3070">Imā dve gāthā vatvā ‘‘mahārāja, ahaṃ gahapatiputto, yathā tava aññe senakādayo paṇḍitā atthāni jānanti, tathā kimeva ahaṃ jānissaṃ, agocaro esa mayhaṃ, gahapatisippamevāhaṃ jānāmi, ayaṃ attho senakādīnaṃ paṇḍitānaṃ pākaṭo hoti, ajja te aṭṭhārasaakkhobhaṇisaṅkhāya <pageBreak edition="P" number="6.0439" /> senāya parivāritassa senakādayo avassayā hontu, maṃ pana gīvāyaṃ gahetvā nikkaḍḍhituṃ āṇāpesi, idāni maṃ kasmā pucchasī’’ti evaṃ suniggahitaṃ niggaṇhi.</unindented>
<paragraph line="3071">Taṃ sutvā rājā cintesi ‘‘paṇḍito mayā kathitadosameva katheti. Pubbeva hi idaṃ anāgatabhayaṃ jāni, tena maṃ ativiya niggaṇhāti, na kho <pageBreak edition="M" number="6.0287" /> panāyaṃ ettakaṃ kālaṃ nikkammakova <pageBreak edition="V" number="6.0266" /> acchissati, avassaṃ iminā mayhaṃ sotthibhāvo kato bhavissatī’’ti. Atha naṃ pariggaṇhanto dve gāthā abhāsi –</paragraph>
<hangnum line="3072" number="659"></hangnum>
<gatha1 line="3073"> ‘‘Mahosadha atītena, nānuvijjhanti paṇḍitā,</gatha1>
<gathalast line="3074">Kiṃ maṃ assaṃva sambaddhaṃ, patodeneva vijjhasi.</gathalast>
<hangnum line="3075" number="660"></hangnum>
<gatha1 line="3076"> ‘‘Sace passasi mokkhaṃ vā, khemaṃ vā pana passasi;</gatha1>
<gathalast line="3077">Teneva maṃ anusāsa, kiṃ atītena vijjhasī’’ti.</gathalast>
<paragraph line="3078">Tattha <bold>nānuvijjhantī</bold>ti atītadosaṃ gahetvā mukhasattīhi na vijjhanti. <bold>Assaṃva sambaddha</bold>nti sattusenāya parivutattā suṭṭhu bandhitvā ṭhapitaṃ assaṃ viya kiṃ maṃ vijjhasi. <bold>Teneva ma</bold>nti evaṃ te mokkho bhavissati, evaṃ khemanti teneva sotthibhāvena maṃ anusāsa assāsehi, tañhi ṭhapetvā aññaṃ me paṭisaraṇaṃ natthīti.</paragraph>
<paragraph line="3079">Atha naṃ mahāsatto ‘‘ayaṃ rājā ativiya andhabālo, purisavisesaṃ na jānāti, thokaṃ kilametvā pacchā tassa avassayo bhavissamī’’ti cintetvā āha –</paragraph>
<hangnum line="3080" number="661"></hangnum>
<gatha1 line="3081"> ‘‘Atītaṃ mānusaṃ kammaṃ, dukkaraṃ durabhisambhavaṃ;</gatha1>
<gathalast line="3082">Na taṃ sakkopi mocetuṃ, tvaṃ pajānassu khattiya.</gathalast>
<hangnum line="3083" number="662"></hangnum>
<gatha1 line="3084"> ‘‘Santi vehāyasā nāgā, iddhimanto yasassino;</gatha1>
<gathalast line="3085">Tepi ādāya gaccheyyuṃ, yassa honti tathāvidhā.</gathalast>
<hangnum line="3086" number="663"></hangnum>
<gatha1 line="3087"> ‘‘Santi vehāyasā assā, iddhimanto yasassino;</gatha1>
<gathalast line="3088">Tepi ādāya gaccheyyuṃ, yassa honti tathāvidhā.</gathalast>
<hangnum line="3089" number="664"></hangnum>
<gatha1 line="3090"> ‘‘Santi vehāyasā pakkhī, iddhimanto yasassino;</gatha1>
<gathalast line="3091">Tepi ādāya gaccheyyuṃ, yassa honti tathāvidhā.</gathalast>
<hangnum line="3092" number="665"></hangnum>
<gatha1 line="3093"> ‘‘Santi vehāyasā yakkhā, iddhimanto yasassino;</gatha1>
<gathalast line="3094">Tepi ādāya gaccheyyuṃ, yassa honti tathāvidhā.</gathalast>
<hangnum line="3095" number="666"></hangnum>
<gatha1 line="3096"> ‘‘Atītaṃ <pageBreak edition="V" number="6.0267" /> mānusaṃ kammaṃ, dukkaraṃ durabhisambhavaṃ;</gatha1>
<gathalast line="3097">Na taṃ sakkomi mocetuṃ, antalikkhena khattiyā’’ti.</gathalast>
<paragraph line="3098">Tattha <pageBreak edition="P" number="6.0440" /><pageBreak edition="M" number="6.0288" /><bold>kamma</bold>nti mahārāja, idaṃ ito tava mocanaṃ nāma atītaṃ, manussehi kattabbakammaṃ atītaṃ. <bold>Dukkaraṃ durabhisambhava</bold>nti neva kātuṃ, na sambhavituṃ sakkā. <bold>Na taṃ sakkomī</bold>ti ahaṃ taṃ ito mocetuṃ na sakkomi. <bold>Tvaṃ pajānassu khattiyā</bold>ti mahārāja, tvamevettha kattabbaṃ jānassu. <bold>Vehāyasā</bold>ti ākāsena gamanasamatthā. <bold>Nāgā</bold>ti hatthino. <bold>Yassā</bold>ti yassa rañño. <bold>Tathāvidhā</bold>ti chaddantakule vā uposathakule vā jātā nāgā honti, taṃ rājānaṃ te ādāya gaccheyyuṃ. <bold>Assā</bold>ti valāhakaassarājakule jātā assā. <bold>Pakkhī</bold>ti garuḷhaṃ sandhāyāha. <bold>Yakkhā</bold>ti sātāgirādayo yakkhā. <bold>Antalikkhenā</bold>ti antalikkhena mocetuṃ na sakkomi, taṃ ādāya ākāsena mithilaṃ netuṃ na sakkomīti attho.</paragraph>
<paragraph line="3099">Rājā taṃ sutvā appaṭibhāno nisīdi. Atha senako cintesi ‘‘idāni rañño ceva amhākañca ṭhapetvā paṇḍitaṃ aññaṃ paṭisaraṇaṃ natthi, rājā panassa kathaṃ sutvā maraṇabhayatajjito kiñci vattuṃ na sakkoti, ahaṃ paṇḍitaṃ yācissāmī’’ti. So yācanto dve gāthā abhāsi –</paragraph>
<hangnum line="3100" number="667"></hangnum>
<gatha1 line="3101"> ‘‘Atīradassī puriso, mahante udakaṇṇave;</gatha1>
<gathalast line="3102">Yattha so labhate gādhaṃ, tattha so vindate sukhaṃ.</gathalast>
<hangnum line="3103" number="668"></hangnum>
<gatha1 line="3104"> ‘‘Evaṃ amhañca rañño ca, tvaṃ patiṭṭhā mahosadha;</gatha1>
<gathalast line="3105">Tvaṃ nosi mantinaṃ seṭṭho, amhe dukkhā pamocayā’’ti.</gathalast>
<paragraph line="3106">Tattha <bold>atīradassī</bold>ti samudde bhinnanāvo tīraṃ apassanto. <bold>Yatthā</bold>ti ūmivegabbhāhato vicaranto yamhi padese patiṭṭhaṃ labhati. <bold>Pamocayā</bold>ti pubbepi mithilaṃ parivāretvā ṭhitakāle tayāva pamocitamhā, idānipi tvameva amhe dukkhā mocehīti yāci.</paragraph>
<paragraph line="3107">Atha naṃ niggaṇhanto mahāsatto gāthāya ajjhabhāsi –</paragraph>
<hangnum line="3108" number="669"></hangnum>
<gatha1 line="3109"> ‘‘Atītaṃ <pageBreak edition="V" number="6.0268" /> mānusaṃ kammaṃ, dukkaraṃ durabhisambhavaṃ;</gatha1>
<gathalast line="3110">Na taṃ sakkomi mocetuṃ, tvaṃ pajānassu senakā’’ti.</gathalast>
<paragraph line="3111">Tattha <pageBreak edition="M" number="6.0289" /><bold>pajānassu senakā</bold>ti senaka, ahaṃ na sakkomi, tvaṃ pana imaṃ rājānaṃ ākāsena mithilaṃ nehīti.</paragraph>
<paragraph line="3112">Rājā gahetabbagahaṇaṃ apassanto maraṇabhayatajjito mahāsattena saddhiṃ kathetuṃ asakkonto ‘‘kadāci senakopi kiñci upāyaṃ jāneyya, pucchissāmi tāva na’’nti pucchanto gāthamāha –</paragraph>
<hangnum line="3113" number="670"></hangnum>
<gatha1 line="3114"> ‘‘Suṇohi metaṃ vacanaṃ, passa senaṃ mahabbhayaṃ;</gatha1>
<gathalast line="3115">Senakaṃ dāni pucchāmi, kiṃ kiccaṃ idha maññasī’’ti.</gathalast>
<paragraph line="3116">Tattha <pageBreak edition="P" number="6.0441" /><bold>kiṃ kicca</bold>nti kiṃ kātabbayuttakaṃ idha maññasi, mahosadhenamhi pariccatto, yadi tvaṃ jānāsi, vadehīti.</paragraph>
<paragraph line="3117">Taṃ sutvā senako ‘‘maṃ rājā upāyaṃ pucchati, sobhano vā hotu mā vā, kathessāmi ekaṃ upāya’’nti cintetvā gāthamāha –</paragraph>
<hangnum line="3118" number="671"></hangnum>
<gatha1 line="3119"> ‘‘Aggiṃ vā dvārato dema, gaṇhāmase vikantanaṃ;</gatha1>
<gatha2 line="3120">Aññamaññaṃ vadhitvāna, khippaṃ hissāma jīvitaṃ;</gatha2>
<gathalast line="3121">Mā no rājā brahmadatto, ciraṃ dukkhena mārayī’’ti.</gathalast>
<paragraph line="3122">Tattha <bold>dvārato</bold>ti dvāraṃ pidahitvā tattha aggiṃ dema. <bold>Vikantana</bold>nti aññamaññaṃ vikantanaṃ satthaṃ gaṇhāma. <bold>Hissāmā</bold>ti jīvitaṃ khippaṃ jahissāma, alaṅkatapāsādoyeva no dārucitako bhavissati.</paragraph>
<paragraph line="3123">Taṃ sutvā rājā anattamano ‘‘attano puttadārassa evarūpaṃ citakaṃ karohī’’ti vatvā pukkusādayo pucchi. Tepi attano patirūpā bālakathāyeva kathayiṃsu. Tena vuttaṃ –</paragraph>
<hangnum line="3124" number="672"></hangnum>
<gatha1 line="3125"> ‘‘Suṇohi <pageBreak edition="V" number="6.0269" /> metaṃ vacanaṃ, passa senaṃ mahabbhayaṃ;</gatha1>
<gathalast line="3126">Pukkusaṃ dāni pucchāmi, kiṃ kiccaṃ idha maññasi.</gathalast>
<hangnum line="3127" number="673"></hangnum>
<gatha1 line="3128"> ‘‘Visaṃ khāditvā mīyāma, khippaṃ hissāma jīvitaṃ;</gatha1>
<gathalast line="3129">Mā no rājā brahmadatto, ciraṃ dukkhena mārayi.</gathalast>
<hangnum line="3130" number="674"></hangnum>
<gatha1 line="3131"> ‘‘Suṇohi metaṃ vacanaṃ, passa senaṃ mahabbhayaṃ;</gatha1>
<gathalast line="3132">Kāmindaṃ dāni pucchāmi, kiṃ kiccaṃ idha maññasi.</gathalast>
<hangnum line="3133" number="675"></hangnum>
<gatha1 line="3134"> ‘‘Rajjuyā <pageBreak edition="M" number="6.0290" /> bajjha mīyāma, papātā papatāmase;</gatha1>
<gathalast line="3135">Mā no rājā brahmadatto, ciraṃ dukkhena mārayi.</gathalast>
<hangnum line="3136" number="676"></hangnum>
<gatha1 line="3137"> ‘‘Suṇohi metaṃ vacanaṃ, passa senaṃ mahabbhayaṃ;</gatha1>
<gathalast line="3138">Devindaṃ dāni pucchāmi, kiṃ kiccaṃ idha maññasi.</gathalast>
<hangnum line="3139" number="677"></hangnum>
<gatha1 line="3140"> ‘‘Aggiṃ vā dvārato dema, gaṇhāmase vikantanaṃ;</gatha1>
<gatha2 line="3141">Aññamaññaṃ vadhitvāna, khippaṃ hissāma jīvitaṃ;</gatha2>
<gathalast line="3142">Na no sakkoti mocetuṃ, sukheneva mahosadho’’ti.</gathalast>
<paragraph line="3143">Apica etesu devindo ‘‘ayaṃ rājā kiṃ karoti, aggimhi sante khajjopanakaṃ dhamati, ṭhapetvā mahosadhaṃ añño idha sotthibhāvaṃ kātuṃ samattho nāma natthi, ayaṃ taṃ apucchitvā <pageBreak edition="P" number="6.0442" /> amhe pucchati, mayaṃ kiṃ jānāmā’’ti cintetvā aññaṃ upāyaṃ apassanto senakena kathitameva kathetvā mahāsattaṃ vaṇṇento dve pāde āha. Tatrāyaṃ adhippāyo – ‘‘mahārāja, mayaṃ sabbepi paṇḍitameva yācāma. Sace pana yāciyamānopi na no sakkoti mocetuṃ sukheneva mahosadho, atha senakassa vacanaṃ karissāmā’’ti.</paragraph>
<paragraph line="3144">Taṃ sutvā rājā pubbe bodhisattassa kathitadosaṃ saritvā tena saddhiṃ kathetuṃ asakkonto tassa suṇantasseva paridevanto āha –</paragraph>
<hangnum line="3145" number="678"></hangnum>
<gatha1 line="3146"> ‘‘Yathā <pageBreak edition="V" number="6.0270" /> kadalino sāraṃ, anvesaṃ nādhigacchati;</gatha1>
<gathalast line="3147">Evaṃ anvesamānā naṃ, pañhaṃ najjhagamāmase.</gathalast>
<hangnum line="3148" number="679"></hangnum>
<gatha1 line="3149"> ‘‘Yathā simbalino sāraṃ, anvesaṃ nādhigacchati;</gatha1>
<gathalast line="3150">Evaṃ anvesamānā naṃ, pañhaṃ najjhagamāmase.</gathalast>
<hangnum line="3151" number="680"></hangnum>
<gatha1 line="3152"> ‘‘Adese vata no vuṭṭhaṃ, kuñjarānaṃ vanodake;</gatha1>
<gathalast line="3153">Sakāse dummanussānaṃ, bālānaṃ avijānataṃ.</gathalast>
<hangnum line="3154" number="681"></hangnum>
<gatha1 line="3155"> ‘‘Ubbedhati me hadayaṃ, mukhañca parisussati;</gatha1>
<gathalast line="3156">Nibbutiṃ nādhigacchāmi, aggidaḍḍhova ātape.</gathalast>
<hangnum line="3157" number="682"></hangnum>
<gatha1 line="3158"> ‘‘Kammārānaṃ <pageBreak edition="M" number="6.0291" /> yathā ukkā, anto jhāyati no bahi;</gatha1>
<gathalast line="3159">Evampi hadayaṃ mayhaṃ, anto jhāyati no bahī’’ti.</gathalast>
<paragraph line="3160">Tattha <bold>kadalino</bold>ti yathā kadalikkhandhassa nissārattā sāratthiko puriso anvesantopi tato sāraṃ nādhigacchati, evaṃ mayaṃ imamhā dukkhā muccanupāyaṃ pañhaṃ pañca paṇḍite pucchitvā anvesamānāpi pañhaṃ najjhagamāmase. Amhehi pucchitaṃ upāyaṃ ajānantā assuṇantā viya jātā, mayaṃ taṃ pañhaṃ nādhigacchāma. Dutiyagāthāyapi eseva nayo. <bold>Kuñjarānaṃ vanodake</bold>ti yathā kuñjarānaṃ nirudake ṭhāne vuṭṭhaṃ adese vuṭṭhaṃ nāma hoti, te hi tathārūpe nirudake vanagahane padese vasantā khippameva paccāmittānaṃ vasaṃ gacchanti, evaṃ amhehipi imesaṃ dummanussānaṃ bālānaṃ santike vasantehi adese vuṭṭhaṃ. Ettakesu hi paṇḍitesu ekopi me idāni paṭisaraṇaṃ natthīti nānāvidhena vilapati.</paragraph>
<paragraph line="3161">Taṃ sutvā paṇḍito ‘‘ayaṃ rājā ativiya kilamati. Sace naṃ na assāsessāmi, hadayena phalitena marissatī’’ti cintetvā assāsesi. Tamatthaṃ <pageBreak edition="P" number="6.0443" /> pakāsento satthā āha –</paragraph>
<hangnum line="3162" number="683"></hangnum>
<gatha1 line="3163"> ‘‘Tato so paṇḍito dhīro, atthadassī mahosadho;</gatha1>
<gathalast line="3164">Vedehaṃ dukkhitaṃ disvā, idaṃ vacanamabravi.</gathalast>
<hangnum line="3165" number="684"></hangnum>
<gatha1 line="3166"> ‘‘Mā <pageBreak edition="V" number="6.0271" /> tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3167">Ahaṃ taṃ mocayissāmi, rāhuggahaṃva candimaṃ.</gathalast>
<hangnum line="3168" number="685"></hangnum>
<gatha1 line="3169"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3170">Ahaṃ taṃ mocayissāmi, rāhuggahaṃva sūriyaṃ.</gathalast>
<hangnum line="3171" number="686"></hangnum>
<gatha1 line="3172"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3173">Ahaṃ taṃ mocayissāmi, paṅke sannaṃva kuñjaraṃ.</gathalast>
<hangnum line="3174" number="687"></hangnum>
<gatha1 line="3175"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3176">Ahaṃ taṃ mocayissāmi, peḷābaddhaṃva pannagaṃ.</gathalast>
<hangnum line="3177" number="688"></hangnum>
<gatha1 line="3178"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3179">Ahaṃ taṃ mocayissāmi, pakkhiṃ baddhaṃva pañjare.</gathalast>
<hangnum line="3180" number="689"></hangnum>
<gatha1 line="3181"> ‘‘Mā <pageBreak edition="M" number="6.0292" /> tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3182">Ahaṃ taṃ mocayissāmi, macche jālagateriva.</gathalast>
<hangnum line="3183" number="690"></hangnum>
<gatha1 line="3184"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3185">Ahaṃ taṃ mocayissāmi, sayoggabalavāhanaṃ.</gathalast>
<hangnum line="3186" number="691"></hangnum>
<gatha1 line="3187"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha1>
<gathalast line="3188">Pañcālaṃ vāhayissāmi, kākasenaṃva leḍḍunā.</gathalast>
<hangnum line="3189" number="692"></hangnum>
<gatha1 line="3190"> ‘‘Adu paññā kimatthiyā, amacco vāpi tādiso;</gatha1>
<gathalast line="3191">Yo taṃ sambādhapakkhandaṃ, dukkhā na parimocaye’’ti.</gathalast>
<paragraph line="3192">Tattha <bold>ida</bold>nti davaḍāhadaḍḍhe araññe ghanavassaṃ vassāpento viya naṃ assāsento idaṃ ‘‘mā tvaṃ bhāyi, mahārājā’’tiādikaṃ vacanaṃ abravi. Tattha <bold>sanna</bold>nti laggaṃ. <bold>Peḷābaddha</bold>nti peḷāya abbhantaragataṃ sappaṃ. <bold>Pañcāla</bold>nti etaṃ evaṃ mahantimpi pañcālarañño senaṃ. <bold>Vāhayissāmī</bold>ti palāpessāmi <pageBreak edition="V" number="6.0272" />. <bold>Adū</bold>ti nāmatthe nipāto, paññā nāma kimatthiyāti attho. <bold>Amacco vāpi tādiso</bold>ti tādiso paññāya sampanno amacco vāpi kimatthiyo, yo taṃ evaṃ maraṇasambādhappattaṃ dukkhā na parimocaye. Mahārāja, ahaṃ paṭhamataraṃ āgacchanto nāma kimatthaṃ āgatoti maññasi. Mā bhāyi, ahaṃ taṃ imamhā dukkhā mocayissāmīti assāsesi.</paragraph>
<paragraph line="3193">Sopi tassa vacanaṃ sutvā ‘‘idāni me jīvitaṃ laddha’’nti assāsaṃ paṭilabhi. Bodhisattena sīhanāde kate sabbe ca tussiṃsu. Atha naṃ senako pucchi ‘‘paṇḍita, tvaṃ sabbe amhe gahetvā gacchanto kenupāyena gamissasī’’ti? ‘‘Alaṅkataumaṅgena nessāmi, tumhe gamanasajjā hothā’’ti vatvā umaṅgadvāravivaraṇatthaṃ yodhe āṇāpento gāthamāha –</paragraph>
<hangnum line="3194" number="693"></hangnum>
<gatha1 line="3195"> ‘‘Etha <pageBreak edition="P" number="6.0444" /> māṇavā uṭṭhetha, mukhaṃ sodhetha sandhino;</gatha1>
<gathalast line="3196">Vedeho sahamaccehi, umaṅgena gamissatī’’ti.</gathalast>
<paragraph line="3197">Tattha <bold>māṇavā</bold>ti taruṇādhivacanaṃ. <bold>Mukhaṃ sodhethā</bold>ti umaṅgadvāraṃ vivaratha. <bold>Sandhino</bold>ti gharasandhino ca dvāraṃ sodhetha, ekasatānaṃ sayanagabbhānaṃ dvāraṃ vivaratha, anekasatānaṃ dīpālayānaṃ dvāraṃ vivarathāti.</paragraph>
<paragraph line="3198">Te <pageBreak edition="M" number="6.0293" /> uṭṭhāya umaṅgadvāraṃ vivariṃsu. Sakalo umaṅgo ekobhāso alaṅkatadevasabhā viya viroci. Tamatthaṃ pakāsento satthā āha –</paragraph>
<hangnum line="3199" number="694"></hangnum>
<gatha1 line="3200"> ‘‘Tassa taṃ vacanaṃ sutvā, paṇḍitassānucārino;</gatha1>
<gathalast line="3201">Umaṅgadvāraṃ vivariṃsu, yantayutte ca aggaḷe’’ti.</gathalast>
<paragraph line="3202">Tattha <bold>anucārino</bold>ti veyyāvaccakarā. <bold>Yantayutte ca aggaḷe</bold>ti sūcighaṭikasampannāni ca dvārakavāṭāni.</paragraph>
<paragraph line="3203">Te umaṅgadvāraṃ vivaritvā mahāsattassa ārocesuṃ. So rañño saññamadāsi ‘‘kālo, deva, pāsādā otarathā’’ti. Taṃ sutvā rājā otari. Atha senako sīsato nāḷipaṭṭaṃ apanetvā sāṭakaṃ omuñcitvā kacchaṃ daḷhaṃ bandhi. Atha naṃ mahāsatto disvā ‘‘senaka, kiṃ karosī’’ti pucchi. ‘‘Paṇḍita, umaṅgena gacchantehi nāma veṭhanaṃ mocetvā kacchaṃ daḷhaṃ bandhitvā gantabba’’nti <pageBreak edition="V" number="6.0273" />. ‘‘Senaka, ‘umaṅgaṃ pavisanto onamitvā jaṇṇukehi patiṭṭhāya pavisissāmī’ti mā saññamakāsi. Sace hatthinā gantukāmosi, hatthiṃ abhiruyha gacchāhi. Sace assena gantukāmosi, assaṃ abhiruyha gacchāhi. Ucco umaṅgo aṭṭhārasahatthubbedho visāladvāro, tvaṃ yathāruciyā alaṅkatappaṭiyatto rañño purato gacchāhī’’ti āha. Bodhisatto kira senakassa gamanaṃ purato vicāretvā rājānaṃ majjhe katvā sayaṃ pacchato ahosi. Kiṃ kāraṇā? Rājā alaṅkataumaṅgaṃ olokento mā saṇikaṃ agamāsīti. Umaṅge mahājanassa yāgubhattakhādanīyādīni appamāṇāni ahesuṃ. Te manussā khādantā pivantā umaṅgaṃ olokentā gacchanti. Mahāsatto ‘‘yātha mahārāja, yātha mahārājā’’ti codento pacchato yāti. Rājā alaṅkatadevasabhaṃ viya umaṅgaṃ olokento yāti. Tamatthaṃ <pageBreak edition="P" number="6.0445" /> pakāsento satthā āha –</paragraph>
<hangnum line="3204" number="695"></hangnum>
<gatha1 line="3205"> ‘‘Purato senako yāti, pacchato ca mahosadho;</gatha1>
<gathalast line="3206">Majjhe ca rājā vedeho, amaccaparivārito’’ti.</gathalast>
<paragraph line="3207">Rañño <pageBreak edition="M" number="6.0294" /> āgatabhāvaṃ ñatvā te māṇavā rājamātarañca deviñca puttañca dhītarañca umaṅgā nīharitvā mahāvisālamāḷake ṭhapesuṃ. Rājāpi bodhisattena saddhiṃ umaṅgā nikkhami. Te rājānañca paṇḍitañca disvā ‘‘nissaṃsayaṃ parahatthaṃ gatamhā, amhe gahetvā āgatehi paṇḍitassa purisehi bhavitabba’’nti maraṇabhayatajjitā mahāviravaṃ viraviṃsu. Cūḷanirājāpi kira vedeharañño palāyanabhayena gaṅgāto gāvutamattaṭṭhāne aṭṭhāsi. So sannisinnāya rattiyā tesaṃ viravaṃ sutvā ‘‘nandādeviyā viya saddo’’ti vattukāmopi ‘‘kuhiṃ nandādeviṃ passissasī’’ti parihāsabhayena na kiñci āha. Mahāsatto pana tasmiṃ ṭhāne pañcālacandiṃ kumārikaṃ ratanarāsimhi ṭhapetvā abhisiñcitvā ‘‘mahārāja, tvaṃ imissā kāraṇā āgato, ayaṃ te aggamahesī hotū’’ti āha. Tīṇi nāvāsatāni upaṭṭhāpesuṃ, rājā visālamāḷakā otaritvā alaṅkatanāvaṃ abhiruhi. Tepi cattāro khattiyā nāvaṃ abhiruhiṃsu. Tamatthaṃ pakāsento satthā āha –</paragraph>
<hangnum line="3208" number="696"></hangnum>
<gatha1 line="3209"> ‘‘Umaṅgā nikkhamitvāna, vedeho nāvamāruhi;</gatha1>
<gathalast line="3210">Abhiruḷhañca taṃ ñatvā, anusāsi mahosadho.</gathalast>
<hangnum line="3211" number="697"></hangnum>
<gatha1 line="3212"> ‘‘Ayaṃ te sasuro deva, ayaṃ sassu janādhipa;</gatha1>
<gathalast line="3213">Yathā mātu paṭipatti, evaṃ te hotu sassuyā.</gathalast>
<hangnum line="3214" number="698"></hangnum>
<gatha1 line="3215"> ‘‘Yathāpi <pageBreak edition="V" number="6.0274" /> niyako bhātā, saudariyo ekamātuko;</gatha1>
<gathalast line="3216">Evaṃ pañcālacando te, dayitabbo rathesabha.</gathalast>
<hangnum line="3217" number="699"></hangnum>
<gatha1 line="3218"> ‘‘Ayaṃ pañcālacandī te, rājaputtī abhicchitā;</gatha1>
<gathalast line="3219">Kāmaṃ karohi te tāya, bhariyā te rathesabhā’’ti.</gathalast>
<paragraph line="3220">Tattha <bold>anusāsī</bold>ti evaṃ kirassa ahosi ‘‘kadāci eso kujjhitvā cūḷanirañño mātaraṃ māreyya, abhirūpāya nandādeviyā saddhiṃ saṃvāsaṃ kappeyya, rājakumāraṃ vā māreyya, paṭiññamassa gaṇhissāmī’’ti. Tasmā <bold>‘‘ayaṃ te’’</bold>tiādīni vadanto anusāsi. Tattha <bold>ayaṃ te sasuro</bold>ti ayaṃ tava sasurassa cūḷanirañño putto pañcālacandiyā kaniṭṭhabhātiko, ayaṃ te idāni sasuro. <bold>Ayaṃ sassū</bold>ti ayaṃ imissā mātā nandādevī nāma tava sassu. <bold>Yathāmātū</bold>ti yathā mātu puttā vattappaṭivattaṃ karonti <pageBreak edition="M" number="6.0295" />, evaṃ <pageBreak edition="P" number="6.0446" /> te etissā hotu, balavatiṃ mātusaññaṃ paccupaṭṭhāpetvā mā naṃ kadāci lobhacittena olokehi. <bold>Niyako</bold>ti ajjhattiko ekapitarā jāto. <bold>Ekamātuko</bold>ti ekamātarā jāto. <bold>Dayitabbo</bold>ti piyāyitabbo. <bold>Bhariyā</bold>ti ayaṃ te bhariyā, mā etissā avamānaṃ akāsīti rañño paṭiññaṃ gaṇhi.</paragraph>
<paragraph line="3221">Rājāpi ‘‘sādhū’’ti sampaṭicchi. Rājamātaraṃ pana ārabbha kiñci na kathesi. Kiṃ kāraṇā? Tassā mahallakabhāveneva. Idaṃ pana sabbaṃ bodhisatto tīre ṭhatvāva kathesi. Atha naṃ rājā mahādukkhato muttatāya gantukāmo hutvā ‘‘tāta, tvaṃ tīre ṭhitova kathesī’’ti vatvā gāthamāha –</paragraph>
<hangnum line="3222" number="700"></hangnum>
<gatha1 line="3223"> ‘‘Āruyha nāvaṃ taramāno, kiṃ nu tīramhi tiṭṭhasi;</gatha1>
<gathalast line="3224">Kicchā muttāmha dukkhato, yāma dāni mahosadhā’’ti.</gathalast>
<paragraph line="3225">Mahāsatto ‘‘deva, tumhehi saddhiṃ gamanaṃ nāma mayhaṃ ayutta’’nti vatvā āha –</paragraph>
<hangnum line="3226" number="701"></hangnum>
<gatha1 line="3227"> ‘‘Nesa dhammo mahārāja, yohaṃ senāya nāyako;</gatha1>
<gathalast line="3228">Senaṅgaṃ parihāpetvā, attānaṃ parimocaye.</gathalast>
<hangnum line="3229" number="702"></hangnum>
<gatha1 line="3230"> ‘‘Nivesanamhi <pageBreak edition="V" number="6.0275" /> te deva, senaṅgaṃ parihāpitaṃ;</gatha1>
<gathalast line="3231">Taṃ dinnaṃ brahmadattena, ānayissaṃ rathesabhā’’ti.</gathalast>
<paragraph line="3232">Tattha <bold>dhammo</bold>ti sabhāvo. <bold>Nivesanamhī</bold>ti taṃ nagaraṃ sandhāyāha. <bold>Parimocaye</bold>ti parimoceyyaṃ. <bold>Parihāpita</bold>nti chaḍḍitaṃ. Tesu hi manussesu dūramaggaṃ āgatattā keci kilantā niddaṃ okkantā keci khādantā pivantā amhākaṃ nikkhantabhāvampi na jāniṃsu, keci gilānā. Mayā saddhiṃ cattāro māse kammaṃ katvā mama upakārakā manussā cettha bahū, na sakkā mayā ekamanussampi chaḍḍetvā gantuṃ, ahaṃ pana nivattitvā sabbampi taṃ tava senaṃ brahmadattena dinnaṃ appaṭividdhaṃ ānessāmi. Tumhe, mahārāja, katthaci avilambantā sīghaṃ gacchatha. Mayā evā antarāmagge hatthivāhanādīni ṭhapitāni, kilantakilantāni pahāya samatthasamatthehi sīghaṃ mithilameva pavisathāti.</paragraph>
<paragraph line="3233">Tato <pageBreak edition="M" number="6.0296" /> rājā gāthamāha –</paragraph>
<hangnum line="3234" number="703"></hangnum>
<gatha1 line="3235"> ‘‘Appaseno mahāsenaṃ, kathaṃ viggayha ṭhassasi;</gatha1>
<gathalast line="3236">Dubbalo balavantena, vihaññissasi paṇḍitā’’ti.</gathalast>
<paragraph line="3237">Tattha <pageBreak edition="P" number="6.0447" /><bold>viggayhā</bold>ti parippharitvā. <bold>Vihaññissasī</bold>ti haññissasi.</paragraph>
<paragraph line="3238">Tato bodhisatto āha –</paragraph>
<hangnum line="3239" number="704"></hangnum>
<gatha1 line="3240"> ‘‘Appasenopi ce mantī, mahāsenaṃ amantinaṃ;</gatha1>
<gathalast line="3241">Jināti rājā rājāno, ādiccovudayaṃ tama’’nti.</gathalast>
<paragraph line="3242">Tattha <bold>mantī</bold>ti mantāya samannāgato paññavā upāyakusalo. <bold>Amantina</bold>nti anupāyakusalaṃ jināti, paññavā duppaññaṃ jināti. <bold>Rājā rājāno</bold>ti ekopi ca evarūpo rājā bahūpi duppaññarājāno jinātiyeva. Yathā kinti? <bold>Ādiccovudayaṃ tama</bold>nti, yathā ādicco udayanto tamaṃ viddhaṃsetvā ālokaṃ dasseti, evaṃ jināti ceva sūriyo viya virocati ca.</paragraph>
<paragraph line="3243">Idaṃ vatvā mahāsatto rājānaṃ ‘‘gacchatha tumhe’’ti vanditvā uyyojesi. So ‘‘mutto vatamhi <pageBreak edition="V" number="6.0276" /> amittahatthato, imissā ca laddhattā manorathopi me matthakaṃ patto’’ti bodhisattassa guṇe āvajjetvā uppannapītipāmojjo paṇḍitassa guṇe senakassa kathento gāthamāha –</paragraph>
<hangnum line="3244" number="705"></hangnum>
<gatha1 line="3245"> ‘‘Susukhaṃ vata saṃvāso, paṇḍitehīti senaka;</gatha1>
<gatha2 line="3246">Pakkhīva pañjare baddhe, macche jālagateriva;</gatha2>
<gathalast line="3247">Amittahatthattagate, mocayī no mahosadho’’ti.</gathalast>
<paragraph line="3248">Tattha <bold>susukhaṃ vatā</bold>ti atisukhaṃ vata idaṃ, yo saṃvāso paṇḍitehi. <bold>Itī</bold>ti kāraṇatthe nipāto. Idaṃ vuttaṃ hoti – yasmā amittahatthagate mocayi no mahosadho, tasmā, senaka, vadāmi. Susukhaṃ vata idaṃ, yo esa paṇḍitehi saṃvāsoti.</paragraph>
<paragraph line="3249">Taṃ <pageBreak edition="M" number="6.0297" /> sutvā senakopi paṇḍitassa guṇe kathento āha –</paragraph>
<hangnum line="3250" number="706"></hangnum>
<gatha1 line="3251"> ‘‘Evametaṃ mahārāja, paṇḍitā hi sukhāvahā;</gatha1>
<gatha2 line="3252">Pakkhīva pañjare baddhe, macche jālagateriva;</gatha2>
<gathalast line="3253">Amittahatthattagate, mocayī no mahosadho’’ti.</gathalast>
<paragraph line="3254">Atha vedeharājā nadiṃ uttaritvā yojanantare yojanantare mahāsattena kāritagāmaṃ sampatto. Tatrassa bodhisattena ṭhapitamanussā hatthivāhanādīni ceva annapānādīni ca adaṃsu. So kilante hatthiassarathādayo ṭhapetvā itare ādāya tehi saddhiṃ aññaṃ gāmaṃ pāpuṇi. Etenupāyena yojanasatikaṃ maggaṃ atikkamitvā punadivase pātova mithilaṃ pāvisi. Mahāsattopi umaṅgadvāraṃ gantvā <pageBreak edition="P" number="6.0448" /> attanā sannaddhakhaggaṃ omuñcitvā umaṅgadvāre vālukaṃ viyūhitvā ṭhapesi. Ṭhapetvā ca pana umaṅgaṃ pavisitvā umaṅgena gantvā nagaraṃ pavisitvā pāsādaṃ abhiruyha gandhodakena nhatvā nānaggarasabhojanaṃ bhuñjitvā sayanavaragato ‘‘manoratho me matthakaṃ patto’’ti āvajjento nipajji. Atha tassā rattiyā accayena cūḷanirājā senaṅgaṃ vicārayamāno taṃ nagaraṃ upāgami. Tamatthaṃ pakāsento satthā āha –</paragraph>
<hangnum line="3255" number="707"></hangnum>
<gatha1 line="3256"> ‘‘Rakkhitvā kasiṇaṃ rattiṃ, cūḷaneyyo mahabbalo;</gatha1>
<gathalast line="3257">Udentaṃ aruṇuggasmiṃ, upakāriṃ upāgami.</gathalast>
<hangnum line="3258" number="708"></hangnum>
<gatha1 line="3259"> ‘‘Āruyha <pageBreak edition="V" number="6.0277" /> pavaraṃ nāgaṃ, balavantaṃ saṭṭhihāyanaṃ;</gatha1>
<gathalast line="3260">Rājā avoca pañcālo, cūḷaneyyo mahabbalo.</gathalast>
<hangnum line="3261" number="709"></hangnum>
<gatha1 line="3262"> ‘‘Sannaddho maṇivammena, saramādāya pāṇinā;</gatha1>
<gathalast line="3263">Pesiye ajjhabhāsittha, puthugumbe samāgate’’ti.</gathalast>
<paragraph line="3264">Tattha <bold>kasiṇa</bold>nti sakalaṃ nissesaṃ. <bold>Udenta</bold>nti udente. <bold>Upakāri</bold>nti pañcālanagaraṃ upādāya mahāsattenakāritattā ‘‘upakārī’’ti laddhanāmakaṃ taṃ nagaraṃ upāgami. <bold>Avocā</bold>ti attano senaṃ avoca. <bold>Pesiye</bold>ti attano pesanakārake. <bold>Ajjhabhāsitthā</bold>ti adhiabhāsittha, puretarameva abhāsittha, <bold>puthugumbe</bold>ti bahūsu sippesu patiṭṭhite anekasippajānanaketi.</paragraph>
<paragraph line="3265">Idāni <pageBreak edition="M" number="6.0298" /> te sarūpato dassetumāha –</paragraph>
<hangnum line="3266" number="710"></hangnum>
<gatha1 line="3267"> ‘‘Hatthārohe anīkaṭṭhe, rathike pattikārake;</gatha1>
<gathalast line="3268">Upāsanamhi katahatthe, vālavedhe samāgate’’ti.</gathalast>
<paragraph line="3269">Tattha <bold>upāsanamhī</bold>ti dhanusippe. <bold>Katahatthe</bold>ti avirajjhanavedhitāya sampannahatthe.</paragraph>
<paragraph line="3270">Idāni rājā vedehaṃ jīvaggāhaṃ gaṇhāpetuṃ āṇāpento āha –</paragraph>
<hangnum line="3271" number="711"></hangnum>
<gatha1 line="3272"> ‘‘Pesetha kuñjare dantī, balavante saṭṭhihāyane;</gatha1>
<gathalast line="3273">Maddantu kuñjarā nagaraṃ, vedehena sumāpitaṃ.</gathalast>
<hangnum line="3274" number="712"></hangnum>
<gatha1 line="3275"> ‘‘Vacchadantamukhā setā, tikkhaggā aṭṭhivedhino;</gatha1>
<gathalast line="3276">Paṇunnā dhanuvegena, sampatantutarītarā.</gathalast>
<hangnum line="3277" number="713"></hangnum>
<gatha1 line="3278"> ‘‘Māṇavā vammino sūrā, citradaṇḍayutāvudhā;</gatha1>
<gathalast line="3279">Pakkhandino mahānāgā, hatthīnaṃ hontu sammukhā.</gathalast>
<hangnum line="3280" number="714"></hangnum>
<gatha1 line="3281"> ‘‘Sattiyo <pageBreak edition="V" number="6.0278" /> teladhotāyo, accimantā pabhassarā;</gatha1>
<gathalast line="3282">Vijjotamānā tiṭṭhantu, sataraṃsīva tārakā.</gathalast>
<hangnum line="3283" number="715"></hangnum>
<gatha1 line="3284"> ‘‘Āvudhabalavantānaṃ <pageBreak edition="P" number="6.0449" />, guṇikāyūradhārinaṃ;</gatha1>
<gatha2 line="3285">Etādisānaṃ yodhānaṃ, saṅgāme apalāyinaṃ;</gatha2>
<gathalast line="3286">Vedeho kuto muccissati, sace pakkhīva kāhiti.</gathalast>
<hangnum line="3287" number="716"></hangnum>
<gatha1 line="3288"> ‘‘Tiṃsa me purisanāvutyo, sabbevekekaniccitā;</gatha1>
<gathalast line="3289">Yesaṃ samaṃ na passāmi, kevalaṃ mahīmaṃ caraṃ.</gathalast>
<hangnum line="3290" number="717"></hangnum>
<gatha1 line="3291"> ‘‘Nāgā ca kappitā dantī, balavanto saṭṭhihāyanā;</gatha1>
<gathalast line="3292">Yesaṃ khandhesu sobhanti, kumārā cārudassanā.</gathalast>
<hangnum line="3293" number="718"></hangnum>
<gatha1 line="3294"> ‘‘Pītālaṅkārā pītavasanā, pītuttaranivāsanā;</gatha1>
<gathalast line="3295">Nāgakhandhesu sobhanti, devaputtāva nandane.</gathalast>
<hangnum line="3296" number="719"></hangnum>
<gatha1 line="3297"> ‘‘Pāṭhīnavaṇṇā nettiṃsā, teladhotā pabhassarā;</gatha1>
<gathalast line="3298">Niṭṭhitā naradhīrebhi, samadhārā sunissitā.</gathalast>
<hangnum line="3299" number="720"></hangnum>
<gatha1 line="3300"> ‘‘Vellālino <pageBreak edition="M" number="6.0299" /> vītamalā, sikkāyasamayā daḷā;</gatha1>
<gathalast line="3301">Gahitā balavantebhi, suppahārappahāribhi.</gathalast>
<hangnum line="3302" number="721"></hangnum>
<gatha1 line="3303"> ‘‘Suvaṇṇatharusampannā, lohitakacchupadhāritā;</gatha1>
<gathalast line="3304">Vivattamānā sobhanti, vijjūvabbhaghanantare.</gathalast>
<hangnum line="3305" number="722"></hangnum>
<gatha1 line="3306"> ‘‘Paṭākā vammino sūrā, asicammassa kovidā;</gatha1>
<gathalast line="3307">Dhanuggahā sikkhitarā, nāgakhandhe nipātino.</gathalast>
<hangnum line="3308" number="723"></hangnum>
<gatha1 line="3309"> ‘‘Etādisehi parikkhitto, natthi mokkho ito tava;</gatha1>
<gathalast line="3310">Pabhāvaṃ te na passāmi, yena tvaṃ mithilaṃ vaje’’ti.</gathalast>
<paragraph line="3311">Tattha <pageBreak edition="V" number="6.0279" /><bold>dantī</bold>ti sampannadante. <bold>Vacchadantamukhā</bold>ti nikhādanasadisamukhā. <bold>Paṇunnā</bold>ti vissaṭṭhā. <bold>Sampatantutarītarā</bold>ti evarūpā sarā itarītarā sampatantu samāgacchantu. Ghanameghavassaṃ viya saravassaṃ vassathāti āṇāpesi. <bold>Māṇavā</bold>ti taruṇayodhā. <bold>Vammino</bold>ti vammahatthā. <bold>Citradaṇḍayutāvudhā</bold>ti citradaṇḍayuttehi āvudhehi samannāgatā. <bold>Pakkhandino</bold>ti saṅgāmapakkhandikā. <bold>Mahānāgā</bold>ti mahānāgesu koñcanādaṃ katvā āgacchantesupi niccalā ṭhatvā tesaṃ dante gahetvā luñcituṃ samatthā yodhā. <bold>Sataraṃsīva tārakā</bold>ti sataraṃsī viya osadhitārakā. <bold>Āvudhabalavantāna</bold>nti āvudhabalena yuttānaṃ samannāgatānaṃ. <bold>Guṇikāyūradhārina</bold>nti guṇi vuccati kavacaṃ, kavacāni ceva kāyūrābharaṇāni ca dhārentānaṃ, kavacasaṅkhātāni vā kāyūrāni dhārentānaṃ. <bold>Sace pakkhīva kāhitī</bold>ti sacepi pakkhī viya ākāse pakkhandanaṃ karissati, tathāpi kiṃ muccissatīti vadati.</paragraph>
<paragraph line="3312"><bold>Tiṃsa me purisanāvutyo</bold>ti purisānaṃ tiṃsasahassāni navutisatāni tiṃsanāvutyoti vuccanti. <bold>Sabbevekekaniccitā</bold>ti <pageBreak edition="P" number="6.0450" /> ettakā mayhaṃ paresaṃ hatthato āvudhaṃ gahetvā paccāmittānaṃ sīsapātanasamatthā ekekaṃ vicinitvā gahitā anivattino yodhāti dasseti. <bold>Kevalaṃ mahīmaṃ cara</bold>nti sakalampi imaṃ mahiṃ caranto yesaṃ samaṃ sadisaṃ na passāmi, kuto uttaritaraṃ, teyeva me yodhā ettakāti dasseti. <bold>Cārudassanā</bold>ti <pageBreak edition="M" number="6.0300" /> cāru vuccati suvaṇṇaṃ, suvaṇṇavaṇṇāti attho. <bold>Pītālaṅkārā</bold>ti pītavaṇṇasuvaṇṇālaṅkārā. <bold>Pītavasanā</bold>ti pītavaṇṇasuvaṇṇavatthā. <bold>Pītuttaranivāsanā</bold>ti pītauttarāsaṅganivatthā. <bold>Pāṭhīnavaṇṇā</bold>ti pāsāṇamacchasadisā. <bold>Nettiṃsā</bold>ti khaggā. <bold>Naradhīrebhī</bold>ti paṇḍitapurisehi. <bold>Sunissitā</bold>ti sunisitā atitikhiṇā.</paragraph>
<paragraph line="3313"><bold>Vellālino</bold>ti ṭhitamajjhanhike sūriyo viya vijjotamānā. <bold>Sikkāyasamayā</bold>ti satta vāre koñcasakuṇe khādāpetvā gahitena sikkāyasena katā. <bold>Suppahārappahāribhī</bold>ti daḷhappahārehi yodhehi. <bold>Lohitakacchupadhāritā</bold>ti lohitavaṇṇāya kosiyā samannāgatā. <bold>Paṭākā</bold>ti ākāse parivattanasamatthā. <bold>Sūrā</bold>ti jātisūrā. Asicammassa <bold>kovidā</bold>ti etesaṃ gahaṇe kusalā. <bold>Dhanuggahā</bold>ti dhanuggahakā. <bold>Sikkhitarā</bold>ti etasmiṃ dhanuggahaṇe ativiya sikkhitā. <bold>Nāgakhandhe nipātino</bold>ti hatthikkhandhe khaggena chinditvā nipātanasamatthā. <bold>Natthi mokkho</bold>ti ambho, vedeha, tvaṃ paṭhamaṃ tāva gahapatiputtassānubhāvena muttosi, idāni pana natthi tava mokkhoti vadati. <bold>Pabhāvaṃ te</bold>ti idāni te rājānubhāvaṃ na passāmi, yena tvaṃ mithilaṃ gamissasi khippaṃ, jāle paviṭṭhamaccho viya jātosīti.</paragraph>
<paragraph line="3314">Cūḷanirājā <pageBreak edition="V" number="6.0280" /> vedehaṃ tajjento ‘‘idāni naṃ gaṇhissāmī’’ti vajiraṅkusena nāgaṃ codento ‘‘gaṇhatha, bhindatha, vijjhathā’’ti senaṃ āṇāpento upakārinagaraṃ avattharanto viya upāgami. Atha naṃ mahāsattassa upanikkhittakapurisā ‘‘ko jānāti, kiṃ bhavissatī’’ti attano upaṭṭhāke gahetvā parivārayiṃsu. Tasmiṃ khaṇe bodhisatto sirisayanā vuṭṭhāya katasarīrappaṭijaggano bhuttapātarāso alaṅkatappaṭiyatto satasahassagghanakaṃ kāsikavatthaṃ nivāsetvā rattakambalaṃ ekaṃse karitvā sattaratanavicittaṃ valañjanadaṇḍakaṃ ādāya suvaṇṇapādukaṃ āruyha devaccharāya viya alaṅkataitthiyā vālabījaniyā bījiyamāno alaṅkatapāsāde sīhapañjaraṃ vivaritvā cūḷanirañño attānaṃ dassento sakkadevarājalīlāya aparāparaṃ caṅkami. Cūḷanirājāpi tassa rūpasiriṃ oloketvā cittaṃ pasādetuṃ nāsakkhi, ‘‘idāni naṃ gaṇhissāmī’’ti <pageBreak edition="P" number="6.0451" /> turitaturitova <pageBreak edition="M" number="6.0301" /> hatthiṃ pesesi. Paṇḍito cintesi ‘‘ayaṃ ‘vedeho me laddho’ti saññāya turitaturitova āgacchati, na jānāti attano puttadāraṃ gahetvā amhākaṃ rañño gatabhāvaṃ, suvaṇṇādāsasadisaṃ mama mukhaṃ dassetvā kathessāmi tena saddhi’’nti. So vātapāne ṭhitova madhurassaraṃ nicchāretvā tena saddhiṃ kathento āha –</paragraph>
<hangnum line="3315" number="724"></hangnum>
<gatha1 line="3316"> ‘‘Kiṃ nu santaramānova, nāgaṃ pesesi kuñjaraṃ;</gatha1>
<gathalast line="3317">Pahaṭṭharūpo āpatasi, siddhatthosmīti maññasi.</gathalast>
<hangnum line="3318" number="725"></hangnum>
<gatha1 line="3319"> ‘‘Oharetaṃ dhanuṃ cāpaṃ, khurappaṃ paṭisaṃhara;</gatha1>
<gathalast line="3320">Oharetaṃ subhaṃ vammaṃ, veḷuriyamaṇisanthata’’nti.</gathalast>
<paragraph line="3321">Tattha <bold>kuñjara</bold>nti seṭṭhaṃ. <bold>Pahaṭṭharūpo</bold>ti haṭṭhatuṭṭhacitto somanassajāto. <bold>Āpatasī</bold>ti āgacchasi. <bold>Siddhatthosmī</bold>ti nipphannatthosmi, manoratho me matthakaṃ pattoti maññasi. <bold>Ohareta</bold>nti imaṃ cāpasaṅkhātaṃ dhanuṃ ohara, avahara, chaḍḍehi, ko nu te etenattho. <bold>Paṭisaṃharā</bold>ti apanetvā aññassa vā dehi, paṭicchanne vā ṭhāne ṭhapehi, kiṃ khurappena karissasi. <bold>Vamma</bold>nti etaṃ vammampi apanehi. Idaṃ tayā hiyyo paṭimukkaṃ bhavissati, chaḍḍehi naṃ, mā te sarīraṃ uppaṇḍukaṃ ahosi, akilametvā pātova nagaraṃ pavisāhīti raññā saddhiṃ keḷimakāsi.</paragraph>
<paragraph line="3322">So tassa vacanaṃ sutvā ‘‘gahapatiputto mayā saddhiṃ keḷiṃ karoti, ajja te kattabbaṃ jānissāmī’’ti taṃ tajjento gāthamāha –</paragraph>
<hangnum line="3323" number="726"></hangnum>
<gatha1 line="3324"> ‘‘Pasannamukhavaṇṇosi <pageBreak edition="V" number="6.0281" />, mhitapubbañca bhāsasi;</gatha1>
<gathalast line="3325">Hoti kho maraṇakāle, edisī vaṇṇasampadā’’ti.</gathalast>
<paragraph line="3326">Tattha <bold>mhitapubbañcā</bold>ti paṭhamaṃ mhitaṃ katvā pacchā bhāsanto mhitapubbameva bhāsasi, maṃ kismiñci na gaṇesi. <bold>Hoti kho</bold>ti maraṇakāle nāma vaṇṇasampadā hotiyeva, tasmā tvaṃ virocasi, ajja te sīsaṃ chinditvā jayapānaṃ pivissāmāti.</paragraph>
<paragraph line="3327">Evaṃ tassa tena saddhiṃ kathanakāle mahābalakāyo mahāsattassa rūpasiriṃ disvā ‘‘ambho, amhākaṃ rājā mahosadhapaṇḍitena saddhiṃ manteti <pageBreak edition="M" number="6.0302" />, kiṃ nu kho kathesi, etesaṃ kathaṃ suṇissāmā’’ti rañño santikameva agamāsi. Paṇḍitopi tassa kathaṃ sutvā ‘‘na maṃ ‘mahosadhapaṇḍito’ti jānāsi. Nāhaṃ attānaṃ māretuṃ dassāmi, manto te <pageBreak edition="P" number="6.0452" />, deva, bhinno, kevaṭṭena ca tayā ca hadayena cintitaṃ na jātaṃ, mukhena kathitameva jāta’’nti pakāsento āha –</paragraph>
<hangnum line="3328" number="727"></hangnum>
<gatha1 line="3329"> Moghaṃ te gajjitaṃ rāja, bhinnamantosi khattiya;</gatha1>
<gathalast line="3330">Duggaṇhosi tayā rājā, khaḷuṅkeneva sindhavo.</gathalast>
<hangnum line="3331" number="728"></hangnum>
<gatha1 line="3332"> ‘‘Tiṇṇo hiyyo rājā gaṅgaṃ, sāmacco saparijjano;</gatha1>
<gathalast line="3333">Haṃsarājaṃ yathā dhaṅko, anujjavaṃ patissasī’’ti.</gathalast>
<paragraph line="3334">Tattha <bold>bhinnamantosī</bold>ti yo tayā kevaṭṭena saddhiṃ sayanagabbhe manto gahito, taṃ mantaṃ na jānātīti mā saññaṃ kari, pageva so mayā ñāto, bhinnamanto asi jāto. <bold>Duggaṇhosi tayā</bold>ti mahārāja, tayā amhākaṃ rājā assakhaḷuṅkena sindhavo viya duggaṇhosi, khaḷuṅkaṃ āruḷhena javasampannaṃ ājānīyaṃ āruyha gacchanto viya gahetuṃ na sakkāti attho. Khaḷuṅko viya hi kevaṭṭo, taṃ āruḷhapuriso viya tvaṃ, javasampanno sindhavo viya ahaṃ, taṃ āruḷhapuriso viya amhākaṃ rājāti dasseti. <bold>Tiṇṇo hiyyo</bold>ti hiyyova uttiṇṇo. So ca kho sāmacco saparijano, na ekakova palāyitvā gato. <bold>Anujjava</bold>nti sace pana tvaṃ taṃ anujavissasi anubandhissasi, atha yathā suvaṇṇahaṃsarājaṃ anujavanto dhaṅko antarāva patissati, evaṃ patissasi, antarāva vināsaṃ pāpuṇissasīti vadati.</paragraph>
<paragraph line="3335">Idāni <pageBreak edition="V" number="6.0282" /> so achambhitakesarasīho viya udāharaṇaṃ āharanto āha –</paragraph>
<hangnum line="3336" number="729"></hangnum>
<gatha1 line="3337"> ‘‘Siṅgālā rattibhāgena, phullaṃ disvāna kiṃsukaṃ;</gatha1>
<gathalast line="3338">Maṃsapesīti maññantā, paribyūḷhā migādhamā.</gathalast>
<hangnum line="3339" number="730"></hangnum>
<gatha1 line="3340"> ‘‘Vītivattāsu <pageBreak edition="M" number="6.0303" /> rattīsu, uggatasmiṃ divākare;</gatha1>
<gathalast line="3341">Kiṃ sukaṃ phullitaṃ disvā, āsacchinnā migādhamā.</gathalast>
<hangnum line="3342" number="731"></hangnum>
<gatha1 line="3343"> ‘‘Evameva tuvaṃ rāja, vedehaṃ parivāriya;</gatha1>
<gathalast line="3344">Āsacchinno gamissasi, siṅgālā kiṃsukaṃ yathā’’ti.</gathalast>
<paragraph line="3345">Tattha <bold>disvānā</bold>ti candālokena oloketvā. <bold>Paribyūḷhā</bold>ti pātova maṃsapesiṃ khāditvā gamissāmāti parivāretvā aṭṭhaṃsu. <bold>Vītivattāsū</bold>ti te yāsu yāsu rattīsu evaṃ aṭṭhaṃsu, tāsu tāsu rattīsu atītāsu. <bold>Disvā</bold>ti sūriyālokena kiṃsukaṃ disvā ‘‘na idaṃ maṃsa’’nti ñatvā chinnāsā hutvā palāyiṃsu. <bold>Siṅgālā</bold>ti yathā siṅgālā kiṃsukaṃ parivāretvā āsacchinnā gatā, evaṃ tuvampi idha vedeharañño natthibhāvaṃ ñatvā āsacchinno hutvā gamissasi, senaṃ gahetvā palāyissasīti dīpeti.</paragraph>
<paragraph line="3346">Rājā tassa achambhitavacanaṃ sutvā cintesi ‘‘ayaṃ gahapatiputto atisūro hutvā kathesi, nissaṃsayaṃ vedeho palāto bhavissatī’’ti. So ativiya kujjhitvā ‘‘pubbe mayaṃ gahapatiputtaṃ <pageBreak edition="P" number="6.0453" /> nissāya udarasāṭakassapi assāmikā jātā, idāni tena amhākaṃ hatthagato paccāmitto palāpito, bahussa vata no anatthassa kārako, ubhinnaṃ kattabbakāraṇaṃ imasseva karissāmī’’ti tassa kāraṇaṃ kātuṃ āṇāpento āha –</paragraph>
<hangnum line="3347" number="732"></hangnum>
<gatha1 line="3348"> ‘‘Imassa hatthe pāde ca, kaṇṇanāsañca chindatha;</gatha1>
<gathalast line="3349">Yo me amittaṃ hatthagataṃ, vedehaṃ parimocayi.</gathalast>
<hangnum line="3350" number="733"></hangnum>
<gatha1 line="3351"> ‘‘Imaṃ maṃsaṃva pātabyaṃ, sūle katvā pacantu naṃ;</gatha1>
<gathalast line="3352">Yo me amittaṃ hatthagataṃ, vedehaṃ parimocayi.</gathalast>
<hangnum line="3353" number="734"></hangnum>
<gatha1 line="3354"> ‘‘Yathāpi <pageBreak edition="V" number="6.0283" /> āsabhaṃ cammaṃ, pathabyā vitanīyati;</gatha1>
<gathalast line="3355">Sīhassa atho byagghassa, hoti saṅkusamāhataṃ.</gathalast>
<hangnum line="3356" number="735"></hangnum>
<gatha1 line="3357"> ‘‘Evaṃ taṃ vitanitvāna, vedhayissāmi sattiyā;</gatha1>
<gathalast line="3358">Yo me amittaṃ hatthagataṃ, vedehaṃ parimocayī’’ti.</gathalast>
<paragraph line="3359">Tattha <pageBreak edition="M" number="6.0304" /><bold>pātabya</bold>nti pācayitabbaṃ pacitabbayuttakaṃ migādīnaṃ maṃsaṃ viya imaṃ gahapatiputtaṃ sūle āvuṇitvā pacantu. <bold>Sīhassa atho byagghassā</bold>ti etesañca yathā cammaṃ saṅkusamāhataṃ hoti, evaṃ hotu. <bold>Vedhayissāmī</bold>ti vijjhāpessāmi.</paragraph>
<paragraph line="3360">Taṃ sutvā mahāsatto hasitaṃ katvā ‘‘ayaṃ rājā attano deviyā ca bandhavānañca mayā mithilaṃ pahitabhāvaṃ na jānāti, tena me imaṃ kammakāraṇaṃ vicāreti, kodhavasena kho pana maṃ usunā vā vijjheyya, aññaṃ vā attano ruccanakaṃ kareyya, sokāturaṃ imaṃ vedanāppattaṃ katvā hatthipiṭṭheyeva visaññiṃ naṃ nipajjāpetuṃ taṃ kāraṇaṃ ārocessāmī’’ti cintetvā āha –</paragraph>
<hangnum line="3361" number="736"></hangnum>
<gatha1 line="3362"> ‘‘Sace me hatthe pāde ca, kaṇṇanāsañca checchasi;</gatha1>
<gathalast line="3363">Evaṃ pañcālacandassa, vedeho chedayissati.</gathalast>
<hangnum line="3364" number="737"></hangnum>
<gatha1 line="3365"> ‘‘Sace me hatthe pāde ca, kaṇṇanāsañca checchasi;</gatha1>
<gathalast line="3366">Evaṃ pañcālacandiyā, vedeho chedayissati.</gathalast>
<hangnum line="3367" number="738"></hangnum>
<gatha1 line="3368"> ‘‘Sace me hatthe pāde ca, kaṇṇanāsañca checchasi;</gatha1>
<gathalast line="3369">Evaṃ nandāya deviyā, vedeho chedayissati.</gathalast>
<hangnum line="3370" number="739"></hangnum>
<gatha1 line="3371"> ‘‘Sace me hatthe pāde ca, kaṇṇanāsañca checchasi;</gatha1>
<gathalast line="3372">Evaṃ te puttadārassa, vedeho chedayissati.</gathalast>
<hangnum line="3373" number="740"></hangnum>
<gatha1 line="3374"> ‘‘Sace <pageBreak edition="P" number="6.0454" /> maṃsaṃva pātabyaṃ, sūle katvā pacissasi;</gatha1>
<gathalast line="3375">Evaṃ pañcālacandassa, vedeho pācayissati.</gathalast>
<hangnum line="3376" number="741"></hangnum>
<gatha1 line="3377"> ‘‘Sace <pageBreak edition="V" number="6.0284" /> maṃsaṃva pātabyaṃ, sūle katvā pacissasi;</gatha1>
<gathalast line="3378">Evaṃ pañcālacandiyā, vedeho pācayissati.</gathalast>
<hangnum line="3379" number="742"></hangnum>
<gatha1 line="3380"> ‘‘Sace maṃsaṃva pātabyaṃ, sūle katvā pacissasi;</gatha1>
<gathalast line="3381">Evaṃ nandāya deviyā, vedeho pācayissati.</gathalast>
<hangnum line="3382" number="743"></hangnum>
<gatha1 line="3383"> ‘‘Sace maṃsaṃva pātabyaṃ, sūle katvā pacissasi;</gatha1>
<gathalast line="3384">Evaṃ te puttadārassa, vedeho pācayissati.</gathalast>
<hangnum line="3385" number="744"></hangnum>
<gatha1 line="3386"> ‘‘Sace <pageBreak edition="M" number="6.0305" /> maṃ vitanitvāna, vedhayissasi sattiyā;</gatha1>
<gathalast line="3387">Evaṃ pañcālacandassa, vedeho vedhayissati.</gathalast>
<hangnum line="3388" number="745"></hangnum>
<gatha1 line="3389"> ‘‘Sace maṃ vitanitvāna, vedhayissasi sattiyā;</gatha1>
<gathalast line="3390">Evaṃ pañcālacandiyā, vedeho vedhayissati.</gathalast>
<hangnum line="3391" number="746"></hangnum>
<gatha1 line="3392"> ‘‘Sace maṃ vitanitvāna, vedhayissasi sattiyā;</gatha1>
<gathalast line="3393">Evaṃ nandāya deviyā, vedeho vedhayissati.</gathalast>
<hangnum line="3394" number="747"></hangnum>
<gatha1 line="3395"> ‘‘Sace maṃ vitanitvāna, vedhayissasi sattiyā;</gatha1>
<gatha1 line="3396">Evaṃ te puttadārassa, vedeho vedhayissati;</gatha1>
<gathalast line="3397">Evaṃ no mantitaṃ raho, vedehena mayā saha.</gathalast>
<hangnum line="3398" number="748"></hangnum>
<gatha1 line="3399"> ‘‘Yathāpi palasataṃ cammaṃ, kontimantāsuniṭṭhitaṃ;</gatha1>
<gathalast line="3400">Upeti tanutāṇāya, sarānaṃ paṭihantave.</gathalast>
<hangnum line="3401" number="749"></hangnum>
<gatha1 line="3402"> ‘‘Sukhāvaho dukkhanudo, vedehassa yasassino;</gatha1>
<gathalast line="3403">Matiṃ te paṭihaññāmi, usuṃ palasatena vā’’ti.</gathalast>
<paragraph line="3404">Tattha <bold>chedayissatī</bold>ti ‘‘paṇḍitassa kira cūḷaninā hatthapādā chinnā’’ti sutvāva chedayissati. <bold>Puttadārassā</bold>ti mama ekassa chindanapaccayā tava dvinnaṃ puttānañceva aggamahesiyā <pageBreak edition="V" number="6.0285" /> cāti tiṇṇampi janānaṃ amhākaṃ rājā chedayissati. <bold>Evaṃ no mantitaṃ raho</bold>ti mahārāja, mayā ca vedeharājena ca evaṃ rahasi mantitaṃ ‘‘yaṃ yaṃ idha mayhaṃ cūḷanirājā kāreti, taṃ taṃ tattha tassa puttadārānaṃ kātabba’’nti. <bold>Palasata</bold>nti palasatappamāṇaṃ bahū khāre khādāpetvā mudubhāvaṃ upanītaṃ cammaṃ. <bold>Kontimantāsuniṭṭhita</bold>nti kontimantā vuccati cammakārasatthaṃ, tāya kantanalikhitānaṃ vasena katattā suṭṭhu niṭṭhitaṃ. <bold>Tanutāṇāyā</bold>ti yathā taṃ cammaṃ saṅgāme sarānaṃ paṭihantave sarīratāṇaṃ upeti, sare paṭihanitvā sarīraṃ rakkhati. <bold>Sukhāvaho</bold>ti mahārāja, ahampi amhākaṃ <pageBreak edition="P" number="6.0455" /> rañño paccāmittānaṃ vāraṇatthena taṃ saraparittāṇacammaṃ viya sukhāvaho. <bold>Dukkhanudo</bold>ti kāyikasukhacetasikasukhañca āvahāmi, dukkhañca nudemi. <bold>Mati</bold>nti tasmā tava matiṃ paññaṃ usuṃ tena palasatacammena viya attano matiyā paṭihanissāmīti.</paragraph>
<paragraph line="3405">Taṃ <pageBreak edition="M" number="6.0306" /> sutvā rājā cintesi ‘‘gahapatiputto kiṃ katheti, yathā kira ahaṃ etassa karissāmi, evaṃ vedeharājā mama puttadārānaṃ kammakāraṇaṃ karissati, na jānāti mama puttadārānaṃ ārakkhassa susaṃvihitabhāvaṃ, ‘idāni māressatī’ti maraṇabhayena vilapati, nāssa vacanaṃ saddahāmī’’ti. Mahāsatto ‘‘ayaṃ maṃ maraṇabhayena kathetīti maññati, jānāpessāmi na’’nti cintetvā āha –</paragraph>
<hangnum line="3406" number="750"></hangnum>
<gatha1 line="3407"> ‘‘Iṅgha passa mahārāja, suññaṃ antepuraṃ tava;</gatha1>
<gatha2 line="3408">Orodhā ca kumārā ca, tava mātā ca khattiya;</gatha2>
<gathalast line="3409">Umaṅgā nīharitvāna, vedehassupanāmitā’’ti.</gathalast>
<paragraph line="3410">Tattha <bold>umaṅgā</bold>ti mahārāja, mayā attano māṇave pesetvā pāsādā otarāpetvā jaṅghaumaṅgena āharāpetvā mahāumaṅgā nīharitvā bandhavā te vedehassa upanāmitāti.</paragraph>
<paragraph line="3411">Taṃ sutvā rājā cintesi ‘‘paṇḍito ativiya daḷhaṃ katvā katheti, mayā ca rattibhāge gaṅgāpasse nandādeviyā saddo viya suto, mahāpañño paṇḍito kadāci saccaṃ bhaṇeyyā’’ti. So uppannabalavasokopi satiṃ upaṭṭhāpetvā asocanto viya ekaṃ amaccaṃ pakkosāpetvā jānanatthāya pesento imaṃ gāthamāha –</paragraph>
<hangnum line="3412" number="751"></hangnum>
<gatha1 line="3413"> ‘‘Iṅgha <pageBreak edition="V" number="6.0286" /> antepuraṃ mayhaṃ, gantvāna vicinātha naṃ;</gatha1>
<gathalast line="3414">Yathā imassa vacanaṃ, saccaṃ vā yadi vā musā’’ti.</gathalast>
<paragraph line="3415">So saparivāro rājanivesanaṃ gantvā dvāraṃ vivaritvā anto pavisitvā hatthapāde bandhitvā mukhañca pidahitvā nāgadantakesu olaggite antepurapālake ca khujjavāmanakādayo ca bhājanāni bhinditvā tattha tattha vippakiṇṇakhādanīyabhojanīyañca ratanagharadvārāni vivaritvā kataratanavilopaṃ vivaṭadvāraṃ sirigabbhañca yathāvivaṭehi eva vātapānehi pavisitvā caramānaṃ kākagaṇañca <pageBreak edition="P" number="6.0456" /> chaḍḍitagāmasadisaṃ susānabhūmiyaṃ viya ca nissirikaṃ rājanivesanañca disvā punāgantvā rañño ārocento āha –</paragraph>
<hangnum line="3416" number="752"></hangnum>
<gatha1 line="3417"> ‘‘Evametaṃ mahārāja, yathā āha mahosadho;</gatha1>
<gathalast line="3418">Suññaṃ antepuraṃ sabbaṃ, kākapaṭṭanakaṃ yathā’’ti.</gathalast>
<paragraph line="3419">Tattha <pageBreak edition="M" number="6.0307" /><bold>kākapaṭṭanakaṃ yathā</bold>ti macchagandhena āgatehi kākagaṇehi samākiṇṇo samuddatīre chaḍḍitagāmako viya.</paragraph>
<paragraph line="3420">Taṃ sutvā rājā catunnaṃ janānaṃ piyavippayogasambhavena sokena kampamāno ‘‘idaṃ mama dukkhaṃ gahapatiputtaṃ nissāya uppanna’’nti daṇḍena ghaṭṭito āsīviso viya bodhisattassa ativiya kujjhi. Mahāsatto tassākāraṃ disvā ‘‘ayaṃ rājā mahāyaso kadāci kodhavasena ‘kiṃ mama etehī’ti khattiyamānena maṃ viheṭheyya, yaṃnūnāhaṃ nandādeviṃ iminā adiṭṭhapubbaṃ viya karonto tassā sarīravaṇṇaṃ vaṇṇeyyaṃ. Atha so taṃ anussaritvā ‘sacāhaṃ mahosadhaṃ māressāmi, evarūpaṃ itthiratanaṃ na labhissāmi, amārento puna taṃ labhissāmī’ti attano bhariyāya sinehena na kiñci mayhaṃ karissatī’’ti cintetvā attano anurakkhaṇatthaṃ pāsāde ṭhitova rattakambalantarā suvaṇṇavaṇṇaṃ bāhuṃ nīharitvā tassā gatamaggācikkhanavasena vaṇṇento āha –</paragraph>
<hangnum line="3421" number="753"></hangnum>
<gatha1 line="3422"> ‘‘Ito gatā mahārāja, nārī sabbaṅgasobhanā;</gatha1>
<gathalast line="3423">Kosambaphalakasussoṇī, haṃsagaggarabhāṇinī.</gathalast>
<hangnum line="3424" number="754"></hangnum>
<gatha1 line="3425"> ‘‘Ito nītā mahārāja, nārī sabbaṅgasobhanā;</gatha1>
<gathalast line="3426">Koseyyavasanā sāmā, jātarūpasumekhalā.</gathalast>
<hangnum line="3427" number="755"></hangnum>
<gatha1 line="3428"> ‘‘Surattapādā <pageBreak edition="V" number="6.0287" /> kalyāṇī, suvaṇṇamaṇimekhalā;</gatha1>
<gathalast line="3429">Pārevatakkhī sutanū, bimboṭṭhā tanumajjhimā.</gathalast>
<hangnum line="3430" number="756"></hangnum>
<gatha1 line="3431"> ‘‘Sujātā bhujalaṭṭhīva, vedīva tanumajjhimā;</gatha1>
<gathalast line="3432">Dīghassā kesā asitā, īsakaggapavellitā.</gathalast>
<hangnum line="3433" number="757"></hangnum>
<gatha1 line="3434"> ‘‘Sujātā migachāpāva, hemantaggisikhāriva;</gatha1>
<gathalast line="3435">Nadīva giriduggesu, sañchannā khuddaveḷubhi.</gathalast>
<hangnum line="3436" number="758"></hangnum>
<gatha1 line="3437"> ‘‘Nāganāsūru <pageBreak edition="P" number="6.0457" /> kalyāṇī, paramā timbarutthanī;</gatha1>
<gathalast line="3438">Nātidīghā nātirassā, nālomā nātilomasā’’ti.</gathalast>
<paragraph line="3439">Tattha <bold>ito</bold>ti umaṅgaṃ dasseti. <bold>Kosambaphalakasussoṇī</bold>ti visālakañcanaphalakaṃ viya sundarasoṇī. <bold>Haṃsagaggarabhāṇinī</bold>ti gocaratthāya vicarantānaṃ <pageBreak edition="M" number="6.0308" /> haṃsapotakānaṃ viya gaggarena madhurena sarena samannāgatā. <bold>Koseyyavasanā</bold>ti kañcanakhacitakoseyyavatthavasanā. <bold>Sāmā</bold>ti suvaṇṇasāmā. <bold>Pārevatakkhī</bold>ti pañcasu pasādesu rattaṭṭhāne pārevatasakuṇisadisakkhī. <bold>Sutanū</bold>ti sobhanasarīrā. <bold>Bimboṭṭhā</bold>ti bimbaphalaṃ viya surajjitamaṭṭhoṭṭhapariyosānā. <bold>Tanumajjhimā</bold>ti karamitatanumajjhimā. <bold>Sujātā bhujalaṭṭhīvā</bold>ti vijambhanakāle vāteritarattapallavavilāsinī sujātā bhujalatā viya virocati. <bold>Vedīvā</bold>ti kañcanavedi viya tanumajjhimā. <bold>Īsakaggapavellitā</bold>ti īsakaṃ aggesu onatā. Īsakaggapavellitā vā nettiṃsāya aggaṃ viya vinatā.</paragraph>
<paragraph line="3440"><bold>Migachāpāvā</bold>ti pabbatasānumhi sujātā ekavassikabyagghapotikā viya vilāsakuttiyuttā. <bold>Hemantaggisikhārivā</bold>ti obhāsasampannatāya hemante aggisikhā viya sobhati. <bold>Khuddaveḷubhī</bold>ti yathā khuddakehi udakaveḷūhi sañchannā nadī sobhati, evaṃ tanukalomāya lomarājiyā sobhati. <bold>Kalyāṇī</bold>ti chavimaṃsakesanhāruaṭṭhīnaṃ vasena pañcavidhena kalyāṇena samannāgatā. <bold>Paramā timbarutthanī</bold>ti timbarutthanī paramā uttamā, suvaṇṇaphalake ṭhapitasuvaṇṇavaṇṇatimbaruphaladvayamivassā susaṇṭhānasampannaṃ nirantaraṃ thanayugalaṃ.</paragraph>
<paragraph line="3441">Evaṃ mahāsatte tassā rūpasiriṃ vaṇṇenteva tassa sā pubbe adiṭṭhapubbā viya ahosi, balavasinehaṃ uppādesi. Athassa sinehuppattibhāvaṃ ñatvā mahāsatto anantaraṃ gāthamāha –</paragraph>
<hangnum line="3442" number="759"></hangnum>
<gatha1 line="3443"> ‘‘Nandāya <pageBreak edition="V" number="6.0288" /> nūna maraṇena, nandasi sirivāhana;</gatha1>
<gathalast line="3444">Ahañca nūna nandā ca, gacchāma samasādhana’’nti.</gathalast>
<paragraph line="3445">Tattha <bold>sirivāhanā</bold>ti sirisampannavāhana mahārāja, nūna tvaṃ evaṃ uttamarūpadharāya nandāya maraṇena nandasīti vadati. <bold>Gacchāmā</bold>ti sace hi tvaṃ maṃ māressasi, ekaṃseneva amhākaṃ rājā nandaṃ māressati. Iti nandā ca ahañca yamassa santikaṃ gamissāma, yamo amhe ubho disvā nandaṃ <pageBreak edition="M" number="6.0309" /> mayhameva dassati, tassa tuyhaṃ maṃ māretvā tādisaṃ itthiratanaṃ alabhantassa kiṃ rajjena, nāhaṃ attano maraṇena parihāniṃ passāmi, devāti.</paragraph>
<paragraph line="3446">Iti <pageBreak edition="P" number="6.0458" /> mahāsatto ettake ṭhāne nandameva vaṇṇesi, na itare tayo jane. Kiṃkāraṇā? Sattā hi nāma piyabhariyāsu viya sesesu ālayaṃ na karonti, mātaraṃ vā saranto puttadhītaropi sarissatīti tasmā tameva vaṇṇesi, rājamātaraṃ pana mahallikābhāvena na vaṇṇesi. Ñāṇasampanne mahāsatte madhurassarena vaṇṇenteyeva nandādevī āgantvā rañño purato ṭhitā viya ahosi. Tato rājā cintesi ‘‘ṭhapetvā mahosadhaṃ añño mama bhariyaṃ ānetuṃ samattho nāma natthī’’ti. Athassa naṃ sarantassa soko uppajji. Atha naṃ mahāsatto ‘‘mā cintayittha, mahārāja, devī ca te putto ca mātā ca tayopi āgacchissanti, mama gamanamevettha pamāṇaṃ, tasmā tvaṃ assāsaṃ paṭilabha, narindā’’ti rājānaṃ assāsesi. Atha rājā cintesi ‘‘ahaṃ attano nagaraṃ surakkhitaṃ sugopitaṃ kārāpetvā imaṃ upakārinagaraṃ ettakena balavāhanena parikkhipitvāva ṭhito. Ayaṃ pana paṇḍito evaṃ sugopitāpi mama nagarā deviñca me puttañca mātarañca ānetvā vedehassa dāpesi. Amhesu ca evaṃ parivāretvā ṭhitesveva ekassapi ajānantassa vedehaṃ sasenāvāhanaṃ palāpesi. Kiṃ nu kho dibbamāyaṃ jānāti, udāhu cakkhumohana’’nti. Atha naṃ pucchanto āha –</paragraph>
<hangnum line="3447" number="760"></hangnum>
<gatha1 line="3448"> ‘‘Dibbaṃ adhīyase māyaṃ, akāsi cakkhumohanaṃ;</gatha1>
<gathalast line="3449">Yo me amittaṃ hatthagataṃ, vedehaṃ parimocayī’’ti.</gathalast>
<paragraph line="3450">Taṃ sutvā mahāsatto ‘‘ahaṃ dibbamāyaṃ jānāmi, paṇḍitā hi nāma dibbamāyaṃ uggaṇhitvā bhaye sampatte attānampi parampi dukkhato mocayantiyevā’’ti vatvā āha –</paragraph>
<hangnum line="3451" number="761"></hangnum>
<gatha1 line="3452"> ‘‘Adhīyanti <pageBreak edition="V" number="6.0289" /> mahārāja, dibbamāyidha paṇḍitā;</gatha1>
<gathalast line="3453">Te mocayanti attānaṃ, paṇḍitā mantino janā.</gathalast>
<hangnum line="3454" number="762"></hangnum>
<gatha1 line="3455"> ‘‘Santi <pageBreak edition="M" number="6.0310" /> māṇavaputtā me, kusalā sandhichedakā;</gatha1>
<gathalast line="3456">Yesaṃ katena maggena, vedaho mithilaṃ gato’’ti.</gathalast>
<paragraph line="3457">Tattha <bold>dibbamāyidhā</bold>ti dibbamāyaṃ idha. <bold>Māṇavaputtā</bold>ti upaṭṭhākataruṇayodhā. <bold>Yesaṃ katenā</bold>ti yehi katena. <bold>Maggenā</bold>ti alaṅkataumaṅgena.</paragraph>
<paragraph line="3458">Taṃ <pageBreak edition="P" number="6.0459" /> sutvā rājā ‘‘alaṅkataumaṅgena kira gato, kīdiso nu kho umaṅgo’’ti umaṅgaṃ daṭṭhukāmo ahosi. Athassa icchitaṃ ñatvā mahāsatto ‘‘rājā umaṅgaṃ daṭṭhukāmo, dassessāmissa umaṅga’’nti dassento āha –</paragraph>
<hangnum line="3459" number="763"></hangnum>
<gatha1 line="3460"> ‘‘Iṅgha passa mahārāja, umaṅgaṃ sādhu māpitaṃ;</gatha1>
<gatha2 line="3461">Hatthīnaṃ atha assānaṃ, rathānaṃ atha pattinaṃ;</gatha2>
<gathalast line="3462">Ālokabhūtaṃ tiṭṭhantaṃ, umaṅgaṃ sādhu māpita’’nti.</gathalast>
<paragraph line="3463">Tattha <bold>hatthīna</bold>nti iṭṭhakakammacittakammavasena katānaṃ etesaṃ hatthiādīnaṃ pantīhi upasobhitaṃ alaṅkatadevasabhāsadisaṃ ekobhāsaṃ hutvā tiṭṭhantaṃ umaṅgaṃ passa, devāti.</paragraph>
<paragraph line="3464">Evañca pana vatvā ‘‘mahārāja, mama paññāya māpite candassa ca sūriyassa ca uṭṭhitaṭṭhāne viya pākaṭe alaṅkataumaṅge asītimahādvārāni catusaṭṭhicūḷadvārāni ekasatasayanagabbhe anekasatadīpagabbhe ca passa, mayā saddhiṃ samaggo sammodamāno hutvā attano balena saddhiṃ upakārinagaraṃ pavisa, devā’’ti nagaradvāraṃ vivarāpesi. Rājā ekasatarājaparivāro nagaraṃ pāvisi. Mahāsatto pāsādā oruyha rājānaṃ vanditvā saparivāraṃ ādāya umaṅgaṃ pāvisi. Rājā alaṅkatadevasabhaṃ viya umaṅgaṃ disvā bodhisattassa guṇe vaṇṇento āha –</paragraph>
<hangnum line="3465" number="764"></hangnum>
<gatha1 line="3466"> ‘‘Lābhā vata videhānaṃ, yassimedisā paṇḍitā;</gatha1>
<gathalast line="3467">Ghare vasanti vijite, yathā tvaṃsi mahosadhā’’ti.</gathalast>
<paragraph line="3468">Tattha <pageBreak edition="V" number="6.0290" /><bold>videhāna</bold>nti evarūpānaṃ paṇḍitānaṃ ākarassa uṭṭhānaṭṭhānabhūtassa videhānaṃ janapadassa lābhā vata. <bold>Yassimedisā</bold>ti yassa ime <pageBreak edition="M" number="6.0311" /> evarūpā paṇḍitā upāyakusalā santike vā ekaghare vā ekajanapade vā ekaraṭṭhe vā vasanti, tassapi lābhā vata. <bold>Yathā tvaṃsī</bold>ti yathā tvaṃ asi, tādisena paṇḍitena saddhiṃyeva ekaraṭṭhe vā ekajanapade vā ekanagare vā ekaghare vā vasituṃ labhanti. Tesaṃ videharaṭṭhavāsīnañceva mithilanagaravāsīnañca tayā saddhiṃ ekato vasituṃ labhantānaṃ lābhā vatāti vadati.</paragraph>
<paragraph line="3469">Athassa <pageBreak edition="P" number="6.0460" /> mahāsatto ekasatasayanagabbhe dasseti. Ekassa dvāre vivaṭe sabbesaṃ vivarīyati. Ekassa dvāre pidahite sabbesaṃ pidhīyati. Rājā umaṅgaṃ olokento purato gacchati, paṇḍito pana pacchato. Sabbā senā umaṅgameva pāvisi. Rājā umaṅgato nikkhami. Paṇḍito tassa nikkhantabhāvaṃ ñatvā sayaṃ nikkhamitvā aññesaṃ nikkhamituṃ adatvā umaṅgadvāraṃ pidahanto āṇiṃ akkami. Tāvadeva asītimahādvārāni catusaṭṭhicūḷadvārāni ekasatasayanagabbhadvārāni anekasatadīpagabbhadvārāni ca ekappahāreneva pidahiṃsu. Sakalo umaṅgo lokantariyanirayo viya andhakāro ahosi. Mahājano bhītatasito ahosi. Mahāsatto hiyyo umaṅgaṃ pavisanto yaṃ khaggaṃ vāluke ṭhapesi, taṃ gahetvā bhūmito aṭṭhārasahatthubbedhaṃ ākāsaṃ ullaṅghitvā oruyha rājānaṃ hatthe gahetvā asiṃ uggiritvā tāsetvā ‘‘mahārāja, sakalajambudīpe rajjaṃ kassa rajja’’nti pucchi. So bhīto ‘‘tuyhameva paṇḍitā’’ti vatvā ‘‘abhayaṃ me dehī’’ti āha. ‘‘Mā bhāyittha, mahārāja, nāhaṃ taṃ māretukāmatāya khaggaṃ parāmasiṃ, mama paññānubhāvaṃ dassetuṃ parāmasi’’nti khaggaṃ rañño adāsi. Atha naṃ khaggaṃ gahetvā ṭhitaṃ ‘‘mahārāja, sace maṃ māretukāmosi, idāneva iminā khaggena mārehi. Atha abhayaṃ dātukāmo, abhayaṃ dehī’’ti āha. ‘‘Paṇḍita, mayā tuyhampi abhayaṃ dinnameva, tvaṃ mā cintayī’’ti asiṃ ṭhapetvā ubhopi aññamaññaṃ adubbhāya sapathaṃ kariṃsu.</paragraph>
<paragraph line="3470">Atha rājā bodhisattaṃ āha – ‘‘paṇḍita, evaṃ ñāṇabalasampanno hutvā rajjaṃ kasmā na gaṇhāsī’’ti? ‘‘Mahārāja, ahaṃ icchamāno ajjeva sakalajambudīpe rājāno māretvā rajjaṃ gaṇheyyaṃ, paraṃ māretvā ca yasaggahaṇaṃ nāma paṇḍitehi na pasattha’’nti. ‘‘Paṇḍita, mahājano dvāraṃ alabhamāno paridevati, umaṅgadvāraṃ vivaritvā mahājanassa jīvitadānaṃ dehī’’ti <pageBreak edition="M" number="6.0312" />. So dvāraṃ vivari, sakalo umaṅgo ekobhāso ahosi. Mahājano assāsaṃ paṭilabhi. Sabbe rājāno attano senāya saddhiṃ nikkhamitvā paṇḍitassa santikaṃ āgamiṃsu. So raññā saddhiṃ visālamāḷake aṭṭhāsi. Atha <pageBreak edition="P" number="6.0461" /> naṃ te rājāno āhaṃsu ‘‘paṇḍita, taṃ nissāya jīvitaṃ <pageBreak edition="V" number="6.0291" /> laddhaṃ, sace muhuttaṃ umaṅgadvāraṃ na vivarittha, sabbesaṃ no tattheva maraṇaṃ abhavissā’’ti. ‘‘Na mahārājāno idāneva tumhehi maññeva nissāya jīvitaṃ laddhaṃ, pubbepi laddhaṃyevā’’ti. ‘‘Kadā, paṇḍitā’’ti? ‘‘Ṭhapetvā amhākaṃ nagaraṃ sakalajambudīpe rajjaṃ gahetvā uttarapañcālanagaraṃ gantvā uyyāne jayapānaṃ pātuṃ surāya paṭiyattakālaṃ sarathā’’ti? ‘‘Āma, paṇḍitā’’ti. Tadā esa rājā kevaṭṭena saddhiṃ dummantitena visayojitāya surāya ceva macchamaṃsehi ca tumhe māretuṃ kiccamakāsi. Athāhaṃ ‘‘mādise paṇḍite dharamāne ime anāthamaraṇaṃ mā marantū’’ti attano yodhe pesetvā sabbabhājanāni bhindāpetvā etesaṃ mantaṃ bhinditvā tumhākaṃ jīvitadānaṃ adāsinti.</paragraph>
<paragraph line="3471">Te sabbepi ubbiggamānasā hutvā cūḷanirājānaṃ pucchiṃsu ‘‘saccaṃ kira, mahārājā’’ti? ‘‘Āma, mayā kevaṭṭassa kathaṃ gahetvā kataṃ, saccameva paṇḍito kathetī’’ti. Te sabbepi mahāsattaṃ āliṅgitvā ‘‘paṇḍita, tvaṃ sabbesaṃ no patiṭṭhā jāto, taṃ nissāya mayaṃ jīvitaṃ labhimhā’’ti sabbapasādhanehi mahāsattassa pūjaṃ kariṃsu. Paṇḍito rājānaṃ āha – ‘‘mahārāja, tumhe mā cintayittha, pāpamittasaṃsaggasseva esa doso, ime rājāno khamāpethā’’ti. Rājā ‘‘mayā duppurisaṃ nissāya tumhākaṃ evarūpaṃ kataṃ, esa mayhaṃ doso, khamatha me dosaṃ, puna evarūpaṃ na karissāmī’’ti khamāpesi. Te aññamaññaṃ accayaṃ desetvā samaggā sammodamānā ahesuṃ. Atha rājā bahūni khādanīyabhojanīyagandhamālādīni āharāpetvā sabbehi saddhiṃ sattāhaṃ umaṅgeyeva kīḷitvā nagaraṃ pavisitvā mahāsattassa mahāsakkāraṃ kāretvā ekasatarājaparivuto mahātale nisīditvā paṇḍitaṃ attano santike vasāpetukāmatāya āha –</paragraph>
<hangnum line="3472" number="765"></hangnum>
<gatha1 line="3473"> ‘‘Vuttiñca <pageBreak edition="M" number="6.0313" /> parihārañca, diguṇaṃ bhattavetanaṃ;</gatha1>
<gatha2 line="3474">Dadāmi vipule bhoge, bhuñja kāme ramassu ca;</gatha2>
<gathalast line="3475">Mā videhaṃ paccagamā, kiṃ videho karissatī’’ti.</gathalast>
<paragraph line="3476">Tattha <bold>vutti</bold>nti yasanissitaṃ jīvitavuttiṃ. <bold>Parihāra</bold>nti gāmanigamadānaṃ. <bold>Bhatta</bold>nti nivāpaṃ. <bold>Vetana</bold>nti paribbayaṃ. <bold>Bhoge</bold>ti aññepi te vipule bhoge dadāmi.</paragraph>
<paragraph line="3477">Paṇḍito <pageBreak edition="P" number="6.0462" /> taṃ paṭikkhipanto āha –</paragraph>
<hangnum line="3478" number="766"></hangnum>
<gatha1 line="3479"> ‘‘Yo <pageBreak edition="V" number="6.0292" /> cajetha mahārāja, bhattāraṃ dhanakāraṇā;</gatha1>
<gatha2 line="3480">Ubhinnaṃ hoti gārayho, attano ca parassa ca;</gatha2>
<gathalast line="3481">Yāva jīveyya vedeho, nāññassa puriso siyā.</gathalast>
<hangnum line="3482" number="767"></hangnum>
<gatha1 line="3483"> ‘‘Yo cajetha mahārāja, bhattāraṃ dhanakāraṇā;</gatha1>
<gatha2 line="3484">Ubhinnaṃ hoti gārayho, attano ca parassa ca;</gatha2>
<gathalast line="3485">Yāva tiṭṭheyya vedeho, nāññassa vijite vase’’ti.</gathalast>
<paragraph line="3486">Tattha <bold>attano ca parassa cā</bold>ti evarūpañhi ‘‘dhanakāraṇā mayā attano bhattāraṃ pariccajantena pāpaṃ kata’’nti attāpi attānaṃ garahati, ‘‘iminā dhanakāraṇā attano bhattā pariccatto, pāpadhammo aya’’nti paropi garahati. Tasmā na sakkā tasmiṃ dharante mayā aññassa vijite vasitunti.</paragraph>
<paragraph line="3487">Atha naṃ rājā āha – ‘‘tena hi, paṇḍita, tava rañño divaṅgatakāle idhāgantuṃ paṭiññaṃ dehī’’ti. So ‘‘sādhu, deva, ahaṃ jīvanto āgamissāmī’’ti āha. Athassa rājā sattāhaṃ mahāsakkāraṃ katvā sattāhaccayena puna āpucchanakāle ‘‘ahaṃ te, paṇḍita, idañcidañca dammī’’ti vadanto gāthamāha –</paragraph>
<hangnum line="3488" number="768"></hangnum>
<gatha1 line="3489"> ‘‘Dammi nikkhasahassaṃ te, gāmāsītiñca kāsisu;</gatha1>
<gatha2 line="3490">Dāsisatāni cattāri, dammi bhariyāsatañca te;</gatha2>
<gathalast line="3491">Sabbaṃ senaṅgamādāya, sotthiṃ gaccha mahosadhā’’ti.</gathalast>
<paragraph line="3492">Tattha <bold>nikkhasahassa</bold>nti pañcasuvaṇṇena nikkhena nikkhānaṃ sahassaṃ. <bold>Gāmā</bold>ti ye gāmā saṃvacchare saṃvacchare sahassasahassuṭṭhānakā, te ca gāme <pageBreak edition="M" number="6.0314" /> te dammi. <bold>Kāsisū</bold>ti kāsiraṭṭhe. Taṃ videharaṭṭhassa āsannaṃ, tasmā tatthassa asītigāme adāsi.</paragraph>
<paragraph line="3493">Sopi rājānaṃ āha – ‘‘mahārāja, tumhe bandhavānaṃ mā cintayittha, ahaṃ mama rañño gamanakāleyeva ‘mahārāja, nandādeviṃ mātuṭṭhāne ṭhapeyyāsi, pañcālacandaṃ kaniṭṭhaṭṭhāne’ti vatvā dhītāya te abhisekaṃ dāpetvā rājānaṃ uyyojesiṃ, mātarañca deviñca puttañca sīghameva pesessāmī’’ti. So ‘‘sādhu, paṇḍitā’’ti attano dhītu dātabbāni dāsidāsavatthālaṅkārasuvaṇṇahiraññaalaṅkatahatthiassarathādīni <pageBreak edition="V" number="6.0293" /> ‘‘imāni tassā dadeyyāsī’’ti mahāsattaṃ paṭicchāpetvā senāvāhanassa kattabbakiccaṃ vicārento āha –</paragraph>
<hangnum line="3494" number="769"></hangnum>
<gatha1 line="3495"> ‘‘Yāva <pageBreak edition="P" number="6.0463" /> dadantu hatthīnaṃ, assānaṃ diguṇaṃ vidhaṃ;</gatha1>
<gathalast line="3496">Tappentu annapānena, rathike pattikārake’’ti.</gathalast>
<paragraph line="3497">Tattha <bold>yāvā</bold>ti na kevalaṃ diguṇameva, yāva pahoti, tāva hatthīnañca assānañca yavagodhumādividhaṃ dethāti vadati. <bold>Tappentū</bold>ti yattakena te antarāmagge akilantā gacchanti, tattakaṃ dentā tappentu.</paragraph>
<paragraph line="3498">Evañca pana vatvā paṇḍitaṃ uyyojento āha –</paragraph>
<hangnum line="3499" number="770"></hangnum>
<gatha1 line="3500"> ‘‘Hatthī asse rathe pattī, gacchevādāya paṇḍita;</gatha1>
<gathalast line="3501">Passatu taṃ mahārājā, vedeho mithilaṃ gata’’nti.</gathalast>
<paragraph line="3502">Tattha <bold>mithilaṃ gata</bold>nti sotthinā taṃ mithilanagaraṃ sampattaṃ passatu.</paragraph>
<paragraph line="3503">Iti so paṇḍitassa mahantaṃ sakkāraṃ katvā uyyojesi. Tepi ekasatarājāno mahāsattassa sakkāraṃ katvā bahuṃ paṇṇākāraṃ adaṃsu. Tesaṃ santike upanikkhittakapurisāpi paṇḍitameva parivārayiṃsu. So mahantena parivārena parivuto maggaṃ paṭipajjitvā antarāmaggeyeva cūḷaniraññā dinnagāmato āyaṃ āharāpetuṃ purise pesetvā videharaṭṭhaṃ sampāpuṇi. Senakopi kintarāmagge attano purisaṃ ṭhapesi ‘‘cūḷanirañño puna āgamanaṃ vā anāgamanaṃ vā jānitvā yassa kassaci āgamanañca mayhaṃ āroceyyāsī’’ti. So tiyojanamatthakeyeva mahāsattaṃ disvā āgantvā ‘‘paṇḍito mahantena parivārena āgacchatī’’ti senakassa ārocesi. So taṃ sutvā rājakulaṃ agamāsi <pageBreak edition="M" number="6.0315" />. Rājāpi pāsādatale ṭhito vātapānena olokento mahatiṃ senaṃ disvā ‘‘mahosadhapaṇḍitassa senā mandā, ayaṃ ativiya mahatī senā dissati, kiṃ nu kho cūḷanirājā āgato siyā’’ti bhītatasito tamatthaṃ pucchanto āha –</paragraph>
<hangnum line="3504" number="771"></hangnum>
<gatha1 line="3505"> ‘‘Hatthī <pageBreak edition="V" number="6.0294" /> assā rathā pattī, senā padissate mahā;</gatha1>
<gathalast line="3506">Caturaṅginī bhīsarūpā, kiṃ nu maññasi paṇḍitā’’ti.</gathalast>
<paragraph line="3507">Athassa senako tamatthaṃ ārocento āha –</paragraph>
<hangnum line="3508" number="772"></hangnum>
<gatha1 line="3509"> ‘‘Ānando te mahārāja, uttamo paṭidissati;</gatha1>
<gathalast line="3510">Sabbaṃ senaṅgamādāya, sotthiṃ patto mahosadho’’ti.</gathalast>
<paragraph line="3511">Taṃ sutvā rājā āha – ‘‘senaka, paṇḍitassa senā mandā, ayaṃ pana <pageBreak edition="P" number="6.0464" /> mahatī’’ti. ‘‘Mahārāja, cūḷanirājā tena pasādito bhavissati, tenassa pasannena dinnā bhavissatī’’ti. Rājā nagare bheriṃ carāpesi ‘‘nagaraṃ alaṅkaritvā paṇḍitassa paccuggamanaṃ karontū’’ti. Nāgarā tathā kariṃsu. Paṇḍito nagaraṃ pavisitvā rājakulaṃ gantvā rājānaṃ vanditvā ekamantaṃ nisīdi. Atha naṃ rājā uṭṭhāya āliṅgitvā pallaṅkavaragato paṭisanthāraṃ karonto āha –</paragraph>
<hangnum line="3512" number="773"></hangnum>
<gatha1 line="3513"> ‘‘Yathā petaṃ susānasmiṃ, chaḍḍetvā caturo janā;</gatha1>
<gathalast line="3514">Evaṃ kapilayye tyamha, chaḍḍayitvā idhāgatā.</gathalast>
<hangnum line="3515" number="774"></hangnum>
<gatha1 line="3516"> ‘‘Atha tvaṃ kena vaṇṇena, kena vā pana hetunā;</gatha1>
<gathalast line="3517">Kena vā atthajātena, attānaṃ parimocayī’’ti.</gathalast>
<paragraph line="3518">Tattha <bold>caturo janā</bold>ti paṇḍita, yathā nāma kālakataṃ caturo janā mañcakena susānaṃ netvā tattha chaḍḍetvā anapekkhā gacchanti, evaṃ kapilayye raṭṭhe taṃ chaḍḍetvā mayaṃ imāgatāti attho. <bold>Kena vaṇṇenā</bold>ti kena kāraṇena. <bold>Hetunā</bold>ti paccayena. <bold>Atthajātenā</bold>ti atthena. <bold>Attānaṃ parimocayī</bold>ti amittahatthagato kena kāraṇena paccayena kena atthena tvaṃ attānaṃ parimocesīti pucchati.</paragraph>
<paragraph line="3519">Tato <pageBreak edition="M" number="6.0316" /> mahāsatto āha –</paragraph>
<hangnum line="3520" number="775"></hangnum>
<gatha1 line="3521"> ‘‘Atthaṃ atthena vedeha, mantaṃ mantena khattiya;</gatha1>
<gathalast line="3522">Parivārayiṃ rājānaṃ, jambudīpaṃva sāgaro’’ti.</gathalast>
<paragraph line="3523">Tassattho <pageBreak edition="V" number="6.0295" /> – ahaṃ, mahārāja, tena cintitaṃ atthaṃ attano cintitena atthena, tena ca mantitaṃ mantaṃ attano mantitena mantena parivāresiṃ. Na kevalañca ettakameva, ekasatarājaparivāraṃ pana taṃ rājānaṃ jambudīpaṃ sāgaro viya parivārayissanti. Sabbaṃ attano katakammaṃ vitthāretvā kathesi.</paragraph>
<paragraph line="3524">Taṃ sutvā rājā ativiya tussi. Athassa paṇḍito cūḷaniraññā attano dinnaṃ paṇṇākāraṃ ācikkhanto āha –</paragraph>
<hangnum line="3525" number="776"></hangnum>
<gatha1 line="3526"> ‘‘Dinnaṃ nikkhasahassaṃ me, gāmāsīti ca kāsisu;</gatha1>
<gatha2 line="3527">Dāsisatāni cattāri, dinnaṃ bhariyāsatañca me;</gatha2>
<gathalast line="3528">Sabbaṃ senaṅgamādāya, sotthināmhi idhāgato’’ti.</gathalast>
<paragraph line="3529">Tato rājā ativiya tuṭṭhapahaṭṭho mahāsattassa guṇaṃ vaṇṇento tameva udānaṃ udānesi –</paragraph>
<hangnum line="3530" number="777"></hangnum>
<gatha1 line="3531"> ‘‘Susukhaṃ <pageBreak edition="P" number="6.0465" /> vata saṃvāso, paṇḍitehīti senaka;</gatha1>
<gatha2 line="3532">Pakkhīva pañjare baddhe macche jālagateriva;</gatha2>
<gathalast line="3533">Amittahatthattagate, mocayī no mahosadho’’ti.</gathalast>
<paragraph line="3534">Senakopi tassa vacanaṃ sampaṭicchanto tameva gāthamāha –</paragraph>
<hangnum line="3535" number="778"></hangnum>
<gatha1 line="3536"> ‘‘Evametaṃ mahārāja, paṇḍitā hi sukhāvahā;</gatha1>
<gatha2 line="3537">Pakkhīva pañjare baddhe, macche jālagateriva;</gatha2>
<gathalast line="3538">Amittahatthattagate, mocayī no mahosadho’’ti.</gathalast>
<paragraph line="3539">Atha rājā nagare chaṇabheriṃ carāpetvā ‘‘sattāhaṃ mahāchaṇaṃ karontu, yesaṃ mayi sineho atthi, te sabbe paṇḍitassa sakkāraṃ sammānaṃ karontū’’ti āṇāpento āha –</paragraph>
<hangnum line="3540" number="779"></hangnum>
<gatha1 line="3541"> ‘‘Āhaññantu <pageBreak edition="M" number="6.0317" /> sabbavīṇā, bheriyo dindimāni ca;</gatha1>
<gathalast line="3542">Dhamentu māgadhā saṅkhā, vaggū nadantu dundubhī’’ti.</gathalast>
<paragraph line="3543">Tattha <pageBreak edition="V" number="6.0296" /><bold>āhaññantū</bold>ti vādiyantu. <bold>Māgadhā saṅkhā</bold>ti magadharaṭṭhe sañjātā saṅkhā. <bold>Dundubhī</bold>ti mahābheriyo.</paragraph>
<paragraph line="3544">Atha te nāgarā ca jānapadā ca pakatiyāpi paṇḍitassa sakkāraṃ kātukāmā bherisaddaṃ sutvā atirekataraṃ akaṃsu. Tamatthaṃ pakāsento satthā āha –</paragraph>
<hangnum line="3545" number="780"></hangnum>
<gatha1 line="3546"> ‘‘Orodhā ca kumārā ca, vesiyānā ca brāhmaṇā;</gatha1>
<gathalast line="3547">Bahuṃ annañca pānañca, paṇḍitassābhihārayuṃ.</gathalast>
<hangnum line="3548" number="781"></hangnum>
<gatha1 line="3549"> ‘‘Hatthārohā anīkaṭṭhā, rathikā pattikārakā;</gatha1>
<gathalast line="3550">Bahuṃ annañca pānañca, paṇḍitassābhihārayuṃ.</gathalast>
<hangnum line="3551" number="782"></hangnum>
<gatha1 line="3552"> ‘‘Samāgatā jānapadā, negamā ca samāgatā;</gatha1>
<gathalast line="3553">Bahuṃ annañca pānañca, paṇḍitassābhihārayuṃ.</gathalast>
<hangnum line="3554" number="783"></hangnum>
<gatha1 line="3555"> ‘‘Bahujano pasannosi, disvā paṇḍitamāgataṃ;</gatha1>
<gathalast line="3556">Paṇḍitamhi anuppatte, celukkhepo avattathā’’ti.</gathalast>
<paragraph line="3557">Tattha <bold>orodhā</bold>ti udumbaradeviṃ ādiṃ katvā antepurikā. <bold>Abhihārayu</bold>nti abhihārāpesuṃ, pahiṇiṃsūti attho. <bold>Bahujano</bold>ti bhikkhave, nagaravāsino ca catudvāragāmavāsino ca janapadavāsino cāti bahujano pasanno ahosi. <bold>Disvā paṇḍitamāgata</bold>nti paṇḍitaṃ mithilaṃ āgataṃ disvā. <bold>Avattathā</bold>ti paṇḍitamhi mithilaṃ anuppatte ‘‘ayaṃ no paṭhamameva paccāmittavasaṃ gataṃ rājānaṃ <pageBreak edition="P" number="6.0466" /> mocetvā pesetvā pacchā ekasatarājāno aññamaññaṃ khamāpetvā samagge katvā cūḷaniṃ pasādetvā tena dinnaṃ mahantaṃ yasaṃ ādāya āgato’’ti tuṭṭhacittena janena pavattito celukkhepo pavattatha.</paragraph>
<paragraph line="3558">Atha mahāsatto chaṇāvasāne rājakulaṃ āgantvā ‘‘mahārāja, cūḷanirañño mātarañca deviñca puttañca sīghaṃ pesetuṃ vaṭṭatī’’ti āha. ‘‘Sādhu, tāta, pesehī’’ti. So tesaṃ tiṇṇaṃ janānaṃ mahantaṃ sakkāraṃ katvā <pageBreak edition="M" number="6.0318" /> attanā saddhiṃ āgatasenāyapi sakkāraṃ sammānaṃ kāretvā te tayo jane mahantena parivārena attano purisehi saddhiṃ pesesi. Raññā attano dinnā satabhariyā <pageBreak edition="V" number="6.0297" /> ca cattāri dāsisatāni ca nandādeviyā saddhiṃ pesesi, attanā saddhiṃ āgatasenampi tehi saddhiṃyeva pesesi. Te mahantena parivārena uttarapañcālanagaraṃ pāpuṇiṃsu. Atha rājā mātaraṃ pucchi ‘‘kiṃ, amma, vedeharājena te saṅgaho kato’’ti? ‘‘Kiṃ tāta, kathesi, maṃ devatāṭhāne ṭhapetvā sakkāramakāsi, nandādevimpi mātuṭṭhāne ṭhapesi, pañcālacandaṃ kaniṭṭhabhātikaṭṭhāne ṭhapesī’’ti. Taṃ sutvā rājā ativiya tussitvā bahuṃ paṇṇākāraṃ pesesi. Tato paṭṭhāya te ubhopi samaggā sammodamānā vasiṃsūti.</paragraph>
<centered line="3559">Mahāumaṅgakhaṇḍaṃ niṭṭhitaṃ.</centered>
<centered line="3560">Dakarakkhasapañho</centered>
<paragraph line="3561">Pañcālacandī videharaññā piyā ahosi manāpā. Sā dutiye saṃvacchare puttaṃ vijāyi. Tassa dasame saṃvacchare vedeharājā kālamakāsi. Bodhisatto tassa chattaṃ ussāpetvā ‘‘deva, ahaṃ tava ayyakassa cūḷanirañño santikaṃ gamissāmī’’ti āpucchi. Paṇḍita, mā maṃ daharaṃ chaḍḍetvā gamittha, ahaṃ taṃ pituṭṭhāne ṭhapetvā sakkāraṃ karissāmīti. Pañcālacandīpi naṃ ‘‘paṇḍita, tumhākaṃ gatakāle aññaṃ paṭisaraṇaṃ natthi, mā gamitthā’’ti yāci. Sopi ‘‘mayā rañño paṭiññā dinnā, na sakkā agantu’’nti mahājanassa kalunaṃ paridevantasseva attano upaṭṭhāke gahetvā nagarā nikkhamitvā uttarapañcālanagaraṃ gato. Rājā tassāgamanaṃ sutvā paccuggantvā mahantena sakkārena nagaraṃ pavesetvā mahantaṃ gehaṃ datvā ṭhapetvā paṭhamadinne <pageBreak edition="P" number="6.0467" /> asītigāme na aññaṃ bhogaṃ adāsi. So taṃ rājānaṃ upaṭṭhāsi.</paragraph>
<paragraph line="3562">Tadā bherī nāma paribbājikā rājagehe bhuñjati, sā paṇḍitā byattā. Tāya mahāsatto na diṭṭhapubbo, ‘‘mahosadhapaṇḍito kira rājānaṃ upaṭṭhātī’’ti saddameva suṇāti. Tenapi sā na diṭṭhapubbā, ‘‘bherī nāma paribbājikā rājagehe bhuñjatī’’ti saddameva suṇāti. Nandādevī pana ‘‘piyavippayogaṃ katvā amhe kilamāpesī’’ti bodhisatte anattamanā ahosi. Sā pañcasatā vallabhitthiyo āṇāpesi ‘‘mahosadhassa ekaṃ dosaṃ upadhāretvā <pageBreak edition="M" number="6.0319" /> rañño antare paribhindituṃ vāyamathā’’ti. Tā tassa antaraṃ olokentiyo vicaranti.</paragraph>
<paragraph line="3563">Athekadivasaṃ sā paribbājikā bhuñjitvā rājagehā nikkhantī bodhisattaṃ rājupaṭṭhānaṃ āgacchantaṃ rājaṅgaṇe passi. So taṃ vanditvā aṭṭhāsi. Sā ‘‘ayaṃ kira paṇḍito, jānissāmi <pageBreak edition="V" number="6.0298" /> tāvassa paṇḍitabhāvaṃ vā apaṇḍitabhāvaṃ vā’’ti hatthamuddāya pañhaṃ pucchantī bodhisattaṃ oloketvā hatthaṃ pasāresi. Sā kira ‘‘kīdisaṃ, paṇḍita, rājā taṃ paradesato ānetvā idāni paṭijaggati, na paṭijaggatī’’ti manasāva pañhaṃ pucchi. Bodhisatto ‘‘ayaṃ hatthamuddāya maṃ pañhaṃ pucchatī’’ti ñatvā pañhaṃ vissajjento hatthamuṭṭhiṃ akāsi. So kira ‘‘ayye, mama paṭiññaṃ gahetvā pakkositvā idāni rājā gāḷhamuṭṭhiva jāto, na me apubbaṃ kiñci detī’’ti manasāva pañhaṃ vissajjesi. Sā taṃ kāraṇaṃ ñatvā hatthaṃ ukkhipitvā attano sīsaṃ parāmasi. Tena idaṃ dasseti ‘‘paṇḍita, sace kilamasi, mayaṃ viya kasmā na pabbajasī’’ti? Taṃ ñatvā mahāsatto attano kucchiṃ parāmasi. Tena idaṃ dasseti ‘‘ayye, mama positabbā puttadārā bahutarā, tena na pabbajāmī’’ti. Iti sā hatthamuddāya pañhaṃ pucchitvā attano āvāsameva agamāsi. Mahāsattopi taṃ vanditvā rājupaṭṭhānaṃ gato.</paragraph>
<paragraph line="3564">Nandādeviyā payuttā vallabhitthiyo sīhapañjare ṭhitā taṃ kiriyaṃ disvā cūḷanirañño santikaṃ gantvā ‘‘deva, mahosadho bheriparibbājikāya saddhiṃ ekato hutvā tumhākaṃ rajjaṃ gaṇhitukāmo, tumhākaṃ paccatthiko hotī’’ti paribhindiṃsu. Rājā āha – ‘‘kiṃ vo diṭṭhaṃ vā sutaṃ vā’’ti? Mahārāja <pageBreak edition="P" number="6.0468" />, paribbājikā bhuñjitvā otarantī mahosadhaṃ disvā rājānaṃ hatthatalaṃ viya khalamaṇḍalaṃ viya ca samaṃ katvā ‘‘rajjaṃ attano hatthagataṃ kātuṃ sakkosī’’ti hatthaṃ pasāresi. Mahosadhopi khaggaggahaṇākāraṃ dassento ‘‘katipāhaccayena sīsaṃ chinditvā rajjaṃ attano hatthagataṃ karissāmī’’ti muṭṭhiṃ akāsi. Sā ‘‘sīsameva chindāhī’’ti attano hatthaṃ ukkhipitvā sīsaṃ parāmasi. Mahosadho ‘‘majjheyeva naṃ chindissāmī’’ti kucchiṃ parāmasi. Appamattā, mahārāja, hotha, mahosadhaṃ ghātetuṃ vaṭṭatīti. So tāsaṃ kathaṃ sutvā cintesi ‘‘na sakkā paṇḍitena mayi dussituṃ, paribbājikaṃ pucchissāmī’’ti.</paragraph>
<paragraph line="3565">So <pageBreak edition="M" number="6.0320" /> punadivase paribbājikāya bhuttakāle taṃ upasaṅkamitvā pucchi ‘‘ayye, kacci te mahosadhapaṇḍito diṭṭho’’ti? ‘‘Āma, mahārāja, hiyyo ito bhuñjitvā nikkhantiyā diṭṭho’’ti. ‘‘Koci pana vo kathāsallāpo ahosī’’ti. ‘‘Mahārāja, sallāpo natthi, ‘so pana paṇḍito’ti sutvā ‘sace paṇḍito, idaṃ jānissatī’ti hatthamuddāya naṃ pañhaṃ pucchantī ‘‘paṇḍita, kacci te rājā pasāritahattho, na saṅkucitahattho, kacci te saṅgaṇhātī’’ti hatthaṃ pasāresiṃ. Paṇḍito – ‘‘rājā mama paṭiññaṃ gahetvā pakkositvā idāni kiñci na detī’’ti muṭṭhimakāsi. Athāhaṃ – ‘‘sace kilamasi, mayaṃ viya kasmā na pabbajasī’’ti sīsaṃ parāmasiṃ. So – ‘‘mama posetabbā puttadārā bahutarā, tena na pabbajāmī’’ti attano kucchiṃ <pageBreak edition="V" number="6.0299" /> parāmasīti. ‘‘Paṇḍito, ayye, mahosadho’’ti? ‘‘Āma, mahārāja, pathavitale paññāya tena sadiso nāma natthī’’ti. Rājā tassā kathaṃ sutvā taṃ vanditvā uyyojesi. Tassā gatakāle paṇḍito rājupaṭṭhānaṃ paviṭṭho. Atha naṃ pucchi ‘‘kacci te, paṇḍita, bherī nāma paribbājikā diṭṭhā’’ti? ‘‘Āma, mahārāja, hiyyo ito nikkhantiṃ passiṃ, sā hatthamuddāya evaṃ maṃ pañhaṃ pucchi, ahañcassā tatheva vissajjesi’’nti tāya kathitaniyāmeneva kathesi. Rājā taṃ divasaṃ pasīditvā paṇḍitassa senāpatiṭṭhānaṃ adāsi, sabbakiccāni tameva paṭicchāpesi. Tassa yaso mahā ahosi.</paragraph>
<paragraph line="3566">Rañño dinnayasānantarameva so cintesi ‘‘raññā ekappahāreneva <pageBreak edition="P" number="6.0469" /> mayhaṃ atimahantaṃ issariyaṃ dinnaṃ, rājāno kho pana māretukāmāpi evaṃ karontiyeva, yaṃnūnāhaṃ ‘mama suhadayo vā no vā’ti rājānaṃ vīmaṃseyyaṃ, na kho panañño jānituṃ sakkhissati, bherī paribbājikā ñāṇasampannā, sā ekenupāyena jānissatī’’ti. So bahūni gandhamālādīni gahetvā paribbājikāya āvāsaṃ gantvā taṃ pūjayitvā vanditvā ‘‘ayye, tumhehi rañño mama guṇakathāya kathitadivasato paṭṭhāya rājā ajjhottharitvā mayhaṃ atimahantaṃ yasaṃ deti, taṃ kho pana ‘sabhāvena vā deti, no vā’ti na jānāmi, sādhu vatassa, sace ekenupāyena rañño mayi sinehabhāvaṃ jāneyyāthā’’ti āha. Sā ‘‘sādhū’’ti paṭissuṇitvā punadivase rājagehaṃ gacchamānā dakarakkhasapañhaṃ nāma cintesi. Evaṃ kirassā ahosi ‘‘ahaṃ carapuriso viya hutvā upāyena <pageBreak edition="M" number="6.0321" /> rājānaṃ pañhaṃ pucchitvā ‘paṇḍitassa suhadayo vā, no vā’ti jānissāmī’’ti. Sā gantvā katabhattakiccā nisīdi. Rājāpi naṃ vanditvā ekamantaṃ nisīdi. Tassā etadahosi ‘‘sace rājā paṇḍitassa upari duhadayo bhavissati, pañhaṃ puṭṭho attano duhadayabhāvaṃ mahājanamajjheyeva kathessati, taṃ ayuttaṃ, ekamante naṃ pañhaṃ pucchissāmī’’ti. Sā ‘‘raho paccāsīsāmi, mahārājā’’ti āha. Rājā manusse paṭikkamāpesi. Atha naṃ sā āha – ‘‘mahārāja, taṃ pañhaṃ pucchāmī’’ti. ‘‘Puccha, ayye, jānanto kathessāmī’’ti. Atha sā dakarakkhasapañhe paṭhamaṃ gāthamāha –</paragraph>
<gatha1 line="3567">‘‘Sace vo vuyhamānānaṃ, sattannaṃ udakaṇṇave;</gatha1>
<gatha2 line="3568">Manussabalimesāno, nāvaṃ gaṇheyya rakkhaso;</gatha2>
<gathalast line="3569">Anupubbaṃ kathaṃ datvā, muñcesi dakarakkhasā’’ti. (jā. 1.16.224);</gathalast>
<paragraph line="3570">Tattha <bold>sattanna</bold>nti tumhākaṃ mātā ca nandādevī ca tikhiṇamantikumāro ca dhanusekhasahāyo ca <pageBreak edition="V" number="6.0300" /> purohito ca mahosadho ca tumhe cāti imesaṃ sattannaṃ. <bold>Udakaṇṇave</bold>ti gambhīravitthate udake. <bold>Manussabalimesāno</bold>ti manussabaliṃ gavesanto. <bold>Gaṇheyyā</bold>ti thāmasampanno dakarakkhaso udakaṃ dvidhā katvā nikkhamitvā taṃ nāvaṃ gaṇheyya, gahetvā ca pana ‘‘mahārāja, ime cha jane mama anupaṭipāṭiyā dehi, taṃ vissajjessāmī’’ti vadeyya. Atha tvaṃ anupubbaṃ kathaṃ datvā muñcesi dakarakkhasā, kaṃ paṭhamaṃ datvā…pe… kaṃ chaṭṭhaṃ datvā dakarakkhasato muñceyyāsīti?</paragraph>
<paragraph line="3571">Taṃ <pageBreak edition="P" number="6.0470" /> sutvā rājā attano yathājjhāsayaṃ kathento imaṃ gāthamāha –</paragraph>
<gatha1 line="3572">‘‘Mātaraṃ paṭhamaṃ dajjaṃ, bhariyaṃ datvāna bhātaraṃ;</gatha1>
<gatha2 line="3573">Tato sahāyaṃ datvāna, pañcamaṃ dajjaṃ brāhmaṇaṃ;</gatha2>
<gathalast line="3574">Chaṭṭhāhaṃ dajjamattānaṃ, neva dajjaṃ mahosadha’’nti. (jā. 1.16.225);</gathalast>
<paragraph line="3575">Tattha <bold>chaṭṭhāha</bold>nti ayye, pañcame khādite athāhaṃ ‘‘bho dakarakkhasa, mukhaṃ vivarā’’ti vatvā tena mukhe vivaṭe daḷhaṃ kacchaṃ bandhitvā imaṃ rajjasiriṃ agaṇetvā ‘‘idāni maṃ khādā’’ti tassa mukhe pateyyaṃ, na tveva jīvamāno mahosadhapaṇḍitaṃ dadeyyanti, ettakena ayaṃ pañho niṭṭhito.</paragraph>
<paragraph line="3576">Evaṃ <pageBreak edition="M" number="6.0322" /> ñātaṃ paribbājikāya rañño mahāsatte suhadayataṃ, na pana ettakeneva paṇḍitassa guṇo cando viya pākaṭo hoti. Tenassā etadahosi ‘‘ahaṃ mahājanamajjhe etesaṃ guṇaṃ kathayissāmi, rājā tesaṃ aguṇaṃ kathetvā paṇḍitassa guṇaṃ kathessati, evaṃ paṇḍitassa guṇo nabhe puṇṇacando viya pākaṭo bhavissatī’’ti. Sā sabbaṃ antepurajanaṃ sannipātāpetvā ādito paṭṭhāya puna rājānaṃ tameva pañhaṃ pucchitvā tena tatheva vutte ‘‘mahārāja, tvaṃ ‘mātaraṃ paṭhamaṃ dassāmī’ti vadasi, mātā nāma mahāguṇā, tuyhañca mātā na aññesaṃ mātusadisā. Bahūpakārā te esā’’ti tassā guṇaṃ kathentī gāthādvayamāha –</paragraph>
<gatha1 line="3577">‘‘Posetā te janettī ca, dīgharattānukampikā;</gatha1>
<gatha2 line="3578">Chabbhī tayi padussati, paṇḍitā atthadassinī;</gatha2>
<gathalast line="3579">Aññaṃ upanisaṃ katvā, vadhā taṃ parimocayi.</gathalast>
<gatha1 line="3580">‘‘Taṃ <pageBreak edition="V" number="6.0301" /> tādisiṃ pāṇadadiṃ, orasaṃ gabbhadhāriniṃ;</gatha1>
<gathalast line="3581">Mātaraṃ kena dosena, dajjāsi dakarakkhino’’ti. (jā. 1.16.226-227);</gathalast>
<paragraph line="3582">Tattha <bold>posetā</bold>ti daharakāle dve tayo vāre nhāpetvā pāyetvā bhojetvā taṃ posesi. <bold>Dīgharattānukampikā</bold>ti cirakālaṃ mudunā hitacittena anukampikā. <bold>Chambhī tayi padussatī</bold>ti yadā tayi chambhī nāma brāhmaṇo padussi, tadā sā paṇḍitā atthadassinī aññaṃ tava paṭirūpakaṃ katvā taṃ vadhā parimocayi.</paragraph>
<paragraph line="3583">Cūḷanissa kira mahācūḷanī nāma pitā ahosi. Sā imassa daharakāle purohitena saddhiṃ methunaṃ paṭisevitvā rājānaṃ visena mārāpetvā brāhmaṇassa chattaṃ ussāpetvā tassa aggamahesī hutvā ekadivasaṃ ‘‘amma, chātomhī’’ti <pageBreak edition="P" number="6.0471" /> vutte puttassa phāṇitena saddhiṃ pūvakhajjakaṃ dāpesi. Atha naṃ makkhikā parivārayiṃsu, so ‘‘imaṃ nimmakkhikaṃ katvā khādissāmī’’ti thokaṃ paṭikkamitvā bhūmiyaṃ phāṇitabindūni pātetvā attano santike makkhikā pothetvā palāpesi. Tā gantvā itaraṃ phāṇitaṃ parivārayiṃsu. So nimmakkhikaṃ katvā khajjakaṃ khāditvā hatthaṃ <pageBreak edition="M" number="6.0323" /> dhovitvā mukhaṃ vikkhāletvā pakkāmi. Brāhmaṇo tassa taṃ kiriyaṃ disvā cintesi ‘‘ayaṃ dārako idāneva nimmakkhikaṃ phāṇitaṃ khādati, vuḍḍhippatto mama rajjaṃ na dassati, idāneva naṃ māressāmī’’ti. So deviyā tamatthaṃ ārocesi.</paragraph>
<paragraph line="3584">Sā ‘‘sādhū, deva, ahaṃ tayi sinehena attano sāmikampi māresiṃ, iminā me ko attho, mahārāja, ekampi ajānāpetvā rahassena naṃ māressāmī’’ti brāhmaṇaṃ vañcetvā ‘‘attheso upāyo’’ti paṇḍitaṃ upāyakusalaṃ bhattakārakaṃ pakkosāpetvā ‘‘samma, mama putto cūḷanikumāro ca tava putto dhanusekhakumāro ca ekadivasaṃ jātā ekato kumāraparihārena vaḍḍhitā piyasahāyakā, chabbhibrāhmaṇo mama puttaṃ māretukāmo, tvaṃ tassa jīvitadānaṃ dehī’’ti vatvā ‘‘sādhu, devi, kiṃ karomī’’ti vutte ‘‘mama putto abhiṇhaṃ tava gehe hotu, tvañca te ca katipāhaṃ nirāsaṅkabhāvatthāya mahānaseyeva supatha. Tato nirāsaṅkabhāvaṃ ñatvā tumhākaṃ sayanaṭṭhāne eḷakaṭṭhīni ṭhapetvā manussānaṃ sayanavelāya mahānase aggiṃ datvā kañci ajānāpetvā mama puttañca tava puttañca gahetvā aggadvāreneva nikkhamitvā tiroraṭṭhaṃ gantvā mama puttassa rājaputtabhāvaṃ anācikkhitvā jīvitaṃ anurakkhāhī’’ti āha.</paragraph>
<paragraph line="3585">So <pageBreak edition="V" number="6.0302" /> ‘‘sādhū’’ti sampaṭicchi. Athassa sā ratanasāraṃ adāsi. So tathā katvā kumārañca puttañca ādāya maddaraṭṭhe sāgalanagaraṃ gantvā rājānaṃ upaṭṭhāsi. So porāṇabhattakārakaṃ apanetvā tassa taṃ ṭhānaṃ adāsi. Dvepi kumārā tena saddhiṃyeva rājanivesanaṃ gacchanti. Rājā ‘‘kassete puttā kumārā’’ti pucchi. Bhattakārako ‘‘mayhaṃ puttā’’ti āha. ‘‘Nanu dve asadisā’’ti? ‘‘Dvinnaṃ itthīnaṃ puttā, devā’’ti. Te gacchante kāle vissāsikā hutvā maddarañño dhītāya saddhiṃ rājanivesaneyeva kīḷanti. Atha cūḷanikumāro ca rājadhītā ca abhiṇhadassanena aññamaññaṃ paṭibaddhacittā ahesuṃ. Kīḷanaṭṭhāne kumāro rājadhītaraṃ geṇḍukampi pāsakampi āharāpeti. Anāharantiṃ sīse paharati, sā rodati. Athassā saddaṃ sutvā rājā ‘‘kena me dhītā pahaṭā’’ti vadati. Dhātiyo āgantvā pucchanti. Kumārikā ‘‘sacāhaṃ ‘iminā pahaṭāmhī’ti vakkhāmi <pageBreak edition="M" number="6.0324" />, pitā me etassa rājadaṇḍaṃ karissatī’’ti sinehena na katheti, ‘‘nāhaṃ kenaci pahaṭā’’ti vadati.</paragraph>
<paragraph line="3586">Athekadivasaṃ maddarājā naṃ paharantaṃ addasa. Disvānassa etadahosi ‘‘ayaṃ kumāro na ca bhattakārakena sadiso abhirūpo pāsādiko ativiya achambhito, na iminā etassa puttena bhavitabba’’nti. So tato paṭṭhāya taṃ pariggaṇhi. Dhātiyo kīḷanaṭṭhāne khādanīyaṃ āharitvā rājadhītāya denti, sā aññesampi dārakānaṃ deti. Te jaṇṇunā patiṭṭhāya onatā gaṇhanti. Cūḷanikumāro pana ṭhitakova tassā hatthato acchinditvā gaṇhāti. Rājāpi taṃ kiriyaṃ addasa. Athekadivasaṃ cūḷanikumārassa geṇḍuko rañño cūḷasayanassa heṭṭhā pāvisi. Kumāro taṃ gaṇhanto attano issaramānena ‘‘imassa paccantarañño heṭṭhāsayane na pavisāmī’’ti <pageBreak edition="P" number="6.0472" /> taṃ daṇḍakena nīharitvā gaṇhi. Rājā tampi kiriyaṃ disvā ‘‘nicchayenesa na bhattakārakassa putto’’ti taṃ pakkosāpetvā ‘‘kasseso putto’’ti pucchi. ‘‘Mayhaṃ putto, devā’’ti. ‘‘Ahaṃ tava puttañca aputtañca jānāmi, sabhāvaṃ me kathehi, no ce kathesi, jīvitaṃ te natthī’’ti khaggaṃ uggiri. So maraṇabhayabhīto ‘‘kathemi, deva, raho pana paccāsīsāmī’’ti vatvā raññā okāse kate abhayaṃ yācitvā yathābhūtaṃ ārocesi. Rājā tathato ñatvā attano dhītaraṃ alaṅkaritvā tassa pādaparicārikaṃ katvā adāsi.</paragraph>
<paragraph line="3587">Imesaṃ pana palātadivase ‘‘bhattakārako ca cūḷanikumāro ca bhattakārakassa putto ca mahānase paditteyeva daḍḍhā’’ti sakalanagare ekakolāhalaṃ ahosi. Calākadevīpi taṃ pavattiṃ sutvā brāhmaṇassa ārocesi ‘‘deva, tumhākaṃ manoratho matthakaṃ patto, te kira tayopi bhattageheyeva daḍḍhā’’ti. So tuṭṭhahaṭṭho ahosi. Calākadevīpi ‘‘cūḷanikumārassa aṭṭhīnī’’ti eḷakassa <pageBreak edition="V" number="6.0303" /> aṭṭhīni āharāpetvā brāhmaṇassa dassetvā chaḍḍāpesi. Imamatthaṃ sandhāya paribbājikā ‘‘aññaṃ upanisaṃ katvā, vadhā taṃ parimocayī’’ti āha. Sā hi eḷakassa aṭṭhīni ‘‘manussaaṭṭhīnī’’ti dassetvā taṃ vadhā mocesi. <bold>Orasa</bold>nti yāya tvaṃ ure katvā vaḍḍhito, taṃ orasaṃ piyaṃ manāpaṃ. <bold>Gabbhadhārini</bold>nti yāya tvaṃ kucchinā dhārito, taṃ evarūpaṃ mātaraṃ kena dosena dakarakkhasassa dassasīti.</paragraph>
<paragraph line="3588">Taṃ <pageBreak edition="M" number="6.0325" /> sutvā rājā ‘‘ayye, bahū mama mātu guṇā, ahañcassā mama upakārabhāvaṃ jānāmi, tatopi pana mameva guṇā bahutarā’’ti mātu aguṇaṃ kathento imaṃ gāthādvayamāha –</paragraph>
<gatha1 line="3589">‘‘Daharā viyalaṅkāraṃ, dhāreti apiḷandhanaṃ;</gatha1>
<gathalast line="3590">Dovārike anīkaṭṭhe, ativelaṃ pajagghati.</gathalast>
<gatha1 line="3591">‘‘Athopi paṭirājūnaṃ, sayaṃ dūtāni sāsati;</gatha1>
<gathalast line="3592">Mātaraṃ tena dosena, dajjāhaṃ dakarakkhino’’ti. (jā. 1.16.228-229);</gathalast>
<paragraph line="3593">Tattha <bold>daharā viyā</bold>ti mahallikāpi hutvā taruṇī viya. <bold>Dhāreti apiḷandhana</bold>nti piḷandhituṃ ayuttaṃ alaṅkāraṃ dhāreti. Sā kira vajirapūritaṃ kañcanamekhalaṃ piḷandhitvā rañño amaccehi saddhiṃ mahātale nisinnakāle aparāparaṃ caṅkamati, mekhalāsaddena rājanivesanaṃ ekaninnādaṃ hoti. <bold>Pajagghatī</bold>ti esā dovārike ca hatthiācariyādike anīkaṭṭhe ca, ye etissā ucchiṭṭhakampi bhuñjituṃ ayuttarūpā, tepi āmantetvā tehi saddhiṃ ativelaṃ mahāhasitaṃ hasati. <bold>Paṭirājūna</bold>nti aññesaṃ rājūnaṃ. <bold>Sayaṃ dūtāni sāsatī</bold>ti mama vacanena sayaṃ paṇṇaṃ likhitvā dūtepi peseti ‘‘mama mātā kāme paribhuñjanavayasmiṃyeva ṭhitā, asukarājā kira āgantvā taṃ ānetū’’ti. Te ‘‘mayaṃ rañño upaṭṭhākā, kasmā no evaṃ vadesī’’ti paṭipaṇṇāni pesenti. Tesu parisamajjhe vāciyamānesu mama sīsaṃ chindanakālo viya hoti, mātaraṃ tena dosena dakarakkhasassa dassāmīti.</paragraph>
<paragraph line="3594">Atha paribbājikā ‘‘mahārāja <pageBreak edition="P" number="6.0473" />, mātaraṃ tāva iminā dosena dehi, bhariyā pana te bahūpakārā’’ti tassā guṇaṃ kathentī dve gāthā abhāsi –</paragraph>
<gatha1 line="3595">‘‘Itthigumbassa <pageBreak edition="V" number="6.0304" /> pavarā, accantaṃ piyabhāṇinī;</gatha1>
<gathalast line="3596">Anuggatā sīlavatī, chāyāva anapāyinī.</gathalast>
<gatha1 line="3597">‘‘Akkodhanā puññavatī, paṇḍitā atthadassinī;</gatha1>
<gathalast line="3598">Ubbariṃ kena dosena, ajjāsi dakarakkhino’’ti. (jā. 1.16.230-231);</gathalast>
<paragraph line="3599">Tattha <pageBreak edition="M" number="6.0326" /><bold>itthigumbassā</bold>ti itthigaṇassa. <bold>Anuggatā</bold>ti daharakālato paṭṭhāya anugatā. <bold>‘‘Akkodhanā’’</bold>tiādikena panassā guṇe katheti. Maddaraṭṭhe sāgalanagare vasanakāle pahaṭāpi tava āṇākaraṇabhayena tayi sinehena mātāpitūnaṃ na kathesi, evamesā akkodhanā puññavatī paṇḍitā atthadassinīti. Idaṃ daharakāle akkodhanādibhāvaṃ sandhāyāha. <bold>Ubbari</bold>nti orodhaṃ. Evaṃ guṇasampannaṃ nandādeviṃ kena dosena dakarakkhasassa dassasīti vadati.</paragraph>
<paragraph line="3600">So tassā aguṇaṃ kathento āha –</paragraph>
<gatha1 line="3601">‘‘Khiḍḍāratisamāpannaṃ, anatthavasamāgataṃ;</gatha1>
<gathalast line="3602">Sā maṃ sakāna puttānaṃ, ayācaṃ yācate dhanaṃ.</gathalast>
<gatha1 line="3603">‘‘Sohaṃ dadāmi sāratto, bahuṃ uccāvacaṃ dhanaṃ;</gatha1>
<gatha2 line="3604">Suduccajaṃ cajitvāna, pacchā socāmi dummano;</gatha2>
<gatha1 line="3605">Ubbariṃ tena dosena, dajjāhaṃ dakarakkhino’’ti. (jā. 1.16.232-233);</gatha1>
<paragraph line="3606">Tattha <bold>anatthavasamāgata</bold>nti tāya khiḍḍāratiyā kāmakīḷāya anatthakārakānaṃ kilesānaṃ vasaṃ āgataṃ maṃ viditvā. <bold>Sā ma</bold>nti sā nandādevī maṃ. <bold>Sakāna puttāna</bold>nti yaṃ mayā attano puttadhītānañca bhariyānañca dinnaṃ piḷandhanaṃ, taṃ ayācitabbarūpaṃ ‘‘mayhaṃ dehī’’ti yācati. <bold>Pacchā socāmī</bold>ti sā dutiyadivase ‘‘imāni piḷandhanāni raññā me dinnāni, āharathetānī’’ti tesaṃ rodantānaṃ omuñcitvā gaṇhāti. Athāhaṃ te rodamāne mama santikaṃ āgate disvā pacchā socāmi. Evaṃ dosakārikā esā. Iminā naṃ dosena dakarakkhasassa dassāmīti.</paragraph>
<paragraph line="3607">Atha <pageBreak edition="V" number="6.0305" /> naṃ paribbājikā ‘‘imaṃ tāva iminā dosena dehi, kaniṭṭho pana te tikhiṇamantikumāro upakārako, taṃ kena dosena dassatī’’ti pucchantī āha –</paragraph>
<gatha1 line="3608">‘‘Yenocitā <pageBreak edition="P" number="6.0474" /> janapadā, ānītā ca paṭiggahaṃ;</gatha1>
<gathalast line="3609">Ābhataṃ pararajjebhi, abhiṭṭhāya bahuṃ dhanaṃ.</gathalast>
<gatha1 line="3610">Dhanuggahānaṃ pavaraṃ, sūraṃ tikhiṇamantinaṃ;</gatha1>
<gathalast line="3611">Bhātaraṃ kena dosena, dajjāsi dakarakkhino’’ti. (jā. 1.16.234-235);</gathalast>
<paragraph line="3612">Tattha <pageBreak edition="M" number="6.0327" /><bold>ocitā</bold>ti vaḍḍhitā. <bold>Paṭiggaha</bold>nti yena ca tumhe paradese vasantā puna gehaṃ ānītā. <bold>Abhiṭṭhāyā</bold>ti abhibhavitvā. <bold>Tikhiṇamantina</bold>nti tikhiṇapaññaṃ.</paragraph>
<paragraph line="3613">So kira mātu brāhmaṇena saddhiṃ vasanakāle jāto. Athassa vayappattassa brāhmaṇo khaggaṃ hatthe datvā ‘‘imaṃ gahetvā maṃ upaṭṭhahā’’ti āha. So brāhmaṇaṃ ‘‘pitā me’’ti saññāya upaṭṭhāsi. Atha naṃ eko amacco ‘‘kumāra, na tvaṃ etassa putto, tava kucchigatakāle calākadevī rājānaṃ māretvā etassa chattaṃ ussāpesi, tvaṃ mahācūḷanirañño putto’’ti āha. So kujjhitvā ‘‘ekena upāyena naṃ māressāmī’’ti rājakulaṃ pavisanto taṃ khaggaṃ ekassa pādamūlikassa datvā aparaṃ ‘‘tvaṃ rājadvāre ‘mameso khaggo’ti iminā saddhiṃ vivādaṃ kareyyāsī’’ti vatvā pāvisi. Te kalahaṃ kariṃsu. So ‘‘kiṃ esa kalaho’’ti ekaṃ purisaṃ pesesi. So āgantvā ‘‘khaggatthāyā’’ti āha. Brāhmaṇo taṃ sutvā ‘‘kiṃ eta’’nti pucchi. So kira tumhehi mama dinnakhaggo parassa santakoti. ‘‘Kiṃ vadesi, tāta, tena hi āharāpehi, sañjānissāmi na’’nti āha. So taṃ āharāpetvā kosato nikkaḍḍhitvā ‘‘passathā’’ti taṃ sañjhānāpento viya upagantvā ekappahāreneva tassa sīsaṃ chinditvā attano pādamūle pātesi. Tato rājagehaṃ paṭijaggitvā nagaraṃ alaṅkaritvā tassa abhiseke upanīte mātā cūḷanikumārassa maddaraṭṭhe vasanabhāvaṃ ācikkhi. Taṃ sutvā kumāro senaṅgaparivuto tattha gantvā bhātaraṃ ānetvā rajjaṃ paṭicchāpesi. Tato paṭṭhāya taṃ ‘‘tikhiṇamantī’’ti sañjāniṃsu. Paribbājikā taṃ ‘‘evarūpaṃ bhātaraṃ kena dosena dakarakkhasassa dajjāsī’’ti pucchi.</paragraph>
<paragraph line="3614">Rājā <pageBreak edition="V" number="6.0306" /> tassa dosaṃ kathento āha –</paragraph>
<gatha1 line="3615">‘‘Yenocitā janapadā, ānītā ca paṭiggahaṃ;</gatha1>
<gathalast line="3616">Ābhataṃ pararajjebhi, abhiṭṭhāya bahuṃ dhanaṃ.</gathalast>
<gatha1 line="3617">‘‘Dhanuggahānaṃ pavaro, sūro tikhiṇamanti ca;</gatha1>
<gathalast line="3618">Mayāyaṃ sukhito rājā, atimaññati dārako.</gathalast>
<gatha1 line="3619">‘‘Upaṭṭhānampi <pageBreak edition="M" number="6.0328" /> me ayye, na so eti yathā pure;</gatha1>
<gathalast line="3620">Bhātaraṃ tena dosena, dajjāhaṃ dakarakkhino’’ti. (jā. 1.16.236-238);</gathalast>
<paragraph line="3621">Tattha <bold>pararajjebhī</bold>ti imassa pararajjato ca bahu dhanaṃ ābhataṃ, ayañca pararajje vasanto puna imaṃ gehaṃ ānetvā ‘‘esa mayā mahati yase patiṭṭhāpito’’ti <pageBreak edition="P" number="6.0475" /> vadati. <bold>Yathā pure</bold>ti pubbe pātova āgacchati, idāni pana na tathā eti. Iminā naṃ dosena dakarakkhasassa dassāmīti.</paragraph>
<paragraph line="3622">Atha paribbājikā ‘‘bhātu tāva ko doso hotu, dhanusekhakumāro pana tayi sinehaguṇayutto bahūpakāro’’ti tassa guṇaṃ kathentī āha –</paragraph>
<gatha1 line="3623">‘‘Ekarattena ubhayo, tvañceva dhanusekha ca;</gatha1>
<gathalast line="3624">Ubho jātettha pañcālā, sahāyā susamāvayā.</gathalast>
<gatha1 line="3625">‘‘Cariyā taṃ anubandhittho, ekadukkhasukho tava;</gatha1>
<gatha2 line="3626">Ussukko te divārattiṃ, sabbakiccesu byāvaṭo;</gatha2>
<gatha1 line="3627">Sahāyaṃ kena dosena, dajjāsi dakarakkhino’’ti. (jā. 1.16.239-240);</gatha1>
<paragraph line="3628">Tattha <bold>dhanusekhacā</bold>ti dhanusekho ca, dhanusekhakumāro cāti attho. <bold>Etthā</bold>ti idheva nagare. <bold>Pañcālā</bold>ti uttarapañcālanagare jātattā evaṃvohārā. <bold>Susamāvayā</bold>ti suṭṭhu samavayā. <bold>Cariyā taṃ anubandhittho</bold>ti daharakāle janapadacārikāya pakkantaṃ taṃ anubandhi, chāyāva na vijahi. <bold>Ussukko</bold>ti <pageBreak edition="V" number="6.0307" /> tava kiccesu ratthindivaṃ ussukko chandajāto niccaṃ byāvaṭo. Taṃ kena dosena dakarakkhasassa dassasīti.</paragraph>
<paragraph line="3629">Athassa rājā dosaṃ kathento āha –</paragraph>
<gatha1 line="3630">‘‘Cariyā maṃ ayaṃ ayye, pajagghittho mayā saha;</gatha1>
<gathalast line="3631">Ajjāpi tena vaṇṇena, ativelaṃ pajagghati.</gathalast>
<gatha1 line="3632">‘‘Ubbariyāpihaṃ ayye, mantayāmi rahogato;</gatha1>
<gathalast line="3633">Anāmanto pavisati, pubbe appaṭivedito.</gathalast>
<gatha1 line="3634">‘‘Laddhadvāro katokāso, ahirikaṃ anādaraṃ;</gatha1>
<gathalast line="3635">Sahāyaṃ tena dosena, dajjāhaṃ dakarakkhino’’ti. (jā. 1.16.241-243);</gathalast>
<paragraph line="3636">Tattha <pageBreak edition="M" number="6.0329" /><bold>ajjāpi tena vaṇṇenā</bold>ti yathā cariyāya pubbe maṃ anubandhanto mayā anāthena saddhiṃ ekatova bhuñjanto sayanto hatthaṃ paharitvā mahāhasitaṃ hasi, ajjāpi tatheva hasati, duggatakāle viya maṃ maññati. <bold>Anāmanto</bold>ti raho nandādeviyā saddhiṃ mantentepi mayi ajānāpetvā sahasāva pavisati. Iminā dosena taṃ ahirikaṃ anādaraṃ dakarakkhasassa dassāmīti.</paragraph>
<paragraph line="3637">Atha paribbājikā ‘‘mahārāja, tava sahāyakassa tāva eso doso hotu, purohito pana tava bahūpakāro’’ti tassa guṇaṃ kathentī āha –</paragraph>
<gatha1 line="3638">‘‘Kusalo sabbanimittānaṃ, rutaññū āgatāgamo;</gatha1>
<gathalast line="3639">Uppāte supine yutto, niyyāne ca pavesane.</gathalast>
<gatha1 line="3640">‘‘Paṭṭho <pageBreak edition="P" number="6.0476" /> bhūmantalikkhasmiṃ, nakkhattapadakovido;</gatha1>
<gathalast line="3641">Brāhmaṇaṃ kena dosena, dajjāsi dakarakkhino’’ti. (jā. 1.16.244-245);</gathalast>
<paragraph line="3642">Tattha <pageBreak edition="V" number="6.0308" /><bold>sabbanimittāna</bold>nti ‘‘iminā nimittena idaṃ bhavissati, iminā ida’’nti evaṃ sabbanimittesu kusalo. <bold>Rutaññū</bold>ti sabbaravaṃ jānāti. <bold>Uppāte</bold>ti candaggāhasūriyaggāhaukkāpātadisāḍāhādike uppāte. <bold>Supine yutto</bold>ti supine ca tassa nipphattijānanavasena yutto. <bold>Niyyāne ca pavesane</bold>ti iminā nakkhattena niyyāyitabbaṃ, iminā pavisitabbanti jānāti. <bold>Paṭṭho</bold>ti cheko paṭibalo, bhūmiyañca antalikkhe ca dosaguṇe jānituṃ samattho. <bold>Nakkhattapadakovido</bold>ti aṭṭhavīsatiyā nakkhattakoṭṭhāsesu cheko. Taṃ kena dosena dakarakkhasassa dassasīti.</paragraph>
<paragraph line="3643">Rājā tassa dosaṃ kathento āha –</paragraph>
<gatha1 line="3644">‘‘Parisāyampi me ayye, ummīletvā udikkhati;</gatha1>
<gathalast line="3645">Tasmā accabhamuṃ luddaṃ, dajjāhaṃ dakarakkhino’’ti. (jā. 1.16.246);</gathalast>
<paragraph line="3646">Tassattho – ayye, esa maṃ parisamajjhe olokentopi akkhīni ummīletvā kuddho viya udikkhati, tasmā evaṃ atikkamitvā ṭhitabhamuṃ amanāpena ukkhittabhamukaṃ viya luddaṃ bhayānakaṃ taṃ ahaṃ dakarakkhasassa dassāmīti.</paragraph>
<paragraph line="3647">Tato <pageBreak edition="M" number="6.0330" /> paribbājikā ‘‘mahārāja, tvaṃ ‘mātaraṃ ādiṃ katvā ime pañca dakarakkhasassa dammī’ti vadasi, ‘evarūpañca sirivibhavaṃ agaṇetvā attano jīvitampi mahosadhassa dammī’ti vadasi, kaṃ tassa guṇaṃ passasī’’ti pucchantī imā gāthāyo āha –</paragraph>
<gatha1 line="3648">‘‘Sasamuddapariyāyaṃ, mahiṃ sāgarakuṇḍalaṃ;</gatha1>
<gathalast line="3649">Vasundharaṃ āvasati, amaccaparivārito.</gathalast>
<gatha1 line="3650">‘‘Cāturanto mahāraṭṭho, vijitāvī mahabbalo;</gatha1>
<gathalast line="3651">Pathabyā ekarājāsi, yaso te vipulaṃ gato.</gathalast>
<gatha1 line="3652">‘‘Soḷasitthisahassāni, āmuttamaṇikuṇḍalā;</gatha1>
<gathalast line="3653">Nānājanapadā nārī, devakaññūpamā subhā.</gathalast>
<gatha1 line="3654">‘‘Evaṃ <pageBreak edition="V" number="6.0309" /> sabbaṅgasampannaṃ, sabbakāmasamiddhinaṃ;</gatha1>
<gathalast line="3655">Sukhitānaṃ piyaṃ dīghaṃ, jīvitaṃ āhu khattiya.</gathalast>
<gatha1 line="3656">‘‘Atha tvaṃ kena vaṇṇena, kena vā pana hetunā;</gatha1>
<gatha1 line="3657">Paṇḍitaṃ anurakkhanto, pāṇaṃ cajasi duccaja’’nti. (jā. 1.16.247-251);</gatha1>
<paragraph line="3658">Tattha <pageBreak edition="P" number="6.0477" /><bold>sasamuddapariyāya</bold>nti samuddamariyādasaṅkhātena samuddaparikkhepena samannāgataṃ. <bold>Sāgarakuṇḍala</bold>nti parikkhipitvā ṭhitassa sāgarassa kuṇḍalabhūtaṃ. <bold>Vijitāvī</bold>ti vijitasaṅgāmo. <bold>Ekarājā</bold>ti aññassa attano sadisassa rañño abhāvato ekova rājā. <bold>Sabbakāmasamiddhina</bold>nti sabbesampi vatthukāmakilesakāmānaṃ samiddhiyā samannāgatānaṃ. <bold>Sukhitāna</bold>nti evarūpānaṃ sukhitānaṃ sattānaṃ evaṃ sabbaṅgasampannaṃ jīvitaṃ dīghameva piyaṃ, na te appaṃ jīvitamicchantīti paṇḍitā vadanti. <bold>Pāṇa</bold>nti evarūpaṃ attano jīvitaṃ kasmā paṇḍitaṃ anurakkhanto cajasīti.</paragraph>
<paragraph line="3659">Rājā tassā kathaṃ sutvā paṇḍitassa guṇaṃ kathento imā gāthā abhāsi –</paragraph>
<gatha1 line="3660">‘‘Yatopi āgato ayye, mama hatthaṃ mahosadho;</gatha1>
<gathalast line="3661">Nābhijānāmi dhīrassa, aṇumattampi dukkaṭaṃ.</gathalast>
<gatha1 line="3662">‘‘Sace ca kismici kāle, maraṇaṃ me pure siyā;</gatha1>
<gathalast line="3663">So me putte paputte ca, sukhāpeyya mahosadho.</gathalast>
<gatha1 line="3664">‘‘Anāgataṃ <pageBreak edition="M" number="6.0331" /> paccuppannaṃ, sabbamatthampi passati;</gatha1>
<gathalast line="3665">Anāparādhakammantaṃ, na dajjaṃ dakarakkhino’’ti. (jā. 1.16.252-254);</gathalast>
<paragraph line="3666">Tattha <bold>kismicī</bold>ti kismiñci kāle. <bold>Sukhāpeyyā</bold>ti sukhasmiṃyeva patiṭṭhāpeyya. <bold>Sabbamattha</bold>nti esa anāgatañca paccuppannañca atītañca sabbaṃ atthaṃ sabbaññubuddho viya passati. <bold>Anāparādhakammanta</bold>nti kāyakammādīsu aparādharahitaṃ. <bold>Na dajja</bold>nti ayye, evaṃ asamadhuraṃ <pageBreak edition="V" number="6.0310" /> paṇḍitaṃ nāhaṃ dakarakkhasassa dassāmīti evaṃ so mahāsattassa guṇe candamaṇḍalaṃ uddharanto viya ukkhipitvā kathesi.</paragraph>
<paragraph line="3667">Iti imaṃ jātakaṃ yathānusandhippattaṃ. Atha paribbājikā cintesi ‘‘ettakenapi paṇḍitassa guṇā pākaṭā na honti, sakalanagaravāsīnaṃ majjhe sāgarapiṭṭhe āsittatelaṃ vippakirantī viya tassa guṇe pākaṭe karissāmī’’ti rājānaṃ gahetvā pāsādā oruyha rājaṅgaṇe āsanaṃ paññapetvā tattha nisīdāpetvā nāgare sannipātāpetvā puna rājānaṃ ādito paṭṭhāya dakarakkhasassa pañhaṃ pucchitvā tena heṭṭhā kathitaniyāmeneva kathitakāle nāgare āmantetvā āha –</paragraph>
<gatha1 line="3668">‘‘Idaṃ suṇātha pañcālā, cūḷaneyyassa bhāsitaṃ;</gatha1>
<gathalast line="3669">Paṇḍitaṃ anurakkhanto, pāṇaṃ cajati duccajaṃ.</gathalast>
<gatha1 line="3670">‘‘Mātu <pageBreak edition="P" number="6.0478" /> bhariyāya bhātucca, sakhino brāhmaṇassa ca;</gatha1>
<gathalast line="3671">Attano cāpi pañcālo, channaṃ cajati jīvitaṃ.</gathalast>
<gatha1 line="3672">‘‘Evaṃ mahatthikā paññā, nipuṇā sādhucintinī;</gatha1>
<gathalast line="3673">Diṭṭhadhammahitatthāya, samparāyasukhāya cā’’ti. (jā. 1.16.255-257);</gathalast>
<paragraph line="3674">Tattha <bold>mahatthikā</bold>ti mahantaṃ atthaṃ gahetvā ṭhitā. <bold>Diṭṭhadhammahitatthāyā</bold>ti imasmiṃyeva attabhāve hitatthāya ca paraloke sukhatthāya ca hotīti.</paragraph>
<paragraph line="3675">Iti sā ratanagharassa maṇikkhandhena kūṭaṃ gaṇhantī viya mahāsattassa guṇehi desanākūṭaṃ gaṇhīti.</paragraph>
<centered line="3676">Dakarakkhasapañho niṭṭhito.</centered>
<paragraph line="3677">Satthā <pageBreak edition="V" number="6.0311" /><pageBreak edition="M" number="6.0332" /> imaṃ dhammadesanaṃ āharitvā ‘‘na, bhikkhave, idāneva tathāgato paññavā, pubbepi paññavāyevā’’ti jātakaṃ samodhānento osānagāthā āha –</paragraph>
<gatha1 line="3678">‘‘Bherī uppalavaṇṇāsi, pitā suddhodano ahu;</gatha1>
<gathalast line="3679">Mātā āsi mahāmāyā, amarā bimbasundarī.</gathalast>
<gatha1 line="3680">‘‘Suvo ahosi ānando, sāriputto ca cūḷanī;</gatha1>
<gathalast line="3681">Devadatto ca kevaṭṭo, calākā thullanandinī.</gathalast>
<gatha1 line="3682">‘‘Pañcālacandī sundarī, sāḷikā mallikā ahu;</gatha1>
<gathalast line="3683">Ambaṭṭho āsi kāmindo, poṭṭhapādo ca pukkuso.</gathalast>
<gatha1 line="3684">‘‘Pilotiko ca devindo, senako āsi kassapo;</gatha1>
<gatha2 line="3685">Udumbarā maṅgalikā, vedeho kāḷudāyako;</gatha2>
<gathalast line="3686">Mahosadho lokanātho, evaṃ dhāretha jātaka’’nti.</gathalast>
<centered line="3687">Umaṅgajātakavaṇṇanā pañcamā.</centered>
<centered line="3688">(Chaṭṭho bhāgo niṭṭhito.)</centered>
</body>
</document>