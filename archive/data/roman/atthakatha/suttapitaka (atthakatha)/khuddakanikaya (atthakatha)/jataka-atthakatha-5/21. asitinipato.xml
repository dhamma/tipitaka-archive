<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0514a1.att4.xml</normativeSource>
    <archivePath>roman/atthakatha/suttapitaka (atthakatha)/khuddakanikaya (atthakatha)/jataka-atthakatha-5/21. asitinipato.xml</archivePath>
    <baseFileName>21. asitinipato</baseFileName>
    <titlePath>21. Asītinipāto - Jātaka-aṭṭhakathā-5 - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">21. Asītinipāto</chapter>
    <hangnum line="2"></hangnum>
    <paragraph line="3"> [533] 1. Cūḷahaṃsajātakavaṇṇanā</paragraph>
    <paragraph line="4"><bold>Sumukhā</bold>ti <pageBreak edition="V" number="5.0328" /><pageBreak edition="M" number="5.0355" /><pageBreak edition="P" number="5.0333" /> idaṃ satthā veḷuvane viharanto āyasmato ānandassa jīvitapariccāgaṃ ārabbha kathesi. Devadattena hi tathāgataṃ jīvitā voropetuṃ payojitesu dhanuggahesu sabbapaṭhamaṃ pesitena āgantvā ‘‘nāhaṃ, bhante, sakkomi taṃ bhagavantaṃ jīvitā voropetuṃ, mahiddhiko so bhagavā mahānubhāvo’’ti vutte devadatto ‘‘alaṃ, āvuso, mā tvaṃ samaṇaṃ gotamaṃ jīvitā voropehi, ahameva samaṇaṃ gotamaṃ jīvitā voropessāmī’’ti vatvā tathāgate gijjhakūṭapabbatassa pacchimachāyāya caṅkamante sayaṃ gijjhakūṭaṃ pabbataṃ abhiruhitvā yantavegena mahatiṃ silaṃ pavijjhi, ‘‘imāya silāya samaṇaṃ gotamaṃ jīvitā voropessāmī’’ti. Tadā dve pabbatakūṭā samāgantvā taṃ silaṃ sampaṭicchiṃsu. Tato papaṭikā uppatitvā bhagavato pādaṃ paharitvā ruhiraṃ uppādesi, balavavedanā pavattiṃsu. Jīvako tathāgatassa pādaṃ satthakena phāletvā duṭṭhalohitaṃ vametvā pūtimaṃsaṃ apanetvā dhovitvā bhesajjaṃ ālimpitvā nirogamakāsi. Satthā purimasadisameva bhikkhusaṅghaparivuto mahatiyā buddhalīlāya vicari.</paragraph>
    <paragraph line="5">Atha naṃ disvā devadatto cintesi – ‘‘samaṇassa gotamassa rūpasobhaggappattaṃ sarīraṃ disvā koci manussabhūto upasaṅkamituṃ na sakkoti, rañño kho pana nāḷāgiri nāma hatthī caṇḍo pharuso <pageBreak edition="P" number="5.0334" /> manussaghātako buddhadhammasaṅghaguṇe na jānāti, so taṃ jīvitakkhayaṃ pāpessatī’’ti. So gantvā rañño tamatthaṃ ārocesi. Rājā ‘‘sādhū’’ti sampaṭicchitvā hatthācariyaṃ pakkosāpetvā ‘‘samma, sve nāḷāgiriṃ mattaṃ katvā pātova samaṇena gotamena paṭipannavīthiyaṃ vissajjehī’’ti āha. Devadattopi naṃ ‘‘aññesu divasesu hatthī kittakaṃ suraṃ pivatī’’ti pucchitvā ‘‘aṭṭha ghaṭe, bhante’’ti vutte ‘‘tena hi sve tvaṃ taṃ soḷasa ghaṭe <pageBreak edition="M" number="5.0356" /> pāyetvā samaṇena gotamena paṭipannavīthiyaṃ abhimukhaṃ kareyyāsī’’ti āha. So ‘‘sādhū’’ti sampaṭicchi. Rājā nagare bheriṃ carāpesi – ‘‘sve nāḷāgiriṃ mattaṃ katvā nagare vissajjessati, nāgarā pātova sabbakiccāni katvā antaravīthiṃ mā paṭipajjiṃsū’’ti. Devadattopi <pageBreak edition="V" number="5.0329" /> rājanivesanā oruyha hatthisālaṃ gantvā hatthigopake āmantetvā ‘‘mayaṃ bhaṇe uccaṭṭhāniyaṃ nīcaṭṭhāne, nīcaṭṭhāniyaṃ vā uccaṭṭhāne kātuṃ samatthā, sace vo yasena attho, sve pātova nāḷāgiriṃ tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi vijjhitvā kujjhāpetvā hatthisālaṃ bhindāpetvā samaṇena gotamena paṭipannavīthiyaṃ abhimukhaṃ katvā samaṇaṃ gotamaṃ jīvitakkhayaṃ pāpethā’’ti āha. Te ‘‘sādhū’’ti sampaṭicchiṃsu.</paragraph>
    <paragraph line="6">Sā pavatti sakalanagare vitthārikā ahosi. Buddhadhammasaṅghamāmakā upāsakā taṃ sutvā satthāraṃ upasaṅkamitvā ‘‘bhante, devadatto raññā saddhiṃ ekato hutvā sve tumhehi paṭipannavīthiyaṃ nāḷāgiriṃ vissajjāpessati, sve piṇḍāya apavisitvā idheva hotha, mayaṃ vihāreyeva buddhappamukhassa bhikkhusaṅghassa bhikkhaṃ dassāmā’’ti vadiṃsu. Satthāpi ‘‘sve piṇḍāya na pavisissāmī’’ti avatvāva ‘‘ahaṃ sve nāḷāgiriṃ dametvā pāṭihāriyaṃ katvā titthiye madditvā rājagahe piṇḍāya acaritvāva bhikkhusaṅghaparivuto nagarā nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā veḷuvanameva āgamissanti, sve vihāreyeva bhattaggaṃ bhavissatī’’ti iminā kāraṇena tesaṃ adhivāsesi. Te tathāgatassa adhivāsanaṃ viditvā bhattabhājanāni āharitvā ‘‘vihāreyeva dānaṃ dassāmā’’ti pakkamiṃsu.</paragraph>
    <paragraph line="7">Satthāpi paṭhamayāme dhammaṃ desetvā majjhimayāme devatānaṃ pañhaṃ vissajjetvā pacchimayāmassa paṭhamakoṭṭhāse sīhaseyyaṃ kappetvā dutiyakoṭṭhāse phalasamāpattiyā <pageBreak edition="P" number="5.0335" /> vītināmetvā tatiyakoṭṭhāse mahākaruṇāsamāpattiṃ samāpajjitvā vuṭṭhāya bodhaneyyabandhave olokento nāḷāgiridamane caturāsītiyā pāṇasahassānaṃ dhammābhisamayaṃ disvā vibhātāya rattiyā katasarīrapaṭijaggano hutvā āyasmantaṃ ānandaṃ āmantetvā <pageBreak edition="M" number="5.0357" />, ‘‘ānanda, ajja rājagahaparivattakesu aṭṭhārasasu mahāvihāresu sabbesampi bhikkhūnaṃ mayāsaddhiṃ rājagahaṃ pavisituṃ ārocehī’’ti āha. Thero tathā akāsi. Sabbepi bhikkhū veḷuvane sannipatiṃsu. Satthā mahābhikkhusaṅghaparivuto rājagahaṃ pāvisi. Atha hatthimeṇḍā yathānusiṭṭhaṃ paṭipajjiṃsu, mahanto samāgamo ahosi. Saddhāsampannā manussā ‘‘ajja kira buddhanāgassa tiracchānanāgena saṅgāmo bhavissati, anūpamāya buddhalīlāya nāḷāgiridamanaṃ passissāmā’’ti pāsādahammiyagehacchadanādīni abhiruhitvā aṭṭhaṃsu. Asaddhā pana micchādiṭṭhikā ‘‘ayaṃ nāḷāgiri caṇḍo pharuso manussaghātako buddhādīnaṃ guṇaṃ na jānāti, so ajja samaṇassa gotamassa <pageBreak edition="V" number="5.0330" /> suvaṇṇavaṇṇaṃ sarīraṃ viddhaṃsetvā jīvitakkhayaṃ pāpessati, ajja paccāmittassa piṭṭhiṃ passissāmā’’ti pāsādādīsu aṭṭhaṃsu.</paragraph>
    <paragraph line="8">Hatthīpi bhagavantaṃ āgacchantaṃ disvā manusse tāsento gehāni viddhaṃsento sakaṭāni saṃcuṇṇento soṇḍaṃ ussāpetvā pahaṭṭhakaṇṇavālo pabbato viya ajjhottharanto yena bhagavā tenābhidhāvi. Taṃ āgacchantaṃ disvā bhikkhū bhagavantaṃ etadavocuṃ – ‘‘ayaṃ, bhante, nāḷāgiri caṇḍo pharuso manussaghātako imaṃ racchaṃ paṭipanno, na kho panāyaṃ buddhādiguṇaṃ jānāti, paṭikkamatu, bhante, bhagavā, paṭikkamatu sugato’’ti. Mā, bhikkhave, bhāyittha, paṭibalo ahaṃ nāḷāgiriṃ dametunti. Athāyasmā sāriputto satthāraṃ yāci – ‘‘bhante, pitu uppannakiccaṃ nāma jeṭṭhaputtassa bhāro, ahameva taṃ damemī’’ti. Atha naṃ satthā, ‘‘sāriputta, buddhabalaṃ nāma aññaṃ, sāvakabalaṃ aññaṃ, tiṭṭha tva’’nti paṭibāhi. Evaṃ yebhuyyena asīti mahātherā yāciṃsu. Satthā sabbepi paṭibāhi. Atha āyasmā ānando satthari balavasinehena adhivāsetuṃ asakkonto ‘‘ayaṃ hatthī paṭhamaṃ maṃ māretū’’ti tathāgatassatthāya jīvitaṃ pariccajitvā gantvā satthu purato aṭṭhāsi. Atha naṃ satthā ‘‘apehi, ānanda, mā me purato aṭṭhāsī’’ti āha. ‘‘Bhante, ayaṃ hatthī caṇḍo <pageBreak edition="P" number="5.0336" /> pharuso manussaghātako kappuṭṭhānaggisadiso paṭhamaṃ maṃ māretvā pacchā tumhākaṃ santikaṃ āgacchatū’’ti thero avaca. Yāvatatiyaṃ vuccamānopi tatheva aṭṭhāsi na paṭikkami. Atha naṃ bhagavā iddhibalena paṭikkamāpetvā bhikkhūnaṃ antare ṭhapesi.</paragraph>
    <paragraph line="9">Tasmiṃ <pageBreak edition="M" number="5.0358" /> khaṇe ekā itthī nāḷāgiriṃ disvā maraṇabhayabhītā palāyamānā aṅkena gahitaṃ dārakaṃ hatthino ca tathāgatassa ca antare chaḍḍetvā palāyi. Hatthī taṃ anubandhitvā nivattitvā dārakassa santikaṃ agamāsi. Tadā dārako mahāravaṃ ravi. Satthā nāḷāgiriṃ odissakamettāya pharitvā sumadhuraṃ brahmassaraṃ nicchāretvā ‘‘ambho nāḷāgiri taṃ soḷasa surāghaṭe pāyetvā mattaṃ karontā na ‘aññaṃ gaṇhissatī’ti kariṃsu, ‘maṃ gaṇhissatī’ti pana kariṃsu, mā akāraṇena jaṅghāyo kilamento vicari, ito ehī’’ti pakkosi. So satthu vacanaṃ sutvā akkhīni ummīletvā bhagavato rūpasiriṃ oloketvā paṭiladdhasaṃvego buddhatejena pacchinnasurāmado soṇḍaṃ olambento kaṇṇe cālento āgantvā tathāgatassa pādesu pati. Atha naṃ satthā, ‘‘nāḷāgiri, tvaṃ tiracchānahatthī, ahaṃ buddhavāraṇo, ito paṭṭhāya mā caṇḍo pharuso manussaghātako bhava, sabbasattesu mettacittaṃ paṭilabhā’’ti vatvā dakkhiṇahatthaṃ pasāretvā kumbhe parāmasitvā –</paragraph>
    <gatha1 line="10">‘‘Mā <pageBreak edition="V" number="5.0331" /> kuñjara nāgamāsado, dukkho hi kuñjara nāgamāsado;</gatha1>
    <gathalast line="11">Na hi nāgahatassa kuñjara, sugati hoti ito paraṃ yato.</gathalast>
    <gatha1 line="12">‘‘Mā ca mado mā ca pamādo, na hi pamattā sugatiṃ vajanti te;</gatha1>
    <gathalast line="13">Tvaññeva tathā karissasi, yena tvaṃ sugatiṃ gamissasī’’ti. (cūḷava. 342) –</gathalast>
    <unindented line="14">Dhammaṃ desesi.</unindented>
    <paragraph line="15">Tassa sakalasarīraṃ pītiyā nirantaraṃ phuṭaṃ ahosi. Sace kira tiracchānagato nābhavissā, sotāpattiphalaṃ adhigamissā. Manussā taṃ pāṭihāriyaṃ disvā unnadiṃsu apphoṭiṃsu, sañjātasomanassā nānābharaṇāni khipiṃsu, tāni hatthissa sarīraṃ paṭicchādayiṃsu. Tato paṭṭhāya <pageBreak edition="P" number="5.0337" /> nāḷāgiri dhanapālako nāma jāto. Tasmiṃ kho pana dhanapālakasamāgame caturāsīti pāṇasahassāni amataṃ piviṃsu. Satthā dhanapālakaṃ pañcasu <pageBreak edition="M" number="5.0359" /> sīlesu patiṭṭhāpesi. So soṇḍāya bhagavato pāde paṃsūni gahetvā upari muddhani ākiritvā paṭikuṭitova paṭikkamitvā dassanūpacāre ṭhito dasabalaṃ vanditvā nivattitvā hatthisālaṃ pāvisi. Tato paṭṭhāya dantasudanto hutvā na kañci viheṭheti. Satthā nipphannamanoratho ‘‘yehi yaṃ dhanaṃ khittaṃ, tesaññeva taṃ hotū’’ti adhiṭṭhāya ‘‘ajja mayā mahantaṃ pāṭihāriyaṃ kataṃ, imasmiṃ nagare piṇḍāya caraṇaṃ appaṭirūpa’’nti titthiye madditvā bhikkhusaṅghaparivuto jayappatto viya khattiyo nagarā nikkhamitvā veḷuvanameva gato. Nagaravāsino bahuṃ annapānakhādanīyaṃ ādāya vihāraṃ gantvā mahādānaṃ pavattayiṃsu.</paragraph>
    <paragraph line="16">Taṃ divasaṃ sāyanhasamaye dhammasabhaṃ pūretvā sannisinnā bhikkhū kathaṃ samuṭṭhāpesuṃ – ‘‘āvuso, āyasmatā ānandena tathāgatassatthāya attano jīvitaṃ pariccajantena dukkaraṃ kataṃ, nāḷāgiriṃ disvā satthārā tikkhattuṃ paṭibāhiyamānopi nāpagato, aho dukkarakārako, āvuso, āyasmā ānando’’ti. Satthā ‘‘ānandassa guṇakathā pavattati, gantabbaṃ mayā etthā’’ti gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi ānando tiracchānayoniyaṃ nibbattopi mamatthāya jīvitaṃ pariccajiyevā’’ti vatvā tehi yācito atītaṃ āhari.</paragraph>
    <paragraph line="17">Atīte <pageBreak edition="V" number="5.0332" /> mahiṃsakaraṭṭhe sāgalanagare sāgalo nāma rājā dhammena rajjaṃ kāresi. Tadā nagarato avidūre ekasmiṃ nesādagāmake aññataro nesādo pāsehi sakuṇe bandhitvā nagare vikkiṇanto jīvikaṃ kappesi. Nagarato ca avidūre āvaṭṭato dvādasayojano mānusiyo nāma padumasaro ahosi pañcavaṇṇapadumasañchanno. Tattha nānappakāro sakuṇasaṅgho otari. So nesādo tattha aniyāmena pāse oḍḍesi. Tasmiṃ kāle dhataraṭṭho haṃsarājā channavutihaṃsasahassaparivāro cittakūṭapabbate suvaṇṇaguhāyaṃ vasati, sumukho nāmassa senāpati ahosi. Athekadivasaṃ tato haṃsayūthā katipayā <pageBreak edition="P" number="5.0338" /> suvaṇṇahaṃsā mānusiyaṃ saraṃ gantvā pahūtagocare tasmiṃ yathāsukhaṃ vicaritvā suhitā cittakūṭaṃ āgantvā dhataraṭṭhassa ārocesuṃ – ‘‘mahārāja, manussapathe <pageBreak edition="M" number="5.0360" /> mānusiyo nāma padumasaro sampannagocaro, tattha gocaraṃ gaṇhituṃ gacchāmā’’ti. So ‘‘manussapatho nāma sāsaṅko sappaṭibhayo, mā vo ruccitthā’’ti paṭikkhipitvāpi tehi punappunaṃ vuccamāno ‘‘sace tumhākaṃ ruccati, gacchāmā’’ti saparivāro taṃ saraṃ agamāsi. So ākāsā otaranto pādaṃ pāse pavesentoyeva otari. Athassa pāso pādaṃ ayapaṭṭakena kaḍḍhanto viya ābandhitvā gaṇhi. Athassa ‘‘chindissāmi na’’nti ākaḍḍhantassa paṭhamavāre cammaṃ chijji, dutiyavāre maṃsaṃ chijji, tatiyavāre nhāru chijji, pāso aṭṭhiṃ āhacca aṭṭhāsi, lohitaṃ pagghari, balavavedanā pavattiṃsu.</paragraph>
    <paragraph line="18">So cintesi – ‘‘sacāhaṃ baddharavaṃ ravissāmi, ñātakā me utrastā hutvā gocaraṃ aggaṇhitvā chātajjhattāva palāyantā dubbalatāya mahāsamudde patissantī’’ti. So vedanaṃ adhivāsetvā ñātīnaṃ yāvadatthaṃ caritvā haṃsānaṃ kīḷanakāle mahantena saddena baddharavaṃ ravi. Taṃ sutvā te haṃsā maraṇabhayatajjitā vaggavaggā hutvā cittakūṭābhimukhā pakkamiṃsu. Tesu pakkantesu sumukho haṃsasenāpati ‘‘kacci nu kho idaṃ bhayaṃ mahārājassa uppannaṃ, jānissāmi na’’nti vegena pakkhanditvā purato gacchantassa haṃsagaṇassa antare mahāsattaṃ adisvā majjhimahaṃsagaṇaṃ vicini, tatthapi adisvā pacchimahaṃsagaṇaṃ vicini, tatthapi adisvā ‘‘nissaṃsayaṃ tassevedaṃ bhayaṃ uppanna’’nti nivattitvā <pageBreak edition="P" number="5.0339" /> āgacchanto mahāsattaṃ pāse baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā ‘‘mā bhāyi, mahārāja, ahaṃ mama jīvitaṃ pariccajitvā tumhe pāsato mocessāmī’’ti vadanto otaritvā mahāsattaṃ assāsentova paṅkapiṭṭhe nisīdi. Atha naṃ vīmaṃsanto mahāsatto paṭhamaṃ gāthamāha –</paragraph>
    <hangnum line="19" number="1"></hangnum>
    <gatha1 line="20"> ‘‘Sumukha anupacinantā, pakkamanti vihaṅgamā;</gatha1>
    <gathalast line="21">Gaccha tuvampi mā kaṅkhi, natthi baddhe sahāyatā’’ti.</gathalast>
    <paragraph line="22">Tattha <pageBreak edition="V" number="5.0333" /><bold>anupacinantā</bold>ti sinehena ālayavasena anolokentā. <bold>Pakkamantī</bold>ti ete channavuti haṃsasahassā ñātivihaṅgamā maṃ chaḍḍetvā gacchanti, tvampi gaccha, mā idha vāsaṃ ākaṅkhi, evañhi pāsena baddhe mayi sahāyatā nāma natthi, na hi te ahaṃ idāni kiñci sahāyakiccaṃ kātuṃ <pageBreak edition="M" number="5.0361" /> sakkhissāmi, kiṃ te mayā nirūpakārena, papañcaṃ akatvā gacchevāti vadati.</paragraph>
    <paragraph line="23">Ito paraṃ –</paragraph>
    <hangnum line="24" number="2"></hangnum>
    <gatha1 line="25"> ‘‘Gacche vāhaṃ na vā gacche, na tena amaro siyaṃ;</gatha1>
    <gathalast line="26">Sukhitaṃ taṃ upāsitvā, dukkhitaṃ taṃ kathaṃ jahe.</gathalast>
    <hangnum line="27" number="3"></hangnum>
    <gatha1 line="28"> ‘‘Maraṇaṃ vā tayā saddhiṃ, jīvitaṃ vā tayā vinā;</gatha1>
    <gathalast line="29">Tadeva maraṇaṃ seyyo, yañce jīve tayā vinā.</gathalast>
    <hangnum line="30" number="4"></hangnum>
    <gatha1 line="31"> ‘‘Nesa dhammo mahārāja, yaṃ taṃ evaṃ gataṃ jahe;</gatha1>
    <gathalast line="32">Yā gati tuyhaṃ sā mayhaṃ, ruccate vihagādhipa.</gathalast>
    <hangnum line="33" number="5"></hangnum>
    <gatha1 line="34"> ‘‘Kā nu pāsena baddhassa, gati aññā mahānasā;</gatha1>
    <gathalast line="35">Sā kathaṃ cetayānassa, muttassa tava ruccati.</gathalast>
    <hangnum line="36" number="6"></hangnum>
    <gatha1 line="37"> ‘‘Kaṃ vā tvaṃ passase atthaṃ, mama tuyhañca pakkhima;</gatha1>
    <gathalast line="38">Ñātīnaṃ vāvasiṭṭhānaṃ, ubhinnaṃ jīvitakkhaye.</gathalast>
    <hangnum line="39" number="7"></hangnum>
    <gatha1 line="40"> ‘‘Yaṃ na kañcanadepiñcha, andhena tamasā gataṃ;</gatha1>
    <gathalast line="41">Tādise sañcajaṃ pāṇaṃ, kamatthamabhijotaye.</gathalast>
    <hangnum line="42" number="8"></hangnum>
    <gatha1 line="43"> ‘‘Kathaṃ nu patataṃ seṭṭha, dhamme atthaṃ na bujjhasi;</gatha1>
    <gathalast line="44">Dhammo apacito santo, atthaṃ dasseti pāṇinaṃ.</gathalast>
    <hangnum line="45" number="9"></hangnum>
    <gatha1 line="46"> ‘‘Sohaṃ <pageBreak edition="V" number="5.0334" /><pageBreak edition="P" number="5.0340" /> dhammaṃ apekkhāno, dhammā catthaṃ samuṭṭhitaṃ;</gatha1>
    <gathalast line="47">Bhattiñca tayi sampassaṃ, nāvakaṅkhāmi jīvitaṃ.</gathalast>
    <paragraph line="48" number="10"> ‘‘Addhā eso sataṃ dhammo, yo mitto mittamāpade.</paragraph>
    <gathalast line="49">Na caje jīvitassāpi, hetudhammamanussaraṃ.</gathalast>
    <hangnum line="50" number="11"></hangnum>
    <gatha1 line="51"> ‘‘Svāyaṃ dhammo ca te ciṇṇo, bhatti ca viditā mayi;</gatha1>
    <gathalast line="52">Kāmaṃ karassu mayhetaṃ, gacchevānumato mayā.</gathalast>
    <hangnum line="53" number="12"></hangnum>
    <gatha1 line="54"> ‘‘Api tvevaṃ gate kāle, yaṃ khaṇḍaṃ ñātinaṃ mayā;</gatha1>
    <gathalast line="55">Tayā taṃ buddhisampannaṃ, assa paramasaṃvutaṃ.</gathalast>
    <hangnum line="56" number="13"></hangnum>
    <gatha1 line="57"> ‘‘Iccevaṃ <pageBreak edition="M" number="5.0362" /> mantayantānaṃ, ariyānaṃ ariyavuttinaṃ;</gatha1>
    <gathalast line="58">Paccadissatha nesādo, āturānamivantako.</gathalast>
    <hangnum line="59" number="14"></hangnum>
    <gatha1 line="60"> ‘‘Te sattumabhisañcikkha, dīgharattaṃ hitā dijā;</gatha1>
    <gathalast line="61">Tuṇhīmāsittha ubhayo, na sañcalesumāsanā.</gathalast>
    <hangnum line="62" number="15"></hangnum>
    <gatha1 line="63"> ‘‘Dhataraṭṭhe ca disvāna, samuḍḍente tato tato;</gatha1>
    <gathalast line="64">Abhikkhamatha vegena, dijasattu dijādhipe.</gathalast>
    <hangnum line="65" number="16"></hangnum>
    <gatha1 line="66"> ‘‘So ca vegenabhikkamma, āsajja parame dije;</gatha1>
    <gathalast line="67">Paccakamittha nesādo, baddhā iti vicintayaṃ.</gathalast>
    <hangnum line="68" number="17"></hangnum>
    <gatha1 line="69"> ‘‘Ekaṃva baddhamāsīnaṃ, abaddhañca punāparaṃ;</gatha1>
    <gathalast line="70">Āsajja baddhamāsīnaṃ, pekkhamānamadīnavaṃ.</gathalast>
    <hangnum line="71" number="18"></hangnum>
    <gatha1 line="72"> ‘‘Tato so vimatoyeva, paṇḍare ajjhabhāsatha;</gatha1>
    <gathalast line="73">Pavaḍḍhakāye āsīne, dijasaṅghagaṇādhipe.</gathalast>
    <hangnum line="74" number="19"></hangnum>
    <gatha1 line="75"> ‘‘Yaṃ <pageBreak edition="V" number="5.0335" /> nu pāsena mahatā, baddho na kurute disaṃ;</gatha1>
    <gathalast line="76">Atha kasmā abaddho tvaṃ, balī pakkhi na gacchasi.</gathalast>
    <hangnum line="77" number="20"></hangnum>
    <gatha1 line="78"> ‘‘Kiṃ nu tyāyaṃ dijo hoti, mutto baddhaṃ upāsasi;</gatha1>
    <gathalast line="79">Ohāya sakuṇā yanti, kiṃ eko avahīyasi.</gathalast>
    <hangnum line="80" number="21"></hangnum>
    <gatha1 line="81"> ‘‘Rājā me so dijāmitta, sakhā pāṇasamo ca me;</gatha1>
    <gathalast line="82">Neva naṃ vijahissāmi, yāva kālassa pariyāyaṃ.</gathalast>
    <hangnum line="83" number="22"></hangnum>
    <gatha1 line="84"> ‘‘Kathaṃ <pageBreak edition="P" number="5.0341" /> panāyaṃ vihaṅgo, nāddasa pāsamoḍḍitaṃ;</gatha1>
    <gathalast line="85">Padañhetaṃ mahantānaṃ, boddhumarahanti āpadaṃ.</gathalast>
    <hangnum line="86" number="23"></hangnum>
    <gatha1 line="87"> ‘‘Yadā parābhavo hoti, poso jīvitasaṅkhaye;</gatha1>
    <gathalast line="88">Atha jālañca pāsañca, āsajjāpi na bujjhati.</gathalast>
    <hangnum line="89" number="24"></hangnum>
    <gatha1 line="90"> ‘‘Api tveva mahāpañña, pāsā bahuvidhā tatā;</gatha1>
    <gathalast line="91">Guyhamāsajja bajjhanti, athevaṃ jīvitakkhaye’’ti. –</gathalast>
    <unindented line="92">Imāsaṃ gāthānaṃ sambandho pāḷinayeneva veditabbo.</unindented>
    <paragraph line="93">Tattha <pageBreak edition="M" number="5.0363" /><bold>gacche vā</bold>ti, mahārāja, ahaṃ ito gaccheyyaṃ vā na vā, nāhaṃ tena gamanena vā agamanena vā amaro siyaṃ, ahañhi ito gatopi agatopi maraṇato amuttova, ito pubbe pana sukhitaṃ taṃ upāsitvā idāni dukkhitaṃ taṃ kathaṃ jaheyyanti vadati. <bold>Maraṇaṃ vā</bold>ti mama agacchantassa vā tayā saddhiṃ maraṇaṃ bhaveyya, gacchantassa vā tayā vinā jīvitaṃ. Tesu dvīsu yaṃ tayā saddhiṃ maraṇaṃ, tadeva me varaṃ, yaṃ tayā vinā jīveyyaṃ, na me taṃ varanti attho. <bold>Ruccate</bold>ti yā tava gati nipphatti, sāva mayhaṃ ruccati. <bold>Sā katha</bold>nti samma sumukha mama tāva daḷhena vālapāsena baddhassa parahatthaṃ gatassa sā gati ruccatu, tava pana <bold>cetayānassa</bold> sacetanassa paññavato muttassa kathaṃ ruccati.</paragraph>
    <paragraph line="94"><bold>Pakkhimā</bold>ti pakkhasampanna. <bold>Ubhinna</bold>nti amhākaṃ dvinnaṃ jīvitakkhaye sati tvaṃ mama vā tava <pageBreak edition="V" number="5.0336" /> vā avasiṭṭhañātīnaṃ vā kaṃ atthaṃ passasi. <bold>Yaṃ nā</bold>ti ettha <bold>na</bold>-kāro upamāne. <bold>Kañcanadepiñchā</bold>ti kañcanadvepiñcha, ayameva vā pāṭho, kañcanasadisaubhayapakkhāti attho. <bold>Tamasā</bold>ti tamasi. <bold>Gata</bold>nti kataṃ, ayameva vā pāṭho. Purimassa <bold>na</bold>-kārassa iminā sambandho, ‘‘na kata’’nti kataṃ viyāti attho. Idaṃ vuttaṃ hoti – tayi pāṇaṃ cajantepi acajantepi mama jīvitassa abhāvā yaṃ tava pāṇasañcajanaṃ, taṃ andhena tamasi kataṃ viya kiñcideva rūpakammaṃ apaccakkhaguṇaṃ, tādise tava apaccakkhaguṇe pāṇasañcajane tvaṃ pāṇaṃ sañcajanto kamatthaṃ joteyyāsīti.</paragraph>
    <paragraph line="95"><bold>Dhammo apacito santo</bold>ti dhammo pūjito mānito samāno. <bold>Atthaṃ dassetī</bold>ti vuddhiṃ dasseti. <bold>Apekkhāno</bold>ti apekkhanto. <bold>Dhammā cattha</bold>nti dhammato ca atthaṃ samuṭṭhitaṃ passanto <pageBreak edition="P" number="5.0342" />. <bold>Bhatti</bold>nti sinehaṃ. Sataṃ <bold>dhammo</bold>ti paṇḍitānaṃ sabhāvo. <bold>Yo mitto</bold>ti yo mitto āpadāsu mittaṃ na caje, tassa acajantassa mittassa esa sabhāvo nāma addhā sataṃ dhammo. <bold>Viditā</bold>ti pākaṭā jātā. <bold>Kāmaṃ karassū</bold>ti etaṃ mama kāmaṃ mayā icchitaṃ mama vacanaṃ karassu. <bold>Api tvevaṃ gate kāle</bold>ti api tu evaṃ gate kāle mayi imasmiṃ ṭhāne pāsena baddhe. <bold>Paramasaṃvuta</bold>nti paramaparipuṇṇaṃ.</paragraph>
    <paragraph line="96"><bold>Iccevaṃ mantayantāna</bold>nti ‘‘gaccha, na gacchāmī’’ti evaṃ kathentānaṃ <bold>ariyāna</bold>nti ācāraariyānaṃ. <bold>Paccadissathā</bold>ti kāsāyāni nivāsetvā rattamālaṃ piḷandhitvā <pageBreak edition="M" number="5.0364" /> muggaraṃ ādāya āgacchanto adissatha. <bold>Āturāna</bold>nti gilānānaṃ maccu viya. <bold>Abhisañcikkhā</bold>ti, bhikkhave, te ubhopi sattuṃ āyantaṃ passitvā. <bold>Hitā</bold>ti dīgharattaṃ aññamaññassa hitā muducittā. <bold>Na sañcalesumāsanā</bold>ti āsanato na caliṃsu, yathānisinnāva ahesuṃ. Sumukho pana ‘‘ayaṃ nesādo āgantvā paharanto maṃ paṭhamaṃ paharatū’’ti cintetvā mahāsattaṃ pacchato katvā nisīdi.</paragraph>
    <paragraph line="97"><bold>Dhataraṭṭhe</bold>ti haṃse. <bold>Samuḍḍente</bold>ti maraṇabhayena ito cito ca uppatante disvā. <bold>Āsajjā</bold>ti itare dve jane upagantvā. <bold>Paccakamitthā</bold>ti ‘‘baddhā, na baddhā’’ti cintento upadhārento akamittha, vegaṃ hāpetvā saṇikaṃ agamāsi. <bold>Āsajja baddhamāsīna</bold>nti baddhaṃ mahāsattaṃ upagantvā nisinnaṃ sumukhaṃ. <bold>Adīnava</bold>ntiādīnavameva hutvā mahāsattaṃ olokentaṃ disvā. <bold>Vimato</bold>ti kiṃ nu kho abaddho baddhassa santike nisinno, kāraṇaṃ pucchissāmīti vimatijāto hutvāti attho. <bold>Paṇḍare</bold>ti haṃse, atha vā parisuddhe nimmale, sampahaṭṭhakañcanavaṇṇeti attho. <bold>Pavaḍḍhakāye</bold>ti vaḍḍhitakāye <pageBreak edition="V" number="5.0337" /> mahāsarīre. <bold>Yaṃ nū</bold>ti yaṃ tāva eso mahāpāsena baddho. <bold>Na kurute disa</bold>nti palāyanatthāya ekaṃ disaṃ na bhajati, taṃ yuttanti adhippāyo. <bold>Balī</bold>ti balasampanno hutvāpi. <bold>Pakkhī</bold>ti taṃ ālapati. <bold>Ohāyā</bold>ti chaḍḍetvā. <bold>Yantī</bold>ti sesasakuṇā gacchanti. <bold>Avahīyasī</bold>ti ohīyasi.</paragraph>
    <paragraph line="98"><bold>Dijāmittā</bold>ti dijānaṃ amitta. <bold>Yāva kālassa pariyāya</bold>nti yāva maraṇassa vāro āgacchati. <bold>Kathaṃ panāya</bold>nti tvaṃ rājā me soti vadasi, rājāno ca nāma paṇḍitā honti, itipi paṇḍito samāno kena kāraṇena oḍḍitaṃ pāsaṃ na addasa. <bold>Padaṃ heta</bold>nti yasamahattaṃ vā ñāṇamahattaṃ vā pattānaṃ attano āpadabujjhanaṃ nāma padaṃ kāraṇaṃ, tasmā te āpadaṃ boddhumarahanti. <bold>Parābhavo</bold>ti avaḍḍhi. <bold>Āsajjāpī</bold>ti upagantvāpi na bujjhati. <bold>Tatā</bold>ti vitatā oḍḍitā. <bold>Guyhamāsajjā</bold>ti tesu pāsesu yo guḷho paṭicchanno pāso, taṃ āsajja bajjhanti. <bold>Atheva</bold>nti atha evaṃ jīvitakkhaye bajjhantevāti attho.</paragraph>
    <paragraph line="99">Iti <pageBreak edition="M" number="5.0365" /> naṃ so kathāsallāpena muduhadayaṃ katvā mahāsattassa jīvitaṃ yācanto gāthamāha –</paragraph>
    <hangnum line="100" number="25"></hangnum>
    <gatha1 line="101"> ‘‘Api <pageBreak edition="P" number="5.0343" /> nāyaṃ tayā saddhiṃ, saṃvāsassa sukhudrayo;</gatha1>
    <gathalast line="102">Api no anumaññāsi, api no jīvitaṃ dade’’ti.</gathalast>
    <paragraph line="103">Tattha <bold>api nāya</bold>nti api nu ayaṃ. <bold>Sukhudrayo</bold>ti sukhaphalo. <bold>Api no anumaññāsī</bold>ti cittakūṭaṃ gantvā ñātake passituṃ tvaṃ api no anujāneyyāsi. <bold>Api no jīvitaṃ dade</bold>ti api no imāya kathāya uppannavissāso na māreyyāsīti.</paragraph>
    <paragraph line="104">So tassa madhurakathāya bajjhitvā gāthamāha –</paragraph>
    <hangnum line="105" number="26"></hangnum>
    <gatha1 line="106"> ‘‘Na ceva me tvaṃ baddhosi, napi icchāmi te vadhaṃ;</gatha1>
    <gathalast line="107">Kāmaṃ khippamito gantvā, jīva tvaṃ anigho cira’’nti.</gathalast>
    <paragraph line="108">Tato sumukho catasso gāthā abhāsi –</paragraph>
    <hangnum line="109" number="27"></hangnum>
    <gatha1 line="110"> ‘‘Nevāhametamicchāmi <pageBreak edition="V" number="5.0338" />, aññatretassa jīvitā;</gatha1>
    <gathalast line="111">Sace ekena tuṭṭhosi, muñcetaṃ mañca bhakkhaya.</gathalast>
    <hangnum line="112" number="28"></hangnum>
    <gatha1 line="113"> ‘‘Ārohapariṇāhena, tulyāsmā vayasā ubho;</gatha1>
    <gathalast line="114">Na te lābhena jīvatthi, etena niminā tuvaṃ.</gathalast>
    <hangnum line="115" number="29"></hangnum>
    <gatha1 line="116"> ‘‘Tadiṅgha samapekkhassu, hotu giddhi tavamhasu;</gatha1>
    <gathalast line="117">Maṃ pubbe bandha pāsena, pacchā muñca dijādhipaṃ.</gathalast>
    <hangnum line="118" number="30"></hangnum>
    <gatha1 line="119"> ‘‘Tāvadeva ca te lābho, katāssa yācanāya ca;</gatha1>
    <gathalast line="120">Mitti ca dhataraṭṭhehi, yāvajīvāya te siyā’’ti.</gathalast>
    <paragraph line="121">Tattha <bold>eta</bold>nti yaṃ aññatra etassa jīvitā mama jīvitaṃ, etaṃ ahaṃ neva icchāmi. <bold>Tulyāsmā</bold>ti samānā homa. <bold>Niminā tuva</bold>nti parivattehi tvaṃ. <bold>Tavamhasū</bold>ti tava amhesu giddhi hotu, kiṃ te etena, mayi lobhaṃ uppādehīti vadati. <bold>Tāvadevā</bold>ti tattakoyeva. <bold>Yācanāya cā</bold>ti yā mama yācanā, sāva katā assāti attho.</paragraph>
    <paragraph line="122">Iti <pageBreak edition="M" number="5.0366" /> so tāya dhammadesanāya tele pakkhittakappāsapicu viya mudugatahadayo mahāsattaṃ tassa dāyaṃ katvā dadanto āha –</paragraph>
    <hangnum line="123" number="31"></hangnum>
    <gatha1 line="124"> ‘‘Passantu no mahāsaṅghā, tayā muttaṃ ito gataṃ;</gatha1>
    <gathalast line="125">Mittāmaccā ca bhaccā ca, puttadārā ca bandhavā.</gathalast>
    <hangnum line="126" number="32"></hangnum>
    <gatha1 line="127"> ‘‘Na ca te tādisā mittā, bahūnaṃ idha vijjati;</gatha1>
    <gathalast line="128">Yathā tvaṃ dhataraṭṭhassa, pāṇasādhāraṇo sakhā.</gathalast>
    <hangnum line="129" number="33"></hangnum>
    <gatha1 line="130"> ‘‘So te sahāyaṃ muñcāmi, hotu rājā tavānugo;</gatha1>
    <gathalast line="131">Kāmaṃ khippamito gantvā, ñātimajjhe virocathā’’ti.</gathalast>
    <paragraph line="132">Tattha <pageBreak edition="P" number="5.0344" /><bold>no</bold>ti nipātamattaṃ. <bold>Tayā mutta</bold>nti imañhi tvaññeva muñcasi nāma, tasmā imaṃ tayā <pageBreak edition="V" number="5.0339" /> muttaṃ ito cittakūṭapabbataṃ gataṃ mahantā ñātisaṅghā ete ca mittādayo passantu. Ettha ca <bold>bandhavā</bold>ti ekalohitasambandhā. <bold>Vijjatī</bold>ti vijjanti. <bold>Pāṇasādhāraṇo</bold>ti sādhāraṇapāṇo avibhattajīviko, yathā tvaṃ etassa sakhā, etādisā aññesaṃ bahūnaṃ mittā nāma na vijjanti. <bold>Tavānugo</bold>ti etaṃ dukkhitaṃ ādāya purato gacchantassa tava ayaṃ anugo hotūti.</paragraph>
    <paragraph line="133">Evaṃ vatvā pana nesādaputto mettacittena mahāsattaṃ upasaṅkamitvā bandhanaṃ chinditvā āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṃ muducittena saṇikaṃ mocetvā dūre khipitvā mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ parimajji. Tassa mettacittānubhāvena bodhisattassa pāde sirā sirāhi, maṃsaṃ maṃsena, cammaṃ cammena ghaṭitaṃ, tāvadeva pādo saṃruḷho sañjātachavisañjātalomo ahosi abaddhapādena nibbiseso. Bodhisatto sukhito pakatibhāveneva nisīdi. Atha sumukho attānaṃ nissāya mahāsattassa sukhitabhāvaṃ disvā sañjātasomanasso nesādassa thutimakāsi. Tamatthaṃ pakāsento satthā āha –</paragraph>
    <hangnum line="134" number="34"></hangnum>
    <gatha1 line="135"> ‘‘So <pageBreak edition="M" number="5.0367" /> patīto pamuttena, bhattunā bhattugāravo;</gatha1>
    <gathalast line="136">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</gathalast>
    <hangnum line="137" number="35"></hangnum>
    <gatha1 line="138"> ‘‘Evaṃ luddaka nandassu, saha sabbehi ñātibhi;</gatha1>
    <gatha2 line="139">Yathāhamajja nandāmi, muttaṃ disvā dijādhipa’’nti.</gatha2>
    <paragraph line="140">Tattha <bold>vakkaṅgo</bold>ti vaṅkagīvo.</paragraph>
    <paragraph line="141">Evaṃ luddassa thutiṃ katvā sumukho bodhisattaṃ āha – ‘‘mahārāja, iminā amhākaṃ mahāupakāro kato, ayañhi amhākaṃ vacanaṃ akatvā kīḷāhaṃse no katvā issarānaṃ dento bahuṃ dhanaṃ labheyya, māretvā maṃsaṃ vikkiṇanto mūlampi labhetha, attano pana jīvitaṃ anoloketvā amhākaṃ vacanaṃ akari <pageBreak edition="P" number="5.0345" />, imaṃ rañño santikaṃ netvā sukhajīvitaṃ karomā’’ti. Mahāsatto sampaṭicchi. Sumukho attano bhāsāya mahāsattena saddhiṃ kathetvā puna manussabhāsāya luddaputtaṃ āmantetvā ‘‘samma, tvaṃ kimatthaṃ pāse oḍḍesī’’ti pucchitvā ‘‘dhanattha’’nti vutte ‘‘evaṃ sante amhe ādāya nagaraṃ pavisitvā rañño dassehi, bahuṃ te dhanaṃ dāpessāmī’’ti vatvā āha –</paragraph>
    <hangnum line="142" number="36"></hangnum>
    <gatha1 line="143"> ‘‘Ehi <pageBreak edition="V" number="5.0340" /> taṃ anusikkhāmi, yathā tvamapi lacchase;</gatha1>
    <gathalast line="144">Lābhaṃ tavāyaṃ dhataraṭṭho, pāpaṃ kiñci na dakkhati.</gathalast>
    <hangnum line="145" number="37"></hangnum>
    <gatha1 line="146"> ‘‘Khippamantepuraṃ netvā, rañño dassehi no ubho;</gatha1>
    <gathalast line="147">Abaddhe pakatibhūte, kāje ubhayato ṭhite.</gathalast>
    <hangnum line="148" number="38"></hangnum>
    <gatha1 line="149"> ‘‘Dhataraṭṭhā mahārāja, haṃsādhipatino ime;</gatha1>
    <gathalast line="150">Ayañhi rājā haṃsānaṃ, ayaṃ senāpatītaro.</gathalast>
    <paragraph line="151" number="39"> ‘‘Asaṃsayaṃ imaṃ disvā, haṃsarājaṃ narādhipo.</paragraph>
    <gathalast line="152">Patīto sumano vitto, bahuṃ dassati te dhana’’nti.</gathalast>
    <paragraph line="153">Tattha <bold>anusikkhāmī</bold>ti anusāsāmi. <bold>Pāpa</bold>nti lāmakaṃ. <bold>Rañño dassehi no ubho</bold>ti amhe ubhopi rañño dassehi. Ayaṃ bodhisattassa paññāpabhāvadassanatthaṃ, attano mittadhammassa āvibhāvanatthaṃ, luddassa dhanalābhatthaṃ, rañño sīlesu patiṭṭhāpanatthañcāti catūhi kāraṇehi <pageBreak edition="M" number="5.0368" /> evamāha. <bold>Dhataraṭṭhā</bold>ti netvā ca pana rañño evaṃ ācikkheyyāsi, ‘‘mahārāja, ime dhataraṭṭhakule jātā dve haṃsādhipatino, etesu ayaṃ rājā, itaro senāpatī’’ti. Iti naṃ sikkhāpesi. <bold>‘‘Patīto’’</bold>tiādīni tīṇipi tuṭṭhākāravevacanāneva.</paragraph>
    <paragraph line="154">Evaṃ vutte luddo, ‘‘sāmi, mā vo rājadassanaṃ rucci, rājāno nāma calacittā, kīḷāhaṃse vā vo kareyyuṃ mārāpeyyuṃ vā’’ti vatvā, ‘‘samma, mā bhāyi, ahaṃ tādisaṃ kakkhaḷaṃ luddaṃ lohitapāṇiṃ dhammakathāya mudukaṃ katvā mama pādesu pātesiṃ, rājāno nāma puññavanto paññavanto ca subhāsitadubbhāsitaññū ca, khippaṃ amhe rañño dassehī’’ti vutte ‘‘tena hi mā mayhaṃ kujjhittha, ahaṃ avassaṃ tumhākaṃ <pageBreak edition="P" number="5.0346" /> ruciyā nemī’’ti vatvā ubhopi kājaṃ āropetvā rājakulaṃ gantvā rañño dassetvā raññā puṭṭho yathābhūtaṃ ārocesi. Tamatthaṃ pakāsento satthā āha –</paragraph>
    <hangnum line="155" number="40"></hangnum>
    <gatha1 line="156"> ‘‘Tassa taṃ vacanaṃ sutvā, kammunā upapādayi;</gatha1>
    <gatha2 line="157">Khippamantepuraṃ gantvā, rañño haṃse adassayi;</gatha2>
    <gathalast line="158">Abaddhe pakatibhūte, kāje ubhayato ṭhite.</gathalast>
    <hangnum line="159" number="41"></hangnum>
    <gatha1 line="160"> ‘‘Dhataraṭṭhā <pageBreak edition="V" number="5.0341" /> mahārāja, haṃsādhipatino ime;</gatha1>
    <gathalast line="161">Ayañhi rājā haṃsānaṃ, ayaṃ senāpatītaro;</gathalast>
    <hangnum line="162" number="42"></hangnum>
    <gatha1 line="163"> ‘‘Kathaṃ panime vihaṅgā, tava hatthattamāgatā;</gatha1>
    <gathalast line="164">Kathaṃ luddo mahantānaṃ, issare idha ajjhagā.</gathalast>
    <hangnum line="165" number="43"></hangnum>
    <gatha1 line="166"> ‘‘Vihitā santime pāsā, pallalesu janādhipa;</gatha1>
    <gathalast line="167">Yaṃ yadāyatanaṃ maññe, dijānaṃ pāṇarodhanaṃ.</gathalast>
    <hangnum line="168" number="44"></hangnum>
    <gatha1 line="169"> ‘‘Tādisaṃ pāsamāsajja, haṃsarājā abajjhatha;</gatha1>
    <gathalast line="170">Taṃ abaddho upāsino, mamāyaṃ ajjhabhāsatha.</gathalast>
    <hangnum line="171" number="45"></hangnum>
    <gatha1 line="172"> ‘‘Sudukkaraṃ anariyebhi, dahate bhāvamuttamaṃ;</gatha1>
    <gathalast line="173">Bhatturatthe parakkanto, dhammayutto vihaṅgamo.</gathalast>
    <hangnum line="174" number="46"></hangnum>
    <gatha1 line="175"> ‘‘Attanāyaṃ cajitvāna, jīvitaṃ jīvitāraho;</gatha1>
    <gathalast line="176">Anutthunanto āsīno, bhattu yācittha jīvitaṃ.</gathalast>
    <hangnum line="177" number="47"></hangnum>
    <gatha1 line="178"> ‘‘Tassa <pageBreak edition="M" number="5.0369" /> taṃ vacanaṃ sutvā, pasādamahamajjhagā;</gatha1>
    <gathalast line="179">Tato naṃ pāmuciṃ pāsā, anuññāsiṃ sukhena ca.</gathalast>
    <hangnum line="180" number="48"></hangnum>
    <gatha1 line="181"> ‘‘So patīto pamuttena, bhattunā bhattugāravo;</gatha1>
    <gathalast line="182">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</gathalast>
    <hangnum line="183" number="49"></hangnum>
    <gatha1 line="184"> ‘‘Evaṃ luddaka nandassu, saha sabbehi ñātibhi;</gatha1>
    <gathalast line="185">Yathāhamajja nandāmi, muttaṃ disvā dijādhipaṃ.</gathalast>
    <hangnum line="186" number="50"></hangnum>
    <gatha1 line="187"> ‘‘Ehi taṃ anusikkhāmi, yathā tvamapi lacchase;</gatha1>
    <gathalast line="188">Lābhaṃ tavāyaṃ dhataraṭṭho, pāpaṃ kiñci na dakkhati.</gathalast>
    <hangnum line="189" number="51"></hangnum>
    <gatha1 line="190"> ‘‘Khippamantepuraṃ <pageBreak edition="V" number="5.0342" /> netvā, rañño dassehi no ubho;</gatha1>
    <gathalast line="191">Abaddhe pakatibhūte, kāje ubhayato ṭhite.</gathalast>
    <hangnum line="192" number="52"></hangnum>
    <gatha1 line="193"> ‘‘Dhataraṭṭhā mahārāja, haṃsādhipatino ime;</gatha1>
    <gathalast line="194">Ayañhi rājā haṃsānaṃ, ayaṃ senāpatītaro.</gathalast>
    <hangnum line="195" number="53"></hangnum>
    <gatha1 line="196"> ‘‘Asaṃsayaṃ imaṃ disvā, haṃsarājaṃ narādhipo;</gatha1>
    <gathalast line="197">Patīto sumano vitto, bahuṃ dassati te dhanaṃ.</gathalast>
    <hangnum line="198" number="54"></hangnum>
    <gatha1 line="199"> ‘‘Evametassa <pageBreak edition="P" number="5.0347" /> vacanā, ānītāme ubho mayā;</gatha1>
    <gathalast line="200">Ettheva hi ime āsuṃ, ubho anumatā mayā.</gathalast>
    <hangnum line="201" number="55"></hangnum>
    <gatha1 line="202"> ‘‘Soyaṃ evaṃ gato pakkhī, dijo paramadhammiko;</gatha1>
    <gathalast line="203">Mādisassa hi luddassa, janayeyyātha maddavaṃ.</gathalast>
    <hangnum line="204" number="56"></hangnum>
    <gatha1 line="205"> ‘‘Upāyanañca te deva, nāññaṃ passāmi edisaṃ;</gatha1>
    <gathalast line="206">Sabbasākuṇikāgāme, taṃ passa manujādhipā’’ti.</gathalast>
    <paragraph line="207">Tattha <bold>kammunā upapādayī</bold>ti yaṃ so avaca, taṃ karonto kāyakammena sampādesi. <bold>Gantvā</bold>ti haṃsarājena nisinnakājakoṭiṃ uccataraṃ, senāpatinā nisinnakājakoṭiṃ thokaṃ nīcaṃ katvā ubhopi te ukkhipitvā ‘‘haṃsarājā ca senāpati ca rājānaṃ passituṃ gacchanti, ussaratha ussarathā’’ti janaṃ ussārento ‘‘evarūpā nāma sobhaggappattā suvaṇṇavaṇṇā haṃsarājāno na diṭṭhapubbā’’ti muduhadayesu manussesu pasaṃsantesu <pageBreak edition="M" number="5.0370" /> khippamantepuraṃ gantvā. <bold>Adassayī</bold>ti ‘‘haṃsarājāno tumhe daṭṭhuṃ āgatā’’ti rañño ārocāpetvā tena tuṭṭhacittena ‘‘āgacchantū’’ti pakkosāpito abhiharitvā dassesi. <bold>Hatthatta</bold>nti hatthesu āgataṃ, pattanti vuttaṃ hoti. <bold>Mahantāna</bold>nti yasamahantappattānaṃ suvaṇṇavaṇṇānaṃ dhataraṭṭhahaṃsānaṃ issare sāmino kathaṃ tvaṃ luddo hutvā adhigatoti pucchati. ‘‘Issaramidhamajjhagā’’tipi pāṭho, etesaṃ issariyaṃ tvaṃ kathaṃ ajjhagāti attho.</paragraph>
    <paragraph line="208"><bold>Vihitā</bold>ti yojitā. <bold>Yaṃ yadāyatanaṃ maññe</bold>ti, mahārāja, yaṃ yaṃ samosaraṇaṭṭhānaṃ dijānaṃ pāṇarodhanaṃ <pageBreak edition="V" number="5.0343" /> jīvitakkhayakaraṃ maññāmi, tattha tattha mayā pallalesu pāsā vihitā. <bold>Tādisa</bold>nti mānusiyasare tathāvidhaṃ pāṇarodhanaṃ mayā vihitaṃ pāsaṃ. <bold>Ta</bold>nti taṃ etaṃ tattha baddhaṃ. <bold>Upāsino</bold>ti attano jīvitaṃ agaṇetvā upagantvā nisinno. <bold>Mamāya</bold>nti maṃ ayaṃ senāpati <bold>ajjhabhāsatha,</bold> mayā saddhiṃ kathesi. <bold>Sudukkara</bold>nti tasmiṃ khaṇe esa amhādisehi anariyehi sudukkaraṃ akāsi. Kiṃ tanti? <bold>Dahate bhāvamuttamaṃ,</bold> attano uttamaṃ ajjhāsayaṃ dahati vidahati pakāseti. <bold>Attanāya</bold>nti attano ayaṃ. <bold>Anutthunanto</bold>ti bhattuguṇe vaṇṇento tassa jīvitaṃ muñcāti maṃ yāci.</paragraph>
    <paragraph line="209"><bold>Tassā</bold>ti tassa tathā yācantassa. <bold>Sukhena cā</bold>ti yathāsukhena cittakūṭaṃ gantvā ñātisaṅghaṃ passathāti ca anujāniṃ. <bold>Ettheva hī</bold>ti mayā pana ime dve ettha mānusiyasareyeva cittakūṭagamanāya anumatā ahesuṃ. <bold>Evaṃ gato</bold>ti evaṃ sattu hatthagato. <bold>Janayeyyātha maddava</bold>nti attani mettacittaṃ janesi. <bold>Upāyana</bold>nti paṇṇākāraṃ. <bold>Sabbasākuṇikāgāme</bold>ti <pageBreak edition="P" number="5.0348" /> sabbasmimpi sākuṇikagāme nāhaṃ aññaṃ tava evarūpaṃ kenaci sākuṇikena ābhatapubbaṃ upāyanaṃ passāmi. <bold>Taṃ passā</bold>ti taṃ mayā ābhataṃ upāyanaṃ passa manujādhipāti.</paragraph>
    <paragraph line="210">Evaṃ so ṭhitakova sumukhassa guṇaṃ kathesi. Tato rājā haṃsarañño mahārahaṃ āsanaṃ, sumukhassa ca suvaṇṇabhaddapīṭhakaṃ dāpetvā tesaṃ tattha nisinnānaṃ suvaṇṇabhājanehi lājamadhuphāṇitādīni dāpetvā niṭṭhite pānabhojanakicce añjaliṃ paggayha mahāsattaṃ dhammakathaṃ yācitvā <pageBreak edition="M" number="5.0371" /> suvaṇṇapīṭhake nisīdi. So tena yācito paṭisanthāraṃ tāva akāsi. Tamatthaṃ pakāsento satthā āha –</paragraph>
    <hangnum line="211" number="57"></hangnum>
    <gatha1 line="212"> ‘‘Disvā nisinnaṃ rājānaṃ, pīṭhe sovaṇṇaye subhe;</gatha1>
    <gathalast line="213">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</gathalast>
    <hangnum line="214" number="58"></hangnum>
    <gatha1 line="215"> ‘‘Kacci nu bhoto kusalaṃ, kacci bhoto anāmayaṃ;</gatha1>
    <gathalast line="216">Kacci raṭṭhamidaṃ phītaṃ, dhammena manusāsasi.</gathalast>
    <hangnum line="217" number="59"></hangnum>
    <gatha1 line="218"> ‘‘Kusalañceva me haṃsa, atho haṃsa anāmayaṃ;</gatha1>
    <gathalast line="219">Atho raṭṭhamidaṃ phītaṃ, dhammena manusāsahaṃ.</gathalast>
    <hangnum line="220" number="60"></hangnum>
    <gatha1 line="221"> ‘‘Kacci <pageBreak edition="V" number="5.0344" /> bhoto amaccesu, doso koci na vijjati;</gatha1>
    <gathalast line="222">Kacci ca te tavatthesu, nāvakaṅkhanti jīvitaṃ.</gathalast>
    <hangnum line="223" number="61"></hangnum>
    <gatha1 line="224"> ‘‘Athopi me amaccesu, doso koci na vijjati;</gatha1>
    <gathalast line="225">Athopi te mamatthesu, nāvakaṅkhanti jīvitaṃ.</gathalast>
    <hangnum line="226" number="62"></hangnum>
    <gatha1 line="227"> ‘‘Kacci te sādisī bhariyā, assavā piyabhāṇinī;</gatha1>
    <gathalast line="228">Puttarūpayasūpetā, tava chandavasānugā.</gathalast>
    <hangnum line="229" number="63"></hangnum>
    <gatha1 line="230"> ‘‘Atho me sādisī bhariyā, assavā piyabhāṇinī;</gatha1>
    <gathalast line="231">Puttarūpayasūpetā, mama chandavasānugā’’ti.</gathalast>
    <paragraph line="232">Tattha <bold>rājāna</bold>nti sāgalarājānaṃ. <bold>Vakkaṅgo</bold>ti haṃsarājā. <bold>Dhammena manusāsasī</bold>ti dhammena anusāsasi. <bold>Doso</bold>ti aparādho. <bold>Tavatthesū</bold>ti uppannesu tava yuddhādīsu atthesu. <bold>Nāvakaṅkhantī</bold>ti uraṃ datvā pariccajantā kicci attano jīvitaṃ na patthenti, jīvitañca cajitvā tavevatthaṃ karonti. <bold>Sādisī</bold>ti samānajātikā. <bold>Assavā</bold>ti vacanasampaṭicchikā. <bold>Puttarūpayasūpetā</bold>ti <pageBreak edition="P" number="5.0349" /> puttehi ca rūpena ca yasena ca upetā. <bold>Tava chandavasānugā</bold>ti kacci tava ajjhāsayaṃ tava vasaṃ anuvattati, na attano cittavasena vattatīti pucchati.</paragraph>
    <paragraph line="233">Evaṃ bodhisattena paṭisanthāre kate puna rājā tena saddhiṃ kathento āha –</paragraph>
    <hangnum line="234" number="64"></hangnum>
    <gatha1 line="235"> ‘‘Bhavantaṃ <pageBreak edition="M" number="5.0372" /> kacci nu mahā-sattuhatthattataṃ gato;</gatha1>
    <gathalast line="236">Dukkhamāpajji vipulaṃ, tasmiṃ paṭhamamāpade.</gathalast>
    <hangnum line="237" number="65"></hangnum>
    <gatha1 line="238"> ‘‘Kacci yantāpatitvāna, daṇḍena samapothayi;</gatha1>
    <gathalast line="239">Evametesaṃ jammānaṃ, pātikaṃ bhavati tāvade.</gathalast>
    <hangnum line="240" number="66"></hangnum>
    <gatha1 line="241"> ‘‘Khemamāsi mahārāja, evamāpadiyā sati;</gatha1>
    <gathalast line="242">Na cāyaṃ kiñci rasmāsu, sattūva samapajjatha.</gathalast>
    <hangnum line="243" number="67"></hangnum>
    <gatha1 line="244"> ‘‘Paccagamittha <pageBreak edition="V" number="5.0345" /> nesādo, pubbeva ajjhabhāsatha;</gatha1>
    <gathalast line="245">Tadāyaṃ sumukhoyeva, paṇḍito paccabhāsatha.</gathalast>
    <hangnum line="246" number="68"></hangnum>
    <gatha1 line="247"> ‘‘Tassa taṃ vacanaṃ sutvā, pasādamayamajjhagā;</gatha1>
    <gathalast line="248">Tato maṃ pāmucī pāsā, anuññāsi sukhena ca.</gathalast>
    <hangnum line="249" number="69"></hangnum>
    <gatha1 line="250"> ‘‘Idañca sumukheneva, etadatthāya cintitaṃ;</gatha1>
    <gathalast line="251">Bhoto sakāsegamanaṃ, etassa dhanamicchatā.</gathalast>
    <hangnum line="252" number="70"></hangnum>
    <gatha1 line="253"> ‘‘Svāgatañcevidaṃ bhavataṃ, patīto casmi dassanā;</gatha1>
    <gathalast line="254">Eso cāpi bahuṃ vittaṃ, labhataṃ yāvadicchatī’’ti.</gathalast>
    <paragraph line="255">Tattha <bold>mahāsattuhatthattataṃ gato</bold>ti mahantassa sattuno hatthattaṃ gato. <bold>Āpatitvānā</bold>ti upadhāvitvā. <bold>Pātika</bold>nti pākatikaṃ, ayameva vā pāṭho. Idaṃ vuttaṃ hoti – etesañhi jammānaṃ tāvadeva evaṃ pākatikaṃ hoti, sakuṇe daṇḍena pothetvā jīvitakkhayaṃ pāpento dhanavetanaṃ labhatīti. <bold>Kiñci rasmāsū</bold>ti kiñci amhesu. <bold>Sattūvā</bold>ti sattu viya. <bold>Paccagamitthā</bold>ti, mahārāja, esa amhe disvā baddhāti saññāya thokaṃ osakkittha. <bold>Pubbevā</bold>ti ayameva paṭhamaṃ ajjhabhāsi. <bold>Tadā</bold>ti tasmiṃ kāle. <bold>Etadatthāyā</bold>ti etassa nesādaputtassa atthāya cintitaṃ. <bold>Dhanamicchatā</bold>ti etassa dhanaṃ icchantena <pageBreak edition="P" number="5.0350" /> tava santikaṃ amhākaṃ āgamanaṃ cintitaṃ. <bold>Svāgatañcevida</bold>nti mā bhonto cintayantu, bhavataṃ idaṃ idhāgamanaṃ svāgatameva. <bold>Labhata</bold>nti labhatu.</paragraph>
    <paragraph line="256">Evañca <pageBreak edition="M" number="5.0373" /> pana vatvā rājā aññataraṃ amaccaṃ oloketvā ‘‘kiṃ karomi devā’’ti vutte ‘‘imaṃ nesādaṃ kappitakesamassuṃ nhātānulittaṃ sabbālaṅkārapaṭimaṇḍitaṃ kāretvā ānehī’’ti vatvā tena tathā katvā ānītassa tassa saṃvacchare saṃvacchare satasahassuṭṭhānakaṃ gāmaṃ, dve vīthiyo gahetvā ṭhitaṃ mahantaṃ gehaṃ, rathavarañca, aññañca bahuṃ hiraññasuvaṇṇaṃ adāsi. Tamatthaṃ āvikaronto satthā āha –</paragraph>
    <hangnum line="257" number="71"></hangnum>
    <gatha1 line="258"> ‘‘Santappayitvā nesādaṃ, bhogehi manujādhipo;</gatha1>
    <gathalast line="259">Ajjhabhāsatha vakkaṅgaṃ, vācaṃ kaṇṇasukhaṃ bhaṇa’’nti.</gathalast>
    <paragraph line="260">Atha <pageBreak edition="V" number="5.0346" /> mahāsatto rañño dhammaṃ desesi. So tassa dhammakathaṃ sutvā tuṭṭhahadayo ‘‘dhammakathikassa sakkāraṃ karissāmī’’ti setacchattaṃ datvā rajjaṃ paṭicchāpento āha –</paragraph>
    <hangnum line="261" number="72"></hangnum>
    <gatha1 line="262"> ‘‘Yaṃ khalu dhammamādhīnaṃ, vaso vattati kiñcanaṃ;</gatha1>
    <gathalast line="263">Sabbatthissariyaṃ bhavataṃ, pasāsatha yadicchatha.</gathalast>
    <hangnum line="264" number="73"></hangnum>
    <gatha1 line="265"> ‘‘Dānatthaṃ upabhottuṃ vā, yaṃ caññaṃ upakappati;</gatha1>
    <gathalast line="266">Etaṃ dadāmi vo vittaṃ, issariyaṃ vissajāmi vo’’ti.</gathalast>
    <paragraph line="267">Tattha <bold>vaso vattatī</bold>ti yattha mama vaso vattati. <bold>Kiñcana</bold>nti taṃ appamattakampi. <bold>Sabbatthissariya</bold>nti sabbaṃ bhavataṃyeva issariyaṃ atthu. <bold>Yaṃ caññaṃ upakappatī</bold>ti puññakāmatāya dānatthaṃ vā chattaṃ ussāpetvā rajjameva upabhottuṃ vā yaṃ vā aññaṃ tumhākaṃ ruccati, taṃ karotha, etaṃ dadāmi vo vittaṃ, saddhiṃyeva setacchattena mama santakaṃ issariyaṃ vissajjāmi voti.</paragraph>
    <paragraph line="268">Atha mahāsatto raññā dinnaṃ setacchattaṃ puna tasseva adāsi. Rājāpi cintesi – ‘‘haṃsarañño tāva me dhammakathā sutā, luddaputtena pana ‘ayaṃ sumukho mudhurakatho’ti ativiya <pageBreak edition="P" number="5.0351" /> vaṇṇito, imassapi dhammakathaṃ sossāmī’’ti. So tena saddhiṃ sallapanto anantaraṃ gāthamāha –</paragraph>
    <hangnum line="269" number="74"></hangnum>
    <gatha1 line="270"> ‘‘Yathā ca myāyaṃ sumukho, ajjhabhāseyya paṇḍito;</gatha1>
    <gathalast line="271">Kāmasā buddhisampanno, taṃ myāssa paramappiya’’nti.</gathalast>
    <paragraph line="272">Tattha <pageBreak edition="M" number="5.0374" /><bold>yathā</bold>ti yadi. Idaṃ vuttaṃ hoti – yadi ca me ayaṃ sumukho paṇḍito buddhisampanno kāmasā attano ruciyā ajjhabhāseyya, taṃ me paramappiyaṃ assāti.</paragraph>
    <paragraph line="273">Tato sumukho āha –</paragraph>
    <hangnum line="274" number="75"></hangnum>
    <gatha1 line="275"> ‘‘Ahaṃ khalu mahārāja, nāgarājārivantaraṃ;</gatha1>
    <gathalast line="276">Paṭivattuṃ na sakkomi, na me so vinayo siyā.</gathalast>
    <hangnum line="277" number="76"></hangnum>
    <gatha1 line="278"> ‘‘Amhākañceva <pageBreak edition="V" number="5.0347" /> so seṭṭho, tvañca uttamasattavo;</gatha1>
    <gathalast line="279">Bhūmipālo manussindo, pūjā bahūhi hetubhi.</gathalast>
    <hangnum line="280" number="77"></hangnum>
    <gatha1 line="281"> ‘‘Tesaṃ ubhinnaṃ bhaṇataṃ, vattamāne vinicchaye;</gatha1>
    <gathalast line="282">Nantaraṃ pativattabbaṃ, pessena manujādhipā’’ti.</gathalast>
    <paragraph line="283">Tattha <bold>nāgarājārivantara</bold>nti peḷāya abbhantaraṃ paviṭṭho nāgarājā viya. <bold>Paṭivattu</bold>nti tumhākaṃ dvinnaṃ antare vattuṃ na sakkomi. <bold>Na me so</bold>ti sace vadeyyaṃ, na me so vinayo bhaveyya. <bold>Amhākañcevā</bold>ti channavutiyā haṃsasahassānaṃ. <bold>Uttamasattavo</bold>ti uttamasatto. <bold>Pūjā</bold>ti ubho tumhe mayhaṃ bahūhi kāraṇehi pūjārahā ceva pasaṃsārahā ca. <bold>Pessenā</bold>ti veyyāvaccakarena sevakena.</paragraph>
    <paragraph line="284">Rājā tassa vacanaṃ sutvā tuṭṭhahadayo ‘‘nesādaputto taṃ vaṇṇeti, na aññena tumhādisena madhuradhammakathikena nāma bhavitabba’’nti vatvā āha –</paragraph>
    <hangnum line="285" number="78"></hangnum>
    <gatha1 line="286"> ‘‘Dhammena kira nesādo, paṇḍito aṇḍajo iti;</gatha1>
    <gathalast line="287">Naheva akatattassa, nayo etādiso siyā.</gathalast>
    <hangnum line="288" number="79"></hangnum>
    <gatha1 line="289"> ‘‘Evaṃ aggapakatimā, evaṃ uttamasattavo;</gatha1>
    <gathalast line="290">Yāvatatthi mayā diṭṭhā, nāññaṃ passāmi edisaṃ.</gathalast>
    <hangnum line="291" number="80"></hangnum>
    <gatha1 line="292"> ‘‘Tuṭṭhosmi vo pakatiyā, vākyena madhurena ca;</gatha1>
    <gathalast line="293">Eso cāpi mamacchando, ciraṃ passeyya vo ubho’’ti.</gathalast>
    <paragraph line="294">Tattha <pageBreak edition="M" number="5.0375" /><pageBreak edition="P" number="5.0352" /><bold>dhammenā</bold>ti sabhāvena kāraṇena. <bold>Akatattassā</bold>ti asampāditaattabhāvassa mittadubbhissa. <bold>Nayo</bold>ti paññā. <bold>Aggapakatimā</bold>ti aggasabhāvo. <bold>Uttamasattavo</bold>ti uttamasatto. <bold>Yāvatatthī</bold>ti yāvatā mayā diṭṭhā nāma atthi. <bold>Nāñña</bold>nti tasmiṃ mayā diṭṭhaṭṭhāne aññaṃ evarūpaṃ na passāmi. <bold>Tuṭṭhosmi vo pakatiyā</bold>ti samma haṃsarāja ahaṃ pakatiyā paṭhamameva tumhākaṃ dassanena tuṭṭho. <bold>Vākyenā</bold>ti idāni pana vo madhuravacanena tuṭṭhosmi. <bold>Ciraṃ passeyya vo</bold>ti idheva vasāpetvā muhuttampi avippavāsanto ciraṃ tumhe passeyyanti esa me chandoti vadati.</paragraph>
    <paragraph line="295">Tato <pageBreak edition="V" number="5.0348" /> mahāsatto rājānaṃ pasaṃsanto āha –</paragraph>
    <hangnum line="296" number="81"></hangnum>
    <gatha1 line="297"> ‘‘Yaṃ kiccaṃ parame mitte, katamasmāsu taṃ tayā;</gatha1>
    <gathalast line="298">Pattā nissaṃsayaṃ tyāmhā, bhattirasmāsu yā tava.</gathalast>
    <hangnum line="299" number="82"></hangnum>
    <gatha1 line="300"> ‘‘Aduñca nūna sumahā, ñātisaṅghassa mantaraṃ;</gatha1>
    <gathalast line="301">Adassanena asmākaṃ, dukkhaṃ bahūsu pakkhisu.</gathalast>
    <hangnum line="302" number="83"></hangnum>
    <gatha1 line="303"> ‘‘Tesaṃ sokavighātāya, tayā anumatā mayaṃ;</gatha1>
    <gathalast line="304">Taṃ padakkhiṇato katvā, ñātiṃ passemurindama.</gathalast>
    <hangnum line="305" number="84"></hangnum>
    <gatha1 line="306"> ‘‘Addhāhaṃ vipulaṃ pītiṃ, bhavataṃ vindāmi dassanā;</gatha1>
    <gathalast line="307">Eso cāpi mahā attho, ñātivissāsanā siyā’’ti.</gathalast>
    <paragraph line="308">Tattha <bold>katamasmāsū</bold>ti kataṃ amhesu. <bold>Pattā nissaṃsayaṃ tyāmhā</bold>ti mayaṃ nissaṃsayena tayā pattāyeva. <bold>Bhattirasmāsu yā tavā</bold>ti yā tava amhesu bhatti, tāya bhattiyā mayaṃ tayā asaṃsayena pattāyeva, na ca vippayuttā, vippavuṭṭhāpi sahavāsinoyeva nāma mayanti dīpeti. <bold>Aduñca nūna sumahā</bold>ti etañca ekaṃseneva sumahantaṃ. <bold>Ñātisaṅghassa mantara</bold>nti amhehi dvīhi janehi virahitassa mama ñātisaṅghassa antaraṃ chiddaṃ. <bold>Asmāka</bold>nti amhākaṃ dvinnaṃ adassanena bahūsu pakkhīsu dukkhaṃ uppannaṃ. <bold>Passemurindamā</bold>ti passeyyāma arindama. <bold>Bhavata</bold>nti bhoto dassanena. <bold>Eso cāpi mahā attho</bold>ti yā esā ñātisaṅghasaṅkhātā ñātivissāsanā siyā, eso cāpi mahanto atthopi.</paragraph>
    <paragraph line="309">Evaṃ vutte rājā tesaṃ gamanaṃ anujāni. Mahāsattopi rañño pañcavidhe dussīlye ādīnavaṃ, sīle ca ānisaṃsaṃ kathetvā ‘‘imaṃ sīlaṃ rakkha, dhammena <pageBreak edition="M" number="5.0376" /> rajjaṃ kārehi, catūhi saṅgahavatthūhi janaṃ saṅgaṇhāhī’’ti ovaditvā cittakūṭaṃ agamāsi. Tamatthaṃ <pageBreak edition="P" number="5.0353" /> pakāsento satthā āha –</paragraph>
    <hangnum line="310" number="85"></hangnum>
    <gatha1 line="311"> ‘‘Idaṃ vatvā dhataraṭṭho, haṃsarājā narādhipaṃ;</gatha1>
    <gathalast line="312">Uttamaṃ javamanvāya, ñātisaṅghaṃ upāgamuṃ.</gathalast>
    <hangnum line="313" number="86"></hangnum>
    <gatha1 line="314"> ‘‘Te <pageBreak edition="V" number="5.0349" /> aroge anuppatte, disvāna parame dije;</gatha1>
    <gathalast line="315">Kekāti makaruṃ haṃsā, puthusaddo ajāyatha.</gathalast>
    <hangnum line="316" number="87"></hangnum>
    <gatha1 line="317"> ‘‘Te patītā pamuttena, bhattunā bhattugāravā;</gatha1>
    <gathalast line="318">Samantā parikiriṃsu, aṇḍajā laddhapaccayā’’ti.</gathalast>
    <paragraph line="319">Tattha <bold>upāgamu</bold>nti aruṇuggamanavelāyameva lājamadhuphāṇitādīni paribhuñjitvā raññā ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi otaritvā rājānaṃ padakkhiṇaṃ katvā vehāsaṃ uppatitvā raññā añjaliṃ paggayha ‘‘gacchatha sāmino’’ti vutte sīhapañjarena nikkhantā uttamena javena gantvā ñātigaṇaṃ upāgamiṃsu. <bold>Parame</bold>ti uttame. <bold>Kekā</bold>ti attano sabhāvena ‘‘kekā’’ti saddamakaṃsu. <bold>Bhattugāravā</bold>ti bhattari sagāravā. <bold>Parikiriṃsū</bold>ti bhattuno muttabhāvena tuṭṭhā taṃ bhattāraṃ samantā parivārayiṃsu. <bold>Laddhapaccayā</bold>ti laddhapatiṭṭhā.</paragraph>
    <paragraph line="320">Evaṃ parivāretvā pana te haṃsā ‘‘kathaṃ muttosi, mahārājā’’ti pucchiṃsu. Mahāsatto sumukhaṃ nissāya muttabhāvaṃ, sāgalarājaluddaputtehi katakammañca kathesi. Taṃ sutvā tuṭṭho haṃsagaṇo ‘‘sumukhasenāpati ca rājā ca luddaputto ca sukhitā niddukkhā ciraṃ jīvantū’’ti thutimakāsi. Tamatthaṃ pakāsento satthā osānagāthamāha –</paragraph>
    <hangnum line="321" number="88"></hangnum>
    <gatha1 line="322"> ‘‘Evaṃ mittavataṃ atthā, sabbe honti padakkhiṇā;</gatha1>
    <gathalast line="323">Haṃsā yathā dhataraṭṭhā, ñātisaṅghaṃ upāgamu’’nti.</gathalast>
    <paragraph line="324">Tattha <bold>mittavata</bold>nti kalyāṇamittasampannānaṃ. <bold>Padakkhiṇā</bold>ti sukhanipphattino vuḍḍhiyuttā. <bold>Dhataraṭṭhā</bold>ti haṃsarājā sumukho raññā ceva luddaputtena cāti dvīhi evaṃ ubhopi te dhataraṭṭhā kalyāṇamittasampannā yathā ñātisaṅghaṃ upāgamuṃ <pageBreak edition="M" number="5.0377" />, ñātisaṅghaupagamanasaṅkhāto nesaṃ attho padakkhiṇo jāto, evaṃ aññesampi mittavataṃ atthā padakkhiṇā hontīti.</paragraph>
    <paragraph line="325">Satthā <pageBreak edition="P" number="5.0354" /> imaṃ dhammadesanaṃ āharitvā ‘‘na bhikkhave idāneva, pubbepānando mamatthāya jīvitaṃ pariccajī’’ti vatvā jātakaṃ samodhānesi ‘‘tadā nesādo channo ahosi, rājā sāriputto <pageBreak edition="V" number="5.0350" />, sumukho ānando, channavuti haṃsasahassā buddhaparisā, haṃsarājā pana ahameva ahosi’’nti.</paragraph>
    <centered line="326">Cūḷahaṃsajātakavaṇṇanā paṭhamā.</centered>
    <hangnum line="327"></hangnum>
    <paragraph line="328"> [534] 2. Mahāhaṃsajātakavaṇṇanā</paragraph>
    <paragraph line="329"><bold>Ete haṃsā pakkamantī</bold>ti idaṃ satthā veḷuvane viharanto ānandatherassa jīvitapariccāgameva ārabbha kathesi. Vatthu heṭṭhā vuttasadisameva, idha pana satthā atītaṃ āharanto idamāhari.</paragraph>
    <paragraph line="330">Atīte bārāṇasiyaṃ saṃyamassa nāma bārāṇasirañño khemā nāma aggamahesī ahosi. Tadā bodhisatto navutihaṃsasahassaparivuto cittakūṭe vihāsi. Athekadivasaṃ khemā devī paccūsasamaye supinaṃ addasa. Suvaṇṇavaṇṇā haṃsā āgantvā rājapallaṅke nisīditvā madhurassarena dhammakathaṃ kathesuṃ. Deviyā sādhukāraṃ datvā dhammaṃ suṇantiyā dhammassavanena atittāya eva ratti vibhāyi. Haṃsā dhammaṃ kathetvā sīhapañjarena nikkhamitvā agamaṃsu. Sā vegenuṭṭhāya ‘‘palāyamāne haṃse gaṇhatha gaṇhathā’’ti vatvā hatthaṃ pasārentīyeva pabujjhi. Tassā kathaṃ sutvā paricārikāyo ‘‘kuhiṃ haṃsā’’ti thokaṃ avahasiṃsu. Sā tasmiṃ khaṇe supinabhāvaṃ ñatvā cintesi – ‘‘ahaṃ abhūtaṃ na passāmi, addhā imasmiṃ loke suvaṇṇavaṇṇā haṃsā bhavissanti, sace kho pana ‘suvaṇṇahaṃsānaṃ dhammaṃ sotukāmāmhī’ti rājānaṃ vakkhāmi, ‘amhehi suvaṇṇahaṃsā nāma na diṭṭhapubbā, haṃsānañca kathā nāma abhūtāyevā’ti vatvā nirussukko bhavissati, ‘dohaḷo’ti vutte pana yena kenaci upāyena pariyesissati, evaṃ me manoratho samijjhissatī’’ti. Sā gilānālayaṃ dassetvā paricārikānaṃ <pageBreak edition="P" number="5.0355" /> saññaṃ datvā nipajji.</paragraph>
    <paragraph line="331">Rājā <pageBreak edition="M" number="5.0378" /> rājāsane nisinno tassā dassanavelāya taṃ adisvā ‘‘kahaṃ, khemā devī’’ti pucchitvā ‘‘gilānā’’ti sutvā tassā santikaṃ gantvā sayanekadese nisīditvā piṭṭhiṃ parimajjanto ‘‘kiṃ te aphāsuka’’nti pucchi. ‘‘Deva aññaṃ aphāsukaṃ natthi, dohaḷo pana me uppanno’’ti. Tena hi ‘‘bhaṇa, devi, yaṃ icchasi, taṃ sīghaṃ te upanāmessāmī’’ti. ‘‘Mahārāja, ahamekassa suvaṇṇahaṃsassa samussitasetacchatte rājapallaṅke nisinnassa gandhamālādīhi pūjaṃ katvā sādhukāraṃ dadamānā dhammakathaṃ sotumicchāmi, sace labhāmi, iccetaṃ kusalaṃ, no ce, jīvitaṃ me natthī’’ti. Atha naṃ rājā ‘‘sace manussaloke atthi, labhissasi <pageBreak edition="V" number="5.0351" />, mā cintayī’’ti assāsetvā sirigabbhato nikkhamma amaccehi saddhiṃ mantesi – ‘‘ambho, khemā devī, ‘suvaṇṇahaṃsassa dhammakathaṃ sotuṃ labhantī jīvissāmi, alabhantiyā me jīvitaṃ natthī’ti vadati, atthi nu kho suvaṇṇavaṇṇā haṃsā’’ti. ‘‘Deva amhehi neva diṭṭhapubbā na sutapubbā’’ti. ‘‘Ke pana jāneyyu’’nti? ‘‘Brāhmaṇā, devā’’ti. Rājā brāhmaṇe pakkosāpetvā sakkāraṃ katvā pucchi – ‘‘honti nu kho ācariyā suvaṇṇavaṇṇā haṃsā’’ti? ‘‘Āma, mahārāja amhākaṃ mantesumacchā, kakkaṭakā, kacchapā, migā, morā, haṃsāti cha ete tiracchānagatā suvaṇṇavaṇṇā hontīti āgatā, tattha dhataraṭṭhakulahaṃsā nāma paṇḍitā ñāṇasampannā, iti manussehi saddhiṃ satta suvaṇṇavaṇṇā hontī’’ti.</paragraph>
    <paragraph line="332">Taṃ sutvā rājā attamano hutvā ‘‘kahaṃ nu kho ācariyā dhataraṭṭhahaṃsā vasantī’’ti pucchitvā ‘‘na jānāma, mahārājā’’ti vutte ‘‘atha ke pana jānissantī’’ti vatvā ‘‘luddaputtā’’ti vutte sabbe attano vijite luddake sannipātāpetvā pucchi – ‘‘tātā, suvaṇṇavaṇṇā dhataraṭṭhakulahaṃsā nāma kahaṃ vasantī’’ti? Atheko luddo ‘‘himavante kira, deva, cittakūṭapabbateti no kulaparamparāya kathentī’’ti āha. ‘‘Jānāsi pana nesaṃ gahaṇūpāya’’nti? ‘‘Na jānāmi, devā’’ti. ‘‘Ke pana jānissantī’’ti? Brāhmaṇāti. So brāhmaṇapaṇḍite pakkosāpetvā <pageBreak edition="P" number="5.0356" /> cittakūṭapabbate suvaṇṇavaṇṇānaṃ haṃsānaṃ atthibhāvaṃ ārocetvā ‘‘jānātha nu kho tesaṃ gahaṇūpāya’’nti pucchi. ‘‘Mahārāja, kiṃ tehi gantvā gahitehi, upāyena te nagarasamīpaṃ ānetvā gahessāmā’’ti. ‘‘Ko pana upāyo’’ti? ‘‘Mahārāja, nagarato avidūre uttarena tigāvutamatte tigāvutappamāṇaṃ khemaṃ nāma saraṃ <pageBreak edition="M" number="5.0379" /> kārāpetvā udakassa pūretvā nānādhaññāni ropetvā pañcavaṇṇapadumasañchannaṃ kārāpetvā ekaṃ paṇḍitaṃ nesādaṃ paṭicchāpetvā manussānaṃ upagantuṃ adatvā catūsu kaṇṇesu ṭhitehi abhayaṃ ghosāpetha, taṃ sutvā nānāsakuṇā dasa disā otarissanti, tepi haṃsā paramparāya tassa sarassa khemabhāvaṃ sutvā āgacchissanti, atha ne vālapāsehi bandhāpetvā gaṇhāpeyyāthā’’ti.</paragraph>
    <paragraph line="333">Taṃ sutvā rājā tehi vuttapadese vuttappakāraṃ saraṃ kārāpetvā chekaṃ nesādaṃ pakkosāpetvā tassa sahassaṃ dāpetvā ‘‘tvaṃ ito paṭṭhāya attano kammaṃ mā kari, puttadāraṃ te ahaṃ posessāmi, tvaṃ appamatto khemaṃ saraṃ rakkhanto manusse paṭikkamāpetvā catūsu kaṇṇesu abhayaṃ ghosāpetvā āgatāgate sakuṇe mama ācikkheyyāsi, suvaṇṇahaṃsesu āgatesu mahantaṃ sakkāraṃ labhissasī’’ti tamassāsetvā khemaṃ saraṃ paṭicchāpesi. So tato paṭṭhāya raññā vuttanayeneva tattha paṭipajji, ‘‘khemaṃ saraṃ rakkhatī’’ti cassa ‘‘khemanesādo’’tveva nāmaṃ udapādi <pageBreak edition="V" number="5.0352" />. Tato paṭṭhāya ca nānappakārā sakuṇā otariṃsu, ‘‘khemaṃ nibbhayaṃ sara’’nti paramparāghosena nānāhaṃsā āgamiṃsu. Paṭhamaṃ tāva tiṇahaṃsā āgamiṃsu, tesaṃ ghosena paṇḍuhaṃsā, tesaṃ ghosena manosilāvaṇṇā haṃsā, tesaṃ ghosena setahaṃsā, tesaṃ ghosena pākahaṃsā āgamiṃsu. Tesu āgatesu khemako rañño ārocesi – ‘‘deva, pañcavaṇṇā haṃsā āgantvā sare gocaraṃ gaṇhanti, pākahaṃsānaṃ āgatattā idāni katipāheneva suvaṇṇahaṃsā āgamissanti, mā <pageBreak edition="P" number="5.0357" /> cintayittha, devā’’ti.</paragraph>
    <paragraph line="334">Taṃ sutvā rājā ‘‘aññena tattha na gantabbaṃ, yo gacchissati, hatthapādachedanañca gharavilopañca pāpuṇissatī’’ti nagara bheriṃ carāpesi. Tato paṭṭhāya tattha koci na gacchati. Cittakūṭassa panāvidūre kañcanaguhāyaṃpākahaṃsā vasanti, tepi mahabbalā. Dhataraṭṭhakulena saddhiṃ tesaṃ sarīravaṇṇova viseso. Pākahaṃsarañño pana dhītā suvaṇṇavaṇṇā ahosi. So taṃ dhataraṭṭhamahissarassa anurūpāti tassa pādaparicārikaṃ katvā pesesi. Sā tassa piyā ahosi manāpā, teneva ca kāraṇena tāni dve haṃsakulāni aññamaññaṃ vissāsikāni jātāni.</paragraph>
    <paragraph line="335">Athekadivasaṃ <pageBreak edition="M" number="5.0380" /> bodhisattassa parivārahaṃsā pākahaṃse pucchiṃsu – ‘‘tumhe imesu divasesu kahaṃ gocaraṃ gaṇhathā’’ti? ‘‘Mayaṃ bārāṇasito avidūre khemasare gocaraṃ gaṇhāma, tumhe pana kuhiṃ āhiṇḍathā’’ti. ‘‘Asukaṃ nāmā’’ti vutte ‘‘kasmā khemasaraṃ na gacchatha, so hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno nānappakārabhamaragaṇanikūjito catūsu kaṇṇesu niccaṃ pavattaabhayaghosano, koci naṃ upasaṅkamituṃ samattho nāma natthi, pageva aññaṃ upaddavaṃ kātuṃ, evarūpo so saro’’ti khemasaraṃ vaṇṇayiṃsu. Te tesaṃ vacanaṃ sutvā ‘‘bārāṇasiyā samīpe kira evarūpo khemo nāma saro atthi, pākahaṃsā tattha gantvā gocaraṃ gaṇhanti, tumhepi dhataraṭṭhamahissarassa ārocetha, sace anujānāti, mayampi tattha gantvā gocaraṃ gaṇheyyāmā’’ti sumukhassa kathesuṃ. Sumukho rañño ārocesi. So cintesi – ‘‘manussā nāma bahumāyā kharamantā upāyakusalā, bhavitabbamettha kāraṇena, ettakaṃ kālaṃ eso saro natthi, idāni amhākaṃ gahaṇatthāya kato bhavissatī’’ti. So sumukhaṃ āha – ‘‘mā vo tattha gamanaṃ ruccatha, na so saro tehi sudhammatāya kato, amhākaṃ gahaṇatthāyeva kato, manussā nāma bahumāyā kharamantā upāyakusalā, tumhe sakeyeva gocare carathā’’ti <pageBreak edition="P" number="5.0358" />.</paragraph>
    <paragraph line="336">Suvaṇṇahaṃsā ‘‘khemaṃ saraṃ gantukāmamhā’’ti dutiyampi tatiyampi sumukhassa ārocesuṃ. So <pageBreak edition="V" number="5.0353" /> tesaṃ tattha gantukāmataṃ mahāsattassa ārocesi. Atha mahāsatto ‘‘mama ñātakā maṃ nissāya mā kilamantu, tena hi gacchāmā’’ti navutihaṃsasahassaparivuto tattha gantvā gocaraṃ gahetvā haṃsakīḷaṃ kīḷitvā cittakūṭameva paccāgami. Khemako tesaṃ gocaraṃ caritvā gatakāle gantvā tesaṃ āgatabhāvaṃ rañño ārocesi. Rājā tuṭṭhacitto hutvā, ‘‘samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī’’ti vatvā paribbayaṃ datvā taṃ uyyojesi. So tattha gantvā cāṭipañjare nisīditvā haṃsānaṃ caraṇaṭṭhānaṃ vīmaṃsi. Bodhisattā nāma nilloluppacārino honti, tasmā mahāsatto otiṇṇaṭṭhānato paṭṭhāya sapadānaṃ sāliṃ khādanto agamāsi. Sesā ito cito ca khādantā vicariṃsu.</paragraph>
    <paragraph line="337">Atha <pageBreak edition="M" number="5.0381" /> luddaputto ‘‘ayaṃ haṃso nilloluppacārī, imaṃ bandhituṃ vaṭṭatī’’ti cintetvā punadivase haṃsesu saraṃ anotiṇṇesuyeva cāṭipañjare nisinno taṃ ṭhānaṃ gantvā avidūre pañjare attānaṃ paṭicchādetvā chiddena olokento acchi. Tasmiṃ khaṇe mahāsatto navutihaṃsasahassapurakkhato hiyyo otiṇṇaṭṭhāneyeva otaritvā odhiyaṃ nisīditvā sāliṃ khādanto pāyāsi. Nesādo pañjarachiddena olokento tassa rūpasobhaggappattaṃ attabhāvaṃ disvā ‘‘ayaṃ haṃso sakaṭanābhippamāṇasarīro suvaṇṇavaṇṇo, tīhi rattarājīhi gīvāyaṃ parikkhitto, tisso rājiyo galena otaritvā urantarena gatā, tisso pacchābhāgena nibbijjhitvā gatā, rattakambalasuttasikkāya ṭhapitakañcanakkhandho viya atirocati, iminā etesaṃ raññā bhavitabbaṃ, imameva gaṇhissāmī’’ti cintesi. Haṃsarājāpi bahuṃ gocaraṃ caritvā jalakīḷaṃ kīḷitvā haṃsagaṇaparivuto cittakūṭameva agamāsi. Iminā niyāmeneva pañca divase gocaraṃ gaṇhi. Chaṭṭhe divase khemako kāḷaassavālamayaṃ daḷhaṃ mahārajjuṃ vaṭṭitvā yaṭṭhiyā pāsaṃ katvā ‘‘sve haṃsarājā imasmiṃ okāse <pageBreak edition="P" number="5.0359" /> otarissatī’’ti tathato ñatvā antoudake yaṭṭhipāsaṃ oḍḍi.</paragraph>
    <paragraph line="338">Punadivase haṃsarājā otaranto pādaṃ pāse pavesantoyeva otari. Athassa pāso pādaṃ ayapaṭṭakena kaḍḍhanto viya ābandhitvā gaṇhi. So ‘‘chindissāmi na’’nti vegaṃ janetvā kaḍḍhitvā pātesi. Paṭhamavāre suvaṇṇavaṇṇaṃ cammaṃ chijji, dutiyavāre kambalavaṇṇaṃ maṃsaṃ chijji, tatiyavāre nhāru chijji, catutthavāre pana ‘‘pādā chijjeyyuṃ, rañño pana hīnaṅgatā nāma ananucchavikā’’ti na vāyāmaṃ akāsi, balavavedanā ca pavattiṃsu. So cintesi – ‘‘sacāhaṃ baddharavaṃ ravissāmi, ñātakā me ñatrastā hutvā gocaraṃ aggahetvā chātajjhattāva palāyantā dubbalattā samudde patissantī’’ti. So vedanaṃ adhivāsetvā pāsavase vattetvā sāliṃ khādanto <pageBreak edition="V" number="5.0354" /> viya hutvā tesaṃ yāvadatthaṃ caritvā haṃsakīḷaṃ kīḷanakāle mahantena saddena baddharavaṃ ravi. Taṃ sutvā haṃsā maraṇabhayatajjitā vaggavaggā cittakūṭābhimukhā purimanayeneva pakkamiṃsu.</paragraph>
    <paragraph line="339">Sumukhopi <pageBreak edition="M" number="5.0382" /> heṭṭhā vuttanayeneva cintetvā vicinitvā tīsupi koṭṭhāsesu mahāsattaṃ adisvā ‘‘addhā tassevedaṃ bhayaṃ uppanna’’nti nivattitvā āgato mahāsattaṃ pāsena baddhaṃ lohitamakkhitaṃ dukkhāturaṃ paṅkapiṭṭhe nipannaṃ disvā ‘‘mā bhāyi, mahārāja, ahaṃ mama jīvitaṃ pariccajitvā tumhe mocessāmī’’ti vadanto otaritvā mahāsattaṃ assāsento paṅkapiṭṭhe nisīdi. Mahāsatto ‘‘navutihaṃsasahassesu maṃ chaḍḍetvā palāyantesu ayaṃ sumukho ekakova āgato, kiṃ nu kho luddaputtassa āgatakāle maṃ chaḍḍetvā palāyissati, udāhu no’’ti vīmaṃsanavasena lohitamakkhito pāsayaṭṭhiyaṃ olambantoyeva tisso gāthā abhāsi –</paragraph>
    <hangnum line="340" number="89"></hangnum>
    <gatha1 line="341"> ‘‘Ete haṃsā pakkamanti, vakkaṅgā bhayameritā;</gatha1>
    <gathalast line="342">Harittaca hemavaṇṇa, kāmaṃ sumukha pakkama.</gathalast>
    <hangnum line="343" number="90"></hangnum>
    <gatha1 line="344"> ‘‘Ohāya maṃ ñātigaṇā, ekaṃ pāsavasaṃ gataṃ;</gatha1>
    <gathalast line="345">Anapekkhamānā gacchanti, kiṃ eko avahīyasi.</gathalast>
    <hangnum line="346" number="91"></hangnum>
    <gatha1 line="347"> ‘‘Pateva patataṃ seṭṭha, natthi baddhe sahāyatā;</gatha1>
    <gathalast line="348">Mā anīghāya hāpesi, kāmaṃ sumukha pakkamā’’ti.</gathalast>
    <paragraph line="349">Tattha <pageBreak edition="P" number="5.0360" /><bold>bhayameritā</bold>ti bhayena eritā bhayaṭṭitā bhayacalitā. Tatiyapade ‘‘harī’’tipi ‘‘hema’’ntipi suvaṇṇasseva nāmaṃ. So ca harittacatāya hemavaṇṇo, tena taṃ evaṃ ālapati. <bold>Sumukhā</bold>ti sundaramukha. <bold>Anapekkhamānā</bold>ti tava ñātakā maṃ anolokentā nirālayā hutvā. <bold>Patevā</bold>ti uppatāhiyeva. <bold>Mā anīghāyā</bold>ti ito gantvā pattabbāya nidukkhabhāvāya vīriyaṃ mā hāpesi.</paragraph>
    <paragraph line="350">Taṃ sutvā sumukho ‘‘ayaṃ haṃsarājā mama piyamittabhāvaṃ na jānāti, anuppiyabhāṇī mittoti maṃ sallakkheti, sinehabhāvamassa dassessāmī’’ti cintetvā catasso gāthā abhāsi –</paragraph>
    <hangnum line="351" number="92"></hangnum>
    <gatha1 line="352"> ‘‘Nāhaṃ <pageBreak edition="V" number="5.0355" /> dukkhaparetopi, dhataraṭṭha tuvaṃ jahe;</gatha1>
    <gathalast line="353">Jīvitaṃ maraṇaṃ vā me, tayā saddhiṃ bhavissati.</gathalast>
    <hangnum line="354" number="93"></hangnum>
    <gatha1 line="355"> ‘‘Nāhaṃ <pageBreak edition="M" number="5.0383" /> dukkhaparetopi, dhataraṭṭha tuvaṃ jahe;</gatha1>
    <gathalast line="356">Na maṃ anariyasaṃyutte, kamme yojetumarahasi.</gathalast>
    <hangnum line="357" number="94"></hangnum>
    <gatha1 line="358"> ‘‘Sakumāro sakhātyasmi, sacitte casmi te ṭhito;</gatha1>
    <gathalast line="359">Ñāto senāpatī tyāhaṃ, haṃsānaṃ pavaruttama.</gathalast>
    <hangnum line="360" number="95"></hangnum>
    <gatha1 line="361"> ‘‘Kathaṃ ahaṃ vikattissaṃ, ñātimajjhe ito gato;</gatha1>
    <gatha2 line="362">Taṃ hitvā patataṃ seṭṭha, kiṃ te vakkhāmito gato;</gatha2>
    <gathalast line="363">Idha pāṇaṃ cajissāmi, nānariyaṃ kattumussahe’’ti.</gathalast>
    <paragraph line="364">Tattha <bold>nāha</bold>nti ahaṃ, mahārāja, kāyikacetasikena dukkhena phuṭṭhopi taṃ na jahāmi. <bold>Anariyasaṃyutte</bold>ti mittadubbhīhi ahirikehi kattabbatāya anariyabhāvena saṃyutte. <bold>Kamme</bold>ti taṃ jahitvā pakkamanakamme. <bold>Sakumāro</bold>ti samānakumāro, ekadivaseneva paṭisandhiṃ gahetvā ekadivase aṇḍakosaṃ padāletvā ekato vaḍḍhitakumāroti attho. <bold>Sakhātyasmī</bold>ti ahaṃ te dakkhiṇakkhisamo piyasahāyo. <bold>Sacitte</bold>ti tava sake citte ahaṃ ṭhito tava vase vattāmi, tayi jīvante jīvāmi, na jīvante na jīvāmīti attho. ‘‘Saṃcitte’’tipi pāṭho, tava citte ahaṃ saṇṭhito suṭṭhu ṭhitoti attho. <bold>Ñāto</bold>ti sabbahaṃsānaṃ antare paññāto. <bold>Vikattissa</bold>nti ‘‘kuhiṃ haṃsarājā’’ti pucchito ahaṃ kinti kathessāmi. <bold>Kiṃ te vakkhāmī</bold>ti te tava pavattiṃ pucchante haṃsagaṇe kiṃ vakkhāmi.</paragraph>
    <paragraph line="365">Evaṃ sumukhena catūhi gāthāhi sīhanāde nadite tassa guṇaṃ pakāsento mahāsatto āha –</paragraph>
    <hangnum line="366" number="96"></hangnum>
    <gatha1 line="367"> ‘‘Eso hi dhammo sumukha, yaṃ tvaṃ ariyapathe ṭhito;</gatha1>
    <gathalast line="368">Yo bhattāraṃ sakhāraṃ maṃ, na pariccattumussahe.</gathalast>
    <hangnum line="369" number="97"></hangnum>
    <gatha1 line="370"> ‘‘Tañhi <pageBreak edition="V" number="5.0356" /><pageBreak edition="P" number="5.0361" /> me pekkhamānassa, bhayaṃ na tveva jāyati;</gatha1>
    <gathalast line="371">Adhigacchasi tvaṃ mayhaṃ, evaṃbhūtassa jīvita’’nti.</gathalast>
    <paragraph line="372">Tattha <bold>eso dhammo</bold>ti esa porāṇakapaṇḍitānaṃ sabhāvo. <bold>Bhattāraṃ sakhāraṃ ma</bold>nti sāmikañca sahāyañca maṃ. <bold>Bhaya</bold>nti cittutrāso mayhaṃ na jāyati, cittakūṭapabbate haṃsagaṇamajjhe ṭhito viya homi. <bold>Mayha</bold>nti mama jīvitaṃ tvaṃ labhāpessasi.</paragraph>
    <paragraph line="373">Evaṃ <pageBreak edition="M" number="5.0384" /> tesaṃ kathentānaññeva luddaputto sarapariyante ṭhito haṃse tīhi khandhehi palāyante disvā ‘‘kiṃ nu kho’’ti pāsaṭṭhānaṃ olokento bodhisattaṃ pāsayaṭṭhiyaṃ olambantaṃ disvā sañjātasomanasso kacchaṃ daḷhaṃ bandhitvā muggaraṃ gahetvā kappuṭṭhānaggi viya avattharamāno paṇhiyā akkantakalale uparisīsena gantvā purato patante vegena upasaṅkami. Tamatthaṃ pakāsento satthā āha –</paragraph>
    <hangnum line="374" number="98"></hangnum>
    <gatha1 line="375"> ‘‘Iccevaṃ mantayantānaṃ, ariyānaṃ ariyavuttinaṃ;</gatha1>
    <gathalast line="376">Daṇḍamādāya nesādo, āpatī turito bhusaṃ.</gathalast>
    <hangnum line="377" number="99"></hangnum>
    <gatha1 line="378"> ‘‘Tamāpatantaṃ disvāna, sumukho atibrūhayi;</gatha1>
    <gathalast line="379">Aṭṭhāsi purato rañño, haṃso vissāsayaṃ byathaṃ.</gathalast>
    <hangnum line="380" number="100"></hangnum>
    <gatha1 line="381"> ‘‘Mā bhāyi patataṃ seṭṭha, na hi bhāyanti tādisā;</gatha1>
    <gatha2 line="382">Ahaṃ yogaṃ payuñjissaṃ, yuttaṃ dhammūpasañhitaṃ;</gatha2>
    <gathalast line="383">Tena pariyāpadānena, khippaṃ pāsā pamokkhasī’’ti.</gathalast>
    <paragraph line="384">Tattha <bold>ariyavuttina</bold>nti ariyācāre vattamānānaṃ. <bold>Bhusa</bold>nti daḷhaṃ balavaṃ. <bold>Atibrūhayī</bold>ti anantaragāthāya āgataṃ ‘‘mā bhāyī’’ti vacanaṃ vadanto atibrūhesi mahāsaddaṃ nicchāresi. <bold>Aṭṭhāsī</bold>ti sace nesādo rājānaṃ paharissati, ahaṃ pahāraṃ sampaṭicchissāmīti jīvitaṃ pariccajitvā purato aṭṭhāsi. <bold>Vissāsaya</bold>nti vissāsento assāsento. <bold>Byatha</bold>nti byathitaṃ bhītaṃ rājānaṃ ‘‘mā bhāyī’’ti iminā vacanena vissāsento. <bold>Tādisā</bold>ti tumhādisā ñāṇavīriyasampannā. <bold>Yoga</bold>nti ñāṇavīriyayogaṃ. <bold>Yutta</bold>nti anucchavikaṃ. <bold>Dhammūpasañhita</bold>nti kāraṇanissitaṃ. <bold>Tena pariyāpadānenā</bold>ti tena mayā payuttena yogena parisuddhena. <bold>Pamokkhasī</bold>ti muccissasi.</paragraph>
    <paragraph line="385">Evaṃ <pageBreak edition="V" number="5.0357" /> sumukho mahāsattaṃ assāsetvā luddaputtassa santikaṃ gantvā madhuraṃ mānusiṃ vācaṃ nicchārento, ‘‘samma, tvaṃ konāmosī’’ti <pageBreak edition="P" number="5.0362" /> pucchitvā ‘‘suvaṇṇavaṇṇahaṃsarāja, ahaṃ khemako nāmā’’ti vutte, ‘‘samma khemaka, ‘tayā oḍḍitavālapāse yo vā so vā haṃso baddho’ti saññaṃ mā kari, navutiyā haṃsasahassānaṃ pavaro dhataraṭṭhahaṃsarājā te pāse <pageBreak edition="M" number="5.0385" /> baddho, ñāṇasīlācārasampanno saṅgāhakapakkhe ṭhito, na taṃ māretuṃ yutto, ahaṃ tava iminā kattabbakiccaṃ karissāmi, ayampi suvaṇṇavaṇṇo, ahampi tatheva, ahaṃ etassatthāya attano jīvitaṃ pariccajissāmi, sace tvaṃ etassa pattāni gaṇhitukāmosi, mama pattāni gaṇha, athopi cammamaṃsanhāruaṭṭhīnamaññataraṃ gaṇhitukāmosi, mameva sarīrato gaṇha, atha naṃ kīḷāhaṃsaṃ kātukāmosi, maññeva kara, jīvantameva vikkiṇitvā sace dhanaṃ uppādetukāmosi, maṃ jīvantameva vikkiṇitvā dhanaṃ uppādehi, mā etaṃ ñāṇādiguṇasaṃyuttaṃ haṃsarājānaṃ avadhi, sace hi naṃ vadhissasi, nirayādīhi na muccissasī’’ti taṃ nirayādibhayena santajjetvā attano madhurakathaṃ gaṇhāpetvā puna bodhisattassa santikaṃ gantvā taṃ assāsento aṭṭhāsi. Nesādo tassa kathaṃ sutvā ‘‘ayaṃ tiracchānagato samāno manussehipi kātuṃ asakkuṇeyyaṃ evarūpaṃ mittadhammaṃ karoti, manussāpi evaṃ mittadhamme ṭhātuṃ na sakkonti, aho esa ñāṇasampanno madhurakatho dhammiko’’ti sakalasarīraṃ pītisomanassaparipuṇṇaṃ katvā pahaṭṭhalomo daṇḍaṃ chaḍḍetvā sirasi añjaliṃ patiṭṭhapetvā sūriyaṃ namassanto viya sumukhassa guṇaṃ kittento aṭṭhāsi. Tamatthaṃ pakāsento satthā āha –</paragraph>
    <hangnum line="386" number="101"></hangnum>
    <gatha1 line="387"> ‘‘Tassa taṃ vacanaṃ sutvā, sumukhassa subhāsitaṃ;</gatha1>
    <gathalast line="388">Pahaṭṭhalomo nesādo, añjalissa paṇāmayi.</gathalast>
    <hangnum line="389" number="102"></hangnum>
    <gatha1 line="390"> ‘‘Na me sutaṃ vā diṭṭhaṃ vā, bhāsanto mānusiṃ dijo;</gatha1>
    <gathalast line="391">Ariyaṃ bruvāno vakkaṅgo, cajanto mānusiṃ giraṃ.</gathalast>
    <hangnum line="392" number="103"></hangnum>
    <gatha1 line="393"> ‘‘Kiṃ nu tāyaṃ dijo hoti, mutto baddhaṃ upāsasi;</gatha1>
    <gathalast line="394">Ohāya sakuṇā yanti, kiṃ eko avahīyasī’’ti.</gathalast>
    <paragraph line="395">Tattha <pageBreak edition="P" number="5.0363" /><bold>añjalissa paṇāmayī</bold>ti añjaliṃ assa upanāmayi, ‘‘na me’’ti gāthāyassa thutiṃ karoti. Tattha <bold>mānusi</bold>nti manussavācaṃ. <bold>Ariya</bold>nti sundaraṃ niddosaṃ. <bold>Cajanto</bold>ti vissajjento. Idaṃ vuttaṃ hoti – samma, tvaṃ dijo samāno ajja mayā saddhiṃ mānusiṃ vācaṃ bhāsanto niddosaṃ <pageBreak edition="V" number="5.0358" /> bruvāno mānusiṃ giraṃ cajanto paccakkhato diṭṭho, ito pubbe pana idaṃ acchariyaṃ mayā <pageBreak edition="M" number="5.0386" /> neva sutaṃ na diṭṭhanti. <bold>Kiṃ nu tāya</bold>nti yaṃ etaṃ tvaṃ upāsasi, kiṃ nu te ayaṃ hoti.</paragraph>
    <paragraph line="396">Evaṃ tuṭṭhacittena nesādena puṭṭho sumukho ‘‘ayaṃ muduko jāto, idānissa bhiyyosomattāya mudubhāvatthaṃ mama guṇaṃ dassesāmī’’ti cintetvā āha –</paragraph>
    <hangnum line="397" number="104"></hangnum>
    <gatha1 line="398"> ‘‘Rājā me so dijāmitta, senāpaccassa kārayiṃ;</gatha1>
    <gathalast line="399">Tamāpade pariccatuṃ, nussahe vihagādhipaṃ.</gathalast>
    <hangnum line="400" number="105"></hangnum>
    <gatha1 line="401"> ‘‘Mahāgaṇāya bhattā me, mā eko byasanaṃ agā;</gatha1>
    <gathalast line="402">Tathā taṃ samma nesāda, bhattāyaṃ abhito rame’’ti.</gathalast>
    <paragraph line="403">Tattha <bold>nussahe</bold>ti na samatthomhi. <bold>Mahāgaṇāyā</bold>ti mahato haṃsagaṇassa. <bold>Mā eko</bold>ti mādise sevake vijjamāne mā ekako byasanaṃ agā. <bold>Tathā ta</bold>nti yathā ahaṃ vadāmi, tatheva taṃ. <bold>Sammā</bold>ti vayassa. <bold>Bhattāyaṃ abhito rame</bold>ti bhattā ayaṃ mama, ahamassa abhito rame santike ramāmi na ukkaṇṭhāmīti.</paragraph>
    <paragraph line="404">Nesādo taṃ tassa dhammanissitaṃ madhurakathaṃ sutvā somanassappatto pahaṭṭhalomo ‘‘sacāhaṃ etaṃ sīlādiguṇasaṃyuttaṃ haṃsarājānaṃ vadhissāmi, catūhi apāyehi na muccissāmi, rājā maṃ yadicchati, taṃ karotu, ahametaṃ sumukhassa dāyaṃ katvā vissajjessāmī’’ti cintetvā gāthamāha –</paragraph>
    <hangnum line="405" number="106"></hangnum>
    <gatha1 line="406"> ‘‘Ariyavattasi vakkaṅga, yo piṇḍamapacāyasi;</gatha1>
    <gathalast line="407">Cajāmi te taṃ bhattāraṃ, gacchathūbho yathāsukha’’nti.</gathalast>
    <paragraph line="408">Tattha <bold>ariyavattasī</bold>ti mittadhammarakkhaṇasaṅkhātena ācāraariyānaṃ vattena samannāgatosi. <bold>Piṇḍamapacāyasī</bold>ti bhattu santikā laddhaṃ piṇḍaṃ senāpatiṭṭhānaṃ pūjesi. <bold>Gacchathūbho</bold>ti dvepi janā assumukhe ñātisaṅghe hāsayamānā yathāsukhaṃ gacchathāti.</paragraph>
    <paragraph line="409">Evaṃ <pageBreak edition="V" number="5.0359" /><pageBreak edition="P" number="5.0364" /> vatvā nesādo muducittena mahāsattaṃ upasaṅkamitvā yaṭṭhiṃ onāmetvā paṅkapiṭṭhe nisīdāpetvā pāsayaṭṭhiyā mocetvā taṃ ukkhipitvā sarato nīharitvā taruṇadabbatiṇapiṭṭhe nisīdāpetvā pāde baddhapāsaṃ <pageBreak edition="M" number="5.0387" /> saṇikaṃ mocetvā mahāsatte balavasinehaṃ paccupaṭṭhāpetvā mettacittena udakaṃ ādāya lohitaṃ dhovitvā punappunaṃ parimajji, athassa mettānubhāvena sirāya sirā, maṃsena maṃsaṃ, cammena cammaṃ ghaṭitaṃ, pādo pākatiko ahosi, itarena nibbiseso. Bodhisatto sukhappatto hutvā pakatibhāvena nisīdi. Sumukho attānaṃ nissāya rañño sukhitabhāvaṃ disvā sañjātasomanasso cintesi – ‘‘iminā amhākaṃ mahāupakāro kato, amhehi etassa kato upakāro nāma natthi, sace esa rājarājamahāmattānaṃ atthāya amhe gaṇhi, tesaṃ santikaṃ netvā bahuṃ dhanaṃ labhissati, sace attano atthāya gaṇhi, amhe vikkiṇitvā dhanaṃ labhissateva, pucchissāmi tāva na’’nti. Atha naṃ upakāraṃ kātukāmatāya pucchanto āha –</paragraph>
    <hangnum line="410" number="107"></hangnum>
    <gatha1 line="411"> ‘‘Sace attappayogena, ohito haṃsapakkhinaṃ;</gatha1>
    <gathalast line="412">Paṭiggaṇhāma te samma, etaṃ abhayadakkhiṇaṃ.</gathalast>
    <hangnum line="413" number="108"></hangnum>
    <gatha1 line="414"> ‘‘No ce attappayogena, ohito haṃsapakkhinaṃ;</gatha1>
    <gathalast line="415">Anissaro muñcamamhe, theyyaṃ kayirāsi luddakā’’ti.</gathalast>
    <paragraph line="416">Tattha <bold>sace</bold>ti, samma nesāda, sace tayā attano payogena attano atthāya haṃsānañceva sesapakkhīnañca pāso ohito. <bold>Anissaro</bold>ti anissaro hutvā amhe muñcanto yenāsi āṇatto, tassasantakaṃ gaṇhanto theyyaṃ kayirāsi.</paragraph>
    <paragraph line="417">Taṃ sutvā nesādo ‘‘nāhaṃ tumhe attano atthāya gaṇhiṃ, bārāṇasiraññā pana saṃyamena gaṇhāpitomhī’’ti vatvā deviyā diṭṭhasupinakālato paṭṭhāya yāva raññā tesaṃ āgatabhāvaṃ sutvā, ‘‘samma khemaka, ekaṃ vā dve vā haṃse gaṇhituṃ vāyama, mahantaṃ te yasaṃ dassāmī’’ti vatvā paribbayaṃ datvā uyyojitabhāvo, tāva sabbaṃ pavattiṃ ārocesi. Taṃ sutvā sumukho ‘‘iminā nesādena attano jīvitaṃ agaṇetvā amhe vissajjentena <pageBreak edition="P" number="5.0365" /> dukkaraṃ kataṃ, sace mayaṃ ito cittakūṭaṃ gamissāma, neva dhataraṭṭharañño paññānubhāvo, na mayhaṃ mittadhammo pākaṭo bhavissati, na luddaputto mahantaṃ yasaṃ lacchati, na rājā pañcasu sīlesu patiṭṭhahissati, na deviyā manoratho matthakaṃ pāpuṇissatī’’ti cintetvā <pageBreak edition="M" number="5.0388" />, ‘‘samma, evaṃ sante amhe vissajjetuṃ na <pageBreak edition="V" number="5.0360" /> labhasi, rañño no dassehi, so amhe yathāruciṃ karissatī’’ti imamatthaṃ pakāsento gāthamāha –</paragraph>
    <hangnum line="418" number="109"></hangnum>
    <gatha1 line="419"> ‘‘Yassa tvaṃ bhatako rañño, kāmaṃ tasseva pāpaya;</gatha1>
    <gathalast line="420">Tattha saṃyamano rājā, yathābhiññaṃ karissatī’’ti.</gathalast>
    <paragraph line="421">Tattha <bold>tassevā</bold>ti tasseva santikaṃ nehi. <bold>Tatthā</bold>ti tasmiṃ rājanivesane. <bold>Yathābhiñña</bold>nti yathādhippāyaṃ yathāruciṃ.</paragraph>
    <paragraph line="422">Taṃ sutvā nesādo ‘‘mā vo bhaddante rājadassanaṃ ruccittha, rājāno nāma sappaṭibhayā, kīḷāhaṃse vā vo kareyyuṃ māreyyuṃ vā’’ti āha. Atha naṃ sumukho, ‘‘samma luddaka mā amhākaṃ cintayi, ahaṃ tādisassa kakkhaḷassa dhammakathāya maddavaṃ janesiṃ, rañño kiṃ na janessāmi, rājāno hi paṇḍitā subhāsitadubbhāsitaññu, khippaṃ no rañño santikaṃ nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṃ karonto dhataraṭṭhassa mahantaṃ setapadumasañchannaṃ, mama khuddakaṃ rattapadumasañchannaṃ katvā dhataraṭṭhaṃ purato, mamaṃ pacchato nīcataraṃ katvā ādāya khippaṃ netvā rañño dassehī’’ti āha. So tassa vacanaṃ sutvā ‘‘sumukho rājānaṃ disvā mama mahantaṃ yasaṃ dātukāmo bhavissatī’’ti sañjātasomanasso mudūhi latāhi pañjare katvā padumehi chādetvā vuttanayeneva te gahetvā agamāsi. Tamatthaṃ pakāsento satthā āha –</paragraph>
    <hangnum line="423" number="110"></hangnum>
    <gatha1 line="424"> ‘‘Iccevaṃ vutto nesādo, hemavaṇṇe harittace;</gatha1>
    <gathalast line="425">Ubho hatthehi saṅgayha, pañjare ajjhavodahi.</gathalast>
    <hangnum line="426" number="111"></hangnum>
    <gatha1 line="427"> ‘‘Te <pageBreak edition="P" number="5.0366" /> pañjaragate pakkhī, ubho bhassaravaṇṇine;</gatha1>
    <gathalast line="428">Sumukhaṃ dhataraṭṭhañca, luddo ādāya pakkamī’’ti.</gathalast>
    <paragraph line="429">Tattha <bold>ajjhavodahī</bold>ti odahi ṭhapesi. <bold>Bhassaravaṇṇine</bold>ti pabhāsampannavaṇṇe.</paragraph>
    <paragraph line="430">Evaṃ <pageBreak edition="M" number="5.0389" /> luddassa te ādāya pakkamanakāle dhataraṭṭho pākahaṃsarājadhītaraṃ attano bhariyaṃ saritvā sumukhaṃ āmantetvā kilesavasena vilapi. Tamatthaṃ pakāsento satthā āha –</paragraph>
    <hangnum line="431" number="112"></hangnum>
    <gatha1 line="432"> ‘‘Harīyamāno <pageBreak edition="V" number="5.0361" /> dhataraṭṭho, sumukhaṃ etadabravi;</gatha1>
    <gatha2 line="433">Bāḷhaṃ bhāyāmi sumukha, sāmāya lakkhaṇūruyā;</gatha2>
    <gathalast line="434">Asmākaṃ vadhamaññāya, athattānaṃ vadhissati.</gathalast>
    <hangnum line="435" number="113"></hangnum>
    <gatha1 line="436"> ‘‘Pākahaṃsā ca sumukha, suhemā hemasuttacā;</gatha1>
    <gatha2 line="437">Koñcī samuddatīreva, kapaṇā nūna rucchatī’’ti.</gatha2>
    <paragraph line="438">Tattha <bold>bhāyāmī</bold>ti maraṇato bhāyāmi. <bold>Sāmāyā</bold>ti suvaṇṇavaṇṇāya. <bold>Lakkhaṇūruyā</bold>ti lakkhaṇasampannaūruyā. <bold>Vacamaññāyā</bold>ti vadhaṃ jānitvā ‘‘mama piyasāmiko mārito’’ti saññī hutvā. <bold>Vadhissatī</bold>ti kiṃ me piyasāmike mate jīvitenāti marissati. <bold>Pākahaṃsā</bold>ti pākahaṃsarājadhītā. <bold>Suhemā</bold>ti evaṃnāmikā. <bold>Hemasuttacā</bold>ti hemasadisasundaratacā. <bold>Rucchatī</bold>ti yathā loṇisaṅkhātaṃ samuddaṃ otaritvā mate patimhi koñcī sakuṇikā kapaṇā rodati, evaṃ nūna sā rodissatīti.</paragraph>
    <paragraph line="439">Taṃ sutvā sumukho ‘‘ayaṃ haṃsarājā aññe ovadituṃ yutto mātugāmaṃ nissāya kilesavasena vilapati, udakassa ādittakālo viya vatiyā uṭṭhāya kedārakhādanakālo viya ca jāto, yaṃnūnāhaṃ attano balena mātugāmassa dosaṃ pakāsetvā etaṃ saññāpeyya’’nti cintetvā gāthamāha –</paragraph>
    <hangnum line="440" number="114"></hangnum>
    <gatha1 line="441"> ‘‘Evaṃ mahanto lokassa, appameyyo mahāgaṇī;</gatha1>
    <gathalast line="442">Ekitthimanusoceyya, nayidaṃ paññavatāmiva.</gathalast>
    <hangnum line="443" number="115"></hangnum>
    <gatha1 line="444"> ‘‘Vātova gandhamādeti, ubhayaṃ chekapāpakaṃ;</gatha1>
    <gathalast line="445">Bālo āmakapakkaṃva, lolo andhova āmisaṃ.</gathalast>
    <hangnum line="446" number="116"></hangnum>
    <gatha1 line="447"> ‘‘Avinicchayaññu <pageBreak edition="P" number="5.0367" /> atthesu, mandova paṭibhāsi maṃ;</gatha1>
    <gathalast line="448">Kiccākiccaṃ na jānāsi, sampatto kālapariyāyaṃ.</gathalast>
    <hangnum line="449" number="117"></hangnum>
    <gatha1 line="450"> ‘‘Aḍḍhummatto <pageBreak edition="M" number="5.0390" /> udīresi, yo seyyā maññasitthiyo;</gatha1>
    <gathalast line="451">Bahusādhāraṇā hetā, soṇḍānaṃva surāgharaṃ.</gathalast>
    <hangnum line="452" number="118"></hangnum>
    <gatha1 line="453"> ‘‘Māyā <pageBreak edition="V" number="5.0362" /> cetā marīcī ca, sokā rogā cupaddavā;</gatha1>
    <gatha2 line="454">Kharā ca bandhanā cetā, maccupāsā guhāsayā;</gatha2>
    <gathalast line="455">Tāsu yo vissase poso, so naresu narādhamo’’ti.</gathalast>
    <paragraph line="456">Tattha <bold>mahanto</bold>ti mahanto samāno. <bold>Lokassā</bold>ti haṃsalokassa. <bold>Appameyyo</bold>ti guṇehi pametuṃ asakkuṇeyyo. <bold>Mahāgaṇī</bold>ti mahantena gaṇena samannāgato gaṇasatthā. <bold>Ekitthi</bold>nti yaṃ evarūpo bhavaṃ ekaṃ itthiṃ anusoceyya, idaṃ anusocanaṃ na paññavataṃ iva, tenāhaṃ ajja taṃ bāloti maññāmīti adhippāyenevamāha.</paragraph>
    <paragraph line="457"><bold>Ādetī</bold>ti gaṇhāti. <bold>Chekapāpaka</bold>nti sundarāsundaraṃ. <bold>Āmakapakka</bold>ti āmakañca pakkañca. <bold>Lolo</bold>ti rasalolo. Idaṃ vuttaṃ hoti – mahārāja, yathā nāma vāto padumasarādīni paharitvā sugandhampi saṅkāraṭṭhānādīni paharitvā duggandhampīti ubhayaṃ chekapāpakaṃ gandhaṃ ādiyati, yathā ca bālo kumārako ambajambūnaṃ heṭṭhā nisinno hatthaṃ pasāretvā patitapatitaṃ āmakampi pakkampi phalaṃ gahetvā khādati, yathā ca rasalolo andho bhatte upanīte yaṃkiñci samakkhikampi nimmakkhikampi āmisaṃ ādiyati, evaṃ itthiyo nāma kilesavasena aḍḍhampi duggatampi kulīnampi akulīnampi abhirūpampi virūpampi gaṇhanti bhajanti, tādisānaṃ pāpadhammānaṃ itthīnaṃ kiṃkāraṇā vippalapasi, mahārājāti.</paragraph>
    <paragraph line="458"><bold>Atthesū</bold>ti kāraṇākāraṇesu. <bold>Mando</bold>ti andhabālo. <bold>Paṭibhāsi ma</bold>nti mama upaṭṭhāsi. <bold>Kālapariyāya</bold>nti evarūpaṃ maraṇakālaṃ patto ‘‘imasmiṃ kāle idaṃ kattabbaṃ, idaṃ nakattabbaṃ, idaṃ vattabbaṃ, idaṃ na vattabba’’nti na jānāsi devāti. <bold>Aḍḍhummatto</bold>ti aḍḍhummattako maññe hutvā. <bold>Udīresī</bold>ti yathā suraṃ pivitvā nātimatto puriso yaṃ vā taṃ vā palapati, evaṃ palapasīti attho. <bold>Seyyā</bold>ti varā uttamā.</paragraph>
    <paragraph line="459">‘‘Māyā cā’’tiādīsu, deva, itthiyo nāmetā vañcanaṭṭhena <bold>māyā,</bold> agayhupagaṭṭhena <bold>marīcī,</bold> sokādīnaṃ paccayattā <bold>sokā, rogā,</bold> anekappakārā <bold>upaddavā,</bold> kodhādīhi thaddhabhāveneva <bold>kharā</bold>. Tā hi nissāya <pageBreak edition="M" number="5.0391" /> andubandhanādīhi bandhanato <bold>bandhanā cetā,</bold> itthiyo nāma sarīraguhāsayavaseneva maccu nāma etā, devāti. ‘‘Kāmahetu, kāmanidānaṃ, kāmādhikaraṇaṃ, kāmānameva hetu rājāno coraṃ gahetvā’’ti (ma. ni. 1.168-169) suttenapesa attho dīpetabbo.</paragraph>
    <paragraph line="460">Tato <pageBreak edition="V" number="5.0363" /><pageBreak edition="P" number="5.0368" /> dhataraṭṭho mātugāme paṭibaddhacittatāya ‘‘tvaṃ mātugāmassa guṇaṃ na jānāsi, paṇḍitā eva etaṃ jānanti, na hetā garahitabbā’’ti dīpento āha –</paragraph>
    <hangnum line="461" number="119"></hangnum>
    <gatha1 line="462"> ‘‘Yaṃ vuddhehi upaññātaṃ, ko taṃ ninditumarahati;</gatha1>
    <gathalast line="463">Mahābhūtitthiyo nāma, lokasmiṃ udapajjisuṃ.</gathalast>
    <hangnum line="464" number="120"></hangnum>
    <gatha1 line="465"> ‘‘Khiḍḍā paṇihitā tyāsu, rati tyāsu patiṭṭhitā;</gatha1>
    <gatha2 line="466">Bījāni tyāsu rūhanti, yadidaṃ sattā pajāyare;</gatha2>
    <gathalast line="467">Tāsu ko nibbide poso, pāṇamāsajja pāṇibhi.</gathalast>
    <hangnum line="468" number="121"></hangnum>
    <gatha1 line="469"> ‘‘Tvameva nañño sumukha, thīnaṃ atthesu yuñjasi;</gatha1>
    <gathalast line="470">Tassa tyajja bhaye jāte, bhīte na jāyate mati.</gathalast>
    <hangnum line="471" number="122"></hangnum>
    <gatha1 line="472"> ‘‘Sabbo hi saṃsayaṃ patto, bhayaṃ bhīrū titikkhati;</gatha1>
    <gathalast line="473">Paṇḍitā ca mahantāno, atthe yuñjanti duyyuje.</gathalast>
    <hangnum line="474" number="123"></hangnum>
    <gatha1 line="475"> ‘‘Etadatthāya rājāno, sūramicchanti mantinaṃ;</gatha1>
    <gathalast line="476">Paṭibāhati yaṃ sūro, āpadaṃ attapariyāyaṃ.</gathalast>
    <hangnum line="477" number="124"></hangnum>
    <gatha1 line="478"> ‘‘Mā no ajja vikantiṃsu, rañño sūdā mahānase;</gatha1>
    <gathalast line="479">Tathā hi vaṇṇo pattānaṃ, phalaṃ veḷuṃva taṃ vadhi.</gathalast>
    <hangnum line="480" number="125"></hangnum>
    <gatha1 line="481"> ‘‘Muttopi na icchi uḍḍetuṃ, sayaṃ bandhaṃ upāgami;</gatha1>
    <gathalast line="482">Sopajja saṃsayaṃ patto, atthaṃ gaṇhāhi mā mukha’’nti.</gathalast>
    <paragraph line="483">Tattha <bold>ya</bold>nti yaṃ mātugāmasaṅkhātaṃ vatthu paññāvuddhehi ñātaṃ, tesameva pākaṭaṃ, na bālānaṃ. <bold>Mahābhūtā</bold>ti mahāguṇā mahānisaṃsā. <bold>Udapajjisu</bold>nti paṭhamakappikakāle <pageBreak edition="M" number="5.0392" /> itthiliṅgasseva paṭhamaṃ pātubhūtattā paṭhamaṃ nibbattāti attho. <bold>Tyāsū</bold>ti sumukha tāsu itthīsu kāyavacīkhiḍḍā ca <bold>paṇihitā</bold> ohitā ṭhapitā, kāmaguṇarati ca patiṭṭhitā. <bold>Bījānī</bold>ti buddhapaccekabuddhaariyasāvakacakkavattiādibījāni <pageBreak edition="V" number="5.0364" /> tāsu ruhanti. <bold>Yadida</bold>nti ye ete sabbepi sattā. <bold>Pajāyare</bold>ti sabbe tāsaññeva kucchimhi saṃvaddhāti dīpeti. <bold>Nibbide</bold>ti nibbindeyya. <bold>Pāṇamāsajja pāṇibhī</bold>ti attano pāṇehipi tāsaṃ pāṇaṃ āsādetvā attano jīvitaṃ cajantopi tā labhitvā ko nibbindeyyāti attho.</paragraph>
    <paragraph line="484"><bold>Nañño</bold>ti na añño, sumukha, mayā cittakūṭatale haṃsagaṇamajjhe nisinnena taṃ adisvā ‘‘kahaṃ nu sumukho’’ti vutte ‘‘esa mātugāmaṃ gahetvā kañcanaguhāyaṃ uttamaratiṃ anubhotī’’ti vadanti, evaṃ tvameva thīnaṃ atthesu <bold>yuñjasi</bold> yuttapayutto hosi, na <pageBreak edition="P" number="5.0369" /> aññoti attho. <bold>Tassa tyajjā</bold>ti tassa te ajja maraṇabhaye jāte iminā bhītena maraṇabhayena bhīto maññe, ayaṃ mātugāmassa dosadassane nipuṇā mati jāyateti adhippāyenevamāha.</paragraph>
    <paragraph line="485"><bold>Sabbo hī</bold>ti yo hi koci. <bold>Saṃsayaṃ patto</bold>ti jīvitasaṃsayappatto. <bold>Bhīrū</bold>ti bhīrū hutvāpi bhayaṃ adhivāseti. <bold>Mahantāno</bold>ti ye pana paṇḍitā ca honti mahante ca ṭhāne ṭhitā mahantāno, te duyyuje atthe yuñjanti ghaṭenti vāyamanti, tasmā ‘‘mā bhāyi, dhīro hohī’’ti taṃ ussāhento evamāha. <bold>Āpada</bold>nti sāmino āgataṃ āpadaṃ esa sūro paṭibāhati, etadatthāya sūraṃ mantinaṃ icchanti. <bold>Attapariyāya</bold>nti attano parittāṇampi ca kātuṃ sakkotīti adhippāyo.</paragraph>
    <paragraph line="486"><bold>Vikantiṃsū</bold>ti chindiṃsu. Idaṃ vuttaṃ hoti – samma sumukha, tvaṃ mayā attano anantare ṭhāne ṭhapito, tasmā yathā ajja rañño sūdā amhe maṃsatthāya na vikantiṃsu, tathā karohi, tādiso hi amhākaṃ pattavaṇṇo. <bold>Taṃ vadhī</bold>ti svāyaṃ vaṇṇo yathā nāma veḷuṃ nissāya jātaṃ phalaṃ veḷumeva vadhati, tathā mā taṃ vadhi, tañca mañca mā vadhīti adhippāyenevamāha.</paragraph>
    <paragraph line="487"><bold>Muttopī</bold>ti <pageBreak edition="M" number="5.0393" /> yathāsukhaṃ cittakūṭapabbataṃ gacchāti evaṃ luddaputtena mayā saddhiṃ mutto vissajjito samānopi uḍḍituṃ na icchi. <bold>Saya</bold>nti rājānaṃ daṭṭhukāmo hutvā sayameva bandhaṃ upagatoti evamidaṃ amhākaṃ bhayaṃ taṃ nissāya āgataṃ. <bold>Sopajjā</bold>ti sopi ajja jīvitasaṃsayaṃ patto. <bold>Atthaṃ gaṇhāhi mā mukha</bold>nti idāni amhākaṃ muñcanakāraṇaṃ gaṇha, yathā muccāma, tathā vāyama, ‘‘vātova gandhamādetī’’tiādīni vadanto itthigarahatthāya mukhaṃ mā pasārayi.</paragraph>
    <paragraph line="488">Evaṃ <pageBreak edition="V" number="5.0365" /> mahāsatto mātugāmaṃ vaṇṇetvā sumukhaṃ appaṭibhāṇaṃ katvā tassa anattamanabhāvaṃ viditvā idāni naṃ paggaṇhanto gāthamāha –</paragraph>
    <hangnum line="489" number="126"></hangnum>
    <gatha1 line="490"> ‘‘So taṃ yogaṃ payuñjassu, yuttaṃ dhammūpasaṃhitaṃ;</gatha1>
    <gathalast line="491">Tava pariyāpadānena, mama pāṇesanaṃ carā’’ti.</gathalast>
    <paragraph line="492">Tattha <bold>so</bold>ti, samma sumukha, so tvaṃ. <bold>Taṃ yoga</bold>nti yaṃ pubbe ‘‘ahaṃ yogaṃ payuñjissaṃ, yuttaṃ dhammūpasaṃhita’’nti avacāsi, taṃ idāni payuñjassu. <bold>Tava pariyāpadānenā</bold>ti tava tena yogena parisuddhena. ‘‘Pariyodātenā’’tipi pāṭho, parittāṇenāti attho, tayā katattā tava santakena parittāṇena mama jīvitapariyesanaṃ carāti adhippāyo.</paragraph>
    <paragraph line="493">Atha <pageBreak edition="P" number="5.0370" /> sumukho ‘‘ayaṃ ativiya maraṇabhayabhīto mama ñāṇabalaṃ na jānāti, rājānaṃ disvā thokaṃ kathaṃ labhitvā jānissāmi, assāsessāmi tāva na’’nti cintetvā gāthamāha –</paragraph>
    <hangnum line="494" number="127"></hangnum>
    <gatha1 line="495"> ‘‘Mā bhāyi patataṃ seṭṭha, na hi bhāyanti tādisā;</gatha1>
    <gatha2 line="496">Ahaṃ yogaṃ payuñjissaṃ, yuttaṃ dhammūpasaṃhitaṃ;</gatha2>
    <gathalast line="497">Mama pariyāpadānena, khippaṃ pāsā pamokkhasī’’ti.</gathalast>
    <paragraph line="498">Tattha <bold>pāsā</bold>ti dukkhapāsato.</paragraph>
    <paragraph line="499">Iti tesaṃ sakuṇabhāsāya kathentānaṃ luddaputto na kiñci aññāsi, kevalaṃ pana te kājenādāya bārāṇasiṃ pāvisi. Acchariyabbhutajātena añjalinā mahājanena anuggacchamāno so rājadvāraṃ patvā attano āgatabhāvaṃ rañño ārocāpesi. Tamatthaṃ pakāsento satthā āha –</paragraph>
    <hangnum line="500" number="128"></hangnum>
    <gatha1 line="501"> ‘‘So <pageBreak edition="M" number="5.0394" /> luddo haṃsakājena, rājadvāraṃ upāgami;</gatha1>
    <gathalast line="502">Paṭivedetha maṃ rañño, dhataraṭṭhāyamāgato’’ti.</gathalast>
    <paragraph line="503">Tattha <bold>paṭivedetha ma</bold>nti khemako āgatoti evaṃ maṃ rañño nivedetha. <bold>Dhataraṭṭhāya</bold>nti ayaṃ dhataraṭṭho āgatoti paṭivedetha.</paragraph>
    <paragraph line="504">Dovāriko <pageBreak edition="V" number="5.0366" /> gantvā paṭivedesi. Rājā sañjātasomanasso ‘‘khippaṃ āgacchatū’’ti vatvā amaccagaṇaparivuto samussitasetacchatte rājapallaṅke nisinno khemakaṃ haṃsakājaṃ ādāya mahātalaṃ abhiruḷhaṃ disvā suvaṇṇavaṇṇe haṃse oloketvā ‘‘sampuṇṇo me manoratho’’ti tassa kattabbakiccaṃ amacce āṇāpesi. Tamatthaṃ pakāsento satthā āha –</paragraph>
    <hangnum line="505" number="129"></hangnum>
    <gatha1 line="506"> ‘‘Te disvā puññasaṅkāse, ubho lakkhaṇasammate;</gatha1>
    <gathalast line="507">Khalu saṃyamano rājā, amacce ajjhabhāsatha.</gathalast>
    <hangnum line="508" number="130"></hangnum>
    <gatha1 line="509"> ‘‘Detha luddassa vatthāni, annaṃ pānañca bhojanaṃ;</gatha1>
    <gathalast line="510">Kāmaṃkaro hiraññassa, yāvanto esa icchatī’’ti.</gathalast>
    <paragraph line="511">Tattha <bold>puññasaṅkāse</bold>ti attano puññasadise. <bold>Lakkhaṇasammate</bold>ti seṭṭhasammate abhiññāte. <bold>Khalū</bold>ti nipāto, tassa ‘‘te khalu disvā’’ti purimapadena sambandho. <bold>‘‘Dethā’’</bold>tiādīni rājā pasannākāraṃ karonto āha. Tattha <bold>kāmaṃkaro hiraññassā</bold>ti <pageBreak edition="P" number="5.0371" /> hiraññaṃ assa kāmakiriyā atthu. <bold>Yāvanto</bold>ti yattakaṃ esa icchati, tattakaṃ hiraññamassa dethāti attho.</paragraph>
    <paragraph line="512">Evaṃ pasannākāraṃ kāretvā pītisomanassāsamussahito ‘‘gacchatha naṃ alaṅkaritvā ānethā’’ti āha. Atha naṃ amaccā rājanivesanā otāretvā kappitakesamassuṃ nhātānulittaṃ sabbālaṅkārapaṭimaṇḍitaṃ katvā rañño dassesuṃ. Athassa rājā saṃvacchare satasahassuṭṭhānake dvādasa gāme ājaññayuttaṃ rathaṃ alaṅkatamahāgehañcāti mahantaṃ yasaṃ dāpesi. So mahantaṃ yasaṃ labhitvā attano kammaṃ pakāsetuṃ ‘‘na te, deva, mayā yo vā so vā haṃso ānīto, ayaṃ pana navutiyā haṃsasahassānaṃ rājā dhataraṭṭho nāma, ayaṃ senāpati sumukho nāmā’’ti āha <pageBreak edition="M" number="5.0395" />. Atha naṃ rājā ‘‘kathaṃ te, samma, ete gahitā’’ti pucchi. Tamatthaṃ pakāsento satthā āha –</paragraph>
    <hangnum line="513" number="131"></hangnum>
    <gatha1 line="514"> ‘‘Disvā luddaṃ pasannattaṃ, kāsirājā tadabravi;</gatha1>
    <gathalast line="515">Yadyāyaṃ samma khemaka, puṇṇā haṃsehi tiṭṭhati.</gathalast>
    <hangnum line="516" number="132"></hangnum>
    <gatha1 line="517"> ‘‘Kathaṃ rucimajjhagataṃ, pāsahattho upāgami;</gatha1>
    <gathalast line="518">Okiṇṇaṃ ñātisaṅghehi, nimmajjhimaṃ kathaṃ gahī’’ti.</gathalast>
    <paragraph line="519">Tattha <pageBreak edition="V" number="5.0367" /><bold>pasannatta</bold>nti pasannabhāvaṃ somanassappattaṃ. <bold>Yadyāya</bold>nti, samma khemaka, yadi ayaṃ amhākaṃ pokkharaṇī navutihaṃsasahassehi puṇṇā tiṭṭhati. <bold>Kathaṃ rucimajjhagata</bold>nti evaṃ sante tvaṃ tesaṃ rucīnaṃ piyadassanānaṃ haṃsānaṃ majjhagataṃ etaṃ ñātisaṅghehi okiṇṇaṃ. <bold>Nimmajjhima</bold>nti neva majjhimaṃ neva kaniṭṭhaṃ uttamaṃ haṃsarājānaṃ kathaṃ pāsahattho upāgami kathaṃ gaṇhīti.</paragraph>
    <paragraph line="520">So tassa kathento āha –</paragraph>
    <hangnum line="521" number="133"></hangnum>
    <gatha1 line="522"> ‘‘Ajja me sattamā ratti, adanāni upāsato;</gatha1>
    <gathalast line="523">Padametassa anvesaṃ, appamatto ghaṭassito.</gathalast>
    <hangnum line="524" number="134"></hangnum>
    <gatha1 line="525"> ‘‘Athassa padamaddakkhiṃ, carato adanesanaṃ;</gatha1>
    <gathalast line="526">Tatthāhaṃ odahiṃ pāsaṃ, evaṃ taṃ dijamaggahi’’nti.</gathalast>
    <paragraph line="527">Tattha <pageBreak edition="P" number="5.0372" /><bold>adanānī</bold>ti ādānāni, gocaraggahaṇaṭṭhānānīti attho, ayameva vā pāṭho. <bold>Upāsato</bold>ti upagacchantassa. <bold>Pada</bold>nti gocarabhūmiyaṃ akkantapadaṃ. <bold>Ghaṭassito</bold>ti cāṭipañjare nissito hutvā. <bold>Athassā</bold>ti atha chaṭṭhe divase etassa adanesanaṃ carantassa padaṃ addakkhiṃ. <bold>Evaṃ ta</bold>nti evaṃ taṃ dijaṃ aggahinti sabbaṃ gahitopāyaṃ ācikkhi.</paragraph>
    <paragraph line="528">Taṃ sutvā rājā ‘‘ayaṃ dvāre ṭhatvā paṭivedentopi dhataraṭṭhassevāgamanaṃ paṭivedesi, idānipi etaṃ ekameva gaṇhinti vadati, kiṃ nu kho ettha kāraṇa’’nti cintetvā gāthamāha –</paragraph>
    <hangnum line="529" number="135"></hangnum>
    <gatha1 line="530"> ‘‘Ludda dve ime sakuṇā, atha ekoti bhāsasi;</gatha1>
    <gathalast line="531">Cittaṃ nu te vipariyattaṃ, adu kiṃ nu jigīsasī’’ti.</gathalast>
    <paragraph line="532">Tattha <pageBreak edition="M" number="5.0396" /><bold>vipariyatta</bold>nti vipallatthaṃ. <bold>Adu kiṃ nu jigīsasī</bold>ti udāhu kiṃ nu cintesi, kiṃ itaraṃ gahetvā aññassa dātukāmo hutvā cintesīti pucchati.</paragraph>
    <paragraph line="533">Tato luddo ‘‘na me, deva, cittaṃ vipallatthaṃ, nāpi ahaṃ itaraṃ aññassa dātukāmo, apica kho pana mayā ohite pāse ekova baddho’’ti āvi karonto āha –</paragraph>
    <hangnum line="534" number="136"></hangnum>
    <gatha1 line="535"> ‘‘Yassa <pageBreak edition="V" number="5.0368" /> lohitakā tālā, tapanīyanibhā subhā;</gatha1>
    <gathalast line="536">Uraṃ saṃhacca tiṭṭhanti, so me bandhaṃ upāgami.</gathalast>
    <hangnum line="537" number="137"></hangnum>
    <gatha1 line="538"> ‘‘Athāyaṃ bhassaro pakkhī, abaddho baddhamāturaṃ;</gatha1>
    <gathalast line="539">Ariyaṃ bruvāno aṭṭhāsi, cajanto mānusiṃ gira’’nti.</gathalast>
    <paragraph line="540">Tattha <bold>lohitakā</bold>ti rattavaṇṇā. <bold>Lātā</bold>ti rājiyo. <bold>Uraṃ saṃhaccā</bold>ti uraṃ āhacca. Idaṃ vuttaṃ hoti – mahārāja, yassetā rattasuvaṇṇasappaṭibhāgā tisso lohitakā rājiyo gīvaṃ parikkhipitvā uraṃ āhacca tiṭṭhanti, so ekova mama pāse bandhaṃ upāgatoti. <bold>Bhassaro</bold>ti parisuddho pabhāsampanno. <bold>Ātura</bold>nti gilānaṃ dukkhitaṃ aṭṭhāsīti.</paragraph>
    <paragraph line="541">Atha dhataraṭṭhassa baddhabhāvaṃ ñatvā nivattitvā etaṃ samassāsetvā mamāgamanakāle ca paccuggamanaṃ katvā ākāseyeva mayā saddhiṃ madhurapaṭisanthāraṃ katvā manussabhāsāya dhataraṭṭhassa guṇaṃ kathento aṭṭhāsi, mama hadayaṃ mudukaṃ <pageBreak edition="P" number="5.0373" /> katvā puna etasseva purato aṭṭhāsi. Athāhaṃ, deva, sumukhassa subhāsitaṃ sutvā pasannacitto dhataraṭṭhaṃ vissajjesiṃ, iti dhataraṭṭhassa pāsato mokkho, ime haṃse ādāya mama idhāgamanañca sumukheneva katanti. Evaṃ so sumukhassa guṇakathaṃ kathesi. Taṃ sutvā rājā sumukhassa dhammakathaṃ sotukāmo ahosi. Luddaputtassa sakkāraṃ karontasseva sūriyo atthaṅgato, dīpā pajjalitā, bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse nisīdi. Tasmiṃ khaṇe rājā sumukhaṃ kathāpetukāmo gāthamāha –</paragraph>
    <hangnum line="542" number="138"></hangnum>
    <gatha1 line="543"> ‘‘Atha kiṃ dāni sumukha, hanuṃ saṃhacca tiṭṭhasi;</gatha1>
    <gathalast line="544">Adu me parisaṃ patto, bhayā bhīto na bhāsasī’’ti.</gathalast>
    <paragraph line="545">Tattha <pageBreak edition="M" number="5.0397" /><bold>hanuṃ saṃhaccā</bold>ti madhurakatho kira tvaṃ, atha kasmā idāni mukhaṃ pidhāya tiṭṭhasi. <bold>Adū</bold>ti kacci. <bold>Bhayā bhīto</bold>ti parisasārajjabhayena bhīto hutvā.</paragraph>
    <paragraph line="546">Taṃ sutvā sumukho abhītabhāvaṃ dassento gāthamāha –</paragraph>
    <hangnum line="547" number="139"></hangnum>
    <gatha1 line="548"> ‘‘Nāhaṃ <pageBreak edition="V" number="5.0369" /> kāsipati bhīto, ogayha parisaṃ tava;</gatha1>
    <gathalast line="549">Nāhaṃ bhayā na bhāsissaṃ, vākyaṃ atthasmiṃ tādise’’ti.</gathalast>
    <paragraph line="550">Tattha <bold>tādise</bold>ti apica kho pana tathārūpe atthe uppanne vākyaṃ bhāsissāmīti vacanokāsaṃ olokento nisinnomhīti attho.</paragraph>
    <paragraph line="551">Taṃ sutvā rājā tassa kathaṃ vaḍḍhetukāmatāya parihāsaṃ karonto āha –</paragraph>
    <hangnum line="552" number="140"></hangnum>
    <gatha1 line="553"> ‘‘Na te abhisaraṃ passe, na rathe napi pattike;</gatha1>
    <gathalast line="554">Nāssa cammaṃva kīṭaṃ vā, vammite ca dhanuggahe.</gathalast>
    <hangnum line="555" number="141"></hangnum>
    <gatha1 line="556"> ‘‘Na hiraññaṃ suvaṇṇaṃ vā, nagaraṃ vā sumāpitaṃ;</gatha1>
    <gatha2 line="557">Okiṇṇaparikhaṃ duggaṃ, daḷhamaṭṭālakoṭṭhakaṃ;</gatha2>
    <gathalast line="558">Yattha paviṭṭho sumukha, bhāyitabbaṃ na bhāyasī’’ti.</gathalast>
    <paragraph line="559">Tattha <pageBreak edition="V" number="5.0370" /><bold>abhisara</bold>nti rakkhaṇatthāya parivāretvā ṭhitaṃ āvudhahatthaṃ parisaṃ te na passāmi. <bold>Nāssā</bold>ti ettha <bold>assā</bold>ti nipātamattaṃ. <bold>Camma</bold>nti saraparittāṇacammaṃ. <bold>Kīṭa</bold>nti kīṭaṃ cāṭikapālādi vuccati. Cāṭikapālahatthāpi te santike natthīti dīpeti. <bold>Vammite</bold>ti cammasannaddhe. <bold>Na hirañña</bold>nti yaṃ nissāya na bhāyasi, taṃ hiraññampi te na passāmi.</paragraph>
    <paragraph line="560">Evaṃ <pageBreak edition="P" number="5.0374" /> raññā ‘‘kiṃ te abhāyanakāraṇa’’nti vutte taṃ kathento āha –</paragraph>
    <hangnum line="561" number="142"></hangnum>
    <gatha1 line="562"> ‘‘Na me abhisarenattho, nagarena dhanena vā;</gatha1>
    <gathalast line="563">Apathena pathaṃ yāma, antalikkhecarā mayaṃ.</gathalast>
    <hangnum line="564" number="143"></hangnum>
    <gatha1 line="565"> ‘‘Sutā ca paṇḍitā tyamhā, nipuṇā catthacintakā;</gatha1>
    <gathalast line="566">Bhāsematthavatiṃ vācaṃ, sacce cassa patiṭṭhito.</gathalast>
    <hangnum line="567" number="144"></hangnum>
    <gatha1 line="568"> ‘‘Kiñca <pageBreak edition="M" number="5.0398" /> tuyhaṃ asaccassa, anariyassa karissati;</gatha1>
    <gathalast line="569">Musāvādissa luddassa, bhaṇitampi subhāsita’’nti.</gathalast>
    <paragraph line="570">Tattha <bold>abhisarenā</bold>ti ārakkhaparivārena. <bold>Attho</bold>ti etena mama kiccaṃ natthi. Kasmā? Yasmā <bold>apathena</bold> tumhādisānaṃ amaggena pathaṃ māpetvā yāma, ākāsacārino mayanti. <bold>Paṇḍitā tyamhā</bold>ti paṇḍitāti tayā sutāmhā, teneva kāraṇena amhākaṃ santikā dhammaṃ sotukāmo kira no gāhāpesi. <bold>Sacce cassā</bold>ti sace pana tvaṃ sacce patiṭṭhito assa, atthavatiṃ kāraṇanissitaṃ vācaṃ bhāseyyāma. <bold>Asaccassā</bold>ti vacīsaccarahitassa tava subhāsitaṃ muṇḍassa dantasūci viya kiṃ karissati.</paragraph>
    <paragraph line="571">Taṃ sutvā rājā ‘‘kasmā maṃ musāvādī anariyoti vadasi, kiṃ mayā kata’’nti āha. Atha naṃ sumukho ‘‘tena hi, mahārāja, suṇāhī’’ti vatvā āha –</paragraph>
    <hangnum line="572" number="145"></hangnum>
    <gatha1 line="573"> ‘‘Taṃ brāhmaṇānaṃ vacanā, imaṃ khemamakārayi;</gatha1>
    <gathalast line="574">Abhayañca tayā ghuṭṭhaṃ, imāyo dasadhā disā.</gathalast>
    <hangnum line="575" number="146"></hangnum>
    <gatha1 line="576"> ‘‘Ogayha te pokkharaṇiṃ, vippasannodakaṃ suciṃ;</gatha1>
    <gathalast line="577">Pahūtaṃ cādanaṃ tattha, ahiṃsā cettha pakkhinaṃ.</gathalast>
    <hangnum line="578" number="147"></hangnum>
    <gatha1 line="579"> ‘‘Idaṃ sutvāna nigghosaṃ, āgatamha tavantike;</gatha1>
    <gathalast line="580">Te te baddhasma pāsena, etaṃ te bhāsitaṃ musā.</gathalast>
    <hangnum line="581" number="148"></hangnum>
    <gatha1 line="582"> ‘‘Musāvādaṃ purakkhatvā, icchālobhañca pāpakaṃ;</gatha1>
    <gathalast line="583">Ubhosandhimatikkamma, asātaṃ upapajjatī’’ti.</gathalast>
    <paragraph line="584">Tattha <bold>ta</bold>nti tvaṃ. <bold>Khema</bold>nti evaṃnāmikaṃ pokkharaṇiṃ. <bold>Ghuṭṭha</bold>nti catūsu kaṇṇesu ṭhatvā ghosāpitaṃ. <bold>Dasadhā</bold>ti imāsu dasadhā ṭhitāsu disāsu tayā abhayaṃ ghuṭṭhaṃ. <bold>Ogayhā</bold>ti ogāhetvā āgatānaṃ santikā. <bold>Pahūtaṃ cādana</bold>nti pahūtañca padumapupphasāliādikaṃ adanaṃ. <bold>Idaṃ sutvānā</bold>ti <pageBreak edition="P" number="5.0375" /> tesaṃ taṃ pokkharaṇiṃ ogāhetvā āgatānaṃ santikā idaṃ abhayaṃ sutvā <bold>tavantike</bold> tava samīpe tayā kāritapokkharaṇiṃ āgatāmhāti attho. <bold>Te te</bold>ti te mayaṃ tava pāsena baddhā. <bold>Purakkhatvā</bold>ti purato katvā <pageBreak edition="M" number="5.0399" />. <bold>Icchālobha</bold>nti icchāsaṅkhātaṃ pāpakaṃ lobhaṃ. <bold>Ubhosandhi</bold>nti ubhayaṃ devaloke ca manussaloke ca paṭisandhiṃ ime pāpadhamme purato katvā caranto puggalo sugatipaṭisandhiṃ atikkamitvā asātaṃ nirayaṃ upapajjatīti.</paragraph>
    <paragraph line="585">Evaṃ <pageBreak edition="V" number="5.0371" /> parisamajjheyeva rājānaṃ lajjāpesi. Atha naṃ rājā ‘‘nāhaṃ, sumukha, tumhe māretvā maṃsaṃ khāditukāmo gaṇhāpesiṃ, paṇḍitabhāvaṃ pana vo sutvā subhāsitaṃ sotukāmo gaṇhāpesi’’nti pakāsento āha –</paragraph>
    <hangnum line="586" number="149"></hangnum>
    <gatha1 line="587"> ‘‘Nāparajjhāma sumukha, napi lobhāva maggahiṃ;</gatha1>
    <gathalast line="588">Sutā ca paṇḍitātyattha, nipuṇā atthacintakā.</gathalast>
    <hangnum line="589" number="150"></hangnum>
    <gatha1 line="590"> ‘‘Appevatthavatiṃ vācaṃ, byāhareyyuṃ idhāgatā;</gatha1>
    <gathalast line="591">Tathā taṃ samma nesādo, vutto sumukha maggahī’’ti.</gathalast>
    <paragraph line="592">Tattha <bold>nāparajjhāmā</bold>ti mārento aparajjhati nāma, mayaṃ na mārema. <bold>Lobhāva maggahi</bold>nti maṃsaṃ khāditukāmo hutvā lobhāva tumhe nāhaṃ aggahiṃ. <bold>Paṇḍitātyatthā</bold>ti paṇḍitāti sutā attha. <bold>Atthacintakā</bold>ti paṭicchannānaṃ atthānaṃ cintakā. <bold>Atthavati</bold>nti kāraṇanissitaṃ. <bold>Tathā</bold>ti tena kāraṇena. <bold>Vutto</bold>ti mayā vutto hutvā. <bold>Sumukha, maggahī</bold>ti, sumukhāti ālapati, <bold>ma</bold>-kāro padasandhikaro. <bold>Aggahī</bold>ti dhammaṃ desetuṃ tumhe gaṇhi.</paragraph>
    <paragraph line="593">Taṃ sutvā sumukho ‘‘subhāsitaṃ sotukāmena ayuttaṃ te kataṃ, mahārājā’’ti vatvā āha –</paragraph>
    <hangnum line="594" number="151"></hangnum>
    <gatha1 line="595"> ‘‘Neva bhītā kāsipati, upanītasmiṃ jīvite;</gatha1>
    <gathalast line="596">Bhāsematthavatiṃ vācaṃ, sampattā kālapariyāyaṃ.</gathalast>
    <hangnum line="597" number="152"></hangnum>
    <gatha1 line="598"> ‘‘Yo migena migaṃ hanti, pakkhiṃ vā pana pakkhinā;</gatha1>
    <gathalast line="599">Sutena vā sutaṃ kiṇyā, kiṃ anariyataraṃ tato.</gathalast>
    <hangnum line="600" number="153"></hangnum>
    <gatha1 line="601"> ‘‘Yo cāriyarudaṃ bhāse, anariyadhammavassito;</gatha1>
    <gathalast line="602">Ubho so dhaṃsate lokā, idha ceva parattha ca.</gathalast>
    <hangnum line="603" number="154"></hangnum>
    <gatha1 line="604"> ‘‘Na <pageBreak edition="M" number="5.0400" /> majjetha yasaṃ patto, na byādhe pattasaṃsayaṃ;</gatha1>
    <gathalast line="605">Vāyametheva kiccesu, saṃvare vivarāni ca.</gathalast>
    <hangnum line="606" number="155"></hangnum>
    <gatha1 line="607"><pageBreak edition="V" number="5.0372" /> ‘‘Ye <pageBreak edition="P" number="5.0376" /> vuddhā abbhatikkantā, sampattā kālapariyāyaṃ;</gatha1>
    <gathalast line="608">Idha dhammaṃ caritvāna, evaṃte tidivaṃ gatā.</gathalast>
    <hangnum line="609" number="156"></hangnum>
    <gatha1 line="610"> ‘‘Idaṃ sutvā kāsipati, dhammamattani pālaya;</gatha1>
    <gathalast line="611">Dhataraṭṭhañca muñcāhi, haṃsānaṃ pavaruttama’’nti.</gathalast>
    <paragraph line="612">Tattha <bold>upanītasmi</bold>nti maraṇasantikaṃ upanīte. <bold>Kālapariyāya</bold>nti maraṇakālavāraṃ sampattā samānā na bhāsissāma. Na hi dhammakathikaṃ bandhitvā maraṇabhayena tajjetvā dhammaṃ suṇanti, ayuttaṃ te katanti. <bold>Migenā</bold>ti suṭṭhu sikkhāpitena dīpakamigena. <bold>Hantī</bold>ti hanati. <bold>Pakkhinā</bold>ti dīpakapakkhinā. <bold>Sutenā</bold>ti khemaṃ nibbhayanti vissutena dīpakamigapakkhisadisena padumasarena. <bold>Suta</bold>nti ‘‘paṇḍito citrakathī’’ti evaṃ sutaṃ dhammakathikaṃ. <bold>Kiṇyā</bold>ti ‘‘dhammaṃ sossāmī’’ti pāsabandhanena yo kiṇeyya hiṃseyya bādheyya. <bold>Tato</bold>ti tesaṃ kiriyato uttari aññaṃ anariyataraṃ nāma kimatthi.</paragraph>
    <paragraph line="613"><bold>Ariyaruda</bold>nti mukhena ariyavacanaṃ sundaravacanaṃ bhāsati. <bold>Anariyadhammavassito</bold>ti kammena anariyadhammaṃ avassito. <bold>Ubho</bold>ti devalokā ca manussalokā cāti ubhayamhā. <bold>Idha cevā</bold>ti idha uppannopi parattha uppannopi evarūpo dvīhi sugatilokehi dhaṃsitvā nirayameva upapajjati. <bold>Pattasaṃsaya</bold>nti jīvitasaṃsayamāpannampi dukkhaṃ patvā na kilameyya. <bold>Saṃvare vivarāni cā</bold>ti attano chiddāni dvārāni saṃvareyya pidaheyya. <bold>Vuddhā</bold>ti guṇavuddhā paṇḍitā. <bold>Abbhatikkantā</bold>ti imaṃ manussalokaṃ atikkantā. <bold>Kālapariyāya</bold>nti maraṇakālapariyāyaṃ pattā hutvā. <bold>Evaṃte</bold>ti evaṃ ete. <bold>Ida</bold>nti idaṃ mayā vuttaṃ atthanissitaṃ vacanaṃ. <bold>Dhamma</bold>nti paveṇiyadhammampi sucaritadhammampi.</paragraph>
    <paragraph line="614">Taṃ sutvā rājā āha –</paragraph>
    <hangnum line="615" number="157"></hangnum>
    <gatha1 line="616"> ‘‘Āharantudakaṃ pajjaṃ, āsanañca mahārahaṃ;</gatha1>
    <gathalast line="617">Pañjarato pamokkhāmi, dhataraṭṭhaṃ yasassinaṃ.</gathalast>
    <hangnum line="618" number="158"></hangnum>
    <gatha1 line="619"> ‘‘Tañca <pageBreak edition="M" number="5.0401" /> senāpatiṃ dhīraṃ, nipuṇaṃ atthacintakaṃ;</gatha1>
    <gathalast line="620">Yo sukhe sukhito rañño, dukkhite hoti dukkhito.</gathalast>
    <hangnum line="621" number="159"></hangnum>
    <gatha1 line="622"> ‘‘Ediso <pageBreak edition="V" number="5.0373" /> kho arahati, piṇḍamasnātu bhattuno;</gatha1>
    <gathalast line="623">Yathāyaṃ sumukho rañño, pāṇasādhāraṇo sakhā’’ti.</gathalast>
    <paragraph line="624">Tattha <bold>udaka</bold>nti pādadhovanaṃ. <bold>Pajja</bold>nti pādabbhañjanaṃ. <bold>Sukhe</bold>ti sukhamhi sati.</paragraph>
    <paragraph line="625">Rañño vacanaṃ sutvā tesaṃ āsanāni āharitvā tattha nisinnānaṃ gandhodakena pāde dhovitvā satapākena telena abbhañjiṃsu. Tamatthaṃ <pageBreak edition="P" number="5.0377" /> pakāsento satthā āha –</paragraph>
    <hangnum line="626" number="160"></hangnum>
    <gatha1 line="627"> ‘‘Pīṭhañca sabbasovaṇṇaṃ, aṭṭhapādaṃ manoramaṃ;</gatha1>
    <gathalast line="628">Maṭṭhaṃ kāsikamatthannaṃ, dhataraṭṭho upāvisi.</gathalast>
    <hangnum line="629" number="161"></hangnum>
    <gatha1 line="630"> ‘‘Kocchañca sabbasovaṇṇaṃ, veyyagghaparisibbitaṃ;</gatha1>
    <gathalast line="631">Sumukho ajjhupāvekkhi, dhataraṭṭhassanantarā.</gathalast>
    <hangnum line="632" number="162"></hangnum>
    <gatha1 line="633"> ‘‘Tesaṃ kañcanapattahi, puthū ādāya kāsiyo;</gatha1>
    <gathalast line="634">Haṃsānaṃ abhihāresu, aggarañño pavāsita’’nti.</gathalast>
    <paragraph line="635">Tattha <bold>maṭṭha</bold>nti karaṇapariniṭṭhitaṃ. <bold>Kāsikamatthanna</bold>nti kāsikavatthena atthataṃ. <bold>Koccha</bold>nti majjhe saṃkhittaṃ. <bold>Veyyagghaparisibbita</bold>nti byagghacammaparisibbitaṃ maṅgaladivase aggamahesiyā nisinnapīṭhaṃ. <bold>Kañcanapattehī</bold>ti suvaṇṇabhājanehi. <bold>Puthū</bold>ti bahū janā. <bold>Kāsiyo</bold>ti kāsiraṭṭhavāsino. <bold>Abhihāresu</bold>nti upanāmesuṃ. <bold>Aggarañño pavāsita</bold>nti aṭṭhasatapalasuvaṇṇapātiparikkhittaṃ haṃsarañño paṇṇākāratthāya kāsiraññā pesitaṃ nānaggarasabhojanaṃ.</paragraph>
    <paragraph line="636">Evaṃ upanīte pana tasmiṃ kāsirājā tesaṃ sampaggahatthaṃ sayaṃ suvaṇṇapātiṃ gahetvā upanāmesi. Te tato madhulāje khāditvā madhurodakañca piviṃsu. Atha mahāsatto rañño abhihārañca pasādañca disvā paṭisanthāramakāsi. Tamatthaṃ pakāsento satthā āha –</paragraph>
    <hangnum line="637" number="163"></hangnum>
    <gatha1 line="638"> ‘‘Disvā abhihaṭaṃ aggaṃ, kāsirājena pesitaṃ;</gatha1>
    <gathalast line="639">Kusalo khattadhammānaṃ, tato pucchi anantarā.</gathalast>
    <hangnum line="640" number="164"></hangnum>
    <gatha1 line="641"> ‘‘Kaccinnu <pageBreak edition="M" number="5.0402" /><pageBreak edition="V" number="5.0374" /> bhoto kusalaṃ, kacci bhoto anāmayaṃ;</gatha1>
    <gathalast line="642">Kacci raṭṭhamidaṃ phītaṃ, dhammena manusāsasi.</gathalast>
    <hangnum line="643" number="165"></hangnum>
    <gatha1 line="644"> ‘‘Kusalañceva me haṃsa, atho haṃsa anāmayaṃ;</gatha1>
    <gathalast line="645">Atho raṭṭhamidaṃ phītaṃ, dhammena manusāsahaṃ.</gathalast>
    <hangnum line="646" number="166"></hangnum>
    <gatha1 line="647"> ‘‘Kacci bhoto amaccesu, doso koci na vijjati;</gatha1>
    <gathalast line="648">Kacci ca te tavatthesu, nāvakaṅkhanti jīvitaṃ.</gathalast>
    <hangnum line="649" number="167"></hangnum>
    <gatha1 line="650"> ‘‘Athopi me amaccesu, doso koci na vijjati;</gatha1>
    <gathalast line="651">Athopi te mamatthesu, nāvakaṅkhanti jīvitaṃ.</gathalast>
    <hangnum line="652" number="168"></hangnum>
    <gatha1 line="653"> ‘‘Kacci te sādisī bhariyā, assavā piyabhāṇinī;</gatha1>
    <gathalast line="654">Puttarūpayasūpetā, tava chandavasānugā.</gathalast>
    <hangnum line="655" number="169"></hangnum>
    <gatha1 line="656"> ‘‘Atho me sādisī bhariyā, assavā piyabhāṇinī;</gatha1>
    <gathalast line="657">Puttarūpayasūpetā, mama chandavasānugā.</gathalast>
    <hangnum line="658" number="170"></hangnum>
    <gatha1 line="659"> ‘‘Kacci <pageBreak edition="P" number="5.0378" /> raṭṭhaṃ anuppīḷaṃ, akutociupaddavaṃ;</gatha1>
    <gathalast line="660">Asāhasena dhammena, samena manusāsasi.</gathalast>
    <hangnum line="661" number="171"></hangnum>
    <gatha1 line="662"> ‘‘Atho raṭṭhaṃ anuppīḷaṃ, akutociupaddavaṃ;</gatha1>
    <gathalast line="663">Asāhasena dhammena, samena manusāsahaṃ.</gathalast>
    <hangnum line="664" number="172"></hangnum>
    <gatha1 line="665"> ‘‘Kacci santo apacitā, asanto parivajjitā;</gatha1>
    <gathalast line="666">No ce dhammaṃ niraṃkatvā, adhammamanuvattasi.</gathalast>
    <hangnum line="667" number="173"></hangnum>
    <gatha1 line="668"> ‘‘Santo ca me apacitā, asanto parivajjitā;</gatha1>
    <gathalast line="669">Dhammamevānuvattāmi, adhammo me niraṃkato.</gathalast>
    <hangnum line="670" number="174"></hangnum>
    <gatha1 line="671"> ‘‘Kacci <pageBreak edition="V" number="5.0375" /> nānāgataṃ dīghaṃ, samavekkhasi khattiya;</gatha1>
    <gathalast line="672">Kaccimatto madanīye, paralokaṃ na santasi.</gathalast>
    <hangnum line="673" number="175"></hangnum>
    <gatha1 line="674"> ‘‘Nāhaṃ anāgataṃ dīghaṃ, samavekkhāmi pakkhima;</gatha1>
    <gathalast line="675">Ṭhito dasasu dhammesu, paralokaṃ na santase.</gathalast>
    <hangnum line="676" number="176"></hangnum>
    <gatha1 line="677"> ‘‘Dānaṃ <pageBreak edition="M" number="5.0403" /> sīlaṃ pariccāgaṃ, ajjavaṃ maddavaṃ tapaṃ;</gatha1>
    <gathalast line="678">Akkodhaṃ avihiṃsañca, khantiñca avirodhanaṃ.</gathalast>
    <hangnum line="679" number="177"></hangnum>
    <gatha1 line="680"> ‘‘Iccete kusale dhamme, ṭhite passāmi attani;</gatha1>
    <gathalast line="681">Tato me jāyate pīti, sāmanassañcanappakaṃ.</gathalast>
    <hangnum line="682" number="178"></hangnum>
    <gatha1 line="683"> ‘‘Sumukho ca acintetvā, visajji pharusaṃ giraṃ;</gatha1>
    <gathalast line="684">Bhāvadosamanaññāya, asmākāyaṃ vihaṅgamo.</gathalast>
    <hangnum line="685" number="179"></hangnum>
    <gatha1 line="686"> ‘‘So kuddho pharusaṃ vācaṃ, nicchāresi ayoniso;</gatha1>
    <gathalast line="687">Yānasmesu na vijjanti, nayidaṃ paññavatāmivā’’ti.</gathalast>
    <paragraph line="688">Tattha <bold>disvā</bold>ti taṃ bahuṃ aggapānabhojanaṃ disvā. <bold>Pesita</bold>nti āharāpetvā upanītaṃ. <bold>Khattadhammāna</bold>nti paṭhamakāraṇesu paṭisanthāradhammānaṃ. <bold>Tato pucchi anantarā</bold>ti tasmiṃ kāle ‘‘kacci nu, bhoto’’ti anupaṭipāṭiyā pucchi. Tā panetā cha gāthā heṭṭhā vuttatthāyeva. <bold>Anuppīḷa</bold>nti kacci raṭṭhavāsino yante ucchuṃ viya na pīḷesīti pucchati. <bold>Akutociupaddava</bold>nti kutoci anupaddavaṃ. <bold>Dhammena samena manusāsasī</bold>ti kacci tava raṭṭhaṃ dhammena samena anusāsasi. <bold>Santo</bold>ti sīlādiguṇasaṃyuttā sappurisā. <bold>Niraṃkatvā</bold>ti chaḍḍetvā. <bold>Nānāgataṃ dīgha</bold>nti anāgataṃ attano jīvitapavattiṃ ‘‘kacci dīgha’’nti na samavekkhasi, āyusaṅkhārānaṃ parittabhāvaṃ jānāsīti pucchati. <bold>Madanīye</bold>ti madārahe rūpādiārammaṇe. <bold>Na santasī</bold>ti na bhāyasi. Idaṃ vuttaṃ hoti – kacci rūpādīsu kāmaguṇesu amatto appamatto hutvā dānādīnaṃ kusalānaṃ katattā paralokaṃ na bhāyasīti.</paragraph>
    <paragraph line="689"><bold>Dasasū</bold>ti dasasu rājadhammesu. Dānādīsu dasavatthukā cetanā <bold>dānaṃ,</bold> pañcasīladasasīlāni <bold>sīlaṃ</bold><pageBreak edition="V" number="5.0376" />, deyyadhammacāgo <pageBreak edition="P" number="5.0379" /><bold>pariccāgo,</bold> ujubhāvo <bold>ajjavaṃ,</bold> mudubhāvo <bold>maddavaṃ,</bold> uposathakammaṃ <bold>tapo,</bold> mettāpubbabhāgo <bold>akkodho,</bold> karuṇāpubbabhāgo <bold>avihiṃsā,</bold> adhivāsanā <bold>khanti,</bold> avirodho <bold>avirodhanaṃ. Acintetvā</bold>ti mama imaṃ guṇasampattiṃ acintetvā. <bold>Bhāvadosa</bold>nti cittadosaṃ. <bold>Anaññāyā</bold>ti ajānitvā. Asmākañhi cittadoso <pageBreak edition="M" number="5.0404" /> nāma natthi, yamesa jāneyya, taṃ ajānitvāva pharusaṃ kakkhaḷaṃ giraṃ vissajjesi. <bold>Ayoniso</bold>ti anupāyena. <bold>Yānasmesū</bold>ti yāni vajjāni amhesu na vijjanti, tāni vadati. <bold>Nayida</bold>nti tasmāssa idaṃ vacanaṃ paññavataṃ iva na hoti, tenesa mama na paṇḍito viya upaṭṭhāti.</paragraph>
    <paragraph line="690">Taṃ sutvā sumukho ‘‘mayā guṇasampannova rājā apasādito, so me kuddho, khamāpessāmi na’’nti cintetvā āha –</paragraph>
    <hangnum line="691" number="180"></hangnum>
    <gatha1 line="692"> ‘‘Atthi me taṃ atisāraṃ, vegena manujādhipa;</gatha1>
    <gathalast line="693">Dhataraṭṭhe ca baddhasmiṃ, dukkhaṃ me vipulaṃ ahu.</gathalast>
    <hangnum line="694" number="181"></hangnum>
    <gatha1 line="695"> ‘‘Tvaṃ no pitāva puttānaṃ, bhūtānaṃ dharaṇīriva;</gatha1>
    <gathalast line="696">Asmākaṃ adhipannānaṃ, khamassu rājakuñjarā’’ti.</gathalast>
    <paragraph line="697">Tattha <bold>atisāra</bold>nti pakkhalitaṃ. <bold>Vegenā</bold>ti ahaṃ etaṃ kathaṃ kathento vegena sahasā kathesiṃ. <bold>Dukkha</bold>nti cetasikaṃ dukkhaṃ mama vipulaṃ ahosi, tasmā kodhavasena yaṃ mayā vuttaṃ, taṃ me khamatha, mahārājāti. <bold>Puttāna</bold>nti tvaṃ amhākaṃ puttānaṃ pitā viya. <bold>Dharaṇīrivā</bold>ti pāṇabhūtānaṃ patiṭṭhā pathavī viya tvaṃ amhākaṃ avassayo. <bold>Adhipannāna</bold>nti dosena aparādhena ajjhotthaṭānaṃ khamassūti idaṃ so āsanā oruyha pakkhehi añjaliṃ katvā āha.</paragraph>
    <paragraph line="698">Atha naṃ rājā āliṅgitvā ādāya suvaṇṇapīṭhe nisīdāpetvā accayadesanaṃ paṭiggaṇhanto āha –</paragraph>
    <hangnum line="699" number="182"></hangnum>
    <gatha1 line="700"> ‘‘Etaṃ te anumodāma, yaṃ bhāvaṃ na nigūhasi;</gatha1>
    <gathalast line="701">Khilaṃ pabhindasi pakkhi, ujukosi vihaṅgamā’’ti.</gathalast>
    <paragraph line="702">Tattha <pageBreak edition="V" number="5.0377" /><bold>anumodāmā</bold>ti etaṃ te dosaṃ khamāma. <bold>Ya</bold>nti yasmā tvaṃ attano cittapaṭicchannabhāvaṃ na nigūhasi. <bold>Khila</bold>nti cittakhilaṃ cittakhāṇukaṃ.</paragraph>
    <paragraph line="703">Idañca pana vatvā rājā mahāsattassa dhammakathāya sumukhassa ca ujubhāve pasīditvā ‘‘pasannena nāma pasannākāro kātabbo’’ti ubhinnampi tesaṃ attano rajjasiriṃ niyyādento āha –</paragraph>
    <hangnum line="704" number="183"></hangnum>
    <gatha1 line="705"> ‘‘Yaṃ kiñci ratanaṃ atthi, kāsirājanivesane;</gatha1>
    <gathalast line="706">Rajataṃ jātarūpañca, muttā veḷuriyā bahū.</gathalast>
    <hangnum line="707" number="184"></hangnum>
    <gatha1 line="708"> ‘‘Maṇayo <pageBreak edition="M" number="5.0405" /><pageBreak edition="P" number="5.0380" /> saṅkhamuttā ca, vatthakaṃ haricandanaṃ;</gatha1>
    <gatha2 line="709">Ajinaṃ dantabhaṇḍañca, lohaṃ kāḷāyasaṃ bahuṃ;</gatha2>
    <gathalast line="710">Etaṃ dadāmi vo vittaṃ, issaraṃ vissajāmi vo’’ti.</gathalast>
    <paragraph line="711">Tattha <bold>muttā</bold>ti viddhāviddhamuttā. <bold>Maṇayo</bold>ti maṇibhaṇḍakāni. <bold>Saṅkhamuttā cā</bold>ti dakkhiṇāvaṭṭasaṅkharatanañca āmalakavaṭṭamuttaratanañca. <bold>Vatthaka</bold>nti sukhumakāsikavatthāni. <bold>Ajina</bold>nti ajinamigacammaṃ. <bold>Lohaṃ kāḷāyasa</bold>nti tambalohañca kāḷalohañca. <bold>Issara</bold>nti kañcanamālena setacchattena saddhiṃ dvādasayojanike bārāṇasinagare rajjaṃ.</paragraph>
    <paragraph line="712">Evañca pana vatvā ubhopi te setacchattena pūjetvā rajjaṃ paṭicchāpesi. Atha mahāsatto raññā saddhiṃ sallapanto āha –</paragraph>
    <hangnum line="713" number="185"></hangnum>
    <gatha1 line="714"> ‘‘Addhā apacitā tyamhā, sakkatā ca rathesabha;</gatha1>
    <gathalast line="715">Dhammesu vattamānānaṃ, tvaṃ no ācariyo bhava.</gathalast>
    <hangnum line="716" number="186"></hangnum>
    <gatha1 line="717"> ‘‘Ācariya manuññātā, tayā anumatā mayaṃ;</gatha1>
    <gathalast line="718">Taṃ padakkhiṇato katvā, ñātiṃ passemurindamā’’ti.</gathalast>
    <paragraph line="719">Tattha <bold>dhammesū</bold>ti kusalakammapathadhammesu. <bold>Ācariyo</bold>ti tvaṃ amhehi byattataro, tasmā no ācariyo hoti, apica dasannaṃ rājadhammānaṃ kathitattā sumukhassa dosaṃ dassetvā accayapaṭiggahaṇassa <pageBreak edition="V" number="5.0378" /> katattāpi tvaṃ amhākaṃ ācariyova, tasmā idānipi no ācārasikkhāpanena ācariyo bhavāti āha. <bold>Passemurindamā</bold>ti passemu arindama.</paragraph>
    <paragraph line="720">So tesaṃ gamanaṃ anujāni, bodhisattassapi dhammaṃ kathentasseva aruṇaṃ uṭṭhahi. Tamatthaṃ pakāsento satthā āha –</paragraph>
    <hangnum line="721" number="187"></hangnum>
    <gatha1 line="722"> ‘‘Sabbarattiṃ cintayitvā, mantayitvā yathākathaṃ;</gatha1>
    <gathalast line="723">Kāsirājā anuññāsi, haṃsānaṃ pavaruttama’’nti.</gathalast>
    <paragraph line="724">Tattha <bold>yathākatha</bold>nti yaṃkiñci atthaṃ tehi saddhiṃ cintetabbaṃ mantetabbañca, sabbaṃ taṃ cintetvā ca mantetvā cāti attho. <bold>Anuññāsī</bold>ti gacchathāti anuññāsi.</paragraph>
    <paragraph line="725">Evaṃ <pageBreak edition="M" number="5.0406" /> tena anuññāto bodhisatto rājānaṃ ‘‘appamatto dhammena rajjaṃ kārehī’’ti ovaditvā pañcasu sīlesu patiṭṭhāpesi. Rājā tesaṃ kañcanabhājanehi <pageBreak edition="P" number="5.0381" /> madhulājañca madhurodakañca upanāmetvā niṭṭhitāhārakicce gandhamālādīhi pūjetvā bodhisattaṃ suvaṇṇacaṅkoṭakena sayaṃ ukkhipi, khemā devī sumukhaṃ ukkhipi. Atha ne sīhapañjaraṃ ugghāṭetvā sūriyuggamanavelāya ‘‘gacchatha sāmino’’ti vissajjesuṃ. Tamatthaṃ pakāsento satthā āha –</paragraph>
    <hangnum line="726" number="188"></hangnum>
    <gatha1 line="727"> ‘‘Tato ratyā vivasāne, sūriyuggamanaṃ pati;</gatha1>
    <gathalast line="728">Pekkhato kāsirājassa, bhavanā te vigāhisu’’nti.</gathalast>
    <paragraph line="729">Tattha <bold>vigāhisu</bold>nti ākāsaṃ pakkhandiṃsu.</paragraph>
    <paragraph line="730">Tesu mahāsatto suvaṇṇacaṅkoṭakato uppatitvā ākāse ṭhatvā ‘‘mā cindayi, mahārāja, appamatto amhākaṃ ovāde vatteyyāsī’’ti rājānaṃ samassāsetvā sumukhaṃ ādāya cittakūṭameva gato. Tānipi kho navuti haṃsasahassāni kañcanaguhato nikkhamitvā pabbatatale nisinnāni te āgacchante disvā paccuggantvā parivāresuṃ. Te ñātigaṇaparivutā cittakūṭatalaṃ pavisiṃsu. Tamatthaṃ pakāsento satthā āha –</paragraph>
    <hangnum line="731" number="189"></hangnum>
    <gatha1 line="732"> ‘‘Te <pageBreak edition="V" number="5.0379" /> aroge anuppatte, disvāna parame dije;</gatha1>
    <gathalast line="733">Kekāti makaruṃ haṃsā, puthusaddo ajāyatha.</gathalast>
    <hangnum line="734" number="190"></hangnum>
    <gatha1 line="735"> ‘‘Te patītā pamuttena, bhattunā bhattugāravā;</gatha1>
    <gathalast line="736">Samantā parikiriṃsu, aṇḍajā laddhapaccayā’’ti.</gathalast>
    <paragraph line="737">Evaṃ parivāretvā ca pana te haṃsā ‘‘kathaṃ muttosi, mahārājā’’ti pucchiṃsu. Mahāsatto sumukhaṃ nissāya muttabhāvaṃ saṃyamarājaluddaputtehi katakammañca kathesi. Taṃ sutvā tuṭṭhā haṃsagaṇā ‘‘sumukho senāpati ca rājā ca luddaputto ca sukhitā niddukkhā ciraṃ jīvantū’’ti āhaṃsu. Tamatthaṃ <pageBreak edition="P" number="5.0382" /> pakāsento satthā āha –</paragraph>
    <hangnum line="738" number="191"></hangnum>
    <gatha1 line="739"> ‘‘Evaṃ mittavataṃ atthā, sabbe honti padakkhiṇā;</gatha1>
    <gathalast line="740">Haṃsā yathā dhataraṭṭhā, ñātisaṅghamupāgamu’’nti.</gathalast>
    <paragraph line="741">Taṃ cūḷahaṃsajātake vuttatthameva.</paragraph>
    <paragraph line="742">Satthā <pageBreak edition="M" number="5.0407" /> imaṃ dhammadesanaṃ āharitvā ‘‘na, bhikkhave, idāneva, pubbepi ānando mamatthāya attano jīvitaṃ pariccajī’’ti vatvā jātakaṃ samodhānesi ‘‘tadā luddaputto channo ahosi, khemā devī, khemā bhikkhunī, rājā sāriputto, sumukho ānando, sesaparisā buddhaparisā, dhataraṭṭhahaṃsarājā pana ahameva ahosi’’nti.</paragraph>
    <centered line="743">Mahāhaṃsajātakavaṇṇanā dutiyā.</centered>
    <hangnum line="744"></hangnum>
    <paragraph line="745"> [535] 3. Sudhābhojanajātakavaṇṇanā</paragraph>
    <paragraph line="746"><bold>Neva kiṇāmi napi vikkiṇāmī</bold>ti idaṃ satthā jetavane viharanto ekaṃ dānajjhāsayaṃ bhikkhuṃ ārabbha kathesi. So kira sāvatthiyaṃ eko kulaputto hutvā satthu dhammakathaṃ sutvā pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu pavattamettacitto divasassa tikkhattuṃ buddhadhammasaṅghupaṭṭhāne appamatto ācārasampanno dānajjhāsayo ahosi. Sāraṇīyadhammapūrako attanā laddhaṃ paṭiggāhakesu vijjamānesu chinnabhatto hutvāpi detiyeva, tasmā <pageBreak edition="V" number="5.0380" /> tassa dānajjhāsayadānābhiratabhāvo bhikkhusaṅghe pākaṭo ahosi. Athekadivasaṃ bhikkhū dhammasabhāyaṃ kathaṃ samuṭṭhāpesuṃ, ‘‘āvuso, asuko nāma bhikkhu dānajjhāsayo dānābhirato attanā laddhaṃ pasatamattapānīyampi lobhaṃ chinditvā sabrahmacārīnaṃ deti, bodhisattassevassa ajjhāsayo’’ti. Satthā taṃ kathaṃ dibbāya sotadhātuyā sutvā gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘ayaṃ, bhikkhave, bhikkhu pubbe adānasīlo maccharī tiṇaggena telabindumpi adātā ahosi, atha naṃ ahaṃ dametvā nibbisevanaṃ katvā dānaphalaṃ vaṇṇetvā dāne patiṭṭhāpesiṃ, so ‘pasatamattaṃ udakampi labhitvā adatvā na pivissāmī’ti mama santike varaṃ aggahesi, tassa phalena dānajjhāsayo dānābhirato jāto’’ti vatvā tehi yācito atītaṃ āhari.</paragraph>
    <paragraph line="747">Atīte bārāṇasiyaṃ brahmadatte rajjaṃ kārente eko gahapati aḍḍho ahosi asītikoṭivibhavo. Athassa rājā seṭṭhiṭṭhānaṃ adāsi <pageBreak edition="M" number="5.0408" />. So rājapūjito nāgarajānapadapūjito hutvā ekadivasaṃ attano sampattiṃ oloketvā cintesi – ‘‘ayaṃ yaso mayā atītabhave neva niddāyantena, na kāyaduccaritādīni karontena laddho, sucaritāni pana <pageBreak edition="P" number="5.0383" /> pūretvā laddho, anāgatepi mayā mama patiṭṭhaṃ kātuṃ vaṭṭatī’’ti. So rañño santikaṃ gantvā ‘‘deva, mama ghare asītikoṭidhanaṃ atthi, taṃ gaṇhāhī’’ti vatvā ‘‘na mayhaṃ tava dhanenattho, bahuṃ me dhanaṃ, itopi yadicchasi, taṃ gaṇhāhī’’ti vutte ‘‘kiṃ nu, deva, mama dhanaṃ dātuṃ labhāmī’’ti āha. Atha raññā ‘‘yathāruci karohī’’ti vutte catūsu nagaradvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgaṃ karonto mahādānaṃ pavattesi. So yāvajīvaṃ dānaṃ datvā ‘‘imaṃ mama dānavaṃsaṃ mā upacchindathā’’ti putte anusāsitvā jīvitapariyosāne sakko hutvā nibbatti. Puttopissa tatheva dānaṃ datvā cando hutvā nibbatti, tassa putto sūriyo hutvā nibbatti, tassa putto mātali hutvā nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṃ laddhā macchariyakosiyo nāma ahosi asītikoṭivibhavoyeva. So ‘‘mama pitupitāmahā bālā ahesuṃ, dukkhena sambhataṃ dhanaṃ chaḍḍesuṃ, ahaṃ pana dhanaṃ rakkhissāmi, kassaci kiñci na dassāmī’’ti cintetvā dānasālā viddhaṃsetvā agginā jhāpetvā thaddhamaccharī ahosi.</paragraph>
    <paragraph line="748">Athassa gehadvāre yācakā sannipatitvā bāhā paggayha, ‘‘mahāseṭṭhi, mā attano pitupitāmahānaṃ dānavaṃsaṃ nāsayi, dānaṃ dehī’’ti mahāsaddena parideviṃsu. Taṃ sutvā mahājano ‘‘macchariyakosiyena <pageBreak edition="V" number="5.0381" /> attano dānavaṃso upacchinno’’ti taṃ garahi. So lajjito nivesanadvāre yācakānaṃ āgatāgataṭṭhānaṃ nivāretuṃ ārakkhaṃ ṭhapesi. Te nippaccayā hutvā puna tassa gehadvāraṃ na olokesuṃ. So tato paṭṭhāya dhanameva saṃharati, neva attanā paribhuñjati, na puttadārādīnaṃ deti, kañjikabilaṅgadutiyaṃ sakuṇḍakabhattaṃ bhuñjati, mūlaphalamattatantāni thūlavatthāni nivāseti, paṇṇachattaṃ matthake dhāretvā jaraggoṇayuttena jajjararathakena yāti. Iti tassa asappurisassa tattakaṃ <pageBreak edition="P" number="5.0384" /> dhanaṃ sunakhena laddhaṃ nāḷikeraṃ viya ahosi.</paragraph>
    <paragraph line="749">So <pageBreak edition="M" number="5.0409" /> ekadivasaṃ rājūpaṭṭhānaṃ gacchanto ‘‘anuseṭṭhiṃ ādāya gamissāmī’’ti tassa gehaṃ agamāsi. Tasmiṃ khaṇe anuseṭṭhi puttadhītādīhi parivuto navasappipakkamadhusakkharacuṇṇehi saṅkhataṃ pāyāsaṃ bhuñjamāno nisinno hoti. So macchariyakosiyaṃ disvā āsanā vuṭṭhāya ‘‘ehi, mahāseṭṭhi, imasmiṃ pallaṅke nisīda, pāyāsaṃ bhuñjissāmā’’ti āha. Tassa pāyāsaṃ disvāva mukhe kheḷā uppajji, bhuñjitukāmo ahosi, evaṃ pana cintesi – ‘‘sacāhaṃ bhuñjissāmi, anuseṭṭhino mama gehaṃ āgatakāle paṭisakkāro kātabbo bhavissati, evaṃ me dhanaṃ nassissati, na bhuñjissāmī’’ti. Atha punappunaṃ yāciyamānopi ‘‘idāni me bhuttaṃ, suhitosmī’’ti na icchi. Anuseṭṭhimhi bhuñjante pana olokento mukhe sañjāyamānena kheḷena nisīditvā tassa bhattakiccāvasāne tena saddhiṃ rājanivesanaṃ gantvā rājānaṃ passitvā rājanivesanato otaritvā attano gehaṃ anuppatto pāyāsataṇhāya pīḷiyamāno cintesi – ‘‘sacāhaṃ ‘pāyāsaṃ bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti, na kassaci kathessāmī’’ti. So rattindivaṃ pāyāsameva cintento vītināmetvāpi dhananāsanabhayena kassaci akathetvāva pipāsaṃ adhivāsesi, anukkamena adhivāsetuṃ asakkonto uppaṇḍuppaṇḍukajāto ahosi. Evaṃ santepi dhananāsanabhayena akathento aparabhāge dubbalo hutvā sayanaṃ upagūhitvā nipajji.</paragraph>
    <paragraph line="750">Atha naṃ bhariyā upagantvā hatthena piṭṭhiṃ parimajjamānā ‘‘kiṃ te, sāmi, aphāsuka’’nti pucchi. ‘‘Taveva sarīre aphāsukaṃ karohi, mama aphāsukaṃ natthī’’ti. ‘‘Sāmi, uppaṇḍuppaṇḍukajātosi, kiṃ nu te kāci cintā atthi, udāhu rājā te kupito, adu puttehi avamāno kato, atha vā pana kāci taṇhā uppannā’’ti? ‘‘Āma, taṇhā me uppannā’’ti. ‘‘Kathehi, sāmī’’ti? ‘‘Kathessāmi, sakkhissasi naṃ rakkhitu’’nti. ‘‘Rakkhitabbayuttakā ce, rakkhissāmī’’ti. Evampi <pageBreak edition="P" number="5.0385" /> dhananāsanabhayena kathetuṃ na ussahi. Tāya punappunaṃ pīḷiyamāno kathesi – ‘‘bhadde, ahaṃ ekadivasaṃ anuseṭṭhiṃ navasappimadhusakkharacuṇṇehi saṅkhataṃ <pageBreak edition="V" number="5.0382" /> pāyāsaṃ bhuñjantaṃ disvā tato paṭṭhāya tādisaṃ pāyāsaṃ bhuñjitukāmo jāto’’ti. ‘‘Asappurisa, kiṃ tvaṃ duggato, sakalamārāṇasivāsīnaṃ pahonakaṃ pāyāsaṃ pacissāmī’’ti. Athassa sīse daṇḍena paharaṇakālo <pageBreak edition="M" number="5.0410" /> viya ahosi. So tassā kujjhitvā ‘‘jānāmahaṃ tava mahaddhanabhāvaṃ, sace te kulagharā ābhataṃ atthi, pāyāsaṃ pacitvā nāgarānaṃ dehī’’ti āha. ‘‘Tena hi ekavīthivāsīnaṃ pahonakaṃ katvā pacāmī’’ti. ‘‘Kiṃ te etehi, attano pana santakaṃ khādantū’’ti? ‘‘Tena hi ito cito ca sattasattagharavāsīnaṃ pahonakaṃ katvā pacāmī’’ti. ‘‘Kiṃ te etehī’’ti. ‘‘Tena hi imasmiṃ gehe parijanassā’’ti. ‘‘Kiṃ te etenā’’ti? ‘‘Tena hi bandhujanasseva pahonakaṃ katvā pacāmī’’ti. ‘‘Kiṃ te etenā’’ti? ‘‘Tena hi tuyhañca mayhañca pacāmi sāmī’’ti. ‘‘Kāsi tvaṃ, na tuyhaṃ vaṭṭatī’’ti? ‘‘Tena hi ekasseva te pahonakaṃ katvā pacāmī’’ti. ‘‘Mayhañca tvaṃ mā paci, gehe pana pacante bahū paccāsīsanti, mayhaṃ pana patthaṃ taṇḍulānaṃ catubhāgaṃ khīrassa accharaṃ sakkharāya karaṇḍakaṃ sappissa karaṇḍakaṃ madhussa ekañca pacanabhājanaṃ dehi, ahaṃ araññaṃ pavisitvā tattha pacitvā bhuñjāmī’’ti. Sā tathā akāsi. So taṃ sabbaṃ ceṭakena gāhāpetvā ‘‘gaccha asukaṭṭhāne tiṭṭhāhī’’ti taṃ purato pesetvā ekakova oguṇṭhikaṃ katvā aññātakavesena tattha gantvā nadītīre ekasmiṃ gacchamūle uddhanaṃ kāretvā dārudakaṃ āharāpetvā ‘‘tvaṃ gantvā ekasmiṃ magge ṭhatvā kañcideva disvā mama saññaṃ dadeyyāsi, mayā pakkositakāleva āgaccheyyāsī’’ti taṃ pesetvā aggiṃ katvā pāyāsaṃ paci.</paragraph>
    <paragraph line="751">Tasmiṃ khaṇe sakko devarājā dasasahassayojanaṃ alaṅkatadevanagaraṃ, saṭṭhiyojanaṃ <pageBreak edition="P" number="5.0386" /> suvaṇṇavīthiṃ, yojanasahassubbedhaṃ vejayantaṃ, pañcayojanasatikaṃ sudhammasabhaṃ, saṭṭhiyojanaṃ paṇḍukambalasilāsanaṃ, pañcayojanāvaṭṭaṃ kañcanamālasetacchattaṃ, aḍḍhateyyakoṭisaṅkhā devaccharā, alaṅkatapaṭiyattaṃ attabhāvanti imaṃ attano siriṃ oloketvā ‘‘kiṃ nu kho katvā mayā ayaṃ yaso laddho’’ti cintetvā bārāṇasiyaṃ seṭṭhibhūtena pavattitaṃ dānaṃ addasa. Tato ‘‘mama puttādayo kuhiṃ nibbattā’’ti olokento ‘‘putto me cando devaputto hutvā nibbatti, tassa putto sūriyo, tassa putto, mātali, tassa putto, pañcasikho’’ti sabbesaṃ nibbattiṃ disvā ‘‘pañcasikhassa putto kīdiso’’ti olokento attano vaṃsassa upacchinnabhāvaṃ passi. Athassa etadahosi – ‘‘ayaṃ asappuriso maccharī hutvā neva attanā paribhuñjati <pageBreak edition="M" number="5.0411" />, na paresaṃ deti, mama vaṃso tena upacchinno, kālaṃ katvā niraye nibbattissati, ovādamassa datvā mama vaṃsaṃ patiṭṭhāpetvā etassa imasmiṃ devanagare nibbattanākāraṃ karissāmī’’ti. So candādayo pakkosāpetvā ‘‘etha manussapathaṃ gamissāma, macchariyakosiyena amhākaṃ vaṃso upacchinno <pageBreak edition="V" number="5.0383" />, dānasālā jhāpitā, neva attanā paribhuñjati, na paresaṃ deti, idāni pana pāyāsaṃ bhuñjitukāmo hutvā ‘ghare paccante aññassapi pāyāso dātabbo bhavissatī’ti araññaṃ pavisitvā ekakova pacati, etaṃ dametvā dānaphalaṃ jānāpetvā āgamissāma, apica kho pana amhehi sabbehi ekato yāciyamāno tattheva mareyya. Mama paṭhamaṃ gantvā pāyāsaṃ yācitvā nisinnakāle tumhe brāhmaṇavaṇṇena paṭipāṭiyā āgantvā yāceyyāthā’’ti vatvā sayaṃ tāva brāhmaṇavaṇṇena taṃ upasaṅkamitvā ‘‘bho, kataro bārāṇasigamanamaggo’’ti pucchi. Atha naṃ macchariyakosiyo ‘‘kiṃ ummattakosi, bārāṇasimaggampi na jānāsi, kiṃ ito esi, etto yāhī’’ti āha.</paragraph>
    <paragraph line="752">Sakko tassa vacanaṃ sutvā asuṇanto viya ‘‘kiṃ kathesī’’ti taṃ upagacchateva. Sopi, ‘‘are <pageBreak edition="P" number="5.0387" />, badhira brāhmaṇa, kiṃ ito esi, purato yāhī’’ti viravi. Atha naṃ sakko, ‘‘bho, kasmā viravasi, dhūmo paññāyati, aggi paññāyati, pāyāso paccati, brāhmaṇānaṃ nimantanaṭṭhānena bhavitabbaṃ, ahampi brāhmaṇānaṃ bhojanakāle thokaṃ labhissāmi, kiṃ maṃ nicchubhasī’’ti vatvā ‘‘natthettha brāhmaṇānaṃ nimantanaṃ, purato yāhī’’ti vutte ‘‘tena hi kasmā kujjhasi, tava bhojanakāle thokaṃ labhissāmī’’ti āha. Atha naṃ so ‘‘ahaṃ te ekasitthampi na dassāmi, thokaṃ idaṃ mama yāpanamattameva, mayāpi cetaṃ yācitvāva laddhaṃ, tvaṃ aññato āhāraṃ pariyesāhī’’ti vatvā bhariyaṃ yācitvā laddhabhāvaṃ sandhāyeva vatvā gāthamāha –</paragraph>
    <hangnum line="753" number="192"></hangnum>
    <gatha1 line="754"> ‘‘Neva kiṇāmi napi vikkiṇāmi, na cāpi me sannicayo ca atthi;</gatha1>
    <gathalast line="755">Sukiccharūpaṃ vatidaṃ parittaṃ, patthodano nālamayaṃ duvinna’’nti.</gathalast>
    <paragraph line="756">Taṃ <pageBreak edition="M" number="5.0412" /> sutvā sakko ‘‘ahampi te madhurasaddena ekaṃ silokaṃ kathessāmi, taṃ suṇāhī’’ti vatvā ‘‘na me tava silokena attho’’ti tassa vārentasseva gāthādvayamāha –</paragraph>
    <hangnum line="757" number="193"></hangnum>
    <gatha1 line="758"> ‘‘Appamhā appakaṃ dajjā, anumajjhato majjhakaṃ;</gatha1>
    <gathalast line="759">Bahumhā bahukaṃ dajjā, adānaṃ nūpapajjati.</gathalast>
    <hangnum line="760" number="194"></hangnum>
    <gatha1 line="761"> ‘‘Taṃ taṃ vadāmi kosiya, dehi dānāni bhuñja ca;</gatha1>
    <gathalast line="762">Ariyamaggaṃ samāruha, nekāsī labhate sukha’’nti.</gathalast>
    <paragraph line="763">Tattha <pageBreak edition="V" number="5.0384" /><bold>anumajjhato majjhaka</bold>nti appamattakampi majjhe chetvā dve koṭṭhāse karitvā ekaṃ koṭṭhāsaṃ datvā tato avasesato anumajjhatopi puna majjhe chetvā eko koṭṭhāso dātabboyeva. <bold>Adānaṃ nūpapajjatī</bold>ti appaṃ vā bahuṃ vā dinnaṃ hotu, adānaṃ nāma na hoti, tampi dānameva mahapphalameva.</paragraph>
    <paragraph line="764">So <pageBreak edition="P" number="5.0388" /> tassa vacanaṃ sutvā ‘‘manāpaṃ te, brāhmaṇa, kathitaṃ, pāyāse pakke thokaṃ labhissasi, nisīdāhī’’ti āha. Sakko ekamante nisīdi. Tasmiṃ nisinne cando teneva niyāmena upasaṅkamitvā tatheva kathaṃ pavattetvā tassa vārentasseva gāthādvayamāha –</paragraph>
    <hangnum line="765" number="195"></hangnum>
    <gatha1 line="766"> ‘‘Moghañcassa hutaṃ hoti, moghañcāpi samīhitaṃ;</gatha1>
    <gathalast line="767">Atithismiṃ yo nisinnasmiṃ, eko bhuñjati bhojanaṃ.</gathalast>
    <hangnum line="768" number="196"></hangnum>
    <gatha1 line="769"> Taṃ taṃ vadāmi kosiya, dehi dānāni bhuñja ca;</gatha1>
    <gathalast line="770">Ariyamaggaṃ samāruha, nekāsī labhate sukha’’nti.</gathalast>
    <paragraph line="771">Tattha <bold>samīhita</bold>nti dhanuppādanavīriyaṃ.</paragraph>
    <paragraph line="772">So tassa vacanaṃ sutvā kicchena kasirena ‘‘tena hi nisīda, thokaṃ labhissasī’’ti āha. So gantvā sakkassa santike nisīdi. Tato sūriyo teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –</paragraph>
    <hangnum line="773" number="197"></hangnum>
    <gatha1 line="774"> ‘‘Saccañcassa hutaṃ hoti, saccañcāpi samīhitaṃ;</gatha1>
    <gathalast line="775">Atithismiṃ yo nisinnasmiṃ, neko bhuñjati bhojanaṃ.</gathalast>
    <hangnum line="776" number="198"></hangnum>
    <gatha1 line="777"> ‘‘Taṃ <pageBreak edition="M" number="5.0413" /> taṃ vadāmi kosiya, dehi dānāni bhuñja ca;</gatha1>
    <gathalast line="778">Ariyamaggaṃ samāruha, nekāsī labhate sukha’’nti.</gathalast>
    <paragraph line="779">Tassapi vacanaṃ sutvā kicchena kasirena ‘‘tena hi nisīda, thokaṃ labhissasī’’ti āha. So gantvā candassa santike nisīdi. Atha naṃ mātali teneva nayena upasaṅkamitvā tatheva kathaṃ pavattetvā tassa vārentasseva imā gāthā abhāsi –</paragraph>
    <hangnum line="780" number="199"></hangnum>
    <gatha1 line="781"> ‘‘Sarañca <pageBreak edition="V" number="5.0385" /> juhati poso, bahukāya gayāya ca;</gatha1>
    <gathalast line="782">Doṇe timbarutitthasmiṃ, sīghasote mahāvahe.</gathalast>
    <hangnum line="783" number="200"></hangnum>
    <gatha1 line="784"> ‘‘Atra cassa hutaṃ hoti, atra cassa samīhitaṃ;</gatha1>
    <gathalast line="785">Atithismiṃ yo nisinnasmiṃ, neko bhuñjati bhojanaṃ.</gathalast>
    <hangnum line="786" number="201"></hangnum>
    <gatha1 line="787"> ‘‘Taṃ taṃ vadāmi kosiya, dehi dānāni bhuñja ca;</gatha1>
    <gathalast line="788">Ariyamaggaṃ samāruha, nekāsī labhate sukha’’nti.</gathalast>
    <paragraph line="789">Tāsaṃ attho – yo puriso ‘‘nāgayakkhādīnaṃ balikammaṃ karomī’’ti samuddasoṇḍipokkharaṇīādīsu yaṃ kiñci sarañca upagantvā juhati, tattha balikammaṃ karoti <pageBreak edition="P" number="5.0389" />, tathā bahukāya nadiyā gayāya pokkharaṇiyā doṇanāmake ca timbarunāmake ca titthe sīghasote mahante vārivahe. <bold>Atra cassā</bold>ti yadi atrāpi etesu sarādīsu assa purisassa hutañceva samīhitañca hoti, saphalaṃ sukhudrayaṃ sampajjati. Atithismiṃ yo nisinnasmiṃ neko bhuñjati bhojanaṃ, ettha vattabbameva natthi, tena taṃ vadāmi – kosiya, dānāni ca dehi, sayañca bhuñja, ariyānaṃ dānābhiratānaṃ buddhādīnaṃ maggaṃ abhiruha. Na hi ekāsī ekova bhuñjamāno sukhaṃ nāma labhatīti.</paragraph>
    <paragraph line="790">So tassapi vacanaṃ sutvā pabbatakūṭena otthaṭo viya kicchena kasirena ‘‘tena hi nisīda, thokaṃ labhissasī’’ti āha. Mātali gantvā sūriyassa santike nisīdi. Tato pañcasikho teneva nayena upasaṅkamitvā tatheva kathaṃ pavattetvā tassa vārentasseva gāthādvayamāha –</paragraph>
    <hangnum line="791" number="202"></hangnum>
    <gatha1 line="792"> ‘‘Baḷisañhi <pageBreak edition="M" number="5.0414" /> so nigilati, dīghasuttaṃ sabandhanaṃ;</gatha1>
    <gathalast line="793">Atithismiṃ yo nisinnasmiṃ, eko bhuñjati bhojanaṃ.</gathalast>
    <hangnum line="794" number="203"></hangnum>
    <gatha1 line="795"> ‘‘Taṃ taṃ vadāmi kosiya, dehi dānāni bhuñja ca;</gatha1>
    <gathalast line="796">Ariyamaggaṃ samāruha, nekāsī labhate sukha’’nti.</gathalast>
    <paragraph line="797">Macchariyakosiyo taṃ sutvā dukkhavedano nitthunanto ‘‘tena hi nisīda, thokaṃ labhissasī’’ti āha. Pañcasikho gantvā mātalissa santike nisīdi. Iti tesu pañcasu brāhmaṇesu <pageBreak edition="V" number="5.0386" /> nisinnamattesveva pāyāso pacci. Atha naṃ kosiyo uddhanā otāretvā ‘‘tumhākaṃ pattāni āharathā’’ti āha. Te anuṭṭhāya yathānisinnāva hatthe pasāretvā himavantato māluvapattāni āhariṃsu. Kosiyo tāni disvā ‘‘tumhākaṃ etesu pattesu dātabbapāyāso natthi, khadirādīnaṃ pattāni āharathā’’ti āha. Te tānipi āhariṃsu. Ekekaṃ pattaṃ yodhaphalakappamāṇaṃ ahosi. So sabbesaṃ dabbiyā pāyāsaṃ adāsi, sabbantimassa dānakālepi ukkhaliyā ūnaṃ na paññāyi, pañcannampi datvā sayaṃ ukkhaliṃ gahetvā nisīdi. Tasmiṃ khaṇe pañcasikho uṭṭhāya attabhāvaṃ vijahitvā sunakho hutvā tesaṃ purato passāvaṃ karonto agamāsi. Brāhmaṇā attano pāyāsaṃ pattena pidahiṃsu. Kosiyassa hatthapiṭṭhe passāvabindu pati. Brāhmaṇā <pageBreak edition="P" number="5.0390" /> kuṇḍikāhi udakaṃ gahetvā pāyāsaṃ abbhukiritvā bhuñjamānā viya ahesuṃ. Kosiyo ‘‘mayhampi udakaṃ detha, hatthaṃ dhovitvā bhuñjissāmī’’ti āha. ‘‘Tava udakaṃ āharitvā hatthaṃ dhovā’’ti. ‘‘Mayā tumhākaṃ pāyāso dinno, mayhaṃ thokaṃ udakaṃ dethā’’ti. ‘‘Mayaṃ piṇḍapaṭipiṇḍakammaṃ nāma na karomā’’ti. ‘‘Tena hi imaṃ ukkhaliṃ oloketha, hatthaṃ dhovitvā āgamissāmī’’ti nadiṃ otari. Tasmiṃ khaṇe sunakho ukkhaliṃ passāvassa pūresi. So taṃ passāvaṃ karontaṃ disvā mahantaṃ daṇḍamādāya taṃ tajjento āgacchi. So assājānīyamatto hutvā taṃ anubandhanto nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṃ nānāvaṇṇo hutvā macchariyakosiyaṃ anubandhi. So maraṇabhayabhīto brāhmaṇe upasaṅkami. Tepi uppatitvā ākāse ṭhitā. So tesaṃ taṃ iddhiṃ disvā gāthamāha –</paragraph>
    <hangnum line="798" number="204"></hangnum>
    <gatha1 line="799"> ‘‘Uḷāravaṇṇā <pageBreak edition="M" number="5.0415" /> vata brāhmaṇā ime, ayañca vo sunakho kissa hetu;</gatha1>
    <paragraph line="800">Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe’’ti.</paragraph>
    <paragraph line="801">Taṃ sutvā sakko devarājā –</paragraph>
    <hangnum line="802" number="205"></hangnum>
    <gatha1 line="803"> ‘‘Cando ca sūriyo ca ubho idhāgatā, ayaṃ pana mātali devasārathi;</gatha1>
    <gathalast line="804">Sakkohamasmi tidasānamindo; Eso ca kho pañcasikhoti vuccatī’’ti.</gathalast>
    <paragraph line="805">Gāthaṃ vatvā tassa yasaṃ vaṇṇento gāthamāha –</paragraph>
    <hangnum line="806" number="206"></hangnum>
    <gatha1 line="807"> ‘‘Pāṇissarā <pageBreak edition="V" number="5.0387" /> mudiṅgā ca, murajālambarāni ca;</gatha1>
    <gathalast line="808">Suttamenaṃ pabodhenti, paṭibuddho ca nandatī’’ti.</gathalast>
    <paragraph line="809">So tassa vacanaṃ sutvā ‘‘sakka, evarūpaṃ dibbasampattiṃ kinti katvā labhasī’’ti pucchi. Sakko ‘‘adānasīlā tāva pāpadhammā maccharino devalokaṃ na gacchanti, niraye nibbattantī’’ti dassento –</paragraph>
    <hangnum line="810" number="207"></hangnum>
    <gatha1 line="811"> ‘‘Ye <pageBreak edition="P" number="5.0391" /> kecime maccharino kadariyā, paribhāsakā samaṇabrāhmaṇānaṃ;</gatha1>
    <gathalast line="812">Idheva nikkhippa sarīradehaṃ, kāyassa bhedā nirayaṃ vajantī’’ti. –</gathalast>
    <unindented line="813">Imaṃ gāthaṃ vatvā dhamme ṭhitānaṃ devalokapaṭilābhaṃ dassetuṃ gāthamāha –</unindented>
    <hangnum line="814" number="208"></hangnum>
    <gatha1 line="815"> ‘‘Ye kecime suggatimāsamānā, dhamme ṭhitā saṃyame saṃvibhāge;</gatha1>
    <gathalast line="816">Idheva nikkhippa sarīradehaṃ, kāyassa bhedā sugatiṃ vajantī’’ti.</gathalast>
    <paragraph line="817">Tattha <bold>āsamānā</bold>ti āsīsantā. Ye keci sugatiṃ āsīsanti, sabbe te saṃyamasaṅkhāte dasasīladhamme saṃvibhāgasaṅkhāte dānadhamme ca ṭhitā <pageBreak edition="M" number="5.0416" /> hutvā idha sarīrasaṅkhātaṃ dehaṃ nikkhipitvā tassa kāyassa bhedā sugatiṃ vajantīti attho.</paragraph>
    <paragraph line="818">Evaṃ vatvā ca pana, ‘‘kosiya, na mayaṃ tava santike pāyāsatthāya āgatā, kāruññena pana taṃ anukampamānā āgatāmhā’’ti tassa pakāsetuṃ āha –</paragraph>
    <hangnum line="819" number="209"></hangnum>
    <gatha1 line="820"> ‘‘Tvaṃ nosi ñāti purimāsu jātisu, so maccharī rosako pāpadhammo;</gatha1>
    <gathalast line="821">Taveva atthāya idhāgatamhā, mā pāpadhammo nirayaṃ gamitthā’’ti.</gathalast>
    <paragraph line="822">Tattha <bold>so</bold>ti so tvaṃ. <bold>Mā pāpadhammo</bold>ti ayaṃ amhākaṃ ñāti pāpadhammo mā nirayaṃ agamāti etadatthaṃ āgatamhāti attho.</paragraph>
    <paragraph line="823">Taṃ sutvā kosiyo ‘‘atthakāmā kira me, ete maṃ nirayā uddharitvā sagge patiṭṭhāpetukāmā’’ti tuṭṭhacitto āha –</paragraph>
    <hangnum line="824" number="210"></hangnum>
    <gatha1 line="825"> ‘‘Addhā <pageBreak edition="V" number="5.0388" /> maṃ vo hitakāmā, yaṃ maṃ samanusāsatha;</gatha1>
    <gathalast line="826">Sohaṃ tathā karissāmi, sabbaṃ vuttaṃ hitesibhi.</gathalast>
    <hangnum line="827" number="211"></hangnum>
    <gatha1 line="828"> ‘‘Esāhamajjeva uparamāmi, na cāhaṃ kiñci kareyya pāpaṃ;</gatha1>
    <gathalast line="829">Na <pageBreak edition="P" number="5.0392" /> cāpi me kiñci adeyyamatthi, na cāpidatvā udakaṃ pivāmi.</gathalast>
    <hangnum line="830" number="212"></hangnum>
    <gatha1 line="831"> ‘‘Evañca me dadato sabbakālaṃ, bhogā ime vāsava khīyissanti;</gatha1>
    <gathalast line="832">Tato ahaṃ pabbajissāmi sakka, hitvāna kāmāni yathodhikānī’’ti.</gathalast>
    <paragraph line="833">Tattha <bold>ma</bold>nti mama. <bold>Vo</bold>ti tumhe. <bold>Yaṃ ma</bold>nti yena maṃ samanusāsatha, tena me tumhe hitakāmā. <bold>Tathā</bold>ti yathā vadatha, tatheva karissāmi. <bold>Uparamāmī</bold>ti maccharibhāvato uparamāmi. <bold>Adeyyamatthī</bold>ti ito paṭṭhāya ca mama ālopato upaḍḍhampi adeyyaṃ nāma natthi, <bold>na cāpidatvā</bold>ti udakapasatampi <pageBreak edition="M" number="5.0417" /> cāhaṃ labhitvā adatvā na pivissāmi. <bold>Khīyissantī</bold>ti vikkhīyissanti. <bold>Yathodhikānī</bold>ti vatthukāmakilesakāmavasena yathāṭhitakoṭṭhāsāniyeva.</paragraph>
    <paragraph line="834">Sakko macchariyakosiyaṃ dametvā nibbisevanaṃ katvā dānaphalaṃ jānāpetvā dhammadesanāya pañcasu sīlesu patiṭṭhāpetvā saddhiṃ tehi devanagarameva gato. Macchariyakosiyopi nagaraṃ pavisitvā rājānaṃ anujānāpetvā ‘‘gahitagahitabhājanāni pūretvā gaṇhantū’’ti yācakānaṃ dhanaṃ datvā tasmiṃ khīṇe nikkhamma himavantato dakkhiṇapasse gaṅgāya ceva ekassa ca jātassarassa antare paṇṇasālaṃ katvā pabbajitvā vanamūlaphalāhāro tattha ciraṃ vihāsi, jaraṃ pāpuṇi. Tadā sakkassa āsā saddhā sirī hirīti catasso dhītaro honti. Tā bahuṃ dibbagandhamālaṃ ādāya udakakīḷanatthāya anotattadahaṃ gantvā tattha kīḷitvā manosilātale nisīdiṃsu. Tasmiṃ khaṇe nārado nāma brāhmaṇatāpaso tāvatiṃsabhavanaṃ divāvihāratthāya gantvā nandanavanacittalatāvanesu divāvihāraṃ katvā pāricchattakapupphaṃ chattaṃ viya chāyatthāya dhārayamāno manosilātalamatthakena attano vasanaṭṭhānaṃ kañcanaguhaṃ gacchati. Atha tā tassa hatthe taṃ pupphaṃ disvā yāciṃsu. Tamatthaṃ <pageBreak edition="P" number="5.0393" /> pakāsento satthā āha –</paragraph>
    <hangnum line="835" number="213"></hangnum>
    <gatha1 line="836"> ‘‘Naguttame girivare gandhamādane, modanti tā devavarābhipālitā;</gatha1>
    <gathalast line="837">Athāgamā isivaro sabbalokagū, supupphitaṃ dumavarasākhamādiya.</gathalast>
    <hangnum line="838" number="214"></hangnum>
    <gatha1 line="839"> ‘‘Suciṃ <pageBreak edition="V" number="5.0389" /> sugandhaṃ tidasehi sakkataṃ, pupphuttamaṃ amaravarehi sevitaṃ;</gatha1>
    <gathalast line="840">Aladdha maccehiva dānavehi vā, aññatra devehi tadārahaṃ hidaṃ.</gathalast>
    <hangnum line="841" number="215"></hangnum>
    <gatha1 line="842"> ‘‘Tato <pageBreak edition="M" number="5.0418" /> catasso kanakattacūpamā, uṭṭhāya nāriyo pamadādhipā muniṃ;</gatha1>
    <gathalast line="843">Āsā ca saddhā ca sirī tato hirī, iccabravuṃ nāradadeva brāhmaṇaṃ.</gathalast>
    <hangnum line="844" number="216"></hangnum>
    <gatha1 line="845"> ‘‘Sace anuddiṭṭhaṃ tayā mahāmuni, pupphaṃ imaṃ pārichattassa bramhe;</gatha1>
    <gathalast line="846">Dadāhi no sabbā gati te ijjhatu, tuvampi no hohi yatheva vāsavo.</gathalast>
    <hangnum line="847" number="217"></hangnum>
    <gatha1 line="848"> ‘‘Taṃ yācamānābhisamekkha nārado, iccabravī saṃkalahaṃ udīrayi;</gatha1>
    <gathalast line="849">Na mayhamatthatthi imehi koci naṃ, yāyeva vo seyyasi sā piḷandhathā’’ti.</gathalast>
    <paragraph line="850">Tattha <bold>girivare</bold>ti purimassa vevacanaṃ. <bold>Devavarābhipālitā</bold>ti sakkena rakkhitā. <bold>Sabbalokagū</bold>ti devaloke ca manussaloke ca sabbattha gamanasamattho. <bold>Dumavarasākhamādiyā</bold>ti sākhāya jātattā dumavarasākhanti laddhanāmaṃ pupphaṃ gahetvā. <bold>Sakkata</bold>nti katasakkāraṃ. <bold>Amaravarehī</bold>ti sakkaṃ sandhāya vuttaṃ. <bold>Aññatra devehī</bold>ti ṭhapetvā deve ca iddhimante ca aññehi manussehi vā yakkhādīhi vā aladdhaṃ. <bold>Tadārahaṃ hida</bold>nti tesaṃyeva hi taṃ arahaṃ anucchavikaṃ. <bold>Kanakattacūpamā</bold>ti kanakūpamā tacā. <bold>Uṭṭhāyā</bold>ti ayyo mālāgandhavilepanādipaṭivirato pupphaṃ na piḷandhissati, ekasmiṃ padese chaḍḍessati, etha taṃ yācitvā pupphaṃ piḷandhissāmāti hatthe pasāretvā yācamānā ekappahāreneva uṭṭhahitvā. <bold>Pamadādhipā</bold>ti pamadānaṃ uttamā. <bold>Muni</bold>nti isiṃ.</paragraph>
    <paragraph line="851"><bold>Anuddiṭṭha</bold>nti ‘‘asukassa nāma dassāmī’’ti na uddiṭṭhaṃ. <bold>Sabbā gati te ijjhatū</bold>ti sabbā te cittagati ijjhatu, patthitapatthitassa <pageBreak edition="P" number="5.0394" /> lābhī hohīti tassa thulimaṅgalaṃ vadanti. <bold>Yatheva vāsavo</bold>ti yathā amhākaṃ pitā vāsavo icchiticchitaṃ deti, tatheva no tvampi hohīti. <bold>Ta</bold>nti taṃ pupphaṃ. <bold>Abhisamekkhā</bold>ti disvā. <bold>Saṃkalaha</bold>nti nānāgāhaṃ kalahavaḍḍhanaṃ kathaṃ udīrayi. <bold>Imehī</bold>ti imehi pupphehi nāma mayhaṃ attho natthi, paṭivirato ahaṃ <pageBreak edition="M" number="5.0419" /> mālādhāraṇatoti dīpeti. <bold>Yāyeva vo seyyasī</bold>ti yā tumhākaṃ antare jeṭṭhikā. <bold>Sā piḷandhathā</bold>ti sā etaṃ piḷandhatūti attho.</paragraph>
    <paragraph line="852">Tā <pageBreak edition="V" number="5.0390" /> catassopi tassa vacanaṃ sutvā gāthamāhaṃsu –</paragraph>
    <hangnum line="853" number="218"></hangnum>
    <gatha1 line="854"> ‘‘Tvaṃ nottamevābhisamekkha nārada, yassicchasi tassā anuppavecchasu;</gatha1>
    <gathalast line="855">Yassā hi no nārada tvaṃ padassasi, sāyeva no hehiti seṭṭhasammatā’’ti.</gathalast>
    <paragraph line="856">Tattha <bold>tvaṃ nottamevā</bold>ti uttamamahāmuni tvameva no upadhārehi. Tāsaṃ vacanaṃ sutvā nārado tā ālapanto gāthamāha –</paragraph>
    <hangnum line="857" number="219"></hangnum>
    <gatha1 line="858"> ‘‘Akallametaṃ vacanaṃ sugatte, ko brāhmaṇo saṃkalahaṃ udīraye;</gatha1>
    <gathalast line="859">Gantvāna bhūtādhipameva pucchatha, sace na jānātha idhuttamādhame’’nti.</gathalast>
    <paragraph line="860">Tassattho – bhadde sugatte, idaṃ tumhehi vuttaṃ vacanaṃ mama ayuttaṃ, evañhi sati mayā tumhesu ekaṃ seṭṭhaṃ, sesā hīnā karontena kalaho vaḍḍhito bhavissati, ko bāhitapāpo brāhmaṇo kalahaṃ udīraye vaḍḍheyya. Evarūpassa hi kalahavaḍḍhanaṃ nāma ayuttaṃ, tasmā ito gatvā attano pitaraṃ bhūtādhipaṃ sakkameva pucchatha, sace attano uttamaṃ adhamañca na jānāthāti.</paragraph>
    <paragraph line="861">Tato satthā gāthamāha –</paragraph>
    <hangnum line="862" number="220"></hangnum>
    <gatha1 line="863"> ‘‘Tā nāradena paramappakopitā, udīritā vaṇṇamadena mattā;</gatha1>
    <gathalast line="864">Sakāse gantvāna sahassacakkhuno, pucchiṃsu bhūtādhipaṃ kā nu seyyasī’’ti.</gathalast>
    <paragraph line="865">Tattha <pageBreak edition="M" number="5.0420" /><bold>paramappakopitā</bold>ti pupphaṃ adadantena ativiya kopitā tassa kupitā hutvā. <bold>Udīritā</bold>ti ‘‘bhūtādhipameva pucchathā’’ti vuttā. <bold>Sahassacakkhuno</bold>ti sakkassa santikaṃ gantvā. <bold>Kā nū</bold>ti amhākaṃ antare katamā uttamāti pucchiṃsu.</paragraph>
    <paragraph line="866">Evaṃ <pageBreak edition="P" number="5.0395" /> pucchitvā ṭhitā –</paragraph>
    <hangnum line="867" number="221"></hangnum>
    <gatha1 line="868"> ‘‘Tā disvā āyattamanā purindado, iccabravī devavaro katañjalī;</gatha1>
    <gathalast line="869">Sabbāva vo hotha sugatte sādisī, koneva bhadde kalahaṃ udīrayī’’ti.</gathalast>
    <paragraph line="870">Tattha <pageBreak edition="V" number="5.0391" /><bold>tā disvā</bold>ti, bhikkhave, catassopi attano santikaṃ āgatā disvā. <bold>Āyattamanā</bold>ti ussukkamanā byāvaṭacittā. <bold>Katañjalī</bold>ti namassamānāhi devatāhi paggahitañjalī. <bold>Sādisī</bold>ti sabbāva tumhe sādisiyo. <bold>Ko nevā</bold>ti ko nu evaṃ. <bold>Kalahaṃ udīrayī</bold>ti idaṃ nānāgāhaṃ viggahaṃ kathesi vaḍḍhesi.</paragraph>
    <paragraph line="871">Athassa tā kathayamānā gāthamāhaṃsu –</paragraph>
    <hangnum line="872" number="222"></hangnum>
    <gatha1 line="873"> ‘‘Yo sabbalokaccarito mahāmuni, dhamme ṭhito nārado saccanikkamo;</gatha1>
    <gatha2 line="874">So nobravi girivare gandhamādane, gantvāna bhūtādhipameva pucchatha;</gatha2>
    <gathalast line="875">Sace na jānātha idhuttamādhama’’nti.</gathalast>
    <paragraph line="876">Tattha <bold>saccanikkamo</bold>ti tathaparakkamo.</paragraph>
    <paragraph line="877">Taṃ sutvā sakko ‘‘imā catassopi mayhaṃ dhītarova, sacāhaṃ ‘etāsu ekā guṇasampannā uttamā’ti vakkhāmi, sesā kujjhissanti, na sakkā ayaṃ aḍḍo vinicchinituṃ, imā himavante kosiyatāpasassa santikaṃ pesesāmi, so etāsaṃ aḍḍaṃ vinicchinissatī’’ti cintetvā ‘‘ahaṃ tumhākaṃ aḍḍaṃ na vinicchinissāmi, himavante kosiyo nāma tāpaso atthi, tassāhaṃ attano sudhābhojanaṃ pesessāmi, so parassa adatvā na bhuñjati, dadanto <pageBreak edition="M" number="5.0421" /> ca vicinitvā guṇavantānaṃ deti, yā tumhesu tassa hatthato bhattaṃ labhissati, sā uttamā bhavissatī’’ti ācikkhanto gāthamāha –</paragraph>
    <hangnum line="878" number="223"></hangnum>
    <gatha1 line="879"> ‘‘Asu brahāraññacaro mahāmuni, nādatvā bhattaṃ varagatte bhuñjati;</gatha1>
    <gatha2 line="880">Viceyya dānāni dadāti kosiyo,</gatha2>
    <gathalast line="881">Yassā hi so dassati sāva seyyasī’’ti.</gathalast>
    <paragraph line="882">Tattha <pageBreak edition="P" number="5.0396" /><bold>brahāraññadharo</bold>ti mahāaraññavāsī.</paragraph>
    <paragraph line="883">Iti so tāpasassa santikaṃ pesetvā mātaliṃ pakkosāpetvā tassa santikaṃ pesento anantaraṃ gāthamāha –</paragraph>
    <hangnum line="884" number="224"></hangnum>
    <gatha1 line="885"> ‘‘Asū <pageBreak edition="V" number="5.0392" /> hi yo sammati dakkhiṇaṃ disaṃ, gaṅgāya tīre himavantapassani;</gatha1>
    <gathalast line="886">Sa kosiyo dullabhapānabhojano, tassa sudhaṃ pāpaya devasārathī’’ti.</gathalast>
    <paragraph line="887">Tattha <bold>sammatī</bold>ti vasati. <bold>Dakkhiṇa</bold>nti himavantassa dakkhiṇāya disāya. <bold>Passanī</bold>ti passe.</paragraph>
    <paragraph line="888">Tato satthā āha –</paragraph>
    <hangnum line="889" number="225"></hangnum>
    <gatha1 line="890"> ‘‘Sa mātalī devavarena pesito, sahassayuttaṃ abhiruyha sandanaṃ;</gatha1>
    <gathalast line="891">Sukhippameva upagamma assamaṃ, adissamāno munino sudhaṃ adā’’ti.</gathalast>
    <paragraph line="892">Tattha <bold>adissamāno</bold>ti, bhikkhave, so mātali devarājassa vacanaṃ sampaṭicchitvā taṃ assamaṃ gantvā adissamānakāyo hutvā tassa sudhaṃ adāsi, dadamāno ca rattiṃ padhānamanuyuñjitvā paccūsasamaye aggiṃ paricaritvā vibhātāya rattiyā udentaṃ sūriyaṃ namassamānassa ṭhitassa tassa hatthe sudhābhojanapātiṃ ṭhapesi.</paragraph>
    <paragraph line="893">Kosiyo <pageBreak edition="M" number="5.0422" /> taṃ gahetvā ṭhitakova gāthādvayamāha –</paragraph>
    <hangnum line="894" number="226"></hangnum>
    <gatha1 line="895"> ‘‘Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;</gatha1>
    <gatha2 line="896">Sabbāni bhūtāni adhicca vāsavo;</gatha2>
    <gathalast line="897">Ko neva me pāṇisu kiṃ sudhodahi.</gathalast>
    <hangnum line="898" number="227"></hangnum>
    <gatha1 line="899"> ‘‘Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;</gatha1>
    <gathalast line="900">Adiṭṭhapubbaṃ mama jātu cakkhubhi, kā devatā pāṇisu kiṃ sudhodahī’’ti.</gathalast>
    <paragraph line="901">Tattha <bold>udaggihutta</bold>nti udakaaggihuttaṃ paricaritvā aggisālato nikkhamma paṇṇasāladvāre ṭhatvā pabhaṅkaraṃ lokatamonudaṃ uttamaṃ ādiccaṃ upatiṭṭhato mama sabbāni bhūtāni adhicca atikkamitvā vattamāno vāsavo nu kho evaṃ mama pāṇīsu kiṃ sudhaṃ kiṃ nāmetaṃ odahi. ‘‘Saṅkhūpama’’ntiādīhi ṭhitakova sudhaṃ vaṇṇeti.</paragraph>
    <paragraph line="902">Tato <pageBreak edition="P" number="5.0397" /> mātali āha –</paragraph>
    <hangnum line="903" number="228"></hangnum>
    <gatha1 line="904"> ‘‘Ahaṃ <pageBreak edition="V" number="5.0393" /> mahindena mahesi pesito, sudhābhihāsiṃ turito mahāmuni;</gatha1>
    <gathalast line="905">Jānāsi maṃ mātali devasārathi, bhuñjassu bhattuttama mābhivārayi.</gathalast>
    <hangnum line="906" number="229"></hangnum>
    <gatha1 line="907"> ‘‘Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ;</gatha1>
    <gathalast line="908">Kodhūpanāhañca vivādapesuṇaṃ, sītuṇha tandiñca rasuttamaṃ ida’’nti.</gathalast>
    <paragraph line="909">Tattha <bold>sudhābhihāsi</bold>nti imaṃ sudhābhojanaṃ tuyhaṃ abhihariṃ. <bold>Jānāsī</bold>ti jānāhi maṃ tvaṃ, ahaṃ mātali nāma devasārathīti attho. <bold>Mābhivārayī</bold>ti na bhuñjāmīti appaṭikkhipitvā bhuñja mā papañca kari. <bold>Pāpake</bold>ti ayañhi <pageBreak edition="M" number="5.0423" /> sudhā bhuttā dvādasa pāpadhamme hanati. <bold>Khuda</bold>nti paṭhamaṃ tāva chātabhāvaṃ hanati, dutiyaṃ pānīyapipāsaṃ, tatiyaṃ ukkaṇṭhitaṃ, catutthaṃ kāyadarathaṃ, pañcamaṃ kilantabhāvaṃ, chaṭṭhaṃ kodhaṃ, sattamaṃ upanāhaṃ, aṭṭhamaṃ vivādaṃ, navamaṃ pesuṇaṃ, dasamaṃ sītaṃ, ekādasamaṃ uṇhaṃ, dvādasamaṃ tandiṃ ālasiyabhāvaṃ, idaṃ rasuttamaṃ uttamarasaṃ sudhābhojanaṃ ime dvādasa pāpadhamme hanati.</paragraph>
    <paragraph line="910">Taṃ sutvā kosiyo attano vatasamādānaṃ āvikaronto –</paragraph>
    <hangnum line="911" number="230"></hangnum>
    <gatha1 line="912"> ‘‘Na kappatī mātali mayha bhuñjituṃ, pubbe adatvā iti me vatuttamaṃ;</gatha1>
    <gathalast line="913">Na cāpi ekāsnamariyapūjitaṃ, asaṃvibhāgī ca sukhaṃ na vindatī’’ti. –</gathalast>
    <unindented line="914">Gāthaṃ vatvā, ‘‘bhante, tumhehi parassa adatvā bhojane kaṃ dosaṃ disvā idaṃ vataṃ samādinna’’nti mātalinā puṭṭho āha –</unindented>
    <hangnum line="915" number="231"></hangnum>
    <gatha1 line="916"> ‘‘Thīghātakā ye cime pāradārikā, mittadduno ye ca sapanti subbate;</gatha1>
    <gathalast line="917">Sabbe ca te maccharipañcamādhamā, tasmā adatvā udakampi nāsniye.</gathalast>
    <hangnum line="918" number="232"></hangnum>
    <gatha1 line="919"> ‘‘Sohitthiyā <pageBreak edition="P" number="5.0398" /> vā purisassa vā pana, dassāmi dānaṃ vidusampavaṇṇitaṃ;</gatha1>
    <gathalast line="920">Saddhā vadaññū idha vītamaccharā, bhavanti hete sucisaccasammatā’’ti.</gathalast>
    <paragraph line="921">Tattha <bold>pubbe</bold>ti paṭhamaṃ adatvā, atha vā iti me pubbe vatuttamaṃ idaṃ pubbeva mayā vataṃ samādinnanti dasseti. <bold>Na cāpi ekāsnamariyapūjita</bold>nti ekakassa asanaṃ na ariyehi buddhādīhi <pageBreak edition="V" number="5.0394" /> pūjitaṃ. <bold>Sukha</bold>nti dibbamānusikaṃ sukhaṃ na labhati. <bold>Thīghātakā</bold>ti itthighātakā. <bold>Ye cime</bold>ti ye ca ime. <bold>Sapantī</bold>ti akkosanti. <bold>Subbate</bold>ti dhammikasamaṇabrāhmaṇe. <bold>Maccharipañcamā</bold>ti maccharī pañcamo etesanti maccharipañcamā. <bold>Adhamā</bold>ti ime pañca adhamā nāma. <bold>Tasmā</bold>ti yasmā ahaṃ pañcamaadhamabhāvabhayena adatvā udakampi <bold>nāsniye</bold> na <pageBreak edition="M" number="5.0424" /> paribhuñjissāmīti imaṃ vataṃ samādiyiṃ. <bold>Sohitthiyā vā</bold>ti so ahaṃ itthiyā vā. <bold>Vidusampavaṇṇita</bold>nti vidūhi paṇḍitehi buddhādīhi vaṇṇitaṃ. <bold>Sucisaccasammatā</bold>ti ete okappaniyasaddhāya samannāgatā vadaññū vītamaccharā purisā sucī ceva uttamasammatā ca hontīti attho.</paragraph>
    <paragraph line="922">Taṃ sutvā mātali dissamānakāyena aṭṭhāsi. Tasmiṃ khaṇe tā catasso devakaññāyo catuddisaṃ aṭṭhaṃsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī uttaradisāya. Tamatthaṃ pakāsento satthā āha –</paragraph>
    <hangnum line="923" number="233"></hangnum>
    <gatha1 line="924"> ‘‘Ato matā devavarena pesitā, kaññā catasso kanakattacūpamā;</gatha1>
    <gathalast line="925">Āsā ca saddhā ca sirī tato hirī, taṃ assamaṃ āgamu yattha kosiyo.</gathalast>
    <hangnum line="926" number="234"></hangnum>
    <gatha1 line="927"> ‘‘Tā disvā sabbo paramappamodito, subhena vaṇṇena sikhārivaggino;</gatha1>
    <gathalast line="928">Kaññā catasso caturo catuddisā, iccabravī mātalino ca sammukhā.</gathalast>
    <hangnum line="929" number="235"></hangnum>
    <gatha1 line="930"> ‘‘Purimaṃ disaṃ kā tvaṃ pabhāsi devate, alaṅkatā tāravarāva osadhī;</gatha1>
    <gathalast line="931">Pucchāmi taṃ kañcanavelliviggahe, ācikkha me tvaṃ katamāsi devatā.</gathalast>
    <hangnum line="932" number="236"></hangnum>
    <gatha1 line="933"> ‘‘Sirāha <pageBreak edition="P" number="5.0399" /> devī manujehi pūjitā, apāpasattūpanisevinī sadā;</gatha1>
    <gathalast line="934">Sudhāvivādena tavantimāgatā, taṃ maṃ sudhāya varapañña bhājaya.</gathalast>
    <hangnum line="935" number="237"></hangnum>
    <gatha1 line="936"> ‘‘Yassāhamicchāmi sudhaṃ mahāmuni, so sabbakāmehi naro pamodati;</gatha1>
    <gathalast line="937">Sirīti maṃ jānahi jūhatuttama, taṃ maṃ sudhāya varapañña bhājayā’’ti.</gathalast>
    <paragraph line="938">Tattha <pageBreak edition="M" number="5.0425" /><bold>ato</bold>ti tato. <bold>Matā</bold>ti anumatā, atha devavarena anumatā ceva pesitā cāti attho. <bold>Sabbo paramappamodito</bold>ti anavaseso hutvā atipamodito. ‘‘Sāma’’ntipi pāṭho, tā devatā <pageBreak edition="V" number="5.0395" /> sāmaṃ disvāti attho. <bold>Caturo</bold>ti caturā. Ayameva vā pāṭho, cāturiyena samannāgatāti attho. <bold>Tāravarā</bold>ti tārakānaṃ varā. <bold>Kañcanavelliviggahe</bold>ti kañcanarūpasadisasarīre. <bold>Sirāhā</bold>ti sirī ahaṃ. <bold>Tavantimāgatā</bold>ti tava santikaṃ āgatā. <bold>Bhājayā</bold>ti yathā maṃ sudhā bhajati, tathā karohi, sudhaṃ me dehīti attho. <bold>Jānahī</bold>ti jāna. <bold>Jūhatuttamā</bold>ti aggiṃ juhantānaṃ uttama.</paragraph>
    <paragraph line="939">Taṃ sutvā kosiyo āha –</paragraph>
    <hangnum line="940" number="238"></hangnum>
    <gatha1 line="941"> ‘‘Sippena vijjācaraṇena buddhiyā, narā upetā paguṇā sakammunā;</gatha1>
    <gathalast line="942">Tayā vihīnā na labhanti kiñcanaṃ, tayidaṃ na sādhu yadidaṃ tayā kataṃ.</gathalast>
    <hangnum line="943" number="239"></hangnum>
    <gatha1 line="944"> ‘‘Passāmi posaṃ alasaṃ mahagghasaṃ, sudukkulīnampi arūpimaṃ naraṃ;</gatha1>
    <gathalast line="945">Tayānugutto siri jātimāmapi, peseti dāsaṃ viya bhogavā sukhī.</gathalast>
    <hangnum line="946" number="240"></hangnum>
    <gatha1 line="947"> ‘‘Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;</gatha1>
    <gathalast line="948">Na tādisī arahati āsanūdakaṃ, kuto sudhā gaccha na mayha ruccasī’’ti.</gathalast>
    <paragraph line="949">Tattha <bold>sippenā</bold>ti hatthiassarathadhanusippādinā. <bold>Vijjācaraṇenā</bold>ti vedattayasaṅkhātāya vijjāya ceva sīlena ca. <bold>Paguṇā sakammunā</bold>ti attano purisakārena padhānaguṇasamannāgatā. <bold>Kiñcana</bold>nti kiñci appamattakampi yasaṃ vā sukhaṃ vā na labhanti. <bold>Yadida</bold>nti yaṃ etaṃ issariyatthāya sippāni <pageBreak edition="M" number="5.0426" /> uggaṇhitvā carantānaṃ <pageBreak edition="P" number="5.0400" /> tayā vekallaṃ kataṃ, taṃ te na sādhu. <bold>Arūpima</bold>nti virūpaṃ. <bold>Tayānugutto</bold>ti tayā anurakkhito. <bold>Jātimāmapī</bold>ti jātisampannampi sippavijjācaraṇabuddhikammehi sampannampi. <bold>Pesetī</bold>ti pesanakārakaṃ karoti. <bold>Taṃ ta</bold>nti tasmā taṃ. <bold>Asacca</bold>nti sabhāvasaṅkhāte sacce avattanatāya asaccaṃ uttamabhāvarahitaṃ. <bold>Avibhajjasevini</bold>nti avibhajitvā yuttāyuttaṃ ajānitvā sippādisampannepi itarepi sevamānaṃ. <bold>Vidurānupātini</bold>nti paṇḍitānupātiniṃ paṇḍite pātetvā pothetvā viheṭhetvā caramānaṃ. <bold>Kuto sudhā</bold>ti tādisāya nigguṇāya kuto sudhābhojanaṃ, na me ruccasi, gaccha mā idha tiṭṭhāti.</paragraph>
    <paragraph line="950">Sā tena paṭikkhittā tatthevantaradhāyi. Tato so āsāya saddhiṃ sallapanto āha –</paragraph>
    <hangnum line="951" number="241"></hangnum>
    <gatha1 line="952"> ‘‘Kā <pageBreak edition="V" number="5.0396" /> sukkadāṭhā paṭimukkakuṇḍalā, cittaṅgadā kambuvimaṭṭhadhārinī;</gatha1>
    <gathalast line="953">Osittavaṇṇaṃ paridayha sobhasi, kusaggirattaṃ apiḷayha mañjariṃ.</gathalast>
    <hangnum line="954" number="242"></hangnum>
    <gatha1 line="955"> ‘‘Migīva bhantā saracāpadhārinā, virādhitā mandamiva udikkhasi;</gatha1>
    <gathalast line="956">Ko te dutīyo ida mandalocane, na bhāyasi ekikā kānane vane’’ti.</gathalast>
    <paragraph line="957">Tattha <bold>cittaṅgadā</bold>ti citrehi aṅgadehi samannāgatā. <bold>Kambuvimaṭṭhadhārinī</bold>ti karaṇapariniṭṭhitena vimaṭṭhasuvaṇṇālaṅkāradhārinī. <bold>Osittavaṇṇa</bold>nti avasittaudakadhāravaṇṇaṃ dibbadukūlaṃ. <bold>Paridayhā</bold>ti nivāsetvā ceva pārupitvā ca. <bold>Kusaggiratta</bold>nti kusatiṇaggisikhāvaṇṇaṃ. <bold>Apiḷayha mañjari</bold>nti sapallavaṃ asokakaṇṇikaṃ kaṇṇe piḷandhitvāti vuttaṃ hoti. <bold>Saracāpadhārinā</bold>ti luddena. <bold>Virādhitā</bold>ti viraddhapahārā. <bold>Mandamivā</bold>ti yathā sā migī bhītā vanantare ṭhatvā taṃ mandaṃ mandaṃ oloketi, evaṃ olokesi.</paragraph>
    <paragraph line="958">Tato <pageBreak edition="M" number="5.0427" /> āsā āha –</paragraph>
    <hangnum line="959" number="243"></hangnum>
    <gatha1 line="960"> ‘‘Na me dutīyo idha matthi kosiya, masakkasārappabhavamhi devatā;</gatha1>
    <gathalast line="961">Āsā sudhāsāya tavantimāgatā, taṃ maṃ sudhāya varapañña bhājayā’’ti.</gathalast>
    <paragraph line="962">Tattha <bold>masakkasārappabhavā</bold>ti tāvatiṃsabhavane sambhavā.</paragraph>
    <paragraph line="963">Taṃ <pageBreak edition="P" number="5.0401" /> sutvā kosiyo ‘‘tvaṃ kira yo te ruccati, tassa āsāphalanipphādanena āsaṃ desi, yo te na ruccati, tassa na desi, natthi tayā samā patthitatthavināsikā’’ti dīpento āha –</paragraph>
    <hangnum line="964" number="244"></hangnum>
    <gatha1 line="965"> ‘‘Āsāya yanti vāṇijā dhanesino, nāvaṃ samāruyha parenti aṇṇave;</gatha1>
    <gathalast line="966">Te tattha sīdanti athopi ekadā, jīnādhanā enti vinaṭṭhapābhatā.</gathalast>
    <hangnum line="967" number="245"></hangnum>
    <gatha1 line="968"> ‘‘Āsāya khettāni kasanti kassakā, vapanti bījāni karontupāyaso;</gatha1>
    <gathalast line="969">Ītīnipātena avuṭṭhitāya vā, na kiñci vindanti tato phalāgamaṃ.</gathalast>
    <hangnum line="970" number="246"></hangnum>
    <gatha1 line="971"> ‘‘Athattakārāni <pageBreak edition="V" number="5.0397" /> karonti bhattusu, āsaṃ purakkhatvā narā sukhesino;</gatha1>
    <gathalast line="972">Te bhatturatthā atigāḷhitā puna, disā panassanti aladdha kiñcanaṃ.</gathalast>
    <hangnum line="973" number="247"></hangnum>
    <gatha1 line="974"> ‘‘Hitvāna dhaññañca dhanañca ñātake, āsāya saggādhimanā sukhesino;</gatha1>
    <gathalast line="975">Tapanti lūkhampi tapaṃ cirantaraṃ, kumaggamāruyha parenti duggatiṃ.</gathalast>
    <hangnum line="976" number="248"></hangnum>
    <gatha1 line="977"> ‘‘Āsā <pageBreak edition="M" number="5.0428" /> visaṃvādikasammatā ime, āse sudhāsaṃ vinayassu attani;</gatha1>
    <gathalast line="978">Na tādisī arahati āsanūdakaṃ, kuto sudhā gaccha na mayha ruccasī’’ti.</gathalast>
    <paragraph line="979">Tattha <bold>parentī</bold>ti pakkhandanti. <bold>Jīnādhanā</bold>ti jīnadhanā. Iti tava vasena eke sampajjanti eke vipajjanti, natthi tayā sadisā pāpadhammāti vadati. <bold>Karontupāyaso</bold>ti taṃ taṃ kiccaṃ upāyena karonti. <bold>Ītīnipātenā</bold>ti visamavātamūsikasalabhasukapāṇakasetaṭṭhikarogādīnaṃ sassupaddavānaṃ aññataranipātena vā. <bold>Tato</bold>ti tato sassato te kiñci phalaṃ na vindanti, tesampi āsacchedanakammaṃ tvameva karosīti vadati. <bold>Athattakārānī</bold>ti yuddhabhūmīsu purisakāre. <bold>Āsaṃ purakkhatvā</bold>ti issariyāsaṃ purato katvā. <bold>Bhatturatthā</bold>ti sāmino atthāya. <bold>Atigāḷitā</bold>ti paccatthikehi atipīḷitā viluttasāpateyyā ddhastasenavāhanā hutvā. <bold>Panassantī</bold>ti palāyanti. <bold>Aladdha kiñcana</bold>nti kiñci issariyaṃ alabhitvā <pageBreak edition="P" number="5.0402" />. Iti etesampi issariyālābhaṃ tvameva karosīti vadati. <bold>Saggādhimanā</bold>ti saggaṃ adhigantumanā. <bold>Lūkha</bold>nti nirojaṃ pañcatapādikaṃ kāyakilamathaṃ. <bold>Cirantara</bold>nti cirakālaṃ. <bold>Āsā visaṃvādikasammatā ime</bold>ti evaṃ ime sattā saggāsāya duggatiṃ gacchanti, tasmā tvaṃ āsā nāma visaṃvādikasammatā visaṃvādikāti saṅkhaṃ gatā. <bold>Āse</bold>ti taṃ ālapati.</paragraph>
    <paragraph line="980">Sāpi tena paṭikkhittā antaradhāyi. Tato saddhāya saddhiṃ sallapanto gāthamāha –</paragraph>
    <hangnum line="981" number="249"></hangnum>
    <gatha1 line="982"> ‘‘Daddallamānā yasasā yasassinī, jighaññanāmavhayanaṃ disaṃ pati;</gatha1>
    <gathalast line="983">Pucchāmi taṃ kañcanavelliviggahe, ācikkha me tvaṃ katamāsi devate’’ti.</gathalast>
    <paragraph line="984">Tattha <bold>daddallamānā</bold>ti jalamānā. <bold>Jighaññanāmavhayana</bold>nti aparāti ca pacchimāti ca evaṃ jighaññena lāmakena nāmena vuccamānaṃ disaṃ pati daddallamānā tiṭṭhasi.</paragraph>
    <paragraph line="985">Tato <pageBreak edition="M" number="5.0429" /><pageBreak edition="V" number="5.0398" /> sā gāthamāha –</paragraph>
    <hangnum line="986" number="250"></hangnum>
    <gatha1 line="987"> ‘‘Saddhāha devī manujehi pūjitā, apāpasattūpanisevinī sadā;</gatha1>
    <gathalast line="988">Sudhāvivādena tavanti māgatā, taṃ maṃ sudhāya varapañña bhājayā’’ti.</gathalast>
    <paragraph line="989">Tattha <bold>saddhā</bold>ti yassa kassaci vacanapattiyāyanā sāvajjāpi hoti anavajjāpi. <bold>Pūjitā</bold>ti anavajjakoṭṭhāsavasena pūjitā. <bold>Apāpasattūpanisevinī</bold>ti anavajjasaddhāya ca ekantapattiyāyanusabhāvāra paresupi pattiyāyanavidahanasamatthāya devatāyetaṃ nāmaṃ.</paragraph>
    <paragraph line="990">Athaṃ naṃ kosiyo ‘‘ime sattā yassa kassaci vacanaṃ saddahitvā taṃ taṃ karontā kattabbato akattabbameva bahutaraṃ karonti, taṃ sabbaṃ tayā kāritaṃ nāma hotī’’ti vatvā evamāha –</paragraph>
    <hangnum line="991" number="251"></hangnum>
    <gatha1 line="992"> ‘‘Dānaṃ damaṃ cāgamathopi saṃyamaṃ, ādāya saddhāya karonti hekadā;</gatha1>
    <gathalast line="993">Theyyaṃ <pageBreak edition="P" number="5.0403" /> musā kūṭamathopi pesuṇaṃ, karonti heke puna viccutā tayā.</gathalast>
    <hangnum line="994" number="252"></hangnum>
    <gatha1 line="995"> ‘‘Bhariyāsu poso sadisīsu pekkhavā, sīlūpapannāsu patibbatāsupi;</gatha1>
    <gathalast line="996">Vinetvāna chandaṃ kulitthirāsupi, karoti saddhaṃ puna kumbhadāsiyā.</gathalast>
    <hangnum line="997" number="253"></hangnum>
    <gatha1 line="998"> ‘‘Tvameva saddhe paradārasevinī, pāpaṃ karosi kusalampi riñcasi;</gatha1>
    <gathalast line="999">Na tādisī arahati āsanūdakaṃ, kuto sudhā gaccha na mayha ruccasī’’ti.</gathalast>
    <paragraph line="1000">Tattha <bold>dāna</bold>nti dasavatthukaṃ puññacetanaṃ. <bold>Dama</bold>nti indriyadamanaṃ. <bold>Cāga</bold>nti deyyadhammapariccāgaṃ. <bold>Saṃyama</bold>nti sīlaṃ. <bold>Ādāya saddhāyā</bold>ti ‘‘etāni dānādīni mahānisaṃsāni kattabbānī’’ti vadataṃ vacanaṃ saddhāya ādiyitvāpi <pageBreak edition="M" number="5.0430" /> karonti ekadā. <bold>Kūṭa</bold>nti tulākūṭādikaṃ vā gāmakūṭādikaṃ kammaṃ vā. <bold>Karonti heke</bold>ti eke manussā evarūpesu nāma kālesu imesañca atthāya theyyādīni kattabbānīti kesañci vacanaṃ saddahitvā etānipi karonti. <bold>Puna viccutā tayā</bold>ti puna tayā visuttā sāvajjadukkhavipākānetāni na kattabbānīti vadataṃ vacanaṃ apattiyāyitvāpi karonti. Iti tava vasena sāvajjampi anavajjampi kareyyāsi vadati.</paragraph>
    <paragraph line="1001"><bold>Sadisīsū</bold>ti <pageBreak edition="V" number="5.0399" /> jātigottasīlādīhi sadisīsu. <bold>Pekkhavā</bold>ti pekkhā vuccati taṇhā, sataṇhoti attho. <bold>Chanda</bold>nti chandarāgaṃ. <bold>Karoti saddha</bold>nti kumbhadāsiyāpi vacane saddhaṃ karoti, tassā ‘‘ahaṃ tumhākaṃ idaṃ nāma upakāraṃ karissāmī’’ti vadantiyā pattiyāyitvā kulitthiyopi chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi vacane saddhaṃ katvāva paradāraṃ sevati. <bold>Tvameva saddhe paradārasevinī</bold>ti yasmā taṃ taṃ pattiyāyitvā tava vasena paradāraṃ sevanti pāpaṃ karonti kusalaṃ jahanti, tasmā tvameva paradārasevinī tvaṃ pāpāni karosi, kusalampi riñcasi, natthi tayā samā lokavināsikā pāpadhammā, gaccha na me ruccasīti.</paragraph>
    <paragraph line="1002">Sā tattheva antaradhāyi. Kosiyopi uttarato ṭhitāya hiriyā saddhiṃ sallapanto gāthādvayamāha –</paragraph>
    <hangnum line="1003" number="254"></hangnum>
    <gatha1 line="1004"> ‘‘Jighaññarattiṃ aruṇasmimūhate, yā dissati uttamarūpavaṇṇinī;</gatha1>
    <gathalast line="1005">Tathūpamā <pageBreak edition="P" number="5.0404" /> maṃ paṭibhāsi devate, ācikkha me tvaṃ katamāsi accharā.</gathalast>
    <hangnum line="1006" number="255"></hangnum>
    <gatha1 line="1007"> ‘‘Kāḷā nidāgheriva aggijāriva, anileritā lohitapattamālinī;</gatha1>
    <gathalast line="1008">Kā tiṭṭhasi mandamigāvalokayaṃ, bhāsesamānāva giraṃ na muñcasī’’ti.</gathalast>
    <paragraph line="1009">Tattha <bold>jighaññaratti</bold>nti pacchimarattiṃ, rattipariyosāneti attho. <bold>Ūhate</bold>ti aruṇe uggate. <bold>Yā</bold>ti yā puratthimā disā rattasuvaṇṇatāya uppamarūpadharā <pageBreak edition="M" number="5.0431" /> hutvā dissati. <bold>Kāḷā nidāgherivā</bold>ti nidāghasamaye kāḷavalli viya. <bold>Aggijārivā</bold>ti aggijālā iva, sāpi nijjhāmakhettesu taruṇauṭṭhitakāḷavalli viyāti attho. <bold>Lohitapattamālinī</bold>ti lohitavaṇṇehi pattehi parivutā. <bold>Kā tiṭṭhasī</bold>ti yathā sā taruṇakāḷavalli vāteritā vilāsamānā sobhamānā tiṭṭhati, evaṃ kā nāma tvaṃ tiṭṭhasi. <bold>Bhāsesamānāvā</bold>ti mayā saddhiṃ bhāsitukāmā viya hosi, na ca giraṃ muñcasi.</paragraph>
    <paragraph line="1010">Tato sā gāthamāha –</paragraph>
    <hangnum line="1011" number="256"></hangnum>
    <gatha1 line="1012"> ‘‘Hirāha <pageBreak edition="V" number="5.0400" /> devī manujehi pūjitā, apāpasattūpanisevinī sadā;</gatha1>
    <gatha2 line="1013">Sudhāvivādena tavantimāgatā, sāhaṃ na sakkomi sudhampi yācituṃ;</gatha2>
    <gathalast line="1014">Kopīnarūpā viya yācanitthiyā’’ti.</gathalast>
    <paragraph line="1015">Tattha <bold>hirāha</bold>nti hirī ahaṃ. <bold>Sudhampī</bold>ti sā ahaṃ sudhābhojanaṃ taṃ yācitumpi na sakkomi. Kiṃkāraṇā? <bold>Kopīnarūpā viya yācanitthiyā,</bold> yasmā itthiyā yācanā nāma kopīnarūpā viya rahassaṅgavivaraṇasadisā hoti, nillajjā viya hotīti attho.</paragraph>
    <paragraph line="1016">Taṃ sutvā tāpaso dve gāthā abhāsi –</paragraph>
    <hangnum line="1017" number="257"></hangnum>
    <paragraph line="1018"> ‘‘Dhammena ñāyena sugatte lacchasi, eso hi dhammo na hi yācanā sudhā.</paragraph>
    <gathalast line="1019">Taṃ taṃ ayācantimahaṃ nimantaye, sudhāya yañcicchasi tampi dammi te.</gathalast>
    <hangnum line="1020" number="258"></hangnum>
    <gatha1 line="1021"> ‘‘Sā <pageBreak edition="P" number="5.0405" /> tvaṃ mayā ajja sakamhi assame, nimantitā kañcanavelliviggahe;</gatha1>
    <gathalast line="1022">Tuvañhi me sabbarasehi pūjiyā, taṃ pūjayitvāna sudhampi asniye’’ti.</gathalast>
    <paragraph line="1023">Tattha <bold>dhammenā</bold>ti sabhāvena. <bold>Ñāyenā</bold>ti kāraṇena. <bold>Na hi yācanā sudhā</bold>ti na hi yācanāya sudhā labbhati, teneva kāraṇena itarā tisso <pageBreak edition="M" number="5.0432" /> nalabhiṃsu. <bold>Taṃ ta</bold>nti tasmā taṃ. <bold>Yañcicchasī</bold>ti na kevalaṃ nimantemiyeva, yañca sudhaṃ icchasi, tampi dammi te. <bold>Kañcanavelliviggahe</bold>ti kañcanarāsisassirikasarīre. <bold>Pūjiyā</bold>ti na kevalaṃ sudhāya, aññehipi sabbarasehi tvaṃ mayā pūjetabbayuttakāva. <bold>Asniye</bold>ti taṃ pūjetvā sace sudhāya avasesaṃ bhavissati, ahampi bhuñjissāmi.</paragraph>
    <paragraph line="1024">Tato aparā abhisambuddhagāthā –</paragraph>
    <hangnum line="1025" number="259"></hangnum>
    <gatha1 line="1026"> ‘‘Sā kosiyenānumatā jutīmatā, addhā hiri rammaṃ pāvisi yassamaṃ;</gatha1>
    <gathalast line="1027">Udakavantaṃ phalamariyapūjitaṃ, apāpasattūpanisevitaṃ sadā.</gathalast>
    <hangnum line="1028" number="260"></hangnum>
    <gatha1 line="1029"> ‘‘Rukkhaggahānā bahukettha pupphitā, ambā piyālā panasā ca kiṃsukā;</gatha1>
    <gathalast line="1030">Sobhañjanā loddamathopi paddhakā, kekā ca bhaṅgā tilakā supupphitā.</gathalast>
    <hangnum line="1031" number="261"></hangnum>
    <gatha1 line="1032"> ‘‘Sālā <pageBreak edition="V" number="5.0401" /> karerī bahukettha jambuyo, assatthanigrodhamadhukavetasā;</gatha1>
    <gathalast line="1033">Uddālakā pāṭali sinduvārakā, manuññagandhā mucalindaketakā.</gathalast>
    <hangnum line="1034" number="262"></hangnum>
    <gatha1 line="1035"> ‘‘Hareṇukā veḷukā keṇu tindukā, sāmākanīvāramathopi cīnakā;</gatha1>
    <gathalast line="1036">Mocā kadalī bahukettha sāliyo, pavīhayo ābhūjino ca taṇḍulā.</gathalast>
    <hangnum line="1037" number="263"></hangnum>
    <gatha1 line="1038"> ‘‘Tassevuttarapassena, jātā pokkharaṇī sivā;</gatha1>
    <gathalast line="1039">Akakkasā apabbhārā, sādhu appaṭigandhikā.</gathalast>
    <hangnum line="1040" number="264"></hangnum>
    <gatha1 line="1041"> ‘‘Tattha macchā sanniratā, khemino bahubhojanā;</gatha1>
    <gatha2 line="1042">Siṅgū savaṅkā saṃkulā, satavaṅkā ca rohitā;</gatha2>
    <gathalast line="1043">Āḷigaggarakākiṇṇā, pāṭhīnā kākamacchakā.</gathalast>
    <hangnum line="1044" number="265"></hangnum>
    <gatha1 line="1045"> ‘‘Tattha <pageBreak edition="M" number="5.0433" /><pageBreak edition="P" number="5.0406" /> pakkhī sanniratā, khemino bahubhojanā;</gatha1>
    <gatha2 line="1046">Haṃsā koñcā mayūrā ca, cakkavākā ca kukkuhā;</gatha2>
    <gathalast line="1047">Kuṇālakā bahū citrā, sikhaṇḍī jīvajīvakā.</gathalast>
    <hangnum line="1048" number="266"></hangnum>
    <gatha1 line="1049"> ‘‘Tattha pānāya māyanti, nānā migagaṇā bahū;</gatha1>
    <gathalast line="1050">Sīhā byagghā varāhā ca, acchakokataracchayo.</gathalast>
    <hangnum line="1051" number="267"></hangnum>
    <gatha1 line="1052"> ‘‘Palāsādā gavajā ca, mahiṃsā rohitā rurū;</gatha1>
    <gatha2 line="1053">Eṇeyyā ca varāhā ca, gaṇino nīkasūkarā;</gatha2>
    <gathalast line="1054">Kadalimigā bahukettha, biḷārā sasakaṇṇikā.</gathalast>
    <hangnum line="1055" number="268"></hangnum>
    <gatha1 line="1056"> ‘‘Chamāgirī pupphavicitrasanthatā, dijābhighuṭṭhā dijasaṅghasevitā’’ti.</gatha1>
    <paragraph line="1057">Tattha <bold>jutīmatā</bold>ti ānubhāvasampannena. <bold>Pāvisi yassama</bold>nti pāvisi assamaṃ, <bold>ya</bold>-kāro byañjanasandhikaro. <bold>Udakavanta</bold>nti tesu tesu ṭhānesu udakasampannaṃ. <bold>Phala</bold>nti anekaphalasampannaṃ. <bold>Ariyapūjita</bold>nti nīvaraṇadosarahitehi jhānalābhīhi ariyehi pūjitaṃ pasatthaṃ. <bold>Rukkhaggahānā</bold>ti pupphūpagaphalūpagarukkhagahanā. <bold>Sobhañjanā</bold>ti siggurukkhā. <bold>Loddamathopi paddhakā</bold>ti loddarukkhā ca padumarukkhā <pageBreak edition="V" number="5.0402" /> ca. <bold>Kekā ca bhaṅgā</bold>ti evaṃnāmakā rukkhā eva. <bold>Karerī</bold>ti karerirukkhā. <bold>Uddālakā</bold>ti vātaghātakā. <bold>Mucalindaketakā</bold>ti mucalindā ca pañcavidhaketakā ca. <bold>Hareṇukā</bold>ti aparaṇṇajāti. <bold>Veḷukā</bold>ti vaṃsabhedakā. <bold>Keṇū</bold>ti araññamāsā. <bold>Tindukā</bold>ti timbarurukkhā. <bold>Cīnakā</bold>ti khuddakarājamāsā. <bold>Mocā</bold>ti aṭṭhikakadaliyo. <bold>Sāliyo</bold>ti nānappakārā jātassaraṃ upanissāya jātā sāliyo. <bold>Pavīhayo</bold>ti nānappakārā vīhayo. <bold>Ābhūjino</bold>ti bhujapattā. <bold>Taṇḍulā</bold>ti nikkuṇḍakathusāni sayaṃjātataṇḍulasīsāni.</paragraph>
    <paragraph line="1058"><bold>Tassevā</bold>ti, bhikkhave, tasseva assamassa uttaradisābhāge. <bold>Pokkharaṇī</bold>ti pañcavidhapadumasañchannā jātassarapokkharaṇī. <bold>Akakkasā</bold>ti macchasippikasevālādikakkasarahitā. <bold>Apabbhārā</bold>ti acchinnataṭā samatitthā. <bold>Appaṭigandhikā</bold>ti apaṭikkūlagandhena udakena samannāgatā. <bold>Tatthā</bold>ti tassā pokkharaṇiyā. <bold>Khemino</bold>ti abhayā. <bold>‘‘Siṅgū’’</bold>tiādīni tesaṃ macchānaṃ <pageBreak edition="M" number="5.0434" /> nāmāni. <bold>Kuṇālakā</bold>ti kokilā. <bold>Citrā</bold>ti citrapattā. <bold>Sikhaṇḍī</bold>ti uṭṭhitasikhā morā, aññepi vā matthake jātasikhā pakkhino. <bold>Pānāya māyantī</bold>ti pānāya āyanti. <bold>Palāsādā</bold>ti khaggā. <bold>Gavajā</bold>ti gavayā. <bold>Gaṇino</bold>ti gokaṇṇā. <bold>Kaṇṇikā</bold>ti kaṇṇikamigā. <bold>Chamāgirī</bold>ti bhūmisamapatthaṭā piṭṭhipāsāṇā. <bold>Pupphavicitrasanthatā</bold>ti vicitrapupphasanthatā. <bold>Dijābhighuṭṭhā</bold>ti madhurassarehi dijehi abhighuṭṭhā. Evarūpā tattha bhūmipabbatāti evaṃ bhagavā kosiyassa assamaṃ vaṇṇeti.</paragraph>
    <paragraph line="1059">Idāni hirideviyā tattha pavisanādīni dassetuṃ āha –</paragraph>
    <hangnum line="1060" number="269"></hangnum>
    <gatha1 line="1061"> ‘‘Sā <pageBreak edition="P" number="5.0407" /> suttacā nīladumābhilambitā, vijjū mahāmegharivānupajjatha;</gatha1>
    <gatha2 line="1062">Tassā susambandhasiraṃ kusāmayaṃ, suciṃ sugandhaṃ ajinūpasevitaṃ;</gatha2>
    <gathalast line="1063">Atricca kocchaṃ hirimetadabravi, nisīda kalyāṇi sukhayidamāsanaṃ.</gathalast>
    <hangnum line="1064" number="270"></hangnum>
    <gatha1 line="1065"> ‘‘Tassā tadā kocchagatāya kosiyo, yadicchamānāya jaṭājinandharo;</gatha1>
    <gathalast line="1066">Navehi pattehi sayaṃ sahūdakaṃ, sudhābhihāsī turito mahāmuni.</gathalast>
    <hangnum line="1067" number="271"></hangnum>
    <gatha1 line="1068"> ‘‘Sā taṃ paṭiggayha ubhohi pāṇibhi, iccabravi attamanā jaṭādharaṃ;</gatha1>
    <gathalast line="1069">Handāhaṃ etarahi pūjitā tayā, gaccheyyaṃ brahme tidivaṃ jitāvinī.</gathalast>
    <hangnum line="1070" number="272"></hangnum>
    <gatha1 line="1071"> ‘‘Sā <pageBreak edition="V" number="5.0403" /> kosiyenānumatā jutīmatā, udīritā vaṇṇamadena mattā;</gatha1>
    <gathalast line="1072">Sakāse gantvāna sahassacakkhuno, ayaṃ sudhā vāsava dehi me jayaṃ.</gathalast>
    <hangnum line="1073" number="273"></hangnum>
    <gatha1 line="1074"> ‘‘Tamena <pageBreak edition="M" number="5.0435" /> sakkopi tadā apūjayi, sahindadevā surakaññamuttamaṃ;</gatha1>
    <gathalast line="1075">Sā pañjalī devamanussapūjitā, navamhi kocchamhi yadā upāvisī’’ti.</gathalast>
    <paragraph line="1076">Tattha <bold>suttacā</bold>ti succhavī. <bold>Nīladumābhilambitā</bold>ti nīlesu dumesu abhilambitā hutvā, taṃ taṃ nīladumasākhaṃ parāmasantīti attho. <bold>Mahāmegharivā</bold>ti tena nimantitā mahāmeghavijju viya tassa taṃ assamaṃ pāvisi. <bold>Tassā</bold>ti tassā hiriyā. <bold>Susambandhasira</bold>nti suṭṭhu sambandhasīsaṃ. <bold>Kusāmaya</bold>nti usīrādimissakakusatiṇamayaṃ. <bold>Sugandha</bold>nti usīrena ceva aññena sugandhatiṇena ca missakattā sugandhaṃ. <bold>Ajinūpasevita</bold>nti upariatthatena ajinacammena upasevitaṃ. <bold>Atricca koccha</bold>nti evarūpaṃ kocchāsanaṃ paṇṇasāladvāre attharitvā. <bold>Sukhayidamāsana</bold>nti sukhaṃ nisīda idamāsanaṃ.</paragraph>
    <paragraph line="1077"><bold>Ya</bold>nti yāvadatthaṃ. <bold>Icchamānāyā</bold>ti sudhaṃ icchantiyā. <bold>Navehi pattehī</bold>ti taṅkhaṇaññeva pokkharaṇito ābhatehi allapaduminipattehi. <bold>Saya</bold>nti sahatthena. <bold>Sahūdaka</bold>nti <pageBreak edition="P" number="5.0408" /> dakkhiṇodakasahitaṃ. <bold>Sudhābhihāsī</bold>ti sudhaṃ abhihari. <bold>Turito</bold>ti somanassavegena turito. <bold>Handā</bold>ti vavassaggatthe nipāto. <bold>Jitāvinī</bold>ti vijayappattā hutvā.</paragraph>
    <paragraph line="1078"><bold>Anumatā</bold>ti idāni yathāruciṃ gacchāti anuññātā. <bold>Udīritā</bold>ti tidasapuraṃ gantvā sakkassa santike ayaṃ sudhāti udīrayi. <bold>Surakañña</bold>nti devadhītaraṃ. <bold>Uttama</bold>nti pavaraṃ. <bold>Sā pañjalī devamanussapūjitā</bold>ti pañjalī devehi ca manussehi ca pūjitā. <bold>Yadā</bold>ti yadā nisīdanatthāya sakkena dāpite nave kañcanapīṭhasaṅkhāte kocche sā upāvisi, tadā naṃ tattha nisinnaṃ sakko ca sesadevatā ca pāricchattakapupphādīhi pūjayiṃsu.</paragraph>
    <paragraph line="1079">Evaṃ sakko taṃ pūjetvā cintesi – ‘‘kena nu kho kāraṇena kosiyo sesānaṃ adatvā imissāva sudhaṃ adāsī’’ti. So tassa kāraṇassa jānanatthāya puna mātaliṃ pesesi. Tamatthaṃ āvi karonto satthā āha –</paragraph>
    <hangnum line="1080" number="274"></hangnum>
    <gatha1 line="1081"> ‘‘Tameva <pageBreak edition="M" number="5.0436" /><pageBreak edition="V" number="5.0404" /> saṃsī punadeva mātaliṃ, sahassanetto tidasānamindo;</gatha1>
    <gatha2 line="1082">Gantvāna vākyaṃ mama brūhi kosiyaṃ, āsāya saddhā siriyā ca kosiya;</gatha2>
    <gathalast line="1083">Hirī sudhaṃ kena malattha hetunā’’ti.</gathalast>
    <paragraph line="1084">Tattha <bold>saṃsī</bold>ti abhāsi. <bold>Vākyaṃ mamā</bold>ti mama vākyaṃ kosiyaṃ brūhi. <bold>Āsāya saddhā siriyā cā</bold>ti āsāto ca saddhāto ca sirito ca hirīyeva kena hetunā sudhamalatthāti.</paragraph>
    <paragraph line="1085">So tassa vacanaṃ sampaṭicchitvā vejayantarathamāruyha agamāsi. Tamatthaṃ pakāsento satthā āha –</paragraph>
    <hangnum line="1086" number="275"></hangnum>
    <gatha1 line="1087"> ‘‘Taṃ suplavatthaṃ udatārayī rathaṃ, daddallamānaṃ upakāriyasādisaṃ;</gatha1>
    <gathalast line="1088">Jambonadīsaṃ tapaneyyasannibhaṃ, alaṅkataṃ kañcanacittasannibhaṃ.</gathalast>
    <hangnum line="1089" number="276"></hangnum>
    <gatha1 line="1090"> ‘‘Suvaṇṇacandettha bahū nipātitā, hatthī gavāssā kikibyagghadīpiyo;</gatha1>
    <gathalast line="1091">Eṇeyyakā laṅghamayettha pakkhino, migettha veḷuriyamayā yudhā yutā.</gathalast>
    <hangnum line="1092" number="277"></hangnum>
    <gatha1 line="1093"> ‘‘Tatthassarājaharayo ayojayuṃ, dasasatāni susunāgasādise;</gatha1>
    <gathalast line="1094">Alaṅkate <pageBreak edition="P" number="5.0409" /> kañcanajāluracchade, āveḷine saddagame asaṅgite.</gathalast>
    <hangnum line="1095" number="278"></hangnum>
    <gatha1 line="1096"> ‘‘Taṃ yānaseṭṭhaṃ abhiruyha mātali, disā imāyo abhinādayittha;</gatha1>
    <gathalast line="1097">Nabhañca selañca vanappatiniñca, sasāgaraṃ pabyathayittha mediniṃ.</gathalast>
    <hangnum line="1098" number="279"></hangnum>
    <gatha1 line="1099"> ‘‘Sa <pageBreak edition="M" number="5.0437" /> khippameva upagamma assamaṃ, pāvāramekaṃsakato katañjalī;</gatha1>
    <gathalast line="1100">Bahussutaṃ vuddhaṃ vinītavantaṃ, iccabravi mātali devabrāhmaṇaṃ.</gathalast>
    <hangnum line="1101" number="280"></hangnum>
    <gatha1 line="1102"> ‘‘Indassa vākyaṃ nisāmehi kosiya, dūto ahaṃ pucchati taṃ purindado;</gatha1>
    <gathalast line="1103">Āsāya saddhā siriyā ca kosiya, hirī sudhaṃ kena malattha hetunā’’ti.</gathalast>
    <paragraph line="1104">Tattha <bold>taṃ suplavattha</bold>nti taṃ vejayantarathaṃ sukhena plavanatthaṃ. <bold>Udatārayī</bold>ti uttāresi ukkhipitvā gamanasajjamakāsi. <bold>Upakāriyasādisa</bold>nti upakaraṇabhaṇḍehi sadisaṃ, yathā tassa aggisikhāya <pageBreak edition="V" number="5.0405" /> samānavaṇṇāni upakaraṇāni jalanti, tatheva jalitanti attho. <bold>Jambonadīsa</bold>nti jambunadasaṅkhātaṃ rattasuvaṇṇamayaṃ īsaṃ. <bold>Kañcanacittasannibha</bold>nti, kañcanamayena sattaratanavicittena aṭṭhamaṅgalena samannāgataṃ. <bold>Suvaṇṇacandetthā</bold>ti suvaṇṇamayā candakā ettha rathe. <bold>Hatthī</bold>ti suvaṇṇarajatamaṇimayā hatthī. <bold>Gavā</bold>dīsupi eseva nayo. <bold>Laṅghamayettha pakkhino</bold>ti ettha rathe laṅghamayā nānāratanamayā pakkhigaṇāpi paṭipāṭiyā ṭhitā. <bold>Yudhā yutā</bold>ti attano attano yudhena saddhiṃ yuttā hutvā dassitā.</paragraph>
    <paragraph line="1105"><bold>Assarājaharayo</bold>ti harivaṇṇamanomayaassarājāno. <bold>Susunāgasādise</bold>ti balasampattiyā taruṇanāgasadise. <bold>Kañcanajāluracchade</bold>ti kañcanajālamayena uracchadālaṅkārena samannāgate. <bold>Āveḷine</bold>ti āveḷasaṅkhātehi kaṇṇālaṅkārehi yutte. <bold>Saddagame</bold>ti patodappahāraṃ vinā saddamatteneva gamanasīle. <bold>Asaṅgīte</bold>ti nissaṅge sīghajave evarūpe assarāje tattha yojesunti attho.</paragraph>
    <paragraph line="1106"><bold>Abhinādayitthā</bold>ti yānasaddena ekaninnādaṃ akāsi. <bold>Vanappatiniñcā</bold>ti vanappatinī ca vanasaṇḍe cāti attho. <bold>Pabyathayitthā</bold>ti kampayittha. Tattha ākāsaṭṭhakavimānakampanena nabhakampanaṃ veditabbaṃ. <bold>Pāvāramekaṃsakato</bold>ti ekaṃsakatapāvāradibbavattho. <bold>Vuddha</bold>nti guṇavuddhaṃ. <bold>Vinītavanta</bold>nti vinītena <pageBreak edition="M" number="5.0438" /> ācāravattena samannāgataṃ. <bold>Iccabravī</bold>ti rathaṃ ākāse ṭhapetvā otaritvā evaṃ abravi. <bold>Devabrāhmaṇa</bold>nti devasamaṃ brāhmaṇaṃ.</paragraph>
    <paragraph line="1107">So <pageBreak edition="P" number="5.0410" /> tassa vacanaṃ sutvā gāthamāha –</paragraph>
    <hangnum line="1108" number="281"></hangnum>
    <paragraph line="1109"> ‘‘Andhā sirī maṃ paṭibhāti mātali, saddhā aniccā pana devasārathi.</paragraph>
    <gathalast line="1110">Āsā visaṃvādikasammatā hi me, hirī ca ariyamhi guṇe patiṭṭhitā’’ti.</gathalast>
    <paragraph line="1111">Tattha <bold>andhā</bold>ti sippādisampannepi asampannepi bhajanato ‘‘andhā’’ti maṃ paṭibhāti. <bold>Aniccā</bold>ti saddhā pana taṃ taṃ vatthuṃ pahāya aññasmiṃ aññasmiṃ uppajjanato hutvā abhāvākārena ‘‘aniccā’’ti maṃ paṭibhāti. <bold>Visaṃvādikasammatā</bold>ti āsā pana yasmā dhanatthikā nāvāya samuddaṃ pakkhanditvā vinaṭṭhapābhatā enti, tasmā ‘‘visaṃvādikā’’ti maṃ paṭibhāti. <bold>Ariyamhi guṇe</bold>ti hirī pana hirottappasabhāvasaṅkhāte parisuddhe ariyaguṇe patiṭṭhitāti.</paragraph>
    <paragraph line="1112">Idāni <pageBreak edition="V" number="5.0406" /> tassā guṇaṃ vaṇṇento āha –</paragraph>
    <hangnum line="1113" number="282"></hangnum>
    <gatha1 line="1114"> ‘‘Kumāriyo yācimā gottarakkhitā, jiṇṇā ca yā yā ca sabhattuitthiyo;</gatha1>
    <gathalast line="1115">Tā chandarāgaṃ purisesu uggataṃ, hiriyā nivārenti sacittamattano.</gathalast>
    <hangnum line="1116" number="283"></hangnum>
    <gatha1 line="1117"> ‘‘Saṅgāmasīse sarasattisaṃyute, parājitānaṃ patataṃ palāyinaṃ;</gatha1>
    <gathalast line="1118">Hiriyā nivattanti jahitva jīvitaṃ, te sampaṭicchanti punā hirīmanā.</gathalast>
    <hangnum line="1119" number="284"></hangnum>
    <gatha1 line="1120"> ‘‘Velā yathā sāgaravegavārinī, hirāya hi pāpajanaṃ nivārinī;</gatha1>
    <gathalast line="1121">Taṃ sabbaloke hirimariyapūjitaṃ, indassa taṃ vedaya devasārathī’’ti.</gathalast>
    <paragraph line="1122">Tattha <pageBreak edition="M" number="5.0439" /><bold>jiṇṇā</bold>ti vidhavā. <bold>Sabhattū</bold>ti sasāmikā taruṇitthiyo. <bold>Attano</bold>ti tā sabbāpi parapurisesu attano chandarāgaṃ uggataṃ viditvā ‘‘ayuttametaṃ amhāka’’nti hiriyā sacittaṃ nivārenti, pāpakammaṃ na karonti. <bold>Patataṃ palāyina</bold>nti patantānañca palāyantānañca antare. <bold>Jahitva jīvita</bold>nti ye hirimanto honti, te attano jīvitaṃ cajitvā hiriyā nivattanti, evaṃ nivattā ca pana te hirīmanā puna attano sāmikaṃ sampaṭicchanti, amittahatthato mocetvā gaṇhanti. <bold>Pāpajanaṃ nivārinī</bold>ti pāpato janaṃ nivārinī, ayameva vā pāṭho <pageBreak edition="P" number="5.0411" />. <bold>Ta</bold>nti taṃ hiriṃ. <bold>Ariyapūjita</bold>nti ariyehi buddhādīhi pūjitaṃ. <bold>Indassa taṃ vedayā</bold>ti yasmā evaṃ mahāguṇā ariyapūjitāvesā, tasmā taṃ evaṃ uttamā nāmesāti indassa kathehīti.</paragraph>
    <paragraph line="1123">Taṃ sutvā mātali gāthamāha –</paragraph>
    <hangnum line="1124" number="285"></hangnum>
    <gatha1 line="1125"> ‘‘Ko te imaṃ kosiya diṭṭhimodahi, brahmā mahindo atha vā pajāpati;</gatha1>
    <gathalast line="1126">Hirāya devesu hi seṭṭhasammatā, dhītā mahindassa mahesi jāyathā’’ti.</gathalast>
    <paragraph line="1127">Tattha <bold>diṭṭhi</bold>nti ‘‘hirī nāma mahāguṇā ariyapūjitā’’ti laddhiṃ. <bold>Odahī</bold>ti hadaye pavesesi. <bold>Seṭṭhasammatā</bold>ti tava santike sudhāya laddhakālato paṭṭhāya indassa santike kañcanāsanaṃ labhitvā sabbadevatāhi pūjiyamānā uttamasammatā jāyatha.</paragraph>
    <paragraph line="1128">Evaṃ tasmiṃ kathenteyeva kosiyassa taṅkhaṇaññeva cavanadhammo jāto. Atha naṃ, mātali, ‘‘kosiya <pageBreak edition="V" number="5.0407" /> āyusaṅkhāro te ossaṭṭho, cavanadhammopi te sampatto, kiṃ te manussalokena, devalokaṃ gacchāmā’’ti tattha netukāmo hutvā gāthamāha –</paragraph>
    <hangnum line="1129" number="286"></hangnum>
    <gatha1 line="1130"> ‘‘Handehi dāni tidivaṃ apakkama, rathaṃ samāruyha mamāyitaṃ imaṃ;</gatha1>
    <gathalast line="1131">Indo ca taṃ indasagotta kaṅkhati, ajjeva tvaṃ indasahabyataṃ vajā’’ti.</gathalast>
    <paragraph line="1132">Tattha <pageBreak edition="M" number="5.0440" /><bold>mamāyita</bold>nti piyaṃ manāpaṃ. <bold>Indasagottā</bold>ti purimabhave indena samānagotta. <bold>Kaṅkhatī</bold>ti tavāgamanaṃ icchanto kaṅkhati.</paragraph>
    <paragraph line="1133">Iti tasmiṃ kosiyena saddhiṃ kathenteyeva kosiyo cavitvā opapātiko devaputto hutvā āruyha dibbarathe aṭṭhāsi. Atha naṃ, mātali, sakkassa santikaṃ nesi. Sakko taṃ disvāva tuṭṭhamānaso attano dhītaraṃ hirideviṃ tassa aggamahesiṃ katvā adāsi, aparimāṇamassa issariyaṃ ahosi. Tamatthaṃ viditvā ‘‘anomasattānaṃ kammaṃ nāma evaṃ visujjhatī’’ti satthā osānagāthamāha –</paragraph>
    <hangnum line="1134" number="287"></hangnum>
    <gatha1 line="1135"> ‘‘Evaṃ visujjhanti apāpakammino, atho suciṇṇassa phalaṃ na nassati;</gatha1>
    <gathalast line="1136">Ye <pageBreak edition="P" number="5.0412" /> keci maddakkhu sudhāya bhojanaṃ, sabbeva te indasahabyataṃ gatā’’ti.</gathalast>
    <paragraph line="1137">Tattha <bold>apāpakammino</bold>ti apāpakammā sattā evaṃ visujjhanti <bold>ye keci maddakkhū</bold>ti ye keci sattā tasmiṃ himavantapadese tadā kosiyena hiriyā dīyamānaṃ sudhābhojanaṃ addasaṃsu. <bold>Sabbeva te</bold>ti te sabbepi taṃ dānaṃ anumoditvā cittaṃ pasādetvā indasahabyataṃ gatāti.</paragraph>
    <paragraph line="1138">Satthā imaṃ dhammadesanaṃ āharitvā ‘‘na, bhikkhave, idāneva, pubbepetaṃ adānābhirataṃ thaddhamacchariyaṃ samānaṃ ahaṃ damesiṃyevā’’ti vatvā jātakaṃ samodhānesi ‘‘tadā hirī devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando, sūriyo kassapo, cando moggallāno, nārado sāriputto, sakko ahameva ahosi’’nti.</paragraph>
    <centered line="1139">Sudhābhojanajātakavaṇṇanā tatiyā.</centered>
    <hangnum line="1140"></hangnum>
    <paragraph line="1141"> [536] 4. Kuṇālajātakavaṇṇanā</paragraph>
    <paragraph line="1142"><bold>Evamakkhāyatī</bold>ti <pageBreak edition="V" number="5.0408" /> idaṃ satthā kuṇāladahe viharanto anabhiratipīḷite pañcasate bhikkhū ārabbha kathesi. Tatrāyaṃ anupubbikathā – sākiyakoliyā <pageBreak edition="M" number="5.0441" /> kira kapilavatthunagarassa ca koliyanagarassa ca antare rohiṇiṃ nāma nadiṃ ekenevāvaraṇena bandhāpetvā sassāni kārenti. Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṃsu. Tattha koliyanagaravāsino vadiṃsu – ‘‘idaṃ udakaṃ ubhayato nīhariyamānaṃ neva tumhākaṃ, na amhākaṃ pahossati, amhākaṃ pana sassaṃ ekaudakeneva nipphajjissati, idaṃ udakaṃ amhākaṃ dethā’’ti. Kapilavatthuvāsino vadiṃsu – ‘‘tumhesu koṭṭhe pūretvā ṭhitesu mayaṃ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ udakaṃ amhākaṃ dethā’’ti. ‘‘Na mayaṃ dassāmā’’ti? ‘‘Mayampi na dassāmā’’ti. Evaṃ kalahaṃ vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ pavattesuṃ.</paragraph>
    <paragraph line="1143">Koliyakammakārā vadanti – ‘‘tumhe kapilavatthuvāsike sākiyadārake gahetvā gajjatha <pageBreak edition="P" number="5.0413" />, ye soṇasiṅgālādayo viya attano bhaginīhi saddhiṃ vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī’’ti? Sākiyakammakārā vadanti – ‘‘tumhe dāni kuṭṭhino dārake gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ hatthiassādayo vā phalakāvudhāni vā amhākaṃ kiṃ karissantī’’ti? Te gantvā tasmiṃ kamme niyuttaamaccānaṃ kathesuṃ, amaccā rājakulānaṃ kathesuṃ. Tato sākiyā ‘‘bhaginīhi saddhiṃ saṃvāsikānaṃ thāmañca balañca dassessāmā’’ti yuddhasajjā nikkhamiṃsu. Koliyāpi ‘‘kolarukkhavāsīnaṃ thāmañca balañca dassessāmā’’ti yuddhasajjā nikkhamiṃsu. Apare panācariyā ‘‘sākiyakoliyānaṃ dāsīsu udakatthāya nadiṃ gantvā cumbaṭāni bhūmiyaṃ nikkhipitvā sukhakathāya sannisinnāsu ekissā cumbaṭaṃ ekā sakasaññāya gaṇhi, taṃ nissāya ‘mama cumbaṭaṃ, tava cumbaṭa’nti kalahe pavatte kamena ubhayanagaravāsino dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṃsū’’ti vadanti. Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.</paragraph>
    <paragraph line="1144">Te <pageBreak edition="M" number="5.0442" /><pageBreak edition="V" number="5.0409" /> pana sāyanhasamaye yuddhasajjā nikkhamissantīti tasmiṃ samaye bhagavā sāvatthiyaṃ viharanto paccūsasamaye lokaṃ volokento ime evaṃ yuddhasajje nikkhante addasa, disvā ca ‘‘mayi gate esa kalaho vūpasamissati nu kho, no’’ti upadhārento ‘‘ahamettha gantvā kalahavūpasamatthaṃ tīṇi jātakāni kathessāmi, tato kalaho vūpasamissati, atha sāmaggidīpanatthāya dve jātakāni kathetvā <bold>attadaṇḍasuttaṃ</bold> (su. ni. 941 ādayo) desessāmi, desanaṃ sutvā ubhayanagaravāsino aḍḍhateyyāni aḍḍhateyyāni kumārasatāni dassanti, ahaṃ te pabbājessāmi, mahanto samāgamo bhavissatī’’ti sanniṭṭhānaṃ katvā pātova sarīrapaṭijagganaṃ katvā sāvatthiyaṃ piṇḍāya caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā sayameva pattacīvaramādāya dvinnaṃ senānaṃ antare ākāse pallaṅkaṃ ābhujitvā tesaṃ saṃvegajananatthaṃ divā andhakāraṃ kātuṃ kesaraṃsiyo vissajjento nisīdi. Atha nesaṃ saṃviggamānasānaṃ attānaṃ dassento chabbaṇṇā buddharaṃsiyo vissajjesi. Kapilavatthuvāsinopi bhagavantaṃ disvā ‘‘amhākaṃ ñātiseṭṭho satthā āgato, diṭṭho nu kho tena amhākaṃ kalahakaraṇabhāvo’’ti cintetvā ‘‘na kho pana sakkā satthari āgate amhehi parassa sarīre satthaṃ pātetuṃ, koliyanagaravāsino amhe hanantu <pageBreak edition="P" number="5.0414" /> vā bajjhantu vā’’ti āvudhāni chaḍḍesuṃ. Koliyanagaravāsinopi tatheva akaṃsu.</paragraph>
    <paragraph line="1145">Atha bhagavā otaritvā ramaṇīye padese vālukapuline paññattavarabuddhāsane nisīdi anopamāya buddhasiriyā virocamāno. Tepi rājāno bhagavantaṃ vanditvā nisīdiṃsu. Atha ne satthā jānantova ‘‘kasmā āgatattha, mahārājā’’ti pucchi. ‘‘Neva, bhante, nadidassanatthāya, na kīḷanatthāya, apica kho pana imasmiṃ ṭhāne saṅgāmaṃ paccupaṭṭhāpetvā āgatamhā’’ti. ‘‘Kiṃ nissāya vo kalaho, mahārājā’’ti? ‘‘Udakaṃ nissāya bhante’’ti. ‘‘Udakaṃ kiṃ agghati mahārājā’’ti? ‘‘Appagghaṃ, bhante’’ti. ‘‘Pathavī nāma kiṃ agghati, mahārājā’’ti? ‘‘Anagghā, bhante’’ti. ‘‘Khattiyā kiṃ agghanti, mahārājā’’ti? ‘‘Khattiyā nāma anagghā, bhante’’ti. ‘‘Appagghaṃ udakaṃ nissāya kasmā anagghe khattiye nāsetha, mahārāja, kalahasmiñhi assādo <pageBreak edition="M" number="5.0443" /> nāma natthi, kalahavasena hi mahārājā ekāya rukkhadevatāya kāḷasīhena saddhiṃ baddhāghāto sakalampi imaṃ kappaṃ anuppattoyevā’’ti vatvā <bold>phandanajātakaṃ</bold> (jā. 1.13.14 ādayo) kathesi. Tato ‘‘parapattiyena nāma mahārājā na bhavitabbaṃ, parapattiyā hi hutvā ekassa sasassa kathāya tiyojanasahassavitthate himavante catuppadagaṇā mahāsamuddaṃ pakkhandino ahesuṃ, tasmā parapattiyena na bhavitabba’’nti vatvā <bold>daddarajātakaṃ</bold> (jā. 1.243-44; 1.4.13-16; 1.9.105 ādayo) kathesi. Tato ‘‘kadāci mahārājā dubbalopi <pageBreak edition="V" number="5.0410" /> mahabbalassa randhaṃ passati, kadāci mahabbalopi dubbalassa randhaṃ passati, laṭukikāpi hi sakuṇikā hatthināgaṃ ghātesī’’ti vatvā <bold>laṭukikajātakaṃ</bold> (jā. 1.5.39 ādayo) kathesi. Evaṃ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi. ‘‘Samaggānañhi mahārājā koci otāraṃ nāma passituṃ na sakkotī’’ti vatvā <bold>rukkhadhammajātakaṃ</bold> (jā. 1.1.74) kathesi. Tato ‘‘samaggānaṃ mahārājā koci vivaraṃ passituṃ nāsakkhi, yadā pana aññamaññaṃ vivādamakaṃsu, atha ne eko nesādaputto jīvitakkhayaṃ pāpetvā ādāya gato, vivāde assādo nāma natthī’’ti vatvā <bold>vaṭṭakajātakaṃ</bold> (jā. 1.1.35, 118; 1.6.128-133) kathesi. Evaṃ imāni pañca jātakāni kathetvā avasāne <bold>attadaṇḍasuttaṃ</bold> (su. ni. 941 ādayo) kathesi.</paragraph>
    <paragraph line="1146">Atha rājāno pasannā ‘‘sace satthā nāgamissa, mayaṃ aññamaññaṃ vadhitvā lohitanadiṃ pavattayissāma, satthāraṃ nissāya no jīvitaṃ laddhaṃ. Sace pana satthā agāraṃ ajjhāvasissa, dvisahassadīpaparivāraṃ catumahādīparajjaṃ hatthagataṃ abhavissa, atirekasahassaṃ kho panassa puttā abhavissaṃsu, tato khattiyaparivārova avicarissa, taṃ kho panesa sampattiṃ pahāya nikkhamitvā <pageBreak edition="P" number="5.0415" /> sambodhiṃ patto, idānipi khattiyaparivārova vicaratū’’ti ubhayanagaravāsino aḍḍhateyyāni aḍḍhateyyāni kumārasatāni adaṃsu. Bhagavā te pabbājetvā mahāvanaṃ agamāsi. Punadivasato paṭṭhāya tehi parivuto ekadā kapilavatthunagare ekadā koliyanagareti dvīsu nagaresu piṇḍāya carati. Ubhayanagaravāsino mahāsakkāraṃ kariṃsu. Tesaṃ garugāravena na attano ruciyā pabbajitānaṃ anabhirati uppajji. Purāṇadutiyikāyopi nesaṃ anabhiratijananatthāya <pageBreak edition="M" number="5.0444" /> taṃ taṃ vatvā sāsanaṃ pesesuṃ. Te atirekataraṃ ukkaṇṭhiṃsu. Bhagavā āvajjento tesaṃ anabhiratabhāvaṃ ñatvā ‘‘ime bhikkhū mādisena buddhena saddhiṃ ekato vasantā ukkaṇṭhanti, kathaṃ rūpā nu kho tesaṃ dhammakathā sappāyā’’ti upadhārento kuṇāladhammadesanaṃ passi. Athassa etadahosi – ‘‘ahaṃ ime bhikkhū himavantaṃ netvā kuṇālakathāya nesaṃ mātugāmadosaṃ pakāsetvā anabhiratiṃ haritvā sotāpattimaggaṃ dassāmī’’ti.</paragraph>
    <paragraph line="1147">So pubbaṇhasamayaṃ nivāsetvā pattacīvaramādāya kapilavatthuṃ piṇḍāya caritvā pacchābhattaṃ piṇḍapātapaṭikkanto bhattakiccavelāyameva te pañcasate bhikkhū āmantetvā ‘‘diṭṭhapubbo vo, bhikkhave, ramaṇīyo himavantapadeso’’ti pucchi. ‘‘Nohetaṃ, bhante’’ti. ‘‘Gacchissatha pana himavantacārika’’nti? ‘‘Bhante, aniddhimanto mayaṃ kathaṃ gamissāmā’’ti. ‘‘Sace pana vo koci gahetvā gaccheyya, gaccheyyāthā’’ti? ‘‘Āma, bhante’’ti. Satthā sabbepi te attano iddhiyā <pageBreak edition="V" number="5.0411" /> gahetvā ākāse uppatitvā himavantaṃ gantvā gaganatale ṭhitova ramaṇīye himavantapadese kañcanapabbataṃ rajatapabbataṃ maṇipabbataṃ hiṅgulikapabbataṃ añjanapabbataṃ sānupabbataṃ phalikapabbatanti nānāvidhe pabbate, pañca mahānadiyo, kaṇṇamuṇḍakaṃ rathakāraṃ sīhapapātaṃ chaddantaṃ tiyaggaḷaṃ anotattaṃ kuṇāladahanti satta dahe dassesi. Himavanto ca nāma mahā pañcayojanasatubbedho tiyojanasahassavitthato, tassa imaṃ ramaṇīyaṃ ekadesaṃ attano ānubhāvena dassesi. Tattha katanivāsāni sīhabyagghahatthikulādīni catuppadānipi ekadesato dassesi. Tattha ārāmarāmaṇeyyakādīni pupphūpagaphalūpage rukkhe nānāvidhe sakuṇasaṅghe jalajathalajapupphāni himavantassa puratthimapasse suvaṇṇatalaṃ, pucchimapasse hiṅgulatalaṃ dassesi. Imesaṃ rāmaṇeyyakānaṃ diṭṭhakālato paṭṭhāya tesaṃ bhikkhūnaṃ purāṇadutiyikāsu chandarāgo pahīno.</paragraph>
    <paragraph line="1148">Atha satthā te bhikkhū gahetvā ākāsato <pageBreak edition="P" number="5.0416" /> otaritvā himavantapacchimapasse saṭṭhiyojanike manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya tehi bhikkhūhi parivuto chabbaṇṇarasmiyo vissajjento aṇṇavakucchiṃ khobhetvā jalamāno sūriyo viya nisīditvā madhurassaraṃ nicchārento <pageBreak edition="M" number="5.0445" /> te bhikkhū āmantesi – ‘‘bhikkhave, imasmiṃ himavante tumhehi adiṭṭhapubbaṃ pucchathā’’ti. Tasmiṃ khaṇe dve citrakokilā ubhosu koṭīsu daṇḍakaṃ mukhena ḍaṃsitvā majjhe attano sāmikaṃ nisīdāpetvā aṭṭha citrakokilā purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari chāyaṃ katvā evaṃ citrakokilaṃ parivāretvā ākāsenāgacchanti. Atha te bhikkhū taṃ sakuṇasaṅghaṃ disvā satthāraṃ pucchiṃsu – ‘‘ke nāmete, bhante sakuṇā’’ti? ‘‘Bhikkhave, esa mama porāṇako vaṃso, mayā ṭhapitā paveṇī, maṃ tāva pubbe evaṃ paricariṃsu, tadā panesa sakuṇagaṇo mahā ahosi, aḍḍhuḍḍhāni dijakaññāsahassāni maṃ paricariṃsu. Anupubbena parihāyitvā idāni ettako jāto’’ti. ‘‘Kathaṃ evarūpe pana, bhante, vanasaṇḍe etā dijakaññāyo tumhe paricariṃsū’’ti? Atha nesaṃ satthā ‘‘tena hi, bhikkhave, suṇāthā’’ti satiṃ upaṭṭhāpetvā atītaṃ āharitvā dassento āha –</paragraph>
    <indent line="1149">‘‘Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṃsarurucamarapasadakhaggagokaṇṇasīhabyagghadīpiacchakokataracchauddārakadali- migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe issamigasākhamigasarabhamigaeṇīmigavātamigapasadamigapurisālukimpurisayakkharakkha- sanisevite amajjavamañjarīdharapahaṭṭhapupphaphusitaggānekapādapagaṇavitake <pageBreak edition="V" number="5.0412" /> kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese evarūpe khalu, bho, ramme vanasaṇḍe kuṇālo nāma sakuṇo paṭivasati ativiya <pageBreak edition="P" number="5.0417" /> citto ativiya cittapattacchadano’’.</indent>
    <indent line="1150">‘‘Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo, atha khalu, bho, dve dijakaññāyo kaṭṭhaṃ mukhena ḍaṃsitvā taṃ kuṇālaṃ sakuṇaṃ majjhe nisīdāpetvā uḍḍentimā naṃ kuṇālaṃ sakuṇaṃ addhānapariyāyapathe kilamatho ubbāhetthā’’ti.</indent>
    <indent line="1151">‘‘Pañcasatā <pageBreak edition="M" number="5.0446" /> dijakaññāyo heṭṭhato heṭṭhato uḍḍenti ‘sacāyaṃ kuṇālo sakuṇo āsanā paripatissati, mayaṃ taṃ pakkhehi paṭiggahessāmā’ti.</indent>
    <indent line="1152">‘‘Pañcasatā dijakaññāyo uparūpari uḍḍenti ‘mā naṃ kuṇālaṃ sakuṇaṃ ātapo paritāpesī’ti.</indent>
    <indent line="1153">‘‘Pañcasatā dijakaññāyo ubhatopassena uḍḍenti ‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.</indent>
    <indent line="1154">‘‘Pañcasatā dijakaññāyo purato purato uḍḍenti ‘mā naṃ kuṇālaṃ sakuṇaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena vā pāṇinā vā leḍḍunā vā daṇḍena vā satthena vā sakkharāhi vā pahāraṃ adaṃsu, māyaṃ kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.</indent>
    <indent line="1155">‘‘Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṃ kuṇālo sakuṇo āsane pariyukkaṇṭhī’ti.</indent>
    <indent line="1156">‘‘Pañcasatā <pageBreak edition="V" number="5.0413" /> dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ kuṇālo sakuṇo khudāya parikilamitthā’ti.</indent>
    <indent line="1157">‘‘Atha khalu, bho, tā dijakaññāyo taṃ kuṇālaṃ sakuṇaṃ ārāmeneva ārāmaṃ, uyyāneneva uyyānaṃ, nadītittheneva nadītitthaṃ, pabbatasikhareneva pabbatasikharaṃ, ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva nāḷikerasañcāriyaṃ khippameva abhisambhonti ratitthāya.</indent>
    <indent line="1158">‘‘Atha <pageBreak edition="M" number="5.0447" /> khalu, bho, kuṇālo sakuṇo tāhi dijakaññāhi divasaṃ paribyūḷho evaṃ apasādeti <pageBreak edition="P" number="5.0418" /> ‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo’’’ ti.</indent>
    <paragraph line="1159">Tatrāyaṃ atthavaṇṇanā – bhikkhave, so vanasaṇḍo evaṃ akkhāyati evañca anusūyati. Kinti? Sabbosadhadharaṇidhareti vitthāro. Tattha <bold>sabbosadhadharaṇidhare</bold>ti mūlatacapattapupphādisabbosadhadharāya dharaṇiyā samannāgateti attho, sabbosadhayutto vā dharaṇidharo. So hi padeso sabbosadhadharaṇidharoti evamakkhāyati evañca anusūyati, tasmiṃ vanasaṇḍeti vuttaṃ hoti. Sesapadayojanāyapi eseva nayo. <bold>Nekapupphamālyavitate</bold>ti anekehi phalatthāya uppannapupphehi ceva piḷandhanamālyehi ca vitate. <bold>Rurū</bold>ti suvaṇṇavaṇṇā migā. <bold>Uddārā</bold>ti uddā. <bold>Biḷārā</bold>ti mahābiḷārā. <bold>Nelamaṇḍalaṃ</bold> vuccati taruṇabhiṅkacchāpamaṇḍalaṃ. <bold>Mahāvarāhā</bold>ti mahāhatthino, ākiṇṇanelamaṇḍalamahāvarāhena gocariyādibhedena dasavidhena nāgakulena ceva kareṇusaṅghena ca adhivuṭṭheti attho. <bold>Issamigā</bold>ti kāḷasīhā. <bold>Vātamigā</bold>ti mahāvātamigā. <bold>Pasadamigā</bold>ti citramigā. <bold>Purisālū</bold>ti vaḷavāmukhayakkhiniyo. <bold>Kimpurisā</bold>ti devakinnaracandakinnaradumakinnaradaṇḍamāṇavakakonti- sakuṇakaṇṇapāvuraṇādibhedā kinnarā. <bold>Amajjavamañjarīdharapahaṭṭhapupphaphusitaggānekapādapagaṇavitate</bold>ti makuladharehi ceva mañjarīdharehi ca supupphitehi ca aggamattapupphitehi ca anekehi pādapagaṇehi vitate. <bold>Vāraṇā</bold> nāma hatthiliṅgasakuṇā. <bold>Celāvakā</bold>tipi ete sakuṇāyeva. <bold>Hemañca kanakañcā</bold>ti dve suvaṇṇajātiyo. Etehi añjanādīhi anekadhātusatehi anekehi vaṇṇadhāturāsīhi vinaddhapaṭimaṇḍitapadese. <bold>Bho</bold>ti dhammālapanamattametaṃ. <bold>Citto</bold>ti mukhatuṇḍakepi heṭṭhāudarabhāgepi citrova.</paragraph>
    <paragraph line="1160"><bold>Aḍḍhuḍḍhānī</bold>ti <pageBreak edition="V" number="5.0414" /> aḍḍhacatutthāni, tīṇi sahassāni pañceva satānīti attho. <bold>Addhānapariyāyapathe</bold>ti addhānasaṅkhāte gamanamagge. <bold>Ubbāhetthā</bold>ti <pageBreak edition="M" number="5.0448" /> bādhayittha. <bold>Upapphusī</bold>ti upagantvā phusi. <bold>Pahāraṃ adaṃsū</bold>ti ettha ‘‘mā na’’nti padassa sāmivasena attho veditabbo. <bold>Saṅgamesī</bold>ti samāgacchi. <bold>Saṇhāhī</bold>ti maṭṭhāhi. <bold>Sakhilāhī</bold>ti piyāhi. <bold>Mañjūhī</bold>ti sakhilāhi. <bold>Madhurāhī</bold>ti madhurassarāhi. <bold>Samudācarantiyo</bold>ti gandhabbakaraṇavasena paricarantiyo. <bold>Anekarukkhavividhavikatiphala</bold>nti anekehi rukkhehi vividhavikatiphalaṃ. <bold>Ārāmeneva ārāma</bold>nti pupphārāmādīsu aññatarena ārāmeneva aññataraṃ ārāmaṃ nentīti attho. <bold>Uyyānā</bold>dīsupi eseva nayo. <bold>Nāḷikerasañcāriyenevā</bold>ti nāḷikeravaneneva aññaṃ nāḷikeravanaṃ. <bold>Atisambhontī</bold>ti evaṃ netvā tattha naṃ khippaññeva <pageBreak edition="P" number="5.0419" /> ratitthāya pāpuṇanti.</paragraph>
    <paragraph line="1161"><bold>Divasaṃ paribyūḷho</bold>ti sakaladivasaṃ paribyūḷho. <bold>Apasādetī</bold>ti tā kira taṃ evaṃ divasaṃ paricaritvā nivāsarukkhe otāretvā parivāretvā rukkhasākhāsu nisīditvā ‘‘appeva nāma madhuravacanaṃ labheyyāmā’’ti patthayantiyo iminā uyyojitakāle attano vasanaṭṭhānaṃ gamissāmāti vasanti. Kuṇālarājā pana tā uyyojento ‘‘nassathā’’tiādivacanehi apasādeti. Tattha <bold>nassathā</bold>ti gacchatha. <bold>Vinassathā</bold>ti sabbatobhāgena nassatha. Gehe dhanadhaññādīnaṃ nāsanena <bold>coriyo,</bold> bahumāyatāya <bold>dhuttiyo,</bold> naṭṭhassatitāya <bold>asatiyo,</bold> anavaṭṭhitacittatāya <bold>lahucittāyo,</bold> katavināsanena mittadubbhitāya <bold>katassa appaṭikārikāyo</bold>ti.</paragraph>
    <paragraph line="1162">Evañca pana vatvā ‘‘iti kho, bhikkhave, ahaṃ tiracchānagatopi itthīnaṃ akataññutaṃ bahumāyataṃ anācārataṃ dussīlatañca jānāmi, tadāpāhaṃ tāsaṃ vase avattitvā tā eva attano vase vattemī’’ti imāya kathāya tesaṃ bhikkhūnaṃ anabhiratiṃ haritvā satthā tuṇhī ahosi. Tasmiṃ khaṇe dve kāḷakokilā sāmikaṃ daṇḍakena ukkhipitvā heṭṭhābhāgādīsu catasso catasso hutvā taṃ padesaṃ āgamiṃsu. Te bhikkhū tāpi disvā satthāraṃ pucchiṃsu. Satthā ‘‘pubbe, bhikkhave, mama sahāyo puṇṇamukho nāma phussakokilo ahosi, tassāyaṃ vaṃso’’ti vatvā purimanayeneva tehi bhikkhūhi pucchito āha –</paragraph>
    <indent line="1163">‘‘Tasseva <pageBreak edition="M" number="5.0449" /> khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo’’ti.</indent>
    <paragraph line="1164">Tattha suṭṭhu sukhumasaṇhasalilatāya susukhumasunipuṇā, giri etāsaṃ pabhavoti girippabhavā <pageBreak edition="V" number="5.0415" />, himavantato sandamānaharitatiṇamissaoghatāya haritā, kuṇāladahaṃ upagamanena upayantiyoti <bold>susukhumasunipuṇagirippabhavaharitupayantiyo,</bold> evarūpā nadiyo yasmiṃ sandantīti attho.</paragraph>
    <paragraph line="1165">Idāni yaṃ kuṇāladahaṃ tā upayanti, tattha pupphāni vaṇṇento āha –</paragraph>
    <indent line="1166">‘‘Uppalapadumakumudanalinasatapattasogandhikamandālakasampativiruḷha- suciganṭhamanuññamāvakappadese’’ti.</indent>
    <paragraph line="1167">Tattha <bold>uppala</bold>nti nīluppalaṃ. <bold>Nalina</bold>nti setapadumaṃ. <bold>Satapatta</bold>nti paripuṇṇasatapattapadumaṃ. <bold>Sampatī</bold>ti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya māvakena ca padesena samannāgateti attho.</paragraph>
    <paragraph line="1168">Idāni tasmiṃ dahe rukkhādayo vaṇṇento āha –</paragraph>
    <indent line="1169">‘‘Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane <pageBreak edition="P" number="5.0420" /> kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra- kanaverakoraṇḍakakoviḷārakiṃsukayodhikavanamallikamanaṅgaṇamanavajjabhaṇḍisurucira- bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate atimuttakasaṃkusumitalatāvitatapaṭimaṇḍitappadese haṃsapilavakādambakāraṇḍavābhinadite vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese – evarūpe khalu, bho, ramme vanasaṇḍe puṇṇamukho nāma phussakokilo pativasati ativiya madhuragiro vilāsitanayano mattakkho.</indent>
    <indent line="1170">‘‘Tasseva <pageBreak edition="M" number="5.0450" /> khalu, bho, puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ phussakokilaṃ majjhe nisīdāpetvā uḍḍenti ‘mā naṃ puṇṇamukhaṃ phussakokilaṃ addhānapariyāyapathe kilamatho ubbāhetthā’ti.</indent>
    <indent line="1171">‘‘Paññāsa <pageBreak edition="V" number="5.0416" /> dijakaññāyo heṭṭhato heṭṭhato uḍḍenti ‘sacāyaṃ puṇṇamukho phussakokilo sakuṇo āsanā paripatissati, mayaṃ taṃ pakkhehi paṭiggahessāmā’ti.</indent>
    <indent line="1172">‘‘Paññāsa dijakaññāyo uparūpari uḍḍenti ‘mā naṃ puṇṇamukhaṃ phussakokilaṃ ātapo paritāpesī’ti.</indent>
    <indent line="1173">‘‘Paññāsa paññāsa dijakaññāyo ubhatopassena uḍḍenti ‘mānaṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’ti.</indent>
    <indent line="1174">‘‘Paññāsa dijakaññāyo purato purato uḍḍenti ‘mā naṃ puṇṇamukhaṃ phussakokilaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya vā pāṇinā vā leḍḍunā vā daṇḍena vā satthena vā sakkharāhi vā pahāramadaṃsu, māyaṃ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.</indent>
    <indent line="1175">‘‘Paññāsa dijakaññāyo pacchato pacchato uḍḍenti saṇhāhi sakhilāhi <pageBreak edition="P" number="5.0421" /> mañjūhi madhurāhi vācāhi samudācarantiyo ‘māyaṃ puṇṇamukho phussakokilo āsane pariyukkaṇṭhī’ti.</indent>
    <indent line="1176">‘‘Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo ‘māyaṃ puṇṇamukho phussakokilo khudāya parikilamitthā’ti.</indent>
    <indent line="1177">‘‘Atha khalu, bho, tā dijakaññāyo taṃ puṇṇamukhaṃ phussakokilaṃ ārāmeneva ārāmaṃ, uyyāneneva uyyānaṃ, nadītittheneva <pageBreak edition="M" number="5.0451" /> nadītitthaṃ, pabbatasikhareneva pabbatasikharaṃ, ambavaneneva ambavanaṃ, jambuvaneneva jambuvanaṃ, labujavaneneva labujavanaṃ, nāḷikerasañcāriyeneva nāḷikerasañcāriyaṃ khippameva abhisambhonti ratitthāya.</indent>
    <indent line="1178">‘‘Atha khalu, bho, puṇṇamukho phussakokilo tāhi dijakaññāhi divasaṃ paribyūḷho <pageBreak edition="V" number="5.0417" /> evaṃ pasaṃsati ‘sādhu sādhu, bhaginiyo, etaṃ kho bhaginiyo tumhākaṃ patirūpaṃ kuladhītānaṃ, yaṃ tumhe bhattāraṃ paricareyyāthā’ti.</indent>
    <indent line="1179">‘‘Atha khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṃsu kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova āgacchantaṃ, disvāna yena puṇṇamukho phussakokilo tenupasaṅkamiṃsu, upasaṅkamitvā taṃ puṇṇamukhaṃ phussakokilaṃ etadavocuṃ – ‘ayaṃ, samma puṇṇamukha, kuṇālo sakuṇo ativiya pharuso ativiya pharusavāco, appeva nāma tavampi āgamma piyavācaṃ labheyyāmā’ti. ‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena sakuṇena saddhiṃ paṭisammoditvā ekamantaṃ nisīdi, ekamantaṃ nisinno kho puṇṇamukho phussakokilo taṃ kuṇālaṃ sakuṇaṃ etadavoca – ‘kissa tvaṃ, samma kuṇāla, itthīnaṃ sujātānaṃ kuladhītānaṃ sammāpaṭipannānaṃ micchāpaṭipannosi, amanāpabhāṇīnampi kira, samma kuṇāla, itthīnaṃ manāpabhāṇinā bhavitabbaṃ, kimaṅgaṃ pana manāpabhāṇīna’nti.</indent>
    <indent line="1180">‘‘Evaṃ vutte kuṇālo sakuṇo taṃ puṇṇamukhaṃ phussakokilaṃ evaṃ apasādesi – ‘nassa tvaṃ, samma jamma vasala, vinassa tvaṃ, samma jamma vasala, ko nu tayā viyatto jāyājinenā’ti. Evaṃ apasādito ca pana puṇṇamukho phussakokilo tatoyeva <pageBreak edition="P" number="5.0422" /> paṭinivatti.</indent>
    <indent line="1181">‘‘Atha <pageBreak edition="M" number="5.0452" /> khalu, bho, puṇṇamukhassa phussakokilassa aparena samayena nacirasseva kharo ābādho uppajji, lohitapakkhandikā bāḷhā vedanā vattanti māraṇantikā. Atha khalu, bho, puṇṇamukhassa phussakokilassa paricārikānaṃ dijakaññānaṃ etadahosi – ‘ābādhiko kho ayaṃ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṃ adutiyaṃ ohāya yena kuṇālo sakuṇo tenupasaṅkamiṃsu. Addasā kho kuṇālo sakuṇo tā dijakaññāyo dūratova āgacchantiyo, disvāna tā dijakaññāyo etadavoca – ‘kahaṃ pana tumhaṃ vasaliyo bhattā’ti. ‘Ābādhiko kho, samma kuṇāla, puṇṇamukho phussakokilo appeva nāma tamhā ābādhā vuṭṭhaheyyā’ti. Evaṃ vutte kuṇālo sakuṇo tā dijakaññāyo evaṃ apasādesi – ‘nassatha tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa appaṭikārikāyo <pageBreak edition="V" number="5.0418" /> anilo viya yenakāmaṃgamāyo’ti vatvā yena puṇṇamukho phussakokilo tenupasaṅkami, upasaṅkamitvā taṃ puṇṇamukhaṃ phussakokilaṃ etadavoca – ‘haṃ, samma, puṇṇamukhā’ti. ‘Haṃ, samma, kuṇālā’ti.</indent>
    <indent line="1182">‘‘Atha khalu, bho, kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa phussakokilassa so ābādho paṭippassambhī’’ti.</indent>
    <paragraph line="1183">Tattha <bold>piyakā</bold>ti setapupphā. <bold>Hasanā</bold>ti <bold>ha</bold>-kāro sandhikaro, asanāyeva. <bold>Tirīṭī</bold>ti ekā rukkhajāti. <bold>Candanā</bold>ti rattasurabhicandanā. <bold>Oghavane</bold>ti etesaṃ oghena ghaṭāya samannāgatavane. <bold>Devadārukacocagahane</bold>ti devadārurukkhehi ceva kadalīhi ca gahane. <bold>Kaccikārā</bold>ti ekā rukkhajāti. <bold>Kaṇikārā</bold>ti mahāpupphā. <bold>Kaṇṇikārā</bold>ti khuddakapupphā. <bold>Kiṃsukā</bold>ti vātaghātakā. <bold>Yodhikā</bold>ti yūthikā. <bold>Vanamallikamanaṅgaṇamanavajjabhaṇḍisurucirabhaginimālāmalyadhare</bold>ti mallikānañca anaṅgaṇānaṃ <pageBreak edition="M" number="5.0453" /> anavajjānañca bhaṇḍīnaṃ surucirānañca bhaginīnaṃ pupphehi mālyadhārayamāne. <bold>Dhanutakkārī</bold>ti dhanupāṭali. <bold>Tālīsā</bold>ti tālīsapattarukkhā. <bold>Kacchavitate</bold>ti etehi jātisumanādīhi vitate nadikacchapabbatakacche. <bold>Saṃkusumitalatā</bold>ti tesu tesu ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese. <bold>Gaṇādhivuṭṭhe</bold>ti etesaṃ vijjādharādīnaṃ gaṇehi adhivuṭṭhe. <bold>Puṇṇamukho</bold>ti mukhaparipuṇṇatāya puṇṇamukho. Parehi <pageBreak edition="P" number="5.0423" /> phuṭṭhatāya <bold>phussakokilo. Vilāsitanayano</bold>ti vilāsitanetto. <bold>Mattakkho</bold>ti yathā mattānaṃ akkhīni rattāni honti, evaṃ rattakkho, pamāṇayuttanetto vā.</paragraph>
    <paragraph line="1184"><bold>Bhaginiyo</bold>ti ariyavohārena ālapanaṃ. <bold>Paricareyyāthā</bold>ti sakaladivasaṃ gahetvā vicareyyātha. Iti so piyakathaṃ kathetvā uyyojeti. Kadāci pana kuṇālo saparivāro puṇṇamukhaṃ dassanāya gacchati, kadāci puṇṇamukho kuṇālassa santikaṃ āgacchati. Tenāha <bold>‘‘atha khalu, bho’’</bold>ti. <bold>Sammā</bold>ti vayassa. <bold>Āgammā</bold>ti paṭicca upanissāya. <bold>Labheyyāmā</bold>ti kuṇālassa santikā piyavacanaṃ labheyyāma. <bold>Appeva nāmā</bold>ti api nāma labheyyātha, vakkhāmi nanti. <bold>Sujātāna</bold>nti samajātikānaṃ.</paragraph>
    <paragraph line="1185"><bold>Nassā</bold>ti palāya. <bold>Jammā</bold>ti lāmaka. <bold>Viyatto</bold>ti ko nu tayā sadiso añño byatto nāma atthi. <bold>Jāyājinenā</bold>ti jāyājitena, ayameva vā pāṭho. Evaṃ itthiparājitena tayā sadiso <pageBreak edition="V" number="5.0419" /> ko nāma byatto atthīti taṃ puna evarūpassa vacanassa abhaṇanatthāya apasādeti. <bold>Tatoyevā</bold>ti ‘‘kuddho me kuṇālo’’ti cintetvā tatoyeva paṭinivatti, so nivattitvā saparivāro attano nivāsaṭṭhānameva agamāsi.</paragraph>
    <paragraph line="1186"><bold>Appeva nāmā</bold>ti saṃsayaparivitakko, imamhā ābādhā vuṭṭhaheyya vā no vāti evaṃ cintetvā taṃ ohāya pakkamiṃsu. <bold>Tumha</bold>nti tumhākaṃ. <bold>Appeva nāmā</bold>ti tamhā ābādhā vuṭṭhaheyya vā no vā, amhākaṃ āgatakāle mato bhavissati. Mayañhi idāneva so marissatīti ñatvā tumhākaṃ pādaparicārikā bhavituṃ āgatā. <bold>Tenupasaṅkamī</bold>ti imā itthiyo sāmikassa <pageBreak edition="M" number="5.0454" /> matakāle āgatā paṭikkūlā bhavissāmāti taṃ pahāya āgatā, ahaṃ gantvā mama sahāyakaṃ pupphaphalādīni nānābhesajjāni saṃharitvā arogaṃ karissāmīti cintetvā nāgabalo mahāsatto ākāse uppatitvā yena so tenupasaṅkami. <bold>Ha</bold>nti nipāto, ‘‘jīvasi, sammā’’ti pucchanto evamāha. Itaropissa ‘‘jīvāmī’’ti vadanto <bold>‘‘haṃ sammā’’</bold>ti āha. <bold>Pāyāpesī</bold>ti pāyesi. <bold>Paṭippassambhī</bold>ti vūpasamīti.</paragraph>
    <paragraph line="1187">Tāpi dijakaññāyo asmiṃ aroge jāte āgatā. Kuṇālopi puṇṇamukhaṃ katipāhaṃ phalāphalāni khādāpetvā tassa balappattakāle, ‘‘samma, idāni tvaṃ arogo, attano paricārikāhi saddhiṃ vasa, ahampi attano vasanaṭṭhānaṃ gamissāmī’’ti āha. Atha naṃ so ‘‘imā, samma, maṃ bāḷhagilānaṃ pahāya palāyanti, na me etāhi dhuttīhi attho’’ti āha. Taṃ sutvā mahāsatto ‘‘tena hi te, samma, itthīnaṃ pāpabhāvaṃ ācikkhissāmī’’ti puṇṇamukhaṃ gahetvā himavantapasse manosilātalaṃ netvā sattayojanikasālarukkhamūle manosilāsane nisīdi. Ekasmiṃ passe puṇṇamukho saparivāro nisīdi. Sakalahimavante devaghosanā cari – ‘‘ajja kuṇālo sakuṇarājā himavante manosilāsane nisīditvā buddhalīlāya dhammaṃ desessati, taṃ suṇāthā’’ti. Paramparaghosena <pageBreak edition="P" number="5.0424" /> cha kāmāvacaradevā sutvā yebhuyyena tattha sannipatiṃsu. Bahunāgasupaṇṇakinnaravijjādharādīnampi devatā tamatthaṃ ugghosesuṃ. Tadā ānando nāma gijjharājā dasasahassagijjhaparivāro gijjhapabbate paṭivasati. Sopi taṃ kolāhalaṃ sutvā ‘‘dhammaṃ suṇissāmī’’ti saparivāro āgantvā ekamantaṃ nisīdi. Nāradopi pañcābhiñño tāpaso dasasahassatāpasaparivuto himavantapadese viharanto taṃ devaghosanaṃ sutvā ‘‘sahāyo kira me kuṇālo itthīnaṃ aguṇaṃ kathessati, mahāsamāgamo bhavissati, mayāpi taṃ desanaṃ sotuṃ vaṭṭatī’’ti tāpasadasasahassena saddhiṃ iddhiyā tattha gantvā ekamantaṃ nisīdi. Buddhānaṃ desanāsannipātasadiso mahāsamāgamo ahosi. Atha mahāsatto jātissarañāṇena itthidosapaṭisaṃyuttaṃ <pageBreak edition="V" number="5.0420" /> atītabhave diṭṭhakāraṇaṃ <pageBreak edition="M" number="5.0455" /> puṇṇamukhaṃ kāyasakkhiṃ katvā kathesi. Tamatthaṃ pakāsento satthā āha –</paragraph>
    <indent line="1188">‘‘Atha khalu, bho, kuṇālo sakuṇo taṃ puṇṇamukhaṃ phussakokilaṃ gilānavuṭṭhitaṃ aciravuṭṭhitaṃ gelaññā etadavoca –</indent>
    <indent line="1189">‘‘‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṃ paṭibandhantiyā, yadidaṃ kabandhe pīṭhasappimhī’’’ti. Bhavati ca panuttarettha vākyaṃ –</indent>
    <hangnum line="1190" number="290"></hangnum>
    <gatha1 line="1191"> ‘‘Athajjuno nakulo bhīmaseno, yudhiṭṭhilo sahadevo ca rājā;</gatha1>
    <gathalast line="1192">Ete patī pañca maticca nārī, akāsi khujjavāmanakena pāpa’nti.</gathalast>
    <indent line="1193">‘‘Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṃ pariṇāmayamānā surādhuttakena pāpamakāsi.</indent>
    <indent line="1194">‘‘Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.</indent>
    <indent line="1195">‘‘Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṃ <pageBreak edition="P" number="5.0425" /> kāmayamānā chaḷaṅgakumāradhanantevāsinā pāpamakāsi.</indent>
    <gatha1 line="1196">‘‘Evañhetaṃ mayā ñātaṃ, brahmadattassa mātaraṃ;</gatha1>
    <gathalast line="1197">Ohāya kosalarājaṃ, pañcālacaṇḍena pāpamakāsi.</gathalast>
    <hangnum line="1198" number="291"></hangnum>
    <gatha1 line="1199"> ‘‘Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;</gatha1>
    <gatha2 line="1200">Mahī yathā jagati samānarattā, vasundharā itarītarāpatiṭṭhā;</gatha2>
    <gathalast line="1201">Sabbasahā aphandanā akuppā, tathitthiyo tāyo na vissase naro.</gathalast>
    <hangnum line="1202" number="292"></hangnum>
    <gatha1 line="1203"> ‘‘Sīho <pageBreak edition="M" number="5.0456" /><pageBreak edition="V" number="5.0421" /> yathā lohitamaṃsabhojano, vāḷamigo pañcāvudho suruddho;</gatha1>
    <gathalast line="1204">Pasayhakhādī parahiṃsane rato, tathitthiyo tāyo na vissase naro.</gathalast>
    <indent line="1205">‘‘Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṃ vesiyo nāriyo gamaniyo’’ti.</indent>
    <indent line="1206">‘‘Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo uragamiva dujivhāyo. Sobbhamiva paṭicchannā pātālamiva duppūrā rakkhasī viya duttosā yamovekantahāriyo. Sikhīriva sabbabhakkhā nadīriva sabbavāhī anilo viya yenakāmaṃcarā neru viya avisesakarā visarukkho viya niccaphalitāyoti. Bhavati ca panuttarettha vākyaṃ –</indent>
    <hangnum line="1207" number="293"></hangnum>
    <gatha1 line="1208"> ‘‘‘Yathā coro yathā diddho, vāṇijova vikatthanī;</gatha1>
    <gathalast line="1209">Issasiṅgamiva parivattā, dujivhā urago viya.</gathalast>
    <hangnum line="1210" number="294"></hangnum>
    <gatha1 line="1211"> ‘‘‘Sobbhamiva paṭicchannā, pātālamiva duppurā;</gatha1>
    <gathalast line="1212">Rakkhasī viya duttosā, yamovekantahāriyo.</gathalast>
    <hangnum line="1213" number="295"></hangnum>
    <gatha1 line="1214"> ‘‘Yathā sikhī nadī vāto, nerunāva samāgatā;</gatha1>
    <gatha2 line="1215">Visarukkho viya niccaphalā, nāsayanti ghare bhogaṃ;</gatha2>
    <gathalast line="1216">Ratanantakaritthiyo’’’ti.</gathalast>
    <paragraph line="1217">Tattha <bold>gilānavuṭṭhita</bold>nti paṭhamaṃ gilānaṃ pacchā vuṭṭhitaṃ. <bold>Diṭṭhā mayā</bold>ti atīte kira brahmadatto kāsirājā sampannabalavāhanatāya kosalarajjaṃ gahetvā kosalarājānaṃ māretvā tassa aggamahesiṃ sagabbhaṃ gahetvā bārāṇasiṃ <pageBreak edition="P" number="5.0426" /> gantvā taṃ attano aggamahesiṃ akāsi. Sā aparabhāge dhītaraṃ vijāyi. Rañño pana pakatiyā dhītā vā putto vā natthi, so tussitvā, ‘‘bhadde, varaṃ gaṇhāhī’’ti āha. Sā gahitakaṃ katvā <pageBreak edition="M" number="5.0457" /> ṭhapesi. Tassā pana kumārikāya ‘‘kaṇhā’’ti nāmaṃ kariṃsu. Athassā vayappattāya mātā taṃ āha – ‘‘amma, pitarā tava varo dinno, tamahaṃ gahetvā ṭhapesiṃ, tava ruccanakaṃ varaṃ gaṇhā’’ti. Sā ‘‘amma, mayhaṃ aññaṃ avijjamānaṃ natthi, patiggahaṇatthāya me sayaṃ varaṃ kārehī’’ti kilesabahulatāya hirottappaṃ <pageBreak edition="V" number="5.0422" /> bhinditvā mātaraṃ āha. Sā rañño ārocesi. Rājā ‘‘yathārucitaṃ patiṃ gaṇhatū’’ti vatvā sayaṃ varaṃ ghosāpesi. Rājaṅgaṇe sabbālaṅkārapaṭimaṇḍitā bahū purisā sannipatiṃsu. Kaṇhā pupphasamuggaṃ ādāya uttarasīhapañjare ṭhitā olokentī ekampi na rocesi.</paragraph>
    <paragraph line="1218">Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā takkasilāyaṃ disāpāmokkhassa ācariyassa santike sippaṃ uggahetvā ‘‘desacārittaṃ jānissāmā’’ti vicarantā bārāṇasiṃ patvā antonagare kolāhalaṃ sutvā pucchitvā tamatthaṃ ñatvā ‘‘mayampi gamissāmā’’ti kañcanarūpasamānarūpā tattha gantvā paṭipāṭiyā aṭṭhaṃsu. Kaṇhā te disvā pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā, ‘‘amma, ime pañca jane varemī’’ti āha. Sāpi rañño ārocesi. Rājā varassa dinnattā ‘‘na labhissatī’’ti avatvā anattamanova ‘‘kiṃjātikā kassa puttā’’ti pucchitvā paṇḍurājaputtabhāvaṃ ñatvā tesaṃ sakkāraṃ katvā taṃ pādaparicārikaṃ adāsi.</paragraph>
    <paragraph line="1219">Sā sattabhūmikapāsāde te kilesavasena saṅgaṇhi. Eko panassā paricārako khujjo pīṭhasappī atthi. Sā pañca rājaputte kilesavasena saṅgaṇhitvā tesaṃ bahi nikkhantakāle okāsaṃ labhitvā kilesena anuḍayhamānā khujjena saddhiṃ pāpaṃ karoti, tena ca saddhiṃ kathentī – ‘‘mayhaṃ tayā sadiso piyo natthi, rājaputte mārāpetvā tesaṃ galalohitena tava pāde makkhāpessāmī’’ti vadati. Itaresupi jeṭṭhabhātikena missībhūtakāle – ‘‘imehi catūhi tvameva mayhaṃ piyataro, mayā jīvitampi tavatthāya pariccattaṃ, mama pitu accayena tuyhaññeva rajjaṃ dāpessāmī’’ti vadati. Itarehi saddhiṃ missībhūtakālepi eseva <pageBreak edition="M" number="5.0458" /> nayo. Te ‘‘ayaṃ amhe piyāyati, issariyañca no etaṃ nissāya jāta’’nti tassā ativiya tussanti.</paragraph>
    <paragraph line="1220">Sā ekadivasaṃ ābādhikā ahosi. Atha naṃ te parivāretvā eko sīsaṃ sambāhanto nisīdi, sesā ekekaṃ hatthañca pādañca. Khujjo pana pādamūle nisīdi. Sā sīsaṃ sambāhamānassa jeṭṭhabhātikassa ajjunakumārassa – ‘‘mayhaṃ tayā piyataro natthi, jīvamānā tuyhaṃ jīvissāmi, pitu accayena tuyhaṃ rajjaṃ dāpessāmī’’ti sīsena saññaṃ dadamānā taṃ saṅgaṇhi, itaresampi hatthapādehi tatheva saññaṃ adāsi. Khujjassa pana – ‘‘tvaññeva mama piyo, tavatthāya ahaṃ jīvissāmī’’ti jivhāya saññaṃ adāsi. Te sabbepi pubbe kathitabhāvena <pageBreak edition="V" number="5.0423" /> tāya saññāya tamatthaṃ jāniṃsu. Tesu sesā attano dinnasaññāyeva jāniṃsu. Ajjunakumāro pana tassā hatthapādajivhāvikāre <pageBreak edition="P" number="5.0427" /> disvā – ‘‘yathā mayhaṃ, evaṃ sesānampi imāya saññā dinnā bhavissati, khujjena cāpi saddhiṃ etissāya santhavena bhavitabba’’nti cintetvā bhātaro gahetvā bahi nikkhamitvā pucchi – ‘‘diṭṭhā vo pañcapatikā mama sīsavikāraṃ dassentī’’ti? ‘‘Āma, diṭṭhā’’ti. ‘‘Kiṃkāraṇaṃ jānāthā’’ti? ‘‘Na jānāmā’’ti. ‘‘Idaṃ nāmettha kāraṇaṃ, tumhākaṃ pana hatthapādehi dinnasaññāya kāraṇaṃ jānāthā’’ti? ‘‘Āma, jānāmā’’ti. ‘‘Amhākampi teneva kāraṇena adāsi, khujjassa jivhāvikārena saññādānassa kāraṇaṃ jānāthā’’ti? ‘‘Na jānāmā’’ti. Atha nesaṃ ācikkhitvā ‘‘imināpi saddhiṃ etāya pāpakammaṃ kata’’nti vatvā tesu asaddahantesu khujjaṃ pakkositvā pucchi. So sabbaṃ pavattiṃ kathesi.</paragraph>
    <paragraph line="1221">Te tassa vacanaṃ sutvā tassā vigatacchandarāgā hutvā – ‘‘aho mātugāmo nāma pāpo dussīlo, mādise nāma jātisampanne sobhaggappatte pahāya evarūpena jegucchapaṭikūlena khujjena saddhiṃ pāpakammaṃ karoti, ko nāma paṇḍitajātiko evaṃ nillajjāhi pāpadhammāhi itthīhi saddhiṃ ramissatī’’ti anekapariyāyena mātugāmaṃ garahitvā ‘‘alaṃ no gharāvāsenā’’ti pañca janā himavantaṃ pavisitvā pabbajitvā kasiṇaparikammaṃ katvā āyupariyosāne yathākammaṃ gatā. Kuṇālo pana sakuṇarājā tadā ajjunakumāro ahosi. Tasmā attanā diṭṭhakāraṇaṃ dassento <bold>‘‘diṭṭhā mayā’’</bold>tiādimāha.</paragraph>
    <paragraph line="1222">Tattha <pageBreak edition="M" number="5.0459" /><bold>dvepitikā</bold>ti kosalarañño ca kāsirañño ca vasenetaṃ vuttaṃ. <bold>Pañcapatikāyā</bold>ti pañcapatikā, <bold>ya</bold>-kāro nipātamatto. <bold>Paṭibandhantiyā</bold>ti paṭibandhamānā. <bold>Kabandhe</bold>ti tassa kira gīvā onamitvā uraṃ allīnā, tasmā chinnasīso viya khāyati. <bold>Pañca maticcā</bold>ti ete pañca atikkamitvā. <bold>Khujjavāmanakenā</bold>ti khujjena vāmanakena.</paragraph>
    <paragraph line="1223">Idaṃ vatvā aparānipi diṭṭhapubbāni dassento puna <bold>‘‘diṭṭhā’’</bold>tiādimāha. Tattha dutiyavatthusmiṃ tāva ayaṃ vibhāvanā – atīte kira bārāṇasiṃ nissāya saccatapāpī nāma setasamaṇī susāne paṇṇasālaṃ kāretvā tattha vasamānā cattāri bhattāni atikkamitvā bhuñjati, sakalanagare cando viya sūriyo viya ca pākaṭā ahosi. Bārāṇasivāsino khipitvāpi khalitvāpi ‘‘namo saccatapāpiyā’’ti vadanti. Athekasmiṃ chaṇakāle paṭhamadivase tāva suvaṇṇakārā gaṇabandhena ekasmiṃ padese maṇḍapaṃ katvā macchamaṃsasurāgandhamālādīni āharitvā <pageBreak edition="V" number="5.0424" /> surāpānaṃ ārabhiṃsu. Atheko suvaṇṇakāro surāpiṭṭhakaṃ chaḍḍento – ‘‘namo saccatapāpiyā’’ti vatvā ekena paṇḍitena – ‘‘ambho andhabāla, calacittāya itthiyā namo karosi, aho bālo’’ti vutte – ‘‘samma, mā evaṃ avaca, mā nirayasaṃvattanikaṃ kammaṃ karī’’ti āha. Atha naṃ so ‘‘dubbuddhi tuṇhī hohi, sahassena abbhutaṃ karohi, ahaṃ te saccatapāpiṃ ito sattame divase alaṅkatapaṭiyattaṃ imasmiṃyeva ṭhāne nisinno surāpiṭṭhakaṃ gāhāpetvā suraṃ pivissāmi <pageBreak edition="P" number="5.0428" />, mātugāmo dhuvasīlo nāma natthī’’ti āha. So ‘‘na sakkhissasī’’ti vatvā tena saddhiṃ sahassena abbhutamakāsi. So taṃ aññesaṃ suvaṇṇakārānaṃ ārocetvā punadivase pātova tāpasavesena susānaṃ pavisitvā tassā vasanaṭṭhānassa avidūre sūriyaṃ namassanto aṭṭhāsi.</paragraph>
    <paragraph line="1224">Sā bhikkhāya gacchamānā naṃ disvā – ‘‘mahiddhiko tāpaso bhavissati, ahaṃ tāva susānapasse vasāmi, ayaṃ majjhe susānassa vasati, bhavitabbamassabbhantare santadhammena, vandissāmi na’’nti upasaṅkamitvā vandi. So neva olokesi na ālapi. Dutiyadivasepi tatheva akāsi. Tatiyadivase pana vanditakāle adhomukhova ‘‘gacchāhī’’ti āha. Catutthadivase <pageBreak edition="M" number="5.0460" /> ‘‘kacci bhikkhāya na kilamasī’’ti paṭisanthāramakāsi. Sā ‘‘paṭisanthāro me laddho’’ti tuṭṭhā pakkāmi. Pañcamadivase bahutaraṃ paṭisanthāraṃ labhitvā thokaṃ nisīditvā gatā. Chaṭṭhe divase pana taṃ āgantvā vanditvā nisinnaṃ – ‘‘bhagini, kiṃ nu kho ajja bārāṇasiyaṃ mahāgītavāditasaddo’’ti vatvā – ‘‘ayya, tumhe na jānātha, nagare chaṇo ghuṭṭho, tattha kīḷantānaṃ esa saddo’’ti vutte – ‘‘ettha nāmeso saddo’’ti ajānanto viya hutvā – ‘‘bhagini, kati bhattāni atikkamesī’’ti pucchi. ‘‘Cattāri, ayya, tumhe pana kati atikkamethā’’ti? ‘‘Satta bhaginī’’ti. Idaṃ so musā abhāsi. Devasikaṃ hesa rattiṃ bhuñjati. So taṃ ‘‘kati te bhagini vassāni pabbajitāyā’’ti pucchitvā tāya ‘‘dvādasa vassānī’’ti vatvā ‘‘tumhākaṃ kati vassānī’’ti vutto ‘‘idaṃ me chaṭṭhaṃ vassa’’nti āha. Atha naṃ ‘‘atthi pana te bhagini santadhammādhigamo’’ti pucchitvā ‘‘natthi, ayya, tumhākaṃ pana atthī’’ti vutte ‘‘mayhampi natthī’’ti vatvā – ‘‘bhagini, mayaṃ neva kāmasukhaṃ labhāma, na nekkhammasukhaṃ, kiṃ amhākaṃyeva uṇho nirayo, mahājanassa kiriyaṃ karoma, ahaṃ gihī bhavissāmi, atthi me mātu santakaṃ dhanaṃ, na sakkomi dukkhaṃ anubhavitu’’nti āha. Sā tassa vacanaṃ sutvā attano calacittatāya tasmiṃ paṭibaddhacittā hutvā – ‘‘ayya, ahampi ukkaṇṭhitā, sace pana maṃ na chaḍḍessatha, ahampi gihinī bhavissāmī’’ti āha. Atha naṃ so ‘‘ehi taṃ na chaḍḍessāmi, bhariyā me bhavissasī’’ti taṃ nagaraṃ pavesetvā saṃvasitvā surāpānamaṇḍapaṃ <pageBreak edition="V" number="5.0425" /> gantvā tāya surāpiṭṭhakaṃ gāhāpetvā suraṃ pivi. Itaro sahassaṃ jito. Sā taṃ paṭicca puttadhītāhi vaḍḍhi. Tadā kuṇālo surādhuttako ahosi. Tasmā attanā diṭṭhaṃ pakāsento <bold>‘‘diṭṭhā mayā’’</bold>tiādimāha.</paragraph>
    <paragraph line="1225">Tatiyavatthusmiṃ atītakathā catukkanipāte <bold>kākavatījātakavaṇṇanāyaṃ</bold> (jā. aṭṭha. 3.4.kākavatījātakavaṇṇanā) vitthāritā. Tadā pana kuṇālo garuḷo ahosi. Tasmā attanā diṭṭhaṃ pakāsento <bold>‘‘diṭṭhā mayā’’</bold>tiādimāha.</paragraph>
    <paragraph line="1226">Catutthavatthusmiṃ atīte brahmadatto kosalarājānaṃ vadhitvā rajjaṃ gahetvā tassa aggamahesiṃ gabbhiniṃ ādāya bārāṇasiṃ paccāgantvā tassā gabbhinibhāvaṃ jānantopi taṃ aggamahesiṃ akāsi. Sā paripakkagabbhā suvaṇṇarūpakasadisaṃ puttaṃ vijāyitvā – ‘‘vuddhippattampi naṃ bārāṇasirājā ‘esa <pageBreak edition="M" number="5.0461" /> me <pageBreak edition="P" number="5.0429" /> paccāmittassa putto, kiṃ iminā’ti mārāpessati, mā me putto parahatthe maratū’’ti cintetvā dhātiṃ āha – ‘‘amma, imaṃ dārakaṃ pilotikaṃ attharitvā āmakasusāne nipajjāpetvā ehī’’ti. Dhātī tathā katvā nhatvā paccāgami. Kosalarājāpi maritvā puttassa ārakkhadevatā hutvā nibbatti. Tassānubhāvena ekassa eḷakapālakassa tasmiṃ padese eḷake cārentassa ekā eḷikā taṃ kumāraṃ disvā sinehaṃ uppādetvā khīraṃ pāyetvā thokaṃ caritvā puna gantvā dve tayo cattāro vāre pāyesi. Eḷakapālako tassā kiriyaṃ disvā taṃ ṭhānaṃ gantvā taṃ dārakaṃ disvā puttasinehaṃ paccupaṭṭhapetvā netvā attano bhariyāya adāsi. Sā pana aputtikā, tenassā thaññaṃ natthi, atha naṃ eḷikakhīrameva pāyesi. Tato paṭṭhāya pana devasikaṃ dve tisso eḷikā maranti. Eḷakapālo – ‘‘imasmiṃ paṭijaggiyamāne sabbā eḷikā marissanti, kiṃ no iminā’’ti taṃ ekasmiṃ mattikābhājane nipajjāpetvā aparena pidahitvā māsacuṇṇena mukhaṃ nibbivaraṃ vilimpitvā nadiyaṃ vissajjesi. Tamenaṃ vuyhamānaṃ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko makaciṃ dhovanto disvāva vegena gantvā āharitvā tīre ṭhapetvā ‘‘kimetthā’’ti vivaritvā olokento dārakaṃ passi. Bhariyāpissa aputtikā, tassā tasmiṃ puttasineho nibbatti, atha naṃ gehaṃ netvā paṭijaggi. Taṃ sattaṭṭhavassakālato paṭṭhāya mātāpitaro rājakulaṃ gacchantā ādāya gacchanti. Soḷasavassakālato pana paṭṭhāya sveva bahulaṃ gantvā jiṇṇapaṭisaṅkharaṇaṃ karoti.</paragraph>
    <paragraph line="1227">Rañño ca aggamahesiyā kuruṅgadevī nāma dhītā ahosi uttamarūpadharā. Sā tassa diṭṭhakālato <pageBreak edition="V" number="5.0426" /> paṭṭhāya tasmiṃ paṭibaddhacittā hutvā aññattha anabhiratā tassa kammakaraṇaṭṭhānameva āgacchati. Tesaṃ abhiṇhadassanena aññamaññaṃ paṭibaddhacittānaṃ antorājakuleyeva paṭicchannokāse ajjhācāro pavatti. Gacchante kāle paricārikāyo ñatvā rañño ārocesuṃ. Rājā kujjhitvā amacce sannipātetvā – ‘‘iminā caṇḍālaputtena idaṃ nāma kataṃ, imassa kattabbaṃ jānāthā’’ti āha. Amaccā ‘‘mahāparādho esa, nānāvidhakammakāraṇā kāretvā pacchā māretuṃ vaṭṭatī’’ti vadiṃsu. Tasmiṃ khaṇe kumārassa pitā ārakkhadevatā <pageBreak edition="M" number="5.0462" /> tasseva kumārassa mātu sarīre adhimucci. Sā devatānubhāvena rājānaṃ upasaṅkamitvā āha – ‘‘mahārāja, nāyaṃ kumāro caṇḍālo, esa kumāro mama kucchimhi nibbatto kosalarañño putto, ahaṃ ‘putto me mato’ti tumhākaṃ musā avacaṃ, ahametaṃ ‘tumhākaṃ paccāmittassa putto’ti dhātiyā datvā āmakasusāne chaḍḍāpesiṃ, atha naṃ eko eḷakapālako paṭijaggi, so attano eḷikāsu marantīsu nadiyā pavāhesi, atha naṃ vuyhamānaṃ tumhākaṃ gehe jiṇṇapaṭisaṅkhārako caṇḍālo disvā posesi, sace na saddahatha, te sabbe pakkosāpetvā pucchathā’’ti.</paragraph>
    <paragraph line="1228">Rājā dhātiṃ ādiṃ katvā sabbe pakkosāpetvā pucchitvā tatheva taṃ pavattiṃ sutvā ‘‘jātisampannoyaṃ kumāro’’ti tuṭṭho taṃ nhāpetvā alaṅkārāpetvā tasseva dhītaraṃ adāsi. Tassa pana eḷikānaṃ māritattā <pageBreak edition="P" number="5.0430" /> ‘‘eḷikakumāro’’ti nāmaṃ akaṃsu. Athassa rājā sasenavāhanaṃ datvā – ‘‘gaccha attano pitu santakaṃ rajjaṃ gaṇhā’’ti taṃ uyyojesi. Sopi kuruṅgadeviṃ ādāya gantvā rajje patiṭṭhāsi. Athassa bārāṇasirājā ‘‘anuggahitasippo aya’’nti sippasikkhāpanatthaṃ chaḷaṅgakumāraṃ nāma ācariyaṃ pesesi. So tassa ‘‘ācariyo me’’ti senāpatiṭṭhānaṃ adāsi. Aparabhāge kuruṅgadevī tena saddhiṃ anācāramakāsi. Senāpatinopi paricārako dhanantevāsī nāma atthi. So tassa hatthe kuruṅgadeviyā vatthālaṅkārādīni pesesi. Sā tenapi saddhiṃ pāpamakāsi. Kuṇālo taṃ kāraṇaṃ āharitvā dassento <bold>‘‘diṭṭhā mayā’’</bold>tiādimāha.</paragraph>
    <paragraph line="1229">Tattha <bold>lomasuddarī</bold>ti lomarājiyā maṇḍitaudarā. <bold>Chaḷaṅgakumāradhanantevāsinā</bold>ti eḷikakumārakaṃ patthayamānāpi chaḷaṅgakumārasenāpatinā ca tasseva paricārakena dhanantevāsinā ca saddhiṃ pāpamakāsi. Evaṃ anācārā itthiyo dussīlā pāpadhammā, tenāhaṃ tā nappasaṃsāmīti idaṃ mahāsatto atītaṃ āharitvā dassesi. So hi tadā chaḷaṅgakumāro ahosi, tasmā attanā diṭṭhakāraṇaṃ āhari.</paragraph>
    <paragraph line="1230">Pañcamavatthusmimpi <pageBreak edition="V" number="5.0427" /> atīte kosalarājā bārāṇasirajjaṃ gahetvā bārāṇasirañño aggamahesiṃ gabbhinimpi aggamahesiṃ katvā sakanagarameva gato <pageBreak edition="M" number="5.0463" />. Sā aparabhāge puttaṃ vijāyi. Rājā aputtakattā taṃ puttasinehena posetvā sabbasippāni sikkhāpetvā vayappattaṃ ‘‘attano pitu santakaṃ rajjaṃ gaṇhā’’ti pesesi. So tattha gantvā rajjaṃ kāresi. Athassa mātā ‘‘puttaṃ passitukāmāmhī’’ti kosalarājānaṃ āpucchitvā mahāparivārā bārāṇasiṃ gacchantī dvinnaṃ raṭṭhānaṃ antare ekasmiṃ nigame nivāsaṃ gaṇhi. Tattheveko pañcālacaṇḍo nāma brāhmaṇakumāro atthi abhirūpo. So tassā paṇṇākāraṃ upanāmesi. Sā taṃ disvā paṭibaddhacittā tena saddhiṃ pāpakammaṃ katvā katipāhaṃ tattheva vītināmetvā bārāṇasiṃ gantvā puttaṃ disvā khippaṃ nivattitvā puna tasmiṃyeva nigame nivāsaṃ gahetvā katipāhaṃ tena saddhiṃ anācāraṃ caritvā kosalanagaraṃ gatā. Sā tato paṭṭhāya nacirasseva taṃ taṃ kāraṇaṃ vatvā ‘‘puttassa santikaṃ gacchāmī’’ti rājānaṃ āpucchitvā gacchantī ca āgacchantī ca tasmiṃ nigame aḍḍhamāsamattaṃ tena saddhiṃ anācāraṃ cari. Samma puṇṇamukha, itthiyo nāmetā dussīlā musāvādiniyoti idampi atītaṃ dassento mahāsatto <bold>‘‘evañheta’’</bold>ntiādimāha.</paragraph>
    <paragraph line="1231">Tattha <bold>brahmadattassa mātara</bold>nti bārāṇasirajjaṃ kārentassa brahmadattakumārassa mātaraṃ. Tadā kira kuṇālo pañcālacaṇḍo ahosi, tasmā taṃ attanā ñātakāraṇaṃ dassento evamāha.</paragraph>
    <paragraph line="1232"><bold>Etā cā</bold>ti, samma puṇṇamukha, etāva pañca itthiyo pāpamakaṃsu, na aññāti saññaṃ mā kari, atha kho etā ca aññā ca bahū pāpakammakārikāti. Imasmiṃ ṭhāne ṭhatvā loke aticārinīnaṃ vatthūni kathetabbāni. <bold>Jagatī</bold>ti yathā jagatisaṅkhātā mahī <bold>samānarattā</bold> paṭighābhāvena sabbesu samānarattā hutvā sā vasundharā <bold>itarītarāpatiṭṭhā</bold><pageBreak edition="P" number="5.0431" /> uttamānañca adhamānañca patiṭṭhā hoti, tathā itthiyopi kilesavasena sabbesampi uttamādhamānaṃ patiṭṭhā honti. Itthiyo hi okāsaṃ labhamānā kenaci saddhiṃ pāpakaṃ karonti nāma. <bold>Sabbasahā</bold>ti yathā ca sā sabbameva sahati na phandati na kuppati na calati, tathā itthiyo sabbepi purise lokassādavasena sahanti. Sace tāsaṃ koci puriso citte patiṭṭhito hoti, tassa rakkhaṇatthaṃ na phandanti na calanti na kolāhalaṃ karonti <pageBreak edition="M" number="5.0464" />. Yathā ca sā na kuppati na calati, evaṃ itthiyopi methunadhammena na kuppanti na calanti, na sakkā tena pūretuṃ.</paragraph>
    <paragraph line="1233"><bold>Vāḷamigo</bold>ti duṭṭhamigo. <bold>Pañcāvudho</bold>ti mukhassa ceva catunnañca caraṇānaṃ vasenetaṃ vuttaṃ. <bold>Suruddho</bold>ti suluddho supharuso. <bold>Tathitthiyo</bold>ti yathā hi sīhassa mukhañceva cattāro ca hatthapādāti <pageBreak edition="V" number="5.0428" /> pañcāvudhāni, tathā itthīnampi rūpasaddagandharasaphoṭṭhabbāni pañcāvudhāni. Yathā so attano bhakkhaṃ gaṇhanto tehipi pañcahi gaṇhāti, tathā tāpi kilesabhakkhaṃ gaṇhamānā rūpādīhi āvudhehi paharitvā gaṇhanti. Yathā so kakkhaḷo pasayha khādati, evaṃ etāpi kakkhaḷā pasayha khādikā. Tathā hetā thirasīlepi purise attano balena pasayhakāraṃ katvā sīlavināsaṃ pāpenti. Yathā so parahiṃsane rato, evametāpi kilesavasena parahiṃsane ratā. <bold>Tāyo</bold>ti tā evaṃ aguṇasammannāgatā na vissase naro.</paragraph>
    <paragraph line="1234"><bold>Gamaniyo</bold>ti gaṇikāyo. Idaṃ vuttaṃ hoti – samma puṇṇamukha, yānetāni itthīnaṃ ‘‘vesiyo’’tiādīni nāmāni, na etāni tāsaṃ sabhāvanāmāni. Na hetā vesiyo nāma gamaniyo nāma bandhakiyo nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti. <bold>Vadhikāyo</bold>ti sāmikaghātikāyo. Svāyamattho <bold>mahāhaṃsajātakena</bold> dīpetabbo. Vuttañhetaṃ –</paragraph>
    <gatha1 line="1235">‘‘Māyā cetā marīcī ca, sokā rogā cupaddavā;</gatha1>
    <gatha2 line="1236">Kharā ca bandhanā cetā, maccupāsā guhāsayā;</gatha2>
    <gathalast line="1237">Tāsu yo vissase poso, so naresu narādhamo’’ti. (jā. 2.21.118);</gathalast>
    <paragraph line="1238"><bold>Veṇikatā</bold>ti kataveṇiyo. Yathā hi moḷiṃ bandhitvā aṭaviyaṃ ṭhitacoro dhanaṃ vilumpati, evametāpi kilesavasaṃ netvā dhanaṃ vilumpanti. <bold>Madirāva diddhā</bold>ti visamissakā surā viya. Yathā sā vikāraṃ dasseti, evametāpi aññesu purisesu sārattā kiccākiccaṃ ajānantiyo aññasmiṃ kattabbe aññameva karontiyo vikāraṃ dassenti. <bold>Vācāsanthutiyo</bold>ti yathā vāṇijo attano bhaṇḍassa vaṇṇameva bhaṇati, evametāpi <pageBreak edition="M" number="5.0465" /> attano aguṇaṃ paṭicchādetvā guṇameva pakāsenti. <bold>Viparivattāyo</bold>ti yathā issamigassa siṅgaṃ parivattitvā ṭhitaṃ, evaṃ lahucittatāya viparivattāyova honti. <bold>Uragamivā</bold>ti urago viya <pageBreak edition="P" number="5.0432" /> musāvāditāya dujivhā nāma. <bold>Sobbhamivā</bold>ti yathā padarapaṭicchanno gūthakūpo, evaṃ vatthālaṅkārapaṭicchannā hutvā vicaranti. Yathā ca kacavarehi paṭicchanno āvāṭo akkanto pādadukkhaṃ janeti, evametāpi vissāsena upaseviyamānā. <bold>Pātālamivā</bold>ti yathā mahāsamudde pātālaṃ duppūraṃ, evametāpi methunena vijāyanena alaṅkārenāti tīhi duppūrā. Tenevāha – ‘‘tiṇṇaṃ, bhikkhave, dhammānaṃ atitto mātugāmo’’tiādi.</paragraph>
    <paragraph line="1239"><bold>Rakkhasī</bold><pageBreak edition="V" number="5.0429" /><bold>viyā</bold>ti yathā rakkhasī nāma maṃsagiddhatāya dhanena na sakkā tosetuṃ, bahumpi dhanaṃ paṭikkhipitvā maṃsameva pattheti, evametāpi methunagiddhatāya bahunāpi dhanena na tussanti, dhanaṃ agaṇetvā methunameva patthenti. <bold>Yamovā</bold>ti yathā yamo ekantaharo na kiñci pariharati, evametāpi jātisampannādīsu na kañci pariharanti, sabbaṃ kilesavasena sīlādivināsaṃ pāpetvā dutiyacittavāre nirayaṃ upanenti. <bold>Sikhīrivā</bold>ti yathā sikhī sucimpi asucimpi sabbaṃ bhakkhayati, tathetāpi hīnuttame sabbe sevanti. Nadīupamāyampi eseva nayo. <bold>Yenakā maṃcarā</bold>ti bhummatthe karaṇavacanaṃ, yattha etāsaṃ kāmo hoti, tattheva dhāvanti. <bold>Nerū</bold>ti himavati eko suvaṇṇapabbato, taṃ upagatā kākāpi suvaṇṇavaṇṇāva honti. Yathā so, evaṃ etāpi nibbisesakarā attānaṃ upagataṃ ekasadisaṃ katvā passanti.</paragraph>
    <paragraph line="1240"><bold>Visarukkho</bold>ti ambasadiso kiṃpakkarukkho. So niccameva phalati, vaṇṇādisampanno ca hoti, tena naṃ nirāsaṅkā paribhuñjitvā maranti, evameva tāpi rūpādivasena niccaphalitā ramaṇīyā viya khāyanti. Seviyamānā pana pamādaṃ uppādetvā apāyesu pātenti. Tena vuttaṃ –</paragraph>
    <gatha1 line="1241">‘‘Āyatiṃ dosaṃ naññāya, yo kāme paṭisevati;</gatha1>
    <gathalast line="1242">Vipākante hananti naṃ, kiṃpakkamiva bhakkhita’’nti. (jā. 1.1.85);</gathalast>
    <unindented line="1243">Yathā vā visarukkho niccaphalito sadā anatthāvaho hoti, evametāpi sīlādivināsanavasena. Yathā visarukkhassa mūlampi tacopi pattampi pupphampi <pageBreak edition="M" number="5.0466" /> phalampi visamevāti niccaphalo, tatheva tāsaṃ rūpampi…pe… phoṭṭhabbampi visamevāti visarukkho viya niccaphalitāyoti.</unindented>
    <paragraph line="1244"><bold>‘‘Panuttaretthā’’</bold>ti gāthābandhena tamatthaṃ pākaṭaṃ kātuṃ evamāha. Tattha <bold>ratanantakaritthiyo</bold>ti sāmikehi dukkhasambhatānaṃ ratanānaṃ antarāyakarā itthiyo etāni paresaṃ datvā anācāraṃ caranti.</paragraph>
    <paragraph line="1245">Ito paraṃ nānappakārena attano dhammakathāvilāsaṃ dassento āha –</paragraph>
    <indent line="1246">‘‘Cattārimāni, samma puṇṇamukha, yāni vatthūni kicce jāte anatthacarāni bhavanti <pageBreak edition="V" number="5.0430" />, tāni parakule na vāsetabbāni, goṇaṃ dhenuṃ yānaṃ bhariyā. Cattāri etāni paṇḍito dhanāni gharā na vippavāsaye. Bhavati ca panuttarettha vākyaṃ –</indent>
    <hangnum line="1247" number="296"></hangnum>
    <gatha1 line="1248"> ‘Goṇaṃ <pageBreak edition="P" number="5.0433" /> dhenuñca yānañca, bhariyaṃ ñātikule na vāsaye;</gatha1>
    <gatha1 line="1249">Bhañjanti rathaṃ ayānakā, ativāhena hananti puṅgavaṃ;</gatha1>
    <gathalast line="1250">Dohena hananti vacchakaṃ, bhariyā ñātikule padussatī’’’ti.</gathalast>
    <paragraph line="1251">‘‘Cha imāni, samma puṇṇamukha, yāni vatthūni kicce jāte anatthacarāni bhavanti –</paragraph>
    <hangnum line="1252" number="297"></hangnum>
    <gatha1 line="1253"> ‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;</gatha1>
    <gathalast line="1254">Dūre mitto pāpasahāyako ca, kicce jāte anatthacarāni bhavantī’’’ti.</gathalast>
    <indent line="1255">‘‘Aṭṭhahi khalu, samma puṇṇamukha ṭhānehi itthī sāmikaṃ avajānāti – daliddatā, āturatā, jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena. Imehi khalu, samma puṇṇamukha, aṭṭhahi ṭhānehi itthī sāmikaṃ avajānāti. Bhavati ca panuttarettha vākyaṃ –</indent>
    <hangnum line="1256" number="298"></hangnum>
    <gatha1 line="1257"> ‘‘‘Daliddaṃ <pageBreak edition="M" number="5.0467" /> āturañcāpi, jiṇṇakaṃ surasoṇḍakaṃ;</gatha1>
    <gatha2 line="1258">Pamattaṃ muddhapattañca, sabbakiccesu hāpanaṃ;</gatha2>
    <gathalast line="1259">Sabbakāmappadānena, avajānāti sāmika’’’nti.</gathalast>
    <paragraph line="1260">‘‘Navahi khalu, samma puṇṇamukha ṭhānehi itthī padosamāharati – ārāmagamanasīlā ca hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti, majjapāyinī ca hoti, nillokanasīlā ca hoti, sadvāraṭṭhāyinī ca hoti. Imehi khalu, samma puṇṇamukha, navahi ṭhānehi itthī padosamāharati. Bhavati ca panuttarettha vākyaṃ –</paragraph>
    <hangnum line="1261" number="299"></hangnum>
    <gatha1 line="1262"> ‘Ārāmasīlā <pageBreak edition="V" number="5.0431" /> ca uyyānaṃ, nadī ñāti parakulaṃ;</gatha1>
    <gathalast line="1263">Ādāsadussamaṇḍanamanuyuttā, yā citthī majjapāyinī.</gathalast>
    <hangnum line="1264" number="300"></hangnum>
    <gatha1 line="1265"> ‘‘‘Yā ca nillokanasīlā, yā ca sadvāraṭhāyinī;</gatha1>
    <gathalast line="1266">Navahetehi ṭhānehi, padosamāharanti itthiyo’’’ti.</gathalast>
    <indent line="1267">‘‘Cattālīsāya khalu, samma puṇṇamukha, ṭhānehi itthī purisaṃ accācarati – vijambhati, vinamati, vilasati, vilajjati, nakhena nakhaṃ ghaṭṭeti, pādena pādaṃ akkamati, kaṭṭhena pathaviṃ vilikhati, dārakaṃ ullaṅghati ullaṅghāpeti <pageBreak edition="P" number="5.0434" />, kīḷati kīḷāpeti, cumbati cumbāpeti, bhuñjati bhuñjāpeti, dadāti, yācati, katamanukaroti, uccaṃ bhāsati, nīcaṃ bhāsati, aviccaṃ bhāsati, viviccaṃ bhāsati, naccena gītena vāditena rodanena vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ sañcāleti, ūruṃ vivarati, ūruṃ pidahati, thanaṃ dasseti, kacchaṃ dasseti, nābhiṃ dasseti, akkhiṃ nikhanati, bhamukaṃ ukkhipati, oṭṭhaṃ upalikhati, jivhaṃ nillāleti, dussaṃ muñcati, dussaṃ paṭibandhati, sirasaṃ muñcati, sirasaṃ bandhati. Imehi khalu, samma puṇṇamukha, cattālīsāya ṭhānehi itthī purisaṃ accācarati.</indent>
    <indent line="1268">‘‘Pañcavīsāya <pageBreak edition="M" number="5.0468" /> khalu, samma puṇṇamukha, ṭhānehi itthī paduṭṭhā veditabbā bhavati – sāmikassa pavāsaṃ vaṇṇeti, pavuṭṭhaṃ na sarati, āgataṃ nābhinandati, avaṇṇaṃ tassa bhaṇati, vaṇṇaṃ tassa na bhaṇati, anatthaṃ tassa carati, atthaṃ tassa na carati, akiccaṃ tassa karoti, kiccaṃ tassa na karoti, paridahitvā sayati, parammukhī nipajjati, parivattakajātā kho pana hoti kuṅkumiyajātā, dīghaṃ assasati, dukkhaṃ vedayati, uccārapassāvaṃ abhiṇhaṃ gacchati, vilomamācarati, parapurisasaddaṃ sutvā kaṇṇasotaṃ vivaramodahati, nihatabhogā kho pana hoti, paṭivissakehi santhavaṃ karoti, nikkhantapādā kho pana hoti visikhānucārinī, aticārinī kho pana hoti niccaṃ sāmike agāravā paduṭṭhamanasaṅkappā, abhiṇhaṃ dvāre tiṭṭhati, kacchāni aṅgāni thanāni dasseti, disodisaṃ gantvā pekkhati. Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati. Bhavati ca panuttarettha vākyaṃ –</indent>
    <hangnum line="1269" number="301"></hangnum>
    <gatha1 line="1270"> ‘Pavāsaṃ <pageBreak edition="V" number="5.0432" /> tassa vaṇṇeti, gataṃ tassa na socati;</gatha1>
    <gatha2 line="1271">Disvāna patimāgataṃ nābhinandati, bhattāravaṇṇaṃ na kadāci bhāsati;</gatha2>
    <gathalast line="1272">Ete paduṭṭhāya bhavanti lakkhaṇā.</gathalast>
    <hangnum line="1273" number="302"></hangnum>
    <gatha1 line="1274"> ‘Anatthaṃ tassa carati asaññatā, atthañca hāpeti akiccakārinī;</gatha1>
    <gathalast line="1275">Paridahitvā sayati parammukhī, ete paduṭṭhāya bhavanti lakkhaṇā.</gathalast>
    <hangnum line="1276" number="303"></hangnum>
    <gatha1 line="1277"> ‘Parivattajātā <pageBreak edition="P" number="5.0435" /> ca bhavati kuṅkumī, dīghañca assasati dukkhavedinī;</gatha1>
    <paragraph line="1278">Uccārapassāvamabhiṇhaṃ gacchati, ete paduṭṭhāya bhavanti lakkhaṇā.</paragraph>
    <hangnum line="1279" number="304"></hangnum>
    <gatha1 line="1280"> ‘Vilomamācarati <pageBreak edition="M" number="5.0469" /> akiccakārinī, saddaṃ nisāmeti parassa bhāsato;</gatha1>
    <gathalast line="1281">Nihatabhogā ca karoti santhavaṃ, ete paduṭṭhāya bhavanti lakkhaṇā.</gathalast>
    <hangnum line="1282" number="305"></hangnum>
    <gatha1 line="1283"> ‘Kicchena laddhaṃ kasirābhataṃ dhanaṃ, vittaṃ vināseti dukkhena sambhataṃ;</gatha1>
    <gathalast line="1284">Paṭivissakehi ca karoti santhavaṃ, ete paduṭṭhāya bhavanti lakkhaṇā.</gathalast>
    <hangnum line="1285" number="306"></hangnum>
    <gatha1 line="1286"> ‘Nikkhantapādā visikhānucārinī, niccañca sāmimhi paduṭṭhamānasā;</gatha1>
    <gathalast line="1287">Aticārinī hoti apetagāravā, ete paduṭṭhāya bhavanti lakkhaṇā.</gathalast>
    <hangnum line="1288" number="307"></hangnum>
    <gatha1 line="1289"> ‘Abhikkhaṇaṃ tiṭṭhati dvāramūle, thanāni kacchāni ca dassayantī;</gatha1>
    <gathalast line="1290">Disodisaṃ pekkhati bhantacittā, ete paduṭṭhāya bhavanti lakkhaṇā.</gathalast>
    <hangnum line="1291" number="308"></hangnum>
    <gatha1 line="1292"> ‘Sabbā nadī vaṅkagatī, sabbe kaṭṭhamayā vanā;</gatha1>
    <gathalast line="1293">Sabbitthiyo kare pāpaṃ, labhamāne nivātake.</gathalast>
    <hangnum line="1294" number="309"></hangnum>
    <gatha1 line="1295"> ‘Sace labhetha khaṇaṃ vā raho vā, nivātakaṃ vāpi labhetha tādisaṃ;</gatha1>
    <gathalast line="1296">Sabbāva itthī kayiruṃ nu pāpaṃ, aññaṃ alattha pīṭhasappināpi saddhiṃ.</gathalast>
    <hangnum line="1297" number="310"></hangnum>
    <gatha1 line="1298"> ‘Narānamārāmakarāsu nārisu, anekacittāsu aniggahāsu ca;</gatha1>
    <gathalast line="1299">Sabbattha nāpītikarāpi ce siyā, na vissase titthasamā hi nāriyo’’’ti.</gathalast>
    <paragraph line="1300">Tattha <pageBreak edition="V" number="5.0433" /><bold>goṇaṃ dhenu</bold>nti liṅgavipallāsena vuttaṃ. <bold>Ñātikule padussatī</bold>ti tattha sā nibbhayā hutvā taruṇakālato paṭṭhāya vissāsakehi dāsādīhipi <pageBreak edition="M" number="5.0470" /> saddhiṃ anācāraṃ carati, ñātakā ñatvāpi niggahaṃ na karonti, attano akittiṃ pariharamānā ajānantā viya honti. <bold>Anatthacarānī</bold>ti acaritabbāni atthāni, akiccakārānīti attho. <bold>Aguṇa</bold>nti jiyārahitaṃ. <bold>Pāpasahāyako</bold>ti dummitto.</paragraph>
    <paragraph line="1301"><bold>Daliddatā</bold>ti daliddatāya. Sesapadesupi eseva nayo. Tattha daliddo alaṅkārādīnaṃ abhāvato kilesena saṅgaṇhituṃ na sakkotīti taṃ avajānāti. Gilāno vatthukāmakilesakāmehi saṅgaṇhituṃ na sakkoti. Jarājiṇṇo kāyikavācasikakhiḍḍāratisamattho na hoti. Surāsoṇḍo <pageBreak edition="P" number="5.0436" /> tassā hatthapiḷandhanādīnipi surāgharaññeva paveseti. Muddho andhabālo ratikusalo na hoti. Pamatto dāsisoṇḍo hutvā gharadāsīhi saddhiṃ saṃvasati, bhariyaṃ pana akkosati paribhāsati, tena naṃ avajānāti. Sabbakiccesu anuvattantaṃ ‘‘ayaṃ nittejo, mameva anuvattatī’’ti taṃ akkosati paribhāsati. Yo pana sabbaṃ dhanaṃ anuppadeti kuṭumbaṃ paṭicchāpeti, tassa bhariyā sabbaṃ dhanasāraṃ hatthe katvā taṃ dāsaṃ viya avajānāti, icchamānā ‘‘ko tayā attho’’ti gharatopi naṃ nikkaḍḍhati. <bold>Muddhapatta</bold>nti muddhabhāvappattaṃ.</paragraph>
    <paragraph line="1302"><bold>Padosamāharatī</bold>ti sāmike padosaṃ āharati dussati, pāpakammaṃ karotīti attho. <bold>Ārāmagamanasīlā</bold>ti sāmikaṃ āpucchā vā anāpucchā vā abhiṇhaṃ pupphārāmādīsu aññataraṃ gantvā tattha anācāraṃ caritvā ‘‘ajja mayā ārāme rukkhadevatāya balikammaṃ kata’’ntiādīni vatvā bālasāmikaṃ saññāpeti. Paṇḍito pana ‘‘addhā esā tattha anācāraṃ caratī’’ti puna tassā gantuṃ na deti. Evaṃ sabbapadesupi attho veditabbo. <bold>Parakula</bold>nti sandiṭṭhasambhattādīnaṃ gehaṃ. Taṃ sā ‘‘asukakule me vaḍḍhi payojitā atthi, tāvakālikaṃ dinnakaṃ atthi, taṃ sādhemī’’tiādīni vatvā gacchati. <bold>Nillokanasīlā</bold>ti vātapānantarādīhi olokanasīlā. <bold>Sadvāraṭṭhāyinī</bold>ti attano aṅgapaccaṅgāni dassentī sadvāre tiṭṭhati.</paragraph>
    <paragraph line="1303"><bold>Accācaratī</bold>ti atikkamma carati, sāmikassa santike ṭhitāva aññassa nimittaṃ dassetīti attho. <bold>Vijambhatī</bold>ti ‘‘ahaṃ taṃ disvā vijambhissāmi, tāya <pageBreak edition="M" number="5.0471" /> saññāya okāsassa atthibhāvaṃ vā natthibhāvaṃ vā jāneyyāsī’’ti paṭhamameva katasaṅketā vā hutvā akatasaṅketā vāpi ‘‘evaṃ esa mayi bajjhissatī’’ti sāmikassa passe ṭhitāva vijambhati vijambhanaṃ <pageBreak edition="V" number="5.0434" /> dasseti. <bold>Vinamatī</bold>ti kiñcideva bhūmiyaṃ pātetvā taṃ ukkhipantī viya onamitvā piṭṭhiṃ dasseti. <bold>Vilasatī</bold>ti gamanādīhi vā iriyāpathehi alaṅkārena vā vilāsaṃ dasseti. <bold>Vilajjatī</bold>ti lajjantī viya vatthena sarīraṃ chādeti, kavāṭaṃ vā bhittiṃ vā allīyati. <bold>Nakhenā</bold>ti pādanakhena pādanakhaṃ, hatthanakhena hatthanakhaṃ ghaṭṭeti. <bold>Kaṭṭhenā</bold>ti daṇḍakena. <bold>Dāraka</bold>nti attano vā puttaṃ aññassa vā puttaṃ gahetvā ukkhipati vā ukkhipāpeti vā. <bold>Kīḷatī</bold>ti sayaṃ vā kīḷati, dārakaṃ vā kīḷāpeti. <bold>Cumbanā</bold>dīsupi eseva nayo. <bold>Dadātī</bold>ti tassa kiñcideva phalaṃ vā pupphaṃ vā deti. <bold>Yācatī</bold>ti tameva paṭiyācati. <bold>Anukarotī</bold>ti dārakena kataṃ kataṃ anukaroti. <bold>Ucca</bold>nti mahāsaddavasena vā thomanavasena vā uccaṃ. <bold>Nīca</bold>nti mandasaddavasena vā amanāpavacanena vā paribhavavacanena vā nīcaṃ. <bold>Avicca</bold>nti bahujanamajjhe appaṭicchannaṃ. <bold>Vivicca</bold>nti raho paṭicchannaṃ. <bold>Naccenā</bold>ti etehi naccādīhi nimittaṃ karoti. Tattha roditena nimittakaraṇena rattiṃ deve vassante vātapānena hatthiṃ āropetvā seṭṭhiputtena nītāya purohitabrāhmaṇiyā vatthu kathetabbaṃ. <bold>Jagghatī</bold>ti mahāhasitaṃ hasati, evampi nimittaṃ karoti <pageBreak edition="P" number="5.0437" />. <bold>Kaccha</bold>nti upakacchakaṃ. <bold>Upalikhatī</bold>ti dantehi upalikhati. <bold>Sirasa</bold>nti kesavaṭṭiṃ. Evaṃ kesānaṃ mocanabandhanehipi parapurisānaṃ nimittaṃ karoti, niyāmetvā vā aniyāmetvā vā kocideva sārajjissatītipi karotiyeva.</paragraph>
    <paragraph line="1304"><bold>Paduṭṭhā veditabbā bhavatī</bold>ti ayaṃ mayi paduṭṭhā kuddhā, kujjhitvā ca pana micchācāraṃ caratīti paṇḍitena veditabbā bhavati. <bold>Pavāsa</bold>nti ‘‘asukagāme payuttaṃ dhanaṃ nassati, gaccha taṃ sādhehi, vohāraṃ karohī’’tiādīni vatvā tasmiṃ gate anācāraṃ caritukāmā pavāsaṃ vaṇṇeti. <bold>Anattha</bold>nti avaḍḍhiṃ. <bold>Akicca</bold>nti akattabbayuttakaṃ. <bold>Paridahitvā</bold>ti gāḷhaṃ nivāsetvā. <bold>Parivattakajātā</bold>ti ito cito ca parivattamānā. <bold>Kuṅkumiyajātā</bold>ti kolāhalajātā pādamūle nipannā paricārikā uṭṭhāpeti, dīpaṃ jālāpeti, nānappakāraṃ kolāhalaṃ karoti, tassa kilesaratiṃ nāseti. <bold>Dukkhaṃ vedayatī</bold>ti sīsaṃ me rujjatītiādīni vadati. <bold>Vilomamācaratī</bold>ti āhāraṃ <pageBreak edition="M" number="5.0472" /> sītalaṃ icchantassa uṇhaṃ detītiādīnaṃ vasena paccanīkavutti hoti. <bold>Nihatabhogā</bold>ti sāmikena dukkhasambhatānaṃ bhogānaṃ surālolatādīhi vināsikā. <bold>Santhava</bold>nti kilesavasena santhavaṃ karoti. <bold>Nikkhantapādā</bold>ti jārassa upadhāraṇatthāya nikkhantapādā. <bold>Sāmike</bold>ti patimhi agāravena ca paduṭṭhamānasāya ca aticārinī hoti.</paragraph>
    <paragraph line="1305"><bold>Sabbitthiyo</bold>ti ṭhapetvā vipassanāya tanukatakilesā sesā sabbā itthiyo pāpaṃ kareyyuṃ. <bold>Labhamāne</bold>ti labbhamāne, saṃvijjamāneti attho. <bold>Nivātake</bold>ti rahomantanake paribhedake. <bold>Khaṇaṃ vā raho</bold><pageBreak edition="V" number="5.0435" /><bold>vā</bold>ti pāpakaraṇatthāya okāsaṃ vā paṭicchannaṭṭhānaṃ vā. <bold>Kayiruṃ nū</bold>ti ettha <bold>nū</bold>-ti nipātamattaṃ. <bold>Alatthā</bold>ti aladdhā. Ayameva vā pāṭho, aññaṃ sampannapurisaṃ alabhitvā pīṭhasappināpi tato paṭikkūlatarenāpi pāpaṃ kareyyuṃ. <bold>Ārāmakarāsū</bold>ti abhiratikārikāsu. <bold>Aniggahāsū</bold>ti niggahena vinetuṃ asakkuṇeyyāsu. <bold>Titthasamā</bold>ti yathā titthaṃ uttamādhamesu na kañci nhāyantaṃ vāreti, tathā etāpi raho vā khaṇe vā nivātake vā sati na kañci paṭikkhipanti.</paragraph>
    <paragraph line="1306">Tathā hi atīte bārāṇasiyaṃ kaṇḍarī nāma rājā ahosi uttamarūpadharo. Tassa devasikaṃ amaccā gandhakaraṇḍakasahassaṃ āharanti. Tenassa nivesane paribhaṇḍaṃ katvā gandhakaraṇḍake phāletvā gandhadārūni katvā āhāraṃ pacanti. Bhariyāpissa abhirūpā ahosi nāmena kinnarā nāma. Purohitopissa samavayo pañcālacaṇḍo nāma buddhisampanno ahosi. Rañño pana pāsādaṃ nissāya antopākāre jamburukkho nibbatti, tassa sākhā pākāramatthake olambati. Tassa chāyāya jeguccho dussaṇṭhāno pīṭhasappī vasati. Athekadivasaṃ kinnarā devī vātapānena olokentī taṃ ditvā paṭibaddhacittā <pageBreak edition="P" number="5.0438" /> hutvā rattiṃ rājānaṃ ratiyā saṅgaṇhitvā tasmiṃ niddaṃ okkante saṇikaṃ uṭṭhāyāsanā nānaggarasabhojanaṃ suvaṇṇasarake pakkhipitvā ucchaṅge katvā sāṭakarajjuyā vātapānena otaritvā jambuṃ āruyha sākhāya oruyha pīṭhasappiṃ bhojetvā pāpaṃ katvā āgatamaggeneva pāsādaṃ āruyha gandhehi sarīraṃ <pageBreak edition="M" number="5.0473" /> ubbaṭṭetvā raññā saddhiṃ nipajji. Etenupāyena nibaddhaṃ tena saddhiṃ pāpaṃ karoti. Rājā pana na jānāti.</paragraph>
    <paragraph line="1307">So ekadivasaṃ nagaraṃ padakkhiṇaṃ katvā nivesanaṃ pavesanto jambuchāyāya sayitaṃ paramakāruññappattaṃ pīṭhasappiṃ disvā purohitaṃ āha – ‘‘passetaṃ manussapeta’’nti. ‘‘Āma, passāmi devā’’ti. ‘‘Api nu kho, samma, evarūpaṃ paṭikkūlaṃ kāci itthī chandarāgavasena upagaccheyyā’’ti. Taṃ kathaṃ sutvā pīṭhasappī mānaṃ janetvā ‘‘ayaṃ rājā kiṃ katheti, attano deviyā mama santikaṃ āgamanaṃ na jānāti maññe’’ti jamburukkhassa añjaliṃ paggahetvā ‘‘suṇa sāmi, jamburukkhe nibbattadevate, ṭhapetvā taṃ añño etaṃ kāraṇaṃ na jānātī’’ti āha. Purohito tassa kiriyaṃ disvā cintesi – ‘‘addhā rañño aggamahesī jamburukkhena gantvā iminā saddhiṃ pāpaṃ karotī’’ti. So rājānaṃ pucchi – ‘‘mahārāja, deviyā te rattibhāge sarīrasamphasso kīdiso hotī’’ti? ‘‘Samma, aññaṃ na passāmi, majjhimayāme panassā sarīraṃ sītalaṃ hotī’’ti. ‘‘Tena hi, deva, tiṭṭhatu aññā itthī, aggamahesī te kinnarādevī <pageBreak edition="V" number="5.0436" /> iminā saddhiṃ pāpaṃ karotī’’ti. ‘‘Samma, kiṃ vadesi, evarūpā paramavilāsasampannā kiṃ iminā paramajegucchena saddhiṃ abhiramissatī’’ti? ‘‘Tena hi naṃ, deva, pariggaṇhāhī’’ti.</paragraph>
    <paragraph line="1308">So ‘‘sādhū’’ti rattiṃ bhuttasāyamāso tāya saddhiṃ nippajjitvā ‘‘pariggaṇhissāmi na’’nti pakatiyā niddupagamanavelāya niddupagato viya ahosi. Sāpi uṭṭhāya tatheva akāsi. Rājā tassā anupadaññeva gantvā jambuchāyaṃ nissāya aṭṭhāsi. Pīṭhasappī deviyā kujjhitvā ‘‘tvaṃ ajja aticirāyitvā āgatā’’ti hatthena kaṇṇasaṅkhalikaṃ pahari. Atha naṃ ‘‘mā maṃ kujjhi, sāmi, rañño niddupagamanaṃ olokesi’’nti vatvā tassa gehe pādaparicārikā viya ahosi. Tena panassā pahārena sīhamukhakuṇḍalaṃ kaṇṇato gaḷitvā rañño pādamūle pati. Rājā ‘‘vaṭṭissati ettaka’’nti taṃ gahetvā gato. Sāpi tena saddhiṃ aticaritvā purimaniyāmeneva gantvā raññā saddhiṃ nipajjituṃ ārabhi. Rājā paṭikkhipitvā punadivase ‘‘kinnarādevī mayā dinnaṃ sabbālaṅkāraṃ alaṅkaritvā etū’’ti āṇāpesi. Sā ‘‘sīhamukhakuṇḍalaṃ me suvaṇṇakārassa santike’’ti vatvā nāgami, puna pesite ca pana ekakuṇḍalāva āgamāsi <pageBreak edition="P" number="5.0439" />. Rājā pucchi – ‘‘kahaṃ te kuṇḍala’’nti? ‘‘Suvaṇṇakārassa santike’’ti <pageBreak edition="M" number="5.0474" />. Suvaṇṇakāraṃ pakkosāpetvā ‘‘kiṃkāraṇā imissā kuṇḍalaṃ na desī’’ti āha. ‘‘Nāhaṃ gaṇhāmi devā’’ti. Rājā tassā kujjhitvā ‘‘pāpe caṇḍāli mādisena te suvaṇṇakārena bhavitabba’’nti vatvā taṃ kuṇḍalaṃ tassā puratho khipitvā purohitaṃ āha – ‘‘samma, saccaṃ tayā vuttaṃ, gaccha sīsamassā chedāpehī’’ti. So taṃ rājageheyeva ekasmiṃ padese ṭhapetvā rājānaṃ upasaṅkamitvā – ‘‘deva, mā kinnarādeviyā kujjhittha, sabbā itthiyo evarūpāyeva. Sacepi itthīnaṃ dussīlabhāvaṃ ñātukāmosi, dassessāmi te etāsaṃ pāpakañceva bahumāyābhāvañca, ehi aññātakavesena janapadaṃ carāmā’’ti āha.</paragraph>
    <paragraph line="1309">Rājā ‘‘sādhū’’ti mātaraṃ rajjaṃ paṭicchāpetvā tena saddhiṃ cārikaṃ pakkāmi. Tesaṃ yojanaṃ maggaṃ gantvā mahāmagge nisinnānaṃyeva eko kuṭumbiko puttassatthāya maṅgalaṃ katvā ekaṃ kumārikaṃ paṭicchannayāne nisīdāpetvā mahantena parivārena gacchati. Taṃ disvā purohito rājānaṃ āha – ‘‘sace icchasi, imaṃ kumārikaṃ tayā saddhiṃ pāpaṃ kāretuṃ sakkā devā’’ti. ‘‘Kiṃ kathesi, mahāparivārā esā, na sakkā sammā’’ti? Purohito ‘‘tena hi passa, devā’’ti purato gantvā maggato avidūre sāṇiyā parikkhipitvā rājānaṃ antosāṇiyaṃ katvā sayaṃ maggapasse rodanto nisīdi. Atha naṃ so kuṭumbiko disvā ‘‘tāta, kasmā rodasī’’ti <pageBreak edition="V" number="5.0437" /> pucchi. ‘‘Bhariyā me garubhārā, taṃ kulagharaṃ netuṃ maggapaṭipannosmi, tassā antarāmaggeyeva gabbho cali, esā antosāṇiyaṃ kilamati, kācissā itthī santike natthi, mayāpi tattha gantuṃ na sakkā, na jānāmi ‘kiṃ bhavissatī’ti, ekaṃ itthiṃ laddhuṃ vaṭṭatī’’ti? ‘‘Mā rodi, bahū me itthiyo, ekā gamissatī’’ti. ‘‘Tena hi ayameva kumārikā gacchatu, etissāpi maṅgalaṃ bhavissatī’’ti. So cintesi – ‘‘saccaṃ vadati, suṇisāyapi me maṅgalameva, iminā hi nimittena sā puttadhītāhi vaḍḍhissatī’’ti tameva pesesi. Sā tattha pavisitvā rājānaṃ disvāva paṭibaddhacittā hutvā pāpamakāsi. Rājāpissā aṅgulimuddikaṃ adāsi. Atha naṃ katakiccaṃ nikkhamitvā āgataṃ pucchiṃsu – ‘‘kiṃ vijātā’’ti? ‘‘Suvaṇṇavaṇṇaṃ putta’’nti. Kuṭumbiko taṃ ādāya pāyāsi <pageBreak edition="M" number="5.0475" />. Purohitopi rañño santikaṃ gantvā ‘‘diṭṭhā te, deva, kumārikāpi evaṃ pāpā, kimaṅgaṃ pana aññā, api pana te kiñci dinna’’nti pucchi. ‘‘Āma, aṅgulimuddikā dinnā’’ti. ‘‘Nāssā taṃ dassāmī’’ti vegena gantvā yānakaṃ gaṇhitvā ‘‘kimeta’’nti vutte ‘‘ayaṃ me brāhmaṇiyā ussīsake ṭhapitaṃ muddikaṃ gahetvā āgatā, dehi, amma, muddika’’nti āha. Sā taṃ dadamānā <pageBreak edition="P" number="5.0440" /> brāhmaṇaṃ hatthe nakhena vijjhitvā ‘‘gaṇha corā’’ti adāsi.</paragraph>
    <paragraph line="1310">Evaṃ brāhmaṇo nānāvidhehi upāyehi aññāpi bahū aticāriniyo rañño dassetvā ‘‘idha tāva ettakaṃ hotu, aññattha gamissāma, devā’’ti āha. Rājā ‘‘sakalajambudīpe caritepi sabbā itthiyo evarūpāva bhavissanti, kiṃ no etāhi, nivattāmā’’ti bārāṇasimeva paccāgantvā – ‘‘mahārāja, itthiyo nāma evaṃ pāpadhammā, pakati esā etāsaṃ, khamatha, deva, kinnarādeviyā’’ti purohitena yācito khamitvā rājanivesanato naṃ nikkaḍḍhāpesi, ṭhānato pana taṃ apanetvā aññaṃ aggamahesiṃ akāsi. Tañca pīṭhasappiṃ nikkaḍḍhāpetvā jambusākhaṃ chedāpesi. Tadā kuṇālo pañcālacaṇḍo ahosi. Iti attanā diṭṭhakāraṇameva āharitvā dassento gāthamāha –</paragraph>
    <hangnum line="1311" number="311"></hangnum>
    <gatha1 line="1312"> ‘‘Yaṃ ve disvā kaṇḍarīkinnarānaṃ, sabbitthiyo na ramanti agāre;</gatha1>
    <gathalast line="1313">Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappi’’nti.</gathalast>
    <paragraph line="1314">Tassattho – yaṃ ve kaṇḍarissa rañño kinnarāya deviyā cāti imesaṃ kaṇḍarikinnarānaṃ virāgakāraṇaṃ ahosi, taṃ disvā jānitabbaṃ – sabbitthiyo attano sāmikānaṃ na ramanti agāre <pageBreak edition="V" number="5.0438" />. Tathā hi aññaṃ pīṭhasappiṃ purisaṃ disvā taṃ rājānaṃ tādisaṃ ratikusalaṃ maccaṃ cajitvā bhariyā tena manussapetena saddhiṃ pāpamakāsīti.</paragraph>
    <paragraph line="1315">Aparopi atīte bārāṇasiyaṃ bako nāma rājā dhammena rajjaṃ kāresi. Tadā bārāṇasiyā pācīnadvāravāsino ekassa daliddassa pañcapāpī nāma dhītā ahosi. Sā kira pubbepi ekā daliddadhītā mattikaṃ madditvā gehe bhittiṃ vilimpati. Atheko paccekabuddho attano pabbhāraparibhaṇḍakaraṇatthaṃ <pageBreak edition="M" number="5.0476" /> ‘‘kahaṃ mattikaṃ labhissāmī’’ti cintetvā ‘‘bārāṇasiyaṃ laddhuṃ sakkā’’ti cīvaraṃ pārupitvā pattahattho nagaraṃ pavisitvā tassā avidūre aṭṭhāsi. Sā kujjhitvā ullokentī paduṭṭhena manasā ‘‘mattikampi bhikkhatī’’ti avoca. Paccekabuddho niccalova ahosi. Atha sā paccekabuddhaṃ niccalitaṃ disvā puna cittaṃ pasādetvā, ‘‘samaṇa, mattikampi na labhasī’’ti vatvā mahantaṃ mattikāpiṇḍaṃ āharitvā patte ṭhapesi. So tāya mattikāya pabbhāre paribhaṇḍamakāsi. Sā nacirasseva tato cavitvā tasmiṃyeva nagare bahidvāragāme duggatitthiyā kucchimhi paṭisandhiṃ gaṇhi. Sā dasamāsaccayena mātu kucchito nikkhami. Tassā mattikāpiṇḍaphalena <pageBreak edition="P" number="5.0441" /> sarīraṃ phassasampannaṃ ahosi, kujjhitvā ullokitattā pana hatthapādamukhaakkhināsāni pāpāni virūpāni ahesuṃ. Tena taṃ ‘‘pañcapāpī’’tveva sañjāniṃsu.</paragraph>
    <paragraph line="1316">Athekadivasaṃ bārāṇasirājā rattiṃ aññātakavesena nagaraṃ pariggaṇhanto taṃ padesaṃ gato. Sāpi gāmadārikāhi saddhiṃ kīḷantī ajānitvāva rājānaṃ hatthe gaṇhi. So tassā hatthasamphassena sakabhāvena saṇṭhātuṃ nāsakkhi, dibbasamphassena phuṭṭho viya ahosi. So phassarāgaratto tathāvirūpampi taṃ hatthe gahetvā ‘‘kassa dhītāsī’’ti pucchitvā ‘‘dvāravāsino’’ti vutte assāmikabhāvaṃ pucchitvā ‘‘ahaṃ te sāmiko bhavissāmi, gaccha mātāpitaro anujānāpehī’’ti āha. Sā mātāpitaro upagantvā ‘‘eko, amma, puriso maṃ icchatī’’ti vatvā ‘‘sopi duggato bhavissati, sace tādisampi icchati, sādhū’’ti vutte gantvā mātāpitūhi anuññātabhāvaṃ ārocesi. So tasmiṃyeva gehe tāya saddhiṃ vasitvā pātova rājanivesanaṃ pāvisi. Tato paṭṭhāyeva aññātakavesena nibaddhaṃ tattha gacchati, aññaṃ itthiṃ oloketumpi na icchati.</paragraph>
    <paragraph line="1317">Athekadivasaṃ tassā pitu lohitapakkhandikā uppajji. Asambhinnakhīrasappimadhusakkharayuttapāyāsova etassa bhesajjaṃ, taṃ te daliddatāya uppādetuṃ na sakkonti <pageBreak edition="V" number="5.0439" />. Tato pañcapāpimātā dhītaraṃ āha – ‘‘kiṃ, amma, tava sāmiko pāyāsaṃ uppādetuṃ sakkhissatī’’ti? ‘‘Amma, mama sāmikena amhehipi duggatatarena bhavitabbaṃ, evaṃ santepi pucchissāmi naṃ, mā <pageBreak edition="M" number="5.0477" /> cintayī’’ti vatvā tassāgamanavelāyaṃ dummanā hutvā nisīdi. Atha naṃ rājā āgantvā ‘‘kiṃ dummanāsī’’ti pucchi. Sā tamatthaṃ ārocesi. Taṃ sutvā rājā ‘‘bhadde idaṃ atirasabhesajjaṃ, kuto labhissāmī’’ti vatvā cintesi – ‘‘na sakkā mayā niccakālaṃ evaṃ carituṃ, antarāmagge parissayopi daṭṭhabbo, sace kho pana etaṃ antepuraṃ nessāmi, etissā phassasampadaṃ ajānantā ‘amhākaṃ rājā yakkhiniṃ gahetvā āgato’ti keḷiṃ karissanti, sakalanagaravāsino etissā samphassaṃ jānāpetvā garahaṃ mocessāmī’’ti. Atha naṃ rājā – ‘‘bhadde, mā cintayi, āharissāmi te pitu pāyāsa’’nti vatvā tāya saddhiṃ abhiramitvā rājanivesanaṃ gantvā punadivase tādisaṃ pāyāsaṃ pacāpetvā paṇṇāni āharāpetvā dve puṭe katvā ekasmiṃ pāyāsaṃ pakkhipitvā ekasmiṃ cūḷāmaṇiṃ ṭhapetvā bandhitvā rattibhāge gantvā, ‘‘bhadde, mayaṃ daliddā, kicchena sampāditaṃ, tava pitaraṃ ‘ajja imamhā puṭā pāyāsaṃ bhuñja, sve imamhā’ti vadeyyāsī’’ti āha. Sā tathā akāsi. Athassā pitā ojasampannattā pāyāsassa thokameva bhuñjitvā suhito jāto. Sesaṃ mātu datvā sayampi <pageBreak edition="P" number="5.0442" /> bhuñji. Tayopi suhitā ahesuṃ. Cūḷāmaṇipuṭaṃ pana punadivasatthāya ṭhapesuṃ.</paragraph>
    <paragraph line="1318">Rājā nivesanaṃ gantvā mukhaṃ dhovitvāva ‘‘cūḷāmaṇiṃ me āharathā’’ti vatvā ‘‘na passāma, devā’’ti vutte ‘‘sakalanagaraṃ vicinathā’’ti āha. Te vicinitvāpi na passiṃsu. Tena hi bahinagare daliddagehesu bhattapaṇṇapuṭe upādāya vicinathāti. Vicinantā tasmiṃ ghaṭe cūḷāmaṇiṃ disvā tassā mātāpitaro ‘‘corā’’ti bandhitvā nayiṃsu. Athassā pitā, ‘‘sāmi, na mayaṃ corā, aññenāyaṃ maṇi ābhato’’ti vatvā ‘‘kenā’’ti vutte ‘‘jāmātarā me’’ti ācikkhitvā ‘‘kahaṃ so’’ti pucchito ‘‘dhītā me jānātī’’ti āha. Tato dhītāya saddhiṃ kathesi – ‘‘amma, sāmikaṃ te jānāsī’’ti? ‘‘Na jānāmī’’ti. ‘‘Evaṃ sante amhākaṃ jīvitaṃ natthī’’ti. ‘‘Tāta, so andhakāre āgantvā andhakāre eva yāti, tenassa rūpaṃ na jānāmi, hatthasamphassena pana naṃ jānituṃ sakkomī’’ti. So rājapurisānaṃ ārocesi. Tepi rañño ārocesuṃ. Rājā <pageBreak edition="M" number="5.0478" /> ajānanto viya hutvā ‘‘tena hi taṃ itthiṃ rājaṅgaṇe antosāṇiyaṃ ṭhapetvā sāṇiyā hatthappamāṇaṃ chiddaṃ katvā nagaravāsino sannipātetvā hatthasamphassena coraṃ gaṇhathā’’ti āha. Rājapurisā tathā kātuṃ tassā santikaṃ gantvā rūpaṃ disvāva vippaṭisārino hutvā – ‘‘dhī, dhī pisācī’’ti jigucchitvā phusituṃ na ussahiṃsu, ānetvā pana <pageBreak edition="V" number="5.0440" /> naṃ rājaṅgaṇe antosāṇiyaṃ ṭhapetvā sakalanagaravāsino sannipātesuṃ. Sā āgatāgatassa chiddena pasāritahatthaṃ gahetvāva ‘‘no eso’’ti vadati. Purisā tassā dibbaphassasadise phasse bajjhitvā apagantuṃ na sakkhiṃsu, ‘‘sacāyaṃ daṇḍārahā, daṇḍaṃ datvāpi dāsakammakārabhāvaṃ upagantvāpi etaṃ ghare karissāmā’’ti cintayiṃsu. Atha ne rājapurisā daṇḍehi koṭṭetvā palāpesuṃ. Uparājānaṃ ādiṃ katvā sabbe ummattakā viya ahesuṃ.</paragraph>
    <paragraph line="1319">Atha rājā – ‘‘kacci ahaṃ bhaveyya’’nti hatthaṃ pasāresi. Taṃ hatthe gahetvāva ‘‘coro me gahito’’ti mahāsaddaṃ kari. Rājā tepi pucchi – ‘‘tumhe etāya hatthe gahitā kiṃ cintayitthā’’ti. Te yathābhūtaṃ ārocesuṃ. Atha ne rājā āha – ‘‘ahaṃ etaṃ attano gehaṃ ānetuṃ evaṃ kāresiṃ ‘etissā phassaṃ ajānantā maṃ paribhaveyyu’nti cintetvā, tasmā mayā sabbe tumhe jānāpitā, vadatha, bho dāni, sā kassa gehe bhavituṃ yuttā’’ti? ‘‘Tumhākaṃ, devā’’ti. Atha naṃ abhisiñcitvā aggamahesiṃ akāsi. Mātāpitūnampissā <pageBreak edition="P" number="5.0443" /> issariyaṃ dāpesi. Tato paṭṭhāya ca pana tāya sammatto neva vinicchayaṃ paṭṭhapesi, na aññaṃ itthiṃ olokesi. Tā tassā antaraṃ pariyesiṃsu. Sā ekadivasaṃ dvinnaṃ rājūnaṃ aggamahesibhāvassa supine nimittaṃ disvā rañño ārocesi. Rājā supinapāṭhake pakkosāpetvā ‘‘evarūpe supine diṭṭhe kiṃ hotī’’ti pucchi. Te itarāsaṃ itthīnaṃ santikā lañjaṃ gahetvā – ‘‘mahārāja, deviyā sabbasetassa hatthino khandhe nisinnabhāvo tumhākaṃ maraṇassa pubbanimittaṃ, hatthikhandhagatāya pana candaparāmasanaṃ tumhākaṃ paccāmittarājānayanassa pubbanimitta’’nti vatvā ‘‘idāni kiṃ kātabba’’nti vutte ‘‘deva imaṃ māretuṃ na sakkā, nāvāya pana naṃ ṭhapetvā nadiyaṃ vissajjetuṃ vaṭṭatī’’ti vadiṃsu. Rājā āhāravatthālaṅkārehi saddhiṃ rattibhāge naṃ nāvāya ṭhapetvā nadiyaṃ vissajjesi.</paragraph>
    <paragraph line="1320">Sā <pageBreak edition="M" number="5.0479" /> nadiyā vuyhamānā heṭṭhānadiyā nāvāya udakaṃ kīḷantassa bāvarikarañño abhimukhaṭṭhānaṃ pattā. Tassa senāpati nāvaṃ disvā ‘‘ayaṃ nāvā mayha’’nti āha. Rājā ‘‘nāvāya bhaṇḍaṃ mayha’’nti vatvā āgatāya nāvāya taṃ disvā ‘‘kā nāma tvaṃ pisācīsadisā’’ti pucchi. Sā sitaṃ katvā bakassa rañño aggamahesibhāvaṃ kathetvā sabbaṃ taṃ pavattiṃ tassa kathesi. Sā pana pañcapāpīti sakalajambudīpe pākaṭā. Atha naṃ rājā hatthe gahetvā ukkhipi, saha gahaṇeneva phassarāgaratto aññāsu itthīsu itthisaññaṃ akatvā taṃ <pageBreak edition="V" number="5.0441" /> aggamahesiṭṭhāne ṭhapesi. Sā tassa pāṇasamā ahosi. Bako taṃ pavattiṃ sutvā ‘‘nāhaṃ tassa aggamahesiṃ kātuṃ dassāmī’’ti senaṃ saṅkaḍḍhitvā tassa paṭititthe nivesanaṃ katvā paṇṇaṃ pesesi – ‘‘bhariyaṃ vā me detu yuddhaṃ vā’’ti. So ‘‘yuddhaṃ dassāmi, na bhariya’’nti vatvā yuddhasajjo ahosi. Ubhinnaṃ amaccā ‘‘mātugāmaṃ nissāya maraṇakiccaṃ natthi, purimasāmikattā esā bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni hotū’’ti mantetvā dvepi rājāno saññāpesuṃ. Te ubhopi attamanā hutvā titthapaṭititthe nagarāni māpetvā vasiṃsu. Sā dvinnampi tesaṃ aggamahesittaṃ kāresi. Dvepi tassā sammattā ahesuṃ. Sā pana ekassa ghare sattāhaṃ vasitvā nāvāya itarassa gharaṃ gacchantī nāvaṃ pājetvā nentena ekena mahallakakhujjakevaṭṭena saddhiṃ nadīmajjhe pāpaṃ karoti. Tadā kuṇālo sakuṇarājā <pageBreak edition="P" number="5.0444" /> bako ahosi, tasmā idaṃ attanā diṭṭhakāraṇaṃ āharitvā dassento gāthamāha –</paragraph>
    <hangnum line="1321" number="312"></hangnum>
    <gatha1 line="1322"> ‘‘Bakassa ca bāvarikassa ca rañño, accantakāmānugatassa bhariyā;</gatha1>
    <gathalast line="1323">Avācarī paṭṭhavasānugassa, kaṃ vāpi itthī nāticare tadañña’’nti.</gathalast>
    <paragraph line="1324">Tattha <bold>accantakāmānugatassā</bold>ti accantaṃ kāmaṃ anugatassa. <bold>Avācarī</bold>ti anācāraṃ cari. <bold>Paṭṭhavasānugassā</bold>ti paṭṭhassa attano vasānugatassa, attano pesanakārassa santiketi attho. Karaṇatthe vā sāmivacanaṃ <pageBreak edition="M" number="5.0480" />, tena saddhiṃ pāpamakāsīti vuttaṃ hoti. <bold>Tadañña</bold>nti kataraṃ taṃ aññaṃ purisaṃ nāticareyyāti attho.</paragraph>
    <paragraph line="1325">Aparāpi atīte brahmadattassa bhariyā piṅgiyānī nāma aggamahesī sīhapañjaraṃ vivaritvā olokentī maṅgalaassagopakaṃ disvā rañño niddupagamanakāle vātapānena oruyha tena saddhiṃ aticaritvā puna pāsādaṃ āruyha gandhehi sarīraṃ ubbaṭṭetvā raññā saddhiṃ nipajji. Athekadivasaṃ rājā ‘‘kiṃ nu kho deviyā aḍḍharattasamaye niccaṃ sarīraṃ sītaṃ hoti, pariggaṇhissāmi na’’nti ekadivasaṃ niddupagato viya hutvā taṃ uṭṭhāya gacchantiṃ anugantvā assabandhena saddhiṃ aticarantiṃ disvā nivattitvā sayanaṃ abhiruhi. Sāpi aticaritvā āgantvā cūḷasayanake nipajji. Punadivase rājā amaccagaṇamajjheyeva taṃ pakkosāpetvā taṃ kiccaṃ āvikatvā ‘‘sabbāva itthiyo pāpadhammā’’ti tassā vadhabandhachejjabhejjārahaṃ dosaṃ khamitvā ṭhānā cāvetvā aññaṃ aggamahesiṃ akāsi. Tadā kuṇālo rājā brahmadatto ahosi, tena taṃ attanā diṭṭhaṃ āharitvā dassento gāthamāha –</paragraph>
    <hangnum line="1326" number="313"></hangnum>
    <gatha1 line="1327"> ‘‘Piṅgiyānī <pageBreak edition="V" number="5.0442" /> sabbalokissarassa, rañño piyā brahmadattassa bhariyā;</gatha1>
    <gathalast line="1328">Avācarī paṭṭhavasānugassa, taṃ vāpi sā nājjhagā kāmakāminī’’ti.</gathalast>
    <paragraph line="1329">Tattha <bold>taṃ vā</bold>ti sā evaṃ aticarantī taṃ vā assabandhaṃ taṃ vā aggamahesiṭṭhānanti ubhayampi nājjhagā, ubhato bhaṭṭhā ahosi. <bold>Kāmakāminī</bold>ti kāme patthayamānā.</paragraph>
    <paragraph line="1330">Evaṃ pāpadhammā itthiyoti atītavatthūhi <pageBreak edition="P" number="5.0445" /> itthīnaṃ dosaṃ kathetvā aparenapi pariyāyena tāsaṃ dosameva kathento āha –</paragraph>
    <hangnum line="1331" number="314"></hangnum>
    <gatha1 line="1332"> ‘‘Luddhānaṃ lahucittānaṃ, akataññūna dubbhinaṃ;</gatha1>
    <gathalast line="1333">Nādevasatto puriso, thīnaṃ saddhātumarahati.</gathalast>
    <hangnum line="1334" number="315"></hangnum>
    <gatha1 line="1335"> ‘‘Na tā pajānanti kataṃ na kiccaṃ, na mātaraṃ pitaraṃ bhātaraṃ vā;</gatha1>
    <gathalast line="1336">Anariyā samatikkantadhammā, sasseva cittassa vasaṃ vajanti.</gathalast>
    <hangnum line="1337" number="316"></hangnum>
    <gatha1 line="1338"> ‘‘Cirānuvuṭṭhampi <pageBreak edition="M" number="5.0481" /> piyaṃ manāpaṃ, anukampakaṃ pāṇasamampi bhattuṃ;</gatha1>
    <gathalast line="1339">Āvāsu kiccesu ca naṃ jahanti, tasmāhamitthīnaṃ na vissasāmi.</gathalast>
    <hangnum line="1340" number="317"></hangnum>
    <gatha1 line="1341"> ‘‘Thīnañhi cittaṃ yathā vānarassa, kannappakannaṃ yathā rukkhachāyā;</gatha1>
    <gathalast line="1342">Calācalaṃ hadayamitthiyānaṃ, cakkassa nemi viya parivattati.</gathalast>
    <hangnum line="1343" number="318"></hangnum>
    <gatha1 line="1344"> ‘‘Yadā tā passanti samekkhamānā, ādeyyarūpaṃ purisassa vittaṃ;</gatha1>
    <gathalast line="1345">Saṇhāhi vācāhi nayanti menaṃ, kambojakā jalajeneva assaṃ.</gathalast>
    <hangnum line="1346" number="319"></hangnum>
    <gatha1 line="1347"> ‘‘Yadā na passanti samekkhamānā, ādeyyarūpaṃ purisassa vittaṃ;</gatha1>
    <gathalast line="1348">Samantato naṃ parivajjayanti, tiṇṇo nadīpāragatova kullaṃ.</gathalast>
    <hangnum line="1349" number="320"></hangnum>
    <gatha1 line="1350"> ‘‘Silesūpamā sikhiriva sabbabhakkhā, tikkhamāyā nadīriva sīghasotā;</gatha1>
    <gathalast line="1351">Sevanti hetā piyamappiyañca, nāvā yathā orakulaṃ parañca.</gathalast>
    <hangnum line="1352" number="321"></hangnum>
    <gatha1 line="1353"> ‘‘Na <pageBreak edition="V" number="5.0443" /> tā ekassa na dvinnaṃ, āpaṇova pasārito;</gatha1>
    <gathalast line="1354">Yo tā mayhanti maññeyya, vātaṃ jālena bādhaye.</gathalast>
    <hangnum line="1355" number="322"></hangnum>
    <gatha1 line="1356"> ‘‘Yathā <pageBreak edition="P" number="5.0446" /> nadī ca pantho ca, pānāgāraṃ sabhā papā;</gatha1>
    <gathalast line="1357">Evaṃ lokitthiyo nāma, velā tāsaṃ na vijjati.</gathalast>
    <hangnum line="1358" number="323"></hangnum>
    <gatha1 line="1359"> ‘‘Ghatāsanasamā etā, kaṇhasappasirūpamā;</gatha1>
    <gathalast line="1360">Gāvo bahi tiṇasseva, omasanti varaṃ varaṃ.</gathalast>
    <hangnum line="1361" number="324"></hangnum>
    <gatha1 line="1362"> ‘‘Ghatāsanaṃ <pageBreak edition="M" number="5.0482" /> kuñjaraṃ kaṇhasappaṃ, muddhābhisittaṃ pamadā ca sabbā;</gatha1>
    <gathalast line="1363">Ete naro niccayato bhajetha, tesaṃ have dubbidu sabbabhāvo.</gathalast>
    <hangnum line="1364" number="325"></hangnum>
    <gatha1 line="1365"> ‘‘Naccantavaṇṇā na bahūna kantā, na dakkhiṇā pamadā sevitabbā;</gatha1>
    <gathalast line="1366">Na parassa bhariyā na dhanassa hetu, etitthiyo pañca na sevitabbā’’ti.</gathalast>
    <paragraph line="1367">Tattha <bold>luddhāna</bold>nti lubbhānaṃ. <bold>Kaṇaverajātake</bold> (jā. 1.4.69-72) viya baddhacorepi sārajjanaṃ sandhāyetaṃ vuttaṃ. <bold>Lahucittāna</bold>nti muhuttameva parivattanacittānaṃ. <bold>Cūḷadhanuggahajātakena</bold> (jā. 1.5.128 ādayo) etaṃ dīpetabbaṃ. Akataññutā pana etāsaṃ ekakanipāte <bold>takkāriyajātakena</bold> (jā. 1.13.104 ādayo) dīpetabbā. <bold>Nādevasatto</bold>ti na adevasatto devena anāsatto ayakkhagahitako abhūtaviṭṭho puriso thīnaṃ sīlavantataṃ saddhātuṃ nārahati, bhūtaviṭṭho pana saddaheyya. <bold>Kata</bold>nti attano kataṃ upakāraṃ. <bold>Kicca</bold>nti attanā kattabbaṃ kiccaṃ. <bold>Na mātara</bold>nti sabbepi ñātake chaḍḍetvā yasmiṃ paṭibaddhacittā honti, taññeva anubandhanato ete mātādayo na jānanti nāma mahāpanthakamātā viya. <bold>Anariyā</bold>ti nillajjā. <bold>Sassevā</bold>ti sakassa. <bold>Āvāsū</bold>ti āpadāsu. <bold>Kiccesū</bold>ti tesu tesu karaṇīyesu.</paragraph>
    <paragraph line="1368"><bold>Kannappakanna</bold>nti otiṇṇotiṇṇaṃ. Yathā hi visame padese rukkhachāyā ninnampiorohati, thalampi abhiruhati, tathā etāsampi cittaṃ na kañci uttamādhamaṃ vajjeti. <bold>Calācala</bold>nti ekasmiṃyeva apatiṭṭhitaṃ. <bold>Nemi viyā</bold>ti sakaṭassa gacchato cakkanemi viya. <bold>Ādeyyarūpa</bold>nti gahetabbajātikaṃ. <bold>Vitta</bold>nti dhanaṃ. <bold>Nayantī</bold>ti attano vasaṃ nenti. <bold>Jalajenā</bold>ti jalajātasevālena. Kambojaraṭṭhavāsino kira yadā aṭavito asse gaṇhitukāmā honti, tadā ekasmiṃ <pageBreak edition="V" number="5.0444" /> ṭhāne vatiṃ parikkhipitvā dvāraṃ yojetvā assānaṃ udakapānatitthe sevālaṃ madhunā makkhetvā sevālasambandhāni tīre tiṇāni ādiṃ katvā yāva parikkhepadvārā makkhenti, assā pānīyaṃ pivitvā <pageBreak edition="M" number="5.0483" /> rasagiddhena madhunā makkhitāni tāni tiṇāni khādantā anukkamena taṃ ṭhānaṃ pavisanti. Iti yathā te jalajena palobhetvā <pageBreak edition="P" number="5.0447" /> asse vasaṃ nenti, tathā etāpi dhanaṃ disvā tassa gahaṇatthāya saṇhāhi vācāhipi purisaṃ vasaṃ nentīti attho. <bold>Kulla</bold>nti taraṇatthāya gahitaṃ yaṃ kiñci.</paragraph>
    <paragraph line="1369"><bold>Silesūpamā</bold>ti purisānaṃ cittabandhanena silesasadisā. <bold>Tikkhamāyā</bold>ti tikhiṇamāyā sīghamāyā. <bold>Nadīrivā</bold>ti yathā pabbateyyā nadī sīghasotā, evaṃ sīghamāyāti attho. <bold>Āpaṇovā</bold>ti yathā ca pasāritāpaṇo yesaṃ mūlaṃ atthi, tesaññeva upakāro, tatheva tāpi. <bold>Yo tā</bold>ti yo puriso tā itthiyo. <bold>Bādhaye</bold>ti so vātaṃ jālena bādheyya. <bold>Velā tāsaṃ na vijjatī</bold>ti yathā etesaṃ nadīādīnaṃ ‘‘asukavelāyameva ettha gantabba’’nti velā natthi, rattimpi divāpi icchiticchitakkhaṇe upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.</paragraph>
    <paragraph line="1370"><bold>Ghatāsanasamā etā</bold>ti yathā aggi indhanena na tappati, evametāpi kilesaratiyā. <bold>Kaṇhasappasirūpamā</bold>ti kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi kaṇhasappasirasadisā. Tattha bahularāgatāya ghoravisatā, pisuṇatāya dujivhatā, aticāritāya mittadubbhitā veditabbā. <bold>Gāvo bahi tiṇassevā</bold>ti yathā gāvo khāditaṭṭhānaṃ chaḍḍetvā bahi manāpamanāpassa tiṇassa varaṃ varaṃ omasanti khādanti, evametāpi niddhanaṃ chaḍḍetvā aññaṃ sadhanameva bhajantīti attho. <bold>Muddhābhisitta</bold>nti rājānaṃ. <bold>Pamadā ca sabbā</bold>ti sabbā ca itthiyo. <bold>Ete</bold>ti ete pañca jane. <bold>Niccayato</bold>ti niccasaññato, upaṭṭhitassati appamattova hutvāti attho. <bold>Dubbidū</bold>ti dujjāno. <bold>Sabbabhāvo</bold>ti ajjhāsayo. Cirapariciṇṇopi hi aggi dahati, ciravissāsikopi kuñjaro ghāteti, ciraparicitopi sappo ḍaṃsati, ciravissāsikopi rājā anatthakaro hoti, evaṃ cirāciṇṇāpi itthiyo vikāraṃ dassentīti.</paragraph>
    <paragraph line="1371"><bold>Naccantavaṇṇā</bold>ti abhirūpavatī. <bold>Na bahūna kantā</bold>ti aḍḍhakāsigaṇikā viya bahūnaṃ piyā manāpā. <bold>Na dakkhiṇā</bold>ti naccagītakusalā. Tathārūpā hi <pageBreak edition="M" number="5.0484" /> bahupatthitā bahumittā honti, tasmā na <pageBreak edition="V" number="5.0445" /> sevitabbā. <bold>Na dhanassa hetū</bold>ti yā dhanahetuyeva bhajati, sā apariggahāpi na sevitabbā. Sā hi dhanaṃ alabhamānā kujjhatīti.</paragraph>
    <paragraph line="1372">Evaṃ vutte mahājano mahāsattassa ‘‘aho sukathita’’nti sādhukāramadāsi. Sopi ettakehi kāraṇehi itthīnaṃ aguṇaṃ kathetvā tuṇhī ahosi. Taṃ sutvā ānando gijjharājā, ‘‘samma kuṇāla, ahampi attano ñāṇabalena itthīnaṃ aguṇaṃ kathessāmī’’ti vatvā aguṇakathaṃ ārabhi. Taṃ dassento satthā āha –</paragraph>
    <indent line="1373">‘‘Atha khalu, bho, ānando gijjharājā kuṇālassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –</indent>
    <hangnum line="1374" number="326"></hangnum>
    <gatha1 line="1375"> ‘‘Puṇṇampi <pageBreak edition="P" number="5.0448" /> cemaṃ pathaviṃ dhanena, dajjitthiyā puriso sammatāya;</gatha1>
    <gathalast line="1376">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</gathalast>
    <hangnum line="1377" number="327"></hangnum>
    <gatha1 line="1378"> ‘‘Uṭṭhāhakaṃ cepi alīnavuttiṃ, komārabhattāraṃ piyaṃ manāpaṃ;</gatha1>
    <gathalast line="1379">Āvāsu kiccesu ca naṃ jahanti, tasmāhamitthīnaṃ na vissasāmi.</gathalast>
    <hangnum line="1380" number="328"></hangnum>
    <gatha1 line="1381"> ‘‘Na vissase ‘icchati ma’nti poso, na vissase ‘rodati me sakāse’;</gatha1>
    <gathalast line="1382">Sevanti hetā piyamappiyañca, nāvā yathā orakūlaṃ parañca.</gathalast>
    <hangnum line="1383" number="329"></hangnum>
    <gatha1 line="1384"> ‘‘Na vissase sākhapurāṇasanthataṃ, na vissase mittapurāṇacoraṃ;</gatha1>
    <gathalast line="1385">Na vissase rājānaṃ ‘sakhā mama’nti, na vissase itthi dasanna mātaraṃ.</gathalast>
    <hangnum line="1386" number="330"></hangnum>
    <gatha1 line="1387"> ‘‘Na <pageBreak edition="M" number="5.0485" /> vissase rāmakarāsu nārisu, accantasīlāsu asaññatāsu;</gatha1>
    <paragraph line="1388">Accantapemānugatassa bhariyā, na vissase titthasamā hi nāriyo.</paragraph>
    <hangnum line="1389" number="331"></hangnum>
    <gatha1 line="1390"> ‘‘Haneyyuṃ chindeyyuṃ chedāpeyyumpi, kaṇṭhepi chetvā rudhiraṃ piveyyuṃ;</gatha1>
    <gathalast line="1391">Mā dīnakāmāsu asaññatāsu, bhāvaṃ kare gaṅgatitthūpamāsu.</gathalast>
    <hangnum line="1392" number="332"></hangnum>
    <gatha1 line="1393"> ‘‘Musā <pageBreak edition="V" number="5.0446" /> tāsaṃ yathā saccaṃ, saccaṃ tāsaṃ yathā musā;</gatha1>
    <gathalast line="1394">Gāvo bahi tiṇasseva, omasanti varaṃ varaṃ.</gathalast>
    <hangnum line="1395" number="333"></hangnum>
    <gatha1 line="1396"> ‘‘Gatenetā palobhenti, pekkhitena mhitena ca;</gatha1>
    <gathalast line="1397">Athopi dunnivatthena, mañjunā bhaṇitena ca.</gathalast>
    <hangnum line="1398" number="334"></hangnum>
    <gatha1 line="1399"> ‘‘Coriyo kathinā hetā, vāḷā ca lapasakkharā;</gatha1>
    <gathalast line="1400">Na tā kiñci na jānanti, yaṃ manussesu vañcanaṃ.</gathalast>
    <hangnum line="1401" number="335"></hangnum>
    <gatha1 line="1402"> ‘‘Asā lokitthiyo nāma, velā tāsaṃ na vijjati;</gatha1>
    <gathalast line="1403">Sārattā ca pagabbhā ca, sikhī sabbaghaso yathā.</gathalast>
    <hangnum line="1404" number="336"></hangnum>
    <gatha1 line="1405"> ‘‘Natthitthīnaṃ piyo nāma, appiyopi na vijjati;</gatha1>
    <gathalast line="1406">Sevanti hetā piyamappiyañca, nāvā yathā orakūlaṃ parañca.</gathalast>
    <hangnum line="1407" number="337"></hangnum>
    <gatha1 line="1408"> ‘‘Natthitthīnaṃ <pageBreak edition="P" number="5.0449" /> piyo nāma, appiyopi na vijjati;</gatha1>
    <gathalast line="1409">Dhanattā paṭivallanti, latāva dumanissitā.</gathalast>
    <hangnum line="1410" number="338"></hangnum>
    <gatha1 line="1411"> ‘‘Hatthibandhaṃ assabandhaṃ, gopurisañca maṇḍalaṃ;</gatha1>
    <gathalast line="1412">Chavaḍāhakaṃ pupphachaḍḍakaṃ, sadhanamanupatanti nāriyo.</gathalast>
    <hangnum line="1413" number="339"></hangnum>
    <gatha1 line="1414"> ‘‘Kulaputtampi jahanti akiñcanaṃ, chavakasamasadisampi;</gatha1>
    <gathalast line="1415">Anugacchanti anupatanti, dhanahetu hi nāriyo’’ti.</gathalast>
    <paragraph line="1416">Tattha <pageBreak edition="M" number="5.0486" /><bold>ādimajjhakathāpariyosāna</bold>nti kathāya ādimajjhapariyosānaṃ. <bold>Laddhā khaṇa</bold>nti okāsaṃ labhitvā. <bold>Icchati ma</bold>nti maṃ esā icchatīti puriso itthiṃ na vissaseyya. <bold>Sākhapurāṇasanthata</bold>nti hiyyo vā pare vā santhataṃ purāṇasākhāsanthataṃ na vissase, apapphoṭetvā apaccavekkhitvā na paribhuñjeyya. Tatra hi dīghajātiko vā pavisitvā tiṭṭheyye, paccāmitto vā satthaṃ nikkhipeyya. <bold>Mittapurāṇacora</bold>nti panthadūhanaṭṭhāne ṭhitaṃ coraṃ ‘‘purāṇamitto me’’ti na vissaseyya. Corā hi ye sañjānanti teyeva mārenti. <bold>Sakhā mama</bold>nti so hi khippameva <pageBreak edition="V" number="5.0447" /> kujjhati, tasmā rājānaṃ ‘‘sakhā me’’ti na vissase. <bold>Dasannamātara</bold>nti ‘‘ayaṃ mahallikā idāni maṃ na aticarissati, attānaṃ rakkhissatī’’ti na vissasetabbā. <bold>Rāmakarāsū</bold>ti bālānaṃ ratikarāsu. <bold>Accantasīlāsū</bold>ti atikkantasīlāsu. <bold>Accantapemānugatassā</bold>ti sacepi accantaṃ anugatapemā assa, tathāpi taṃ na vissase. Kiṃkāraṇā? Titthasamā hi nāriyoti sambandho, titthaṃ viya sabbasādhāraṇāti attho.</paragraph>
    <paragraph line="1417"><bold>Haneyyu</bold>nti kuddhā vā aññapurisasārattā vā hutvā sabbametaṃ hananādiṃ kareyyuṃ. <bold>Mā dīnakāmāsū</bold>ti hīnajjhāsayāsu saṃkiliṭṭhaāsayāsu. <bold>Bhāva</bold>nti evarūpāsu sinehaṃ mā kare. <bold>Gaṅgatitthūpamāsū</bold>ti sabbasādhāraṇaṭṭhena gaṅgātitthasadisāsu. <bold>Musā</bold>ti musāvādo tāsaṃ saccasadisova. <bold>Gatenā</bold>tiādīsu pekkhitena palobhane <bold>ummādantījātakaṃ,</bold> (jā. 2.18.57 ādayo) dunnivatthena <bold>niḷinikājātakaṃ,</bold> (jā. 2.18.1 ādayo) mañjunā bhaṇitena ‘‘tuvaṭaṃ kho, ayyaputta, āgaccheyyāsī’’ti nandattherassa vatthu (udā. 22) kathetabbaṃ. <bold>Coriyo</bold>ti sambhatassa dhanassa vināsanena coriyo. <bold>Kathinā</bold>ti thaddhahadayā. <bold>Vāḷā</bold>ti duṭṭhā appakeneva kujjhanasīlā. <bold>Lapasakkharā</bold>ti niratthakalapanena sakkharā viya madhurā. <bold>Asā</bold>ti asatiyo lāmakā. <bold>Sārattā</bold>ti sabbadā sārattā. <bold>Pagabbhā</bold>ti kāyapāgabbhiyādīhi pagabbhā. <bold>Yathā</bold>ti yathā sikhī sabbaghaso, evametāpi sabbaghasā. <bold>Paṭivallantī</bold>ti parissajanti upagūhanti veṭhenti. <bold>Latāvā</bold>ti yathā latā rukkhanissitā rukkhaṃ veṭhenti, evametā purisaṃ parissajanti nāma.</paragraph>
    <paragraph line="1418"><bold>Hatthibandha</bold>ntiādīsu <pageBreak edition="M" number="5.0487" /> gopuriso vuccati gopālako. <bold>Chavaḍāhaka</bold>nti chavānaṃ ḍāhakaṃ, susānapālanti vuttaṃ hoti. <bold>Pupphachaḍḍaka</bold>nti vaccaṭṭhānasodhakaṃ. <bold>Sadhana</bold>nti etesupi sadhanaṃ anugacchantiyeva <pageBreak edition="P" number="5.0450" />. <bold>Akiñcana</bold>nti adhanaṃ. <bold>Chavakasamasadisa</bold>nti sunakhamaṃsakhādacaṇḍālena samaṃ sadisaṃ, tena nibbisesampi purisaṃ gacchanti bhajanti. Kasmā? Yasmā <bold>anupatanti dhanahetu nāriyo</bold>ti.</paragraph>
    <paragraph line="1419">Evaṃ attano ñāṇe ṭhatvā ānando gijjharājā itthīnaṃ aguṇaṃ kathetvā tuṇhī ahosi. Tassa vacanaṃ sutvā nāradopi attano ñāṇe ṭhatvā tāsaṃ aguṇaṃ kathesi. Taṃ dassento satthā āha –</paragraph>
    <indent line="1420">‘‘Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthā abhāsi –</indent>
    <hangnum line="1421" number="340"></hangnum>
    <gatha1 line="1422"> ‘‘‘Cattārome <pageBreak edition="V" number="5.0448" /> na pūrenti, te me suṇātha bhāsato;</gatha1>
    <gathalast line="1423">Samuddo brāhmaṇo rājā, itthī cāpi dijampati.</gathalast>
    <hangnum line="1424" number="341"></hangnum>
    <gatha1 line="1425"> ‘‘Saritā sāgaraṃ yanti, yā kāci pathavissitā;</gatha1>
    <gathalast line="1426">Tā samuddaṃ na pūrenti, ūnattā hi na pūrati.</gathalast>
    <hangnum line="1427" number="342"></hangnum>
    <gatha1 line="1428"> ‘‘Brāhmaṇo ca adhīyāna, vedamakkhānapañcamaṃ;</gatha1>
    <gathalast line="1429">Bhiyyopi sutamiccheyya, ūnattā hi na pūrati.</gathalast>
    <hangnum line="1430" number="343"></hangnum>
    <gatha1 line="1431"> ‘‘Rājā ca pathaviṃ sabbaṃ, sasamuddaṃ sapabbataṃ;</gatha1>
    <gatha2 line="1432">Ajjhāvasaṃ vijinitvā, anantaratanocitaṃ;</gatha2>
    <gathalast line="1433">Pāraṃ samuddaṃ pattheti ūnattā hi na pūrati.</gathalast>
    <hangnum line="1434" number="344"></hangnum>
    <gatha1 line="1435"> ‘‘Ekamekāya itthiyā, aṭṭhaṭṭha patino siyā;</gatha1>
    <gatha2 line="1436">Sūrā ca balavanto ca, sabbakāmarasāharā;</gatha2>
    <gathalast line="1437">Kareyya navame chandaṃ, ūnattā hi na pūrati.</gathalast>
    <hangnum line="1438" number="345"></hangnum>
    <gatha1 line="1439"> ‘‘Sabbitthiyo sikhīriva sabbabhakkhā, sabbitthiyo nadīriva sabbavāhī;</gatha1>
    <gathalast line="1440">Sabbitthiyo kaṇṭakānaṃva sākhā, sabbitthiyo dhanahetu vajanti.</gathalast>
    <hangnum line="1441" number="346"></hangnum>
    <gatha1 line="1442"> ‘‘Vātañca <pageBreak edition="M" number="5.0488" /> jālena naro parāmase, osiñcaye sāgaramekapāṇinā;</gatha1>
    <gathalast line="1443">Sakena hatthena kareyya ghosaṃ, yo sabbabhāvaṃ pamadāsu ossaje.</gathalast>
    <hangnum line="1444" number="347"></hangnum>
    <gatha1 line="1445"> ‘‘Corīnaṃ bahubuddhīnaṃ, yāsu saccaṃ sudullabhaṃ;</gatha1>
    <gathalast line="1446">Thīnaṃ bhāvo durājāno, macchassevodake gataṃ.</gathalast>
    <hangnum line="1447" number="348"></hangnum>
    <gatha1 line="1448"> ‘‘Analā <pageBreak edition="P" number="5.0451" /> mudusambhāsā, duppūrā tā nadīsamā;</gatha1>
    <gathalast line="1449">Sīdanti naṃ viditvāna, ārakā parivajjaye.</gathalast>
    <hangnum line="1450" number="349"></hangnum>
    <gatha1 line="1451"> ‘‘Āvaṭṭanī <pageBreak edition="V" number="5.0449" /> mahāmāyā, brahmacariyavikopanā;</gatha1>
    <gathalast line="1452">Sīdanti naṃ viditvāna, ārakā parivajjaye.</gathalast>
    <hangnum line="1453" number="350"></hangnum>
    <gatha1 line="1454"> ‘‘Yaṃ etā upasevanti, chandasā vā dhanena vā;</gatha1>
    <gathalast line="1455">Jātavedova saṃṭhānaṃ, khippaṃ anudahanti na’’’nti.</gathalast>
    <paragraph line="1456">Tattha <bold>dijampatī</bold>ti dijajeṭṭhakaṃ kuṇālaṃ ālapati. <bold>‘‘Saritā’’</bold>tiādi ṭhapitamātikāya bhājanatthaṃ vuttaṃ. <bold>Ūnattā</bold>ti udakapatiṭṭhānassa mahantatāya ūnā eva. <bold>Adhīyānā</bold>ti sajjhāyitvā. <bold>Vedamakkhānapañcama</bold>nti itihāsapañcamaṃ vedacatukkaṃ. <bold>Ūnattā</bold>ti so hi ajjhāsayamahantatāya sikkhitabbassa na pūrati. <bold>Anantaratanocita</bold>nti nānāratanehi ocitaṃ paripuṇṇaṃ. <bold>Ūnattā</bold>ti so hi taṇhāmahantatāya na pūrati. <bold>Siyā</bold>ti siyuṃ, ayameva vā pāṭho. <bold>Sabbakāmarasāharā</bold>ti sabbesaṃ kāmarasānaṃ āharakā. <bold>‘‘Navame’’</bold>ti aṭṭhahi atittabhāvadassanatthaṃ vuttaṃ. Sā pana dasamepi vīsatimepi tato uttaritarepi chandaṃ karoteva. <bold>Ūnattā</bold>ti sā hi kāmataṇhāya mahantatāya na pūrati. <bold>Kaṇḍakānaṃva sākhā</bold>ti sambādhamagge kaṇṭakasākhasadisā. Yathā hi sākhā laggitvā ākaḍḍhati, evaṃ etāpi rūpādīhi kaḍḍhanti. Yathā sākhā hatthādīsu vijjhitvā dukkhaṃ uppādeti, evaṃ etāpi phuṭṭhamattā sarīrasamphassena vijjhitvā mahāvināsaṃ pāpenti. <bold>Vajantī</bold>ti parapurisaṃ vajanti.</paragraph>
    <paragraph line="1457"><bold>Parāmase</bold>ti gaṇheyya. <bold>Osiñcaye</bold>ti nhāyituṃ otiṇṇo ekena pāṇinā sakalasamuddaudakaṃ osiñceyya gahetvā chaḍḍeyya. <bold>Sakenā</bold>ti ekena <pageBreak edition="M" number="5.0489" /> attano hatthena tameva hatthaṃ haritvā ghosaṃ uppādeyya. <bold>Sabbabhāva</bold>nti ‘‘tvameva iṭṭho kanto piyo manāpo’’ti vuccamāno yo puriso ‘‘evameta’’nti saddahanto sabbaṃ attano ajjhāsayaṃ pamadāsu ossajeyya, so jālādīhi vātaggahaṇādīni kareyyāti attho. <bold>Gata</bold>nti gamanaṃ. <bold>Analā</bold>ti tīhi dhammehi alanti vacanavirahitā. <bold>Duppurā tā</bold>ti yathā mahānadī udakena, evaṃ kilesaratiyā tā duppūrā. <bold>Sīdanti naṃ viditvānā</bold>ti ettha <bold>na</bold>nti nipātamattaṃ, itthiyo allīnā catūsu apāyesu sīdantīti viditvā. <bold>Āvaṭṭanī</bold>ti yathā āvaṭṭanī mahājanassa hadayaṃ mohetvā attano vase vatteti, evametāpīti attho. <bold>Vikopanā</bold>ti nāsanatthena ca garahatthena ca brahmacariyassa kopikā. <bold>Chandasā vā</bold>ti piyasaṃvāsena vā. <bold>Dhanena vā</bold>ti dhanahetu vā. <bold>Saṃṭhāna</bold>nti yathā jātavedo attano ṭhānaṃ yaṃ yaṃ padesaṃ allīyati, taṃ taṃ dahati, tathā etāpi yaṃ yaṃ purisaṃ kilesavasena allīyanti, taṃ taṃ anudahanti mahāvināsaṃ pāpenti.</paragraph>
    <paragraph line="1458">Evaṃ <pageBreak edition="V" number="5.0450" /> nāradena itthīnaṃ aguṇe pakāsite puna mahāsatto visesetvā tāsaṃ aguṇaṃ pakāseti. Taṃ <pageBreak edition="P" number="5.0452" /> dassetuṃ satthā āha –</paragraph>
    <indent line="1459">‘‘Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo ajjhabhāsi –</indent>
    <hangnum line="1460" number="351"></hangnum>
    <gatha1 line="1461"> ‘‘‘Sallape nisitakhaggapāṇinā, paṇḍito api pisācadosinā;</gatha1>
    <gathalast line="1462">Uggatejamuragampi āside, eko ekāya pamadāya nālape.</gathalast>
    <hangnum line="1463" number="352"></hangnum>
    <gatha1 line="1464"> ‘‘Lokacittamathanā hi nāriyo, naccagītabhaṇitamhitāvudhā;</gatha1>
    <gathalast line="1465">Bādhayanti anupaṭṭhitassatiṃ, dīpe rakkhasigaṇova vāṇije.</gathalast>
    <hangnum line="1466" number="353"></hangnum>
    <gatha1 line="1467"> ‘‘Natthi <pageBreak edition="M" number="5.0490" /> tāsaṃ vinayo na saṃvaro, majjamaṃsaniratā asaññatā;</gatha1>
    <gathalast line="1468">Tā gilanti purisassa pābhataṃ, sāgareva makaraṃ timiṅgalo.</gathalast>
    <hangnum line="1469" number="354"></hangnum>
    <gatha1 line="1470"> ‘‘Pañcakāmaguṇasātagocarā, uddhatā aniyatā asaññatā;</gatha1>
    <gathalast line="1471">Osaranti pamadā pamādinaṃ, loṇatoyavatiyaṃva āpakā.</gathalast>
    <hangnum line="1472" number="355"></hangnum>
    <gatha1 line="1473"> ‘‘Yaṃ naraṃ upalapenti nāriyo, chandasā vā ratiyā dhanena vā;</gatha1>
    <gathalast line="1474">Jātavedasadisampi tādisaṃ, rāgadosavadhiyo dahanti naṃ.</gathalast>
    <hangnum line="1475" number="356"></hangnum>
    <gatha1 line="1476"> ‘‘Aḍḍhaṃ ñatvā purisaṃ mahaddhanaṃ, osaranti sadhanaṃ sahattanā;</gatha1>
    <gathalast line="1477">Rattacittamativeṭhayanti naṃ, sāla māluvalatāva kānane.</gathalast>
    <hangnum line="1478" number="357"></hangnum>
    <gatha1 line="1479"> ‘‘Tā upenti vividhena chandasā, citrabimbamukhiyo alaṅkatā;</gatha1>
    <gathalast line="1480">Uhasanti pahasanti nāriyo, sambarova satamāyakovidā.</gathalast>
    <hangnum line="1481" number="358"></hangnum>
    <gatha1 line="1482"> ‘‘Jātarūpamaṇimuttabhūsitā, sakkatā patikulesu nāriyo;</gatha1>
    <gathalast line="1483">Rakkhitā <pageBreak edition="P" number="5.0453" /> aticaranti sāmikaṃ, dānavaṃva hadayantarassitā.</gathalast>
    <hangnum line="1484" number="359"></hangnum>
    <gatha1 line="1485"> ‘‘Tejavāpi <pageBreak edition="V" number="5.0451" /> hi naro vicakkhaṇo, sakkato bahujanassa pūjito;</gatha1>
    <gathalast line="1486">Nārinaṃ vasagato na bhāsati, rāhunā upahatova candimā.</gathalast>
    <hangnum line="1487" number="360"></hangnum>
    <gatha1 line="1488"> ‘‘Yaṃ <pageBreak edition="M" number="5.0491" /> kareyya kupito diso disaṃ, duṭṭhacitto vasamāgataṃ ariṃ;</gatha1>
    <gathalast line="1489">Tena bhiyyo byasanaṃ nigacchati, nārinaṃ vasagato apekkhavā.</gathalast>
    <hangnum line="1490" number="361"></hangnum>
    <gatha1 line="1491"> ‘‘Kesalūnanakhachinnatajjitā, pādapāṇikasadaṇḍatāḷitā;</gatha1>
    <gathalast line="1492">Hīnamevupagatā hi nāriyo, tā ramanti kuṇapeva makkhikā.</gathalast>
    <hangnum line="1493" number="362"></hangnum>
    <gatha1 line="1494"> ‘‘Tā kulesu visikhantaresu vā, rājadhāninigamesu vā puna;</gatha1>
    <gathalast line="1495">Oḍḍitaṃ namucipāsavākaraṃ, cakkhumā parivajje sukhatthiko.</gathalast>
    <hangnum line="1496" number="363"></hangnum>
    <gatha1 line="1497"> ‘‘Ossajitva kusalaṃ tapoguṇaṃ, yo anariyacaritāni mācari;</gatha1>
    <gathalast line="1498">Devatāhi nirayaṃ nimissati, chedagāmimaṇiyaṃva vāṇijo.</gathalast>
    <hangnum line="1499" number="364"></hangnum>
    <gatha1 line="1500"> ‘‘So idha garahito parattha ca, dummatī upahato sakammunā;</gatha1>
    <paragraph line="1501">Gacchatī aniyato gaḷāgaḷaṃ, duṭṭhagadrabharathova uppathe.</paragraph>
    <hangnum line="1502" number="365"></hangnum>
    <gatha1 line="1503"> ‘‘So upeti nirayaṃ patāpanaṃ, sattisimbalivanañca āyasaṃ;</gatha1>
    <gathalast line="1504">Āvasitvā tiracchānayoniyaṃ, petarājavisayaṃ na muñcati.</gathalast>
    <hangnum line="1505" number="366"></hangnum>
    <gatha1 line="1506"> ‘‘Dibyakhiḍḍaratiyo ca nandane, cakkavatticaritañca mānuse;</gatha1>
    <gathalast line="1507">Nāsayanti pamadā pamādinaṃ, duggatiñca paṭipādayanti naṃ.</gathalast>
    <hangnum line="1508" number="367"></hangnum>
    <gatha1 line="1509"> ‘‘Dibyakhiḍḍaratiyo <pageBreak edition="M" number="5.0492" /><pageBreak edition="P" number="5.0454" /> na dullabhā, cakkavatticaritañca mānuse;</gatha1>
    <gathalast line="1510">Soṇṇabyamhanilayā ca accharā, ye caranti pamadāhanatthikā.</gathalast>
    <hangnum line="1511" number="368"></hangnum>
    <gatha1 line="1512"> ‘‘Kāmadhātusamatikkamā gati, rūpadhātuyā bhāvo na dullabho;</gatha1>
    <gathalast line="1513">Vītarāgavisayūpapatti yā, ye caranti pamadāhanatthikā.</gathalast>
    <hangnum line="1514" number="369"></hangnum>
    <gatha1 line="1515"> ‘‘Sabbadukkhasamattikkamaṃ <pageBreak edition="V" number="5.0452" /> sivaṃ, accantamacalitaṃ asaṅkhataṃ;</gatha1>
    <gathalast line="1516">Nibbutehi sucihī na dullabhaṃ, ye caranti pamadāhanatthikā’’’ti.</gathalast>
    <paragraph line="1517">Tattha <bold>sallape</bold>ti ‘‘sace mayā saddhiṃ sallapessasi, sīsaṃ te pātessāmī’’ti vatvā khaggaṃ ādāya ṭhitenāpi, ‘‘sallapitamatteyeva taṃ khāditvā jīvitavināsaṃ pāpessāmī’’ti dosinā hutvā ṭhitenāpi pisācena saddhiṃ sallape. ‘‘Upagataṃ ḍaṃsitvā nāsessāmī’’ti ṭhitaṃ uggatejaṃ uragampi āside. Eko pana hutvā raho ekāya pamadāya na hi ālape. <bold>Lokacittamathanā</bold>ti lokassa cittaghātikā. <bold>Dīpe rakkhasigaṇo</bold>ti yathā dīpe rakkhasigaṇo manussavesena vāṇije upalāpetvā attano vase gate katvā khādati, evaṃ imāpi pañcahi kāmaguṇehi attano vase katvā satte mahāvināsaṃ pāpentīti attho. <bold>Vinayo</bold>ti ācāro. <bold>Saṃvaro</bold>ti mariyādo. <bold>Purisassa pābhata</bold>nti dukkhasambhataṃ dhanaṃ <bold>gilanti</bold> nāsenti.</paragraph>
    <paragraph line="1518"><bold>Aniyatā</bold>ti aniyatacittā. <bold>Loṇatoyavatiya</bold>nti loṇatoyavantaṃ samuddanti attho. <bold>Āpakā</bold>ti āpagā, ayameva vā pāṭho. Yathā samuddaṃ nadiyo osaranti, evaṃ pamādinaṃ pamadāti attho. <bold>Chandasā</bold>ti pemena. <bold>Ratiyā</bold>ti pañcakāmaguṇaratiyā. <bold>Dhanena vā</bold>ti dhanahetu vā. <bold>Jātavedasadisa</bold>nti guṇasampattiyā aggimiva jalitampi. <bold>Rāgadosavadhiyo</bold>ti <pageBreak edition="M" number="5.0493" /> kāmarāgadosehi vadhikā. Rāgadosagatiyotipi pāṭho. <bold>Osarantī</bold>ti dhanagahaṇatthāya madhuravacanena taṃ bandhantiyo upagacchanti. <bold>Sadhana</bold>nti sadhanā. Ayameva vā pāṭho, vatthālaṅkāratthāya kiñci attano dhanaṃ datvāpi osarantīti attho. <bold>Sahattanā</bold>ti attabhāvena saddhiṃ attabhāvampi tasseva pariccajantiyo viya honti. <bold>Ativeṭhayantī</bold>ti dhanagahaṇatthāya ativiya veṭhenti pīḷenti.</paragraph>
    <paragraph line="1519"><bold>Vividhena chandasā</bold>ti nānāvidhena ākārena. <bold>Citrabimbamukhiyo</bold>ti alaṅkāravasena citrasarīrā citramukhiyo hutvā. <bold>Uhasantī</bold>ti mahāhasitaṃ hasanti. <bold>Pahasantī</bold>ti mandahasitaṃ hasanti. <bold>Sambarovā</bold>ti māyākārapuriso viya asurindo viya ca <pageBreak edition="P" number="5.0455" />. <bold>Dānavaṃva hadayantarassitā</bold>ti yathā ‘‘kuto nu āgacchatha, bho, tayo janā’’ti <bold>karaṇḍakajātake</bold> (jā. 1.9.87 ādayo) hadayantaranissitā antoudaragatāpi dānavaṃ aticari, evaṃ aticaranti. Arakkhitā hetāti dīpeti. <bold>Na bhāsatī</bold>ti na virocati haritacalomasakassapakusarājāno viya. <bold>Tenā</bold>ti tamhā amittena katā byasanā atirekataraṃ byasananti attho. <bold>Apekkhavā</bold>ti sataṇho.</paragraph>
    <paragraph line="1520"><bold>Kesalūnanakhachinnatajjitā</bold>ti ākaḍḍhitvā lūnakesā nakhehi chinnagattā tajjitā pādādīhi ca <pageBreak edition="V" number="5.0453" /> tāḷitāva hutvā. Yo kilesavasena etepi vippakāre karoti, tādisaṃ hīnameva upagatā nāriyo ramanti, na ete vippakāre pariharanti, madhurasamācāre kiṃkāraṇā tā na ramanti. <bold>Kuṇapeva makkhikā</bold>ti yasmā jegucchahatthikuṇapādimhi makkhikā viya tā hīneyeva ramantīti attho. <bold>Oḍḍita</bold>nti na etā itthiyo nāma, atha kho imesu ṭhānesu namucino kilesamārassa migapakkhigahaṇatthaṃ luddakehi oḍḍitaṃ pāsañca vākarañcāti maññamāno paññācakkhumā puriso dibbamānusikena sukhena atthiko parivajjeyya.</paragraph>
    <paragraph line="1521"><bold>Ossajitvā</bold>ti devamanussesu mahāsampattidāyakaṃ tapoguṇaṃ chaḍḍetvā. <bold>Yo</bold>ti yo puriso anariyesu aparisuddhesu kāmaguṇesu kāmaraticaritāni ācarati. <bold>Devatāhi nirayaṃ nimissatī</bold>ti so devalokena parivattitvā nirayaṃ gaṇhissati. <bold>Chedagāmimaṇiyaṃva vāṇijo</bold>ti <pageBreak edition="M" number="5.0494" /> yathā bālavāṇijo satasahassagghabhaṇḍaṃ datvā chedagāmimaṇikaṃ gaṇhāti, tathārūpo ayaṃ hotīti attho. <bold>So</bold>ti so itthīnaṃ vasaṃ gato. <bold>Aniyato</bold>ti ettakaṃ nāma kālaṃ apāyesu paccissatīti aniyato. <bold>Gaḷāgaḷa</bold>nti devalokā vā manussalokā vā gaḷitvā apāyameva gacchatīti attho. Yathā kiṃ? <bold>Duṭṭhagadrabharathova uppathe</bold>ti, yathā kūṭagadrabhayuttaratho maggā okkamitvā uppatheyeva gacchati, tathā. <bold>Sattisimbalivana</bold>nti sattisadisehi kaṇṭakehi yuttaṃ āyasaṃ simbalivanaṃ. <bold>Petarājavisaya</bold>nti petavisayañca kālakañcikaasuravisayañca.</paragraph>
    <paragraph line="1522"><bold>Pamādina</bold>nti pamattānaṃ. Te hi pamadāsu pamattā tāsaṃ sampattīnaṃ mūlabhūtaṃ kusalaṃ na karonti, iti tesaṃ pamadā sabbā tā nāsenti nāma. <bold>Paṭipādayantī</bold>ti tathāvidhaṃ purisaṃ tā pamādavaseneva akusalaṃ kāretvā duggatiṃ paṭipādenti nāma. <bold>Soṇṇabyamhanilayā</bold>ti suvaṇṇamayavimānavāsiniyo. <bold>Pamadāhanatthikā</bold>ti ye purisā pamadāhi anatthikā hutvā brahmacariyaṃ caranti. <bold>Kāmadhātusamatikkamā</bold>ti kāmadhātusamatikkamā yā gati. <bold>Rūpadhātuyā bhāvo</bold>ti yo kāmadhātusamatikkamagatisaṅkhāto rūpadhātuyā bhāvo, so tesaṃ na dullabho. <bold>Vītarāgavisayūpapatti yā</bold>ti yā vītarāgavisaye suddhāvāsaloke upapatti, sāpi tesaṃ na dullabhāti attho. <bold>Accanta</bold>nti antātītaṃ avināsadhammaṃ. <bold>Acalita</bold>nti kilesehi akampitaṃ. <bold>Nibbutehī</bold>ti nibbutakilesehi. <bold>Sucihī</bold>ti sucīhi parisuddhehi evarūpaṃ nibbānaṃ na dullabhanti.</paragraph>
    <paragraph line="1523">Evaṃ <pageBreak edition="P" number="5.0456" /> mahāsatto amatamahānibbānaṃ pāpetvā desanaṃ niṭṭhāpesi. Himavante kinnaramahoragādayo ākāse ṭhitā devatā ca ‘‘aho buddhalīlāya kathitā’’ti sādhukāraṃ adaṃsu <pageBreak edition="V" number="5.0454" />. Ānando gijjharājā nārado devabrāhmaṇo puṇṇamukho ca phussakokilo attano attano parisaṃ ādāya yathāṭhānameva gamiṃsu. Mahāsattopi sakaṭṭhānameva gato. Itare pana antarantarā gantvā mahāsattassa santike ovādaṃ gahetvā tasmiṃ ovāde ṭhatvā saggaparāyaṇā ahesuṃ.</paragraph>
    <paragraph line="1524">Satthā <pageBreak edition="M" number="5.0495" /> imaṃ dhammadesanaṃ āharitvā jātakaṃ samodhānento osānagāthā abhāsi –</paragraph>
    <hangnum line="1525" number="370"></hangnum>
    <gatha1 line="1526"> ‘‘Kuṇālohaṃ tadā āsiṃ, udāyī phussakokilo;</gatha1>
    <gatha2 line="1527">Ānando gijjharājāsi, sāriputto ca nārado;</gatha2>
    <gathalast line="1528">Parisā buddhaparisā, evaṃ dhāretha jātaka’’nti.</gathalast>
    <paragraph line="1529">Te pana bhikkhū gamanakāle satthānubhāvena gantvā āgamanakāle attano attanova ānubhāvena āgatā. Tesaṃ satthā mahāvaneyeva kammaṭṭhānaṃ kathesi. Sabbepi te taṃ divasameva arahattaṃ pāpuṇiṃsu. Mahādevatāsamāgamo ahosi. Athassa bhagavā <bold>mahāsamayasuttaṃ</bold> (dī. ni. 2.331 ādayo) kathesi.</paragraph>
    <centered line="1530">Kuṇālajātakavaṇṇanā catutthā.</centered>
    <hangnum line="1531"></hangnum>
    <paragraph line="1532"> [537] 5. Mahāsutasomajātakavaṇṇanā</paragraph>
    <paragraph line="1533"><bold>Kasmā tuvaṃ rasaka edisānī</bold>ti idaṃ satthā jetavane viharanto aṅgulimālattheradamanaṃ ārabbha kathesi. Tassa uppatti ca pabbajjā ca upasampadā ca <bold>aṅgulimālasuttavaṇṇanāyaṃ</bold> (ma. ni. aṭṭha. 2.34 ādayo) vuttanayena vitthārato veditabbā. So pana saccakiriyāya mūḷhagabbhāya itthiyā sotthibhāvaṃ katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṃ patvā abhiññātova asītiyā mahātherānaṃ abbhantaro ahosi. Tasmiṃ kāle dhammasabhāyaṃ kathaṃ samuṭṭhāpesuṃ – ‘‘āvuso, aho vata bhagavatā tathārūpaṃ luddaṃ lohitapāṇiṃ mahācoraṃ aṅgulimālaṃ adaṇḍena asatthena dametvā nibbisevanaṃ karontena dukkaraṃ kataṃ, aho buddhā nāma dukkarakārino’’ti. Satthā gandhakuṭiyaṃ ṭhitova dibbasotena taṃ kathaṃ sutvā ‘‘ajja mama gamanaṃ bahupakāraṃ bhavissati, mahādhammadesanā pavattissatī’’ti ñatvā anopamāya buddhalīlāya dhammasabhaṃ gantvā varapaññattāsane nisīditvā ‘‘kāya <pageBreak edition="V" number="5.0455" /> nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, idāneva paramābhisambodhiṃ <pageBreak edition="P" number="5.0457" /> pattena mayā etassa damanaṃ, svāhaṃ pubbacariyaṃ <pageBreak edition="M" number="5.0496" /> caranto padesañāṇe ṭhitopi etaṃ damesi’’nti vatvā tehi yācito atītaṃ āhari.</paragraph>
    <paragraph line="1534">Atīte kururaṭṭhe indapatthanagare korabyo nāma rājā dhammena rajjaṃ kāresi. Tadā bodhisatto tassa aggamahesiyā kucchimhi nibbatti. Dasamāse atikkante suvaṇṇavaṇṇaṃ puttaṃ vijāyi, sutavittatāya pana naṃ ‘‘sutasomo’’ti sañjāniṃsu. Tamenaṃ rājā vayappattaṃ nikkhasahassaṃ datvā disāpāmokkhassa ācariyassa santike sippuggahaṇatthāya takkasilaṃ pesesi. So ācariyabhāgaṃ ādāya nagarā nikkhamitvā maggaṃ paṭipajji. Tadā bārāṇasiyaṃ kāsirañño putto brahmadattakumāropi tatheva vatvā pitarā pesito nagarā nikkhamitvā tameva maggaṃ paṭipajji. Atha sutasomo maggaṃ gantvā nagaradvāre sālāya phalake vissamatthāya nisīdi. Brahmadattakumāropi gantvā tena saddhiṃ ekaphalake nisīdi. Atha naṃ sutasomo paṭisanthāraṃ karonto ‘‘samma, maggakilantosi, kuto āgacchasī’’ti pucchitvā ‘‘bārāṇasito’’ti vutte ‘‘kassa puttosī’’ti vatvā ‘‘kāsirañño puttomhī’’ti vutte ‘‘ko nāmosī’’ti vatvā ‘‘ahaṃ brahmadattakumāro nāmā’’ti vutte ‘‘kena kāraṇena idhāgatosī’’ti pucchi. So ‘‘sippuggahaṇatthāyā’’ti vatvā ‘‘tvampi maggakilantosi, kuto āgacchasī’’ti teneva nayena itaraṃ pucchi. Sopi tassa sabbaṃ ācikkhi. Te ubhopi ‘‘mayaṃ khattiyā, ekācariyasseva santike sippuggahaṇatthāya gacchāmā’’ti aññamaññaṃ mittabhāvaṃ katvā nagaraṃ pavisitvā ācariyakulaṃ gantvā ācariyaṃ vanditvā attano jātiādiṃ kathetvā sippuggahaṇatthāya āgatabhāvaṃ kathesuṃ. So ‘‘sādhū’’ti sampaṭicchi. Te ācariyabhāgaṃ datvā sippaṃ paṭṭhapesuṃ.</paragraph>
    <paragraph line="1535">Na kevalañca te dveva, aññepi tadā jambudīpe ekasatamattā rājaputtā tassa santike sippaṃ uggaṇhanti. Sutasomo tesaṃ jeṭṭhantevāsiko hutvā sippaṃ upadisanto nacirasseva nipphattiṃ pāpuṇi. So aññassa santikaṃ agantvā ‘‘sahāyo <pageBreak edition="P" number="5.0458" /> me’’ti brahmadattassa kumārasseva santikaṃ gantvā tassa piṭṭhiācariyo hutvā sippaṃ sikkhāpesi. Itaresampi anukkamena sippaṃ niṭṭhitaṃ. Te anuyogaṃ datvā ācariyaṃ vanditvā sutasomaṃ parivāretvā nikkhamiṃsu. Atha ne sutasomo maggantare ṭhatvā uyyojento ‘‘tumhe attano attano pitūnaṃ sippaṃ dassetvā rajjesu <pageBreak edition="M" number="5.0497" /> patiṭṭhahissatha, patiṭṭhitā ca pana mamovādaṃ kareyyāthā’’ti āha. ‘‘Kiṃ <pageBreak edition="V" number="5.0456" />, ācariyā’’ti? ‘‘Pakkhadivasesu uposathikā hutvā mā ghātaṃ kareyyāthā’’ti. Te ‘‘sādhū’’ti sampaṭicchiṃsu. Bodhisattopi aṅgavijjāpāṭhakattā ‘‘anāgate bārāṇasiyaṃ brahmadattakumāraṃ nissāya mahābhayaṃ uppajjissatī’’ti ñatvā te evaṃ ovaditvā uyyojesi. Te sabbepi attano attano janapadaṃ gantvā pitūnaṃ sippaṃ dassetvā rajjesu patiṭṭhāya patiṭṭhitabhāvañceva ovāde vattanabhāvañca jānāpetuṃ paṇṇākārena saddhiṃ paṇṇāni pahiṇiṃsu. Mahāsatto taṃ pavattiṃ sutvā ‘‘appamattāva hothā’’ti paṇṇāni paṭipesesi.</paragraph>
    <paragraph line="1536">Tesu bārāṇasirājā vinā maṃsena bhattaṃ na bhuñjati. Uposathadivasatthāyapissa maṃsaṃ gahetvā ṭhapesi. Athekadivasaṃ evaṃ ṭhapitamaṃsaṃ bhattakārakassa pamādena rājagehe koleyyakasunakhā khādiṃsu. Bhattakārako taṃ maṃsaṃ aditvā kahāpaṇamuṭṭhiṃ ādāya carantopi maṃsaṃ uppādetuṃ asakkonto ‘‘sace amaṃsakabhattaṃ upanāmessāmi, jīvitaṃ me natthi, kiṃ nu kho karissāmī’’ti cintetvā ‘‘attheso upāyo’’ti vikāle āmakasusānaṃ gantvā muhuttamatassa purisassa ūrumaṃsaṃ āharitvā supakkaṃ pacitvā bhattaṃ upanāmesi. Rañño maṃsakhaṇḍaṃ jivhagge ṭhapitamattameva satta rasaharaṇisahassāni phari, sakalasarīraṃ khobhetvā aṭṭhāsi. Kiṃkāraṇā? Pubbe cassa sevanatāya. So kira atītānantare attabhāve yakkho hutvā bahuṃ manussamaṃsaṃ khāditapubbo, tenassa taṃ piyaṃ ahosi <pageBreak edition="P" number="5.0459" />. So ‘‘sacāhaṃ tuṇhīyeva bhuñjissāmi, na me ayaṃ imaṃ maṃsaṃ kathessatī’’ti cintetvā saha kheḷena bhūmiyaṃ pātesi. ‘‘Niddosaṃ, deva, khādāhī’’ti vutte manusse paṭikkamāpetvā ‘‘ahametassa niddosabhāvaṃ jānāmi, kiṃ nāmetaṃ maṃsa’’nti pucchi. ‘‘Purimadivasesu paribhogamaṃsameva, devā’’ti. ‘‘Nanu aññasmiṃ kāle ayaṃ raso natthī’’ti? ‘‘Ajja supakkaṃ, devā’’ti. ‘‘Nanu pubbepi evameva pacasī’’ti. Atha naṃ tuṇhībhūtaṃ ñatvā ‘‘sabhāvaṃ kathehi, no ce kathesi, jīvitaṃ te natthī’’ti āha. So abhayaṃ yācitvā yathābhūtaṃ kathesi. Rājā ‘‘mā saddamakāsi, pakatiyā pacanakamaṃsaṃ tvaṃ khāditvā mayhaṃ manussamaṃsameva pacāhī’’ti āha. ‘‘Nanu dukkaraṃ, devā’’ti? ‘‘Mā bhāyi, na dukkara’’nti. ‘‘Nibaddhaṃ kuto labhissāmi, devā’’ti? ‘‘Nanu bandhanāgāre bahū manussā’’ti. So tato paṭṭhāya tathā akāsi.</paragraph>
    <paragraph line="1537">Aparabhāge <pageBreak edition="M" number="5.0498" /> bandhanāgāre manussesu khīṇesu ‘‘idāni kiṃ karissāmi, devā’’ti āha. ‘‘Antarāmagge sahassabhaṇḍikaṃ khipitvā yo taṃ gaṇhāti, taṃ ‘coro’ti gahetvā mārehī’’ti āha. So tathā akāsi. Aparabhāge rājabhayena sahassabhaṇḍikaṃ olokentampi adisvā ‘‘idāni kiṃ karissāmī’’ti āha. ‘‘Yadā bherivelāya nagaraṃ ākulaṃ hoti, tadā tvaṃ pana ekasmiṃ <pageBreak edition="V" number="5.0457" /> gharasandhimhi vā vīthiyaṃ vā catukke vā ṭhatvā manusse māretvā maṃsaṃ gaṇhāhī’’ti. So tato paṭṭhāya tathā katvā thūlamaṃsaṃ ādāya gacchati. Tesu tesu ṭhānesu kaḷevarāni dissanti. Mama mātā na paññāyati, mama pitā na paññāyati, mama bhātā bhaginī ca na paññāyati, manussānaṃ paridevanasaddo sūyati. Nāgarā bhītatasitā ‘‘ime manusse sīho nu kho khādati, byaggho nu kho khādati, yakkho nu kho khādatī’’ti olokentā pahāramukhaṃ disvā ‘‘eko manussakhādako coro ime khādatī’’ti maññanti. Mahājanā rājaṅgaṇe sannipatitvā upakkosiṃsu. Rājā ‘‘kiṃ, tātā’’ti pucchi. ‘‘Deva imasmiṃ nagare manussakhādako coro atthi, taṃ gaṇhāpethā’’ti āhaṃsu. ‘‘Ahaṃ kathaṃ taṃ jānissāmi, kiṃ ahaṃ nagaraṃ rakkhantopi carāmī’’ti.</paragraph>
    <paragraph line="1538">Mahājanā ‘‘rājā nagarena <pageBreak edition="P" number="5.0460" /> anatthiko, kāḷahatthisenāpatissa ācikkhissāmā’’ti gantvā tassa taṃ kathetvā ‘‘coraṃ pariyesituṃ vaṭṭatī’’ti vadiṃsu. So ‘‘sādhu sattāhaṃ āgametha, pariyesitvā coraṃ dassāmī’’ti mahājane uyyojetvā purise āṇāpesi, ‘‘tātā, nagare kira manussakhādako coro atthi, tumhe tesu tesu ṭhānesu nilīyitvā taṃ gaṇhathā’’ti. Te ‘‘sādhū’’ti sampaṭicchitvā tato paṭṭhāya nagaraṃ pariggaṇhanti. Bhattakārakopi ekasmiṃ gharasandhimhi sampaṭicchanno hutvā ekaṃ itthiṃ māretvā ghanaghanamaṃsaṃ ādāya pacchiyaṃ pūretuṃ ārabhi. Atha naṃ te purisā gahetvā pothetvā pacchābāhaṃ bandhitvā ‘‘gahito manussakhādako coro’’ti mahāsaddaṃ kariṃsu. Mahājano taṃ parivāresi. Atha naṃ suṭṭhu bandhitvā maṃsapacchiṃ gīvāya bandhitvā ādāya senāpatissa dassesuṃ. Senāpati taṃ disvā ‘‘kiṃ nu kho esa imaṃ maṃsaṃ khādati, udāhu aññena maṃsena missetvā vikkiṇāti, udāhu <pageBreak edition="M" number="5.0499" /> aññassa vacanena māretī’’ti cintetvā tamatthaṃ pucchanto paṭhamaṃ gāthamāha –</paragraph>
    <hangnum line="1539" number="371"></hangnum>
    <gatha1 line="1540"> ‘‘Kasmā tuvaṃ rasaka edisāni, karosi kammāni sudāruṇāni;</gatha1>
    <gathalast line="1541">Hanāsi itthī purise ca mūḷho, maṃsassa hetu adu dhanassa kāraṇā’’ti.</gathalast>
    <paragraph line="1542">Tattha <bold>rasakā</bold>ti bhattakāraṇaṃ ālapati.</paragraph>
    <paragraph line="1543">Ito paraṃ uttānasambandhāni vacanapaṭivacanāni pāḷivaseneva veditabbāni –</paragraph>
    <hangnum line="1544" number="372"></hangnum>
    <gatha1 line="1545"> ‘‘Na <pageBreak edition="V" number="5.0458" /> attahetū na dhanassa kāraṇā, na puttadārassa sahāyañātinaṃ;</gatha1>
    <gathalast line="1546">Bhattā ca me bhagavā bhūmipālo, so khādati maṃsaṃ bhadantedisaṃ.</gathalast>
    <hangnum line="1547" number="373"></hangnum>
    <gatha1 line="1548"> ‘‘Sace tuvaṃ bhatturatthe payutto, karosi kammāni sudāruṇāni;</gatha1>
    <gathalast line="1549">Pātova <pageBreak edition="P" number="5.0461" /> antepuraṃ pāpuṇitvā, lapeyyāsi me rājino sammukhe taṃ.</gathalast>
    <hangnum line="1550" number="374"></hangnum>
    <gatha1 line="1551"> ‘‘Tathā karissāmi ahaṃ bhadante, yathā tuvaṃ bhāsasi kāḷahatthi;</gatha1>
    <gathalast line="1552">Pātova antepuraṃ pāpuṇitvā, vakkhāmi te rājino sammukhe ta’’nti.</gathalast>
    <paragraph line="1553">Tattha <bold>bhagavā</bold>ti gāravādhivacanaṃ. <bold>Sace tuva</bold>nti ‘‘saccaṃ nu kho bhaṇati, udāhu maraṇabhayena musā bhaṇatī’’ti vīmaṃsanto evamāha. Tattha <bold>sudāruṇānī</bold>ti manussaghātakammāni. <bold>Sammukhe ta</bold>nti sammukhe ṭhatvā evaṃ vadeyyāsīti. So sampaṭicchanto gāthamāha.</paragraph>
    <paragraph line="1554">Atha naṃ senāpati gāḷhabandhanameva sayāpetvā vibhātāya rattiyā amaccehi ca nāgarehi ca saddhiṃ mantetvā sabbesu ekacchandesu jātesu sabbaṭṭhānesu ārakkhaṃ ṭhapetvā nagaraṃ hatthagataṃ katvā rasakassa gīvāyaṃ maṃsapacchiṃ <pageBreak edition="M" number="5.0500" /> bandhitvā ādāya rājanivesanaṃ pāyāsi. Sakalanagaraṃ viravi. Rājā hiyyo bhuttapātarāso sāyamāsampi alabhitvā ‘‘rasako idāni āgacchissati, idāni āgacchassatī’’ti nisinnova taṃ rattiṃ vītināmetvā ‘‘ajjapi rasako nāgacchati, nāgarānañca mahāsaddo sūyati, kiṃ nū kho eta’’nti vātapānena olokento taṃ tathā ānīyamānaṃ disvā ‘‘pākaṭaṃ idaṃ kāraṇaṃ jāta’’nti cintetvā satiṃ upaṭṭhapetvā pallaṅkeyeva nisīdi. Kāḷahatthipi naṃ upasaṅkamitvā anuyuñji, sopissa kathesi. Tamatthaṃ pakāsento satthā āha –</paragraph>
    <hangnum line="1555" number="375"></hangnum>
    <gatha1 line="1556"> ‘‘Tato ratyā vivasāne, sūriyuggamanaṃ pati;</gatha1>
    <gatha2 line="1557">Kāḷo rasakamādāya, rājānaṃ upasaṅkami;</gatha2>
    <gathalast line="1558">Upasaṅkamma rājānaṃ, idaṃ vacanamabravi.</gathalast>
    <hangnum line="1559" number="376"></hangnum>
    <paragraph line="1560"> ‘‘Saccaṃ kira mahārāja, rasako pesito tayā.</paragraph>
    <gathalast line="1561">Hanati itthipurise, tuvaṃ maṃsāni khādasi.</gathalast>
    <hangnum line="1562" number="377"></hangnum>
    <gatha1 line="1563"> ‘‘Evameva <pageBreak edition="V" number="5.0459" /><pageBreak edition="P" number="5.0462" /> tathā kāḷa, rasako pesito mayā;</gatha1>
    <gathalast line="1564">Mama atthaṃ karontassa, kimetaṃ paribhāsasī’’ti.</gathalast>
    <paragraph line="1565">Tattha <bold>kāḷā</bold>ti kāḷahatthi. <bold>Evamevā</bold>ti tena senāpatinā tejavantena anuyutto rājā musā vattuṃ asakkonto evamāha. Tattha <bold>tathā</bold>ti idaṃ purimassa vevacanaṃ. <bold>Mama attha</bold>nti mama vuḍḍhiṃ. <bold>Karontassā</bold>ti karontaṃ. <bold>Kimeta</bold>nti kasmā etaṃ. <bold>Paribhāsasī</bold>ti aho dukkaraṃ karosi, kāḷahatthi tvaṃ nāma aññaṃ coraṃ aggahetvā mama pesanakārakaṃ gaṇhāsīti tassa bhayaṃ janento kathesi.</paragraph>
    <paragraph line="1566">Taṃ sutvā senāpati ‘‘ayaṃ sakeneva mukhena paṭijānāti, aho sāhasiko, ettakaṃ nāma kālaṃ ime manussā etena khāditā, vāressāmi na’’nti cintetvā āha – ‘‘mahārāja, mā evaṃ kari, mā manussamaṃsaṃ khādasī’’ti. ‘‘Kāḷahatthi kiṃ kathesi, nāhaṃ viramituṃ sakkomī’’ti. ‘‘Mahārāja, sace na viramissasi, attānañca raṭṭhañca nāsessasī’’ti. ‘‘Evaṃ nassantepi ahaṃ neva tato viramituṃ sakkomī’’ti. Tato senāpati tassa saññāpanatthāya vatthuṃ āharitvā dasseti – atītasmiñhi kāle mahāsamudde cha mahāmacchā ahesuṃ. Tesu ānando timinando ajjhārohoti <pageBreak edition="M" number="5.0501" /> ime tayo macchā pañcayojanasatikā, timiṅgalo timirapiṅgalo mahātimirapiṅgaloti ime tayo macchā sahassayojanikā honti. Te sabbepi pāsāṇasevālabhakkhā ahesuṃ. Tesu ānando mahāsamuddassa ekapasse vasati. Taṃ bahū macchā dassanāya upasaṅkamanti, ekadivasaṃ ‘‘sabbesaṃ dvipadacatuppadānaṃ sattānaṃ rājā paññāyati, amhākaṃ rājā natthi, mayampetaṃ rājānaṃ karissāmā’’ti cintetvā sabbe ekacchandā hutvā ānandaṃ rājānaṃ kariṃsu. Te macchā tato paṭṭhāya tassa sāyaṃ pātova upaṭṭhānaṃ gacchanti.</paragraph>
    <paragraph line="1567">Athekadivasaṃ ānando ekasmiṃ pabbate pāsāṇasevālaṃ khādanto ajānitvā ‘‘sevālo’’ti saññāya ekaṃ macchaṃ <pageBreak edition="P" number="5.0463" /> khādi. Tassa taṃ maṃsaṃ khādantassa sakalasarīraṃ saṅkhobhesi. So ‘‘kiṃ nu kho idaṃ ativiya madhura’’nti nīharitvā olokento macchamaṃsakhaṇḍaṃ disvā ‘‘ettakaṃ kālaṃ ajānitvā na khādāmī’’ti cintetvā ‘‘sāyaṃ pātopi macchānaṃ āgantvā gamanakāle ekaṃ dve macche khādissāmi, pākaṭaṃ katvā khādiyamāne ekopi maṃ na upasaṅkamissati, sabbe palāyissanti, paṭicchanno hutvā pacchā osakkitosakkitaṃ paharitvā khādissāmī’’ti tathā katvā khādi. Macchā parikkhayaṃ gacchantā cintayiṃsu. ‘‘Kuto nu kho ñātīnaṃ bhayaṃ uppajjissatī’’ti. Atheko paṇḍito maccho ‘‘mayhaṃ ānandassa kiriyā <pageBreak edition="V" number="5.0460" /> na ruccati, pariggaṇhissāmi na’’nti macchesu upaṭṭhānaṃ gatesu ānandassa kaṇṇapatte paṭicchanno aṭṭhāsi. Ānando macche uyyojetvā sabbapacchato gacchantaṃ macchaṃ khādi. So paṇḍitamaccho tassa kiriyaṃ disvā itaresaṃ ārocesi. Te sabbepi bhītatasitā palāyiṃsu.</paragraph>
    <paragraph line="1568">Ānando tato paṭṭhāya macchamaṃsagiddhena aññaṃ gocaraṃ na gaṇhi. So jighacchāya pīḷito kilanto ‘‘kahaṃ nu kho ime gatā’’ti te macche pariyesanto ekaṃ pabbataṃ disvā ‘‘mama bhayena imaṃ pabbataṃ nissāya vasanti maññe, pabbataṃ parikkhipitvā upadhāressāmī’’ti naṅguṭṭhena ca sīsena ca ubho passe parikkhipitvā gaṇhi. Tato ‘‘sace idha vasanti, palāyissantī’’ti pabbataṃ parikkhipantaṃ attano naṅguṭṭhaṃ disvā ‘‘ayaṃ maccho maṃ vañcetvā pabbataṃ nissāya vasatī’’ti kuddho paṇṇāsayojanamattaṃ sakanaṅguṭṭhakhaṇḍaṃ aññamacchasaññāya daḷhaṃ gahetvā murumurāyanto <pageBreak edition="M" number="5.0502" /> khādi, dukkhavedanā uppajji. Lohitagandhena macchā sannipatitvā luñjitvā khādantā yāva sīsā āgamaṃsu. Mahāsarīratāya <pageBreak edition="P" number="5.0464" /> parivattetuṃ asakkonto tattheva jīvitakkhayaṃ pāpuṇi, pabbatarāsi viya aṭṭhirāsi ahosi. Ākāsacārino tāpasaparibbājakā manussānaṃ kathayiṃsu. Sakalajambudīpe manussā jāniṃsu. Taṃ vatthuṃ āharitvā dassento kāḷahatthi āha –</paragraph>
    <hangnum line="1569" number="378"></hangnum>
    <gatha1 line="1570"> ‘‘Ānando sabbamacchānaṃ, khāditvā rasagiddhimā;</gatha1>
    <gathalast line="1571">Parikkhīṇāya parisāya, attānaṃ khādiyā mato.</gathalast>
    <hangnum line="1572" number="379"></hangnum>
    <gatha1 line="1573"> ‘‘Evaṃ pamatto rasagārave ratto, bālo yadī āyati nāvabujjhati;</gatha1>
    <gathalast line="1574">Vidhamma putte caji ñātake ca, parivattiya attānaññeva khādati.</gathalast>
    <hangnum line="1575" number="380"></hangnum>
    <gatha1 line="1576"> ‘‘Idaṃ te sutvāna vigetu chando, mā bhakkhayī rāja manussamaṃsaṃ;</gatha1>
    <gathalast line="1577">Mā tvaṃ imaṃ kevalaṃ vārijova, dvipadādhipa suññamakāsi raṭṭha’’nti.</gathalast>
    <paragraph line="1578">Tattha <bold>ānando</bold>ti, mahārāja, atītasmiṃ kāle mahāsamudde pañcasatayojaniko ānando nāma mahāmaccho sabbesaṃ macchānaṃ rājā mahāsamuddassa ekapasse ṭhito. <bold>Khāditvā</bold>ti sakajātikānaṃ macchānaṃ rasagiddhimā macche khāditvā. <bold>Parikkhīṇāyā</bold>ti macchaparisāya khayappattāya. <bold>Attāna</bold>nti aññaṃ gocaraṃ aggahetvā pabbataṃ parikkhipanto paṇṇāsayojanamattaṃ attano naṅguṭṭhakhaṇḍaṃ aññamacchasaññāya khāditvā mato maraṇappatto hutvā idāni mahāsamudde pabbatamatto <pageBreak edition="V" number="5.0461" /> aṭṭhirāsi ahosi. <bold>Evaṃ pamatto</bold>ti yathā mahāmaccho ānando, evampi tathā tvaṃ taṇhārasagiddhiko hutvā pamatto pamādabhāvappatto.</paragraph>
    <paragraph line="1579"><bold>Rasagārave ratto</bold>ti manussamaṃsassa rasagārave ratto atirattacitto hoti. <bold>Bālo</bold>ti yadi bālo duppañño āyatiṃ anāgate kāle uppajjanakadukkhaṃ <bold>nāvabujjhati</bold> na jānāti. <bold>Vidhammā</bold>ti vidhametvā vināsetvā <pageBreak edition="M" number="5.0503" />. <bold>Putte</bold>ti puttadhītaro ca. <bold>Ñātake cā</bold>ti sesañātake ca sahāye ca, vidhamma putte ca cajitvā ñātake cāti attho. <bold>Parivattiyā</bold>ti aññaṃ āhāraṃ alabhitvā jighacchāya pīḷito sakalanagaraṃ parivattiya vicaritvā manussamaṃsaṃ alabhitvā attānaṃ khādanto ānando maccho viya attānaññeva khādati.</paragraph>
    <paragraph line="1580"><bold>Idaṃ te sutvānā</bold>ti, mahārāja, te tuyhaṃ mayā ānītaṃ idaṃ udāharaṇaṃ sutvā <bold>chando</bold> manussamaṃsakhādanacchando <bold>vigetu</bold> vigacchatu viramatu. <bold>Mā bhakkhayī</bold>ti rāja manussamaṃsaṃ mā bhakkhayi mā khādi. <bold>Mā tvaṃ imaṃ kevala</bold>nti mahāsamuddaṃ suññaṃ karonto vārijo ānando maccho iva, bho <bold>dvipadādhipa,</bold> dvipadānaṃ manussānaṃ, issara mahārāja, tvaṃ kevalaṃ saccato imaṃ tava kāsiraṭṭhaṃ nagaraṃ suññaṃ mā akāsīti attho.</paragraph>
    <paragraph line="1581">Taṃ <pageBreak edition="P" number="5.0465" /> sutvā rājā, ‘‘bho kāḷahatthi, na tvameva upamaṃ jānāsi, ahampi jānāmī’’ti manussamaṃsagiddhatāya porāṇakavatthuṃ āharitvā dassento āha –</paragraph>
    <hangnum line="1582" number="381"></hangnum>
    <gatha1 line="1583"> ‘‘Sujāto nāma nāmena, oraso tassa atrajo;</gatha1>
    <gathalast line="1584">Jambupesimaladdhāna, mato so tassa saṅkhaye.</gathalast>
    <hangnum line="1585" number="382"></hangnum>
    <gatha1 line="1586"> ‘‘Evameva ahaṃ kāḷa, bhutvā bhakkhaṃ rasuttamaṃ;</gatha1>
    <gathalast line="1587">Aladdhā mānusaṃ maṃsaṃ, maññe hissāmi jīvita’’nti.</gathalast>
    <paragraph line="1588">Tattha <bold>sujāto nāmā</bold>ti kāḷahatthi kuṭumbiko nāmena sujāto nāma, tassa atrajo putto oraso jambupesiṃ <bold>aladdhāna</bold> alabhitvāna. <bold>Mato</bold>ti yathā tassā jambupesiyā saṅkhaye so kuṭumbikaputto mato, evameva ahaṃ <bold>rasuttamaṃ</bold> aññarasānaṃ uttamaṃ manussānaṃ maṃsaṃ <bold>bhutvā</bold> bhuñjitvā aladdhā manussamaṃsaṃ jīvitaṃ hissāmīti <bold>maññe</bold> maññāmi.</paragraph>
    <paragraph line="1589">Atīte <pageBreak edition="M" number="5.0504" /><pageBreak edition="V" number="5.0462" /> kira bārāṇasiyaṃ sujāto nāma kuṭumbiko loṇambilasevanatthāya himavantato āgatāni pañca isisatāni attano uyyāne vasāpetvā upaṭṭhāsi. Ghare cassa nibaddhaṃ pañcasatamattā bhikkhā ahosi. Te pana tāpasā kadāci janapadepi bhikkhāya caranti, kadāci mahājambupesiṃ āharitvā khādanti. Tesaṃ jambupesiṃ āharitvā khādanakāle sujāto cintesi – ‘‘ajja bhaddantānaṃ tayo cattāro divasā anāgacchantānaṃ, kahaṃ nu kho gatā’’ti. So attano puttakaṃ aṅguliyaṃ gāhāpetvā tesaṃ bhattakiccakāle tattha agamāsi. Tasmiṃ samaye mahallakānaṃ mukhavikkhālanakāle udakaṃ datvā sabbanavako jambupesiṃ khādati. Sujāto tāpase vanditvā nisinno – ‘‘kiṃ, bhante, khādathā’’ti pucchi. ‘‘Mahājambupesiṃ, āvuso’’ti. Taṃ sutvā kumāro pipāsaṃ uppādesi. Athassa gaṇajeṭṭhako tāpaso thokaṃ dāpesi. So taṃ khāditvā madhurarase bajjhitvā – ‘‘jambupesiṃ me dethā’’ti punappunaṃ yāci. Kuṭumbiko dhammaṃ suṇanto, ‘‘puttaka, mā viravi, gehaṃ gantvā khādissasī’’ti taṃ vañcetvā ‘‘imaṃ nissāya bhadantā ukkaṇṭheyyu’’nti taṃ samassāsento isigaṇaṃ anāpucchitvā gehaṃ gato. Gatakālato paṭṭhāya cassa putto ‘‘jambupesiṃ me dethā’’ti paridevi. Sujāto ‘‘isayopi ācikkhissāmī’’ti uyyānaṃ gato. Te isayopi ‘‘idha ciraṃ vasimhā’’ti himavantameva gatā. Ārāme isayo apassanto tassa jambuambapanasamocādīnaṃ pesiyo madhusakkharacuṇṇasaṃyuttā adāsi. Tā tassa jivhagge ṭhapitamattā halāhalavisasadisā honti. So sattāhaṃ nirāhāro hutvā jīvitakkhayaṃ pāpuṇi. Rājā idaṃ kāraṇaṃ <pageBreak edition="P" number="5.0466" /> āharitvā dassento evamāha.</paragraph>
    <paragraph line="1590">Tato kāḷahatthi ‘‘ayaṃ rājā ativiya rasagiddho, aparānipissa udāharaṇāni āharissāmī’’ti cintetvā, ‘‘mahārāja, viramāhī’’ti āha. ‘‘Ahaṃ viramituṃ na sakkomī’’ti. Deva, sace na viramissasi, tuvaṃ ñātimaṇḍalato ceva rajjasirito ca parihāyissasi. Atītasmiñhi, mahārāja, idheva bārāṇasiyaṃ pañcasīlarakkhakaṃ sotthiyakulaṃ ahosi <pageBreak edition="M" number="5.0505" />. Tassa kulassa ekaputtako ahosi. So mātāpitūnaṃ piyo manāpo ahosi paṇḍito byatto tiṇṇaṃ vedānaṃ pāragū. So samavayehi taruṇehi saddhiṃ gaṇabandhanena vicari. Sesā gaṇabandhā macchamaṃsādīni khādantā suraṃ pivanti. Māṇavo maṃsādīni na khādati, suraṃ na pivati. Te mantayiṃsu – ‘‘ayaṃ surāya apivanato amhākaṃ mūlaṃ na deti, upāyena naṃ suraṃ pāyessāmā’’ti. Te sannipatitvā, ‘‘samma, chaṇakīḷaṃ kīḷissāmā’’ti āhaṃsu. ‘‘Samma, tumhe suraṃ pivatha, ahaṃ suraṃ na pivāmi, tumheva gacchathā’’ti. ‘‘Samma, tava pivanatthāya khīraṃ gaṇhāpessāmā’’ti. So ‘‘sādhū’’ti sampaṭicchi. Dhuttā uyyānaṃ gantvā paduminipattesu tikhiṇasuraṃ <pageBreak edition="V" number="5.0463" /> bandhāpetvā ṭhapayiṃsu. Atha nesaṃ pānakāle māṇavassa khīraṃ upanayiṃsu. Atha eko dhutto ‘‘pokkharamadhuṃ, bho, āharā’’ti āharāpetvā paduminipattapuṭaṃ heṭṭhā chiddaṃ katvā aṅgulīhi mukhe ṭhapetvā ākaḍḍhi. Evaṃ itarepi āharāpetvā piviṃsu. Māṇavo ‘‘kiṃ nāmeta’’nti pucchi. ‘‘Pokkharamadhunāmā’’ti. ‘‘Ahampi thokaṃ labhissāmi, detha bhonto’’ti. Tassapi dāpayiṃsu. So pokkharamadhusaññāya suraṃ pivi. Athassa aṅgārapakkamaṃsaṃ adaṃsu, tampi khādi.</paragraph>
    <paragraph line="1591">Evamassa punappunaṃ pivantassa mattakāle ‘‘na etaṃ pokkharamadhu, surā esā’’ti vadiṃsu. So ‘‘ettakaṃ kālaṃ evaṃ madhurarasaṃ na jāniṃ, āharatha, bho, sura’’nti āha. Te āharitvā punapi adaṃsu. Pipāsā mahatī ahosi. Athassa <pageBreak edition="P" number="5.0467" /> punapi yācantassa ‘‘khīṇā’’ti vadiṃsu. So ‘‘handa taṃ, bho, āharāpethā’’ti aṅgulimuddikaṃ adāsi, so sakaladivasaṃ tehi saddhiṃ pivitvā matto rattakkho kampanto vilapanto gehaṃ gantvā nipajji. Athassa pitā surāya pivitabhāvaṃ ñatvā vigate matte, ‘‘tāta, ayuttaṃ te kataṃ sottiyakule jātena suraṃ pivantena, mā puna evaṃ akāsī’’ti āha. ‘‘Tāta, ko mayhaṃ doso’’ti. ‘‘Surāya pivitabhāvo’’ti. ‘‘Tāta, kiṃ kathesi, mayā evarūpaṃ madhurarasaṃ ettakaṃ kālaṃ aladdhapubba’’nti. Brāhmaṇo punappunaṃ yāci. Sopi ‘‘na sakkomi viramitu’’nti āha. Atha brāhmaṇo ‘‘evaṃ sante amhākaṃ kulavaṃso ca ucchijjissati, dhanañca vinassissatī’’ti cintetvā gāthamāha –</paragraph>
    <hangnum line="1592" number="383"></hangnum>
    <gatha1 line="1593"> ‘‘Māṇava abhirūposi, kule jātosi sotthiye;</gatha1>
    <gathalast line="1594">Na tvaṃ arahasi tāta, abhakkhaṃ bhakkhayetave’’ti.</gathalast>
    <paragraph line="1595">Tattha <pageBreak edition="M" number="5.0506" />, <bold>māṇavā</bold>ti, māṇava, tvaṃ abhirūpo asi, sotthiye kule jātopi asi. <bold>Abhakkhaṃ bhakkhayetave</bold>ti, tāta, tvaṃ abhakkhitabbayuttakaṃ bhakkhayituṃ na arahasi.</paragraph>
    <paragraph line="1596">Evañca pana vatvā, ‘‘tāta, virama, sace na viramasi, ahaṃ taṃ ito gehā nikkhāmessāmi, tava raṭṭhā pabbājanīyakammaṃ karissāmī’’ti āha. Māṇavo ‘‘evaṃ santepi ahaṃ suraṃ jahituṃ na sakkomī’’ti vatvā gāthādvayamāha –</paragraph>
    <hangnum line="1597" number="384"></hangnum>
    <gatha1 line="1598"> ‘‘Rasānaṃ <pageBreak edition="V" number="5.0464" /> aññataraṃ etaṃ, kasmā maṃ tvaṃ nivāraye;</gatha1>
    <gathalast line="1599">Sohaṃ tattha gamissāmi, yattha lacchāmi edisaṃ.</gathalast>
    <hangnum line="1600" number="385"></hangnum>
    <gatha1 line="1601"> ‘‘Sovāhaṃ nippatissāmi, nate vacchāmi santike;</gatha1>
    <gathalast line="1602">Yassa me dassanena tvaṃ, nābhinandasi brāhmaṇā’’ti.</gathalast>
    <paragraph line="1603">Tattha <bold>rasāna</bold>nti loṇambilatittakakaṭukakhārikamadhurakasāvasaṅkhātānaṃ sattannaṃ rasānaṃ aññataraṃ uttamarasametaṃ majjaṃ nāma. <bold>Sovāha</bold>nti so ahaṃ eva. <bold>Nippatissāmī</bold>ti nikkhamissāmi.</paragraph>
    <paragraph line="1604">Evañca pana vatvā ‘‘nāhaṃ surāpānā viramissāmi, yaṃ te ruccati, taṃ karohī’’ti āha. Atha brāhmaṇo ‘‘tayi amhe pariccajante mayampi taṃ pariccajissāmā’’ti vatvā gāthamāha –</paragraph>
    <hangnum line="1605" number="386"></hangnum>
    <gatha1 line="1606"> ‘‘Addhā <pageBreak edition="P" number="5.0468" /> aññepi dāyāde, putte lacchāma māṇava;</gatha1>
    <gathalast line="1607">Tvañca jamma vinassasu, yattha pattaṃ na taṃ suṇe’’ti.</gathalast>
    <paragraph line="1608">Tattha <bold>yattha patta</bold>nti yattha gataṃ taṃ ‘‘asukaṭṭhāne nāma vasatī’’ti na suṇoma, tattha gacchāhīti attho.</paragraph>
    <paragraph line="1609">Atha naṃ vinicchayaṃ netvā aputtabhāvaṃ katvā nīharāpesi. So aparabhāge nippaccayo kapaṇo jiṇṇapilotikaṃ nivāsetvā kapālahattho piṇḍāya caranto aññataraṃ kuṭṭaṃ nissāya kālamakāsi. Idaṃ kāraṇaṃ āharitvā kāḷahatthi rañño dassetvā, ‘‘mahārāja, sace tvaṃ amhākaṃ vacanaṃ na karissasi, pabbājanīyakammaṃ te karissantī’’ti vatvā gāthamāha –</paragraph>
    <hangnum line="1610" number="387"></hangnum>
    <gatha1 line="1611"> ‘‘Evameva <pageBreak edition="M" number="5.0507" /> tuvaṃ rāja, dvipadinda suṇohi me;</gatha1>
    <gathalast line="1612">Pabbājessanti taṃ raṭṭhā, soṇḍaṃ māṇavakaṃ yathā’’ti.</gathalast>
    <paragraph line="1613">Tattha <bold>dvipadindā</bold>ti dvipadānaṃ inda, bho mahārāja, <bold>me</bold> mama vacanaṃ suṇohi tuvaṃ, evameva soṇḍaṃ māṇavakaṃ yathā taṃ bhavantaṃ raṭṭhato pabbājessanti.</paragraph>
    <paragraph line="1614">Evaṃ <pageBreak edition="V" number="5.0465" /> kāḷahatthinā upamāya āhaṭāyapi rājā tato viramituṃ asakkonto aparampi udāharaṇaṃ dassetuṃ āha –</paragraph>
    <hangnum line="1615" number="388"></hangnum>
    <gatha1 line="1616"> ‘‘Sujāto nāma nāmena, bhāvitattāna sāvako;</gatha1>
    <paragraph line="1617">Accharaṃ kāmayantova, na so bhuñji na so pivi.</paragraph>
    <hangnum line="1618" number="389"></hangnum>
    <gatha1 line="1619"> ‘‘Kusaggenudakamādāya, samudde udakaṃ mine;</gatha1>
    <gathalast line="1620">Evaṃ mānusakā kāmā, dibbakāmāna santike.</gathalast>
    <hangnum line="1621" number="390"></hangnum>
    <gatha1 line="1622"> ‘‘Evameva ahaṃ kāḷa, bhutvā bhakkhaṃ rasuttamaṃ;</gatha1>
    <gathalast line="1623">Aladdhā mānusaṃ maṃsaṃ, maññe hissāmi jīvita’’nti.</gathalast>
    <paragraph line="1624">Vatthu heṭṭhā vuttasadisameva.</paragraph>
    <paragraph line="1625">Tattha <bold>bhāvitattānā</bold>ti bhāvitacittānaṃ tesaṃ pañcannaṃ isisatānaṃ. <bold>Accharaṃ kāmayantovā</bold>ti so kira tesaṃ isīnaṃ mahājambupesiyā khādanakāle anāgamanaṃ viditvā ‘‘kiṃ nu kho kāraṇā na āgacchanti, sace katthaci gatā, jānissāmi, no ce, atha nesaṃ santike dhammaṃ suṇissāmī’’ti uyyānaṃ gantvā isigaṇe vanditvā gaṇajeṭṭhakassa santike dhammaṃ suṇanto nisinnova sūriye atthaṅgate uyyojiyamānopi ‘‘ajja idheva vasissāmī’’ti vatvā isigaṇaṃ vanditvā paṇṇasālaṃ pavisitvā nipajji. Rattibhāge sakko devarājā devaccharāsaṅghaparivuto saddhiṃ attano paricārikāhi isigaṇaṃ vandituṃ āgato, sakalārāmo ekobhāso ahosi. Sujāto ‘‘kiṃ nu kho eta’’nti uṭṭhāya paṇṇasālachiddena olokento sakkaṃ isigaṇaṃ vandituṃ āgataṃ devaccharāparivutaṃ <pageBreak edition="P" number="5.0469" /> disvā accharānaṃ saha dassanena rāgaratto ahosi. Sakko nisīditvā dhammakathaṃ sutvā sakaṭṭhānameva gato. Kuṭumbikopi punadivase isigaṇaṃ vanditvā <pageBreak edition="M" number="5.0508" /> pucchi – ‘‘bhante, ko nāmesa rattibhāge tumhākaṃ vandanatthāya āgato’’ti? ‘‘Sakko, āvuso’’ti. ‘‘Taṃ parivāretvā nisinnā kā nāmetā’’ti? ‘‘Devaccharā nāmetā’’ti. So isigaṇaṃ vanditvā gehaṃ gantvā gatakālato paṭṭhāya ‘‘accharaṃ me detha, accharaṃ me dethā’’ti vilapi. Ñātakā parivāretvā ‘‘bhūtāviṭṭho nu kho’’ti accharaṃ pahariṃsu. So ‘‘nāhaṃ etaṃ accharaṃ kathemi, devaccharaṃ kathemī’’ti vatvā ‘‘ayaṃ accharā’’ti alaṅkaritvā ānītaṃ bhariyampi <pageBreak edition="V" number="5.0466" /> gaṇikampi olokento ‘‘nāyaṃ accharā, yakkhinī esā, devaccharaṃ me dethā’’ti vilapanto nirāhāro hutvā tattheva jīvitakkhayaṃ pāpuṇi. Tena vuttaṃ –</paragraph>
    <paragraph line="1626">‘‘Accharaṃ kāmayantova, na so bhuñji na so pivī’’ti.</paragraph>
    <paragraph line="1627"><bold>Kusaggenudakamādāya, samudde udakaṃ mine</bold>ti, samma kāḷahatthi, yo kusaggeneva udakaṃ gahetvā ‘‘ettakaṃ siyā mahāsamudde udaka’’nti tena saddhiṃ upamāya mineyya, so kevalaṃ mineyyeva, kusagge pana udakaṃ atiparittakameva. Yathā taṃ, evaṃ mānusakā kāmā dibbakāmānaṃ santike, tasmā so sujāto aññaṃ itthiṃ na olokesi, accharameva patthento mato. <bold>Evamevā</bold>ti yathā so dibbakāmaṃ alabhanto jīvitaṃ jahi, evaṃ ahampi uttamarasaṃ manussamaṃsaṃ alabhanto jīvitaṃ jahissāmīti vadati.</paragraph>
    <paragraph line="1628">Taṃ sutvā kāḷahatthi ‘‘ayaṃ rājā ativiya rasagiddho, saññāpessāmi na’’nti sakajātikānaṃ maṃsaṃ khāditvā ākāsacarā suvaṇṇahaṃsāpi tāva vinaṭṭhāti dassetuṃ gāthādvayamāha –</paragraph>
    <hangnum line="1629" number="391"></hangnum>
    <gatha1 line="1630"> ‘‘Yathāpi te dhataraṭṭhā, haṃsā vehāyasaṅgamā;</gatha1>
    <gathalast line="1631">Abhuttaparibhogena, sabbe abbhatthataṃ gatā.</gathalast>
    <hangnum line="1632" number="392"></hangnum>
    <gatha1 line="1633"> ‘‘Evameva tuvaṃ rāja, dvipadinda suṇohi me;</gatha1>
    <gathalast line="1634">Abhakkhaṃ rāja bhakkhesi, tasmā pabbājayanti ta’’nti.</gathalast>
    <paragraph line="1635">Tattha <bold>abhuttaparibhogenā</bold>ti attano samānajātikānaṃ paribhogena. <bold>Abbhatthataṃ gatā</bold>ti sabbe maraṇameva pattā. Atīte kira cittakūṭe suvaṇṇaguhāyaṃ navuti haṃsasahassāni vasanti. Te vassike cattāro māse na nikkhamanti, sace nikkhameyyuṃ, udakapuṇṇehi pattehi uppatituṃ asakkontā <pageBreak edition="M" number="5.0509" /> mahāsamuddeyeva pateyyuṃ, tasmā na ca nikkhamanti. Upakaṭṭhe pana vassakāle jātassarato sayaṃjātasāliyo āharitvā guhaṃ pūretvā sāliṃ khādantā vasanti. Tesaṃ pana guhaṃ paviṭṭhakāle guhadvāre eko rathacakkappamāṇo uṇṇanābhi nāma makkaṭako ekekasmiṃ māse ekekaṃ jālaṃ vinandhati. Tassa ekekaṃ suttaṃ gorajjuppamāṇaṃ hoti. Haṃsā ‘‘taṃ jālaṃ bhindissatī’’ti ekassa taruṇahaṃsassa dve koṭṭhāse <pageBreak edition="P" number="5.0470" /> denti. So vigate deve purato gantvā taṃ <pageBreak edition="V" number="5.0467" /> jālaṃ bhindati. Tena maggena sesā gacchanti. Athekasmiṃ kāle pañca māse vasso vuṭṭho ahosi. Haṃsā khīṇagocarā ‘‘kiṃ nu kho kattabba’’nti mantetvā ‘‘mayaṃ jīvantā aṇḍāni labhissāmā’’ti paṭhamaṃ aṇḍāni khādiṃsu, tato potake, tato jiṇṇahaṃse. Pañcamāsaccayena vassaṃ apagataṃ. Makkaṭako pañca jālāni vinandhi. Haṃsā sakajātikānaṃ maṃsaṃ khāditvā appathāmā jātā. Dviguṇakoṭṭhāsalābhī haṃsataruṇo jāle paharitvā cattāri bhindi, pañcamaṃ chindituṃ nāsakkhi, tattheva laggi. Athassa sīsaṃ vijjhitvā makkaṭako lohitaṃ pivi. Aññopi āgantvā jālaṃ pahari, sopi tattheva laggīti evaṃ sabbesaṃ makkaṭako lohitaṃ pivi. Tadā dhataraṭṭhakulaṃ ucchinnanti vadanti. Tena vuttaṃ ‘‘sabbe abbhatthataṃgatā’’ti.</paragraph>
    <paragraph line="1636"><bold>Evameva tuva</bold>nti yathā ete haṃsā abhakkhaṃ sakajātikamaṃsaṃ khādiṃsu, tathā tvampi khādasi, sakalanagaraṃ bhayappattaṃ, virama, mahārājāti. <bold>Tasmā pabbājayanti ta</bold>nti yasmā abhakkhaṃ sakajātikamaṃsaṃ bhakkhesi, tasmā ime nagaravāsino taṃ raṭṭhā pabbājayanti.</paragraph>
    <paragraph line="1637">Rājā aññampi upamaṃ vattukāmo ahosi. Nāgarā pana uṭṭhāya, ‘‘sāmi senāpati, kiṃ karosi, kiṃ manussamaṃsakhādakaṃ coraṃ gahetvā vicarasi, sace na viramissati, raṭṭhato naṃ pabbājehī’’ti vatvā nāssa kathetuṃ adaṃsu. Rājā bahūnaṃ kathaṃ sutvā bhīto puna vattuṃ nāsakkhi. Punapi naṃ senāpati ‘‘kiṃ mahārāja viramituṃ sakkhissasi, udāhu na sakkhissasī’’ti vatvā ‘‘na sakkomī’’ti vutte sabbaṃ orodhagaṇañca puttadhītaro ca sabbālaṅkārapaṭimaṇḍite passe ṭhapetvā, ‘‘mahārāja, ime ñātimaṇḍale ceva amaccagaṇañca rajjasiriñca olokehi, mā vinassi, virama manussamaṃsato’’ti āha. Rājā ‘‘na <pageBreak edition="M" number="5.0510" /> mayhaṃ ete manussamaṃsato piyatarā’’ti vatvā ‘‘tena hi, mahārāja, imamhā nagarā ca raṭṭhā ca nikkhamathā’’ti vutte, ‘‘kāḷahatthi, na me rajjenattho, nagarā nikkhamāmi, ekaṃ pana me khaggañca rasakañca bhājanañca dehī’’ti āha. Athassa khaggañca maṃsapacanabhājanañca pacchiñca ukkhipāpetvā rasakañca datvā raṭṭhā pabbājanīyakammaṃ kariṃsu.</paragraph>
    <paragraph line="1638">So khaggañca rasakañca <pageBreak edition="P" number="5.0471" /> ādāya nagarā nikkhamitvā araññaṃ pavisitvā ekasmiṃ nigrodhamūle vasanaṭṭhānaṃ katvā tattha vasanto aṭavimagge ṭhatvā manusse māretvā āharitvā rasakassa deti. Sopissa maṃsaṃ pacitvā upanāmeti. Evaṃ ubhopi jīvanti. Manussagahaṇakāle ‘‘ahaṃ are manussacoro porisādo’’ti vatvā tasmiṃ pakkhante koci sakabhāvena saṇṭhātuṃ na sakkoti, sabbe bhūmiyaṃ patanti. Tesu yaṃ icchati, taṃ uddhaṃpādaṃ adhosīsaṃ <pageBreak edition="V" number="5.0468" /> katvā āharitvā rasakassa deti. So ekadivasaṃ araññe kañci manussaṃ alabhitvā āgato rasakena ‘‘kiṃ devā’’ti vutte ‘‘uddhane ukkhaliṃ āropehī’’ti āha. ‘‘Maṃsaṃ kahaṃ, devā’’ti? ‘‘Labhissāmahaṃ maṃsa’’nti. So ‘‘natthi me dāni jīvita’’nti kampamāno uddhane aggiṃ katvā ukkhaliṃ āropesi. Atha naṃ porisādo asinā māretvā maṃsaṃ pacitvā khādi. Tato paṭṭhāya ekakova jāto sayameva pacitvā khādati. ‘‘Porisādo magge maggapaṭipanne hanatī’’ti sakalajambudīpe pākaṭo ahosi.</paragraph>
    <paragraph line="1639">Tadā eko sampannavibhavo brāhmaṇo pañcahi sakaṭasatehi vohāraṃ karonto pubbantato aparantaṃ sañcarati. So cintesi – ‘‘porisādo nāma kira coro antarāmagge manusse māresi, dhanaṃ datvā taṃ aṭaviṃ atikkamissāmī’’ti. So aṭavimukhavāsīnaṃ manussānaṃ ‘‘tumhe maṃ aṭavito atikkāmethā’’ti sahassaṃ datvā tehi saddhiṃ maggaṃ paṭipajji. Gacchanto ca brāhmaṇo sabbasatthaṃ purato katvā sayaṃ nhātānulitto sabbālaṅkārapaṭimaṇḍito setagoṇayutte sukhayānake nisinno tehi aṭavivāsikapurisehi parivuto sabbapacchato agamāsi. Tasmiṃ khaṇe porisādo rukkhaṃ āruyha purise upadhārento sesamanussesu ‘‘kiṃ imesu mayā khāditabbaṃ atthī’’ti vigatacchando hutvā brāhmaṇaṃ diṭṭhakālato paṭṭhāya taṃ khāditukāmatāya paggharitakheḷo ahosi. So tasmiṃ attano santikaṃ āgate rukkhato <pageBreak edition="M" number="5.0511" /> oruyha ‘‘ahaṃ <pageBreak edition="P" number="5.0472" /> are porisādo’’ti nāmaṃ tikkhattuṃ sāvetvā khaggaṃ parivattento vālukāya tesaṃ akkhīni pūrento viya pakkhandi. Ekopi ṭhātuṃ samattho nāma natthi, sabbe bhūmiyaṃ urena nipajjiṃsu. So sukhayānake nisinnaṃ brāhmaṇaṃ pāde gahetvā piṭṭhiyaṃ adhosīsakaṃ olambetvā sīsaṃ gopphakehi paharanto ukkhipitvā pāyāsi.</paragraph>
    <paragraph line="1640">Tadā te purisā uṭṭhāya, ‘‘bho, purisā mayaṃ brāhmaṇassa hatthato kahāpaṇasahassaṃ gaṇhimhā, ko nāma amhākaṃ purisakāro, sakkontā vā asakkontā vā thokaṃ anubandhāmā’’ti vatvā anubandhiṃsu. Porisādopi nivattitvā olokento kañci aditvā saṇikaṃ pāyāsi. Tasmiṃ khaṇe thāmasampanno eko sūrapuriso vegena taṃ pāpuṇi. So taṃ disvā ekaṃ vatiṃ laṅghanto khadirakhāṇukaṃ akkami, khāṇuko piṭṭhipādena nikkhami. Lohitena paggharantena laṅghamāno yāti. Atha naṃ so disvā, ‘‘bho, mayā esa viddho, kevalaṃ tumhe pacchato etha, gaṇhissāmi na’’nti āha. Te dubbalabhāvaṃ ñatvā taṃ anubandhiṃsu. So tehi anubaddhabhāvaṃ ñatvā brāhmaṇaṃ vissajjetvā attānaṃ sotthimakāsi. Atha aṭavivāsikapurisā brāhmaṇassa laddhakālato paṭṭhāya ‘‘kiṃ amhākaṃ corenā’’ti tato nivattiṃsu.</paragraph>
    <paragraph line="1641">Porisādopi <pageBreak edition="V" number="5.0469" /> attano nigrodhamūlaṃ gantvā pārohantaraṃ pavisitvā nipanno, ‘‘ayye rukkhadevate, sace me sattāhabbhantareyeva vaṇaṃ phāsukaṃ kātuṃ sakkhissasi, sakalajambudīpe ekasatakhattiyānaṃ galalohitena tava khandhaṃ dhovitvā antehi parikkhipitvā pañcamadhuramaṃsena balikammaṃ karissāmī’’ti āyācanaṃ kari. Tassa annapānamaṃsaṃ alabhantassa sarīraṃ sussitvā antosattāheyeva vaṇo phāsuko ahosi. So devatānubhāvena tassa phāsukabhāvaṃ sallakkhesi. So katipāhaṃ manussamaṃsaṃ khāditvā balaṃ gahetvā cintesi – ‘‘bahupakārā me devatā, āyācanā assā muccissāmī’’ti. So khaggaṃ ādāya rukkhamūlato nikkhamitvā <pageBreak edition="P" number="5.0473" /> ‘‘rājāno ānessāmī’’ti pāyāsi. Atha naṃ purimabhave yakkhakāle ekato manussamaṃsakhādako sahāyakayakkho anuvicarantaṃ disvā ‘‘ayaṃ mama atītabhave sahāyo’’ti ñatvā, ‘‘samma, maṃ sañjānāsī’’ti pucchi. ‘‘Na sañjānāmī’’ti. Athassa purimabhave katakāraṇaṃ <pageBreak edition="M" number="5.0512" /> kathesi. So taṃ sañjānitvā paṭisanthāramakāsi. ‘‘Kahaṃ nibbattosī’’ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca khāṇunā viddhakāraṇañca devatāya āyācanāmocanatthaṃ gamanakāraṇañca sabbaṃ ārocetvā ‘‘tayāpi mametaṃ kiccaṃ nittharitabbaṃ, ubhopi gacchāma, sammā’’ti āha. ‘‘Samma na gaccheyyāhaṃ, ekaṃ pana me kammaṃ atthi, ahaṃ kho pana anagghaṃ padalakkhaṇaṃ nāma ekaṃ mantaṃ jānāmi, so balañca javañca saddañca karoti, taṃ mantaṃ gaṇhāhī’’ti. So ‘‘sādhū’’ti sampaṭicchi. Yakkhopissa taṃ datvā pakkāmi.</paragraph>
    <paragraph line="1642">Porisādo mantaṃ uggahetvā tato paṭṭhāya vātajavo atisūro ahosi. So sattāhabbhantareyeva ekasatarājāno uyyānādīni gacchante disvā vātavegena pakkhanditvā ‘‘ahaṃ are manussacoro porisādo’’ti nāmaṃ sāvetvā vagganto nadanto bhayappatte katvā pāde gahetvā adhosīsake katvā paṇhiyā sīsaṃ paharanto vātavegena netvā hatthatalesu chiddāni katvā rajjuyā āvunitvā nigrodharukkhe olambesi aggapādaṅgulīhi bhūmiyaṃ phusamānāhi. Te sabbe rājāno vāte paharante milātakuraṇḍakadāmāni viya parivattantā olambiṃsu. ‘‘Sutasomo pana me piṭṭhiācariyo hoti, sace gaṇhissāmi, sakalajambudīpo tuccho bhavissatī’’ti taṃ na nesi. So ‘‘balikammaṃ karissāmī’’ti aggiṃ katvā sūle tacchanto nisīdi. Rukkhadevatā taṃ kiriyaṃ disvā ‘‘mayhaṃ kiresa balikammaṃ karoti, vaṇampissa mayā kiñci phāsukaṃ kataṃ natthi, idāni imesaṃ mahāvināsaṃ <pageBreak edition="P" number="5.0474" /> karissati, kiṃ nu kho kattabba’’nti cintetvā ‘‘ahaṃ etaṃ vāretuṃ na sakkhissāmī’’ti cātumahārājikānaṃ santikaṃ gantvā tamatthaṃ kathetvā ‘‘nivāretha na’’nti āha. Tehipi ‘‘na mayaṃ porisādassa kammaṃ nivāretuṃ sakkhissāmā’’ti vutte ‘‘ko sakkhissatī’’ti pucchitvā ‘‘sakko, devarājā’’ti sutvā <pageBreak edition="V" number="5.0470" /> sakkaṃ upasaṅkamitvā tamatthaṃ kathetvā ‘‘nivāretha na’’nti āha. Sopi ‘‘nāhaṃ sakkomi nivāretuṃ, samatthaṃ pana ācikkhissāmī’’ti vatvā ‘‘konāmo’’ti vutte ‘‘sadevake loke añño natthi, kururaṭṭhe pana indapatthanagare korabyarājaputto sutasomo nāma taṃ nibbisevanaṃ katvā damessati, rājūnañca jīvitaṃ dassati, tañca manussamaṃsā oramāpessati, sakalajambudīpe amataṃ viya dhammaṃ abhisiñcissati, sacepi rājūnaṃ <pageBreak edition="M" number="5.0513" /> jīvitaṃ dātukāmo, ‘sutasomaṃ ānetvā balikammaṃ kātuṃ vaṭṭatī’ti vadehī’’ti āha.</paragraph>
    <paragraph line="1643">Sā ‘‘sādhū’’ti sampaṭicchitvā khippaṃ āgantvā pabbajitavesena tassa avidūre pāyāsi. So padasaddena ‘‘rājā nu kho koci palāto bhavissatī’’ti olokento taṃ disvā ‘‘pabbajitā nāma khattiyāva, imaṃ gahetvā ekasataṃ pūretvā balikammaṃ karissāmī’’ti uṭṭhāya asihattho anubandhi, tiyojanaṃ anubandhitvāpi taṃ pāpuṇituṃ nāsakkhi, gattehi sedā mucciṃsu. So cintesi – ‘‘ahaṃ pubbe hatthimpi assampi rathampi dhāvantaṃ anubandhitvā gaṇhāmi, ajja imaṃ pabbajitaṃ sakāya gatiyā gacchantaṃ sabbathāmena dhāvantopi gaṇhituṃ na sakkomi, kiṃ nu kho kāraṇa’’nti. Tato so ‘‘pabbajitā nāma vacanakarā honti, ‘tiṭṭhā’ti naṃ vatvā ṭhitaṃ gahessāmī’’ti cintetvā ‘‘tiṭṭha, samaṇā’’ti āha. ‘‘Ahaṃ tāva ṭhito, tvaṃ pana dhāvituṃ vāyāmamakāsī’’ti. Atha naṃ, ‘‘bho, pabbajitā nāma jīvitahetupi alikaṃ na bhaṇanti, tvaṃ pana musāvādaṃ kathesī’’ti vatvā gāthamāha –</paragraph>
    <hangnum line="1644" number="393"></hangnum>
    <gatha1 line="1645"> ‘‘Tiṭṭhāhīti <pageBreak edition="P" number="5.0475" /> mayā vutto, so tvaṃ gacchasi pammukho;</gatha1>
    <gatha2 line="1646">Aṭṭhito tvaṃ ṭhitomhīti, lapasi brahmacārini;</gatha2>
    <gathalast line="1647">Idaṃ te samaṇāyuttaṃ, asiñca me maññasi kaṅkapatta’’nti.</gathalast>
    <paragraph line="1648">Tassattho – samaṇa, tiṭṭhāhi iti vacanaṃ mayā vutto so tvaṃ pammukho parammukho hutvā gacchasi, brahmacārini aṭṭhito samāno tvaṃ ṭhito amhi iti lapasi, asiñca me kaṅkapattaṃ maññasīti.</paragraph>
    <paragraph line="1649">Tato devatā gāthādvayamāha –</paragraph>
    <hangnum line="1650" number="394"></hangnum>
    <gatha1 line="1651"> ‘‘Ṭhitohamasmī sadhammesu rāja, na nāmagottaṃ parivattayāmi;</gatha1>
    <gatha2 line="1652">Corañca loke aṭhitaṃ vadanti;</gatha2>
    <gathalast line="1653">Āpāyikaṃ nerayikaṃ ito cutaṃ.</gathalast>
    <hangnum line="1654" number="395"></hangnum>
    <gatha1 line="1655"> ‘‘Sace <pageBreak edition="V" number="5.0471" /> tvaṃ saddahasi rāja, sutaṃ gaṇhāhi khattiya;</gatha1>
    <gathalast line="1656">Tena yaññaṃ yajitvāna, evaṃ saggaṃ gamissasī’’ti.</gathalast>
    <paragraph line="1657">Tattha <pageBreak edition="M" number="5.0514" /><bold>sadhammesū</bold>ti, mahārāja, ahaṃ sakesu dasasu kusalakammapathadhammesu ṭhito <bold>asmi</bold> bhavāmi. <bold>Na nāmagotta</bold>nti tvaṃ pubbe daharakāle brahmadatto hutvā pitari kālakate bārāṇasiṃ rajjaṃ labhitvā bārāṇasirājā jāto, taṃ nāmaṃ jahitvā porisādo hutvā idāni kammāsapādo jāto, khattiyakule jātopi abhakkhaṃ manussamaṃsaṃ yasmā bhakkhesi, tasmā attano nāmagottaṃ yathā parivattesi, tathā ahaṃ attano nāmagottaṃ na parivattayāmi. <bold>Corañcā</bold>ti loke corañca dasakusalakammapathesu aṭhitaṃ nāma vadanti. <bold>Ito cuta</bold>nti ito cutaṃ hutvā apāye niraye patiṭṭhitaṃ. Khattiya, bhūmipāla mahārāja, tvaṃ mama vacanaṃ sace saddahasi, sutasomaṃ gaṇhāhi, tena sutasomena yaññaṃ yajitvāna evaṃ saggaṃ gamissasi. Bho, porisāda musāvādi tayā mayhaṃ ‘‘sakalajambudīpe rājāno ānetvā bahikammaṃ karissāmī’’ti paṭissutaṃ, idāni ye vā te vā dubbalarājāno ānesi, jambudīpatale jeṭṭhakaṃ sutasomarājānaṃ sace tvaṃ na ānessasi, vacanaṃ te musā nāma hoti, tasmā sutasomaṃ gaṇhāhīti.</paragraph>
    <paragraph line="1658">Evañca pana vatvā devatā pabbajitavesaṃ antaradhāpetvā sakena vaṇṇena ākāse taruṇasūriyo viya jalamānā aṭṭhāsi. So tassā kathaṃ sutvā rūpañca oloketvā ‘‘kāsi tva’’nti āha. Imasmiṃ ‘‘rukkhe nibbattadevatā’’ti. So ‘‘diṭṭhā me attano, devatā’’ti tussitvā, ‘‘sāmi devarāja, mā sutasomassa kāraṇā cintayi, attano rukkhaṃ <pageBreak edition="P" number="5.0476" /> pavisā’’ti āha. Devatā tassa passantasseva rukkhaṃ pāvisi. Tasmiṃ khaṇe sūriyo atthaṅgato, cando uggato. Porisādo vedaṅgakusalo nakkhattacāraṃ jānāti. So nabhaṃ oloketvā ‘‘sve phussanakkhattaṃ bhavissati, sutasomo nhāyituṃ uyyānaṃ gamissati, tattha gaṇhissāmi, ārakkho panassa mahā bhavissati, samantā tiyojanaṃ sakalanagaravāsino rakkhantā carissanti, asaṃvihite ārakkhe paṭhamayāmeyeva <pageBreak edition="M" number="5.0515" /> migājinaṃ uyyānaṃ gantvā maṅgalapokkharaṇiṃ otaritvā ṭhassāmī’’ti cintetvā tattha gantvā pokkharaṇiṃ oruyha padumapattena sīsaṃ paṭicchādetvā aṭṭhāsi. Tassa tejena macchakacchapādayo osakkitvā udakapariyante vaggavaggā hutvā vicariṃsu.</paragraph>
    <paragraph line="1659">Kuto pana laddhoyaṃ tejoti? Pubbayogavasena. So hi kasapadasabalassa kāle khīrasalākabhattaṃ paṭṭhapesi, tena mahāthāmo ahosi. Aggisālañca kāretvā bhikkhusaṅghassa sītavinodanatthaṃ <pageBreak edition="V" number="5.0472" /> aggiñca dārūni ca dārucchedanavāsiñca pharasuñca adāsi, tena tejavā ahosi.</paragraph>
    <paragraph line="1660">Evaṃ tasmiṃ antouyyānaṃ gateyeva balavapaccūsasamaye samantā tiyojanaṃ ārakkhaṃ gaṇhiṃsu. Rājāpi pātova bhuttapātarāso alaṅkatahatthikkhandhavaragato caturaṅginiyā senāya parivuto nagarato nikkhami. Tadā takkasilato nando nāma brāhmaṇo catasso satārahā gāthāyo ādāya vīsatiyonajasataṃ maggaṃ atikkamitvā taṃ nagaraṃ patvā dvāragāme vasitvā sūriye uggate nagaraṃ pavisanto rājānaṃ pācīnadvārena nikkhantaṃ disvā hatthaṃ pasāretvā jayāpesi. Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṃ disvā hatthinā taṃ upasaṅkamitvā pucchi –</paragraph>
    <hangnum line="1661" number="396"></hangnum>
    <gatha1 line="1662"> ‘‘Kismiṃ nu raṭṭhe tava jātibhūmi, atha kena atthena idhānupatto;</gatha1>
    <gathalast line="1663">Akkhāhi <pageBreak edition="P" number="5.0477" /> me brāhmaṇa etamatthaṃ, kimicchasī demi tayajja patthita’’nti.</gathalast>
    <paragraph line="1664">Tassattho – bho brāhmaṇa, tava jātibhūmi kismiṃ raṭṭhe atthi nu, kena atthena payojanena hetubhūtena ida imasmiṃ nagare anuppatto, bho brāhmaṇa, mayā pucchito so tvaṃ etamatthaṃ etaṃ payojanaṃ me mayhaṃ akkhāhi kathehi, tayā patthitavatthuṃ te tuyhaṃ ajja idāni dadāmi, kiṃ vatthuṃ icchasīti.</paragraph>
    <paragraph line="1665">Atha <pageBreak edition="M" number="5.0516" /> naṃ so gāthamāha –</paragraph>
    <hangnum line="1666" number="397"></hangnum>
    <gatha1 line="1667"> ‘‘Gāthā catasso dharaṇīmahissara, sugambhīratthā varasāgarūpamā;</gatha1>
    <gathalast line="1668">Taveva atthāya idhāgatosmi, suṇohi gāthā paramatthasaṃhitā’’ti.</gathalast>
    <paragraph line="1669">Tattha <bold>dharaṇīmahissarā</bold>ti bhūmipāla catasso gāthā kiṃ bhūtā?. Sugambhīratthā varasāgarūpamā, <bold>taveva</bold> tava eva atthāya idha ṭhānaṃ anuppatto <bold>asmi</bold> bhavāmi. <bold>Suṇohī</bold>ti kassapadasabalena desitā paramatthasaṃhitā imā satārahā gāthāyo suṇohīti attho.</paragraph>
    <paragraph line="1670">Iti vatvā, ‘‘mahārāja, imā kassapadasabalena desitā catasso satārahā gāthāyo ‘‘tumhe sutavittakā’ti sutvā tumhākaṃ desetuṃ āgatomhī’’ti āha. Rājā tuṭṭhamānaso hutvā, ‘‘ācariya <pageBreak edition="V" number="5.0473" />, suṭṭhu te āgataṃ, mayā pana nivattituṃ na sakkā, ajja phussanakkhattayogena sīsaṃ nhāyituṃ āgatomhi, ahaṃ punadivase āgantvā sossāmi, tvaṃ mā ukkaṇṭhī’’ti vatvā ‘‘gacchatha brāhmaṇassa asukagehe sayanaṃ paññāpetvā ghāsacchādanaṃ saṃvidahathā’’ti amacce āṇāpetvā uyyānaṃ pāvisi. Taṃ aṭṭhārasahatthena pākārena parikkhittaṃ ahosi. Taṃ aññamaññaṃ saṅghaṭṭentā samantā hatthino parikkhipiṃsu, tato assā, tato rathā, tato dhanuggahā, tato pattīti, saṅkhubhitamahāsamuddo viya unnādento balakāyo ahosi. Atha rājā oḷārikāni ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā anto rājavibhavena nhatvā paccuttaritvā udakaggahaṇasāṭakena nivāsetvā aṭṭhāsi. Athassa dussagandhamālālaṅkāre upanayiṃsu. Porisādo cintesi – ‘‘rājā alaṅkatakāle bhāriko bhavissati, sallahukakāleyeva naṃ gaṇhissāmī’’ti. So <pageBreak edition="P" number="5.0478" /> nadanto vagganto udake macchaṃ āluḷento vijjulatā viya matthake khaggaṃ paribbhamento ‘‘ahaṃ are manussacoro porisādo’’ti nāmaṃ sāvetvā aṅguliṃ nalāṭe ṭhapetvā udakā uttari. Tassa saddaṃ sutvāva hatthārohā hatthīhi, assārohā <pageBreak edition="M" number="5.0517" /> assehi, rathārohā rathehi bhassiṃsu. Balakāyo gahitagahitāni āvudhāni chaḍḍetvā urena bhūmiyaṃ nipajji.</paragraph>
    <paragraph line="1671">Porisādo sutasomaṃ ukkhipitvā gaṇhi, sesarājāno pāde gahetvā adhosīsake katvā paṇhiyā sīsaṃ paharanto gacchati. Bodhisattaṃ pana upagantvā onato ukkhipitvā khandhe nisīdāpesi. So ‘‘dvārena gamanaṃ papañco bhavissatī’’ti sammukhaṭṭhāneyeva aṭṭhārasahatthaṃ pākāraṃ laṅghitvā purato galitamadamattavāraṇakumbhe akkamitvā pabbatakūṭāni pātento viya vātajavānaṃ assatarānaṃ piṭṭhe akkamanto pātetvā rathadhurarathasīsesu akkamitvā bhamikaṃ bhamanto viya nīlaphalakāni nigrodhapattāni maddanto viya ekavegeneva tiyojanamattaṃ maggaṃ gantvā ‘‘atthi nu kho koci sutasomassatthāya pacchato āgacchanto’’ti oloketvā kañci aditvā saṇikaṃ gacchanto sutasomassa kesehi udakabindūni attano ure patitāni disvā ‘‘maraṇassa abhāyanto nāma natthi, sutasomopi maraṇabhayena rodati maññe’’ti cintetvā āha –</paragraph>
    <hangnum line="1672" number="398"></hangnum>
    <gatha1 line="1673"> ‘‘Na ve rudanti matimanto sapaññā, bahussutā ye bahuṭhānacintino;</gatha1>
    <gathalast line="1674">Dīpañhi etaṃ paramaṃ narānaṃ, yaṃ paṇḍitā sokanudā bhavanti.</gathalast>
    <hangnum line="1675" number="399"></hangnum>
    <gatha1 line="1676"> ‘‘Attānaṃ <pageBreak edition="V" number="5.0474" /> ñātī udāhu puttadāraṃ, dhaññaṃ dhanaṃ rajataṃ jātarūpaṃ;</gatha1>
    <gathalast line="1677">Kimeva <pageBreak edition="P" number="5.0479" /> tvaṃ sutasomānutappe, korabyaseṭṭha vacanaṃ suṇoma teta’’nti.</gathalast>
    <paragraph line="1678">Tattha, bho sutasoma mahārāja, ye paṇḍitā kiṃ bhūtā? <bold>Matimanto</bold> atthānatthaṃ kāraṇākāraṇaṃ jānanapaññāya samannāgatā, <bold>sappaññā</bold> vicaraṇapaññāya samannāgatā, <bold>bahussutā</bold> bahussutadharā <bold>bahuṭṭhānacintino</bold> bahukāraṇacintanasīlā, te paṇḍitā maraṇabhaye uppanne sati bhītā hutvā <bold>ve</bold> ekantena <bold>na rudanti</bold> na paridevanti. <bold>Dīpaṃ hī</bold>ti, bho sutasoma <pageBreak edition="M" number="5.0518" /> mahārāja hi kasmā pana vadāmi, mahāsamudde bhinnanāvānaṃ vāṇijakānaṃ janānaṃ patiṭṭhābhūtaṃ mahādīpaṃ iva, evampi tathā etaṃ paṇḍitaṃ appaṭisaraṇānaṃ narānaṃ paramaṃ. <bold>Yaṃ</bold> yena kāraṇena ye paṇḍitā sokīnaṃ janānaṃ sokanudā bhavanti, bho sutasoma mahārāja, tvaṃ maraṇabhayena paridevīti maññe maññāmi. <bold>Attāna</bold>nti, bho sutasoma mahārāja, attahetu udāhu ñātihetu puttadārahetu udāhu dhaññadhanarajatajātarūpahetu <bold>kimeva tvaṃ</bold> kimeva dhammajātaṃ tvaṃ <bold>anutappe</bold> anutappeyyāsi. <bold>Korabyaseṭṭha</bold> kururaṭṭhavāsīnaṃ seṭṭha uttama, bho mahārāja, etaṃ tava vacanaṃ suṇomāti.</paragraph>
    <paragraph line="1679">Sutasomo āha –</paragraph>
    <hangnum line="1680" number="400"></hangnum>
    <gatha1 line="1681"> ‘‘Nevāhamattānamanutthunāmi, na puttadāraṃ na dhanaṃ na raṭṭhaṃ;</gatha1>
    <gathalast line="1682">Satañca dhammo carito purāṇo, taṃ saṅgaraṃ brāhmaṇassānutappe.</gathalast>
    <hangnum line="1683" number="401"></hangnum>
    <gatha1 line="1684"> ‘‘Kato mayā saṅgaro brāhmaṇena, raṭṭhe sake issariye ṭhitena;</gatha1>
    <gathalast line="1685">Taṃ saṅgaraṃ brāhmaṇasappadāya, saccānurakkhī punarāvajissa’’nti.</gathalast>
    <paragraph line="1686">Tattha <bold>nevāhamattānamanutthunāmī</bold>ti ahaṃ tāva attatthāya neva rodāmi na socāmi, imesampi puttādīnaṃ atthāya na rodāmi na socāmi, apica kho pana <bold>sataṃ</bold> paṇḍitānaṃ carito purāṇadhammo atthi, yaṃ saṅgaraṃ katvā pacchā anutappanaṃ nāma, taṃ saṅgaraṃ brāhmaṇassa ahaṃ anusocāmīti attho <pageBreak edition="M" number="5.0519" />. <bold>Saccānurakkhī</bold>ti saccaṃ anurakkhanto. So hi brāhmaṇo takkasilato kassapadasabalena desitā catasso satārahā gāthāyo ādāya āgato, tassāhaṃ āgantukavattaṃ kāretvā ‘‘nhatvā āgato suṇissāmi, yāva mamāgamanā āgamehī’’ti saṅgaraṃ katvā āgato, tvaṃ tā gāthāyo sotuṃ adatvāva maṃ gaṇhi. Sace maṃ vissajjesi, taṃ dhammaṃ sutvā saccānurakkhī punarāvajissāmīti vadati.</paragraph>
    <paragraph line="1687">Atha <pageBreak edition="V" number="5.0475" /> naṃ porisādo āha –</paragraph>
    <hangnum line="1688" number="401"></hangnum>
    <gatha1 line="1689"> ‘‘Nevāhametaṃ abhisaddahāmi, sukhī naro maccumukhā pamutto;</gatha1>
    <gathalast line="1690">Amittahatthaṃ punarāvajeyya, korabyaseṭṭha na hi maṃ upesi.</gathalast>
    <hangnum line="1691" number="403"></hangnum>
    <gatha1 line="1692"> ‘‘Mutto <pageBreak edition="P" number="5.0480" /> tuvaṃ porisādassa hatthā, gantvā sakaṃ mandiraṃ kāmakāmī;</gatha1>
    <gathalast line="1693">Madhuraṃ piyaṃ jīvitaṃ laddha rāja, kuto tuvaṃ ehisi me sakāsa’’nti.</gathalast>
    <paragraph line="1694">Tattha <bold>sukhī</bold>ti sukhappatto hutvā. <bold>Maccumukhā pamutto</bold>ti mādisassa corassa hatthato muttatāya maraṇamukhā mutto nāma hutvā <bold>amittahatthaṃ punarāvajeyya</bold> āgaccheyya, ahaṃ etaṃ vacanaṃ neva abhisaddahāmi, korabyaseṭṭha tvaṃ mama santikaṃ na hi upesi. <bold>Mutto</bold>ti sutasoma tuvaṃ porisādassa hatthato mutto. <bold>Sakaṃ mandira</bold>nti rājadhānigehaṃ gantvā. <bold>Kāmakāmī</bold>ti kāmaṃ kāmayamāno. <bold>Laddhā</bold>ti ativiya piyaṃ jīvitaṃ labhitvā tuvaṃ <bold>me</bold> mama santike <bold>kuto</bold> kena nāma kāraṇena ehisi.</paragraph>
    <paragraph line="1695">Taṃ <pageBreak edition="M" number="5.0520" /> sutvā mahāsatto sīho viya asambhito āha –</paragraph>
    <hangnum line="1696" number="404"></hangnum>
    <gatha1 line="1697"> ‘‘Mataṃ vareyya parisuddhasīlo, na jīvitaṃ garahito pāpadhammo;</gatha1>
    <gathalast line="1698">Na hi taṃ naraṃ tāyati duggatīhi, yassāpi hetu alikaṃ bhaṇeyya.</gathalast>
    <hangnum line="1699" number="405"></hangnum>
    <gatha1 line="1700"> ‘‘Sacepi vāto girimāvaheyya, cando ca sūriyo ca chamā pateyyuṃ;</gatha1>
    <gathalast line="1701">Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.</gathalast>
    <hangnum line="1702" number="406"></hangnum>
    <gatha1 line="1703"> ‘‘Nabhaṃ phaleyya udadhīpi susse, saṃvattaye bhūtadharā vasundharā;</gatha1>
    <gathalast line="1704">Siluccayo meru samūlamuppate, na tvevahaṃ rāja musā bhaṇeyya’’nti.</gathalast>
    <paragraph line="1705">Tattha <bold>mataṃ vareyyā</bold>ti porisāda yo naro parisuddhasīlo jīvitahetu aṇumattampi pāpaṃ na karoti, sīlasampanno hutvā vareyya taṃ maraṇaṃ iccheyya, garahito pāpadhammo taṃ jīvitaṃ na seyyo, dussīlo puggalo yassāpi hetu attādinopi hetu alikaṃ vacanaṃ bhaṇeyya, taṃ naraṃ evarūpaṃ duggatīhi taṃ alikaṃ na tāyate. <bold>Sacepi vāto girimāvaheyyā</bold>ti, samma porisāda, tayā saddhiṃ ekācariyakule <pageBreak edition="V" number="5.0476" /> sikkhito evarūpo sahāyako hutvā ahaṃ jīvitahetu musā na kathemi, kiṃ na saddahasi. Sace puratthimādibhedo vāto uṭṭhāya mahantaṃ giriṃ tūlapicuṃ viya ākāse āvaheyya, cando ca sūriyo ca attano attano vimānena saddhiṃ <bold>chamā</bold> pathaviyaṃ pateyyuṃ, sabbāpi najjo patisotaṃ vajeyyuṃ, bho porisāda <pageBreak edition="M" number="5.0521" />, evarūpaṃ vacanaṃ sace bhaṇeyya, taṃ saddahitabbaṃ, ahaṃ musā bhaṇeyyaṃ iti vacanaṃ tuyhaṃ janehi vuttaṃ, na tveva taṃ saddahitabbaṃ.</paragraph>
    <paragraph line="1706">Evaṃ vuttepi so na saddahiyeva. Atha bodhisatto ‘‘ayaṃ mayhaṃ na saddahati, sapathenapi naṃ saddahāpessāmī’’ti cintetvā, ‘‘samma porisāda, khandhato tāva maṃ otārehi, sapathaṃ katvā taṃ saddahāpessāmī’’ti vutte tena otāretvā bhūmiyaṃ ṭhapito sapathaṃ karonto āha –</paragraph>
    <hangnum line="1707" number="407"></hangnum>
    <gatha1 line="1708"> ‘‘Asiñca <pageBreak edition="P" number="5.0481" /> sattiñca parāmasāmi, sapathampi te samma ahaṃ karomi;</gatha1>
    <gathalast line="1709">Tayā pamutto anaṇo bhavitvā, saccānurakkhī punarāvajissa’’nti.</gathalast>
    <paragraph line="1710">Tassattho – samma porisāda, sace icchasi, evarūpehi āvudhehi saṃvihitārakkhe khattiyakule me nibbatti nāma mā hotūti asiñca sattiñca parāmasāmi. Sace aññehi rājūhi akattabbaṃ aññaṃ vā yaṃ icchasi, taṃ sapathampi te, samma, ahaṃ karomi. Yathāhaṃ tayā pamutto gantvā brāhmaṇassa anaṇo hutvā saccamanurakkhanto punarāgamissāmīti.</paragraph>
    <paragraph line="1711">Tato porisādo ‘‘ayaṃ sutasomo khattiyehi akattabbaṃ sapathaṃ karoti, kiṃ me iminā, esa etu vā mā vā, ahampi khattiyarājā, mameva bāhulohitaṃ gahetvā devatāya balikammaṃ karissāmi, ayaṃ ativiya kilamatī’’ti cintetvā –</paragraph>
    <hangnum line="1712" number="408"></hangnum>
    <gatha1 line="1713"> ‘‘Yo te kato saṅgaro brāhmaṇena, raṭṭhe sake issariye ṭhitena;</gatha1>
    <gathalast line="1714">Taṃ saṅgaraṃ brāhmaṇasappadāya, saccānurakkhī punarāvajassū’’ti.</gathalast>
    <paragraph line="1715">Tattha <bold>punarāvajassū</bold>ti puna āgaccheyyāsi.</paragraph>
    <paragraph line="1716">Atha naṃ mahāsatto, ‘‘samma, mā cintayi, catasso satārahā gāthā sutvā dhammakathikassa pūjaṃ katvā pātovāgamissāmī’’ti vatvā gāthamāha –</paragraph>
    <hangnum line="1717" number="409"></hangnum>
    <gatha1 line="1718"> ‘‘Yo <pageBreak edition="M" number="5.0522" /><pageBreak edition="V" number="5.0477" /> me kato saṅgaro brāhmaṇena, raṭṭhe sake issariye ṭhitena;</gatha1>
    <gathalast line="1719">Taṃ saṅgaraṃ brāhmaṇasappadāya, saccānurakkhī punarāvajissa’’nti.</gathalast>
    <paragraph line="1720">Atha naṃ porisādo, ‘‘mahārāja, tumhe khattiyehi akattabbaṃ sapathaṃ karittha, taṃ anussareyyāthā’’ti vatvā, ‘‘samma porisāda, tvaṃ maṃ daharakālato paṭṭhāya jānāsi, hāsenapi me musā na kathitapubbā, sohaṃ idāni rajje patiṭṭhito dhammādhammaṃ jānanto kiṃ musā kathessāmi, saddahasi mayhaṃ <pageBreak edition="P" number="5.0482" />, ahaṃ te sve balikammaṃ pāpuṇissāmī’’ti saddahāpito ‘‘tena hi gaccha, mahārāja, tumhesu anāgatesu balikammaṃ na bhavissati, devatāpi tumhehi vinā na sampaṭicchati, mā me balikammassa antarāyaṃ karitthā’’ti mahāsattaṃ uyyojesi. So rāhumukhā muttacando viya nāgabalo thāmasampanno khippameva nagaraṃ sampāpuṇi. Senāpissa ‘‘sutasomo rājā paṇḍito madhuradhammakathiko ekaṃ dve kathā kathetuṃ labhanto porisādaṃ dametvā sīhamukhā muttamattavāraṇo viya āgamissati, ‘ime rājānaṃ porisādassa datvā āgatā’ti mahājano garahissatī’’ti cintetvā bahinagareyeva khandhāvāraṃ katvā ṭhitā taṃ dūratova āgacchantaṃ disvā paccuggantvā vanditvā ‘‘kacci, mahārāja, porisādena kilamito’’ti paṭisanthāraṃ katvā ‘‘porisādena mayhaṃ mātāpitūhipi dukkaraṃ kataṃ, tathārūpo nāma caṇḍo sāhasiko porisādo mama dhammakathaṃ sutvā maṃ vissajjesī’’ti vutte rājānaṃ alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tussiṃsu.</paragraph>
    <paragraph line="1721">Sopi dhammagarutāya dhammasoṇḍatāya mātāpitaro adisvāva ‘‘pacchāpi ne passissāmī’’ti rājanivesanaṃ pavisitvā rājāsane nisīditvā brāhmaṇaṃ pakkosāpetvā massukammādīnissa āṇāpetvā taṃ kappitakesamassuṃ nhātānulittaṃ vatthālaṅkārapaṭimaṇḍitaṃ katvā ānetvā dassitakāle sayaṃ pacchā nhatvā tassa attano bhojanaṃ dāpetvā tasmiṃ bhutte sayaṃ bhuñjitvā taṃ mahārahe pallaṅke nisīdāpetvā dhammagarukatāya assa gandhamālādīhi pūjaṃ katvā sayaṃ nīce āsane nisīditvā <pageBreak edition="M" number="5.0523" /> ‘‘tumhehi mayhaṃ ābhatā satārahā gāthā suṇoma ācariyā’’ti yāci. Tamatthaṃ dīpento satthā gāthamāha –</paragraph>
    <hangnum line="1722" number="410"></hangnum>
    <gatha1 line="1723"> ‘‘Mutto ca so porisādassa hatthā, gantvāna taṃ brāhmaṇaṃ etadavoca;</gatha1>
    <gathalast line="1724">Suṇomi <pageBreak edition="P" number="5.0483" /> gāthāyo satārahāyo, yā me sutā assu hitāya brahme’’ti.</gathalast>
    <paragraph line="1725">Tattha <bold>etadavocā</bold>ti etaṃ avoca.</paragraph>
    <paragraph line="1726">Atha <pageBreak edition="V" number="5.0478" /> brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṃ potthakaṃ nīharitvā ubhohi hatthehi gahetvā ‘‘tena hi, mahārāja, kassapadasabalena desitā rāgamadādinimmadanā amatamahānibbānasampāpikā catasso satārahā gāthāyo suṇohī’’ti vatvā potthakaṃ olokento āha –</paragraph>
    <hangnum line="1727" number="411"></hangnum>
    <gatha1 line="1728"> ‘‘Sakideva sutasoma, sabbhi hoti samāgamo;</gatha1>
    <gathalast line="1729">Sā naṃ saṅgati pāleti, nāsabbhi bahu saṅgamo.</gathalast>
    <hangnum line="1730" number="412"></hangnum>
    <gatha1 line="1731"> ‘‘Sabbhireva samāsetha, sabbhi kubbetha santhavaṃ;</gatha1>
    <gathalast line="1732">Sataṃ saddhammamaññāya, seyyo hoti na pāpiyo.</gathalast>
    <hangnum line="1733" number="413"></hangnum>
    <gatha1 line="1734"> ‘‘Jīranti ve rājarathā sucittā, atho sarīrampi jaraṃ upeti;</gatha1>
    <gathalast line="1735">Satañca dhammo na jaraṃ upeti, santo have sabbhi pavedayanti.</gathalast>
    <hangnum line="1736" number="414"></hangnum>
    <gatha1 line="1737"> ‘‘Nabhañca dūre pathavī ca dūre, pāraṃ samuddassa tadāhu dūre;</gatha1>
    <gathalast line="1738">Tato have dūrataraṃ vadanti, satañca dhammo asatañca rājā’’ti.</gathalast>
    <paragraph line="1739">Tattha <bold>sakidevā</bold>ti ekavārameva. <bold>Sabbhī</bold>ti sappurisehi. <bold>Sā na</bold>nti sā sabbhi sappurisehi <bold>saṅgati</bold> samāgamo ekavāraṃ pavattopi taṃ <pageBreak edition="M" number="5.0524" /> puggalaṃ <bold>pāleti</bold> rakkhati. <bold>Nāsabbhī</bold>ti asappurisehi pana <bold>bahu</bold> sucirampi kato <bold>saṅgamo</bold> ekaṭṭhāne nivāso na pāleti, na thāvaro hotīti attho. <bold>Samāsethā</bold>ti saddhiṃ nisīdeyya, sabbepi iriyāpathe paṇḍiteheva saddhiṃ pavatteyyāti attho. <bold>Santhava</bold>nti mittasanthavaṃ. <bold>Sataṃ saddhamma</bold>nti paṇḍitānaṃ buddhādīnaṃ sattatiṃsabodhipakkhiyadhammasaṅkhātaṃ saddhammaṃ. <bold>Seyyo</bold>ti etaṃ dhammaṃ ñatvā vaḍḍhiyeva hoti, hāni nāma natthīti attho. <bold>Rājarathā</bold>ti rājūnaṃ <pageBreak edition="P" number="5.0484" /> ārohanīyarathā. <bold>Sucittā</bold>ti suparikammakatā. <bold>Sabbhi pavedayantī</bold>ti buddhādayo santo ‘‘sabbhī’’ti saṅkhaṃ gataṃ sobhanaṃ uttamaṃ nibbānaṃ pavedenti thomenti, so nibbānasaṅkhāto sataṃ dhammo jaraṃ na upeti na jīrati. <bold>Nabha</bold>nti ākāso. <bold>Dūre</bold>ti pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi visaṃyogaṭṭhena anupalittaṭṭhena ca dūre nāma honti. <bold>Pāra</bold>nti orimatīrato paratīraṃ. <bold>Tadāhū</bold>ti taṃ āhu.</paragraph>
    <paragraph line="1740">Iti brāhmaṇo catasso satārahā gāthā kassapadasabalena desitaniyāmena desetvā tuṇhī ahosi <pageBreak edition="V" number="5.0479" />. Taṃ sutvā mahāsatto ‘‘sapphalaṃ vata me āgamana’’nti tuṭṭhacitto hutvā ‘‘imā gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā, kiṃ nu kho agghantī’’ti cintetvā ‘‘imāsaṃ sakalampi cakkavāḷaṃ yāva brahmalokā sattaratanapuṇṇaṃ katvā dadamānopi neva anucchavikaṃ kātuṃ sakkoti, ahaṃ kho panassa tiyojanasate kururaṭṭhe sattayojanike indapatthanagare rajjaṃ dātuṃ pahomi, atthi nu khvassa rajjaṃ kāretuṃ bhāgya’’nti aṅgavijjānubhāvena olokento nāddasa. Tato senāpatiṭṭhānādīni olokento ekagāmabhojakamattassapi bhāgyaṃ adisvā dhanalābhassa olokento koṭidhanato paṭṭhāya oloketvā catunnaṃyeva kahāpaṇasahassānaṃ bhāgyaṃ disvā ‘‘ettakena naṃ pūjessāmī’’ti catasso sahassatthavikā dāpetvā, ‘‘ācariya, tumhe aññesaṃ khattiyānaṃ imā gāthā desetvā kittakaṃ dhanaṃ labhathā’’ti pucchati. ‘‘Ekekāya gāthāya sataṃ sataṃ, mahārāja, teneva tā satārahā nāma jātā’’ti. Atha naṃ mahāsatto, ‘‘ācariya, tvaṃ attanā gahetvā vikkeyyabhaṇḍassa agghampi na jānāsi <pageBreak edition="M" number="5.0525" />, ito paṭṭhāya ekekā gāthā sahassārahā nāma hontū’’ti vatvā gāthamāha –</paragraph>
    <hangnum line="1741" number="415"></hangnum>
    <gatha1 line="1742"> ‘‘Sahassiyā imā gāthā, nahimā gāthā satārahā;</gatha1>
    <gathalast line="1743">Cattāri tvaṃ sahassāni, khippaṃ gaṇhāhi brāhmaṇā’’ti.</gathalast>
    <paragraph line="1744">Tassattho – brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṃ cattāri sahassāni khippaṃ gaṇhāti.</paragraph>
    <paragraph line="1745">Athassa ekaṃ sukhayānakaṃ datvā ‘‘brāhmaṇaṃ sotthinā gehaṃ <pageBreak edition="P" number="5.0485" /> sampāpethā’’ti purise āṇāpetvā taṃ uyyojesi. Tasmiṃ khaṇe ‘‘sutasomaraññā satārahā gāthā sahassārahā katvā pūjitā sādhu sādhū’’ti mahāsādhukārasaddo ahosi. Tassa mātāpitaro taṃ saddaṃ sutvā ‘‘kiṃ saddo nāmesā’’ti pucchitvā yathābhūtaṃ sutvā attano dhanalobhatāya mahāsattassa kujjhiṃsu. Sopi brāhmaṇaṃ uyyojetvā tesaṃ santikaṃ gantvā vanditvā aṭṭhāsi. Athassa pitā ‘‘kathaṃ, tāta, evarūpassa sāhasikassa corassa hatthato muttosī’’ti paṭisanthāramattampi akatvā attano dhanalobhatāya ‘‘saccaṃ kira, tāta, tayā catasso gāthā sutvā cattāri sahassāni dinnānī’’ti pucchitvā ‘‘sacca’’nti vutte gāthamāha –</paragraph>
    <hangnum line="1746" number="416"></hangnum>
    <gatha1 line="1747"> ‘‘Āsītiyā nāvutiyā ca gāthā, satārahā cāpi bhaveyya gāthā;</gatha1>
    <paragraph line="1748">Paccattameva sutasoma jānahi, sahassiyā nāma kā atthi gāthā’’ti.</paragraph>
    <paragraph line="1749">Tassattho <pageBreak edition="V" number="5.0480" /> – gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.</paragraph>
    <paragraph line="1750">Atha naṃ mahāsatto ‘‘nāhaṃ, tāta, dhanena vuddhiṃ icchāmi, sutena pana icchāmī’’ti saññāpento āha –</paragraph>
    <hangnum line="1751" number="417"></hangnum>
    <gatha1 line="1752"> ‘‘Icchāmi <pageBreak edition="M" number="5.0526" /> vohaṃ sutavuddhimattano, santoti maṃ sappurisā bhajeyyuṃ;</gatha1>
    <gathalast line="1753">Ahaṃ savantīhi mahodadhīva, na hi tāta tappāmi subhāsitena.</gathalast>
    <hangnum line="1754" number="418"></hangnum>
    <gatha1 line="1755"> ‘‘Aggi yathā tiṇakaṭṭhaṃ dahanto, na kappatī sāgarova nadībhi;</gatha1>
    <gathalast line="1756">Evampi te paṇḍitā rājaseṭṭha, sutvā na tappanti subhāsitena.</gathalast>
    <hangnum line="1757" number="419"></hangnum>
    <gatha1 line="1758"> ‘‘Sakassa dāsassa yadā suṇomi, gāthaṃ ahaṃ atthavatiṃ janinda;</gatha1>
    <gathalast line="1759">Tameva <pageBreak edition="P" number="5.0486" /> sakkacca nisāmayāmi, na hi tāta dhammesu mamatthi tittī’’ti.</gathalast>
    <paragraph line="1760">Tattha <bold>vo</bold>ti nipātamattaṃ. ‘‘Santo’’ti ete ca maṃ bhajeyyuṃ iti icchāmi. <bold>Savantīhī</bold>ti nadīhi. <bold>Sakassā</bold>ti tiṭṭhatu, nanda, brāhmaṇo, yadā ahaṃ attano dāsassapi santike suṇomi, tāta, dhammesu mama titti na hi atthīti.</paragraph>
    <paragraph line="1761">Evañca pana vatvā ‘‘mā maṃ, tāta, dhanahetu paribhāsasi, ahaṃ dhammaṃ sutvā āgamissāmī’’ti sapathaṃ katvā āgato, idānāhaṃ porisādassa santikaṃ gamissāmi, idaṃ te rajjaṃ gaṇhathā’’ti rajjaṃ niyyādento gāthamāha –</paragraph>
    <hangnum line="1762" number="420"></hangnum>
    <gatha1 line="1763"> ‘‘Idaṃ te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;</gatha1>
    <gathalast line="1764">Kiṃ kāmahetu paribhāsasi maṃ, gacchāmahaṃ porisādassa ñatte’’ti.</gathalast>
    <paragraph line="1765">Tattha <bold>ñatte</bold>ti santike.</paragraph>
    <paragraph line="1766">Tasmiṃ samaye piturañño hadayaṃ uṇhaṃ ahosi. So, ‘‘tāta sutasoma, kiṃ nāmetaṃ kathesi, mayaṃ caturaṅginiyā senāya coraṃ gahessāmā’’ti vatvā gāthamāha –</paragraph>
    <hangnum line="1767" number="421"></hangnum>
    <gatha1 line="1768"> ‘‘Attānurakkhāya <pageBreak edition="M" number="5.0527" /><pageBreak edition="V" number="5.0481" /> bhavanti hete, hatthārohā rathikā pattikā ca;</gatha1>
    <gathalast line="1769">Assārohā ye ca dhanuggahāse, senaṃ payuñjāma hanāma sattu’’nti.</gathalast>
    <paragraph line="1770">Tattha <bold>hanāmā</bold>ti sace evaṃ payojitā senā taṃ gahetuṃ na sakkonti, atha naṃ sakalaraṭṭhavāsino gahetvā gantvā hanāma sattuṃ, mārema taṃ amhākaṃ paccāmittanti attho.</paragraph>
    <paragraph line="1771">Atha naṃ mātāpitaro assupuṇṇamukhā rodamānā vilapantā, ‘‘tāta, mā gaccha, gantuṃ na labbhā’’ti yāciṃsu. Soḷasasahassā nāṭakitthiyopi sesaparijanopi ‘‘amhe anāthe katvā kuhiṃ gacchasi, devā’’ti parideviṃsu. Sakalanagare koci sakabhāvena saṇṭhātuṃ asakkonto ‘‘sutasomo porisādassa kira paṭiññaṃ datvā āgato, idāni catasso <pageBreak edition="P" number="5.0487" /> satārahā gāthā sutvā dhammakathikassa sakkāraṃ katvā mātāpitaro vanditvā punapi kira corassa santikaṃ gamissatī’’ti sakalanagaraṃ ekakolāhalaṃ ahosi. Sopi mātāpitūnaṃ vacanaṃ sutvā gāthamāha –</paragraph>
    <hangnum line="1772" number="422"></hangnum>
    <gatha1 line="1773"> ‘‘Sudukkaraṃ porisādo akāsi, jīvaṃ gahetvāna avassajī maṃ;</gatha1>
    <gathalast line="1774">Taṃ tādisaṃ pubbakiccaṃ saranto, dubbhe ahaṃ tassa kathaṃ janindā’’ti.</gathalast>
    <paragraph line="1775">Tattha <bold>jīvaṃ gahetvānā</bold>ti jīvaggāhaṃ gahetvā. <bold>Taṃ tādisa</bold>nti taṃ tena kataṃ tathārūpaṃ. <bold>Pubbakicca</bold>nti purimaṃ upakāraṃ. <bold>Janindā</bold>ti pitaraṃ ālapati.</paragraph>
    <paragraph line="1776">So mātāpitaro assāsetvā, ‘‘amma tātā, tumhe mayhaṃ mā cintayittha, katakalyāṇo ahaṃ, mama chakāmassaggissariyaṃ na dullabha’’nti mātāpitaro vanditvā āpucchitvā sesajanaṃ anusāsitvā pakkāmi. Tamatthaṃ pakāsento satthā āha –</paragraph>
    <hangnum line="1777" number="423"></hangnum>
    <gatha1 line="1778"> ‘‘Vanditvā <pageBreak edition="M" number="5.0528" /> so pitaraṃ mātarañca, anusāsitvā negamañca balañca;</gatha1>
    <gathalast line="1779">Saccavādī saccānurakkhamāno, agamāsi so yattha porisādo’’ti.</gathalast>
    <paragraph line="1780">Tattha <bold>saccānurakkhamāno</bold>ti saccaṃ anurakkhamāno. <bold>Agamāsī</bold>ti taṃ rattiṃ nivesaneyeva vasitvā punadivase aruṇuggamanavelāya mātāpitaro vanditvā āpucchitvā sesajanaṃ anusāsitvā assumukhena nānappakāraṃ paridevantena itthāgārādinā mahājanena anugato nagarā nikkhamma <pageBreak edition="V" number="5.0482" /> taṃ janaṃ nivattetuṃ asakkonto mahāmagge daṇḍakena tiriyaṃ lekhaṃ kaḍḍhitvā ‘‘sace mayi sineho atthi, imaṃ mā atikkamiṃsū’’ti āha. Mahājano sīlavato tejavantassa āṇaṃ atikkamituṃ asakkonto mahāsaddena paridevamāno taṃ sīhavijambhitena gacchantaṃ oloketvā tasmiṃ dassanūpacāraṃ atikkante ekaravaṃ ravanto nagaraṃ pāvisi. Sopi āgatamaggeneva tassa santikaṃ gato. Tena vuttaṃ <bold>‘‘agamāsi so yattha porisādo’’</bold>ti.</paragraph>
    <paragraph line="1781">Tato porisādo cintesi – ‘‘sace mama sahāyo sutasomo āgantukāmo, āgacchatu, anāgantukāmo, anāgacchatu, rukkhadevatā yaṃ mayhaṃ icchati <pageBreak edition="P" number="5.0488" />, taṃ karotu, ime rājāno māretvā pañcamadhuramaṃsena balikammaṃ karissāmī’’ti citakaṃ katvā aggiṃ jāletvā ‘‘aṅgārarāsi tāva hotū’’ti tassa sūle tacchantassa nisinnakāle sutasomo āgato. Atha naṃ porisādo disvā tuṭṭhacitto, ‘‘samma, gantvā kattabbakiccaṃ te kata’’nti pucchi. Mahāsatto, ‘‘āma mahārāja, kassapadasabalena desitā gāthā me sutā, dhammakathikassa ca sakkāro kato, tasmā gantvā kattabbakiccaṃ kataṃ nāma hotī’’ti dassetuṃ gāthamāha –</paragraph>
    <hangnum line="1782" number="424"></hangnum>
    <gatha1 line="1783"> ‘‘Kato mayā saṅgaro brāhmaṇena, raṭṭhe sake issariye ṭhitena;</gatha1>
    <gatha2 line="1784">Taṃ saṅgaraṃ brāhmaṇasappadāya, saccānurakkhī punarāgatosmi;</gatha2>
    <gathalast line="1785">Yajassu yaññaṃ khāda maṃ porisādā’’ti.</gathalast>
    <paragraph line="1786">Tattha <pageBreak edition="M" number="5.0529" /><bold>yajassū</bold>ti maṃ māretvā devatāya vā yaññaṃ yajassu, maṃsaṃ vā me khādāhīti attho.</paragraph>
    <paragraph line="1787">Taṃ sutvā porisādo ‘‘ayaṃ rājā na bhāyati, vigatamaraṇabhayo hutvā katheti, kissa nu kho esa ānubhāvo’’ti cintetvā ‘‘aññaṃ natthi, ayaṃ ‘kassapadasabalena desitā gāthā me sutā’ti vadati, tāsaṃ etena āsubhāvena bhavitabbaṃ, ahampi taṃ kathāpetvā tā gāthāyo sossāmi, evaṃ ahampi nibbhayo bhavissāmī’’ti sanniṭṭhānaṃ katvā gāthamāha –</paragraph>
    <hangnum line="1788" number="425"></hangnum>
    <gatha1 line="1789"> ‘‘Na hāyate khāditaṃ mayhaṃ pacchā, citakā ayaṃ tāva sadhūmikāva;</gatha1>
    <gathalast line="1790">Niddhūmake pacitaṃ sādhupakkaṃ, suṇomi gāthāyo satārahāyo’’ti.</gathalast>
    <paragraph line="1791">Tattha <bold>khādita</bold>nti khādanaṃ. Taṃ khādanaṃ mayhaṃ pacchā vā pure vā na parihāyati, pacchāpi hi <pageBreak edition="V" number="5.0483" /> tvaṃ mayā khāditabbova. <bold>Niddhūmake pacita</bold>nti niddhūme nijjhāle aggimhi pakkamaṃsaṃ sādhupakkaṃ nāma hoti.</paragraph>
    <paragraph line="1792">Taṃ <pageBreak edition="P" number="5.0489" /> sutvā mahāsatto ‘‘ayaṃ porisādo pāpadhammo, imaṃ thokaṃ niggahetvā lajjāpetvā kathessāmī’’ti cintetvā āha –</paragraph>
    <hangnum line="1793" number="426"></hangnum>
    <gatha1 line="1794"> ‘‘Adhammiko tvaṃ porisādakāsi, raṭṭhā ca bhaṭṭho udarassa hetu;</gatha1>
    <gathalast line="1795">Dhammañcimā abhivadanti gāthā, dhammo ca adhammo ca kuhiṃ sameti.</gathalast>
    <hangnum line="1796" number="427"></hangnum>
    <gatha1 line="1797"> ‘‘Adhammikassa luddassa, niccaṃ lohitapāṇino;</gatha1>
    <gathalast line="1798">Natthi saccaṃ kuto dhammo, kiṃ sutena karissasī’’ti.</gathalast>
    <paragraph line="1799">Tattha <bold>dhammañcimā</bold>ti imā ca gāthā navalokuttaradhammaṃ abhivadanti. <bold>Kuhiṃ sametī</bold>ti kattha samāgacchati. Dhammo hi sugatiṃ pāpeti nibbānaṃ vā, adhammo duggatiṃ. <bold>Kuto dhammo</bold>ti vacīsaccamattampi natthi, kuto dhammo. <bold>Kiṃ sutenā</bold>ti tvaṃ etena sutena kiṃ karissasi, mattikābhājanaṃ viya hi sīhavasāya abhājanaṃ tvaṃ dhammassa.</paragraph>
    <paragraph line="1800">So <pageBreak edition="M" number="5.0530" /> evaṃ kathitepi neva kujjhi. Kasmā? Mahāsattassa mettābhāvanāya mahattena. Atha naṃ ‘‘kiṃ pana samma sutasoma ahameva adhammiko’’ti vatvā gāthamāha –</paragraph>
    <hangnum line="1801" number="428"></hangnum>
    <gatha1 line="1802"> ‘‘Yo maṃsahetu migavaṃ careyya, yo vā hane purisamattahetu;</gatha1>
    <gathalast line="1803">Ubhopi te pecca samā bhavanti, kasmā no adhammikaṃ brūsi maṃ tva’’nti.</gathalast>
    <paragraph line="1804">Tattha <bold>kasmā no</bold>ti ye jambudīpatale rājāno alaṅkatapaṭiyattā mahābalaparivārā rathavaragatā migavaṃ carantā tikhiṇehi sarehi mige vijjhitvā mārenti, te avatvā kasmā tvaṃ maññeva adhammikanti vadati. Yadi te niddosā, ahampi niddoso evāti dīpeti.</paragraph>
    <paragraph line="1805">Taṃ sutvā mahāsatto tassa laddhiṃ bhindanto gāthamāha –</paragraph>
    <hangnum line="1806" number="429"></hangnum>
    <gatha1 line="1807"> ‘‘Pañca <pageBreak edition="V" number="5.0484" /> pañca na khā bhakkhā, khattiyena pajānatā;</gatha1>
    <gathalast line="1808">Abhakkhaṃ rāja bhakkhesi, tasmā adhammiko tuva’’nti.</gathalast>
    <paragraph line="1809">Tassattho – samma porisāda, khattiyena nāma khattiyadhammaṃ jānantena pañca pañca hatthiādayo daseva sattā maṃsavasena na khā bhakkhā na kho khāditabbayuttakā. ‘‘Na kho’’tveva vā pāṭho. Aparo nayo khattiyena khattiyadhammaṃ jānantena pañcanakhesu sattesu sasako, sallako, godhā, kapi kummoti <pageBreak edition="P" number="5.0490" /> ime pañceva sattā bhakkhitabbayuttakā, na aññe, tvaṃ pana abhakkhaṃ manussamaṃsaṃ bhakkhesi, tena adhammikoti.</paragraph>
    <paragraph line="1810">Iti so niggahaṃ patvā aññaṃ nissaraṇaṃ adisvā attano pāpaṃ paṭicchādento gāthamāha –</paragraph>
    <hangnum line="1811" number="430"></hangnum>
    <gatha1 line="1812"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</gatha1>
    <gathalast line="1813">Amittahatthaṃ punarāgatosi, na khattadhamme kusalosi rājā’’ti.</gathalast>
    <paragraph line="1814">Tattha <pageBreak edition="M" number="5.0531" /><bold>na khattadhamme</bold>ti tvaṃ khattiyadhammasaṅkhāte nītisatthe na kusalosi, attano atthānatthaṃ na jānāsi, akāraṇeneva te loke paṇḍitoti kitti patthaṭā, ahaṃ pana te paṇḍitabhāvaṃ na passāmi na jānāmi, atibālosīhi vadati.</paragraph>
    <paragraph line="1815">Atha naṃ mahāsatto, ‘‘samma, khattiyadhamme kusalena nāma mādiseneva bhavitabbaṃ. Ahañhi taṃ jānāmi, na pana tadatthāya paṭipajjāmī’’ti vatvā gāthamāha –</paragraph>
    <hangnum line="1816" number="431"></hangnum>
    <gatha1 line="1817"> ‘‘Ye khattadhamme kusalā bhavanti, pāyena te nerayikā bhavanti;</gatha1>
    <gatha2 line="1818">Tasmā ahaṃ khattadhammaṃ pahāya, saccānurakkhī punarāgatosmi;</gatha2>
    <gathalast line="1819">Yajassu yaññaṃ khāda maṃ porisādā’’ti.</gathalast>
    <paragraph line="1820">Tattha <bold>kusalā</bold>ti tadatthāya paṭipajjanakusalā. <bold>Pāyenā</bold>ti yebhuyyena nerayikā. Ye pana tattha na nibbattanti, te sesāpāyesu nibbattanti.</paragraph>
    <paragraph line="1821">Porisādo āha –</paragraph>
    <hangnum line="1822" number="432"></hangnum>
    <gatha1 line="1823"> ‘‘Pāsādavāsā <pageBreak edition="V" number="5.0485" /> pathavīgavāssā, kāmitthiyo kāsikacandanañca;</gatha1>
    <gathalast line="1824">Sabbaṃ tahiṃ labhasi sāmitāya, saccena kiṃ passasi ānisaṃsa’’nti.</gathalast>
    <paragraph line="1825">Tattha <bold>pāsādavāsā</bold>ti, samma sutasoma, tava tiṇṇaṃ utūnaṃ anucchavikā dibbavimānakappā tayo nivāsapāsādā. <bold>Pathavīgavāssā</bold>ti pathavī ca gāvo ca assā ca bahū. <bold>Kāmitthiyo</bold>ti kāmavatthubhūtā itthiyo. <bold>Kāsikacandanañcā</bold>ti <pageBreak edition="P" number="5.0491" /> kāsikavatthañca lohitacandanañca. <bold>Sabbaṃ tahi</bold>nti etañca aññañca upabhogaparibhogaṃ sabbaṃ tvaṃ tahiṃ attano nagare <bold>sāmitāya labhasi,</bold> sāmī hutvā yathā icchasi, tathā paribhuñjituṃ labhati, so tvaṃ sabbametaṃ pahāya saccānurakkhī idhāgacchanto saccena kiṃ ānisaṃsaṃ passasīti.</paragraph>
    <paragraph line="1826">Bodhisatto <pageBreak edition="M" number="5.0532" /> āha –</paragraph>
    <hangnum line="1827" number="433"></hangnum>
    <gatha1 line="1828"> ‘‘Ye kecime atthi rasā pathabyā, saccaṃ tesaṃ sādutaraṃ rasānaṃ;</gatha1>
    <paragraph line="1829">Sacce ṭhitā samaṇabrāhmaṇā ca, taranti jātimaraṇassa pāra’’nti.</paragraph>
    <paragraph line="1830">Tattha <bold>sādutara</bold>nti yasmā sabbepi rasā sattānaṃ saccakāleyeva paṇītā madhurā honti, tasmā saccaṃ tesaṃ sādutaraṃ rasānaṃ, yasmā vā viratisaccavacīsacce ṭhitā jātimaraṇasaṅkhātassa tebhūmakavaṭṭassa pāraṃ amatamahānibbānaṃ taranti pāpuṇanti, tasmāpi taṃ sādutaranti.</paragraph>
    <paragraph line="1831">Evamassa mahāsatto sacce ānisaṃsaṃ kathesi. Tato porisādo vikasitapadumapuṇṇacandasassirikamevassa mukhaṃ oloketvā ‘‘ayaṃ sutasomo aṅgāracitakaṃ mañca sūlaṃ tacchantaṃ passati, cittutrāsamattampissa natthi, kiṃ nu kho esa satārahagāthānaṃ ānubhāvo, udāhu saccassa, aññasseva vā kassacī’’ti cintetvā ‘‘pucchissāmi tāva na’’nti pucchanto gāthamāha –</paragraph>
    <hangnum line="1832" number="434"></hangnum>
    <gatha1 line="1833"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</gatha1>
    <gatha2 line="1834">Amittahatthaṃ punarāgatosi, na hi nūna te maraṇabhayaṃ janinda;</gatha2>
    <gathalast line="1835">Alīnacitto asi saccavādī’’ti.</gathalast>
    <paragraph line="1836">Mahāsattopissa ācikkhanto āha –</paragraph>
    <hangnum line="1837" number="435"></hangnum>
    <gatha1 line="1838"> ‘‘Katā <pageBreak edition="V" number="5.0486" /> me kalyāṇā anekarūpā, yaññā yiṭṭhā ye vipulā pasatthā;</gatha1>
    <gathalast line="1839">Visodhito paralokassa maggo, dhamme ṭhito ko maraṇassa bhāye.</gathalast>
    <hangnum line="1840" number="436"></hangnum>
    <gatha1 line="1841"> ‘‘Katā <pageBreak edition="M" number="5.0533" /> me kalyāṇā anekarūpā, yaññā yiṭṭhā ye vipulā pasatthā;</gatha1>
    <gathalast line="1842">Anānutappaṃ <pageBreak edition="P" number="5.0492" /> paralokaṃ gamissaṃ, yajassu yaññaṃ ada maṃ porisāda.</gathalast>
    <hangnum line="1843" number="437"></hangnum>
    <gatha1 line="1844"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</gatha1>
    <gathalast line="1845">Visodhito paralokassa maggo, dhamme ṭhito ko maraṇassa bhāye.</gathalast>
    <hangnum line="1846" number="438"></hangnum>
    <gatha1 line="1847"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</gatha1>
    <gathalast line="1848">Anānutappaṃ paralokaṃ gamissaṃ, yajassu yaññaṃ ada maṃ porisāda.</gathalast>
    <hangnum line="1849" number="439"></hangnum>
    <gatha1 line="1850"> ‘‘Ñātīsu mittesu katā me kārā, dhammena me issariyaṃ pasatthaṃ;</gatha1>
    <gathalast line="1851">Visodhito paralokassa maggo, dhamme ṭhito ko maraṇassa bhāye.</gathalast>
    <hangnum line="1852" number="440"></hangnum>
    <gatha1 line="1853"> ‘‘Ñātīsu mittesu katā me kārā, dhammena me issariyaṃ pasatthaṃ;</gatha1>
    <gathalast line="1854">Anānutappaṃ paralokaṃ gamissaṃ, yajassu yaññaṃ ada maṃ porisāda.</gathalast>
    <hangnum line="1855" number="441"></hangnum>
    <gatha1 line="1856"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</gatha1>
    <gathalast line="1857">Visodhito paralokassa maggo, dhamme ṭhito ko maraṇassa bhāye.</gathalast>
    <hangnum line="1858" number="442"></hangnum>
    <gatha1 line="1859"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</gatha1>
    <gathalast line="1860">Anānutappaṃ paralokaṃ gamissaṃ, yajassu yaññaṃ ada maṃ porisādā’’ti.</gathalast>
    <paragraph line="1861">Tattha <pageBreak edition="M" number="5.0534" /><bold>kalyāṇā</bold>ti kalyāṇakammā. <bold>Anekarūpā</bold>ti dānādivasena anekavidhā. <bold>Yaññā</bold>ti dasavidhadānavatthupariccāgavasena ativipulā paṇḍitehi pasatthā yaññāpi yiṭṭhā pavattitā. <bold>Dhamme ṭhito</bold>ti evaṃ dhamme patiṭṭhito mādiso ko nāma maraṇassa bhāyeyya. <bold>Anānutappa</bold>nti anānutappamāno. <bold>Dhammena me issariyaṃ pasattha</bold>nti dasavidhaṃ rājadhammaṃ akopetvā dhammeneva mayā rajjaṃ pasāsitaṃ. <bold>Kārā</bold>ti ñātīsu ñātikiccāni, mittesu ca mittakiccāni. <bold>Dāna</bold>nti savatthukacetanā. <bold>Bahudhā</bold>ti bahūhi ākārehi. <bold>Bahūna</bold>nti na pañcannaṃ, na dasannaṃ, satassapi sahassassapi <pageBreak edition="V" number="5.0487" /> satasahassassapi dinnameva. <bold>Santappitā</bold>ti gahitagahitabhājanāni pūretvā suṭṭhu tappitā.</paragraph>
    <paragraph line="1862">Taṃ <pageBreak edition="P" number="5.0493" /> sutvā porisādo ‘‘ayaṃ sutasomamahārājā sappuriso ñāṇasampanno madhuradhammakathiko, sacāhaṃ etaṃ khādeyyaṃ, muddhā me sattadhā phaleyya, pathavī vā pana me vivaraṃ dadeyyā’’ti bhītatasito hutvā, ‘‘samma, na tvaṃ mayā khāditabbarūpo’’ti vatvā gāthamāha –</paragraph>
    <hangnum line="1863" number="443"></hangnum>
    <gatha1 line="1864"> ‘‘Visaṃ pajānaṃ puriso adeyya, āsīvisaṃ jalitamuggatejaṃ;</gatha1>
    <gathalast line="1865">Muddhāpi tassa viphaleyya sattadhā, yo tādisaṃ saccavādiṃ adeyyā’’ti.</gathalast>
    <paragraph line="1866">Tattha <bold>visa</bold>nti tattheva māraṇasamatthaṃ halāhalavisaṃ. <bold>Jalita</bold>nti attano visatejena jalitaṃ teneva uggatejaṃ aggikkhandhaṃ viya carantaṃ āsīvisaṃ vā pana so gīvāya gaṇheyya.</paragraph>
    <paragraph line="1867">Iti so mahāsattaṃ ‘‘halāhalavisasadiso tvaṃ, ko taṃ khādissatī’’ti vatvā gāthā sotukāmo taṃ yācitvā tena dhammagāravajananatthaṃ ‘‘evarūpānaṃ anavajjagāthānaṃ tvaṃ abhājana’’nti paṭikkhittopi ‘‘sakalajambudīpe iminā sadiso paṇḍito natthi, ayaṃ mama hatthā muccitvā gantvā tā gāthā sutvā dhammakathikassa sakkāraṃ katvā nalāṭena maccuṃ ādāya punāgato, ativiya sādhurūpā gāthā bhavissantī’’ti suṭṭhutaraṃ sañjātadhammassavanādaro hutvā taṃ yācanto gāthamāha –</paragraph>
    <hangnum line="1868" number="444"></hangnum>
    <gatha1 line="1869"> ‘‘Sutvā <pageBreak edition="M" number="5.0535" /> dhammaṃ vijānanti, narā kalyāṇapāpakaṃ;</gatha1>
    <gathalast line="1870">Api gāthā suṇitvāna, dhamme me ramate mano’’ti.</gathalast>
    <paragraph line="1871">Tassattho – ‘‘samma sutasoma, narā nāma dhammaṃ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā’’ti.</paragraph>
    <paragraph line="1872">Atha mahāsatto ‘‘sotukāmo dāni porisādo, kathessāmī’’ti cintetvā ‘‘tena hi, samma, sādhukaṃ suṇāhī’’ti taṃ ohitasotaṃ katvā nandabrāhmaṇena kathitaniyāmeneva gāthānaṃ thutiṃ katvā chasu kāmāvacaradevesu ekakolāhalaṃ katvā <pageBreak edition="P" number="5.0494" /> devatāsu sādhukāraṃ dadamānāsu porisādassa dhammaṃ kathesi –</paragraph>
    <hangnum line="1873" number="445"></hangnum>
    <gatha1 line="1874"> ‘‘Sakideva <pageBreak edition="V" number="5.0488" /> mahārāja, sabbhi hoti samāgamo;</gatha1>
    <gathalast line="1875">Sā naṃ saṅgati pāleti, nāsabbhi bahu saṅgamo.</gathalast>
    <hangnum line="1876" number="446"></hangnum>
    <gatha1 line="1877"> ‘‘Sabbhireva samāsetha, sabbhi kubbetha santhavaṃ;</gatha1>
    <gathalast line="1878">Sataṃ sandhammamaññāya, seyyo hoti na pāpiyo.</gathalast>
    <hangnum line="1879" number="447"></hangnum>
    <gatha1 line="1880"> ‘‘Jīranti ve rājarathā sucittā, atho sarīrampi jaraṃ upeti;</gatha1>
    <gathalast line="1881">Satañca dhammo na jaraṃ upeti, santo have sabbhi pavedayanti.</gathalast>
    <hangnum line="1882" number="448"></hangnum>
    <gatha1 line="1883"> ‘‘Nabhañca dūre pathavī ca dūre, pāraṃ samuddassa tadāhu dūre;</gatha1>
    <gathalast line="1884">Tato have dūrataraṃ vadanti, satañca dhammo asatañca rājā’’ti.</gathalast>
    <paragraph line="1885">Tassa tena sukathitattā ceva attano paṇḍitabhāvena ca tā gāthā sabbaññubuddhakathitā viyāti cintentassa sakalasarīraṃ pañcavaṇṇāya pītiyā paripūri, bodhisatte muducittaṃ ahosi, setacchattadāyakaṃ pitaraṃ viya naṃ amaññi. So ‘‘ahaṃ sutasomassa dātabbaṃ kiñci hiraññasuvaṇṇaṃ na passāmi, ekekāya panassa gāthāya ekekaṃ varaṃ dassāmī’’ti cintetvā gāthamāha –</paragraph>
    <hangnum line="1886" number="449"></hangnum>
    <gatha1 line="1887"> ‘‘Gāthā <pageBreak edition="M" number="5.0536" /> imā atthavatī subyañjanā, subhāsitā tuyha janinda sutvā;</gatha1>
    <gathalast line="1888">Ānandi vitto sumano patīto, cattāri te samma vare dadāmī’’ti.</gathalast>
    <paragraph line="1889">Tattha <bold>ānandī</bold>ti ānandajāto. Sesāni tasseva vevacanāni. Cattāropi hete tuṭṭhākārā eva.</paragraph>
    <paragraph line="1890">Atha naṃ mahāsatto ‘‘kiṃ nāma tvaṃ varaṃ dassasī’’ti apasādento gāthamāha –</paragraph>
    <hangnum line="1891" number="450"></hangnum>
    <gatha1 line="1892"> ‘‘Yo <pageBreak edition="P" number="5.0495" /> nattano maraṇaṃ bujjhasi tuvaṃ, hitāhitaṃ vinipātañca saggaṃ;</gatha1>
    <gathalast line="1893">Giddho rase duccarite niviṭṭho, kiṃ tvaṃ varaṃ dassasi pāpadhamma.</gathalast>
    <hangnum line="1894" number="451"></hangnum>
    <gatha1 line="1895"> ‘‘Ahañca taṃ ‘dehi vara’nti vajjaṃ, tvaṃ cāpi datvā na avākareyya;</gatha1>
    <gathalast line="1896">Sandiṭṭhikaṃ kalahamimaṃ vivādaṃ, ko paṇḍito jānamupabbajeyyā’’ti.</gathalast>
    <paragraph line="1897">Tattha <pageBreak edition="V" number="5.0489" /><bold>yo</bold>ti yo tvaṃ ‘‘maraṇadhammohamasmī’’ti attanopi maraṇaṃ na bujjhasi na jānāsi, pāpakammameva karosi. <bold>Hitāhita</bold>nti ‘‘idaṃ me kammaṃ hitaṃ, idaṃ ahitaṃ, idaṃ vinipātaṃ nessati, idaṃ sagga’’nti na jānāsi. <bold>Rase</bold>ti manussamaṃsarase. <bold>Vajja</bold>nti vadeyyaṃ. <bold>Na avākareyyā</bold>ti vācāya datvā ‘‘dehi me vara’’nti vuccamāno na avākareyyāsi na dadeyyāsi. <bold>Upabbajeyyā</bold>ti ko imaṃ kalahaṃ paṇḍito upagaccheyya.</paragraph>
    <paragraph line="1898">Tato porisādo ‘‘nāyaṃ mayhaṃ saddahati, saddahāpessāmi na’’nti gāthamāha –</paragraph>
    <hangnum line="1899" number="452"></hangnum>
    <gatha1 line="1900"> ‘‘Na taṃ varaṃ arahati jantu dātuṃ, yaṃ vāpi datvā na avākareyya;</gatha1>
    <gathalast line="1901">Varassu samma avikampamāno, pāṇaṃ cajitvānapi dassamevā’’ti.</gathalast>
    <paragraph line="1902">Tattha <bold>avikampamāno</bold>ti anolīyamāno.</paragraph>
    <paragraph line="1903">Atha <pageBreak edition="M" number="5.0537" /> mahāsatto ‘‘ayaṃ ativiya sūro hutvā katheti, karissati me vacanaṃ, varaṃ gaṇhissāmi, sace pana ‘‘manussamaṃsaṃ na khāditabba’nti paṭhamameva varaṃ vārayissaṃ, ativiya kilamissati, paṭhamaṃ aññe tayo vare gahetvā pacchā etaṃ gaṇhissāmī’’ti cintetvā āha –</paragraph>
    <hangnum line="1904" number="453"></hangnum>
    <gatha1 line="1905"> ‘‘Ariyassa ariyena sameti sakhyaṃ, paññassa paññāṇavatā sameti;</gatha1>
    <gathalast line="1906">Passeyya taṃ vassasataṃ arogaṃ, etaṃ varānaṃ paṭhamaṃ varāmī’’ti.</gathalast>
    <paragraph line="1907">Tattha <pageBreak edition="P" number="5.0496" /><bold>ariyassā</bold>ti ācāraariyassa. <bold>Sakhya</bold>nti sakhidhammo mittadhammo. <bold>Paññāṇavatā</bold>ti ñāṇasampannena. <bold>Sametī</bold>ti gaṅgodakaṃ viya yamunodakena saṃsandati. Dhātuso hi sattā saṃsandanti. <bold>Passeyya ta</bold>nti sutasomo porisādassa ciraṃ jīvitaṃ icchanto viya paṭhamaṃ attano jīvitavaraṃ yācati. Paṇḍitassa hi ‘‘mama jīvitaṃ dehī’’ti vattuṃ ayuttaṃ, apica so ‘mayhameva esa ārogyaṃ icchatī’ti cintetvā tussissatīti evamāha.</paragraph>
    <paragraph line="1908">Sopi taṃ sutvāva ‘‘ayaṃ issariyā dhaṃsetvā idāni maṃsaṃ khāditukāmassa evaṃ mahāanatthakarassa mahācorassa mayhameva jīvitaṃ icchati, aho mama hitakāmo’’ti tuṭṭhamānaso vañcetvā varassa gahitabhāvaṃ ajānitvā taṃ varaṃ dadamāno gāthamāha –</paragraph>
    <hangnum line="1909" number="454"></hangnum>
    <gatha1 line="1910"> ‘‘Ariyassa <pageBreak edition="V" number="5.0490" /> ariyena sameti sakhyaṃ, paññassa paññāṇavatā sameti;</gatha1>
    <gathalast line="1911">Passāsi maṃ vassasataṃ arogaṃ, etaṃ varānaṃ paṭhamaṃ dadāmī’’ti.</gathalast>
    <paragraph line="1912">Tattha <bold>varāna</bold>nti catunnaṃ varānaṃ paṭhamaṃ.</paragraph>
    <paragraph line="1913">Tato bodhisatto āha –</paragraph>
    <hangnum line="1914" number="455"></hangnum>
    <gatha1 line="1915"> ‘‘Ye khattiyāse idha bhūmipālā, muddhābhisittā katanāmadheyyā;</gatha1>
    <gathalast line="1916">Na tādise bhūmipatī adesi, etaṃ varānaṃ dutiyaṃ varāmī’’ti.</gathalast>
    <paragraph line="1917">Tattha <pageBreak edition="M" number="5.0538" /><bold>katanāmadheyyā</bold>ti muddhani abhisittattāva ‘‘muddhābhisittā’’ti katanāmadheyyā. <bold>Na tādise</bold>ti tādise khattiye na adesi mā khādi.</paragraph>
    <paragraph line="1918">Iti so dutiyaṃ varaṃ gaṇhanto parosatānaṃ khattiyānaṃ jīvitavaraṃ gaṇhi. Porisādopissa dadamāno āha –</paragraph>
    <hangnum line="1919" number="456"></hangnum>
    <gatha1 line="1920"> ‘‘Ye khattiyāse idha bhūmipālā, muddhābhisittā katanāmadheyyā;</gatha1>
    <gathalast line="1921">Na tādise bhūmipatī ademi, etaṃ varānaṃ dutiyaṃ dadāmī’’ti.</gathalast>
    <paragraph line="1922">Kiṃ <pageBreak edition="P" number="5.0497" /> pana te tesaṃ saddaṃ suṇanti, na suṇantīti? Na sabbaṃ suṇanti. Porisādena hi rukkhassa dhūmajālaupaddavabhayena paṭikkamitvā aggi kato, aggino ca rukkhassa ca antare nisīditvā mahāsatto tena saddhiṃ kathesi, tasmā sabbaṃ asutvā upaḍḍhupaḍḍhaṃ suṇiṃsu. Te ‘‘idāni sutasomo porisādaṃ damessati, mā bhāyathā’’ti aññamaññaṃ samassāsesuṃ. Tasmiṃ khaṇe mahāsatto imaṃ gāthamāha –</paragraph>
    <hangnum line="1923" number="457"></hangnum>
    <gatha1 line="1924"> ‘‘Parosataṃ khattiyā te gahītā, talāvutā assumukhā rudantā;</gatha1>
    <gathalast line="1925">Sake te raṭṭhe paṭipādayāhi, etaṃ varānaṃ tatiyaṃ varāmī’’ti.</gathalast>
    <paragraph line="1926">Tattha <bold>parosata</bold>nti atirekasataṃ. <bold>Te gahītā</bold>ti tayā gahitā. <bold>Talāvutā</bold>ti hatthatalesu āvutā.</paragraph>
    <paragraph line="1927">Iti <pageBreak edition="V" number="5.0491" /> mahāsatto tatiyaṃ varaṃ gaṇhanto tesaṃ khattiyānaṃ sakaraṭṭhaniyyātanavaraṃ gaṇhi. Kiṃkāraṇā? So akhādantopi verabhayena sabbe te dāse katvā araññeyeva vāseyya, māretvā vā chaḍḍeyya, paccantaṃ netvā vā vikkiṇeyya, tasmā tesaṃ sakaraṭṭhaniyyātanavaraṃ gaṇhi. Itaropissa dadamāno imaṃ gāthamāha –</paragraph>
    <hangnum line="1928" number="458"></hangnum>
    <gatha1 line="1929"> ‘‘Parosataṃ khattiyā me gahītā, talāvutā assumukhā rudantā;</gatha1>
    <gathalast line="1930">Sake te raṭṭhe paṭipādayāmi, etaṃ varānaṃ tatiyaṃ dadāmī’’ti.</gathalast>
    <paragraph line="1931">Catutthaṃ <pageBreak edition="M" number="5.0539" /> pana varaṃ gaṇhanto bodhisatto imaṃ gāthamāha –</paragraph>
    <hangnum line="1932" number="459"></hangnum>
    <gatha1 line="1933"> ‘‘Chiddaṃ te raṭṭhaṃ byathitā bhayā hi, puthū narā leṇamanuppaviṭṭhā;</gatha1>
    <gathalast line="1934">Manussamaṃsaṃ viramehi rāja, etaṃ varānaṃ catutthaṃ varāmī’’ti.</gathalast>
    <paragraph line="1935">Tattha <pageBreak edition="P" number="5.0498" /><bold>chidda</bold>nti na ghanavāsaṃ tattha tattha gāmādīnaṃ uṭṭhitattā savivaraṃ. <bold>Byathitā bhayāhī</bold>ti ‘‘porisādo idāni āgamissatī’’ti tava bhayena kampitā. <bold>Leṇamanuppaviṭṭhā</bold>ti dārake hatthesu gahetvā tiṇagahanādinilīyanaṭṭhānaṃ paviṭṭhā. <bold>Manussamaṃsa</bold>nti duggandhaṃ jegucchaṃ paṭikkūlaṃ manussamaṃsaṃ pajaha. Nissakkatthe vā upayogaṃ, manussamaṃsato viramāhīti attho.</paragraph>
    <paragraph line="1936">Evaṃ vutte porisādo pāṇiṃ paharitvā hasanto ‘‘samma sutasoma kiṃ nāmetaṃ kathesi, kathāhaṃ tumhākaṃ etaṃ varaṃ dassāmi, sace gaṇhitukāmo, aññaṃ gaṇhāhī’’ti vatvā gāthamāha –</paragraph>
    <hangnum line="1937" number="460"></hangnum>
    <gatha1 line="1938"> ‘‘Addhā hi so bhakkho mama manāpo, etassa hetumhi vanaṃ paviṭṭho;</gatha1>
    <gathalast line="1939">Sohaṃ kathaṃ etto upārameyyaṃ, aññaṃ varānaṃ catutthaṃ varassū’’ti.</gathalast>
    <paragraph line="1940">Tattha <bold>vana</bold>nti rajjaṃ pahāya imaṃ vanaṃ paviṭṭho.</paragraph>
    <paragraph line="1941">Atha naṃ mahāsatto ‘‘tvaṃ ‘manussamaṃsassa piyatarattā tato viramituṃ na sakkomī’’ti vadasi. Yo hi piyaṃ nissāya pāpaṃ karoti, ayaṃ bālo’’ti vatvā gāthamāha –</paragraph>
    <hangnum line="1942" number="461"></hangnum>
    <gatha1 line="1943"> ‘‘Na <pageBreak edition="V" number="5.0492" /> ve ‘piyaṃ me’ti janinda tādiso, attaṃ niraṃkacca piyāni sevati;</gatha1>
    <gathalast line="1944">Attāva seyyo paramā ca seyyo, labbhā piyā ocitatthena pacchā’’ti.</gathalast>
    <paragraph line="1945">Tattha <pageBreak edition="M" number="5.0540" /><bold>tādiso</bold>ti janinda tādiso yuvā abhirūpo mahāyaso ‘‘idaṃ nāma me piya’’nti piyavatthulobhena tattha attānaṃ niraṃkatvā sabbasugatīhi ceva sukhavisesehi ca cavitvā niraye pātetvā na ve piyāni sevati. <bold>Paramā ca seyyo</bold>ti purisassa hi paramā piyavatthumhā attāva varataro. Kiṃkāraṇā? <bold>Labbhā piyā</bold>ti, piyā nāma visayavasena ceva puññena ca ocitatthena vaḍḍhitatthena diṭṭhadhamme ceva parattha ca devamanussasampattiṃ patvā sakkā laddhuṃ.</paragraph>
    <paragraph line="1946">Evaṃ vutte porisādo bhayappatto hutvā ‘‘ahaṃ sutasomena gahitaṃ varaṃ vissajjāpetumpi manussamaṃsato viramitumpi <pageBreak edition="P" number="5.0499" /> na sakkomi, kiṃ nu kho karissāmī’’ti assupuṇṇehi nettehi gāthamāha –</paragraph>
    <hangnum line="1947" number="462"></hangnum>
    <gatha1 line="1948"> ‘‘Piyaṃ me mānusaṃ maṃsaṃ, sutasoma vijānahi;</gatha1>
    <gathalast line="1949">Namhi sakkā nivāretuṃ, aññaṃ varaṃ samma varassū’’ti.</gathalast>
    <paragraph line="1950">Tattha <bold>vijānahī</bold>ti tvampi jānāhi.</paragraph>
    <paragraph line="1951">Tato bodhisatto āha –</paragraph>
    <hangnum line="1952" number="463"></hangnum>
    <gatha1 line="1953"> ‘‘Yo ve ‘piyaṃ me’ti piyānurakkhī, attaṃ niraṃkacca piyāni sevati;</gatha1>
    <gathalast line="1954">Soṇḍova pitvā visamissapānaṃ, teneva so hoti dukkhī parattha.</gathalast>
    <hangnum line="1955" number="464"></hangnum>
    <gatha1 line="1956"> ‘‘Yo cīdha saṅkhāya piyāni hitvā, kicchenapi sevati ariyadhamme;</gatha1>
    <gathalast line="1957">Dukkhitova pitvāna yathosadhāni, teneva so hoti sukhī paratthā’’ti.</gathalast>
    <paragraph line="1958">Tattha <bold>yo ve</bold>ti, samma porisāda, yo puriso ‘‘idaṃ me piya’’nti pāpakiriyāya attānaṃ niraṃkatvā piyāni vatthūni sevati, so surāpemena visamissaṃ suraṃ pitvā soṇḍo viya <pageBreak edition="V" number="5.0493" /> tena pāpakammena parattha nirayādīsu dukkhī hoti. <bold>Saṅkhāyā</bold>ti jānitvā tuletvā. <bold>Piyāni hitvā</bold>ti adhammapaṭisaṃyuttāni piyāni chaḍḍetvā.</paragraph>
    <paragraph line="1959">Evaṃ <pageBreak edition="M" number="5.0541" /> vutte porisādo kalūnaṃ paridevanto gāthamāha –</paragraph>
    <hangnum line="1960" number="465"></hangnum>
    <gatha1 line="1961"> ‘‘Ohāyahaṃ pitaraṃ mātarañca, manāpiye kāmaguṇe ca pañca;</gatha1>
    <gathalast line="1962">Etassa hetumhi vanaṃ paviṭṭho, taṃ te varaṃ kinti mahaṃ dadāmī’’ti.</gathalast>
    <paragraph line="1963">Tattha <bold>etassā</bold>ti manussamaṃsassa. <bold>Kinti maha</bold>nti kinti katvā ahaṃ taṃ varaṃ demi.</paragraph>
    <paragraph line="1964">Tato mahāsatto imaṃ gāthamāha –</paragraph>
    <hangnum line="1965" number="466"></hangnum>
    <gatha1 line="1966"> ‘‘Na paṇḍitā diguṇamāhu vākyaṃ, saccappaṭiññāva bhavanti santo;</gatha1>
    <gathalast line="1967">‘Varassu <pageBreak edition="P" number="5.0500" /> samma’ iti maṃ avoca, iccabravī tvaṃ na hi te sametī’’ti.</gathalast>
    <paragraph line="1968">Tattha <bold>diguṇa</bold>nti, samma porisāda, paṇḍitā nāma ekaṃ vatvā puna taṃ visaṃvādentā dutiyaṃ vacanaṃ na kathenti. <bold>Iti maṃ avocā</bold>ti, ‘‘samma sutasoma varassu vara’’nti evaṃ maṃ abhāsasi. <bold>Iccabravī</bold>ti tasmā yaṃ tvaṃ iti abravi, taṃ te idāni na sameti.</paragraph>
    <paragraph line="1969">So puna rodanto eva gāthamāha –</paragraph>
    <hangnum line="1970" number="467"></hangnum>
    <gatha1 line="1971"> ‘‘Apuññalābhaṃ ayasaṃ akittiṃ, pāpaṃ bahuṃ duccaritaṃ kilesaṃ;</gatha1>
    <gathalast line="1972">Manussamaṃsassa kate upāgā, taṃ te varaṃ kinti mahaṃ dadeyya’’nti.</gathalast>
    <paragraph line="1973">Tattha <bold>pāpa</bold>nti kammapathaṃ appattaṃ. <bold>Duccarita</bold>nti kammapathappattaṃ. <bold>Kilesa</bold>nti dukkhaṃ. <bold>Manussamaṃsassa kate</bold>ti manussamaṃsassa hetu. <bold>Upāgā</bold>ti upagatomhi. <bold>Taṃ te</bold>ti taṃ tuyhaṃ kathāhaṃ varaṃ demi, mā maṃ vārayi, anukampaṃ kāruññaṃ mayi karohi, aññaṃ varaṃ gaṇhāhīti āha.</paragraph>
    <paragraph line="1974">Atha <pageBreak edition="M" number="5.0542" /> mahāsatto āha –</paragraph>
    <hangnum line="1975" number="468"></hangnum>
    <gatha1 line="1976"> ‘‘Na <pageBreak edition="V" number="5.0494" /> taṃ varaṃ arahati jantu dātuṃ, yaṃ vāpi datvā na avākareyya;</gatha1>
    <gathalast line="1977">Varassu samma avikampamāno, pāṇaṃ cajitvānapi dassamevā’’ti.</gathalast>
    <paragraph line="1978">Evaṃ tena paṭhamaṃ vuttagāthaṃ āharitvā dassetvā varadāne ussāhento gāthā āha –</paragraph>
    <hangnum line="1979" number="469"></hangnum>
    <gatha1 line="1980"> ‘‘Pāṇaṃ cajanti santo nāpi dhammaṃ, saccappaṭiññāva bhavanti santo;</gatha1>
    <gathalast line="1981">Datvā varaṃ khippamavākarohi, etena sampajja surājaseṭṭha.</gathalast>
    <hangnum line="1982" number="470"></hangnum>
    <gatha1 line="1983"> ‘‘Caje dhanaṃ aṅgavarassa hetu, aṅgaṃ caje jīvitaṃ rakkhamāno;</gatha1>
    <gathalast line="1984">Aṅgaṃ <pageBreak edition="P" number="5.0501" /> dhanaṃ jīvitañcāpi sabbaṃ, caje naro dhammamanussaranto’’ti.</gathalast>
    <paragraph line="1985">Tattha <bold>pāṇa</bold>nti jīvitaṃ. Santo nāma api jīvitaṃ cajanti, na dhammaṃ. <bold>Khippamavākarohī</bold>ti idha khippaṃ mayhaṃ dehīti attho. <bold>Etenā</bold>ti etena dhammena ceva saccena ca sampajja sampanno upapanno hohi. <bold>Surājaseṭṭhā</bold>ti taṃ paggaṇhanto ālapati. <bold>Caje dhana</bold>nti, samma porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi dhanaṃ cajeyya. <bold>Dhammamanussaranto</bold>ti aṅgadhanajīvitāni pariccajantopi ‘‘sataṃ dhammaṃ na vītikkamissāmī’’ti evaṃ dhammaṃ anussaranto.</paragraph>
    <paragraph line="1986">Evaṃ mahāsatto imehi kāraṇehi taṃ sacce patiṭṭhāpetvā idāni attano gurubhāvaṃ dassetuṃ gāthamāha –</paragraph>
    <hangnum line="1987" number="471"></hangnum>
    <gatha1 line="1988"> ‘‘Yasmā hi dhammaṃ puriso vijaññā, ye cassa kaṅkhaṃ vinayanti santo;</gatha1>
    <gathalast line="1989">Taṃ hissa dīpañca parāyaṇañca, na tena mittiṃ jirayetha pañño’’ti.</gathalast>
    <paragraph line="1990">Tattha <pageBreak edition="M" number="5.0543" /><bold>yasmā</bold>ti yamhā purisā. <bold>Dhamma</bold>nti kusalākusalajotakaṃ kāraṇaṃ. <bold>Vijaññā</bold>ti vijāneyya. <bold>Taṃ hissā</bold>ti taṃ ācariyakulaṃ etassa puggalassa patiṭṭhānaṭṭhena <bold>dīpaṃ,</bold> uppanne bhaye gantabbaṭṭhānaṭṭhena <bold>parāyaṇañca. Na tena mitti</bold>nti tena ācariyapuggalena saha so paṇḍito kenacipi kāraṇena mittiṃ na jīrayetha na vināseyya.</paragraph>
    <paragraph line="1991">Evañca pana vatvā, ‘‘samma porisāda, guṇavantassa ācariyassa vacanaṃ nāma bhindituṃ na <pageBreak edition="V" number="5.0495" /> vaṭṭati, ahañca taruṇakālepi tava piṭṭhiācariyo hutvā bahuṃ sikkhaṃ sikkhāpesiṃ, idānipi buddhalīlāya satārahā gāthā te kathesiṃ, tena me vacanaṃ kātuṃ arahasī’’ti āha. Taṃ sutvā porisādo ‘‘ayaṃ sutasomo mayhaṃ ācariyo ceva paṇḍito ca, varo cassa mayā dinno, kiṃ sakkā kātuṃ, ekasmiṃ attabhāve maraṇaṃ nāma dhuvaṃ, manussamaṃsaṃ na khādissāmi, dassāmissa vara’’nti assudhārāhi pavattamānāhi uṭṭhāya sutasomanarindassa pādesu patitvā varaṃ dadamāno imaṃ gāthamāha –</paragraph>
    <hangnum line="1992" number="472"></hangnum>
    <gatha1 line="1993"> ‘‘Addhā <pageBreak edition="P" number="5.0502" /> hi so bhakkho mama manāpo, etassa hetumhi vanaṃ paviṭṭho;</gatha1>
    <gathalast line="1994">Sace ca maṃ yācasi etamatthaṃ, etampi te samma varaṃ dadāmī’’ti.</gathalast>
    <paragraph line="1995">Atha naṃ mahāsatto evamāha – ‘‘samma, sīle ṭhitassa maraṇampi varaṃ, gaṇhāmi, mahārāja, tayā dinnaṃ varaṃ, ajja paṭṭhāya ariyapathe patiṭṭhitosi, evaṃ santepi taṃ yācāmi, sace te mayi sineho atthi, pañca sīlāni gaṇha, mahārājā’’ti. ‘‘Sādhu, samma, dehi me sīlānī’’ti. ‘‘Gaṇha mahārājā’’ti. So mahāsattaṃ pañcapatiṭṭhitena vanditvā ekamantaṃ nisīdi. Mahāsattopi naṃ pañcasīlesu patiṭṭhāpesi. Tasmiṃ khaṇe tattha sannipatitā bhummā devā mahāsatte pītiṃ janetvā ‘‘avīcito yāva bhavaggā añño porisādaṃ manussamaṃsato nivāretuṃ samattho nāma natthi, aho sutasomena dukkarataraṃ kata’’nti mahantena saddena vanaṃ unnādentā sādhukāraṃ adaṃsu. Tesaṃ saddaṃ sutvā cātumahārājikāti evaṃ yāva <pageBreak edition="M" number="5.0544" /> brahmalokā ekakolāhalaṃ ahosi. Rukkhe laggitarājānopi taṃ devatānaṃ sādhukārasaddaṃ suṇiṃsu. Rukkhadevatāpi sakavimāne ṭhitāva sādhukāramadāsi. Iti devatānaṃ saddova sūyati, rūpaṃ na dissati. Devatānaṃ sādhukārasaddaṃ sutvā rājāno cintayiṃsu – ‘‘sutasomaṃ nissāya no jīvitaṃ laddhaṃ, dukkaraṃ kataṃ sutasomena porisādaṃ damentenā’’ti bodhisattassa thutiṃ kariṃsu. Porisādo mahāsattassa pāde vanditvā ekamantaṃ aṭṭhāsi. Atha naṃ bodhisatto – ‘‘samma, khattiye mocehī’’ti āha. So cintesi ‘‘ahaṃ etesaṃ paccāmitto, ete mayā mocitā ‘gaṇhatha no paccāmitta’nti maṃ hiṃseyyuṃ, mayā jīvitaṃ cajantenapi na sakkā sutasomassa santikā gahitaṃ sīlaṃ bhindituṃ, iminā saddhiyeva gantvā mocessāmi, evaṃ me bhayaṃ na bhavissatī’’ti. Atha bodhisattaṃ vanditvā, ‘‘sutasoma, ubhopi gantvā khattiye mocessāmā’’ti vatvā gāthamāha –</paragraph>
    <hangnum line="1996" number="473"></hangnum>
    <gatha1 line="1997"> ‘‘Satthā <pageBreak edition="V" number="5.0496" /><pageBreak edition="P" number="5.0503" /> ca me hosi sakhā ca mesi, vacanampi te samma ahaṃ akāsiṃ;</gatha1>
    <gathalast line="1998">Tuvampi me samma karohi vākyaṃ, ubhopi gantvāna pamocayāmā’’ti.</gathalast>
    <paragraph line="1999">Tattha <bold>satthā</bold>ti saggamaggassa desitattā satthā ca, taruṇakālato paṭṭhāya sakhā ca.</paragraph>
    <paragraph line="2000">Atha naṃ bodhisatto āha –</paragraph>
    <hangnum line="2001" number="474"></hangnum>
    <gatha1 line="2002"> ‘‘Satthā ca te homi sakhā ca tyamhi, vacanampi me samma tuvaṃ akāsi;</gatha1>
    <gathalast line="2003">Ahampi te samma karomi vākyaṃ, ubhopi gantvāna pamocayāmā’’ti.</gathalast>
    <paragraph line="2004">Evaṃ vatvā te upasaṅkamitvā āha –</paragraph>
    <hangnum line="2005" number="475"></hangnum>
    <gatha1 line="2006"> ‘‘Kammāsapādena viheṭhitattha, talāvutā assumukhā rudantā;</gatha1>
    <gathalast line="2007">Na jātu dubbhetha imassa rañño, saccappaṭiññaṃ me paṭissuṇāthā’’ti.</gathalast>
    <paragraph line="2008">Tattha <pageBreak edition="M" number="5.0545" /> kammāsapādenāti idaṃ mahāsatto ‘‘ubhopi gantvāna pamocayāmā’’ti sampaṭicchitvā ‘‘khattiyā nāma mānathaddhā honti, muttamattāva ‘iminā mayaṃ viheṭhitamhā’ti porisādaṃ potheyyumpi haneyyumpi, na kho panesa tesu dubbhissati, ahaṃ ekakova gantvā paṭiññaṃ tāva nesaṃ gaṇhissāmī’’ti cintetvā tattha gantvā te hatthatale āvunitvā aggapādaṅgulīhi bhūmiṃ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni viya samparivattante addasa. Tepi taṃ disvā ‘‘idānimhā mayaṃ arogā’’ti ekappahāreneva mahāviravaṃ raviṃsu. Atha ne mahāsatto ‘‘mā bhāyitthā’’ti assāsetvā ‘‘mayā porisādo damito, tumhākaṃ abhayaṃ gahitaṃ, tumhe pana me vacanaṃ karothā’’ti vatvā evamāha. Tattha <bold>na jātū</bold>ti ekaṃseneva na dubbhetha.</paragraph>
    <paragraph line="2009">Te āhaṃsu –</paragraph>
    <hangnum line="2010" number="476"></hangnum>
    <gatha1 line="2011"> ‘‘Kammāsapādena viheṭhitamhā, talāvutā assumukhā rudantā;</gatha1>
    <gathalast line="2012">Na jātu dubbhema imassa rañño, saccappaṭiññaṃ te paṭissuṇāmā’’ti.</gathalast>
    <paragraph line="2013">Tattha <pageBreak edition="V" number="5.0497" /><pageBreak edition="P" number="5.0504" /><bold>paṭissuṇāmā</bold>ti ‘‘evaṃ paṭiññaṃ adhivāsema sampaṭicchāma, apica kho pana mayaṃ kilantā kathetuṃ na sakkoma, tumhe sabbasattānaṃ saraṇaṃ, tumheva kathetha, mayaṃ vo vacanaṃ sutvā paṭiññaṃ dassāmā’’ti.</paragraph>
    <paragraph line="2014">Atha ne bodhisatto ‘‘tena hi paṭiññaṃ dethā’’ti vatvā gāthamāha –</paragraph>
    <hangnum line="2015" number="477"></hangnum>
    <paragraph line="2016"> ‘‘Yathā pitā vā atha vāpi mātā, anukampakā atthakāmā pajānaṃ,.</paragraph>
    <gathalast line="2017">Evameva vo hotu ayañca rājā, tumhe ca vo hotha yatheva puttā’’ti.</gathalast>
    <paragraph line="2018">Atha <pageBreak edition="M" number="5.0546" /> naṃ tepi sampaṭicchamānā imaṃ gāthamāhaṃsu –</paragraph>
    <hangnum line="2019" number="478"></hangnum>
    <gatha1 line="2020"> ‘‘Yathā pitā vā atha vāpi mātā, anukampakā atthakāmā pajānaṃ;</gatha1>
    <gathalast line="2021">Evameva no hotu ayañca rājā, mayampi hessāma yatheva puttā’’ti.</gathalast>
    <paragraph line="2022">Tattha <bold>tumhe ca vo</bold>ti <bold>vo</bold>-kāro nipātamattaṃ.</paragraph>
    <paragraph line="2023">Iti mahāsatto tesaṃ paṭiññaṃ gahetvā porisādaṃ pakkositvā ‘‘ehi, samma, khattiye mocehī’’ti āha. So khaggaṃ gahetvā ekassa rañño bandhanaṃ chindi. Rājā sattāhaṃ nirāhāro vedanappatto saha bandhanachedā mucchito bhūmiyaṃ pati. Taṃ disvā mahāsatto kāruññaṃ katvā, ‘‘samma porisāda, mā evaṃ chindī’’ti ekaṃ rājānaṃ ubhohi hatthehi daḷhaṃ gahetvā ure katvā ‘‘idāni bandhanaṃ chindāhī’’ti āha. Porisādo khaggena chindi. Mahāsatto thāmasampannatāya naṃ ure nipajjāpetvā orasaputtaṃ viya muducittena otāretvā bhūmiyaṃ nipajjāpesi. Evaṃ sabbepi te bhūmiyaṃ nipajjāpetvā vaṇe dhovitvā dārakānaṃ kaṇṇato suttakaṃ viya saṇikaṃ rajjuyo nikkaḍḍhitvā pubbalohitaṃ dhovitvā vaṇe niddose katvā, ‘‘samma porisāda, ekaṃ rukkhatacaṃ pāsāṇe ghaṃsitvā āharā’’ti āharāpetvā saccakiriyaṃ katvā tesaṃ hatthatalāni makkhesi. Taṅkhaṇaññeva vaṇo phāsukaṃ ahosi. Porisādo taṇḍulaṃ gahetvā taralaṃ paci <pageBreak edition="P" number="5.0505" />, ubho janā parosataṃ khattiye pāyesuṃ. Iti te sabbeva santappitā, sūriyo atthaṅgato. Punadivase pāto ca majjhanhike ca sāyañca taralameva pāyetvā tatiyadivase sasitthakayāguṃ pāyesuṃ, tāvatā te arogā ahesuṃ.</paragraph>
    <paragraph line="2024">Atha <pageBreak edition="V" number="5.0498" /> ne mahāsatto ‘‘gantuṃ sakkhissathā’’ti pucchitvā ‘‘gacchāmā’’ti vutte ‘‘ehi, samma porisāda, sakaṃ raṭṭhaṃ gacchāmā’’ti āha. So rodamāno tassa pādesu patitvā ‘‘tvaṃ, samma, rājāno gahetvā gaccha, ahaṃ idheva vanamūlaphalāni khādanto vasissāmī’’ti āha. ‘‘Samma, idha kiṃ karissasi, ramaṇīyaṃ te raṭṭhaṃ, bārāṇasiyaṃ rajjaṃ kārehī’’ti. ‘‘Samma kiṃ kathesi, na sakkā mayā tattha gantuṃ, sakalanagaravāsino hi <pageBreak edition="M" number="5.0547" /> me verino, te ‘iminā mayhaṃ mātā khāditā, mayhaṃ pitā, mayhaṃ bhātā’ti maṃ paribhāsissanti, ‘gaṇhatha imaṃ cora’nti ekekadaṇḍena vā ekekaleḍḍunā vā maṃ jīvitā voropessanti, ahañca tumhākaṃ santike sīlesu patiṭṭhito, jīvitahetupi na sakkā mayā paraṃ māretuṃ, tasmā nāhaṃ gacchāmi, ahaṃ manussamaṃsato viratattā kittakaṃ jīvissāmi, idāni mama tumhākaṃ dassanaṃ natthī’’ti roditvā ‘‘gacchatha tumhe’’ti āha. Atha mahāsatto tassa piṭṭhiṃ parimajjitvā, ‘‘samma porisāda, mā cintayi, sutasomo nāmāhaṃ, mayā tādiso kakkhaḷo pharuso vinīto, bārāṇasivāsikesu kiṃ vattabbaṃ atthi, ahaṃ taṃ tattha patiṭṭhāpessāmi, asakkonto attano rajjaṃ dvidhā bhinditvā dassāmī’’ti vatvā ‘‘tumhākampi nagare mama verino atthiyevā’’ti vutte ‘‘iminā mama vacanaṃ karontena dukkaraṃ kataṃ, yena kenaci upāyena porāṇakayase patiṭṭhapetabbo esa mayā’’ti cintetvā tassa palobhanatthāya nagarasampattiṃ vaṇṇento āha –</paragraph>
    <hangnum line="2025" number="479"></hangnum>
    <gatha1 line="2026"> ‘‘Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;</gatha1>
    <gathalast line="2027">Sudhaṃva indo paribhuñjiyāna, hitvā katheko ramasī araññe.</gathalast>
    <hangnum line="2028" number="480"></hangnum>
    <gatha1 line="2029"> ‘‘Tā <pageBreak edition="P" number="5.0506" /> khattiyā vellivilākamajjhā, alaṅkatā samparivārayitvā;</gatha1>
    <gathalast line="2030">Indaṃva devesu pamodayiṃsu, hitvā katheko ramasī araññe.</gathalast>
    <hangnum line="2031" number="481"></hangnum>
    <gatha1 line="2032"> ‘‘Tambūpadhāne bahugoṇakamhi, subhamhi sabbassayanamhi saṅge;</gatha1>
    <gatha2 line="2033">Seyyassa majjhamhi sukhaṃ sayitvā</gatha2>
    <gathalast line="2034">Hitvā katheko ramasī araññe.</gathalast>
    <hangnum line="2035" number="482"></hangnum>
    <gatha1 line="2036"> ‘‘Pāṇissaraṃ kumbhathūṇaṃ nisīthe, athopi ve nippurisampi tūriyaṃ;</gatha1>
    <gathalast line="2037">Bahuṃ sugītañca suvāditañca, hitvā katheko ramasī araññe.</gathalast>
    <hangnum line="2038" number="483"></hangnum>
    <gatha1 line="2039"> ‘‘Uyyānasampannaṃ <pageBreak edition="M" number="5.0548" /> pahūtamālyaṃ, migājinūpetaṃ puraṃ surammaṃ;</gatha1>
    <gathalast line="2040">Hayehi nāgehi rathehupetaṃ, hitvā katheko ramasī araññe’’ti.</gathalast>
    <paragraph line="2041">Tattha <pageBreak edition="V" number="5.0499" /><bold>sukata</bold>nti nānappakārehi suṭṭhu kataṃ. <bold>Suniṭṭhita</bold>nti nānāsambhārayojanena suṭṭhu niṭṭhitaṃ. <bold>Katheko</bold>ti kathaṃ eko. <bold>Ramasī</bold>ti mūlaphalādīni khādanto kathaṃ ramissasi, ‘‘ehi, mahārāja, gamissāmā’’ti. <bold>Vellivilākamajjhā</bold>ti ettha <bold>vellī</bold>ti rāsi, <bold>vilākamajjhā</bold>ti vilaggamajjhā. Uttattaghanasuvaṇṇarāsipabhā ceva tanudīghamajjhā cāti dasseti. <bold>Devesū</bold>ti devalokesu accharā indaṃ viya ramaṇīye bārāṇasinagare pubbe taṃ pamodayiṃsu, tā hitvā idha kiṃ karissasi, ‘‘ehi, samma, gacchāmā’’ti. <bold>Tambūpadhāne</bold>ti rattūpadhāne. <bold>Sabbassayanamhī</bold>ti sabbattharaṇatthate sayane. <bold>Saṅge</bold>ti anekabhūmike dassetvā addharattaaṅgayutte tattha tvaṃ pubbe sayīti attho. <bold>Sukha</bold>nti tādisassa sayanassa majjhamhi sukhaṃ sayitvāna idāni kathaṃ araññe ramissasi, ‘‘ehi gacchāma, sammā’’ti. <bold>Nisīthe</bold>ti rattibhāge. <bold>Hitvā</bold>ti evarūpaṃ sampattiṃ chaḍḍetvā. <bold>Uyyānasampannaṃ pahūtamālya</bold>nti, mahārāja, tava uyyānasampannaṃ nānāvidhapupphaṃ. <bold>Migājinūpetaṃ puraṃ suramma</bold>nti <pageBreak edition="P" number="5.0507" /> taṃ uyyānaṃ migājinaṃ nāma nāmena, tena upetaṃ purampi te suṭṭhu rammaṃ. <bold>Hitvā</bold>ti evarūpaṃ manoramaṃ nagaraṃ chaḍḍetvā.</paragraph>
    <paragraph line="2042">Iti mahāsatto ‘‘appeva nāmesa pubbe upabhuttaparibhogarasaṃ saritvā gantukāmo bhaveyyā’’ti paṭhamaṃ bhojanena palobhesi, dutiyaṃ kilesena, tatiyaṃ sayanena, catutthaṃ naccagītavāditena, pañcamaṃ uyyānena ceva nagarena cāti imehi ettakehi palobhetvā ‘‘ehi, mahārāja, ahaṃ taṃ ādāya gantvā bārāṇasiyaṃ patiṭṭhāpetvā pacchā sakaraṭṭhaṃ gamissāmi, sace bārāṇasirajjaṃ na labhissasi, upaḍḍharajjaṃ te dassāmi, kiṃ te araññavāsena, mama vacanaṃ karohī’’ti āha. So tassa vacanaṃ sutvā gantukāmo hutvā ‘‘sutasomo mayhaṃ atthakāmo anukampako, paṭhamaṃ maṃ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati, sakkhissati cesa patiṭṭhāpetuṃ, iminā saddhiṃyeva gantuṃ vaṭṭati, kiṃ me araññavāsenā’’ti cintetvā <pageBreak edition="M" number="5.0549" /> tuṭṭhacitto tassa guṇaṃ nissāya vaṇṇaṃ kathetukāmo ‘‘samma, sutasoma, kalyāṇamittasaṃsaggato sādhutaraṃ, pāpamittasaṃsaggato vā pāpataraṃ nāma natthī’’ti vatvā āha –</paragraph>
    <hangnum line="2043" number="484"></hangnum>
    <gatha1 line="2044"> ‘‘Kāḷapakkhe yathā cando, hāyateva suve suve;</gatha1>
    <gathalast line="2045">Kāḷapakkhūpamo rāja, asataṃ hoti samāgamo.</gathalast>
    <hangnum line="2046" number="485"></hangnum>
    <gatha1 line="2047"> ‘‘Yathāhaṃ rasakamāgamma, sūdaṃ kāpurisādhamaṃ;</gatha1>
    <gathalast line="2048">Akāsiṃ pāpakaṃ kammaṃ, yena gacchāmi duggatiṃ.</gathalast>
    <hangnum line="2049" number="486"></hangnum>
    <gatha1 line="2050"> ‘‘Sukkapakkhe <pageBreak edition="V" number="5.0500" /> yathā cando, vaḍḍhateva suve suve;</gatha1>
    <gathalast line="2051">Sukkapakkhūpamo rāja, sataṃ hoti samāgamo.</gathalast>
    <hangnum line="2052" number="487"></hangnum>
    <gatha1 line="2053"> ‘‘Yathāhaṃ tuvamāgamma, sutasoma vijānahi;</gatha1>
    <gathalast line="2054">Kāhāmi kusalaṃ kammaṃ, yena gacchāmi suggatiṃ.</gathalast>
    <hangnum line="2055" number="488"></hangnum>
    <gatha1 line="2056"> ‘‘Thale yathā vāri janinda vuṭṭhaṃ, anaddhaneyyaṃ na ciraṭṭhitīkaṃ;</gatha1>
    <gathalast line="2057">Evampi <pageBreak edition="P" number="5.0508" /> hoti asataṃ samāgamo, anaddhaneyyo udakaṃ thaleva.</gathalast>
    <hangnum line="2058" number="489"></hangnum>
    <gatha1 line="2059"> ‘‘Sare yathā vāri janinda vuṭṭhaṃ, ciraṭṭhitīkaṃ naravīraseṭṭha;</gatha1>
    <gathalast line="2060">Evampi ve hoti sataṃ samāgamo, ciraṭṭhitīko udakaṃ sareva.</gathalast>
    <hangnum line="2061" number="490"></hangnum>
    <gatha1 line="2062"> ‘‘Abyāyiko hoti sataṃ samāgamo, yāvampi tiṭṭheyya tatheva hoti;</gatha1>
    <gathalast line="2063">Khippañhi veti asataṃ samāgamo, tasmā sataṃ dhammo asabbhi ārakā’’ti.</gathalast>
    <paragraph line="2064">Tattha <bold>suve suve</bold>ti divase divase. <bold>Anaddhaneyya</bold>nti na addhānakkhamaṃ. <bold>Sare</bold>ti samudde. <bold>Naravīraseṭṭhā</bold>ti naresu vīriyena seṭṭha. <bold>Udakaṃ sarevā</bold>ti samudde vuṭṭhaudakaṃ viya. <bold>Abyāyiko</bold>ti avigacchanako. <bold>Yāvampi</bold><pageBreak edition="M" number="5.0550" /><bold>tiṭṭheyyā</bold>ti yattakaṃ kālaṃ jīvitaṃ tiṭṭheyya, tattakaṃ kālaṃ tatheva hoti, na jīrati sappurisehi mittabhāvoti.</paragraph>
    <paragraph line="2065">Iti porisādo sattahi gāthāhi mahāsattasseva vaṇṇaṃ kathesi. Mahāsattopi porisādañca te ca rājāno gahetvā attano paccantagāmaṃ agamāsi. Paccantagāmavāsino mahāsattaṃ disvā nagaraṃ gantvā amaccānaṃ ācikkhiṃsu. Amaccā balakāyaṃ ādāya gantvā parivārayiṃsu. Mahāsatto tena parivārena bārāṇasirajjaṃ agamāsi. Antarāmagge janapadavāsino bodhisattassa paṇṇākāraṃ datvā anugacchiṃsu, mahanto parivāro ahosi, tena saddhiṃ bārāṇasiṃ pāpuṇi. Tadā porisādassa putto rājā hoti, senāpati kāḷahatthiyeva. Nāgarā rañño ārocayiṃsu – ‘‘mahārāja, sutasomo kira porisādaṃ dametvā ādāya idhāgacchati, nagaramassa pavisituṃ na dassāmā’’ti sīghaṃ nagaradvārāni pidahitvā āvudhahatthā aṭṭhaṃsu. Mahāsatto dvārānaṃ pihitabhāvaṃ ñatvā porisādañca parosatañca rājāno ohāya katipayehi amaccehi saddhiṃ āgantvā ‘‘ahaṃ sutasomarājā, dvāraṃ vivarathā’’ti āha. Purisā gantvā rañño ārocesuṃ. So ‘‘khippaṃ <pageBreak edition="V" number="5.0501" /> vivarathā’’ti vivarāpesi. Mahāsatto nagaraṃ pāvisi. Rājā ca kāḷahatthi cassa paccuggamanaṃ <pageBreak edition="P" number="5.0509" /> katvā ādāya pāsādaṃ āropayiṃsu.</paragraph>
    <paragraph line="2066">So rājapallaṅke nisīditvā porisādassa aggamahesiṃ sesāmacce ca pakkosāpetvā kāḷahatthiṃ āha – ‘‘kāḷahatthi, kasmā rañño nagaraṃ pavisituṃ na dethā’’ti? ‘‘So rajjaṃ kārento imasmiṃ nagare bahū manusse khādi, khattiyehi akattabbaṃ kari, sakalajambudīpaṃ chiddamakāsi, evarūpo pāpadhammo, tena kāraṇenā’’ti. ‘‘Idāni ‘so evarūpaṃ karissatī’ti mā cintayittha, ahaṃ taṃ dametvā sīlesu patiṭṭhāpesiṃ, jīvitahetupi kañci na viheṭhessati, natthi vo tato bhayaṃ, evaṃ mā karittha, puttehi nāma mātāpitaro paṭijaggitabbā, mātāpituposakā hi saggaṃ gacchanti, itare niraya’’nti evaṃ so nicāsane nisinnassa puttarājassa ovādaṃ datvā, ‘‘kāḷahatthi, tvaṃ rañño sahāyo ceva sevako ca, raññāpi mahante issariye patiṭṭhāpito, tayāpi rañño atthaṃ carituṃ vaṭṭatī’’ti senāpatimpi anusāsitvā, ‘‘devi, tvampi kulagehā āgantvā tassa santike aggamahesiṭṭhānaṃ patvā puttadhītāhi vaḍḍhippattā, tayāpi tassa atthaṃ carituṃ <pageBreak edition="M" number="5.0551" /> vaṭṭatī’’ti deviyāpi ovādaṃ datvā tamevatthaṃ matthakaṃ pāpetuṃ dhammaṃ desento gāthā āha –</paragraph>
    <hangnum line="2067" number="491"></hangnum>
    <gatha1 line="2068"> ‘‘Na so rājā yo ajeyyaṃ jināti, na so sakhā yo sakhāraṃ jināti;</gatha1>
    <gathalast line="2069">Na sā bhariyā yā patino na vibheti, na te puttā ye na bharanti jiṇṇaṃ.</gathalast>
    <hangnum line="2070" number="492"></hangnum>
    <gatha1 line="2071"> ‘‘Na sā sabhā yattha na santi santo, na te santo ye na bhaṇanti dhammaṃ;</gatha1>
    <gathalast line="2072">Rāgañca dosañca pahāya mohaṃ, dhammaṃ bhaṇantāva bhavanti santo.</gathalast>
    <hangnum line="2073" number="493"></hangnum>
    <gatha1 line="2074"> ‘‘Nābhāsamānaṃ jānanti, missaṃ bālehi paṇḍitaṃ;</gatha1>
    <gathalast line="2075">Bhāsamānañca jānanti, desentaṃ amataṃ padaṃ.</gathalast>
    <hangnum line="2076" number="494"></hangnum>
    <gatha1 line="2077"> ‘‘Bhāsaye jotaye dhammaṃ, paggaṇhe isinaṃ dhajaṃ;</gatha1>
    <gathalast line="2078">Subhāsitaddhajā isayo, dhammo hi isinaṃ dhajo’’ti.</gathalast>
    <paragraph line="2079">Tattha <pageBreak edition="P" number="5.0510" /><bold>ajeyya</bold>nti ajeyyā nāma mātāpitaro, te jinanto rājā nāma na hoti. Sace tvampi pitu santakaṃ rajjaṃ labhitvā tassa paṭisattu hosi, akiccakārī nāma bhavissasi <pageBreak edition="V" number="5.0502" />. <bold>Sakhāraṃ jinātī</bold>ti kūṭaḍḍena jināti. Sace tvaṃ, kāḷahatthi, raññā saddhiṃ mittadhammaṃ na pūresi, adhammaṭṭho hutvā niraye nibbattissasi. <bold>Na vibhetī</bold>ti na bhāyati. Sace tvaṃ rañño na bhāyasi, bhariyādhamme ṭhitā nāma na hosi, akiccakārī nāma bhavissasi. <bold>Jiṇṇa</bold>nti mahallakaṃ. Tasmiñhi kāle abharantā puttā puttā nāma na honti.</paragraph>
    <paragraph line="2080"><bold>Santo</bold>ti paṇḍitā. <bold>Ye na bhaṇanti dhamma</bold>nti ye pucchitā saccasabhāvaṃ na vadanti, na te paṇḍitā nāma. <bold>Dhammaṃ bhaṇantāvā</bold>ti ete rāgādayo pahāya parassa hitānukampakā hutvā sabhāvaṃ bhaṇantāva paṇḍitā nāma honti. <bold>Nābhāsamāna</bold>nti na abhāsamānaṃ. <bold>Amataṃ pada</bold>nti amatamahānibbānaṃ desentaṃ ‘‘paṇḍito’’ti jānanti, teneva porisādo maṃ ñatvā pasannacitto cattāro vare datvā pañcasu sīlesu patiṭṭhito. <bold>Bhāsaye</bold>ti <pageBreak edition="M" number="5.0552" /> paṇḍito puriso dhammaṃ bhāseyya joteyya, buddhādayo isayo yasmā dhammo etesaṃ dhajo, tasmā subhāsitaddhajā nāma subhāsitaṃ paggaṇhanti, bālā pana subhāsitaṃ paggaṇhantā nāma natthīti.</paragraph>
    <paragraph line="2081">Imassa dhammakathaṃ sutvā rājā ca senāpati ca devī ca tuṭṭhā ‘‘gacchāma, mahārāja, ānemā’’ti vatvā nagare bheriṃ carāpetvā nāgare sannipātetvā ‘‘tumhe mā bhāyittha, rājā kira dhamme patiṭṭhito, etha naṃ ānemā’’ti mahājanaṃ ādāya mahāsattaṃ purato katvā rañño santikaṃ gantvā vanditvā kappake upaṭṭhāpetvā kappitakesamassuṃ nhātānulittapasādhitaṃ rājānaṃ ratanarāsimhi ṭhapetvā abhisiñcitvā nagaraṃ pavesesuṃ. Porisādo rājā hutvā parosatānaṃ khattiyānaṃ mahāsattassa ca mahāsakkāraṃ kāresi. ‘‘Sutasomanarindena kira porisādaṃ dametvā rajje patiṭṭhāpito’’ti sakalajambudīpe mahākolāhalaṃ udapādi. Indapatthanagaravāsinopi ‘‘rājā no āgacchatū’’ti dūtaṃ pahiṇiṃsu. So tattha māsamattaṃ vasitvā, ‘‘samma, gacchāmahaṃ, tvaṃ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme akopetvā agatigamanaṃ pariharā’’ti porisādaṃ ovadi. Parosatāhi rājadhānīhi balakāyo yebhuyyena sannipati <pageBreak edition="P" number="5.0511" />. So tena balakāyena parivuto bārāṇasito nikkhami. Porisādopi nikkhamitvā upaḍḍhapathā nivatti. Mahāsatto avāhanānaṃ rājūnaṃ vāhanāni datvā uyyojesi. Tepi rājāno tena saddhiṃ sammoditvā mahāsattaṃ vandanādīni katvā attano attano janapadaṃ agamiṃsu.</paragraph>
    <paragraph line="2082">Mahāsattopi nagaraṃ patvā indapatthanagaravāsīhi devanagaraṃ viya alaṅkatanagaraṃ pavisitvā mātāpitaro vanditvā madhurapaṭisanthāraṃ katvā mahātalaṃ abhiruhi. So dhammena rajjaṃ kārento cintesi <pageBreak edition="V" number="5.0503" /> – ‘‘rukkhadevatā mayhaṃ bahūpakārā, balikammalābhamassā karissāmī’’ti. So tassa nigrodhassa avidūre mahantaṃ taḷākaṃ kāretvā bahūni kulāni pesetvā <pageBreak edition="M" number="5.0553" /> gāmaṃ nivesesi. Gāmo mahā ahosi asītimattaāpaṇasahassapaṭimaṇḍito. Tampi rukkhamūlaṃ sākhantato paṭṭhāya samatalaṃ kāretvā parikkhittavedikatoraṇadvārayuttaṃ akāsi, devatā abhippasīdi. Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto. Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṃ pūrayiṃsu.</paragraph>
    <paragraph line="2083">Satthā imaṃ dhammadesanaṃ āharitvā saccāni pakāsetvā ‘‘na, bhikkhave, idānevāhaṃ aṅgulimālaṃ damemi, pubbepesa mayā damitoyevā’’ti vatvā jātakaṃ samodhānesi ‘‘tadā porisādo rājā aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo, sakko anuruddho, sesarājāno buddhaparisā, mātāpitaro mahārājakulāni, sutasomarājā pana ahameva ahosi’’nti.</paragraph>
    <centered line="2084">Mahāsutasomajātakavaṇṇanā pañcamā.</centered>
    <paragraph line="2085">Jātakuddānaṃ –</paragraph>
    <gatha1 line="2086">Sumukho pana haṃsavaro ca mahā, sudhabhojaniko ca paro pavaro;</gatha1>
    <gathalast line="2087">Sakuṇāladijādhipativhayano, sutasomavaruttamasavhayanoti.</gathalast>
    <centered line="2088">Asītinipātavaṇṇanā niṭṭhitā.</centered>
    <centered line="2089">Pañcamo bhāgo niṭṭhito.</centered>
  </content>
</document>