<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0512a.att1.xml</normativeSource>
    <source>roman/atthakatha/suttapitaka (atthakatha)/khuddakanikaya (atthakatha)/cariyapitaka-atthakatha/1. akittivaggo.xml</source>
    <script>roman</script>
    <directory>/atthakatha/suttapitaka (atthakatha)/khuddakanikaya (atthakatha)/cariyapitaka-atthakatha</directory>
    <basename>1. akittivaggo</basename>
    <titlePath>1. Akittivaggo - Cariyāpiṭaka-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</titlePath>
  </metadata>
<content>
    <chapter line="1">1. Akittivaggo</chapter>
    <subhead line="2">1. Akitticariyāvaṇṇanā</subhead>
    <paragraph line="3" number="3"> Evaṃ <pageBreak edition="Myanmar" number="0.0021" /><pageBreak edition="Vipassana Research Institut" number="0.0020" /> bhagavā āyasmato sāriputtattherassa sadevamanussāya ca parisāya attano pubbacariyāya savane ussāhaṃ janetvā idāni taṃ pubbacaritaṃ bhavantarapaṭicchannaṃ hatthatale āmalakaṃ viya paccakkhaṃ karonto <bold>‘‘yadā ahaṃ brahāraññe’’</bold>tiādimāha.</paragraph>
    <paragraph line="4">Tattha <bold>yadā</bold>ti yasmiṃ kāle. <bold>Brahāraññe</bold>ti mahāaraññe, araññāniyaṃ, mahante vaneti attho. <bold>Suññe</bold>ti janavivitte. <bold>Vipinakānane</bold>ti vipinabhūte kānane, padadvayenāpi tassa araññassa gahanabhāvameva dīpeti, sabbametaṃ kāradīpaṃ <pageBreak edition="Pali Text Society" number="0.0021" /> sandhāya vuttaṃ. <bold>Ajjhogāhetvā</bold>ti anupavisitvā. <bold>Viharāmī</bold>ti dibbabrahmaariyaāneñjavihārehi samuppāditasukhavisesena iriyāpathavihārena sarīradukkhaṃ vicchinditvā harāmi attabhāvaṃ pavattemi. <bold>Akitti nāma tāpaso</bold>ti evaṃnāmako tāpaso hutvā yadā ahaṃ tasmiṃ araññe viharāmīti attho. Satthā tadā attano akittitāpasabhāvaṃ dhammasenāpatissa vadati. Tatrāyaṃ anupubbikathā –</paragraph>
    <paragraph line="5">Atīte kira imasmiṃyeva bhaddakappe bārāṇasiyaṃ brahmadatte nāma rājini rajjaṃ kārente bodhisatto asītikoṭivibhavassa brāhmaṇamahāsālassa kule nibbatti, ‘‘akittī’’tissa nāmaṃ kariṃsu. Tassa padasā gamanakāle bhaginīpi jāyi. ‘‘Yasavatī’’tissā nāmaṃ kariṃsu. So soḷasavassakāle takkasilaṃ gantvā sabbasippāni uggahetvā paccāgamāsi. Athassa mātāpitaro kālamakaṃsu. So tesaṃ petakiccāni kāretvā katipayadivasātikkamena ratanāvalokanaṃ āyuttakapurisehi kārayamāno ‘‘ettakaṃ mattikaṃ, ettakaṃ pettikaṃ, ettakaṃ pitāmaha’’nti sutvā saṃviggamānaso hutvā ‘‘idaṃ dhanameva paññāyati, na dhanassa saṃhārakā, sabbe imaṃ dhanaṃ pahāyeva gatā, ahaṃ pana naṃ ādāya gamissāmī’’ti rājānaṃ āpucchitvā bheriṃ carāpesi – ‘‘dhanena atthikā akittipaṇḍitassa gehaṃ āgacchantū’’ti.</paragraph>
    <paragraph line="6">So <pageBreak edition="Myanmar" number="0.0022" /><pageBreak edition="Vipassana Research Institut" number="0.0021" /> sattāhaṃ mahādānaṃ pavattetvā dhane akhīyamāne ‘‘kiṃ me imāya dhanakīḷāya, atthikā gaṇhissantī’’ti nivesanadvāraṃ vivaritvā hiraññasuvaṇṇādibharite sāragabbhe vivarāpetvā ‘‘dinnaṃyeva harantū’’ti gehaṃ pahāya ñātiparivaṭṭassa paridevantassa bhaginiṃ gahetvā bārāṇasito nikkhamitvā <pageBreak edition="Pali Text Society" number="0.0022" /> nadiṃ uttaritvā dve tīṇi yojanāni gantvā pabbajitvā ramaṇīye bhūmibhāge paṇṇasālaṃ karitvā vasati. Yena pana dvārena tadā nikkhami, taṃ akittidvāraṃ nāma jātaṃ. Yena titthena nadiṃ otiṇṇo, taṃ akittititthaṃ nāma jātaṃ. Tassa pabbajitabhāvaṃ sutvā bahū manussā gāmanigamarājadhānivāsino tassa guṇehi ākaḍḍhiyamānahadayā anupabbajiṃsu. Mahāparivāro ahosi, mahālābhasakkāro nibbatti, buddhuppādo viya ahosi. Atha mahāsatto ‘‘ayaṃ lābhasakkāro mahā, parivāropi mahanto, kāyavivekamattampi idha na labhati, mayā ekākinā viharituṃ vaṭṭatī’’ti cintetvā paramappicchabhāvato vivekaninnatāya ca kassaci ajānāpetvā ekakova nikkhamitvā anupubbena damiḷaraṭṭhaṃ patvā kāvīrapaṭṭanasamīpe uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So taṃ jigucchanto chaḍḍetvā ākāsena gantvā kāradīpe otari. Tadā kāradīpo ahidīpo nāma. So tattha mahantaṃ kārarukkhaṃ upanissāya paṇṇasālaṃ māpetvā vāsaṃ kappesi. Appicchatāya pana katthaci agantvā tassa rukkhassa phalakāle phalāni khādanto phale asati pattāni udakasittāni khādanto jhānasamāpattīhi vītināmesi.</paragraph>
    <paragraph line="7">Tassa sīlatejena sakkassa paṇḍukambalasilāsanaṃ uṇhākāraṃ dassesi. Sakko ‘‘ko nu kho maṃ imamhā ṭhānā cāvetukāmo’’ti āvajjento paṇḍitaṃ disvā ‘‘kimatthaṃ nu kho ayaṃ tāpaso evaṃ dukkaraṃ tapaṃ carati, sakkattaṃ nu kho pattheti, udāhu aññaṃ, vīmaṃsissāmi naṃ. Ayañhi suvisuddhakāyavacīmanosamācāro jīvite nirapekkho udakasittāni kārapattāni khādati, sace sakkattaṃ pattheti attano sittāni kārapattāni mayhaṃ dassati, no ce, na dassatī’’ti brāhmaṇavaṇṇena tassa santikaṃ agamāsi <pageBreak edition="Pali Text Society" number="0.0023" />. Bodhisattopi kārapattāni sedetvā ‘‘sītalībhūtāni khādissāmī’’ti paṇṇasāladvāre nisīdi. Athassa purato sakko brāhmaṇarūpena <pageBreak edition="Myanmar" number="0.0023" /> bhikkhāya atthiko hutvā aṭṭhāsi. Mahāsatto taṃ disvā ‘‘lābhā vata me, suladdhaṃ vata me, cirassaṃ vata me yācako diṭṭho’’ti somanassappatto hutvā ‘‘ajja mama manorathaṃ matthakaṃ pāpetvā dānaṃ dassāmī’’ti pakkabhājaneneva ādāya gantvā dānapāramiṃ āvajjetvā attano asesetvāva tassa bhikkhābhājane pakkhipi. Sakko taṃ gahetvā thokaṃ gantvā antaradhāyi. Mahāsattopi tassa datvā puna pariyeṭṭhiṃ anāpajjitvā teneva pītisukhena vītināmesi.</paragraph>
    <paragraph line="8">Dutiyadivase <pageBreak edition="Vipassana Research Institut" number="0.0022" /> pana kārapattāni pacitvā ‘‘hiyyo dakkhiṇeyyaṃ alabhiṃ, ajja nu kho katha’’nti paṇṇasāladvāre nisīdi. Sakkopi tatheva āgami. Mahāsatto punapi tatheva datvā vītināmesi. Tatiyadivase ca tatheva datvā ‘‘aho vata me lābhā, bahuṃ vata puññaṃ pasavāmi, sacāhaṃ dakkhiṇeyyaṃ labheyyaṃ, evameva māsampi dvemāsampi dānaṃ dadeyya’’nti cintesi. Tīsupi divasesu ‘‘tena dānena na lābhasakkārasilokaṃ na cakkavattisampattiṃ na sakkasampattiṃ na brahmasampattiṃ na sāvakabodhiṃ na paccekabodhiṃ patthemi, api ca idaṃ me dānaṃ sabbaññutaññāṇassa paccayo hotū’’ti yathādhikāraṃ cittaṃ ṭhapesi. Tena vuttaṃ –</paragraph>
    <hangnum line="9" number="4"></hangnum>
    <gatha1 line="10"> ‘‘Tadā maṃ tapatejena, santatto tidivābhibhū;</gatha1>
    <gathalast line="11">Dhārento brāhmaṇavaṇṇaṃ, bhikkhāya maṃ upāgami.</gathalast>
    <hangnum line="12" number="5"></hangnum>
    <gatha1 line="13"> ‘‘Pavanā ābhataṃ paṇṇaṃ, atelañca aloṇikaṃ;</gatha1>
    <gathalast line="14">Mama dvāre ṭhitaṃ disvā, sakaṭāhena ākiriṃ.</gathalast>
    <hangnum line="15" number="6"></hangnum>
    <gatha1 line="16"> ‘‘Tassa datvānahaṃ paṇṇaṃ, nikujjitvāna bhājanaṃ;</gatha1>
    <gathalast line="17">Punesanaṃ jahitvāna, pāvisiṃ paṇṇasālakaṃ.</gathalast>
    <hangnum line="18" number="7"></hangnum>
    <gatha1 line="19"> ‘‘Dutiyampi tatiyampi, upagañchi mamantikaṃ;</gatha1>
    <gathalast line="20">Akampito anolaggo, evamevamadāsahaṃ.</gathalast>
    <hangnum line="21" number="8"></hangnum>
    <gatha1 line="22"> ‘‘Na me tappaccayā atthi, sarīrasmiṃ vivaṇṇiyaṃ;</gatha1>
    <gathalast line="23">Pītisukhena ratiyā, vītināmemi taṃ divaṃ.</gathalast>
    <hangnum line="24" number="9"></hangnum>
    <gatha1 line="25"> ‘‘Yadi māsampi dvemāsaṃ, dakkhiṇeyyaṃ varaṃ labhe;</gatha1>
    <gathalast line="26">Akampito anolīno, dadeyyaṃ dānamuttamaṃ.</gathalast>
    <hangnum line="27" number="10"></hangnum>
    <gatha1 line="28"> ‘‘Na <pageBreak edition="Myanmar" number="0.0024" /><pageBreak edition="Pali Text Society" number="0.0024" /> tassa dānaṃ dadamāno, yasaṃ lābhañca patthayiṃ;</gatha1>
    <gathalast line="29">Sabbaññutaṃ patthayāno, tāni kammāni ācari’’nti.</gathalast>
    <paragraph line="30">Tattha <bold>tadā</bold>ti yadā ahaṃ akittināmako tāpaso hutvā tasmiṃ dīpe kārāraññe viharāmi, tadā <pageBreak edition="Vipassana Research Institut" number="0.0023" />. <bold>Ma</bold>nti mama. <bold>Tapatejenā</bold>ti sīlapāramitānubhāvena. Sīlañhi duccaritasaṃkilesassa tapanato ‘‘tapo’’ti vuccati, nekkhammavīriyapāramitānubhāvena vā. Tāpi hi taṇhāsaṃkilesassa kosajjassa ca tapanato ‘‘tapo’’ti vuccati, ukkaṃsagatā ca tā bodhisattassa imasmiṃ attabhāveti. Khantisaṃvarassa cāpi paramukkaṃsagamanato ‘‘khantipāramitānubhāvenā’’tipi vattuṃ vaṭṭateva. ‘‘Khantī paramaṃ tapo’’ti (dī. ni. 2.90; dha. pa. 184) hi vuttaṃ. <bold>Santatto</bold>ti yathāvuttaguṇānubhāvajanitena dhammatāsiddhena paṇḍukambalasilāsanassa uṇhākārena santāpito. <bold>Tidivābhibhū</bold>ti devalokādhipati, sakkoti attho. Paṇṇasālāya samīpe gahitampi kārapaṇṇaṃ paṇṇasālāya araññamajjhagatattā <bold>‘‘pavanā ābhata’’</bold>nti vuttaṃ.</paragraph>
    <paragraph line="31"><bold>Atelañca aloṇika</bold>nti deyyadhammassa anuḷārabhāvepi ajjhāsayasampattiyā dānadhammassa mahājutikabhāvaṃ dassetuṃ vuttaṃ. <bold>Mama dvāre</bold>ti mayhaṃ paṇṇasālāya dvāre. <bold>Sakaṭāhena ākiri</bold>nti iminā attano kiñcipi asesetvā dinnabhāvaṃ dasseti.</paragraph>
    <paragraph line="32"><bold>Punesanaṃ jahitvānā</bold>ti ‘‘ekadivasaṃ dvikkhattuṃ ghāsesanaṃ na sallekha’’nti cintetvā dānapītiyā titto viya hutvā tasmiṃ divase puna āhārapariyeṭṭhiṃ akatvā.</paragraph>
    <paragraph line="33"><bold>Akampito</bold>ti sudūravikkhambhitattā macchariyena acalito dānajjhāsayato calanamattampi akārito. <bold>Anolaggo</bold>ti lobhavasena īsakampi alaggo. <bold>Tatiyampī</bold>ti <bold>pi</bold>-saddena dutiyampīti imaṃ sampiṇḍeti. <bold>Evamevamadāsaha</bold>nti yathā paṭhamaṃ, evamevaṃ dutiyampi, tatiyampi adāsiṃ ahaṃ.</paragraph>
    <paragraph line="34"><bold>Na me tappaccayā</bold>ti gāthāya vuttamevatthaṃ pākaṭaṃ karoti. Tattha <bold>tappaccayā</bold>ti dānapaccayā tīsu divasesu chinnāhāratāya sarīrasmiṃ yena vevaṇṇiyena bhavitabbaṃ, tampi me <bold>sarīrasmiṃ vivaṇṇiyaṃ</bold> dānapaccayāyeva natthi <pageBreak edition="Myanmar" number="0.0025" />. Kasmā? Dānavisayena <bold>pītisukhena</bold> dānavisayāya eva ca <bold>ratiyā. Vītināmemi taṃ diva</bold>nti taṃ sakalaṃ timattadivasaṃ vītināmemi, na kevalañca tīṇi eva divasāni, atha kho māsadvimāsamattampi kālaṃ, evameva dātuṃ pahomīti dassetuṃ <pageBreak edition="Pali Text Society" number="0.0025" /><bold>‘‘yadi māsampī’’</bold>tiādi vuttaṃ. <bold>Anolīno</bold>ti alīnacitto, dāne asaṅkucitacittoti attho.</paragraph>
    <paragraph line="35"><bold>Tassā</bold>ti brāhmaṇarūpena āgatassa sakkassa. <bold>Yasa</bold>nti kittiṃ, parivārasampattiṃ vā. <bold>Lābhañcā</bold>ti devamanussesu cakkavattiādibhāvena laddhabbaṃ lābhaṃ vā <bold>na patthayiṃ</bold>. Atha kho sabbaññutaṃ sammāsambodhiṃ <bold>patthayāno</bold> ākaṅkhamāno <bold>tāni</bold> tīsu divasesu anekavāraṃ uppannāni dānamayāni <pageBreak edition="Vipassana Research Institut" number="0.0024" /> puñña<bold>kammāni</bold> dānassa vā parivārabhūtāni kāyasucaritādīni puññakammāni <bold>ācariṃ</bold> akāsinti.</paragraph>
    <paragraph line="36">Iti bhagavā tasmiṃ attabhāve attano sudukkaraṃ puññacaritamattameva idha mahātherassa pakāsesi. <bold>Jātakadesanāyaṃ</bold> pana catutthadivase sakkassa upasaṅkamitvā bodhisattassa ajjhāsayajānanaṃ varena upanimantanā bodhisattassa varasampaṭicchanasīsena dhammadesanā deyyadhammadakkhiṇeyyānaṃ puna sakkassa anāgamanassa ca ākaṅkhamānatā ca pakāsitā. Vuttañhetaṃ –</paragraph>
    <gatha1 line="37">‘‘Akittiṃ disvāna sammantaṃ, sakko bhūtapatī bravi;</gatha1>
    <gathalast line="38">Kiṃ patthayaṃ mahābrahme, eko sammasi ghammani.</gathalast>
    <gatha1 line="39">‘‘Dukkho punabbhavo sakka, sarīrassa ca bhedanaṃ;</gatha1>
    <gathalast line="40">Sammohamaraṇaṃ dukkhaṃ, tasmā sammāmi, vāsava.</gathalast>
    <gatha1 line="41">‘‘Etasmiṃ te sulapite, patirūpe subhāsite;</gatha1>
    <gathalast line="42">Varaṃ kassapa te dammi, yaṃ kiñci manasicchasi.</gathalast>
    <gatha1 line="43">‘‘Varañce me ado sakka, sabbabhūtānamissara;</gatha1>
    <gatha1 line="44">Yena putte ca dāre ca, dhanadhaññaṃ piyāni ca;</gatha1>
    <gathalast line="45">Laddhā narā na tappanti, so lobho na mayī vase.</gathalast>
    <gathalast line="46">Etasmiṃ te sulapite…pe… manasicchasi.</gathalast>
    <gatha1 line="47">‘‘Varañce <pageBreak edition="Myanmar" number="0.0026" /> me ado sakka, sabbabhūtānamissara;</gatha1>
    <gatha1 line="48">Khettaṃ vatthuṃ hiraññañca, gavāssaṃ dāsaporisaṃ;</gatha1>
    <gathalast line="49">Yena jātena jīyanti, so doso na mayī vase.</gathalast>
    <gathalast line="50">‘‘Etasmiṃ te sulapite…pe… manasicchasi.</gathalast>
    <gatha1 line="51">‘‘Varañce <pageBreak edition="Vipassana Research Institut" number="0.0025" /> me ado sakka, sabbabhūtānamissara;</gatha1>
    <gatha1 line="52">Bālaṃ na passe na suṇe, na ca bālena saṃvase;</gatha1>
    <gathalast line="53">Bālenallāpasallāpaṃ, na kare na ca rocaye.</gathalast>
    <gatha1 line="54">‘‘Kiṃ <pageBreak edition="Pali Text Society" number="0.0026" /> nu te akaraṃ bālo, vada kassapa kāraṇaṃ;</gatha1>
    <gathalast line="55">Kena kassapa bālassa, dassanaṃ nābhikaṅkhasi.</gathalast>
    <gatha1 line="56">‘‘Anayaṃ nayati dummedho, adhurāyaṃ niyuñjati;</gatha1>
    <gatha1 line="57">Dunnayo seyyaso hoti, sammā vutto pakuppati;</gatha1>
    <gathalast line="58">Vinayaṃ so na jānāti, sādhu tassa adassanaṃ.</gathalast>
    <gathalast line="59">‘‘Etasmiṃ te sulapite…pe… manasicchasi.</gathalast>
    <gatha1 line="60">‘‘Varañce me ado sakka, sabbabhūtānamissara;</gatha1>
    <gatha1 line="61">Dhīraṃ passe suṇe dhīraṃ, dhīrena saha saṃvase;</gatha1>
    <gathalast line="62">Dhīrenallāpasallāpaṃ, taṃ kare tañca rocaye.</gathalast>
    <gatha1 line="63">‘‘Kiṃ nu te akaraṃ dhīro, vada kassapa kāraṇaṃ;</gatha1>
    <gathalast line="64">Kena kassapa dhīrassa, dassanaṃ abhikaṅkhasi.</gathalast>
    <gatha1 line="65">‘‘Nayaṃ nayati medhāvī, adhurāyaṃ na yuñjati;</gatha1>
    <gatha1 line="66">Sunayo seyyaso hoti, sammā vutto na kuppati;</gatha1>
    <gathalast line="67">Vinayaṃ so pajānāti, sādhu tena samāgamo.</gathalast>
    <gathalast line="68">‘‘Etasmiṃ te sulapite…pe… manasicchasi.</gathalast>
    <gatha1 line="69">‘‘Varañce me ado sakka, sabbabhūtānamissara;</gatha1>
    <gatha1 line="70">Tato ratyā vivasāne, sūriyuggamanaṃ pati;</gatha1>
    <gathalast line="71">Dibbā bhakkhā pātubhaveyyuṃ, sīlavanto ca yācakā.</gathalast>
    <gatha1 line="72">‘‘Dadato <pageBreak edition="Vipassana Research Institut" number="0.0026" /> me na khīyetha, datvā nānutapeyyahaṃ;</gatha1>
    <gathalast line="73">Dadaṃ cittaṃ pasādeyyaṃ, etaṃ sakka varaṃ vare.</gathalast>
    <gatha3 line="74">‘‘Etasmiṃ te sulapite…pe… manasicchasi.</gatha3>
    <gatha1 line="75">‘‘Varañce <pageBreak edition="Myanmar" number="0.0027" /> me ado sakka, sabbabhūtānamissara;</gatha1>
    <gathalast line="76">Na maṃ puna upeyyāsi, etaṃ sakka varaṃ vare.</gathalast>
    <gatha1 line="77">‘‘Bahūhi vatacariyāhi, narā ca atha nāriyo;</gatha1>
    <gathalast line="78">Dassanaṃ abhikaṅkhanti, kiṃ nu me dassane bhayaṃ.</gathalast>
    <gatha1 line="79">‘‘Taṃ tādisaṃ devavaṇṇaṃ, sabbakāmasamiddhinaṃ;</gatha1>
    <gathalast line="80">Disvā tapo pamajjeyyaṃ, etaṃ te dassane bhaya’’nti. (jā. 1.13.83-103);</gathalast>
    <paragraph line="81">Atha sakko ‘‘sādhu, bhante, na te ito paṭṭhāya santikaṃ āgamissāmī’’ti taṃ abhivādetvā pakkāmi. Mahāsatto yāvajīvaṃ tattheva vasanto āyupariyosāne brahmaloke nibbatti.</paragraph>
    <paragraph line="82">Anuruddhatthero tadā sakko ahosi, lokanātho akittipaṇḍito.</paragraph>
    <paragraph line="83">Tassa mahābhinikkhamanasadisaṃ nikkhantattā <bold>nekkhammapāramī</bold>. Suvisuddhasīlācāratāya <bold>sīlapāramī</bold>. Kāmavitakkādīnaṃ <pageBreak edition="Pali Text Society" number="0.0027" /> suṭṭhu vikkhambhitattā <bold>vīriyapāramī</bold>. Khantisaṃvarassa paramukkaṃsagamanato <bold>khantipāramī</bold>. Paṭiññānurūpaṃ paṭipattiyā <bold>saccapāramī</bold>. Sabbattha acalasamādānādhiṭṭhānena <bold>adhiṭṭhānapāramī</bold>. Sabbasattesu hitajjhāsayena <bold>mettāpāramī</bold>. Sattasaṅkhārakatavippakāresu majjhattabhāvappattiyā <bold>upekkhāpāramī</bold>. Tāsaṃ upakārānupakāre dhamme jānitvā anupakāre dhamme pahāya upakāradhammesu pavattāpanapurecarā sahajātā ca upāyakosallabhūtā atisallekhavuttisādhanī ca paññā <bold>paññāpāramī</bold>ti imāpi dasa pāramiyo labbhanti.</paragraph>
    <paragraph line="84">Dānajjhāsayassa <pageBreak edition="Vipassana Research Institut" number="0.0027" /> pana atiuḷārabhāvena dānamukhena desanā pavattā. Tasmā sabbattha samakā mahākaruṇā, dvepi puññañāṇasambhārā, kāyasucaritādīni tīṇi bodhisattasucaritāni, saccādhiṭṭhānādīni cattāri adhiṭṭhānāni, ussāhādayo catasso buddhabhūmiyo, saddhādayo pañca mahābodhiparipācanīyā dhammā, alobhajjhāsayādayo cha bodhisattānaṃ ajjhāsayā, tiṇṇo tāressāmītiādayo satta paṭiññā dhammā, appicchassāyaṃ dhammo, nāyaṃ dhammo mahicchassātiādayo (dī. ni. 3.358; a. ni. 8.30) aṭṭha mahāpurisavitakkā (dī. ni. 3.358), nava yonisomanasikāramūlakā dhammā, dānajjhāsayādayo dasa mahāpurisajjhāsayā, dānasīlādayo dasa puññakiriyavatthūnīti evamādayo ye anekasataanekasahassappabhedā bodhisambhārabhūtā <pageBreak edition="Myanmar" number="0.0028" /> mahābodhisattaguṇā. Te sabbepi yathārahaṃ idha niddhāretvā vattabbā.</paragraph>
    <paragraph line="85">Api cettha mahantaṃ bhogakkhandhaṃ mahantañca ñātiparivaṭṭaṃ pahāya mahābhinikkhamanasadisaṃ gehato nikkhamanaṃ, nikkhamitvā pabbajitassa bahujanasammatassa sato paramappicchabhāvena kulesu gaṇesu ca alaggatā, accantameva lābhasakkārasilokajigucchā, pavivekābhirati, kāyajīvitanirapekkho pariccāgo, anāhārasseva sato divasattayampi dānapītiyā parituṭṭhassa nibbikārasarīrayāpanaṃ, māsadvimāsamattampi kālaṃ yācake sati āhāraṃ tatheva datvā ‘‘dānagateneva pītisukhena sarīraṃ yāpessāmī’’ti pariccāge anolīnavuttisādhako uḷāro dānajjhāsayo, dānaṃ datvā puna <pageBreak edition="Pali Text Society" number="0.0028" /> āhārapariyeṭṭhiyā akaraṇahetubhūtā paramasallekhavuttīti evamādayo mahāsattassa guṇānubhāvā veditabbā. Tenetaṃ vuccati –</paragraph>
    <gatha1 line="86">‘‘Evaṃ acchariyā hete, abbhutā ca mahesino;</gatha1>
    <gathalast line="87">Mahākāruṇikā dhīrā, sabbalokekabandhavā.</gathalast>
    <gatha1 line="88">‘‘Acinteyyānubhāvā ca, sadā saddhammagocarā;</gatha1>
    <gathalast line="89">Bodhisattā mahāsattā, sucisallekhavuttino.</gathalast>
    <gatha1 line="90">‘‘Mahāvātasamuddhata-vīcimālo mahodadhi;</gatha1>
    <gathalast line="91">Api laṅgheyya velantaṃ, bodhisattā na dhammataṃ.</gathalast>
    <gatha1 line="92">‘‘Loke <pageBreak edition="Vipassana Research Institut" number="0.0028" /> sañjātavaddhāpi, na te bhāvitabhāvino;</gatha1>
    <gathalast line="93">Limpanti lokadhammehi, toyena padumaṃ yathā.</gathalast>
    <gatha1 line="94">‘‘Yesaṃ ve attani sneho, nihīyati yathā yathā;</gatha1>
    <gathalast line="95">Sattesu karuṇāsneho, vaḍḍhateva tathā tathā.</gathalast>
    <gatha1 line="96">‘‘Yathā cittaṃ vase hoti, na ca cittavasānugā;</gatha1>
    <gathalast line="97">Tathā kammaṃ vase hoti, na ca kammavasānugā.</gathalast>
    <gatha1 line="98">‘‘Dosehi nābhibhūyanti, samugghātenti vā na te;</gatha1>
    <gathalast line="99">Carantā bodhipariyeṭṭhiṃ, purisājāniyā budhā.</gathalast>
    <gatha1 line="100">‘‘Tesu <pageBreak edition="Myanmar" number="0.0029" /> cittappasādopi, dukkhato parimocaye;</gatha1>
    <gathalast line="101">Pagevānukiriyā tesaṃ, dhammassa anudhammato’’ti.</gathalast>
    <centered line="102">Paramatthadīpaniyā cariyāpiṭakasaṃvaṇṇanāya</centered>
    <centered line="103">Akitticariyāvaṇṇanā niṭṭhitā.</centered>
    <subhead line="104">2. Saṅkhabrāhmaṇacariyāvaṇṇanā</subhead>
    <paragraph line="105" number="11-12"> Dutiyasmiṃ <bold>punāpara</bold>nti puna aparaṃ, na kevalamidaṃ akitticariyameva, atha kho puna aparaṃ aññaṃ saṅkhacariyampi pavakkhissaṃ, suṇohīti adhippāyo. Ito paresupi eseva nayo. <bold>Saṅkhasavhayo</bold>ti saṅkhanāmo. <bold>Mahāsamuddaṃ taritukāmo</bold>ti suvaṇṇabhūmiṃ gantuṃ nāvāya mahāsamuddaṃ taritukāmo. <bold>Upagacchāmi paṭṭana</bold>nti tāmalittipaṭṭanaṃ uddissa gacchāmi. Sayambhuñāṇena paccekabodhiyā adhigatattā sayameva bhūtanti <bold>sayambhuṃ</bold>. Kilesamārādīsu kenacipi na parājitanti <bold>aparājitaṃ,</bold> tiṇṇaṃ mārānaṃ matthakaṃ madditvā ṭhitanti attho. <bold>Tattāya kaṭhinabhūmiyā</bold>ti ghammasantāpena santattāya sakkharavālukānicitattā kharāya kakkhaḷāya bhūmiyā <pageBreak edition="Pali Text Society" number="0.0029" />.</paragraph>
    <paragraph line="106" number="13"><bold>Ta</bold>nti taṃ paccekabuddhaṃ. <bold>Imamattha</bold>nti imaṃ idāni vakkhamānaṃ ‘‘idaṃ khetta’’ntiādikaṃ <pageBreak edition="Vipassana Research Institut" number="0.0029" /> atthaṃ. <bold>Vicintayi</bold>nti tadā saṅkhabrāhmaṇabhūto cintesinti satthā vadati. Tatrāyaṃ anupubbikathā –</paragraph>
    <paragraph line="107">Atīte ayaṃ bārāṇasī moḷinī nāma ahosi. Moḷinīnagare brahmadatte rajjaṃ kārente bodhisatto saṅkho nāma brāhmaṇo hutvā aḍḍho mahaddhano catūsu nagaradvāresu nagaramajjhe attano nivesanadvāreti chasu ṭhānesu cha dānasālāyo kāretvā devasikaṃ chasatasahassāni vissajjento kapaṇaddhikādīnaṃ mahādānaṃ pavattesi. So ekadivasaṃ cintesi – ‘‘ahaṃ gehe dhane khīṇe dānaṃ dātuṃ na sakkhissāmi, aparikkhīṇeyeva dhane nāvāya suvaṇṇabhūmiṃ gantvā dhanaṃ āharissāmī’’ti. So nāvaṃ bhaṇḍassa pūrāpetvā puttadāraṃ āmantetvā ‘‘yāvāhaṃ āgacchissāmi, tāva me dānaṃ anupacchindantā pavatteyyāthā’’ti vatvā dāsakammakaraparivuto upāhanaṃ āruyha chattena dhāriyamānena paṭṭanagāmābhimukho pāyāsi.</paragraph>
    <paragraph line="108">Tasmiṃ <pageBreak edition="Myanmar" number="0.0030" /> khaṇe gandhamādane eko paccekabuddho sattāhaṃ nirodhasamāpattiṃ samāpajjitvā nirodhasamāpattito vuṭṭhāya lokaṃ volokento taṃ dhanāharaṇatthaṃ gacchantaṃ disvā ‘‘mahāpuriso dhanaṃ āharituṃ gacchati, bhavissati nu kho assa mahāsamudde antarāyo, no’’ti āvajjetvā ‘‘bhavissatī’’ti ñatvā ‘‘esa maṃ disvā chattañca upāhanañca mayhaṃ datvā upāhanadānanissandena samudde bhinnāya nāvāya patiṭṭhaṃ labhissati, karissāmissa anuggaha’’nti ākāsena gantvā tassa avidūre otaritvā majjhanhikasamaye caṇḍavātātapena aṅgārasanthatasadisaṃ uṇhavālukaṃ maddanto tassa abhimukhaṃ āgañchi. So taṃ disvāva haṭṭhatuṭṭho ‘‘puññakkhettaṃ me āgataṃ, ajja mayā ettha bījaṃ ropetuṃ vaṭṭatī’’ti cintesi. Tena vuttaṃ ‘‘tamahaṃ paṭipathe disvā, imamatthaṃ vicintayi’’ntiādi.</paragraph>
    <paragraph line="109">Tattha <bold>idaṃ khetta</bold>ntiādi cintitākāradassanaṃ. <bold>Khetta</bold>nti <pageBreak edition="Pali Text Society" number="0.0030" /> khittaṃ bījaṃ mahapphalabhāvakaraṇena tāyatīti khettaṃ, pubbaṇṇāparaṇṇaviruhanabhūmi. Idha pana khettaṃ viyāti khettaṃ, aggadakkhiṇeyyo paccekabuddho. Tenevāha ‘‘puññakāmassa jantuno’’ti.</paragraph>
    <paragraph line="110" number="14"><bold>Mahāgama</bold>nti vipulaphalāgamaṃ, sassasampattidāyakanti attho. <bold>Bījaṃ na ropetī</bold>ti bījaṃ na vapati.</paragraph>
    <hangnum line="111" number="15"></hangnum>
    <paragraph line="112"><bold>Khettavaruttama</bold>nti khettavaresupi uttamaṃ. Sīlādiguṇasampannā hi visesato ariyasāvakā <pageBreak edition="Vipassana Research Institut" number="0.0030" /> khettavarā, tatopi aggabhūto paccekabuddho khettavaruttamo. <bold>Kāra</bold>nti sakkāraṃ. Yadi na karomīti sambandho. Idaṃ vuttaṃ hoti – idamīdisaṃ anuttaraṃ puññakkhettaṃ labhitvā tattha pūjāsakkāraṃ yadi na karomi, puññena atthiko nāmāhaṃ na bhaveyyanti.</paragraph>
    <paragraph line="113" number="16-17"><bold>Yathā amacco</bold>tiādīnaṃ dvinnaṃ gāthānaṃ ayaṃ saṅkhepattho – <bold>yathā</bold> nāma yo koci raññā muddādhikāre ṭhapito lañchanadharo amaccapuriso senāpati vā so <bold>antepure jane</bold> bahiddhā ca balakāyādīsu <bold>rañño</bold> yathānusiṭṭhaṃ na paṭipajjati <bold>na tesaṃ dhanadhaññaṃ deti,</bold> taṃ taṃ kattabbaṃ vattaṃ parihāpeti. So <bold>muddito</bold> parihāyati muddādhikāraladdhavibhavato <pageBreak edition="Myanmar" number="0.0031" /> paridhaṃsati, <bold>evameva</bold> ahampi puññakammassa rato laddhabbapuññaphalasaṅkhātaṃ <bold>puññakāmo</bold> dakkhiṇāya vipulaphalabhāvakaraṇena <bold>vipulaṃ disvāna</bold> taṃ <bold>dakkhiṇaṃ</bold> uḷāraṃ dakkhiṇeyyaṃ labhitvā <bold>tassa dānaṃ yadi na dadāmi puññato</bold> āyatiṃ puññaphalato ca paridhaṃsāmi. Tasmā idha mayā puññaṃ kātabbamevāti.</paragraph>
    <paragraph line="114">Evaṃ pana cintetvā mahāpuriso dūratova upāhanā orohitvā vegena upasaṅkamitvā vanditvā ‘‘bhante, mayhaṃ anuggahatthāya imaṃ rukkhamūlaṃ upagacchathā’’ti vatvā tasmiṃ rukkhamūlaṃ upasaṅkamante tattha vālukaṃ ussāpetvā uttarāsaṅgaṃ paññāpetvā paccekabuddhe tattha nisinne vanditvā vāsitaparissāvitena udakena tassa pāde dhovitvā, gandhatelena makkhetvā, attano upāhanaṃ puñchitvā, gandhatelena makkhetvā, tassa pāde paṭimuñcitvā ‘‘bhante, imaṃ upāhanaṃ āruyha, imaṃ chattaṃ matthake katvā gacchathā’’ti chattupāhanaṃ adāsi. Sopissa anuggahatthāya taṃ gahetvā pasādasaṃvaḍḍhanatthaṃ passantasseva vehāsaṃ uppatitvā gandhamādanaṃ agamāsi. Tena vuttaṃ –</paragraph>
    <hangnum line="115" number="18"></hangnum>
    <gatha1 line="116"> ‘‘Evāhaṃ <pageBreak edition="Pali Text Society" number="0.0031" /> cintayitvāna, orohitvā upāhanā;</gatha1>
    <gathalast line="117">Tassa pādāni vanditvā, adāsiṃ chattupāhana’’nti.</gathalast>
    <paragraph line="118">Bodhisatto taṃ disvā ativiya pasannacitto paṭṭanaṃ gantvā nāvaṃ abhiruhi. Athassa mahāsamuddaṃ tarantassa sattame divase nāvā vivaramadāsi. Udakaṃ ussiñcituṃ nāsakkhiṃsu. Mahājano maraṇabhayabhīto attano attano devatā namassitvā mahāviravaṃ viravi. Bodhisatto ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇāni yāvadatthaṃ khāditvā tampi khādāpetvā tena saddhiṃ kūpakayaṭṭhimatthakaṃ āruyha ‘‘imāya disāya amhākaṃ nagara’’nti disaṃ vavatthapetvā macchakacchapaparipanthato attānaṃ saccādhiṭṭhānena pamocento tena saddhiṃ usabhamattaṭṭhānaṃ atikkamitvā patitvā samuddaṃ tarituṃ ārabhi. Mahājano pana tattheva vināsaṃ <pageBreak edition="Vipassana Research Institut" number="0.0031" /> pāpuṇi. Tassa tarantasseva satta divasā gatā. So tasmimpi kāle loṇodakena mukhaṃ vikkhāletvā uposathiko ahosiyeva.</paragraph>
    <paragraph line="119">Tadā <pageBreak edition="Myanmar" number="0.0032" /> pana īdisānaṃ purisavisesānaṃ rakkhaṇatthāya catūhi lokapālehi ṭhapitā maṇimekhalā nāma devadhītā attano issariyena sattāhaṃ pamajjitvā sattame divase taṃ disvā ‘‘sacāyaṃ idha marissa, ativiya gārayhā abhavissa’’nti saṃviggahadayā suvaṇṇapātiyā dibbabhojanassa pūretvā vegenāgantvā ‘‘brāhmaṇa, idaṃ dibbabhojanaṃ bhuñjā’’ti āha. So taṃ ulloketvā ‘‘nāhaṃ bhuñjāmi, uposathikomhī’’ti paṭikkhipitvā taṃ pucchanto –</paragraph>
    <gatha1 line="120">‘‘Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;</gatha1>
    <gathalast line="121">Pucchāmi taṃ nāri mahānubhāve, devī nusi tvaṃ uda mānusī nū’’ti. (jā. 1.10.42) –</gathalast>
    <unindented line="122">Āha. Sā tassa paṭivacanaṃ dentī –</unindented>
    <gatha1 line="123">‘‘Devī ahaṃ saṅkha mahānubhāvā, idhāgatā sāgaravārimajjhe;</gatha1>
    <gathalast line="124">Anukampikā no ca paduṭṭhacittā, taveva atthāya idhāgatāsmi.</gathalast>
    <gatha1 line="125">‘‘Idhannapānaṃ sayanāsanañca, yānāni nānāvividhāni saṅkha;</gatha1>
    <gathalast line="126">Sabbassa <pageBreak edition="Pali Text Society" number="0.0032" /> tyāhaṃ paṭipādayāmi, yaṃ kiñci tuyhaṃ manasābhipatthita’’nti. (jā. 1.10.43-44) –</gathalast>
    <unindented line="127">Imā gāthā abhāsi. Taṃ sutvā mahāsatto ‘‘ayaṃ devadhītā samuddapiṭṭhe mayhaṃ ‘idañcidañca dammī’ti vadati, yañcesā mayhaṃ deti, tampi mama puññeneva, taṃ pana puññaṃ ayaṃ devadhītā jānāti nu kho, udāhu na jānāti, pucchissāmi tāva na’’nti cintetvā pucchanto imaṃ gāthamāha –</unindented>
    <gatha1 line="128">‘‘Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;</gatha1>
    <gathalast line="129">Sussoṇi subbhūru vilaggamajjhe, kissa me kammassa ayaṃ vipāko’’ti. (jā. 1.10.45);</gathalast>
    <paragraph line="130">Tattha <pageBreak edition="Myanmar" number="0.0033" /><pageBreak edition="Vipassana Research Institut" number="0.0032" /><bold>yiṭṭha</bold>nti dānavasena yajitaṃ. <bold>Huta</bold>nti āhunapāhunavasena dinnaṃ. <bold>Sabbassa no issarā tva</bold>nti amhākaṃ puññakammassa sabbassa tvaṃ issarā, ‘‘ayaṃ imassa vipāko, ayaṃ imassā’’ti byākarituṃ samatthā. <bold>Sussoṇī</bold>ti sundarajaghane. <bold>Subbhūrū</bold>ti sundarehi bhamukehi ūrūhi ca samannāgate. <bold>Vilaggamajjhe</bold>ti vilaggatanumajjhe. <bold>Kissa me</bold>ti mayā katakammesu katara<bold>kammassa ayaṃ vipāko,</bold> yenāhaṃ appatiṭṭhe mahāsamudde ajja patiṭṭhaṃ labhāmīti.</paragraph>
    <paragraph line="131">Taṃ sutvā devadhītā ‘‘ayaṃ brāhmaṇo ‘yaṃ attanā kusalakammaṃ kataṃ, taṃ kammaṃ na jānātī’ti saññāya pucchati maññe, kathessāmi na’’nti nāvābhiruhanadivase paccekabuddhassa chattupāhanadānapuññameva tassa kāraṇanti kathentī –</paragraph>
    <gatha1 line="132">‘‘Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;</gatha1>
    <gathalast line="133">Paṭipādayī saṅkha upāhanāni, sā dakkhiṇā kāmaduhā tavajjā’’ti. (jā. 1.10.46) –</gathalast>
    <unindented line="134">Gāthamāha.</unindented>
    <paragraph line="135">Tattha <bold>ekabhikkhu</bold>nti ekaṃ paccekabuddhaṃ sandhāyāha. <bold>Ugghaṭṭapāda</bold>nti uṇhavālukāya ghaṭṭapādaṃ, vibādhitapādanti <pageBreak edition="Pali Text Society" number="0.0033" /> attho. <bold>Tasita</bold>nti pipāsitaṃ. <bold>Paṭipādayī</bold>ti paṭipādesi yojesi. <bold>Kāmaduhā</bold>ti sabbakāmadāyikā.</paragraph>
    <paragraph line="136">Taṃ sutvā mahāsatto ‘‘evarūpepi nāma appatiṭṭhe mahāsamudde mayā dinnaṃ chattupāhanadānaṃ mama sabbakāmadadaṃ jātaṃ aho sudinna’’nti tuṭṭhacitto –</paragraph>
    <gatha1 line="137">‘‘Sā hotu nāvā phalakūpapannā, anavassutā erakavātayuttā;</gatha1>
    <gathalast line="138">Aññassa yānassa na hettha bhūmi, ajjeva maṃ moḷiniṃ pāpayassū’’ti. (jā. 1.10.47) –</gathalast>
    <unindented line="139">Gāthamāha.</unindented>
    <paragraph line="140">Tattha <pageBreak edition="Myanmar" number="0.0034" /><pageBreak edition="Vipassana Research Institut" number="0.0033" /><bold>phalakūpapannā</bold>ti mahānāvatāya bahūhi phalakehi upetā. Udakappavesanābhāvena <bold>anavassutā</bold>. Sammā gahetvā gamanakavātena <bold>erakavātayuttā</bold>.</paragraph>
    <paragraph line="141">Devadhītā tassa vacanaṃ sutvā tuṭṭhahaṭṭhā dīghato aṭṭhausabhaṃ vitthārato catuusabhaṃ gambhīrato vīsatiyaṭṭhikaṃ sattaratanamayaṃ nāvaṃ māpetvā kūpaphiyārittayuttāni indanīlarajatasuvaṇṇamayādīni nimminitvā sattannaṃ ratanānaṃ pūretvā brāhmaṇaṃ āliṅgetvā nāvaṃ āropesi, upaṭṭhākaṃ panassa na olokesi. Brāhmaṇo attanā katakalyāṇato tassa pattiṃ adāsi, so anumodi. Atha devadhītā tampi āliṅgetvā nāvāya patiṭṭhāpetvā taṃ nāvaṃ moḷinīnagaraṃ netvā brāhmaṇassa ghare dhanaṃ patiṭṭhāpetvā attano vasanaṭṭhānameva agamāsi. Tenāha bhagavā –</paragraph>
    <gatha1 line="142">‘‘Sā tattha vittā sumanā patītā, nāvaṃ sucittaṃ abhinimminitvā;</gatha1>
    <gathalast line="143">Ādāya saṅkhaṃ purisena saddhiṃ, upānayī nagaraṃ sādhuramma’’nti. (jā. 1.10.48);</gathalast>
    <paragraph line="144">Mahāpurisassa hi cittasampattiyā paccekabuddhassa ca nirodhato vuṭṭhitabhāvena sattasu cetanāsu ādicetanā diṭṭhadhammavedanīyā atiuḷāraphalā ca jātā. Idampi tassa dānassa <pageBreak edition="Pali Text Society" number="0.0034" /> appamattaphalanti daṭṭhabbaṃ. Aparimāṇaphalañhi taṃ dānaṃ bodhisambhārabhūtaṃ. Tena vuttaṃ –</paragraph>
    <hangnum line="145" number="19"></hangnum>
    <gatha1 line="146"> ‘‘Tenevāhaṃ sataguṇato, sukhumālo sukhedhito;</gatha1>
    <gathalast line="147">Api ca dānaṃ paripūrento, evaṃ tassa adāsaha’’nti.</gathalast>
    <paragraph line="148">Tattha <bold>tenā</bold>ti tato paccekabuddhato, <bold>sataguṇato</bold>ti sataguṇena <bold>ahaṃ</bold> tadā saṅkhabhūto <bold>sukhumālo,</bold> tasmā <bold>sukhedhito</bold> sukhasaṃvaḍḍho, <bold>api ca</bold> evaṃ santepi <bold>dānaṃ paripūrento, evaṃ</bold> mayhaṃ dānapāramī paripūretūti <bold>tassa</bold> paccekabuddhassa attano sarīradukkhaṃ anapekkhitvā chattupāhanaṃ <bold>adāsi</bold>nti attano dānajjhāsayassa uḷārabhāvaṃ satthā pavedesi.</paragraph>
    <paragraph line="149">Bodhisattopi <pageBreak edition="Myanmar" number="0.0035" /> yāvajīvaṃ amitadhanagehaṃ ajjhāvasanto bhiyyosomattāya dānāni datvā sīlāni rakkhitvā āyupariyosāne sapariso devanagaraṃ pūresi.</paragraph>
    <paragraph line="150">Tadā devadhītā uppalavaṇṇā ahosi, puriso ānandatthero, lokanātho saṅkhabrāhmaṇo.</paragraph>
    <paragraph line="151">Tassa <pageBreak edition="Vipassana Research Institut" number="0.0034" /> suvisuddhaniccasīlauposathasīlādivasena sīlapāramī dānasīlādīnaṃ paṭipakkhato nikkhantattā kusaladhammavasena nekkhammapāramī, dānādinipphādanatthaṃ abbhussahanavasena tathā mahāsamuddataraṇavāyāmavasena ca vīriyapāramī, tadatthaṃ adhivāsanakhantivasena khantipāramī, paṭiññānurūpappaṭipattiyā saccapāramī, sabbattha acalasamādānādhiṭṭhānavasena adhiṭṭhānapāramī, sabbasattesu hitajjhāsayavasena mettāpāramī, sattasaṅkhārakatavippakāresu majjhattabhāvappattiyā upekkhāpāramī, sabbapāramīnaṃ upakārānupakāre dhamme jānitvā anupakāre dhamme pahāya upakāradhammesu pavattāpanapurecarā sahajātā ca upāyakosallabhūtā paññā paññāpāramīti imāpi pāramiyo labbhanti.</paragraph>
    <paragraph line="152">Dānajjhāsayassa pana atiuḷārabhāvena dānapāramīvasena desanā pavattā. Yasmā cettha dasa pāramiyo labbhanti, tasmā heṭṭhā vuttā mahākaruṇādayo bodhisattaguṇā idhāpi yathārahaṃ niddhāretabbā. Tathā attano bhogasukhaṃ anapekkhitvā mahākaruṇāya ‘‘dānapāramiṃ pūressāmī’’ti dānasambhārasaṃharaṇatthaṃ samuddataraṇaṃ, tattha ca samuddapatitassapi uposathādhiṭṭhānaṃ, sīlakhaṇḍabhayena devadhītāyapi upagatāya āhārānāharaṇanti evamādayo mahāsattassa guṇā veditabbā. Idāni vakkhamānesu sesacaritesu imināva nayena guṇaniddhāraṇaṃ veditabbaṃ <pageBreak edition="Pali Text Society" number="0.0035" />. Tattha tattha visesamattameva vakkhāma. Tenetaṃ vuccati –</paragraph>
    <gatha1 line="153">‘‘Evaṃ acchariyā hete, abbhutā ca mahesino…pe…;</gatha1>
    <gathalast line="154">Pagevānukiriyā tesaṃ, dhammassa anudhammato’’ti.</gathalast>
    <centered line="155">Saṅkhabrāhmaṇacariyāvaṇṇanā niṭṭhitā.</centered>
    <subhead line="156">3. Kururājacariyāvaṇṇanā</subhead>
    <hangnum line="157" number="20"></hangnum>
    <paragraph line="158"> Tatiye <pageBreak edition="Myanmar" number="0.0036" /><bold>indapatthe puruttame</bold>ti indapatthanāmake kururaṭṭhassa puravare uttamanagare. <bold>Rājā</bold>ti dhammena samena catūhi saṅgahavatthūhi parisaṃ rañjetīti rājā. <bold>Kusale dasahupāgato</bold>ti kusalehi <pageBreak edition="Vipassana Research Institut" number="0.0035" /> dasahi samannāgato, dānādīhi dasahi puññakiriyavatthūhi, dasahi kusalakammapathehi vā yuttoti attho.</paragraph>
    <paragraph line="159" number="21"><bold>Kaliṅgaraṭṭhavisayā</bold>ti kaliṅgaraṭṭhasaṅkhātavisayā. <bold>Brāhmaṇā upagañchu ma</bold>nti kaliṅgarājena uyyojitā aṭṭha brāhmaṇā maṃ upasaṅkamiṃsu. Upasaṅkamitvā ca pana <bold>āyācuṃ maṃ hatthināga</bold>nti hatthibhūtaṃ mahānāgaṃ maṃ āyāciṃsu. <bold>Dhañña</bold>nti dhanāyitabbasirisobhaggappattaṃ lakkhaṇasampannaṃ. <bold>Maṅgalasammata</bold>nti tāyayeva lakkhaṇasampattiyā maṅgalaṃ abhivuḍḍhikāraṇanti abhisammataṃ janehi.</paragraph>
    <paragraph line="160" number="22"><bold>Avuṭṭhiko</bold>ti vassarahito. <bold>Dubbhikkho</bold>ti dullabhabhojano. <bold>Chātako mahā</bold>ti mahatī jighacchābādhā vattatīti attho. <bold>Dadāhī</bold>ti dehi. <bold>Nīla</bold>nti nīlavaṇṇaṃ. <bold>Añjanasavhaya</bold>nti añjanasaddena avhātabbaṃ, añjananāmakanti attho. Idaṃ vuttaṃ hoti – amhākaṃ kaliṅgaraṭṭhaṃ avuṭṭhikaṃ, tena idāni mahādubbhikkhaṃ tattha mahantaṃ chātakabhayaṃ uppannaṃ, tassa vūpasamatthāya imaṃ añjanagirisaṅkāsaṃ tuyhaṃ añjananāmakaṃ maṅgalahatthiṃ dehi, imasmiñhi tattha nīte devo vassissati, tena taṃ sabbabhayaṃ vūpasammissatīti. Tatrāyaṃ anupubbikathā –</paragraph>
    <paragraph line="161">Atīte kururaṭṭhe indapatthanagare bodhisatto kururājassa aggamahesiyā kucchimhi paṭisandhiṃ gahetvā anupubbena viññutaṃ patto, takkasilaṃ gantvā yogavihitāni sippāyatanāni vijjāṭṭhānāni ca uggahetvā paccāgato pitarā uparajje ṭhapito, aparabhāge pitu accayena rajjaṃ patvā dasa rājadhamme <pageBreak edition="Pali Text Society" number="0.0036" /> akopento dhammena rajjaṃ kāresi dhanañjayo nāma nāmena. So catūsu nagaradvāresu nagaramajjhe nivesanadvāreti cha dānasālāyo kāretvā devasikaṃ chasatasahassaṃ dhanaṃ vissajjento sakalajambudīpaṃ unnaṅgalaṃ katvā dānaṃ adāsi. Tassa dānajjhāsayatā dānābhirati sakalajambudīpaṃ patthari.</paragraph>
    <paragraph line="162">Tasmiṃ <pageBreak edition="Myanmar" number="0.0037" /> kāle kaliṅgaraṭṭhe dubbhikkhabhayaṃ chātakabhayaṃ rogabhayanti tīṇi bhayāni uppajjiṃsu. Sakalaraṭṭhavāsino dantapuraṃ gantvā rājabhavanadvāre ukkuṭṭhimakaṃsu ‘‘devaṃ vassāpehi devā’’ti. Rājā taṃ sutvā ‘‘kiṃkāraṇā ete viravantī’’ti amacce pucchi. Amaccā rañño tamatthaṃ ārocesuṃ. Rājā porāṇakarājāno deve avassante kiṃ karontīti. ‘‘Devo vassatū’’ti dānaṃ datvā uposathaṃ adhiṭṭhāya samādinnasīlā sirigabbhaṃ pavisitvā dabbasanthare sattāhaṃ nipajjantīti. Taṃ sutvā tathā akāsi. Devo na vassi, evaṃ rājā ahaṃ mayā kattabbakiccaṃ akāsiṃ, devo na vassati, kinti karomāti. Deva, indapatthanagare dhanañjayassa nāma kururājassa maṅgalahatthimhi ānīte devo vassissatīti <pageBreak edition="Vipassana Research Institut" number="0.0036" />. So rājā balavāhanasampanno duppasaho, kathamassa hatthiṃ ānessāmāti. Mahārāja, tena saddhiṃ yuddhakiccaṃ natthi, dānajjhāsayo so rājā dānābhirato yācito samāno alaṅkatasīsampi chinditvā pasādasampannāni akkhīnipi uppāṭetvā sakalarajjampi niyyātetvā dadeyya, hatthimhi vattabbameva natthi, avassaṃ yācito samāno dassatīti. Ke pana yācituṃ samatthāti? Brāhmaṇā, mahārājāti. Rājā aṭṭha brāhmaṇe pakkosāpetvā sakkārasammānaṃ katvā paribbayaṃ datvā hatthiyācanatthaṃ pesesi. Te sabbattha ekarattivāsena turitagamanaṃ gantvā katipāhaṃ nagaradvāre dānasālāsu bhuñjantā sarīraṃ santappetvā rañño dānaggaṃ āgamanapathe kālaṃ āgamayamānā pācīnadvāre aṭṭhaṃsu.</paragraph>
    <paragraph line="163">Bodhisattopi pātova nhātānulitto sabbālaṅkārappaṭimaṇḍito alaṅkatavaravāraṇakhandhagato mahantena rājānubhāvena dānasālaṃ gantvā otaritvā sattaṭṭhajanānaṃ sahatthena dānaṃ datvā ‘‘imināva nīhārena dethā’’ti vatvā hatthiṃ abhiruhitvā <pageBreak edition="Pali Text Society" number="0.0037" /> dakkhiṇadvāraṃ agamāsi. Brāhmaṇā pācīnadvāre ārakkhassa balavatāya okāsaṃ alabhitvā dakkhiṇadvāraṃ gantvā rājānaṃ āgacchantaṃ ullokayamānā dvārato nātidūre unnataṭṭhāne ṭhitā sampattaṃ rājānaṃ hatthe ukkhipitvā jayāpesuṃ. Rājā vajiraṅkusena vāraṇaṃ nivattetvā tesaṃ santikaṃ gantvā te brāhmaṇe ‘‘kiṃ icchathā’’ti pucchi. Brāhmaṇā ‘‘kaliṅgaraṭṭhaṃ dubbhikkhabhayena chātakabhayena rogabhayena ca upaddutaṃ. So upaddavo imasmiṃ tava maṅgalahatthimhi nīte <pageBreak edition="Myanmar" number="0.0038" /> vūpasammissati. Tasmā imaṃ añjanavaṇṇaṃ nāgaṃ amhākaṃ dehī’’ti āhaṃsu. Tamatthaṃ pakāsento satthā āha ‘‘kaliṅgaraṭṭhavisayā…pe… añjanasavhaya’’nti. Tassattho vutto eva.</paragraph>
    <paragraph line="164">Atha bodhisatto ‘‘na metaṃ patirūpaṃ, yaṃ me yācakānaṃ manorathavighāto siyā, mayhañca samādānabhedo siyā’’ti hatthikkhandhato otaritvā ‘‘sace analaṅkataṭṭhānaṃ atthi, alaṅkaritvā dassāmī’’ti samantato oloketvā analaṅkataṭṭhānaṃ adisvā soṇḍāya naṃ gahetvā brāhmaṇānaṃ hatthesu ṭhapetvā ratanabhiṅgārena pupphagandhavāsitaṃ udakaṃ pātetvā adāsi. Tena vuttaṃ –</paragraph>
    <hangnum line="165" number="23"></hangnum>
    <gatha1 line="166"> ‘‘Na me yācakamanuppatte, paṭikkhepo anucchavo;</gatha1>
    <gathalast line="167">Mā me bhijji samādānaṃ, dassāmi vipulaṃ gajaṃ.</gathalast>
    <hangnum line="168" number="24"></hangnum>
    <gatha1 line="169"> ‘‘Nāgaṃ gahetvā soṇḍāya, bhiṅgāre ratanāmaye;</gatha1>
    <gathalast line="170">Jalaṃ hatthe ākiritvā, brāhmaṇānaṃ adaṃ gaja’’nti.</gathalast>
    <paragraph line="171">Tattha <pageBreak edition="Vipassana Research Institut" number="0.0037" /><bold>yācakamanuppatte</bold>ti yācake anuppatte. <bold>Anucchavo</bold>ti anucchaviko patirūpo. <bold>Mā me bhijji samādāna</bold>nti sabbaññutaññāṇatthāya sabbassa yācakassa sabbaṃ anavajjaṃ icchitaṃ dadanto dānapāramiṃ pūressāmīti yaṃ mayhaṃ samādānaṃ, taṃ mā bhijji. Tasmā <bold>dassāmi vipulaṃ gaja</bold>nti mahantaṃ imaṃ maṅgalahatthiṃ dassāmīti. <bold>Ada</bold>nti adāsiṃ.</paragraph>
    <hangnum line="172" number="25"></hangnum>
    <paragraph line="173"> Tasmiṃ pana hatthimhi dinne amaccā bodhisattaṃ etadavocuṃ – ‘‘kasmā, mahārāja, maṅgalahatthiṃ dadattha, nanu añño hatthī dātabbo, raññā nāma evarūpo opavayho maṅgalahatthī issariyaṃ abhivijayañca ākaṅkhantena na dātabbo’’ti <pageBreak edition="Pali Text Society" number="0.0038" />. Mahāsatto yaṃ maṃ yācakā yācanti, tadeva mayā dātabbaṃ, sace pana maṃ rajjaṃ yāceyyuṃ, rajjampi tesaṃ dadeyyaṃ, mayhaṃ rajjatopi jīvitatopi sabbaññutaññāṇameva piyataraṃ, tasmā taṃ hatthiṃ adāsinti āha. Tena vuttaṃ <bold>‘‘tassa nāge padinnamhī’’</bold>tiādi. Tattha <bold>tassā</bold>ti tassa tena, tasmiṃ <bold>nāge</bold> hatthimhi dinne.</paragraph>
    <paragraph line="174" number="26"><bold>Maṅgalasampanna</bold>nti maṅgalaguṇehi samannāgataṃ. <bold>Saṅgāmavijayuttama</bold>nti saṅgāmavijayā uttamaṃ, saṅgāmavijaye vā uttamaṃ padhānaṃ pavaraṃ nāgaṃ. <bold>Kiṃ te rajjaṃ</bold><pageBreak edition="Myanmar" number="0.0039" /><bold>karissatī</bold>ti tasmiṃ nāge apagate tava rajjaṃ kiṃ karissati, rajjakiccaṃ na karissati, rajjampi apagatamevāti dasseti.</paragraph>
    <paragraph line="175" number="27"><bold>Rajjampi me dade sabba</bold>nti tiṭṭhatu nāgo tiracchānagato, idaṃ me sabbaṃ kururaṭṭhampi yācakānaṃ dadeyyaṃ. <bold>Sarīraṃ dajjamattano</bold>ti rajjepi vā kiṃ vattabbaṃ, attano sarīrampi yācakānaṃ dadeyyaṃ, sabbopi hi me ajjhattikabāhiro pariggaho lokahitatthameva mayā pariccatto. Yasmā <bold>sabbaññutaṃ piyaṃ mayhaṃ</bold> sabbaññutā ca dānapāramiṃ ādiṃ katvā sabbapāramiyo apūrentena na sakkā laddhuṃ, tasmā nāgaṃ adāsiṃ ahanti dasseti.</paragraph>
    <paragraph line="176">Evampi tasmiṃ nāge ānīte kaliṅgaraṭṭhe devo na vassateva. Kaliṅgarājā ‘‘idānipi na vassati, kiṃ nu kho kāraṇa’’nti pucchitvā ‘‘kururājā garudhamme rakkhati, tenassa raṭṭhe anvaddhamāsaṃ anudasāhaṃ devo vassati, rañño guṇānubhāvo esa, na imassa tiracchānagatassā’’ti jānitvā ‘‘mayampi garudhamme rakkhissāma, gacchatha dhanañcayakorabyassa santike te suvaṇṇapaṭṭe likhāpetvā ānethā’’ti amacce pesesi. Garudhammā vuccanti pañca sīlāni, tāni bodhisatto suparisuddhāni katvā rakkhati, yathā ca bodhisatto. Evamassa mātā <pageBreak edition="Vipassana Research Institut" number="0.0038" /> aggamahesī, kaniṭṭhabhātā uparājā, purohito brāhmaṇo, rajjuggāhako amacco, sārathi seṭṭhi, doṇamāpako dovāriko, nagarasobhinī vaṇṇadāsīti. Tena vuttaṃ –</paragraph>
    <gatha1 line="177">‘‘Rājā mātā mahesī ca, uparājā purohito;</gatha1>
    <gatha2 line="178">Rajjuggāho sārathī seṭṭhi, doṇo dovāriko tathā;</gatha2>
    <gathalast line="179">Gaṇikā te ekādasa, garudhamme patiṭṭhitā’’ti.</gathalast>
    <paragraph line="180">Te <pageBreak edition="Pali Text Society" number="0.0039" /> amaccā bodhisattaṃ upasaṅkamitvā vanditvā tamatthaṃ ārocesuṃ. Mahāsatto ‘‘mayhaṃ garudhamme kukkuccaṃ atthi, mātā pana me surakkhitaṃ rakkhati, tassā santike gaṇhathā’’ti vatvā tehi ‘‘mahārāja, kukkuccaṃ nāma sikkhākāmassa sallekhavuttino hoti, detha no’’ti yācito ‘‘pāṇo na hantabbo, adinnaṃ na ādātabbaṃ, kāmesumicchācāro na caritabbo, musā na bhaṇitabbaṃ, majjaṃ na pātabba’’nti suvaṇṇapaṭṭe likhāpetvā ‘‘evaṃ santepi mātu santike gaṇhathā’’ti āha.</paragraph>
    <paragraph line="181">Dūtā <pageBreak edition="Myanmar" number="0.0040" /> rājānaṃ vanditvā tassā santikaṃ gantvā ‘‘devi, tumhe kira garudhammaṃ rakkhatha, taṃ no dethā’’ti vadiṃsu. Bodhisattassa mātāpi tatheva attano kukkuccassa atthibhāvaṃ vatvāva tehi yācitā adāsi. Tathā mahesiādayopi. Te sabbesampi santike suvaṇṇapaṭṭe garudhamme likhāpetvā dantapuraṃ gantvā kaliṅgarañño datvā taṃ pavattiṃ ārocesuṃ. Sopi rājā tasmiṃ dhamme vattamāno pañca sīlāni pūresi. Tato sakalakaliṅgaraṭṭhe devo vassi. Tīṇi bhayāni vūpasantāni. Raṭṭhaṃ khemaṃ subhikkhaṃ ahosi. Bodhisatto yāvajīvaṃ dānādīni puññāni katvā sapariso saggapuraṃ pūresi.</paragraph>
    <paragraph line="182">Tadā gaṇikādayo uppalavaṇṇādayo ahesuṃ. Vuttañhetaṃ –</paragraph>
    <gatha1 line="183">‘‘Gaṇikā uppalavaṇṇā, puṇṇo dovāriko tadā;</gatha1>
    <gathalast line="184">Rajjuggāho ca kaccāno, doṇamāpako ca kolito.</gathalast>
    <gatha1 line="185">‘‘Sāriputto tadā seṭṭhi, anuruddho ca sārathi;</gatha1>
    <gathalast line="186">Brāhmaṇo kassapo thero, uparājānandapaṇḍito.</gathalast>
    <gatha1 line="187">‘‘Mahesī <pageBreak edition="Vipassana Research Institut" number="0.0039" /> rāhulamātā, māyādevī janettikā;</gatha1>
    <gathalast line="188">Kururājā bodhisatto, evaṃ dhāretha jātaka’’nti. (dha. pa. aṭṭha. 2.361 haṃsaghātakabhikkhuvatthu);</gathalast>
    <paragraph line="189">Idhāpi nekkhammapāramiādayo sesadhammā ca vuttanayeneva niddhāretabbāti.</paragraph>
    <centered line="190">Kururājacariyāvaṇṇanā niṭṭhitā.</centered>
    <subhead line="191">4. Mahāsudassanacariyāvaṇṇanā</subhead>
    <paragraph line="192" number="28"> Catutthe <pageBreak edition="Pali Text Society" number="0.0040" /><bold>kusāvatimhi nagare</bold>ti kusāvatīnāmake nagare, yasmiṃ ṭhāne etarahi kusinārā niviṭṭhā. <bold>Mahīpatī</bold>ti khattiyo, nāmena <bold>mahāsudassano</bold> nāma. <bold>Cakkavattī</bold>ti cakkaratanaṃ vatteti catūhi vā sampatticakkehi vattati, tehi ca paraṃ pavatteti, parahitāya ca iriyāpathacakkānaṃ vatto etasmiṃ atthītipi cakkavattī. Atha vā catūhi acchariyadhammehi saṅgahavatthūhi ca samannāgatena, parehi anabhibhavanīyassa anatikkamanīyassa āṇāsaṅkhātassa cakkassa vatto etasmiṃ atthītipi <bold>cakkavattī</bold>. Pariṇāyakaratanapubbaṅgamena <pageBreak edition="Myanmar" number="0.0041" /> hatthiratanādipamukhena mahābalakāyena puññānubhāvanibbattena kāyabalena ca samannāgatattā <bold>mahabbalo. Yadā āsi</bold>nti sambandho. Tatrāyaṃ anupubbikathā –</paragraph>
    <paragraph line="193">Atīte kira mahāpuriso sudassanattabhāvato tatiye attabhāve gahapatikule nibbatto dharamānakassa buddhassa sāsane ekaṃ theraṃ araññavāsaṃ vasantaṃ attano kammena araññaṃ paviṭṭho rukkhamūle nisinnaṃ disvā ‘‘idha mayā ayyassa paṇṇasālaṃ kātuṃ vaṭṭatī’’ti cintetvā attano kammaṃ pahāya dabbasambhāraṃ chinditvā nivāsayoggaṃ paṇṇasālaṃ katvā dvāraṃ yojetvā kaṭṭhattharaṇaṃ katvā ‘‘karissati nu kho paribhogaṃ, na nu kho karissatī’’ti ekamante nisīdi. Thero antogāmato āgantvā paṇṇasālaṃ pavisitvā kaṭṭhattharaṇe nisīdi. Mahāsattopi naṃ upasaṅkamitvā ‘‘phāsukā, bhante, paṇṇasālā’’ti pucchi. Phāsukā, bhaddamukha, pabbajitasāruppāti. Vasissatha, bhante, idhāti? Āma, upāsakāti. So adhivāsanākāreneva ‘‘vasissatī’’ti ñatvā ‘‘nibaddhaṃ mayhaṃ gharadvāraṃ āgantabba’’nti paṭijānāpetvā niccaṃ attano <pageBreak edition="Vipassana Research Institut" number="0.0040" /> ghareyeva bhattavissaggaṃ kārāpesi. So paṇṇasālāyaṃ kaṭasārakaṃ pattharitvā mañcapīṭhaṃ paññapesi, apassenaṃ nikkhipi, pādakaṭhalikaṃ ṭhapesi, pokkharaṇiṃ khaṇi, caṅkamaṃ katvā vālukaṃ okiri, parissayavinodanatthaṃ paṇṇasālaṃ kaṇṭakavatiyā parikkhipi, tathā pokkharaṇiṃ caṅkamañca. Tesaṃ antovatipariyante tālapantiyo ropesi. Evamādinā <pageBreak edition="Pali Text Society" number="0.0041" /> āvāsaṃ niṭṭhāpetvā therassa ticīvaraṃ ādiṃ katvā sabbaṃ samaṇaparikkhāraṃ adāsi. Therassa hi tadā bodhisattena ticīvarapiṇḍapātapattathālakaparissāvanadhamakaraṇaparibhogabhājanachattupāhanaudakatumbasūcikattara- yaṭṭhiārakaṇṭakapipphalinakhacchedanapadīpeyyādi pabbajitānaṃ paribhogajātaṃ adinnaṃ nāma nāhosi. So pañca sīlāni rakkhanto uposathaṃ karonto yāvajīvaṃ theraṃ upaṭṭhahi. Thero tattheva vasanto arahattaṃ patvā parinibbāyi.</paragraph>
    <paragraph line="194" number="29"> Bodhisattopi yāvatāyukaṃ puññaṃ katvā devaloke nibbattitvā tato cuto manussalokaṃ āgacchanto kusāvatiyā rājadhāniyā nibbattitvā mahāsudassano nāma rājā ahosi cakkavattī. Tassissariyānubhāvo ‘‘bhūtapubbaṃ, ānanda, rājā mahāsudassano nāma ahosi khattiyo <pageBreak edition="Myanmar" number="0.0042" /> muddhāvasitto’’tiādinā (dī. ni. 2.242) nayena sutte āgato eva. Tassa kira caturāsīti nagarasahassāni kusāvatīrājadhānippamukhāni, caturāsīti pāsādasahassāni dhammapāsādappamukhāni, caturāsīti kūṭāgārasahassāni mahābyūhakūṭāgārappamukhāni, tāni sabbāni tassa therassa katāya ekissā paṇṇasālāya nissandena nibbattāni, caturāsīti pallaṅkasahassāni nāgasahassāni assasahassāni rathasahassāni tassa dinnassa mañcapīṭhassa, caturāsīti maṇisahassāni tassa dinnassa padīpassa, caturāsīti pokkharaṇisahassāni ekapokkharaṇiyā, caturāsīti itthisahassāni puttasahassāni gahapatisahassāni ca pattathālakādiparibhogārahassa pabbajitaparikkhāradānassa, caturāsīti dhenusahassāni pañcagorasadānassa, caturāsīti vatthakoṭṭhasahassāni nivāsanapārupanadānassa, caturāsīti thālipākasahassāni bhojanadānassa nissandena nibbattāni. So sattahi ratanehi catūhi iddhīhi ca samannāgato rājādhirājā hutvā sakalaṃ sāgarapariyantaṃ pathavimaṇḍalaṃ dhammena abhivijiya ajjhāvasanto anekasatesu ṭhānesu dānasālāyo kāretvā mahādānaṃ paṭṭhapesi. Divasassa tikkhattuṃ nagare bheriṃ carāpesi ‘‘yo yaṃ icchati, so dānasālāsu āgantvā taṃ gaṇhātū’’ti. Tena vuttaṃ <bold>‘‘tatthāhaṃ divase tikkhattuṃ, ghosāpemi tahiṃ tahi’’</bold>ntiādi.</paragraph>
    <paragraph line="195">Tattha <bold>tatthā</bold>ti tasmiṃ nagare. ‘‘Tadāha’’ntipi pāṭho, tassa tadā ahaṃ, mahāsudassanakāleti <pageBreak edition="Vipassana Research Institut" number="0.0041" /> attho. <bold>Tahiṃ tahi</bold>nti tasmiṃ tasmiṃ ṭhāne, tassa tassa pākārassa anto ca bahi cāti <pageBreak edition="Pali Text Society" number="0.0042" /> attho. <bold>Ko kiṃ icchatī</bold>ti brāhmaṇādīsu yo koci satto annādīsu deyyadhammesu yaṃ kiñci icchati. <bold>Patthetī</bold>ti tasseva vevacanaṃ. <bold>Kassa kiṃ dīyatu dhana</bold>nti anekavāraṃ pariyāyantarehi ca dānaghosanāya pavattitabhāvadassanatthaṃ vuttaṃ, etena dānapāramiyā sarūpaṃ dasseti. Deyyadhammapaṭiggāhakavikapparahitā hi bodhisattānaṃ dānapāramīti.</paragraph>
    <paragraph line="196" number="30"> Idāni dānaghosanāya tassa tassa deyyadhammassa anucchavikapuggalaparikittanaṃ dassetuṃ <bold>‘‘ko chātako’’</bold>tiādi vuttaṃ.</paragraph>
    <paragraph line="197">Tattha <pageBreak edition="Myanmar" number="0.0043" /><bold>chātako</bold>ti jighacchito. <bold>Tasito</bold>ti pipāsito. <bold>Ko mālaṃ ko vilepana</bold>ntipi ‘‘icchatī’’ti padaṃ ānetvā yojetabbaṃ. <bold>Naggo</bold>ti vatthavikalo, vatthena atthikoti adhippāyo. <bold>Paridahissatī</bold>ti nivāsissati.</paragraph>
    <paragraph line="198" number="31"><bold>Ko pathe chattamādetī</bold>ti ko pathiko pathe magge attano vassavātātaparakkhaṇatthaṃ chattaṃ gaṇhāti, chattena atthikoti attho. <bold>Kopāhanā mudū subhā</bold>ti dassanīyatāya subhā sukhasamphassatāya mudū upāhanā attano pādānaṃ cakkhūnañca rakkhaṇatthaṃ. <bold>Ko ādetī</bold>ti ko tāhi atthikoti adhippāyo. <bold>Sāyañca pāto cā</bold>ti ettha <bold>ca</bold>-saddena majjhanhike cāti āharitvā vattabbaṃ. ‘‘Divase tikkhattuṃ ghosāpemī’’ti hi vuttaṃ.</paragraph>
    <paragraph line="199" number="32"><bold>Na taṃ dasasu ṭhānesū</bold>ti taṃ dānaṃ na dasasu ṭhānesu paṭiyattanti yojanā. <bold>Napi ṭhānasatesu</bold> vā <bold>paṭiyattaṃ,</bold> api ca kho anekasatesu ṭhānesu paṭiyattaṃ. <bold>Yācake dhana</bold>nti yācake uddissa dhanaṃ paṭiyattaṃ upakkhaṭaṃ. Dvādasayojanāyāme hi nagare sattayojanavitthate sattasu pākārantaresu satta tālapantiparikkhepā, tāsu tālapantīsu caturāsīti pokkharaṇisahassāni pāṭiyekkaṃ pokkharaṇitīre mahādānaṃ paṭṭhapitaṃ. Vuttañhetaṃ bhagavatā –</paragraph>
    <indent line="200">‘‘Paṭṭhapesi kho, ānanda, rājā mahāsudassano tāsaṃ pokkharaṇīnaṃ tīre evarūpaṃ dānaṃ annaṃ annatthikassa, pānaṃ pānatthikassa, vatthaṃ vatthatthikassa, yānaṃ yānatthikassa, sayanaṃ sayanatthikassa, itthiṃ itthitthikassa, hiraññaṃ hiraññatthikassa, suvaṇṇaṃ suvaṇṇatthikassā’’ti (dī. ni. 2.254).</indent>
    <paragraph line="201" number="33"> Tatthāyaṃ <pageBreak edition="Vipassana Research Institut" number="0.0042" /> dānassa pavattitākāro – mahāpuriso hi itthīnañca purisānañca anucchavike alaṅkāre kāretvā itthimattameva tattha paricāravasena sesañca sabbaṃ pariccāgavasena <pageBreak edition="Pali Text Society" number="0.0043" /> ṭhapetvā ‘‘rājā mahāsudassano dānaṃ deti, taṃ yathāsukhaṃ paribhuñjathā’’ti bheriṃ carāpesi. Mahājanā pokkharaṇitīraṃ gantvā nhatvā vatthādīni nivāsetvā mahāsampattiṃ anubhavitvā yesaṃ tādisāni atthi, te pahāya gacchanti <pageBreak edition="Myanmar" number="0.0044" />. Yesaṃ natthi, te gahetvā gacchanti. Ye hatthiyānādīsupi nisīditvā yathāsukhaṃ vicaritvā varasayanesupi sayitvā sampattiṃ anubhavitvā itthīhipi saddhiṃ sampattiṃ anubhavitvā sattavidharatanapasādhanāni pasādhetvā sampattiṃ anubhavitvā yaṃ yaṃ atthikā, taṃ taṃ gahetvā gacchanti, anatthikā ohāya gacchanti. Tampi dānaṃ uṭṭhāya samuṭṭhāya devasikaṃ dīyateva. Tadā jambudīpavāsīnaṃ aññaṃ kammaṃ natthi, dānaṃ paribhuñjantā sampattiṃ anubhavantā vicaranti. Na tassa dānassa kālaparicchedo ahosi. Rattiñcāpi divāpi yadā yadā atthikā āgacchanti, tadā tadā dīyateva. Evaṃ mahāpuriso yāvajīvaṃ sakalajambudīpaṃ unnaṅgalaṃ katvā mahādānaṃ pavattesi. Tena vuttaṃ <bold>‘‘divā vā yadi vā rattiṃ, yadi eti vanibbako’’</bold>tiādi.</paragraph>
    <paragraph line="202">Tattha <bold>divā vā yadi vā rattiṃ, yadi etī</bold>ti etenassa yathākālaṃ dānaṃ dasseti. Yācakānañhi lābhāsāya upasaṅkamanakālo eva bodhisattānaṃ dānassa kālo nāma. <bold>Vanibbako</bold>ti yācako. <bold>Laddhā yadicchakaṃ bhoga</bold>nti etena yathābhirucitaṃ dānaṃ. Yo yo hi yācako yaṃ yaṃ deyyadhammaṃ icchati, tassa tassa taṃtadeva bodhisatto deti. Na tassa mahagghadullabhādibhāvaṃ attano uparodhaṃ cintesi. <bold>Pūrahatthova gacchatī</bold>ti etena yāvadicchakaṃ dānaṃ dasseti, yattakañhi yācakā icchanti, tattakaṃ aparihāpetvāva mahāsatto deti uḷārajjhāsayatāya ca mahiddhikatāya ca.</paragraph>
    <paragraph line="203" number="34"><bold>‘‘Yāvajīvika’’</bold>nti etena dānassa kālapariyantābhāvaṃ dasseti. Samādānato paṭṭhāya hi mahāsattā yāvapāripūri vemajjhe na kālaparicchedaṃ karonti, bodhisambhārasambharaṇe saṅkocābhāvena antarantarā avosānāpattito maraṇenapi anupacchedo eva, tato parampi tatheva paṭipajjanato, ‘‘yāvajīvika’’nti pana mahāsudassanacaritassa vasena vuttaṃ. <bold>Napāhaṃ dessaṃ dhanaṃ dammī</bold>ti idaṃ dhanaṃ nāma mayhaṃ <pageBreak edition="Pali Text Society" number="0.0044" /> na dessaṃ amanāpanti evarūpaṃ mahādānaṃ dento gehato ca dhanaṃ nīharāpemi. <bold>Napi natthi nicayo mayī</bold>ti mama samīpe dhananicayo dhanasaṅgaho nāpi natthi, sallekhavuttisamaṇo viya asaṅgahopi na homīti attho. Idaṃ yena ajjhāsayena tassidaṃ mahādānaṃ pavattitaṃ, taṃ dassetuṃ vuttaṃ.</paragraph>
    <paragraph line="204" number="35"> Idāni <pageBreak edition="Myanmar" number="0.0045" /><pageBreak edition="Vipassana Research Institut" number="0.0043" /> taṃ upamāya vibhāvetuṃ <bold>‘‘yathāpi āturo nāmā’’</bold>tiādimāha. Tatthidaṃ upamāsaṃsandanena saddhiṃ atthadassanaṃ – yathā nāma <bold>āturo</bold> rogābhibhūto puriso rogato attānaṃ parimocetukāmo <bold>dhanena</bold> hiraññasuvaṇṇādinā <bold>vejjaṃ</bold> tikicchakaṃ <bold>tappetvā</bold> ārādhetvā yathāvidhi paṭipajjanto tato <bold>rogato</bold> vimuccati.</paragraph>
    <paragraph line="205" number="36"><bold>Tatheva</bold> evameva ahampi aṭṭabhūtaṃ sakalalokaṃ kilesarogato sakalasaṃsāradukkharogato ca parimocetukāmo tassa tato parimocanassa ayaṃ sabbasāpateyyapariccāgo dānapāramiupāyoti <bold>jānamāno</bold> bujjhamāno <bold>asesato</bold> deyyadhammassa paṭiggāhakānañca vasena anavasesato mahādānassa vasena sattānaṃ ajjhāsayaṃ <bold>paripūretuṃ</bold> attano ca na mayhaṃ dānapāramī paripuṇṇā, tasmā <bold>ūnamana</bold>nti pavattaṃ ūnaṃ manaṃ <bold>pūrayituṃ</bold> pavattayituṃ <bold>vanibbake</bold> yācake <bold>adāsiṃ taṃ dānaṃ</bold> evarūpaṃ mahādānaṃ dadāmi, tañca kho tasmiṃ dānadhamme tassa ca phale <bold>nirālayo</bold> anapekkho <bold>apaccāso</bold> kiñcipi apaccāsīsamāno kevalaṃ <bold>sambodhimanupattiyā</bold> sabbaññutaññāṇameva adhigantuṃ <bold>demī</bold>ti.</paragraph>
    <paragraph line="206">Evaṃ mahāsatto mahādānaṃ pavattento attano puññānubhāvanibbattaṃ dhammapāsādaṃ abhiruyha mahābyūhakūṭāgāradvāre eva kāmavitakkādayo nivattetvā tattha sovaṇṇamaye rājapallaṅke nisinno jhānābhiññāyo nibbattetvā tato nikkhamitvā sovaṇṇamayaṃ kūṭāgāraṃ pavisitvā tattha rajatamaye pallaṅke nisinno cattāro brahmavihāre bhāvetvā caturāsīti vassasahassāni jhānasamāpattīhi vītināmetvā maraṇasamaye dassanāya upagatānaṃ subhaddādevīpamukhānaṃ caturāsītiyā itthāgārasahassānaṃ amaccapārisajjādīnañca –</paragraph>
    <gatha1 line="207">‘‘Aniccā <pageBreak edition="Pali Text Society" number="0.0045" /> vata saṅkhārā, uppādavayadhammino;</gatha1>
    <gathalast line="208">Uppajjitvā nirujjhanti, tesaṃ vūpasamo sukho’’ti. (dī. ni. 2.221, 272; saṃ. ni. 1.186; 2.143) –</gathalast>
    <unindented line="209">Imāya gāthāya ovaditvā āyupariyosāne brahmalokaparāyano ahosi.</unindented>
    <paragraph line="210">Tadā subhaddādevī rāhulamātā ahosi, pariṇāyakaratanaṃ rāhulo, sesaparisā buddhaparisā, mahāsudassano pana lokanātho.</paragraph>
    <paragraph line="211">Idhāpi <pageBreak edition="Myanmar" number="0.0046" /><pageBreak edition="Vipassana Research Institut" number="0.0044" /> dasa pāramiyo sarūpato labbhanti eva, dānajjhāsayassa pana uḷāratāya dānapāramī eva <bold>pāḷiyaṃ</bold> āgatā. Sesadhammā heṭṭhā vuttanayā eva. Tathā uḷāre sattaratanasamujjale catudīpissariyepi ṭhitassa tādisaṃ bhogasukhaṃ analaṅkaritvā kāmavitakkādayo dūrato vikkhambhetvā tathārūpe mahādāne pavattentasseva caturāsīti vassasahassāni samāpattīhi vītināmetvā aniccatādipaṭisaṃyuttaṃ dhammakathaṃ katvāpi vipassanāya anussukkanaṃ sabbattha anissaṅgatāti evamādayo guṇānubhāvā niddhāretabbāti.</paragraph>
    <centered line="212">Mahāsudassanacariyāvaṇṇanā niṭṭhitā.</centered>
    <subhead line="213">5. Mahāgovindacariyāvaṇṇanā</subhead>
    <paragraph line="214">Pañcame <bold>sattarājapurohito</bold>ti sattabhūādīnaṃ sattannaṃ rājūnaṃ sabbakiccānusāsakapurohito. <bold>Pūjito naradevehī</bold>ti tehi eva aññehi ca jambudīpe sabbeheva khattiyehi catupaccayapūjāya sakkārasammānena ca pūjito. <bold>Mahāgovindabrāhmaṇo</bold>ti mahānubhāvatāya govindassābhisekena abhisittatāya ca ‘‘mahāgovindo’’ti saṅkhaṃ gato brāhmaṇo, abhisittakālato paṭṭhāya hi bodhisattassa ayaṃ samaññā jātā, nāmena pana <bold>jotipālo</bold> nāma. Tassa kira jātadivase sabbāvudhāni jotiṃsu. Rājāpi paccūsasamaye attano maṅgalāvudhaṃ pajjalitaṃ disvā bhīto attano purohitaṃ bodhisattassa pitaraṃ upaṭṭhānaṃ āgataṃ pucchitvā ‘‘mā bhāyi, mahārāja, mayhaṃ putto jāto, tassānubhāvena na kevalaṃ rājageheyeva, sakalanagarepi āvudhāni pajjaliṃsu, na <pageBreak edition="Pali Text Society" number="0.0046" /> taṃ nissāya tuyhaṃ antarāyo atthi, sakalajambudīpe pana paññāya tena samo na bhavissati, tassetaṃ pubbanimitta’’nti purohitena samassāsito tuṭṭhacitto ‘‘kumārassa khīramūlaṃ hotū’’ti sahassaṃ datvā ‘‘vayappattakāle mayhaṃ dassethā’’ti āha. So vuddhippatto aparabhāge alamatthadasso sattannaṃ rājūnaṃ sabbakiccānusāsako hutvā pabbajitvā ca satte diṭṭhadhammikasamparāyikehi anatthehi pāletvā atthehi niyojesi. Iti jotitattā pālanasamatthatāya <pageBreak edition="Myanmar" number="0.0047" /> ca ‘‘jotipālo’’tissa nāmaṃ akaṃsu. Tena vuttaṃ ‘‘nāmena jotipālo nāmā’’ti (dī. ni. 2.304).</paragraph>
    <paragraph line="215">Tattha bodhisatto disampatissa nāma rañño purohitassa govindabrāhmaṇassa putto hutvā attano pitu tassa ca rañño accayena tassa putto reṇu, sahāyā cassa sattabhū, brahmadatto, vessabhū <pageBreak edition="Vipassana Research Institut" number="0.0045" />, bharato, dve ca dhataraṭṭhāti ime satta rājāno yathā aññamaññaṃ na vivadanti. Evaṃ rajje patiṭṭhāpetvā tesaṃ atthadhamme anusāsanto jambudīpatale sabbesaṃ rājūnaṃ aññesañca brāhmaṇānaṃ devanāgagahapatikānaṃ sakkato garukato mānito pūjito apacito uttamaṃ gāravaṭṭhānaṃ patto ahosi. Tassa atthadhammesu kusalatāya ‘‘mahāgovindo’’tveva samaññā udapādi. Yathāha ‘‘govindo vata, bho brāhmaṇo, mahāgovindo vata, bho brāhmaṇo’’ti (dī. ni. 2.305). Tena vuttaṃ –</paragraph>
    <hangnum line="216" number="37"></hangnum>
    <gatha1 line="217"> ‘‘Punāparaṃ yadā homi, sattarājapurohito;</gatha1>
    <gathalast line="218">Pūjito naradevehi, mahāgovindabrāhmaṇo’’ti.</gathalast>
    <paragraph line="219">Atha bodhisattassa puññānubhāvasamussāhitehi rājūhi tesaṃ anuyuttehi khattiyehi brāhmaṇagahapatikehi negamajānapadehi ca uparūpari upanīto samantato mahogho viya ajjhottharamāno aparimeyyo uḷāro lābhasakkāro uppajji, yathā taṃ aparimāṇāsu jātīsu upacitavipulapuññasañcayassa uḷārābhijātassa parisuddhasīlācārassa pesalassa pariyodātasabbasippassa sabbasattesu puttasadisamahākaruṇāvipphārasiniddhamuduhadayassa. So cintesi – ‘‘etarahi kho mayhaṃ mahālābhasakkāro, yaṃnūnāhaṃ iminā sabbasatte santappetvā dānapāramiṃ paripūreyya’’nti. So nagarassa majjhe catūsu dvāresu attano nivesanadvāreti cha dānasālāyo kāretvā devasikaṃ aparimitadhanapariccāgena mahādānaṃ <pageBreak edition="Pali Text Society" number="0.0047" /> pavattesi. Yaṃ yaṃ upāyanaṃ ānīyati, yañca attano atthāya abhisaṅkharīyati, sabbaṃ taṃ dānasālāsu eva pesesi. Evaṃ divase divase mahāpariccāgaṃ karontassa cassa cittassa titti vā santoso vā nāhosi, kuto pana saṅkoco. Dānaggañcassa lābhāsāya āgacchantehi deyyadhammaṃ gahetvā gacchantehi ca mahāsattassa ca guṇavisese kittayantehi mahājanakāyehi antonagaraṃ bahinagarañca <pageBreak edition="Myanmar" number="0.0048" /> samantato ekoghabhūtaṃ kappavuṭṭhānamahāvāyusaṅghaṭṭaparibbhamitaṃ viya mahāsamuddaṃ ekakolāhalaṃ ekaninnādaṃ ahosi. Tena vuttaṃ –</paragraph>
    <hangnum line="220" number="38"></hangnum>
    <gatha1 line="221"> ‘‘Tadāhaṃ sattarajjesu, yaṃ me āsi upāyanaṃ;</gatha1>
    <gathalast line="222">Tena demi mahādānaṃ, akkhobhaṃ sāgarūpama’’nti.</gathalast>
    <paragraph line="223">Tattha <bold>tadāha</bold>nti yadā sattarājapurohito mahāgovindabrāhmaṇo homi, tadā ahaṃ. <bold>Sattarajjesū</bold>ti reṇuādīnaṃ sattannaṃ rājūnaṃ rajjesu. <bold>Akkhobha</bold>nti abbhantarehi ca bāhirehi ca paccatthikehi <pageBreak edition="Vipassana Research Institut" number="0.0046" /> appaṭisedhanīyatāya kenaci akkhobhanīyaṃ. ‘‘Accubbha’’ntipi pāṭho. Atipuṇṇadānajjhāsayassa deyyadhammassa ca uḷārabhāvena vipulabhāvena ca ativiya paripuṇṇanti attho. <bold>Sāgarūpama</bold>nti sāgarasadisaṃ, yathā sāgare udakaṃ sakalenapi lokena harantena khepetuṃ na sakkā, evaṃ tassa dānagge deyyadhammanti.</paragraph>
    <paragraph line="224" number="39"> Osānagāthāya <bold>varaṃ dhana</bold>nti uttamaṃ icchitaṃ vā dhanaṃ. Sesaṃ vuttanayameva.</paragraph>
    <paragraph line="225">Evaṃ mahāsatto paṭhamakappikamahāmegho viya mahāvassaṃ avibhāgena mahantaṃ dānavassaṃ vassāpento dānabyāvaṭo hutvāpi sesaṃ sattannaṃ rājūnaṃ atthadhamme appamatto anusāsati. Satta ca brāhmaṇamahāsāle vijjāsippaṃ sikkhāpeti, satta ca nhātakasatāni mante vāceti. Tassa aparena samayena evaṃ kalyāṇo kittisaddo abbhuggato ‘‘sakkhi mahāgovindo brāhmaṇo brahmānaṃ passati, sakkhi mahāgovindo brāhmaṇo brahmunā sākaccheti sallapati mantetī’’ti (dī. ni. 2.312). So cintesi – ‘‘etarahi kho mayhaṃ ayaṃ abhūto kittisaddo abbhuggato ‘brahmānaṃ passati, sakkhi mahāgovindo brāhmaṇo brahmunā sākaccheti sallapati mantetī’ti, yaṃnūnāhaṃ imaṃ bhūtaṃ eva kareyya’’nti. So ‘‘te satta rājāno satta ca brāhmaṇamahāsāle satta ca nhātakasatāni attano puttadārañca āpucchitvā brahmānaṃ <pageBreak edition="Pali Text Society" number="0.0048" /> passeyya’’nti cittaṃ paṇidhāya vassike cattāro māse brahmavihārabhāvanamanuyuñji. Tassa cetasā cetoparivitakkamaññāya brahmā sanaṅkumāro purato pāturahosi. Taṃ disvā mahāpuriso pucchi –</paragraph>
    <gatha1 line="226">‘‘Vaṇṇavā <pageBreak edition="Myanmar" number="0.0049" /> yasavā sirimā, ko nu tvamasi mārisa;</gatha1>
    <gathalast line="227">Ajānantā taṃ pucchāma, kathaṃ jānemu taṃ maya’’nti. (dī. ni. 2.318);</gathalast>
    <paragraph line="228">Tassa brahmā attānaṃ jānāpento –</paragraph>
    <gatha1 line="229">‘‘Maṃ ve kumāraṃ jānanti, brahmaloke sanantanaṃ;</gatha1>
    <gathalast line="230">Sabbe jānanti maṃ devā, evaṃ govinda jānāhī’’ti. (dī. ni. 2.318) –</gathalast>
    <unindented line="231">Vatvā tena –</unindented>
    <gatha1 line="232">‘‘Āsanaṃ <pageBreak edition="Vipassana Research Institut" number="0.0047" /> udakaṃ pajjaṃ, madhusākañca brahmuno;</gatha1>
    <gathalast line="233">Agghe bhavantaṃ pucchāma, agghaṃ kurutu no bhava’’nti. (dī. ni. 2.318) –</gathalast>
    <unindented line="234">Upanītaṃ atithisakkāraṃ anatthikopi brahmā tassa cittasampahaṃsanatthaṃ vissāsakaraṇatthañca sampaṭicchanto ‘‘paṭiggaṇhāma te agghaṃ, yaṃ, tvaṃ govinda, bhāsasī’’ti. Vatvā okāsadānatthaṃ –</unindented>
    <gatha1 line="235">‘‘Diṭṭhadhammahitatthāya, samparāyasukhāya ca;</gatha1>
    <gathalast line="236">Katāvakāso pucchassu, yaṃkiñci abhipatthita’’nti. (dī. ni. 2.318) –</gathalast>
    <unindented line="237">Okāsamakāsi.</unindented>
    <paragraph line="238">Atha naṃ mahāpuriso samparāyikaṃ eva atthaṃ –</paragraph>
    <gatha1 line="239">‘‘Pucchāmi brahmānaṃ sanaṅkumāraṃ, kaṅkhī akaṅkhiṃ paravediyesu;</gatha1>
    <gathalast line="240">Katthaṭṭhito kimhi ca sikkhamāno, pappoti macco amataṃ brahmaloka’’nti. (dī. ni. 2.319) –</gathalast>
    <unindented line="241">Pucchi.</unindented>
    <paragraph line="242">Tassa brahmā byākaronto –</paragraph>
    <gatha1 line="243">‘‘Hitvā mamattaṃ manujesu brahme, ekodibhūto karuṇedhimutto;</gatha1>
    <gatha2 line="244">Nirāmagandho virato methunasmā, etthaṭṭhito ettha ca sikkhamāno;</gatha2>
    <gathalast line="245">Pappoti macco amataṃ brahmaloka’’nti. (dī. ni. 2.319) –</gathalast>
    <unindented line="246">Brahmalokagāmimaggaṃ kathesi.</unindented>
    <paragraph line="247">Tattha <pageBreak edition="Myanmar" number="0.0050" /><pageBreak edition="Pali Text Society" number="0.0049" /><bold>maṃ ve kumāraṃ jānantī</bold>ti ve ekaṃsena maṃ ‘‘kumāro’’ti jānanti. <bold>Brahmaloke</bold>ti seṭṭhaloke. <bold>Sanantana</bold>nti ciratanaṃ porāṇaṃ. <bold>Evaṃ, govinda, jānāhī</bold>ti, govinda, evaṃ maṃ dhārehi.</paragraph>
    <paragraph line="248"><bold>Āsana</bold>nti <pageBreak edition="Vipassana Research Institut" number="0.0048" /> idaṃ bhoto brahmuno nisīdanatthāya āsanaṃ paññattaṃ. Idaṃ <bold>udakaṃ</bold> paribhojanīyaṃ pādānaṃ dhovanatthaṃ pānīyaṃ pipāsaharaṇatthāya. Idaṃ <bold>pajjaṃ</bold> parissamavinodanatthaṃ pādabbhañjanatelaṃ. Idaṃ <bold>madhusākaṃ</bold> atakkaṃ aloṇikaṃ adhūpanaṃ udakena seditaṃ sākaṃ sandhāya vadati. Tadā hi bodhisattassa taṃ catumāsaṃ brahmacariyaṃ abhisallekhavuttiparamukkaṭṭhaṃ ahosi. Tassime sabbe <bold>agghe</bold> katvā <bold>pucchāma,</bold> tayidaṃ <bold>agghaṃ kurutu</bold> paṭiggaṇhātu <bold>no bhavaṃ</bold> idaṃ agghanti vuttaṃ hoti. Iti mahāpuriso brahmuno nesaṃ aparibhuñjanaṃ jānantopi vattasīse ṭhatvā attano āciṇṇaṃ atithipūjanaṃ dassento evamāha. Brahmāpissa adhippāyaṃ jānanto ‘‘paṭiggaṇhāma te agghaṃ, yaṃ tvaṃ, govinda, bhāsasī’’ti āha.</paragraph>
    <paragraph line="249">Tattha tassa te āsane mayaṃ nisinnā nāma homa, pādodakena pādā dhotā nāma hontu, pānīyaṃ pītā nāma homa, pādabbhañjanena pādā makkhitā nāma hontu, udakasākampi paribhuttaṃ nāma hotūti attho.</paragraph>
    <paragraph line="250"><bold>Kaṅkhī akaṅkhiṃ paravediyesū</bold>ti ahaṃ savicikiccho parena sayaṃ abhisaṅkhatattā parassa pākaṭesu paravediyesu pañhesu nibbicikicchaṃ.</paragraph>
    <paragraph line="251"><bold>Hitvā mamatta</bold>nti ‘‘idaṃ mama, idaṃ mamā’’ti pavattanakaṃ upakaraṇataṇhaṃ cajitvā. <bold>Manujesū</bold>ti sattesu. <bold>Brahme</bold>ti bodhisattaṃ ālapati. <bold>Ekodibhūto</bold>ti eko udeti pavattatīti ekodibhūto ekībhūto, ekena kāyavivekaṃ dasseti. Atha vā eko udetīti ekodi, samādhi. Taṃ bhūto pattoti <bold>ekodibhūto,</bold> upacārappanāsamādhīhi samāhitoti attho. Etaṃ ekodibhāvaṃ karuṇābrahmavihāravasena dassento <bold>‘‘karuṇedhimutto’’</bold>ti āha. Karuṇajjhāne adhimutto, taṃ jhānaṃ nibbattetvāti attho. <bold>Nirāmagandho</bold>ti kilesasaṅkhātavissagandharahito. <bold>Etthaṭṭhito</bold>ti etesu dhammesu ṭhito, ete dhamme sampādetvā. <bold>Ettha ca sikkhamāno</bold>ti etesu dhammesu sikkhamāno <pageBreak edition="Myanmar" number="0.0051" />, etaṃ brahmavihārabhāvanaṃ bhāventoti attho. Ayamettha saṅkhepo, vitthāro pana <bold>pāḷiyaṃ</bold> (dī. ni. 2.293 ādayo) āgatoyevāti.</paragraph>
    <paragraph line="252">Atha mahāpuriso tassa brahmuno vacanaṃ sutvā āmagandhe jigucchanto ‘‘idānevāhaṃ pabbajissāmī’’ti āha. Brahmāpi <pageBreak edition="Pali Text Society" number="0.0050" /> ‘‘sādhu, mahāpurisa, pabbajassu. Evaṃ sati mayhampi tava santike āgamanaṃ svāgamanameva bhavissati, tvaṃ, tāta, sakalajambudīpe aggapuriso paṭhamavaye ṭhito, evaṃ mahantaṃ nāma sampattiṃ issariyañca pahāya pabbajanaṃ nāma gandhahatthino ayobandhanaṃ chinditvā <pageBreak edition="Vipassana Research Institut" number="0.0049" /> vanagamanaṃ viya atiuḷāraṃ, buddhatanti nāmesā’’ti mahābodhisattassa daḷhīkammaṃ katvā brahmalokameva gato. Mahāsattopi ‘‘mama ito nikkhamitvā pabbajanaṃ nāma na yuttaṃ, ahaṃ rājakulānaṃ atthaṃ anusāsāmi, tasmā tesaṃ ārocetvā sace tepi pabbajanti sundarameva, no ce purohitaṭṭhānaṃ niyyātetvā pabbajissāmī’’ti cintetvā reṇussa tāva rañño ārocetvā tena bhiyyosomattāya kāmehi nimantiyamāno attano saṃvegahetuṃ ekantena pabbajitukāmatañcassa nivedetvā tena ‘‘yadi evaṃ ahampi pabbajissāmī’’ti vutte ‘‘sādhū’’ti sampaṭicchitvā eteneva nayena sattabhūādayo cha khattiye, satta ca brāhmaṇamahāsāle, satta ca nhātakasatāni, attano bhariyāyo ca āpucchitvā sattāhamattameva tesaṃ cittānurakkhaṇatthaṃ ṭhatvā mahābhinikkhamanasadisaṃ nikkhamitvā pabbaji.</paragraph>
    <paragraph line="253">Tassa te sattarājāno ādiṃ katvā sabbeva anupabbajiṃsu. Sā ahosi mahatī parisā. Anekayojanavitthārāya parisāya parivuto mahāpuriso dhammaṃ desento gāmanigamajanapadarājadhānīsu cārikaṃ carati, mahājanaṃ puññe patiṭṭhāpeti. Gatagataṭṭhāne buddhakolāhalaṃ viya hoti. Manussā ‘‘govindapaṇḍito kira āgacchatī’’ti sutvā puretarameva maṇḍapaṃ kāretvā taṃ alaṅkārāpetvā paccuggantvā maṇḍapaṃ pavesetvā nānaggarasabhojanena patimānenti. Mahālābhasakkāro mahogho viya ajjhottharanto uppajji. Mahāpuriso mahājanaṃ puññe patiṭṭhāpesi sīlasampadāya indriyasaṃvare bhojane mattaññutāya jāgariyānuyoge kasiṇaparikamme jhānesu abhiññāsu aṭṭhasamāpattīsu brahmavihāresūti. Buddhuppādakālo viya ahosi.</paragraph>
    <paragraph line="254">Bodhisatto <pageBreak edition="Myanmar" number="0.0052" /> yāvatāyukaṃ pāramiyo pūrento samāpattisukhena vītināmetvā āyupariyosāne brahmaloke nibbatti. Tassa taṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsitaṃ ciraṃ dīghamaddhānaṃ pavattittha. Tassa <pageBreak edition="Pali Text Society" number="0.0051" /> ye sāsanaṃ sabbena sabbaṃ ājāniṃsu, te kāyassa bhedā paraṃ maraṇā sugatiṃ brahmalokaṃ upapajjiṃsu. Ye na ājāniṃsu, te appekacce paranimmitavasavattīnaṃ devānaṃ sahabyataṃ upapajjiṃsu. Appekacce nimmānaratīnaṃ…pe… tusitānaṃ yāmānaṃ tāvatiṃsānaṃ cātumahārājikānaṃ devānaṃ sahabyataṃ upapajjiṃsu. Ye sabbanihīnā, te gandhabbakāyaṃ paripūresuṃ. Iti mahājano yebhuyyena brahmalokūpago saggūpago ca ahosi. Tasmā devabrahmalokā paripūriṃsu. Cattāro apāyā suññā viya ahesuṃ.</paragraph>
    <paragraph line="255">Idhāpi <pageBreak edition="Vipassana Research Institut" number="0.0050" /><bold>akittijātake</bold> (jā. 1.13.83 ādayo) viya bodhisambhāraniddhāraṇā veditabbā – tadā satta rājāno mahātherā ahesuṃ, sesaparisā buddhaparisā, mahāgovindo lokanātho. Tathā reṇuādīnaṃ sattannaṃ rājūnaṃ aññamaññāvirodhena yathā sakarajje patiṭṭhāpanaṃ, tathā mahati sattavidhe rajje tesaṃ atthadhammānusāsane appamādo, ‘‘brahmunāpi sākacchaṃ samāpajjatī’’ti pavattasambhāvanaṃ yathābhūtaṃ kātuṃ cattāro māse paramukkaṃsagato brahmacariyavāso. Tena brahmuno attani samāpajjanaṃ, brahmuno ovāde ṭhatvā sattahi rājūhi sakalena ca lokena upanītaṃ lābhasakkāraṃ kheḷapiṇḍaṃ viya chaḍḍetvā aparimāṇāya khattiyabrāhmaṇādiparisāya anupabbajjānimittāya pabbajjāya anuṭṭhānaṃ, buddhānaṃ sāsanassa viya attano sāsanassa cirakālānuppabandhoti evamādayo guṇānubhāvā vibhāvetabbāti.</paragraph>
    <centered line="256">Mahāgovindacariyāvaṇṇanā niṭṭhitā.</centered>
    <subhead line="257">6. Nimirājacariyāvaṇṇanā</subhead>
    <paragraph line="258" number="40"> Chaṭṭhe <bold>mithilāyaṃ puruttame</bold>ti mithilānāmake videhānaṃ uttamanagare. <bold>Nimi nāma mahārājā</bold>ti nemiṃ ghaṭento viya uppanno ‘‘nimī’’ti laddhanāmo, mahantehi dānasīlādiguṇavisesehi mahatā ca <pageBreak edition="Myanmar" number="0.0053" /> rājānubhāvena samannāgatattā mahanto rājāti mahārājā. <bold>Paṇḍito kusalatthiko</bold>ti attano ca paresañca puññatthiko.</paragraph>
    <paragraph line="259">Atīte kira videharaṭṭhe mithilānagare amhākaṃ bodhisatto <pageBreak edition="Pali Text Society" number="0.0052" /> maghadevo nāma rājā ahosi. So caturāsīti vassasahassāni kumārakīḷaṃ kīḷitvā caturāsīti vassahassāni uparajjaṃ kāretvā caturāsīti vassasahassāni rajjaṃ kārento ‘‘yadā me sirasmiṃ palitāni passeyyāsi, tadā me āroceyyāsī’’ti kappakassa vatvā aparabhāge tena palitāni disvā ārocite suvaṇṇasaṇḍāsena uddharāpetvā hatthe patiṭṭhāpetvā palitaṃ oloketvā ‘‘pātubhūto kho mayhaṃ devadūto’’ti saṃvegajāto ‘‘idāni mayā pabbajituṃ vaṭṭatī’’ti cintetvā satasahassuṭṭhānakaṃ gāmavaraṃ kappakassa datvā jeṭṭhakumāraṃ pakkosāpetvā tassa –</paragraph>
    <gatha1 line="260">‘‘Uttamaṅgaruhā mayhaṃ, ime jātā vayoharā;</gatha1>
    <gathalast line="261">Pātubhūtā devadūtā, pabbajjāsamayo mamā’’ti. (jā. 1.1.9) –</gathalast>
    <unindented line="262">Vatvā <pageBreak edition="Vipassana Research Institut" number="0.0051" /> sādhukaṃ rajje samanusāsitvā yadipi attano aññānipi caturāsīti vassasahassāni āyu atthi, evaṃ santepi maccuno santike ṭhitaṃ viya attānaṃ maññamāno saṃviggahadayo pabbajjaṃ roceti. Tena vuttaṃ –</unindented>
    <gatha1 line="263">‘‘Sirasmiṃ palitaṃ disvā, maghadevo disampati;</gatha1>
    <gathalast line="264">Saṃvegaṃ alabhī dhīro, pabbajjaṃ samarocayī’’ti. (ma. ni. aṭṭha. 2.309);</gathalast>
    <paragraph line="265">So puttaṃ ‘‘imināva nīhārena vatteyyāsi yathā mayā paṭipannaṃ, mā kho tvaṃ antimapuriso ahosī’’ti ovaditvā nagarā nikkhamma bhikkhupabbajjaṃ pabbajitvā caturāsīti vassasahassāni jhānasamāpattīhi vītināmetvā āyupariyosāne brahmalokaparāyano ahosi. Puttopissa bahūni vassasahassāni dhammena rajjaṃ kāretvā teneva upāyena pabbajitvā brahmalokaparāyano ahosi. Tathā tassa putto, tathā tassa puttoti evaṃ dvīhi ūnāni caturāsīti khattiyasahassāni sīse palitaṃ disvāva pabbajitāni. Atha bodhisatto brahmaloke ṭhitova ‘‘pavattati nu kho mayā manussaloke kataṃ kalyāṇaṃ na pavattatī’’ti āvajjento addasa <pageBreak edition="Myanmar" number="0.0054" /> ‘‘ettakaṃ addhānaṃ pavattaṃ, idāni nappavattissatī’’ti. So ‘‘na kho panāhaṃ mayhaṃ paveṇiyā ucchijjituṃ dassāmī’’ti attano vaṃse jātarañño eva aggamahesiyā kucchimhi paṭisandhiṃ gaṇhitvā attano vaṃsassa nemiṃ ghaṭento viya nibbatto. Tena vuttaṃ ‘‘nemiṃ ghaṭento viya uppannoti <pageBreak edition="Pali Text Society" number="0.0053" /> nimīti laddhanāmo’’ti.</paragraph>
    <paragraph line="266">Tassa hi nāmaggahaṇadivase pitarā ānītā lakkhaṇapāṭhakā. Lakkhaṇāni oloketvā ‘‘mahārāja, ayaṃ kumāro tumhākaṃ vaṃsaṃ paggaṇhāti, pitupitāmahehipi mahānubhāvo mahāpuñño’’ti byākariṃsu. Taṃ sutvā rājā yathāvuttenatthena ‘‘nimī’’tissa nāmaṃ akāsi, so daharakālato paṭṭhāya sīle uposathakamme ca yuttappayutto ahosi. Athassa pitā purimanayeneva palitaṃ disvā kappakassa gāmavaraṃ datvā puttaṃ rajje samanusāsitvā nagarā nikkhamma pabbajitvā jhānāni nibbattetvā brahmalokaparāyano ahosi.</paragraph>
    <paragraph line="267">Nimirājā pana dānajjhāsayatāya catūsu nagaradvāresu nagaramajjhe cāti pañca dānasālāyo kāretvā mahādānaṃ pavattesi. Ekekāya dānasālāya satasahassaṃ satasahassaṃ katvā devasikaṃ pañcasatasahassāni pariccaji, pañca sīlāni rakkhi, pakkhadivasesu uposathakammaṃ samādiyi <pageBreak edition="Vipassana Research Institut" number="0.0052" />, mahājanampi dānādīsu puññesu samādapesi, saggamaggaṃ ācikkhi, nirayabhayena tajjesi, pāpato nivāresi. Tassa ovāde ṭhatvā mahājano dānādīni puññāni katvā tato cuto devaloke nibbatti, devaloko paripūri, nirayo tuccho viya ahosi. Tadā pana attano dānajjhāsayassa uḷārabhāvaṃ savisesaṃ dānapāramiyā pūritabhāvañca pavedento satthā –</paragraph>
    <hangnum line="268" number="41"></hangnum>
    <gatha1 line="269"> ‘‘Tadāhaṃ māpayitvāna, catussālaṃ catummukhaṃ;</gatha1>
    <gathalast line="270">Tattha dānaṃ pavattesiṃ, migapakkhinarādina’’nti. – ādimāha;</gathalast>
    <paragraph line="271">Tattha <bold>tadā</bold>ti tasmiṃ nimirājakāle. <bold>Māpayitvānā</bold>ti kārāpetvā. <bold>Catussāla</bold>nti catūsu disāsu sambandhasālaṃ. <bold>Catummukha</bold>nti catūsu disāsu catūhi dvārehi yuttaṃ. Dānasālāya hi mahantabhāvato deyyadhammassa yācakajanassa ca bahubhāvato na sakkā ekeneva dvārena <pageBreak edition="Myanmar" number="0.0055" /> dānadhammaṃ pariyantaṃ kātuṃ deyyadhammañca pariyosāpetunti sālāya catūsu disāsu cattāri mahādvārāni kārāpesi. Tattha dvārato paṭṭhāya yāva koṇā deyyadhammo rāsikato tiṭṭhati. Aruṇuggaṃ ādiṃ katvā yāva pakatiyā saṃvesanakālo, tāva dānaṃ pavatteti. Itarasmimpi kāle anekasatā padīpā jhāyanti. Yadā yadā atthikā āgacchanti, tadā tadā dīyateva. Tañca dānaṃ na kapaṇaddhikavanibbakayācakānaññeva <pageBreak edition="Pali Text Society" number="0.0054" />, atha kho aḍḍhānaṃ mahābhogānampi upakappanavasena mahāsudassanadānasadisaṃ uḷāratarapaṇītatarānaṃ deyyadhammānaṃ pariccajanato sabbepi sakalajambudīpavāsino manussā paṭiggahesuñceva paribhuñjiṃsu ca. Sakalajambudīpañhi unnaṅgalaṃ katvā mahāpuriso tadā mahādānaṃ pavattesi. Yathā ca manussānaṃ, evaṃ migapakkhike ādiṃ katvā tiracchānagatānampi dānasālāya bahi ekamante tesaṃ upakappanavasena dānaṃ pavattesi. Tena vuttaṃ – ‘‘tattha dānaṃ pavattesiṃ, migapakkhinarādina’’nti. Na kevalañca tiracchānānameva, petānampi divase divase pattiṃ dāpesi. Yathā ca ekissā dānasālāya, evaṃ pañcasupi dānasālāsu dānaṃ pavattittha. <bold>Pāḷiyaṃ</bold> pana ‘‘tadāhaṃ māpayitvāna, catussālaṃ catummukha’’nti ekaṃ viya vuttaṃ, taṃ nagaramajjhe dānasālaṃ sandhāya vuttaṃ.</paragraph>
    <paragraph line="272" number="42"> Idāni tattha deyyadhammaṃ ekadesena dassento <bold>‘‘acchādanañca sayanaṃ, annaṃ pānañca bhojana’’</bold>nti āha.</paragraph>
    <paragraph line="273">Tattha <bold>acchādana</bold>nti khomasukhumādinānāvidhanivāsanapārupanaṃ. <bold>Sayana</bold>nti mañcapallaṅkādiñceva gonakacittakādiñca anekavidhaṃ sayitabbakaṃ, āsanampi cettha sayanaggahaṇeneva <pageBreak edition="Vipassana Research Institut" number="0.0053" /> gahitanti daṭṭhabbaṃ. <bold>Annaṃ pānañca bhojana</bold>nti tesaṃ tesaṃ sattānaṃ yathābhirucitaṃ nānaggarasaṃ annañceva pānañca avasiṭṭhaṃ nānāvidhabhojanavikatiñca. <bold>Abbocchinnaṃ karitvānā</bold>ti ārambhato paṭṭhāya yāva āyupariyosānā ahorattaṃ avicchinnaṃ katvā.</paragraph>
    <paragraph line="274" number="43-4"> Idāni tassa dānassa sammāsambodhiṃ ārabbha dānapāramibhāvena pavattitabhāvaṃ dassento yathā tadā attano ajjhāsayo pavatto, taṃ upamāya dassetuṃ <bold>‘‘yathāpi sevako’’</bold>tiādimāha. Tassattho – yathā nāma sevakapuriso attano sāmikaṃ kālānukālaṃ sevanavasena <pageBreak edition="Myanmar" number="0.0056" /> upagato laddhabbadhanahetu kāyena vācāya manasā sabbathāpi kāyavacīmanokammehi yathā so ārādhito hoti, evaṃ <bold>ārādhanīyaṃ</bold> ārādhanameva <bold>esati</bold> gavesati, tathā <bold>ahampi</bold> bodhisattabhūto sadevakassa lokassa sāmibhūtaṃ anuttaraṃ buddhabhāvaṃ <bold>sevetukāmo</bold> tassa ārādhanatthaṃ <bold>sabbabhave</bold> sabbasmiṃ <pageBreak edition="Pali Text Society" number="0.0055" /> nibbattanibbattabhave dānapāramiparipūraṇavasena <bold>dānena</bold> sabba<bold>satte</bold> santappetvā bodhisaṅkhātato ariyamaggañāṇato jātattā <bold>‘‘bodhija’’</bold>nti laddhanāmaṃ sabbaññutaññāṇaṃ parato sabbathā nānūpāyehi esissāmi gavesissāmi, taṃ <bold>uttamaṃ bodhiṃ</bold> sammāsambodhiṃ jīvitapariccāgādiṃ yaṃkiñci katvā <bold>icchāmi</bold> abhipatthemīti.</paragraph>
    <paragraph line="275">Evamidha dānajjhāsayassa uḷārabhāvaṃ dassetuṃ dānapāramivaseneva desanā katā. <bold>Jātakadesanāyaṃ</bold> panassa sīlapāramiādīnampi paripūraṇaṃ vibhāvitameva, tathā hissa heṭṭhā vuttanayeneva sīlādiguṇehi attānaṃ alaṅkaritvā mahājanaṃ tattha patiṭṭhapentassa ovāde ṭhatvā nibbattadevatā sudhammāyaṃ devasabhāyaṃ sannipatitā ‘‘aho amhākaṃ nimirājānaṃ nissāya mayaṃ imaṃ sampattiṃ pattā, evarūpāpi nāma anuppanne buddhe mahājanassa buddhakiccaṃ sādhayamānā acchariyamanussā loke uppajjantī’’ti mahāpurisassa guṇe vaṇṇentā abhitthaviṃsu. Tena vuttaṃ –</paragraph>
    <gatha1 line="276">‘‘Accheraṃ vata lokasmiṃ, uppajjanti vicakkhaṇā;</gatha1>
    <gathalast line="277">Yadā ahu nimirājā, paṇḍito kusalatthiko’’ti. (jā. 2.22.421) –</gathalast>
    <unindented line="278">Ādi.</unindented>
    <paragraph line="279">Taṃ sutvā sakkaṃ devānamindaṃ ādiṃ katvā sabbe devā bodhisattaṃ daṭṭhukāmā ahesuṃ. Athekadivasaṃ <pageBreak edition="Vipassana Research Institut" number="0.0054" /> mahāpurisassa uposathikassa uparipāsādavaragatassa pacchimayāme pallaṅkaṃ ābhujitvā nisinnassa evaṃ cetaso parivitakko udapādi ‘‘dānaṃ nu kho varaṃ, udāhu brahmacariya’’nti. So taṃ attano kaṅkhaṃ chindituṃ nāsakkhi. Tasmiṃ khaṇe sakkassa bhavanaṃ uṇhākāraṃ dassesi. Sakko taṃ kāraṇaṃ āvajjento bodhisattaṃ tathā vitakkentaṃ disvā ‘‘handassa vitakkaṃ chindissāmī’’ti āgantvā purato ṭhito tena ‘‘kosi tva’’nti puṭṭho attano devarājabhāvaṃ ārocetvā <pageBreak edition="Myanmar" number="0.0057" /> ‘‘kiṃ, mahārāja, cintesī’’ti vutte tamatthaṃ ārocesi. Sakko brahmacariyameva uttamaṃ katvā dassento –</paragraph>
    <gatha1 line="280">‘‘Hīnena brahmacariyena, khattiye upapajjati;</gatha1>
    <gathalast line="281">Majjhimena ca devattaṃ, uttamena visujjhati.</gathalast>
    <gatha1 line="282">‘‘Na <pageBreak edition="Pali Text Society" number="0.0056" /> hete sulabhā kāyā, yācayogena kenaci;</gatha1>
    <gathalast line="283">Ye kāye upapajjanti, anagārā tapassino’’ti. (jā. 2.22.429-430) –</gathalast>
    <unindented line="284">Āha.</unindented>
    <paragraph line="285">Tattha puthutitthāyatanesu methunaviratimattaṃ <bold>hīnaṃ brahmacariyaṃ</bold> nāma, tena khattiyakule upapajjati. Jhānassa upacāramattaṃ <bold>majjhimaṃ</bold> nāma, tena devattaṃ upapajjati. Aṭṭhasamāpattinibbattanaṃ pana <bold>uttamaṃ</bold> nāma, tena brahmaloke nibbattati. Tañhi bāhirakā ‘‘nibbāna’’nti kathenti. Tenāha ‘‘visujjhatī’’ti. Sāsane pana parisuddhasīlassa bhikkhuno aññataraṃ devanikāyaṃ patthentassa brahmacariyacetanā hīnatāya <bold>hīnaṃ</bold> nāma, tena yathāpatthite devaloke nibbattati. Parisuddhasīlassa aṭṭhasamāpattinibbattanaṃ <bold>majjhimaṃ</bold> nāma, tena brahmaloke nibbattati. Parisuddhasīlassa pana vipassanaṃ vaḍḍhetvā arahattappatti <bold>uttamaṃ</bold> nāma, tena visujjhatīti. Iti sakko ‘‘mahārāja, dānato brahmacariyavāsova sataguṇena sahassaguṇena satasahassaguṇena mahapphalo’’ti vaṇṇesi. <bold>Kāyā</bold>ti brahmagaṇā. <bold>Yācayogenā</bold>ti yācanayuttena. ‘‘Yājayogenā’’tipi pāḷi, yajanayuttena, dānayuttenāti attho. <bold>Tapassino</bold>ti tapanissitakā. Imāyapi gāthāya brahmacariyavāsasseva mahānubhāvataṃ dīpeti. Evañca pana vatvā ‘‘kiñcāpi, mahārāja, dānato brahmacariyameva mahapphalaṃ, dvepi panete mahāpurisakattabbāva <pageBreak edition="Vipassana Research Institut" number="0.0055" />. Dvīsupi appamatto hutvā dānañca dehi sīlañca rakkhāhī’’ti vatvā taṃ ovaditvā sakaṭṭhānameva gato.</paragraph>
    <paragraph line="286">Atha naṃ devagaṇo ‘‘mahārāja, kuhiṃ gatatthā’’ti āha. Sakko ‘‘mithilāyaṃ nimirañño kaṅkha chinditu’’nti tamatthaṃ pakāsetvā bodhisattassa guṇe vitthārato vaṇṇesi. Taṃ sutvā devā ‘‘mahārāja, mayhaṃ nimirājānaṃ daṭṭhukāmamhā, sādhu naṃ pakkosāpehī’’ti vadiṃsu. Sakko ‘‘sādhū’’ti sampaṭicchitvā mātaliṃ āmantesi – ‘‘gaccha nimirājānaṃ vejayantaṃ āropetvā ānehī’’ti <pageBreak edition="Myanmar" number="0.0058" />. So ‘‘sādhū’’ti sampaṭicchitvā rathena gantvā tattha mahāsattaṃ āropetvā tena yācito yathākammaṃ pāpakammīnaṃ puññakammīnañca ṭhānāni ācikkhanto anukkamena devalokaṃ nesi <pageBreak edition="Pali Text Society" number="0.0057" />. Devāpi kho ‘‘nimirājā āgato’’ti sutvā dibbagandhavāsapupphahatthā yāva cittakūṭadvārakoṭṭhakā paccuggantvā mahāsattaṃ dibbagandhādīhi pūjentā sudhammaṃ devasabhaṃ ānayiṃsu. Rājā rathā otaritvā devasabhaṃ pavisitvā sakkena saddhiṃ ekāsane nisīditvā tena dibbehi kāmehi nimantiyamāno ‘‘alaṃ, mahārāja, mayhaṃ imehi yācitakūpamehi kāmehī’’ti paṭikkhipitvā anekapariyāyena dhammaṃ desetvā manussagaṇanāya sattāhameva ṭhatvā ‘‘gacchāmahaṃ manussalokaṃ, tattha dānādīni puññāni karissāmī’’ti āha. Sakko ‘‘nimirājānaṃ mithilaṃ nehī’’ti mātaliṃ āṇāpesi. So taṃ vejayantarathaṃ āropetvā pācīnadisābhāgena mithilaṃ pāpuṇi. Mahājano dibbarathaṃ disvā rañño paccuggamanaṃ akāsi. Mātali sīhapañjare mahāsattaṃ otāretvā āpucchitvā sakaṭṭhānameva gato. Mahājanopi rājānaṃ parivāretvā ‘‘kīdiso, deva, devaloko’’ti pucchi. Rājā devalokasampattiṃ vaṇṇetvā ‘‘tumhepi dānādīni puññāni karotha, evaṃ tasmiṃ devaloke uppajjissathā’’ti dhammaṃ desesi. So aparabhāge pubbe vuttanayena palitaṃ disvā puttassa rajjaṃ paṭicchāpetvā kāme pahāya pabbajitvā cattāro brahmavihāre bhāvetvā brahmalokūpago ahosi.</paragraph>
    <paragraph line="287">Tadā sakko anuruddho ahosi. Mātali ānando. Caturāsīti rājasahassāni buddhaparisā. Nimirājā lokanātho.</paragraph>
    <paragraph line="288">Tassa idhāpi heṭṭhā vuttanayeneva bodhisambhārā niddhāretabbā. Tathā brahmalokasampattiṃ pahāya pubbe attanā pavattitaṃ kalyāṇavattaṃ anuppabandhessāmīti mahākaruṇāya manussaloke nibbattanaṃ, uḷāro dānajjhāsayo, tadanurūpā dānādīsu paṭipatti, mahājanassa ca tattha patiṭṭhāpanaṃ, yāva devamanussānaṃ patthaṭayasatā, sakkassa devarājassa upasaṅkamane ativimhayatā, tena dibbasampattiyā nimantiyamānopi <pageBreak edition="Vipassana Research Institut" number="0.0056" /> taṃ analaṅkaritvā puññasambhāraparibrūhanatthaṃ puna manussavāsūpagamanaṃ, lābhasampattīsu sabbattha alaggabhāvoti evamādayo guṇānubhāvā niddhāretabbāti.</paragraph>
    <centered line="289">Nimirājacariyāvaṇṇanā niṭṭhitā.</centered>
    <subhead line="290">7. Candakumāracariyāvaṇṇanā</subhead>
    <paragraph line="291" number="45"> Sattame <pageBreak edition="Myanmar" number="0.0059" /><pageBreak edition="Pali Text Society" number="0.0058" /><bold>ekarājassa atrajo</bold>ti ekarājassa nāma kāsirañño orasaputto. <bold>Nagare pupphavatiyā</bold>ti pupphavatināmake nagare. <bold>Candasavhayo</bold>ti candasaddena avhātabbo, candanāmoti attho.</paragraph>
    <paragraph line="292">Atīte kira ayaṃ bārāṇasī pupphavatī nāma ahosi. Tattha vasavattirañño putto ekarājā nāma rajjaṃ kāresi. Bodhisatto tassa gotamiyā nāma aggamahesiyā kucchimhi paṭisandhiṃ aggahesi. ‘‘Candakumāro’’tissa nāmamakaṃsu. Tassa padasā gamanakāle aparopi putto uppanno, tassa ‘‘sūriyakumāro’’ti nāmamakaṃsu. Tassa padasā gamanakāle ekā dhītā uppannā, ‘‘selā’’tissā nāmamakaṃsu. Vemātikā ca nesaṃ bhaddaseno sūro cāti dve bhātaro ahesuṃ. Bodhisatto anupubbena vuddhippatto sippesu ca vijjāṭṭhānesu ca pāraṃ agamāsi. Tassa rājā anucchavikaṃ candaṃ nāma rājadhītaraṃ ānetvā uparajjaṃ adāsi. Bodhisattassa eko putto uppanno, tassa ‘‘vāsulo’’ti nāmamakaṃsu. Tassa pana rañño khaṇḍahālo nāma purohito, taṃ rājā vinicchaye ṭhapesi. So lañjavittako hutvā lañjaṃ gahetvā assāmike sāmike karoti, sāmike ca assāmike karoti. Athekadivasaṃ aṭṭaparājito eko puriso vinicchayaṭṭhāne upakkosento nikkhamitvā rājūpaṭṭhānaṃ gacchantaṃ bodhisattaṃ disvā tassa pādesu nipatitvā ‘‘sāmi khaṇḍahālo vinicchaye vilopaṃ khādati, ahaṃ tena lañjaṃ gahetvā parājayaṃ pāpito’’ti aṭṭassaramakāsi. Bodhisatto ‘‘mā bhāyī’’ti taṃ assāsetvā vinicchayaṃ netvā sāmikameva sāmikaṃ akāsi. Mahājano mahāsaddena sādhukāramadāsi.</paragraph>
    <paragraph line="293">Rājā ‘‘bodhisattena kira aṭṭo suvinicchito’’ti sutvā taṃ āmantetvā ‘‘tāta, ito paṭṭhāya <pageBreak edition="Vipassana Research Institut" number="0.0057" /> tvameva aṭṭakaraṇe vinicchayaṃ vinicchināhī’’ti vinicchayaṃ bodhisattassa adāsi. Khaṇḍahālassa āyo pacchijji. So tato paṭṭhāya bodhisatte āghātaṃ bandhitvā <pageBreak edition="Pali Text Society" number="0.0059" /> otārāpekkho vicari. So pana rājā mudhappasanno. So ekadivasaṃ supinantena devalokaṃ passitvā tattha gantukāmo hutvā ‘‘purohitaṃ <pageBreak edition="Myanmar" number="0.0060" /> brahmalokagāmimaggaṃ ācikkhā’’ti āha. So ‘‘atidānaṃ dadanto sabbacatukkena yaññaṃ yajassū’’ti vatvā raññā ‘‘kiṃ atidāna’’nti puṭṭho ‘‘attano piyaputtā piyabhariyā piyadhītaro mahāvibhavaseṭṭhino maṅgalahatthiassādayoti ete cattāro cattāro katvā dvipadacatuppade yaññatthāya pariccajitvā tesaṃ galalohitena yajanaṃ atidānaṃ nāmā’’ti saññāpesi. Iti so ‘‘saggamaggaṃ ācikkhissāmī’’ti nirayamaggaṃ ācikkhi.</paragraph>
    <paragraph line="294">Rājāpi tasmiṃ paṇḍitasaññī hutvā ‘‘tena vuttavidhi saggamaggo’’ti saññāya taṃ paṭipajjitukāmo mahantaṃ yaññāvāṭaṃ kārāpetvā tattha bodhisattādike cattāro rājakumāre ādiṃ katvā khaṇḍahālena vuttaṃ sabbaṃ dvipadacatuppadaṃ yaññapasutaṭṭhāne nethāti āṇāpesi. Sabbañca yaññasambhāraṃ upakkhaṭaṃ ahosi. Taṃ sutvā mahājano mahantaṃ kolāhalaṃ akāsi. Rājā vippaṭisārī hutvā khaṇḍahālena upatthambhito punapi tathā taṃ āṇāpesi. Bodhisatto ‘‘khaṇḍahālena vinicchayaṭṭhānaṃ alabhantena mayi āghātaṃ bandhitvā mameva maraṇaṃ icchantena mahājanassa anayabyasanaṃ uppādita’’nti jānitvā nānāvidhehi upāyehi rājānaṃ tato duggahitaggāhato vivecetuṃ vāyamitvāpi nāsakkhi. Mahājano paridevi, mahantaṃ kāruññamakāsi. Mahājanassa paridevantasseva yaññāvāṭe sabbakammāni niṭṭhāpesi. Rājaputtaṃ netvā gīvāya nāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya ‘‘tassa gīvaṃ chindissāmī’’ti aṭṭhāsi. Taṃ disvā candā nāma rājaputtassa devī ‘‘aññaṃ me paṭisaraṇaṃ natthi, attano saccabalena sāmikassa sotthiṃ karissāmī’’ti añjaliṃ paggayha parisāya antare vicarantī ‘‘idaṃ ekanteneva pāpakammaṃ, yaṃ khaṇḍahālo saggamaggoti karoti. Iminā mayhaṃ saccavacanena mama sāmikassa sotthi hotu.</paragraph>
    <gatha1 line="295">‘‘Yā devatā idha loke, sabbā tā saraṇaṃ gatā;</gatha1>
    <gathalast line="296">Anāthaṃ tāyatha mamaṃ, yathāhaṃ patimā siya’’nti. –</gathalast>
    <paragraph line="297">Saccakiriyamakāsi. Sakko <pageBreak edition="Pali Text Society" number="0.0060" /> devarājā tassā paridevanasaddaṃ sutvā taṃ pavattiṃ ñatvā jalitaṃ ayokūṭaṃ ādāya āgantvā rājānaṃ tāsetvā <pageBreak edition="Myanmar" number="0.0061" /> sabbe vissajjāpesi. Sakkopi tadā attano dibbarūpaṃ dassetvā sampajjalitaṃ sajotibhūtaṃ vajiraṃ paribbhamanto ‘‘are, pāparāja kāḷakaṇṇi, kadā tayā pāṇātipātena sugatigamanaṃ diṭṭhapubbaṃ, candakumāraṃ sabbañca imaṃ janaṃ bandhanato <pageBreak edition="Vipassana Research Institut" number="0.0058" /> mocehi, no ce mocessasi, ettheva te imassa ca duṭṭhabrāhmaṇassa sīsaṃ phālessāmī’’ti ākāse aṭṭhāsi. Taṃ acchariyaṃ disvā rājā brāhmaṇo ca sīghaṃ sabbe bandhanā mocesuṃ.</paragraph>
    <paragraph line="298">Atha mahājano ekakolāhalaṃ katvā sahasā yaññāvāṭaṃ ajjhottharitvā khaṇḍahālassa ekekaṃ leḍḍuppahāraṃ dento tattheva naṃ jīvitakkhayaṃ pāpetvā rājānampi māretuṃ ārabhi. Bodhisatto puretarameva pitaraṃ palissajitvā ṭhito māretuṃ na adāsi. Mahājano ‘‘jīvitaṃ tāvassa pāparañño dema, chattaṃ panassa na dassāma, nagare vāsaṃ vā na dassāma, taṃ caṇḍālaṃ katvā bahinagare vāsāpessāmā’’ti rājavesaṃ hāretvā kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālagāmaṃ pahiṇiṃsu. Ye pana taṃ pasughātayaññaṃ yajiṃsu ceva yajāpesuñca anumodiṃsu ca, sabbe te nirayaparāyanā ahesuṃ. Tenāha bhagavā –</paragraph>
    <gatha1 line="299">‘‘Sabbe patiṭṭhā nirayaṃ, yathā taṃ pāpakaṃ karitvāna;</gatha1>
    <gathalast line="300">Na hi pāpakammaṃ katvā, labbhā sugatiṃ ito gantu’’nti. (jā. 2.22.1143);</gathalast>
    <paragraph line="301">Atha sabbāpi rājaparisā nāgarā ceva jānapadā ca samāgantvā bodhisattaṃ rajje abhisiñciṃsu. So dhammena rajjaṃ anusāsanto taṃ attano mahājanassa ca akāraṇeneva uppannaṃ anayabyasanaṃ anussaritvā saṃvegajāto puññakiriyāsu bhiyyosomattāya ussāhajāto mahādānaṃ pavattesi, sīlāni rakkhi, uposathakammaṃ samādiyi. Tena vuttaṃ –</paragraph>
    <hangnum line="302" number="46"></hangnum>
    <gatha1 line="303"> ‘‘Tadāhaṃ yajanā mutto, nikkhanto yaññavāṭato;</gatha1>
    <gathalast line="304">Saṃvegaṃ janayitvāna, mahādānaṃ pavattayi’’nti. – ādi;</gathalast>
    <paragraph line="305">Tattha <pageBreak edition="Myanmar" number="0.0062" /><pageBreak edition="Pali Text Society" number="0.0061" /><bold>yajanā mutto</bold>ti khaṇḍahālena vihitayaññavidhito vuttanayena ghātetabbato mutto. <bold>Nikkhanto yaññavāṭato</bold>ti abhisekakaraṇatthāya ussāhajātena mahājanena saddhiṃ tato yaññabhūmito niggato. <bold>Saṃvegaṃ janayitvānā</bold>ti evaṃ ‘‘bahuantarāyo lokasannivāso’’ti ativiya saṃvegaṃ uppādetvā. <bold>Mahādānaṃ pavattayi</bold>nti cha dānasālāyo kārāpetvā mahatā dhanapariccāgena vessantaradānasadisaṃ <pageBreak edition="Vipassana Research Institut" number="0.0059" /> mahādānamadāsiṃ. Etena abhisekakaraṇato paṭṭhāya tassa mahādānassa pavattitabhāvaṃ dasseti.</paragraph>
    <paragraph line="306" number="47"><bold>Dakkhiṇeyye adatvānā</bold>ti dakkhiṇārahe puggale deyyadhammaṃ apariccajitvā. <bold>Api chappañca rattiyo</bold>ti appekadā chapi pañcapi rattiyo attano pivanakhādanabhuñjanāni na karomīti dasseti.</paragraph>
    <paragraph line="307">Tadā kira bodhisatto sakalajambudīpaṃ unnaṅgalaṃ katvā mahāmegho viya abhivassanto mahādānaṃ pavattesi. Tattha kiñcāpi dānasālāsu annapānādiuḷāruḷārapaṇītapaṇītameva yācakānaṃ yathārucitaṃ divase divase dīyati, tathāpi attano sajjitaṃ āhāraṃ rājārahabhojanampi yācakānaṃ adatvā na bhuñjati, taṃ sandhāya vuttaṃ <bold>‘‘nāhaṃ pivāmī’’</bold>tiādi.</paragraph>
    <paragraph line="308" number="48"> Idāni tathā yācakānaṃ dāne kāraṇaṃ dassento upamaṃ tāva āharati <bold>‘‘yathāpi vāṇijo nāmā’’</bold>tiādinā. Tassattho – yathā nāma vāṇijo bhaṇḍaṭṭhānaṃ gantvā appena pābhatena bahuṃ bhaṇḍaṃ vikkiṇitvā vipulaṃ bhaṇḍasannicayaṃ katvā desakālaṃ jānanto <bold>yattha</bold>ssa <bold>lābho</bold> udayo <bold>mahā hoti, tattha</bold> dese kāle vā <bold>taṃ</bold> bhaṇḍaṃ <bold>harati</bold> upaneti vikkiṇāti.</paragraph>
    <paragraph line="309" number="49"><bold>Sakabhuttāpī</bold>ti sakabhuttatopi attanā paribhuttatopi. ‘‘Sakaparibhuttāpī’’tipi pāṭho. <bold>Pare</bold>ti parasmiṃ paṭiggāhakapuggale. <bold>Satabhāgo</bold>ti anekasatabhāgo āyatiṃ bhavissati. Idaṃ vuttaṃ hoti – yathā vāṇijena kītabhaṇḍaṃ tattheva avikkiṇitvā tathārūpe dese kāle ca vikkiṇiyamānaṃ bahuṃ udayaṃ vipulaṃ phalaṃ hoti, tatheva attano santakaṃ attanā anupabhuñjitvā parasmiṃ paṭiggāhakapuggale dinnaṃ mahapphalaṃ anekasatabhāgo bhavissati, tasmā attanā <pageBreak edition="Myanmar" number="0.0063" /> abhuñjitvāpi parassa dātabbamevāti. Vuttañhetaṃ bhagavatā – ‘‘tiracchānagate dānaṃ datvā sataguṇā <pageBreak edition="Pali Text Society" number="0.0062" /> dakkhiṇā pāṭikaṅkhitabbā. Puthujjanadussīle dānaṃ datvā sahassaguṇā’’ti (ma. ni. 3.379) vitthāro. Aparampi vuttaṃ ‘‘evaṃ ce, bhikkhave, sattā jāneyyuṃ dānasaṃvibhāgassa vipākaṃ, yathāhaṃ jānāmi, na adatvā bhuñjeyyuṃ, na ca nesaṃ maccheramalaṃ cittaṃ pariyādāya tiṭṭheyya. Yopi nesaṃ assa carimo ālopo carimaṃ kabaḷaṃ, tatopi na asaṃvibhajitvā bhuñjeyyu’’ntiādi (itivu. 26).</paragraph>
    <paragraph line="310" number="50"><bold>Etamatthavasaṃ ñatvā</bold>ti etaṃ dānassa mahapphalabhāvasaṅkhātañceva sammāsambodhiyā paccayabhāvasaṅkhātañca <pageBreak edition="Vipassana Research Institut" number="0.0060" /> atthavasaṃ kāraṇaṃ jānitvā. <bold>Na paṭikkamāmi dānato</bold>ti dānapāramito īsakampi na nivattāmi abhikkamāmi eva. Kimatthaṃ? <bold>Sambodhimanupattiyā</bold>ti sambodhiṃ sabbaññutaññāṇaṃ anuppattiyā anuppattiyatthaṃ, adhigantunti attho.</paragraph>
    <paragraph line="311">Tadā bodhisatto mahājanena pitari caṇḍālagāmaṃ pavesite dātabbayuttakaṃ paribbayaṃ dāpesi nivāsanāni pārupanāni ca. Sopi nagaraṃ pavisituṃ alabhanto bodhisatte uyyānakīḷādiatthaṃ bahigate upasaṅkamati, puttasaññāya pana na vandati, na añjalikammaṃ karoti, ‘‘ciraṃ jīva, sāmī’’ti vadati. Bodhisattopi diṭṭhadivase atirekasammānaṃ karoti. So evaṃ dhammena rajjaṃ kāretvā āyupariyosāne sapariso devalokaṃ pūresi.</paragraph>
    <paragraph line="312">Tadā khaṇḍahālo devadatto ahosi, gotamī devī mahāmāyā, candā rājadhītā rāhulamātā, vāsulo rāhulo, selā uppalavaṇṇā, sūro mahākassapo, bhaddaseno mahāmoggallāno, sūriyakumāro sāriputto, candarājā lokanātho.</paragraph>
    <paragraph line="313">Tassa idhāpi pubbe vuttanayeneva yathārahaṃ sesapāramiyo niddhāretabbā. Tadā khaṇḍahālassa kakkhaḷapharusabhāvaṃ jānantopi ajjhupekkhitvā dhammena samena aṭṭassa vinicchayo, attānaṃ māretukāmasseva khaṇḍahālassa tathā yaññavidhānaṃ jānitvāpi tassa upari cittappakopābhāvo, attano parisaṃ gahetvā pitu sattu bhavituṃ samatthopi ‘‘mādisassa nāma garūhi virodho na yutto’’ti attānaṃ purisapasuṃ katvā ghātāpetukāmassa pitu āṇāyaṃ avaṭṭhānaṃ, kosiyā asiṃ gahetvā sīsaṃ <pageBreak edition="Myanmar" number="0.0064" /> chindituṃ upakkamante <pageBreak edition="Pali Text Society" number="0.0063" /> purohite attano pitari putte sabbasattesu ca mettāpharaṇena samacittatā, mahājane pitaraṃ māretuṃ upakkamante sayaṃ palissajitvā tassa jīvitadānañca, divase divase vessantaradānasadisaṃ mahādānaṃ dadatopi dānena atittabhāvo, mahājanena caṇḍālesu vāsāpitassa pitu dātabbayuttakaṃ datvā posanaṃ, mahājanaṃ puññakiriyāsu patiṭṭhāpananti evamādayo guṇānubhāvā niddhāretabbāti.</paragraph>
    <centered line="314">Candakumāracariyāvaṇṇanā niṭṭhitā.</centered>
    <subhead line="315">8. Sivirājacariyāvaṇṇanā</subhead>
    <paragraph line="316" number="51"> Aṭṭhame <pageBreak edition="Vipassana Research Institut" number="0.0061" /><bold>ariṭṭhasavhaye nagare</bold>ti ariṭṭhapuranāmake nagare. <bold>Sivi nāmāsi khattiyo</bold>ti sivīti gottato evaṃnāmako rājā ahosi.</paragraph>
    <paragraph line="317">Atīte kira siviraṭṭhe ariṭṭhapuranagare sivirāje rajjaṃ kārente mahāsatto tassa putto hutvā nibbatti. ‘‘Sivikumāro’’tissa nāmamakaṃsu. So vayappatto takkasilaṃ gantvā uggahitasippo āgantvā pitu sippaṃ dassetvā uparajjaṃ labhitvā aparabhāge pitu accayena rājā hutvā agatigamanaṃ pahāya dasa rājadhamme akopetvā rajjaṃ kārento nagarassa catūsu dvāresu nagaramajjhe nivesanadvāreti cha dānasālāyo kāretvā devasikaṃ chasatasahassapariccāgena mahādānaṃ pavattesi. Aṭṭhamīcātuddasīpannarasīsu sayaṃ dānasālaṃ gantvā dānaggaṃ oloketi.</paragraph>
    <paragraph line="318">So ekadā puṇṇamadivase pātova samussitasetacchatte rājapallaṅke nisinno attanā dinnadānaṃ āvajjento bāhiravatthuṃ attanā adinnaṃ nāma adisvā ‘‘na me bāhirakadānaṃ tathā cittaṃ toseti, yathā ajjhattikadānaṃ, aho vata mama dānasālaṃ gatakāle koci yācako bāhiravatthuṃ ayācitvā <pageBreak edition="Pali Text Society" number="0.0064" /> ajjhattikameva yāceyya, sace hi me koci sarīre maṃsaṃ vā lohitaṃ vā sīsaṃ vā hadayamaṃsaṃ vā akkhīni vā upaḍḍhasarīraṃ vā sakalameva vā attabhāvaṃ dāsabhāvena yāceyya, taṃtadevassa <pageBreak edition="Myanmar" number="0.0065" /> adhippāyaṃ pūrento dātuṃ sakkomī’’ti cintesi. <bold>Pāḷiyaṃ</bold> pana akkhīnaṃ eva vasena āgatā. Tena vuttaṃ –</paragraph>
    <gathalast line="319">‘‘Nisajja pāsādavare, evaṃ cintesahaṃ tadā’’.</gathalast>
    <hangnum line="320" number="52"></hangnum>
    <gatha1 line="321"> ‘‘Yaṃkiñci mānusaṃ dānaṃ, adinnaṃ me na vijjati;</gatha1>
    <gathalast line="322">Yopi yāceyya maṃ cakkhuṃ, dadeyyaṃ avikampito’’ti.</gathalast>
    <paragraph line="323">Tattha <bold>mānusaṃ dāna</bold>nti pakatimanussehi dātabbadānaṃ annapānādi. Evaṃ pana mahāsattassa uḷāre dānajjhāsaye uppanne sakkassa paṇḍukambalasilāsanaṃ uṇhākāraṃ dassesi. So tassa kāraṇaṃ āvajjento bodhisattassa ajjhāsayaṃ disvā ‘‘sivirājā ajja sampattayācakā cakkhūni ce yācanti, cakkhūni uppāṭetvā nesaṃ dassāmīti cintesī’’ti sakko devaparisāya <pageBreak edition="Vipassana Research Institut" number="0.0062" /> vatvā ‘‘so sakkhissati nu kho taṃ dātuṃ, udāhu noti vīmaṃsissāmi tāva na’’nti bodhisatte soḷasahi gandhodakaghaṭehi nhatvā sabbālaṅkārehi paṭimaṇḍite alaṅkatahatthikkhandhavaragate dānaggaṃ gacchante jarājiṇṇo andhabrāhmaṇo viya hutvā tassa cakkhupathe ekasmiṃ unnatappadese ubho hatthe pasāretvā rājānaṃ jayāpetvā ṭhito bodhisattena tadabhimukhaṃ vāraṇaṃ pesetvā ‘‘brāhmaṇa, kiṃ icchasī’’ti pucchito ‘‘tava dānajjhāsayaṃ nissāya samuggatena kittighosena sakalalokasannivāso nirantaraṃ phuṭo, ahañca andho, tasmā taṃ yācāmī’’ti upacāravasena ekaṃ cakkhuṃ yāci. Tena vuttaṃ –</paragraph>
    <hangnum line="324" number="53"></hangnum>
    <gatha1 line="325"> ‘‘Mama saṅkappamaññāya, sakko devānamissaro;</gatha1>
    <gathalast line="326">Nisinno devaparisāya, idaṃ vacanamabravi.</gathalast>
    <hangnum line="327" number="54"></hangnum>
    <gatha1 line="328"> ‘‘Nisajja pāsādavare, sivirājā mahiddhiko;</gatha1>
    <gathalast line="329">Cintento vividhaṃ dānaṃ, adeyyaṃ so na passati.</gathalast>
    <hangnum line="330" number="55"></hangnum>
    <gatha1 line="331"> ‘‘Tathaṃ nu vitathaṃ netaṃ, handa vīmaṃsayāmi taṃ;</gatha1>
    <gathalast line="332">Muhuttaṃ āgameyyātha, yāva jānāmi taṃ manaṃ.</gathalast>
    <hangnum line="333" number="56"></hangnum>
    <gatha1 line="334"> ‘‘Pavedhamāno palitasiro, valigatto jarāturo;</gatha1>
    <gathalast line="335">Andhavaṇṇova hutvāna, rājānaṃ upasaṅkami.</gathalast>
    <hangnum line="336" number="57"></hangnum>
    <gatha1 line="337"> ‘‘So <pageBreak edition="Myanmar" number="0.0066" /> tadā paggahetvāna, vāmaṃ dakkhiṇabāhu ca;</gatha1>
    <gathalast line="338">Sirasmiṃ añjaliṃ katvā, idaṃ vacanamabravi.</gathalast>
    <hangnum line="339" number="58"></hangnum>
    <gatha1 line="340"> ‘‘‘Yācāmi taṃ mahārāja, dhammika raṭṭhavaḍḍhana;</gatha1>
    <gathalast line="341">Tava dānaratā kitti, uggatā devamānuse.</gathalast>
    <hangnum line="342" number="59"></hangnum>
    <gatha1 line="343"> ‘‘‘Ubhopi nettā nayanā, andhā upahatā mama;</gatha1>
    <gathalast line="344">Ekaṃ me nayanaṃ dehi, tvampi ekena yāpayā’’’ti.</gathalast>
    <paragraph line="345">Tattha <bold>cintento vividhaṃ dāna</bold>nti attanā dinnaṃ vividhaṃ dānaṃ cintento, āvajjento dānaṃ vā attanā dinnaṃ vividhaṃ bāhiraṃ deyyadhammaṃ cintento. <bold>Adeyyaṃ so na passatī</bold>ti bāhiraṃ viya ajjhattikavatthumpi adeyyaṃ dātuṃ asakkuṇeyyaṃ na passati, ‘‘cakkhūnipi uppāṭetvā dassāmī’’ti cintesīti <pageBreak edition="Vipassana Research Institut" number="0.0063" /> adhippāyo. <bold>Tathaṃ nu vitathaṃ neta</bold>nti etaṃ ajjhattikavatthunopi <pageBreak edition="Pali Text Society" number="0.0065" /> adeyyassa adassanaṃ deyyabhāveneva dassanaṃ cintanaṃ saccaṃ nu kho, udāhu, asaccanti attho. <bold>So tadā paggahetvāna, vāmaṃ dakkhiṇabāhu cā</bold>ti vāmabāhuṃ dakkhiṇabāhuñca tadā paggahetvā, ubho bāhū ukkhipitvāti attho. <bold>Raṭṭhavaḍḍhanā</bold>ti raṭṭhavaḍḍhīkara. <bold>Tvampi ekena yāpayā</bold>ti ekena cakkhunā samavisamaṃ passanto sakaṃ attabhāvaṃ tvaṃ yāpehi, ahampi bhavato laddhena ekena yāpemīti dasseti.</paragraph>
    <paragraph line="346">Taṃ sutvā mahāsatto tuṭṭhamānaso ‘‘idānevāhaṃ pāsāde nisinno evaṃ cintetvā āgato, ayañca me cittaṃ ñatvā viya cakkhuṃ yācati, aho vata me lābhā, ajja me manoratho matthakaṃ pāpuṇissati, adinnapubbaṃ vata dānaṃ dassāmī’’ti ussāhajāto ahosi. Tamatthaṃ pakāsento satthā āha –</paragraph>
    <hangnum line="347" number="60"></hangnum>
    <gatha1 line="348"> ‘‘Tassāhaṃ vacanaṃ sutvā, haṭṭho saṃviggamānaso;</gatha1>
    <gathalast line="349">Katañjalī vedajāto, idaṃ vacanamabraviṃ.</gathalast>
    <hangnum line="350" number="61"></hangnum>
    <gatha1 line="351"> ‘‘‘Idānāhaṃ cintayitvāna, pāsādato idhāgato;</gatha1>
    <gathalast line="352">Tvaṃ mama cittamaññāya, nettaṃ yācitumāgato.</gathalast>
    <hangnum line="353" number="62"></hangnum>
    <gatha1 line="354"> ‘‘‘Aho <pageBreak edition="Myanmar" number="0.0067" /> me mānasaṃ siddhaṃ, saṅkappo paripūrito;</gatha1>
    <gathalast line="355">Adinnapubbaṃ dānavaraṃ, ajja dassāmi yācake’’’ti.</gathalast>
    <paragraph line="356">Tattha <bold>tassā</bold>ti tassa brāhmaṇarūpadharassa sakkassa. <bold>Haṭṭho</bold>ti tuṭṭho. <bold>Saṃviggamānaso</bold>ti mama cittaṃ jānitvā viya iminā brāhmaṇena cakkhu yācitaṃ, ettakaṃ kālaṃ evaṃ acintetvā pamajjito vatamhīti saṃviggacitto. <bold>Vedajāto</bold>ti jātapītipāmojjo. <bold>Abravi</bold>nti abhāsiṃ. <bold>Mānasa</bold>nti manasi bhavaṃ mānasaṃ, dānajjhāsayo, ‘‘cakkhuṃ dassāmī’’ti uppannadānajjhāsayoti attho. <bold>Saṅkappo</bold>ti manoratho. <bold>Paripūrito</bold>ti paripuṇṇo.</paragraph>
    <paragraph line="357">Atha bodhisatto cintesi – ‘‘ayaṃ brāhmaṇo mama cittācāraṃ ñatvā viya duccajampi cakkhuṃ maṃ yācati, siyā nu kho kāyaci devatāya anusiṭṭho bhavissati, pucchissāmi tāva na’’nti cintetvā taṃ brāhmaṇaṃ pucchi. Tenāha bhagavā <bold>jātakadesanāyaṃ</bold> –</paragraph>
    <gatha1 line="358">‘‘Kenānusiṭṭho <pageBreak edition="Vipassana Research Institut" number="0.0064" /> idhamāgatosi, vanibbaka cakkhupathāni yācituṃ;</gatha1>
    <gathalast line="359">Suduccajaṃ <pageBreak edition="Pali Text Society" number="0.0066" /> yācasi uttamaṅgaṃ, yamāhu nettaṃ purisena duccaja’’nti.(jā. 1.15.53);</gathalast>
    <paragraph line="360">Taṃ sutvā brāhmaṇarūpadharo sakko āha –</paragraph>
    <gatha1 line="361">‘‘Yamāhu devesu sujampatīti, maghavāti naṃ āhu manussaloke;</gatha1>
    <gathalast line="362">Tenānusiṭṭho idhamāgatosmi, vanibbako cakkhupathāni yācituṃ.</gathalast>
    <gatha1 line="363">‘‘Vanibbato mayhaṃ vaniṃ anuttaraṃ, dadāhi te cakkhupathāni yācito;</gatha1>
    <gathalast line="364">Dadāhi me cakkhupathaṃ anuttaraṃ, yamāhu nettaṃ purisena duccaja’’nti. (jā. 1.15.54-55);</gathalast>
    <paragraph line="365">Mahāsatto āha –</paragraph>
    <gatha1 line="366">‘‘Yena atthena āgacchi, yamatthamabhipatthayaṃ;</gatha1>
    <gathalast line="367">Te te ijjhantu saṅkappā, labha cakkhūni brāhmaṇa.</gathalast>
    <gatha1 line="368">‘‘Ekaṃ <pageBreak edition="Myanmar" number="0.0068" /> te yācamānassa, ubhayāni dadāmahaṃ;</gatha1>
    <gatha2 line="369">Sa cakkhumā gaccha janassa pekkhato,</gatha2>
    <gathalast line="370">Yadicchase tvaṃ tada te samijjhatū’’ti. (jā. 1.15.56-57);</gathalast>
    <paragraph line="371">Tattha <bold>vanibbakā</bold>ti taṃ ālapati. <bold>Cakkhupathānī</bold>ti dassanassa pathabhāvato cakkhūnamevetaṃ nāmaṃ. <bold>Yamāhū</bold>ti yaṃ loke ‘‘duccaja’’nti kathenti. <bold>Vanibbato</bold>ti yācantassa. <bold>Vani</bold>nti yācanaṃ. <bold>Te te</bold>ti te tava tassa andhassa saṅkappā. <bold>Sa cakkhumā</bold>ti so tvaṃ mama cakkhūhi cakkhumā hutvā. <bold>Tada te samijjhatū</bold>ti yaṃ tvaṃ mama santikā icchasi, taṃ te samijjhatūti.</paragraph>
    <paragraph line="372">Rājā ettakaṃ kathetvā ‘‘ayaṃ brāhmaṇo sakkena anusiṭṭho idhāgatosmīti bhaṇati, nūna imassa iminā upāyena cakkhu sampajjissatī’’ti ñatvā ‘‘idheva mayā cakkhūni uppāṭetvā dātuṃ asāruppa’’nti cintetvā brāhmaṇaṃ ādāya antepuraṃ gantvā rājāsane nisīditvā sivakaṃ nāma vejjaṃ pakkosāpesi. Atha ‘‘amhākaṃ kira rājā akkhīni uppāṭetvā brāhmaṇassa dātukāmo’’ti sakalanagare ekakolāhalaṃ <pageBreak edition="Pali Text Society" number="0.0067" /> ahosi. Atha naṃ rañño ñātisenāpatiādayo rājavallabhā <pageBreak edition="Vipassana Research Institut" number="0.0065" /> amaccā pārisajjā nāgarā orodhā ca sabbe sannipatitvā nānāupāyehi nivāresuṃ. Rājāpi ne anuvāresi tenāha –</paragraph>
    <gatha1 line="373">‘‘Mā no deva adā cakkhuṃ, mā no sabbe parākari;</gatha1>
    <gathalast line="374">Dhanaṃ dehi mahārāja, muttā veḷuriyā bahū.</gathalast>
    <gatha1 line="375">‘‘Yutte deva rathe dehi, ājānīye calaṅkate;</gatha1>
    <gathalast line="376">Nāge dehi mahārāja, hemakappanavāsase.</gathalast>
    <gatha1 line="377">‘‘Yathā taṃ sivayo sabbe, sayoggā sarathā sadā;</gatha1>
    <gathalast line="378">Samantā parikireyyuṃ, evaṃ dehi rathesabhā’’ti. (jā. 1.15.58-60);</gathalast>
    <paragraph line="379">Atha rājā tisso gāthā abhāsi –</paragraph>
    <gatha1 line="380">‘‘Yo ve dassanti vatvāna, adāne kurute mano;</gatha1>
    <gathalast line="381">Bhūmyaṃ so patitaṃ pāsaṃ, gīvāyaṃ paṭimuñcati.</gathalast>
    <gatha1 line="382">‘‘Yo <pageBreak edition="Myanmar" number="0.0069" /> ve dassanti vatvāna, adāne kurute mano;</gatha1>
    <gathalast line="383">Pāpā pāpataro hoti, sampatto yamasādhanaṃ.</gathalast>
    <gatha1 line="384">‘‘Yañhi yāce tañhi dade, yaṃ na yāce na taṃ dade;</gatha1>
    <gathalast line="385">Svāhaṃ tameva dassāmi, yaṃ maṃ yācati brāhmaṇo’’ti. (jā. 1.15.61-63);</gathalast>
    <paragraph line="386">Tattha <bold>mā no, devā</bold>ti <bold>no</bold>ti nipātamattaṃ. Deva, mā <bold>cakkhuṃ</bold> adāsi. <bold>Mā no sabbe parākarī</bold>ti amhe sabbe mā pariccaji. Akkhīsu hi dinnesu tvaṃ rajjaṃ na karissasi, evaṃ tayā mayaṃ pariccattā nāma bhavissāmāti adhippāyena evamāhaṃsu. <bold>Parikireyyu</bold>nti parivāreyyuṃ. <bold>Evaṃ dehī</bold>ti yathā taṃ avikalacakkhuṃ sivayo ciraṃ parivāreyyuṃ, evaṃ dehi dhanamevassa dehi, mā akkhīni, akkhīsu hi dinnesu na taṃ sivayo parivāressantīti dasseti.</paragraph>
    <paragraph line="387"><bold>Paṭimuñcatī</bold>ti paṭipaveseti. <bold>Pāpā pāpataro hotī</bold>ti lāmakā lāmakataro nāma hoti. <bold>Sampatto yamasādhana</bold>nti yamassa āṇāpavattiṭṭhānaṃ ussadanirayaṃ esa patto nāma hoti. <bold>Yañhi yāce</bold>ti <pageBreak edition="Vipassana Research Institut" number="0.0066" /> yaṃ vatthuṃ yācako yācati, dāyakopi tadeva dadeyya, na ayācitaṃ, ayañca brāhmaṇo cakkhuṃ maṃ yācati, na muttādikaṃ dhanaṃ, taṃ dassāmīti vadati.</paragraph>
    <paragraph line="388">Atha <pageBreak edition="Pali Text Society" number="0.0068" /> naṃ ‘‘āyuādīsu kiṃ patthetvā cakkhūni desi devā’’ti pucchiṃsu. Mahāpuriso ‘‘nāhaṃ diṭṭhadhammikaṃ samparāyikaṃ vā sampattiṃ patthetvā demi, api ca bodhisattānaṃ āciṇṇasamāciṇṇo porāṇakamaggo esa, yadidaṃ dānapāramipūraṇaṃ nāmā’’ti āha. Tena vuttaṃ –</paragraph>
    <gatha1 line="389">‘‘Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;</gatha1>
    <gathalast line="390">Kathañhi rājā sivinaṃ anuttaro, cakkhūni dajjā paralokahetu.</gathalast>
    <gatha1 line="391">‘‘Na vāhametaṃ yasasā dadāmi, na puttamicche na dhanaṃ na raṭṭhaṃ;</gatha1>
    <gathalast line="392">Satañca dhammo carito purāṇo, icceva dāne ramate mano mamā’’ti. (jā. 1.15.64-65);</gathalast>
    <paragraph line="393">Tattha <pageBreak edition="Myanmar" number="0.0070" /><bold>paralokahetū</bold>ti, mahārāja, kathaṃ nāma tumhādiso paṇḍitapuriso sakkasampattisadisaṃ sandiṭṭhikaṃ issariyaṃ pahāya paralokahetu cakkhūni dadeyyāti.</paragraph>
    <paragraph line="394"><bold>Na vāha</bold>nti na ve ahaṃ. <bold>Yasasā</bold>ti dibbassa vā mānusassa vā issariyassa kāraṇā, apica <bold>sataṃ</bold> bodhisattānaṃ <bold>dhammo</bold> buddhakārako <bold>carito</bold> ācarito āciṇṇo purātano <bold>icceva</bold> iminā kāraṇena <bold>dāne</bold>yeva īdiso <bold>mama mano</bold> niratoti.</paragraph>
    <paragraph line="395">Evañca pana vatvā rājā amacce saññāpetvā sivakaṃ vejjaṃ āṇāpesi – ‘‘ehi, sivaka, mama ubhopi akkhīni imassa brāhmaṇassa dātuṃ sīghaṃ uppāṭetvā hatthe patiṭṭhapehī’’ti. Tena vuttaṃ –</paragraph>
    <hangnum line="396" number="63"></hangnum>
    <gatha1 line="397"> ‘‘Ehi sivaka uṭṭhehi, mā dandhayi mā pavedhayi;</gatha1>
    <gathalast line="398">Ubhopi nayanaṃ dehi, uppāṭetvā vanibbake.</gathalast>
    <hangnum line="399" number="64"></hangnum>
    <gatha1 line="400"> ‘‘Tato so codito mayhaṃ, sivako vacanaṃkaro;</gatha1>
    <gathalast line="401">Uddharitvāna pādāsi, tālamiñjaṃva yācake’’ti.</gathalast>
    <paragraph line="402">Tattha <pageBreak edition="Vipassana Research Institut" number="0.0067" /><bold>uṭṭhehī</bold>ti uṭṭhānavīriyaṃ karohi. Imasmiṃ mama cakkhudāne sahāyakiccaṃ karohīti dasseti. <bold>Mā dantayī</bold>ti mā cirāyi. Ayañhi atidullabho cirakālaṃ patthito mayā uttamo dānakkhaṇo paṭiladdho, so mā virajjhīti adhippāyo. <bold>Mā pavedhayī</bold>ti ‘‘amhākaṃ rañño cakkhūni uppāṭemī’’ti cittutrāsavasena mā vedhayi sarīrakampaṃ mā āpajji. <bold>Ubhopi</bold><pageBreak edition="Pali Text Society" number="0.0069" /><bold>nayana</bold>nti ubhopi nayane. <bold>Vanibbake</bold>ti yācakassa <bold>mayha</bold>nti mayā. <bold>Uddharitvāna pādāsī</bold>ti so vejjo rañño akkhikūpato ubhopi akkhīni uppāṭetvā rañño hatthe adāsi.</paragraph>
    <paragraph line="403">Dento ca na satthakena uddharitvā adāsi. So hi cintesi – ‘‘ayuttaṃ mādisassa susikkhitavejjassa rañño akkhīsu satthapātana’’nti bhesajjāni ghaṃsetvā bhesajjacuṇṇena nīluppalaṃ paribhāvetvā dakkhiṇakkhiṃ upasiṅghāpesi, akkhi parivatti, dukkhā vedanā uppajji. So paribhāvetvā punapi upasiṅghāpesi, akkhi akkhikūpato mucci, balavatarā vedanā udapādi, tatiyavāre kharataraṃ paribhāvetvā upanāmesi, akkhi osadhabalena paribbhamitvā akkhikūpato nikkhamitvā nhārusuttakena olambamānaṃ aṭṭhāsi, adhimattā <pageBreak edition="Myanmar" number="0.0071" /> vedanā udapādi, lohitaṃ pagghari, nivatthasāṭakāpi lohitena temiṃsu. Orodhā ca amaccā ca rañño pādamūle patitvā ‘‘deva, akkhīni mā dehi, deva, akkhīni mā dehī’’ti mahāparidevaṃ parideviṃsu.</paragraph>
    <paragraph line="404">Rājā vedanaṃ adhivāsetvā ‘‘tāta, mā papañcaṃ karī’’ti āha. So ‘‘sādhu, devā’’ti vāmahatthena akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā mahāsattassa hatthe ṭhapesi. So vāmakkhinā dakkhiṇakkhiṃ oloketvā pariccāgapītiyā abhibhuyyamānaṃ dukkhavedanaṃ vedento ‘‘ehi, brāhmaṇā’’ti brāhmaṇaṃ pakkosāpetvā ‘‘mama ito cakkhuto sataguṇena sahassaguṇena satasahassaguṇena samantacakkhumeva piyataraṃ, tassa me idaṃ akkhidānaṃ paccayo hotū’’ti brāhmaṇassa akkhiṃ adāsi. So taṃ ukkhipitvā attano akkhimhi ṭhapesi, taṃ tassānubhāvena vikasitanīluppalaṃ viya hutvā upaṭṭhāsi. Mahāsatto vāmakkhinā tassa taṃ akkhiṃ disvā ‘‘aho sudinnaṃ mayā akkhī’’ti antosamuggatāya pītiyā nirantaraṃ phuṭasarīro hutvā aparampi adāsi. Sakkopi taṃ <pageBreak edition="Pali Text Society" number="0.0070" /> tatheva katvā rājanivesanā nikkhamitvā mahājanassa olokentasseva nagarā nikkhamitvā devalokameva gato.</paragraph>
    <paragraph line="405">Rañño nacirasseva akkhīni āvāṭabhāvaṃ appattāni kambalageṇḍukaṃ viya uggatena maṃsapiṇḍena pūretvā cittakammarūpassa viya ruhiṃsu, vedanā pacchijji. Atha mahāsatto katipāhaṃ pāsāde vasitvā ‘‘kiṃ andhassa rajjenāti amaccānaṃ rajjaṃ niyyātetvā uyyānaṃ gantvā pabbajitvā samaṇadhammaṃ <pageBreak edition="Vipassana Research Institut" number="0.0068" /> karissāmī’’ti cintetvā amaccānaṃ tamatthaṃ ārocetvā ‘‘mukhadhovanādidāyako eko puriso mayhaṃ santike hotu, sarīrakiccaṭṭhānesupi me rajjukaṃ bandhathā’’ti vatvā sivikāya gantvā pokkharaṇitīre rājapallaṅke nisīdi. Amaccāpi vanditvā paṭikkamiṃsu. Bodhisattopi attano dānaṃ āvajjesi. Tasmiṃ khaṇe sakkassa āsanaṃ uṇhākāraṃ dassesi. Sakko taṃ disvā ‘‘mahārājassa varaṃ datvā cakkhuṃ paṭipākatikaṃ karissāmī’’ti bodhisattassa samīpaṃ gantvā padasaddamakāsi. Mahāsattena ca ‘‘ko eso’’ti vutte –</paragraph>
    <gatha1 line="406">‘‘Sakkohamasmi <pageBreak edition="Myanmar" number="0.0072" /> devindo, āgatosmi tavantike;</gatha1>
    <gathalast line="407">Varaṃ varassu rājīsi, yaṃ kiñci manasicchasī’’ti. (jā. 1.15.71) –</gathalast>
    <unindented line="408">Vatvā tena –</unindented>
    <gatha1 line="409">‘‘Pahūtaṃ me dhanaṃ sakka, balaṃ koso canappako;</gatha1>
    <gathalast line="410">Andhassa me sato dāni, maraṇaññeva ruccatī’’ti. (jā. 1.15.72) –</gathalast>
    <unindented line="411">Vutte atha naṃ sakko āha – ‘‘sivirāja, kiṃ pana tvaṃ maritukāmo hutvā maraṇaṃ rocesi, udāhu andhabhāvenā’’ti. Andhabhāvena, devāti. ‘‘Mahārāja, dānaṃ nāma na kevalaṃ samparāyatthameva diyyati, diṭṭhadhammatthāyapi paccayo hoti, tasmā tava dānapuññameva nissāya saccakiriyaṃ karohi, tassa baleneva te cakkhu uppajjissatī’’ti vutte ‘‘tena hi mayā mahādānaṃ sudinna’’nti vatvā saccakiriyaṃ karonto –</unindented>
    <gatha1 line="412">‘‘Ye <pageBreak edition="Pali Text Society" number="0.0071" /> maṃ yācitumāyanti, nānāgottā vanibbakā;</gatha1>
    <gatha2 line="413">Yopi maṃ yācate tattha, sopi me manaso piyo;</gatha2>
    <gathalast line="414">Etena saccavajjena, cakkhu me upapajjathā’’ti. (jā. 1.15.74) –</gathalast>
    <unindented line="415">Āha.</unindented>
    <paragraph line="416">Tattha <bold>ye ma</bold>nti ye maṃ yācitumāgacchanti, tesupi āgatesu <bold>yo</bold> imaṃ nāma dehīti vācaṃ nicchārento <pageBreak edition="Vipassana Research Institut" number="0.0069" /><bold>maṃ yācate, sopi me manaso piyo. Etenā</bold>ti sace mayhaṃ sabbepi yācakā piyā, saccamevetaṃ mayā vuttaṃ, etena <bold>me</bold> saccavacanena ekaṃ <bold>cakkhu upapajjatha</bold> uppajjatūti.</paragraph>
    <paragraph line="417">Athassa vacanasamanantarameva paṭhamaṃ cakkhu udapādi. Tato dutiyassa uppajjanatthāya –</paragraph>
    <gatha1 line="418">‘‘Yaṃ maṃ so yācituṃ āgā, dehi cakkhunti brāhmaṇo;</gatha1>
    <gathalast line="419">Tassa cakkhūni pādāsiṃ, brāhmaṇassa vanibbato.</gathalast>
    <gatha1 line="420">‘‘Bhiyyo maṃ āvisī pīti, somanassañcanappakaṃ;</gatha1>
    <gathalast line="421">Etena saccavajjena, dutiyaṃ me upapajjathā’’ti. (jā. 1.15.75-76) –</gathalast>
    <unindented line="422">Āha.</unindented>
    <paragraph line="423">Tattha <bold>yaṃ ma</bold>nti yo maṃ. <bold>So</bold>ti so cakkhuyācako <bold>brāhmaṇo. Āgā</bold>ti āgato. <bold>Vanibbato</bold>ti yācantassa. <bold>Maṃ āvisī</bold>ti brāhmaṇassa <pageBreak edition="Myanmar" number="0.0073" /> cakkhūni datvā andhakālepi tathārūpaṃ vedanaṃ agaṇetvā ‘‘aho sudinnaṃ me dāna’’nti paccavekkhantaṃ maṃ <bold>bhiyyo</bold> atirekatarā pīti āvisi. <bold>Somanassañcanappaka</bold>nti aparimāṇaṃ somanassaṃ uppajji. <bold>Etenā</bold>ti sace tadā mama anappakaṃ pītisomanassaṃ uppannaṃ, saccamevetaṃ mayā vuttaṃ, etena <bold>me</bold> saccavacanena dutiyampi cakkhu upapajjatūti.</paragraph>
    <paragraph line="424">Taṃkhaṇaññeva dutiyampi cakkhu udapādi. Tāni panassa cakkhūni neva pākatikāni, na dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatacakkhuno ca dibbacakkhu nāma nuppajjati, vuttanayena panassa ādimajjhapariyosānesu aviparītaṃ attano dānapītiṃ upādāya pītipharaṇavasena nibbattāni ‘‘saccapāramitācakkhūnī’’ti vuttāni. Tena vuttaṃ –</paragraph>
    <hangnum line="425" number="65"></hangnum>
    <gatha1 line="426"> ‘‘Dadamānassa <pageBreak edition="Pali Text Society" number="0.0072" /> dentassa, dinnadānassa me sato;</gatha1>
    <gathalast line="427">Cittassa aññathā natthi, bodhiyāyeva kāraṇā’’ti.</gathalast>
    <paragraph line="428">Tattha <bold>dadamānassā</bold>ti cakkhūni dātuṃ vejjena uppāṭentassa. <bold>Dentassā</bold>ti uppāṭitāni tāni sakkabrāhmaṇassa <pageBreak edition="Vipassana Research Institut" number="0.0070" /> hatthe ṭhapentassa. <bold>Dinnadānassā</bold>ti cakkhudānaṃ dinnavato. <bold>Cittassa aññathā</bold>ti dānajjhāsayassa aññathābhāvo. <bold>Bodhiyāyeva kāraṇā</bold>ti tañca sabbaññutaññāṇasseva hetūti attho.</paragraph>
    <paragraph line="429" number="66"> Sabbaññutaññāṇassa sudullabhatāya evaṃ sudukkaraṃ mayā katanti na cakkhūnaṃ na attabhāvassapi appiyatāyāti dassento <bold>‘‘na me dessā’’</bold>ti osānagāthamāha. Tattha <bold>attā na me na dessiyo</bold>ti paṭhamo <bold>na</bold>-kāro nipātamatto. Attā na me kujjhitabbo, na appiyoti attho. ‘‘Attānaṃ me na dessiya’’ntipi pāṭho. Tassattho – me attānaṃ ahaṃ na dessiyaṃ na kujjheyyaṃ na kujjhituṃ arahāmi na so mayā kujjhitabboti. ‘‘Attāpi me na dessiyo’’tipi paṭhanti. <bold>Adāsaha</bold>nti adāsiṃ ahaṃ. ‘‘Adāsiha’’ntipi pāṭho.</paragraph>
    <paragraph line="430">Tadā pana bodhisattassa saccakiriyāya cakkhūsu uppannesu sakkānubhāvena sabbā rājaparisā sannipatitāva ahosi. Athassa sakko mahājanamajjhe ākāse ṭhatvā –</paragraph>
    <gatha1 line="431">‘‘Dhammena <pageBreak edition="Myanmar" number="0.0074" /> bhāsitā gāthā, sivīnaṃ raṭṭhavaḍḍhana;</gatha1>
    <gathalast line="432">Etāni tava nettāni, dibbāni paṭidissare.</gathalast>
    <gatha1 line="433">‘‘Tirokuṭṭaṃ tiroselaṃ, samatiggayha pabbataṃ;</gatha1>
    <gathalast line="434">Samantā yojanasataṃ, dassanaṃ anubhontu te’’ti. (jā. 1.15.77-78) –</gathalast>
    <unindented line="435">Imāhi gāthāhi thutiṃ katvā devalokameva gato. Bodhisattopi mahājanaparivuto mahantena sakkārena nagaraṃ pavisitvā rājagehadvāre susajjite mahāmaṇḍape samussitasetacchatte rājapallaṅke nisinno cakkhupaṭilābhena tuṭṭhahaṭṭhapamuditānaṃ daṭṭhuṃ āgatānaṃ nāgarānaṃ jānapadānaṃ rājaparisāya ca dhammaṃ desento –</unindented>
    <gatha1 line="436">‘‘Ko nīdha vittaṃ na dadeyya yācito, api visiṭṭhaṃ supiyampi attano;</gatha1>
    <gathalast line="437">Tadiṅgha sabbe sivayo samāgatā, dibbāni nettāni mamajja passatha.</gathalast>
    <gatha1 line="438">‘‘Tirokuṭṭaṃ <pageBreak edition="Pali Text Society" number="0.0073" /> tiroselaṃ, samatiggayha pabbataṃ;</gatha1>
    <gathalast line="439">Samantā yojanasataṃ, dassanaṃ anubhonti me.</gathalast>
    <gatha1 line="440">‘‘Na <pageBreak edition="Vipassana Research Institut" number="0.0071" /> cāgamattā paramatthi kiñci, maccānaṃ idha jīvite;</gatha1>
    <gathalast line="441">Datvāna mānusaṃ cakkhuṃ, laddhaṃ me cakkhu amānusaṃ.</gathalast>
    <gatha1 line="442">‘‘Etampi disvā sivayo, detha dānāni bhuñjatha;</gatha1>
    <gathalast line="443">Datvā ca bhutvā ca yathānubhāvaṃ, aninditā saggamupetha ṭhāna’’nti. (jā. 1.15.79-82) –</gathalast>
    <unindented line="444">Imā gāthā abhāsi. Tattha <bold>dhammena bhāsitā</bold>ti, mahārāja, imā te gāthā dhammena sabhāveneva bhāsitā. <bold>Dibbānī</bold>ti dibbānubhāvayuttāni. <bold>Paṭidissare</bold>ti paṭidissanti. <bold>Tirokuṭṭa</bold>nti parakuṭṭaṃ. <bold>Tirosela</bold>nti paraselaṃ. <bold>Samatiggayhā</bold>ti atikkamitvā. <bold>Samantā</bold> dasadisā <bold>yojanasataṃ</bold> rūpa<bold>dassanaṃ anubhontu</bold> sādhentu.</unindented>
    <paragraph line="445"><bold>Ko nīdhā</bold>ti ko nu idha. <bold>Api visiṭṭha</bold>nti uttamampi samānaṃ. <bold>Na cāgamattā</bold>ti cāgappamāṇato aññaṃ varaṃ nāma natthi. <bold>Idha jīvite</bold>ti imasmiṃ <pageBreak edition="Myanmar" number="0.0075" /> jīvaloke. ‘‘Idha jīvata’’ntipi paṭhanti. Imasmiṃ loke jīvamānānanti attho. <bold>Amānusa</bold>nti dibbacakkhu mayā <bold>laddhaṃ,</bold> iminā kāraṇena veditabbametaṃ ‘‘cāgato uttamaṃ nāma natthī’’ti. <bold>Etampi disvā</bold>ti etaṃ mayā laddhaṃ dibbacakkhuṃ disvāpi.</paragraph>
    <paragraph line="446">Iti imāhi catūhi gāthāhi na kevalaṃ tasmiṃyeva khaṇe, atha kho anvaddhamāsampi uposathe mahājanaṃ sannipātetvā dhammaṃ desesi. Taṃ sutvā mahājano dānādīni puññāni katvā devalokaparāyano ahosi.</paragraph>
    <paragraph line="447">Tadā vejjo ānandatthero ahosi, sakko anuruddhatthero, sesaparisā buddhaparisā, sivirājā lokanātho.</paragraph>
    <paragraph line="448">Tassa idhāpi vuttanayeneva yathārahaṃ pāramiyo niddhāretabbā. Tathā divase divase yathā adinnapubbaṃ bāhiradeyyadhammavatthu na hoti, evaṃ aparimitaṃ mahādānaṃ pavattentassa tena aparituṭṭhassa kathaṃ nu kho ahaṃ ajjhattikavatthukaṃ dānaṃ dadeyyaṃ, kadā nu kho maṃ koci āgantvā <pageBreak edition="Pali Text Society" number="0.0074" /> ajjhattikaṃ deyyadhammaṃ yāceyya, sace hi koci yācako me hadayamaṃsassa nāmaṃ gaṇheyya, kaṇayena naṃ nīharitvā pasannaudakato sanāḷaṃ padumaṃ uddharanto viya lohitabinduṃ paggharantaṃ <pageBreak edition="Vipassana Research Institut" number="0.0072" /> hadayaṃ nīharitvā dassāmi. Sace sarīramaṃsassa nāmaṃ gaṇheyya, avalekhanena tālaguḷapaṭalaṃ uppāṭento viya sarīramaṃsaṃ uppāṭetvā dassāmi. Sace lohitassa nāmaṃ gaṇheyya, asinā vijjhitvā yantamukhe vā patitvā upanītaṃ bhājanaṃ pūretvā lohitaṃ dassāmi. Sace pana koci ‘‘gehe me kammaṃ nappavattati, tattha me dāsakammaṃ karohī’’ti vadeyya, rājavesaṃ apanetvā tassa attānaṃ sāvetvā dāsakammaṃ karissāmi. Sace vā pana koci akkhīnaṃ nāmaṃ gaṇheyya, tālamiñjaṃ nīharanto viya akkhīni uppāṭetvā tassa dassāmīti evaṃ anaññasādhāraṇavasībhāvappattānaṃ mahābodhisattānaṃyeva āveṇikā uḷāratarā parivitakkuppatti, cakkhuyācakaṃ labhitvā amaccapārisajjādīhi nivāriyamānassāpi tesaṃ vacanaṃ anādiyitvā attano parivitakkānurūpaṃ paṭipattiyā ca paramā pītipaṭisaṃvedanā, tassā pītimanatāya avitathabhāvaṃ nissāya sakkassa purato saccakiriyākaraṇaṃ, tena ca attano cakkhūnaṃ paṭipākatikabhāvo, tesañca dibbānubhāvatāti evamādayo mahāsattassa guṇānubhāvā veditabbāti.</paragraph>
    <centered line="449">Sivirājacariyāvaṇṇanā niṭṭhitā.</centered>
    <subhead line="450">9. Vessantaracariyāvaṇṇanā</subhead>
    <paragraph line="451" number="67"> Navame <pageBreak edition="Myanmar" number="0.0076" /><bold>yā me ahosi janikā</bold>ti ettha <bold>me</bold>ti vessantarabhūtaṃ attānaṃ sandhāya satthā vadati. Tenevāha – ‘‘phussatī nāma khattiyā’’ti. Tadā hissa mātā ‘‘phussatī’’ti evaṃnāmikā khattiyānī ahosi. <bold>Sā atītāsu jātīsū</bold>ti sā tato anantarātītajātiyaṃ. Ekatthe hi etaṃ bahuvacanaṃ. <bold>Sakkassa mahesī piyā</bold> ahosīti sambandho. Atha vā yā me ahosi janikā imasmiṃ carimattabhāve, sā atītāsu jātīsu phussatī nāma, tattha atītāya jātiyā khattiyā, yatthāhaṃ tassā kucchimhi vessantaro <pageBreak edition="Pali Text Society" number="0.0075" /> hutvā nibbattiṃ, tato anantarātītāya sakkassa mahesī piyā ahosīti. Tatrāyaṃ anupubbikathā –</paragraph>
    <paragraph line="452">Ito hi ekanavute kappe vipassī nāma satthā loke udapādi. Tasmiṃ bandhumatīnagaraṃ upanissāya kheme migadāye viharante bandhumā rājā kenaci raññā pesitaṃ mahagghaṃ candanasāraṃ attano <pageBreak edition="Vipassana Research Institut" number="0.0073" /> jeṭṭhadhītāya adāsi. Sā tena sukhumaṃ candanacuṇṇaṃ kāretvā samuggaṃ pūretvā vihāraṃ gantvā satthu suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā ‘‘bhante, anāgate tumhādisassa buddhassa mātā bhaveyya’’nti patthanaṃ akāsi. Sā tato cutā tassā candanacuṇṇapūjāya phalena rattacandanaparipphositena viya sarīrena devesu ca manussesu ca saṃsarantī tāvatiṃsabhavane sakkassa devarañño aggamahesī hutvā nibbatti. Athassā āyupariyosāne pubbanimittesu uppannesu sakko devarājā tassā parikkhīṇāyukataṃ ñatvā tassā anukampāya ‘‘bhadde, phussati dasa te vare dammi, te gaṇhassū’’ti āha. Tena vuttaṃ –</paragraph>
    <hangnum line="453" number="68"></hangnum>
    <gatha1 line="454"> ‘‘Tassā āyukkhayaṃ ñatvā, devindo etadabravi;</gatha1>
    <gathalast line="455">‘Dadāmi te dasa vare, vara bhadde yadicchasī’’’ti.</gathalast>
    <paragraph line="456">Tattha <bold>varā</bold>ti varassu varaṃ gaṇha. <bold>Bhadde, yadicchasī</bold>ti, bhadde, phussati yaṃ icchasi yaṃ tava piyaṃ, taṃ dasahi koṭṭhāsehi ‘‘varaṃ varassu paṭiggaṇhāhī’’ti vadati.</paragraph>
    <paragraph line="457" number="69"><bold>Punidamabravī</bold>ti puna idaṃ sā attano cavanadhammataṃ ajānantī <bold>‘‘kiṃ nu me aparādhatthī’’</bold>tiādikaṃ abhāsi. Sā hi pamattā hutvā attano āyukkhayaṃ <pageBreak edition="Myanmar" number="0.0077" /> ajānantī ayaṃ ‘‘varaṃ gaṇhā’’ti vadanto ‘‘katthaci mama uppajjanaṃ icchatī’’ti ñatvā evamāha. Tattha <bold>aparādhatthī</bold>ti aparādho atthi. <bold>Kiṃ nu dessā ahaṃ tavā</bold>ti kiṃ kāraṇaṃ ahaṃ tava dessā kujjhitabbā appiyā jātā. <bold>Rammā cāvesi maṃ ṭhānā</bold>ti ramaṇīyā imasmā ṭhānā cāvesi. <bold>Vātova dharaṇīruha</bold>nti yena balavā māluto viya rukkhaṃ ummūlento imamhā devalokā cāvetukāmosi kiṃ nu kāraṇanti taṃ pucchati.</paragraph>
    <paragraph line="458" number="70"><bold>Tassida</bold>nti tassā idaṃ. <bold>Na ceva te kataṃ pāpa</bold>nti na ceva tayā kiñci pāpaṃ kataṃ yena te aparādho <pageBreak edition="Pali Text Society" number="0.0076" /> siyā. <bold>Na ca me tvaṃsi appiyā</bold>ti mama tvaṃ na cāpi appiyā, yena dessā nāma mama appiyāti adhippāyo.</paragraph>
    <paragraph line="459" number="71"> Idāni yena adhippāyena vare dātukāmo, taṃ dassento <bold>‘‘ettakaṃyeva te āyu, cavanakālo bhavissatī’’</bold>ti vatvā vare gaṇhāpento <bold>‘‘paṭiggaṇha mayā dinne, vare dasa varuttame’’</bold>ti āha.</paragraph>
    <paragraph line="460">Tattha <bold>varuttame</bold>ti varesu uttame aggavare.</paragraph>
    <paragraph line="461" number="72"><bold>Dinnavarā</bold>ti <pageBreak edition="Vipassana Research Institut" number="0.0074" /> ‘‘vare dassāmī’’ti paṭiññādānavasena dinnavarā. <bold>Tuṭṭhahaṭṭhā</bold>ti icchitalābhaparitosena tuṭṭhā ceva tassa ca sikhāppattidassanena hāsavasena haṭṭhā ca. <bold>Pamoditā</bold>ti balavapāmojjena pamuditā. <bold>Mamaṃ abbhantaraṃ katvā</bold>ti tesu varesu maṃ abbhantaraṃ karitvā. <bold>Dasa vare varī</bold>ti sā attano khīṇāyukabhāvaṃ ñatvā sakkena varadānatthaṃ katokāsā sakalajambudīpatalaṃ olokentī attano anucchavikaṃ sivirañño nivesanaṃ disvā tattha tassa aggamahesibhāvo nīlanettatā nīlabhamukatā phussatītināmaṃ guṇavisesayuttaputtapaṭilābho anunnatakucchibhāvo alambatthanatā apalitabhāvo sukhumacchavitā vajjhajanānaṃ mocanasamatthatā cāti ime dasa vare gaṇhi.</paragraph>
    <paragraph line="462">Iti sā dasa vare gahetvā tato cutā maddarañño aggamahesiyā kucchimhi nibbatti. Jāyamānā ca sā candanacuṇṇaparipphositena viya sarīrena jātā. Tenassā nāmaggahaṇadivase ‘‘phussatī’’ tveva nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā <pageBreak edition="Myanmar" number="0.0078" /> ahosi. Atha naṃ jetuttaranagare sivimahārājā puttassa sañjayakumārassatthāya ānetvā setacchattaṃ ussāpetvā taṃ soḷasannaṃ itthisahassānaṃ jeṭṭhakaṃ katvā aggamahesiṭṭhāne ṭhapesi. Tena vuttaṃ –</paragraph>
    <hangnum line="463" number="73"></hangnum>
    <gatha1 line="464"> ‘‘Tato cutā sā phussatī, khattiye upapajjatha;</gatha1>
    <gathalast line="465">Jetuttaramhi nagare, sañjayena samāgamī’’ti.</gathalast>
    <paragraph line="466">Sā sañjayarañño piyā ahosi manāpā. Atha sakko āvajjento ‘‘mayā phussatiyā dinnavaresu nava varā samiddhā’’ti disvā ‘‘puttavaro na samiddho, tampissā samijjhāpessāmī’’ti cintetvā bodhisattaṃ tadā tāvatiṃsadevaloke khīṇāyukaṃ disvā tassa santikaṃ gantvā ‘‘mārisa, tayā manussaloke <pageBreak edition="Pali Text Society" number="0.0077" /> sivisañjayarañño aggamahesiyā kucchimhi paṭisandhiṃ gaṇhituṃ vaṭṭatī’’ti tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato. Mahāsattopi tato cavitvā tatthuppanno. Sesā devaputtāpi saṭṭhisahassānaṃ amaccānaṃ gehesu nibbattiṃsu. Mahāsatte kucchigate phussatidevī catūsu nagaradvāresu nagaramajjhe nivesanadvāreti cha dānasālāyo kāretvā devasikaṃ chasatasahassāni vissajjetvā dānaṃ dātuṃ dohaḷinī ahosi. Rājā tassā dohaḷaṃ sutvā nemittake brāhmaṇe pakkosāpetvā pucchitvā ‘‘mahārāja, deviyā kucchimhi dānābhirato uḷāro satto uppanno, dānena tittiṃ na pāpuṇissatī’’ti sutvā tuṭṭhamānaso vuttappakāraṃ dānaṃ paṭṭhapesi. Samaṇabrāhmaṇajiṇṇāturakapaṇaddhikavanibbakayācake <pageBreak edition="Vipassana Research Institut" number="0.0075" /> santappesi. Bodhisattassa paṭisandhiggahaṇato paṭṭhāya rañño āyassa pamāṇaṃ nāhosi. Tassa puññānubhāvena sakalajambudīpe rājāno paṇṇākāraṃ pahiṇanti. Tena vuttaṃ –</paragraph>
    <hangnum line="467" number="74"></hangnum>
    <gatha1 line="468"> ‘‘Yadāhaṃ phussatiyā kucchiṃ, okkanto piyamātuyā;</gatha1>
    <gathalast line="469">Mama tejena me mātā, tadā dānaratā ahu.</gathalast>
    <hangnum line="470" number="75"></hangnum>
    <gatha1 line="471"> ‘‘Adhane <pageBreak edition="Myanmar" number="0.0079" /> āture jiṇṇe, yācake addhike jane;</gatha1>
    <gathalast line="472">Samaṇe brāhmaṇe khīṇe, deti dānaṃ akiñcane’’ti;</gathalast>
    <paragraph line="473">Tattha <bold>mama tejenā</bold>ti mama dānajjhāsayānubhāvena. <bold>Khīṇe</bold>ti bhogādīhi parikkhīṇe pārijuññappatte. <bold>Akiñcane</bold>ti apariggahe. Sabbattha visaye bhummaṃ. Adhanādayo hi dānadhammassa pavattiyā visayo.</paragraph>
    <paragraph line="474">Devī mahantena parihārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā devanagaraṃ viya nagaraṃ alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi. Tassā vessavīthiyā majjhappattakāle kammajavātā caliṃsu. Amaccā rañño ārocesuṃ. So vessavīthiyaṃyevassā sūtigharaṃ kāretvā <pageBreak edition="Pali Text Society" number="0.0078" /> ārakkhaṃ gaṇhāpesi. Sā tattha puttaṃ vijāyi. Tenāha –</paragraph>
    <hangnum line="475" number="76"></hangnum>
    <gatha1 line="476"> ‘‘Dasamāse dhārayitvāna, karonte puraṃ padakkhiṇaṃ;</gatha1>
    <gathalast line="477">Vessānaṃ vīthiyā majjhe, janesi phussatī mamaṃ.</gathalast>
    <paragraph line="478" number="77"> ‘‘Na mayhaṃ mattikaṃ nāmaṃ, nāpi pettikasambhavaṃ.</paragraph>
    <gathalast line="479">Jātettha vessavīthiyaṃ, tasmā vessantaro ahū’’ti.</gathalast>
    <paragraph line="480">Tattha <bold>karonte puraṃ padakkhiṇa</bold>nti deviṃ gahetvā sañjayamahārāje nagaraṃ padakkhiṇaṃ kurumāne. <bold>Vessāna</bold>nti vāṇijānaṃ.</paragraph>
    <paragraph line="481"><bold>Na mattikaṃ nāma</bold>nti na mātuāgataṃ mātāmahādīnaṃ nāmaṃ. <bold>Pettikasambhava</bold>nti pitu idanti pettikaṃ <pageBreak edition="Vipassana Research Institut" number="0.0076" />, sambhavati etasmāti sambhavo, taṃ pettikaṃ sambhavo etassāti pettikasambhavaṃ, nāmaṃ. Mātāpitusambandhavasena na katanti dasseti. <bold>Jātetthā</bold>ti jāto ettha. ‘‘Jātomhī’’tipi pāṭho. <bold>Tasmā vessantaro ahū</bold>ti yasmā tadā vessavīthiyaṃ jāto, tasmā vessantaro nāma ahosi, vessantaroti nāmaṃ akaṃsūti attho.</paragraph>
    <paragraph line="482">Mahāsatto mātu kucchito nikkhamanto visado hutvā akkhīni ummīletvāva nikkhami. Nikkhantamatte eva mātu hatthaṃ pasāretvā ‘‘amma, dānaṃ dassāmi, atthi kiñcī’’ti āha. Athassa mātā ‘‘tāta, yathājjhāsayaṃ dānaṃ dehī’’ti hatthasamīpe sahassatthavikaṃ ṭhapesi. Bodhisatto hi <bold>ummaṅgajātake</bold><pageBreak edition="Myanmar" number="0.0080" /> (jā. 2.22.590 ādayo) imasmiṃ <bold>jātake</bold> pacchimattabhāveti tīsu ṭhānesu jātamattova kathesi. Rājā mahāsattassa atidīghādidosavivajjitā madhurakhīrā catusaṭṭhidhātiyo upaṭṭhāpesi. Tena saddhiṃ jātānaṃ saṭṭhiyā dārakasahassānampi dhātiyo dāpesi. So saṭṭhidārakasahassehi saddhiṃ mahantena parivārena vaḍḍhati. Tassa rājā satasahassagghanakaṃ kumārapiḷandhanaṃ kārāpetvā adāsi. So catupañcavassikakāle taṃ omuñcitvā dhātīnaṃ datvā puna tāhi dīyamānaṃ na gaṇhāti. Taṃ <pageBreak edition="Pali Text Society" number="0.0079" /> sutvā rājā ‘‘mama puttena dinnaṃ sudinna’’nti vatvā aparampi kāresi. Tampi deti. Dārakakāleyeva dhātīnaṃ navavāre piḷandhanaṃ adāsi.</paragraph>
    <paragraph line="483">Aṭṭhavassikakāle pana sayanapīṭhe nisinno cintesi – ‘‘ahaṃ bāhirakadānaṃ demi, na taṃ maṃ paritoseti, ajjhattikadānaṃ dātukāmomhi. Sace hi maṃ koci hadayaṃ yāceyya, hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace sakalasarīre maṃsaṃ rudhirampi vā yāceyya, sakalasarīrato maṃsaṃ chinditvā rudhirampi asinā vijjhitvā dadeyyaṃ. Athāpi koci ‘dāso me hohī’ti vadeyya, attānaṃ tassa sāvetvā dadeyya’’nti. Tassevaṃ sabhāvaṃ sarasaṃ cintentassa catunahutādhikadviyojanasatasahassabahalā ayaṃ mahāpathavī udakapariyantaṃ katvā kampi. Sinerupabbatarājā onamitvā jetuttaranagarābhimukho aṭṭhāsi. Tena vuttaṃ –</paragraph>
    <hangnum line="484" number="78"></hangnum>
    <gatha1 line="485"> ‘‘Yadāhaṃ dārako homi, jātiyā aṭṭhavassiko;</gatha1>
    <gathalast line="486">Tadā nisajja pāsāde, dānaṃ dātuṃ vicintayiṃ.</gathalast>
    <hangnum line="487" number="79"></hangnum>
    <gatha1 line="488"> ‘‘Hadayaṃ <pageBreak edition="Vipassana Research Institut" number="0.0077" /> dadeyyaṃ cakkhuṃ, maṃsampi rudhirampi ca;</gatha1>
    <gathalast line="489">Dadeyyaṃ kāyaṃ sāvetvā, yadi koci yācaye mamaṃ.</gathalast>
    <hangnum line="490" number="80"></hangnum>
    <gatha1 line="491"> ‘‘Sabhāvaṃ cintayantassa, akampitamasaṇṭhitaṃ;</gatha1>
    <gathalast line="492">Akampi tattha pathavī, sineruvanavaṭaṃsakā’’ti.</gathalast>
    <paragraph line="493">Tattha <bold>sāvetvā</bold>ti ‘‘ajja paṭṭhāya ahaṃ imassa dāso’’ti dāsabhāvaṃ sāvetvā. <bold>Yadi koci yācaye mama</bold>nti koci maṃ yadi yāceyya. <bold>Sabhāvaṃ cintayantassā</bold>ti aviparītaṃ attano yathābhūtaṃ sabhāvaṃ atittimaṃ <pageBreak edition="Myanmar" number="0.0081" /> yathājjhāsayaṃ cintentassa mama, mayi cintenteti attho. <bold>Akampita</bold>nti kampitarahitaṃ. <bold>Asaṇṭhita</bold>nti saṅkocarahitaṃ. Yena hi lobhādinā abodhisattānaṃ cakkhādidāne cittutrāsasaṅkhātaṃ kampitaṃ saṅkocasaṅkhātaṃ saṇṭhitañca siyā, tena vināti attho. <bold>Akampī</bold>ti acali. <bold>Sineruvanavaṭaṃsakā</bold>ti sinerumhi uṭṭhitanandanavanaphārusakavanamissakavanacittalatāvanādikappakataruvanaṃ sineruvanaṃ. Atha vā sineru ca jambudīpādīsu ramaṇīyavanañca sineruvanaṃ <pageBreak edition="Pali Text Society" number="0.0080" />, taṃ vanaṃ vaṭaṃsakaṃ etissāti sineruvanavaṭaṃsakā.</paragraph>
    <paragraph line="494">Evañca pathavikampane vattamāne madhuragambhīradevo gajjanto khaṇikavassaṃ vassi, vijjulatā nicchariṃsu, mahāsamuddo ubbhijji, sakko devarājā apphoṭesi, mahābrahmā sādhukāramadāsi, yāva brahmalokā ekakolāhalaṃ ahosi. Mahāsatto soḷasavassakāleyeva sabbasippānaṃ nipphattiṃ pāpuṇi. Tassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ jeṭṭhakaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato paṭṭhāya devasikaṃ chasatasahassāni vissajjetvā mahādānaṃ pavattento anvaddhamāsaṃ dānaṃ oloketuṃ upasaṅkamati. Aparabhāge maddidevī puttaṃ vijāyi. Taṃ kañcanajālena sampaṭicchiṃsu, tenassa ‘‘jālikumāro’’tveva nāmaṃ kariṃsu. Tassa padasā gamanakāle sā dhītaraṃ vijāyi. Taṃ kaṇhājinena sampaṭicchiṃsu, tenassā ‘‘kaṇhājinā’’tveva nāmaṃ kariṃsu. Tena vuttaṃ –</paragraph>
    <hangnum line="495" number="81"></hangnum>
    <gatha1 line="496"> ‘‘Anvaddhamāse pannarase, puṇṇamāse uposathe;</gatha1>
    <gathalast line="497">Paccayaṃ nāgamāruyha, dānaṃ dātuṃ upāgami’’nti.</gathalast>
    <paragraph line="498">Tattha <bold>anvaddhamāse</bold>ti anuaddhamāse, addhamāse addhamāseti attho. <bold>Puṇṇamāse</bold>ti puṇṇamāsiyaṃ, māsaparipūriyā <pageBreak edition="Vipassana Research Institut" number="0.0078" /> candaparipūriyā ca samannāgate pannarase dānaṃ dātuṃ upāgaminti sambandho. Tatrāyaṃ yojanā – <bold>paccayaṃ nāgamāruyha</bold> addhamāse addhamāse <bold>dānaṃ dātuṃ</bold> dānasālaṃ <bold>upāgamiṃ,</bold> evaṃ upagacchanto ca yadā ekasmiṃ pannarase puṇṇamāsiuposathe dānaṃ dātuṃ upāgamiṃ, tadā <bold>kaliṅgaraṭṭhavisayā brāhmaṇā upagañchu</bold><pageBreak edition="Myanmar" number="0.0082" /><bold>ma</bold>nti tattha <bold>paccayaṃ nāga</bold>nti paccayanāmakaṃ maṅgalahatthiṃ. Bodhisattassa hi jātadivase ekā ākāsacārinī kareṇukā abhimaṅgalasammataṃ sabbasetahatthipotakaṃ ānetvā maṅgalahatthiṭṭhāne ṭhapetvā pakkāmi. Tassa mahāsattaṃ <pageBreak edition="Pali Text Society" number="0.0081" /> paccayaṃ katvā laddhattā ‘‘paccayo’’tveva nāmaṃ kariṃsu. Taṃ paccayanāmakaṃ opavayhaṃ hatthināgaṃ āruyha dānaṃ dātuṃ upāgaminti. Tena vuttaṃ –</paragraph>
    <hangnum line="499" number="82"></hangnum>
    <gatha1 line="500"> ‘‘Kaliṅgaraṭṭhavisayā, brāhmaṇā upagañchu maṃ;</gatha1>
    <gathalast line="501">Ayācuṃ maṃ hatthināgaṃ, dhaññaṃ maṅgalasammataṃ.</gathalast>
    <hangnum line="502" number="83"></hangnum>
    <gatha1 line="503"> ‘‘Avuṭṭhiko janapado, dubbhikkho chātako mahā;</gatha1>
    <gathalast line="504">Dadāhi pavaraṃ nāgaṃ, sabbasetaṃ gajuttama’’nti.</gathalast>
    <paragraph line="505">Tattha <bold>‘‘kaliṅgaraṭṭhavisayā’’</bold>tiādigāthā heṭṭhā <bold>kururājacaritepi</bold> (cariyā. 1.21-22) āgatā eva, tasmā tāsaṃ attho kathāmaggo ca tattha vuttanayeneva veditabbo. Idha pana maṅgalahatthino setattā <bold>‘‘sabbasetaṃ gajuttama’’</bold>nti vuttaṃ. Bodhisatto hatthikkhandhavaragato –</paragraph>
    <hangnum line="506" number="84"></hangnum>
    <gatha1 line="507"> ‘‘Dadāmi na vikampāmi, yaṃ maṃ yācanti brāhmaṇā;</gatha1>
    <gathalast line="508">Santaṃ nappaṭigūhāmi, dāne me ramate mano’’ti. –</gathalast>
    <unindented line="509">Attano dānābhiratiṃ pavedento –</unindented>
    <hangnum line="510" number="85"></hangnum>
    <gatha1 line="511"> ‘‘Na me yācakamanuppatte, paṭikkhepo anucchavo;</gatha1>
    <gathalast line="512">Mā me bhijji samādānaṃ, dassāmi vipulaṃ gaja’’nti. (cariyā. 1.23) –</gathalast>
    <unindented line="513">Paṭijānitvā hatthikkhandhato oruyha analaṅkataṭṭhānaṃ olokanatthaṃ anupariyāyitvā analaṅkataṭṭhānaṃ adisvā kusumamissagandhodakabharitaṃ suvaṇṇabhiṅgāraṃ gahetvā ‘‘bhonto ito ethā’’ti <pageBreak edition="Vipassana Research Institut" number="0.0079" /> alaṅkatarajatadāmasadisaṃ hatthisoṇḍaṃ tesaṃ hatthe ṭhapetvā udakaṃ pātetvā alaṅkatavāraṇaṃ adāsi. Tena vuttaṃ –</unindented>
    <hangnum line="514" number="86"></hangnum>
    <gatha1 line="515"> ‘‘Nāgaṃ gahetvā soṇḍāya, bhiṅgāre ratanāmaye;</gatha1>
    <gathalast line="516">Jalaṃ hatthe ākiritvā, brāhmaṇānaṃ adaṃ gaja’’nti. (cariyā. 1.24);</gathalast>
    <paragraph line="517">Tattha <pageBreak edition="Myanmar" number="0.0083" /><bold>santa</bold>nti vijjamānaṃ deyyadhammaṃ. <bold>Nappaṭigūhāmī</bold>ti na paṭicchādemi. Yo hi attano santakaṃ ‘‘mayhameva hotū’’ti cinteti, yācito vā paṭikkhipati, so yācakānaṃ abhimukhe ṭhitampi atthato paṭicchādeti nāma. Mahāsatto pana attano sīsaṃ ādiṃ katvā ajjhattikadānaṃ dātukāmova, kathaṃ bāhiraṃ paṭikkhipati, tasmā āha ‘‘santaṃ nappaṭigūhāmī’’ti. Tenevāha ‘‘dāne me ramate mano’’ti. Sesaṃ heṭṭhā vuttatthameva.</paragraph>
    <paragraph line="518">Tassa pana hatthino catūsu pādesu alaṅkārā cattāri satasahassāni <pageBreak edition="Pali Text Society" number="0.0082" /> agghanti, ubhosu passesu alaṅkārā dve satasahassāni, heṭṭhā udare kambalaṃ satasahassaṃ, piṭṭhiyaṃ muttājālaṃ maṇijālaṃ kañcanajālanti tīṇi jālāni tīṇi satasahassāni, ubho kaṇṇālaṅkārā dve satasahassāni, piṭṭhiyaṃ atthatakambalaṃ satasahassaṃ, kumbhālaṅkāro satasahassaṃ, tayo vaṭaṃsakā tīṇi satasahassāni, kaṇṇacūḷālaṅkāro satasahassaṃ, dvinnaṃ dantānaṃ alaṅkārā dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghabhaṇḍaṃ idaṃ tāva ettakaṃ catuvīsati satasahassāni agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhaveṭhanamuttāhāre maṇi, hatthikumbhe maṇīti imāni cha anagghāni, hatthīpi anaggho evāti hatthinā saddhiṃ satta anagghāni, tāni sabbāni brāhmaṇānaṃ adāsi. Tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi. Saha dānena panassa heṭṭhā vuttanayeneva bhūmikampādayo ahesuṃ. Tena vuttaṃ –</paragraph>
    <hangnum line="519" number="87"></hangnum>
    <gatha1 line="520"> ‘‘Punāparaṃ dadantassa, sabbasetaṃ gajuttamaṃ;</gatha1>
    <gathalast line="521">Tadāpi pathavī kampi, sineruvanavaṭaṃsakā’’ti.</gathalast>
    <paragraph line="522"><bold>Jātakepi</bold> (jā. 2.22.1673) vuttaṃ –</paragraph>
    <gatha1 line="523">‘‘Tadāsi <pageBreak edition="Vipassana Research Institut" number="0.0080" /> yaṃ bhiṃsanakaṃ, tadāsi lomahaṃsanaṃ;</gatha1>
    <gathalast line="524">Hatthināge padinnamhi, medanī sampakampathā’’ti.</gathalast>
    <paragraph line="525" number="88"><bold>Tassa</bold><pageBreak edition="Myanmar" number="0.0084" /><bold>nāgassa dānenā</bold>ti chahi anagghehi saddhiṃ catuvīsatisatasahassagghanikaalaṅkārabhaṇḍasahitassa tassa maṅgalahatthissa pariccāgena. <bold>Sivayo</bold>ti sivirājakumārā ceva siviraṭṭhavāsino ca. ‘‘Sivayo’’ti ca desanāsīsametaṃ. Tattha hi amaccā pārisajjā brāhmaṇagahapatikā negamajānapadā nāgarā sakalaraṭṭhavāsino ca sañjayamahārājaṃ phussatideviṃ maddideviñca ṭhapetvā sabbe eva. <bold>Kuddhā</bold>ti devatāvattanena bodhisattassa kuddhā. <bold>Samāgatā</bold>ti sannipatitā. Te <pageBreak edition="Pali Text Society" number="0.0083" /> kira brāhmaṇā hatthiṃ labhitvā taṃ abhiruhitvā mahādvārena pavisitvā nagaramajjhena pāyiṃsu. Mahājanena ca ‘‘ambho brāhmaṇā, amhākaṃ hatthī kuto abhiruḷho’’ti vutte ‘‘vessantaramahārājena no hatthī dinno, ke tumhe’’ti hatthavikārādīhi ghaṭṭentā agamaṃsu. Atha amacce ādiṃ katvā mahājanā rājadvāre sannipatitvā ‘‘raññā nāma brāhmaṇānaṃ dhanaṃ vā dhaññaṃ vā khettaṃ vā vatthu vā dāsidāsaparicārikā vā dātabbā siyā, kathañhi nāmāyaṃ vessantaramahārājā rājārahaṃ maṅgalahatthiṃ dassati, na idāni evaṃ rajjaṃ vināsetuṃ dassāmā’’ti ujjhāyitvā sañjayamahārājassa tamatthaṃ ārocetvā tena anunīyamānā ananuyantā agamaṃsu. Kevalaṃ pana –</paragraph>
    <gatha1 line="526">‘‘Mā naṃ daṇḍena satthena, na hi so bandhanāraho;</gatha1>
    <gathalast line="527">Pabbājehi ca naṃ raṭṭhā, vaṅke vasatu pabbate’’ti. (jā. 2.22.1687) –</gathalast>
    <unindented line="528">Vadiṃsu. Tena vuttaṃ –</unindented>
    <gathalast line="529">‘‘Pabbājesuṃ sakā raṭṭhā, vaṅkaṃ gacchatu pabbata’’nti.</gathalast>
    <gathalast line="530">Tattha <bold>pabbājesu</bold>nti rajjato bahi vāsatthāya ussukkamakaṃsu; –</gathalast>
    <unindented line="531">Rājāpi ‘‘mahā kho ayaṃ paṭipakkho, handa mama putto katipāhaṃ rajjato bahi vasatū’’ti cintetvā –</unindented>
    <gatha1 line="532">‘‘Eso <pageBreak edition="Vipassana Research Institut" number="0.0081" /> ce sivīnaṃ chando, chandaṃ nappanudāmase;</gatha1>
    <gathalast line="533">Imaṃ so vasatu rattiṃ, kāme ca paribhuñjatu.</gathalast>
    <gatha1 line="534">‘‘Tato ratyā vivasāne, sūriyuggamanaṃ pati;</gatha1>
    <gathalast line="535">Samaggā sivayo hutvā, raṭṭhā pabbājayantu na’’nti. (jā. 2.22.1688-1689) –</gathalast>
    <unindented line="536">Vatvā <pageBreak edition="Myanmar" number="0.0085" /> puttassa santike kattāraṃ pesesi ‘‘imaṃ pavattiṃ mama puttassa ārocehī’’ti. So tathā akāsi.</unindented>
    <paragraph line="537">Mahāsattopi taṃ sutvā –</paragraph>
    <gatha1 line="538">‘‘Kismiṃ me sivayo kuddhā, nāhaṃ passāmi dukkaṭaṃ;</gatha1>
    <gathalast line="539">Taṃ me katte viyācikkha, kasmā pabbājayanti ma’’nti. (jā. 2.22.1701) –</gathalast>
    <unindented line="540">Kāraṇaṃ pucchi. Tena ‘‘tumhākaṃ hatthidānenā’’ti vutte somanassappatto hutvā –</unindented>
    <gatha1 line="541">‘‘Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;</gatha1>
    <gathalast line="542">Hiraññaṃ vā suvaṇṇaṃ vā, muttā veḷuriyā maṇi.</gathalast>
    <gatha1 line="543">‘‘Dakkhiṇaṃ <pageBreak edition="Pali Text Society" number="0.0084" /> vāpahaṃ bāhuṃ, disvā yācakamāgate;</gatha1>
    <gathalast line="544">Dadeyyaṃ na vikampeyyaṃ, dāne me ramate mano.</gathalast>
    <gatha1 line="545">‘‘Kāmaṃ maṃ sivayo sabbe, pabbājentu hanantu vā;</gatha1>
    <gathalast line="546">Neva dānā viramissaṃ, kāmaṃ chindantu sattadhā’’ti. (jā. 2.22.1703-1705) –</gathalast>
    <unindented line="547">Vatvā ‘‘nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase gamissāmī’’ti vatvā kattāraṃ tesaṃ santike pesetvā ‘‘ahaṃ sve sattasatakaṃ nāma mahādānaṃ dassāmi <pageBreak edition="Vipassana Research Institut" number="0.0082" />, sattahatthisatāni sattaassasatāni sattarathasatāni sattaitthisatāni sattadāsasatāni sattadāsisatāni sattadhenusatāni paṭiyādehi, nānappakārañca annapānādiṃ sabbaṃ dātabbayuttakaṃ upaṭṭhapehī’’ti sabbakammikaṃ amaccaṃ āṇāpetvā ekakova maddideviyā vasanaṭṭhānaṃ gantvā ‘‘bhadde maddi, anugāmikanidhiṃ nidahamānā, sīlavantesu dadeyyāsī’’ti tampi dāne niyojetvā tassā attano gamanakāraṇaṃ ācikkhitvā ‘‘ahaṃ vanaṃ vasanatthāya gamissāmi, tvaṃ idheva anukkaṇṭhitā vasāhī’’ti āha. Sā ‘‘nāhaṃ, mahārāja, tumhehi vinā ekadivasampi vasissāmī’’ti āha.</unindented>
    <paragraph line="548">Dutiyadivase sattasatakaṃ mahādānaṃ pavattesi. Tassa sattasatakaṃ dānaṃ dentasseva sāyaṃ ahosi. Alaṅkatarathena mātāpitūnaṃ vasanaṭṭhānaṃ gantvā ‘‘ahaṃ sve gamissāmī’’ti te āpucchitvā akāmakānaṃ tesaṃ assumukhānaṃ rodantānaṃyeva vanditvā padakkhiṇaṃ katvā tato nikkhamitvā <pageBreak edition="Myanmar" number="0.0086" /> taṃ divasaṃ attano nivesane vasitvā punadivase ‘‘gamissāmī’’ti pāsādato otari. Maddidevī sassusasurehi nānānayehi yācitvā nivattiyamānāpi tesaṃ vacanaṃ anādiyitvā te vanditvā padakkhiṇaṃ katvā sesitthiyo apaloketvā dve putte ādāya vessantarassa paṭhamataraṃ gantvā rathe aṭṭhāsi.</paragraph>
    <paragraph line="549">Mahāpuriso rathaṃ abhiruhitvā rathe ṭhito mahājanaṃ āpucchitvā ‘‘appamattā dānādīni puññāni karothā’’ti ovādamassa datvā nagarato nikkhami. Bodhisattassa mātā ‘‘putto me dānavittako dānaṃ detū’’ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi attano kāyāruḷhameva ābharaṇabhaṇḍaṃ sampattayācakānaṃ <pageBreak edition="Pali Text Society" number="0.0085" /> aṭṭhārasa vāre datvā sesaṃ sabbamadāsi. Nagarā nikkhamitvāva nivattitvā oloketukāmo ahosi. Athassa puññānubhāvena rathappamāṇe ṭhāne mahāpathavī bhijjitvā parivattitvā rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāruññena pathavikampo ahosi. Tena vuttaṃ <bold>‘‘tesaṃ nicchubhamānāna’’</bold>ntiādi.</paragraph>
    <paragraph line="550" number="89-90"> Tattha <bold>nicchubhamānāna</bold>nti tesu sivīsu nikkaḍḍhantesu, pabbājentesūti attho. Tesaṃ vā nikkhamantānaṃ. <bold>Mahādānaṃ pavattetu</bold>nti sattasatakamahādānaṃ dātuṃ. <bold>Āyācissa</bold>nti yāciṃ. <bold>Sāvayitvā</bold>ti ghosāpetvā. <bold>Kaṇṇabheri</bold>nti yugalamahābheriṃ. <bold>Dadāmaha</bold>nti dadāmi ahaṃ.</paragraph>
    <paragraph line="551" number="91"><bold>Athetthā</bold>ti athevaṃ dāne dīyamāne etasmiṃ dānagge. <bold>Tumūlo</bold>ti ekakolāhalībhūto. <bold>Bheravo</bold>ti <pageBreak edition="Vipassana Research Institut" number="0.0083" /> bhayāvaho. Mahāsattañhi ṭhapetvā aññesaṃ so bhayaṃ janeti, tassa bhayajananākāraṃ dassetuṃ. <bold>‘‘Dānenima’’</bold>ntiādi vuttaṃ. Imaṃ vessantaramahārājānaṃ dānena hetunā sivayo raṭṭhato nīharanti pabbājenti, tathāpi puna ca evarūpaṃ dānaṃ deti ayanti.</paragraph>
    <paragraph line="552" number="92-94"> Idāni taṃ dānaṃ dassetuṃ <bold>‘‘hatthi’’</bold>nti gāthamāha. Tattha <bold>gava</bold>nti dhenuṃ. <bold>Catuvāhiṃ rathaṃ datvā</bold>ti vahantīti vāhino, assā, caturo ājaññasindhave <pageBreak edition="Myanmar" number="0.0087" /> rathañca brāhmaṇānaṃ datvāti attho. Mahāsatto hi tathā nagarato nikkhamanto sahajāte saṭṭhisahasse amacce sesajanañca assupuṇṇamukhaṃ anubaddhantaṃ nivattetvā rathaṃ pājento maddiṃ āha – ‘‘sace, bhadde, pacchato yācakā āgacchanti, upadhāreyyāsī’’ti. Sā olokentī nisīdi. Athassa sattasatakamahādānaṃ gamanakāle katadānañca sampāpuṇituṃ asakkontā cattāro brāhmaṇā āgantvā ‘‘vessantaro kuhi’’nti pucchitvā ‘‘dānaṃ datvā rathena gato’’ti vutte ‘‘asse yācissāmā’’ti anubandhiṃsu. Maddī te āgacchante disvā ‘‘yācakā, devā’’ti ārocesi. Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Te te gahetvā gatā. Assesu <pageBreak edition="Pali Text Society" number="0.0086" /> pana dinnesu rathadhuraṃ ākāseyeva aṭṭhāsi. Atha cattāro devaputtā rohitamigavaṇṇenāgantvā rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā –</paragraph>
    <gatha1 line="553">‘‘Iṅgha maddi nisāmehi, cittarūpaṃva dissati;</gatha1>
    <gathalast line="554">Migarohiccavaṇṇena, dakkhiṇassā vahanti ma’’nti. (jā. 2.22.1864) –</gathalast>
    <unindented line="555">Maddiyā āha.</unindented>
    <paragraph line="556">Tattha <bold>cittarūpaṃvā</bold>ti acchariyarūpaṃ viya. <bold>Dakkhiṇassā</bold>ti susikkhitaassā viya <bold>maṃ vahanti</bold>.</paragraph>
    <paragraph line="557">Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ otāretvā rathaṃ adāsi. Rathe pana dinne devaputtā antaradhāyiṃsu. Tato paṭṭhāya pana sabbepi pattikāva ahesuṃ. Atha mahāsatto ‘‘maddi, tvaṃ kaṇhājinaṃ gaṇhāhi, ahaṃ jālikumāraṃ gaṇhāmī’’ti ubhopi dve dārake aṅkenādāya aññamaññaṃ piyasallāpā paṭipathaṃ āgacchante manusse vaṅkapabbatassa maggaṃ pucchantā sayameva onatesu phalarukkhesu phalāni dārakānaṃ dadantā atthakāmāhi <pageBreak edition="Vipassana Research Institut" number="0.0084" /> devatāhi maggassa saṅkhipitattā tadaheva cetaraṭṭhaṃ sampāpuṇiṃsu. Tena vuttaṃ <bold>‘‘catuvāhiṃ rathaṃ datvā’’</bold>tiādi.</paragraph>
    <paragraph line="558">Tattha <bold>ṭhatvā cātummahāpathe</bold>ti attano gamanamaggena passato āgatena tena brāhmaṇena āgatamaggena ca vinivijjhitvā gataṭṭhānattā catukkasaṅkhāte <pageBreak edition="Myanmar" number="0.0088" /> catumahāpathe ṭhatvā tassa brāhmaṇassa rathaṃ datvā. <bold>Ekākiyo</bold>ti amaccasevakādisahāyābhāvena ekako. Tenevāha <bold>‘‘adutiyo’’</bold>ti. <bold>Maddideviṃ idamabravī</bold>ti maddideviṃ idaṃ abhāsi.</paragraph>
    <paragraph line="559" number="96-99"><bold>Padumaṃ puṇḍarīkaṃvā</bold>ti padumaṃ viya, puṇḍarīkaṃ viya ca. <bold>Kaṇhājinaggahī</bold>ti kaṇhājinaṃ aggahesi. <bold>Abhijātā</bold>ti jātisampannā. <bold>Visamaṃ sama</bold>nti visamaṃ samañca bhūmippadesaṃ. <bold>Entī</bold>ti āgacchanti. <bold>Anumagge paṭippathe</bold>ti anumagge vā paṭipathe vāti <bold>vā</bold>-saddassa lopo daṭṭhabbo. <bold>Karuṇa</bold>nti bhāvanapuṃsakaniddeso, karuṇāyitattanti attho. <bold>Dukkhaṃ te paṭivedentī</bold>ti ime evaṃ sukhumālā padasā gacchanti, dūreva ito vaṅkapabbatoti te tadā amhesu kāruññavasena attanā dukkhaṃ paṭilabhanti, tathā attano <pageBreak edition="Pali Text Society" number="0.0087" /> uppannadukkhaṃ paṭivedenti vāti attho.</paragraph>
    <paragraph line="560" number="100-1"><bold>Pavane</bold>ti mahāvane. <bold>Phaline</bold>ti phalavante. <bold>Ubbiddhā</bold>ti uddhaṃ uggatā uccā. <bold>Upagacchanti dārake</bold>ti yathā phalāni dārakānaṃ hatthūpagayhakāni honti, evaṃ rukkhā sayameva sākhāhi onamitvā dārake upenti.</paragraph>
    <paragraph line="561" number="102"><bold>Acchariya</bold>nti accharāyoggaṃ, accharaṃ paharituṃ yuttaṃ. Abhūtapubbaṃ bhūtanti <bold>abbhutaṃ</bold>. Lomānaṃ haṃsanasamatthatāya <bold>lomahaṃsanaṃ. Sāhukāra</bold>nti sādhukāraṃ, ayameva vā pāṭho. Itthiratanabhāvena sabbehi aṅgehi avayavehi sobhatīti <bold>sabbaṅgasobhanā</bold>.</paragraph>
    <paragraph line="562" number="103-4"><bold>Accheraṃ vatā</bold>ti acchariyaṃ vata. <bold>Vessantarassa tejenā</bold>ti vessantarassa puññānubhāvena. <bold>Saṅkhipiṃsu pathaṃ yakkhā</bold>ti devatā mahāsattassa puññatejena coditā taṃ maggaṃ parikkhayaṃ pāpesuṃ, appakaṃ akaṃsu, taṃ pana dārakesu karuṇāya kataṃ viya katvā vuttaṃ <bold>‘‘anukampāya dārake’’</bold>ti. Jetuttaranagarato hi suvaṇṇagiritālo nāma pabbato pañca yojanāni, tato kontimārā nāma nadī pañca yojanāni, tato mārañjanāgiri nāma pabbato pañca yojanāni, tato daṇḍabrāhmaṇagāmo nāma pañca yojanāni, tato mātulanagaraṃ dasa <pageBreak edition="Vipassana Research Institut" number="0.0085" /> yojanāni, iti taṃ raṭṭhaṃ jetuttaranagarato tiṃsa yojanāni hoti. Devatā <pageBreak edition="Myanmar" number="0.0089" /> bodhisattassa puññatejena coditā maggaṃ parikkhayaṃ pāpesuṃ. Taṃ sabbaṃ ekāheneva atikkamiṃsu. Tena vuttaṃ <bold>‘‘nikkhantadivaseneva, cetaraṭṭhamupāgamu’’</bold>nti.</paragraph>
    <paragraph line="563">Evaṃ mahāsatto sāyanhasamayaṃ cetaraṭṭhe mātulanagaraṃ patvā tassa nagarassa dvārasamīpe sālāyaṃ nisīdi. Athassa maddidevī pādesu rajaṃ puñchitvā pāde sambāhitvā ‘‘vessantarassa āgatabhāvaṃ jānāpessāmī’’ti sālato nikkhamitvā tassa cakkhupathe sāladvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Mahājano tañca vessantarañca putte cassa tathā āgate disvā rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgantvā maggaparissamaṃ vinodetvā <pageBreak edition="Pali Text Society" number="0.0088" /> tathā āgamanakāraṇaṃ pucchiṃsu.</paragraph>
    <paragraph line="564">Mahāsatto hatthidānaṃ ādiṃ katvā sabbaṃ kathesi. Taṃ sutvā te attano rajjena nimantayiṃsu. Mahāpuriso ‘‘mayā tumhākaṃ rajjaṃ paṭiggahitameva hotu, rājā pana maṃ raṭṭhā pabbājeti, tasmā vaṅkapabbatameva gamissāmī’’ti vatvā tehi nānappakāraṃ tattha vāsaṃ yāciyamānopi taṃ analaṅkaritvā tehi gahitārakkho taṃ rattiṃ sālāyameva vasitvā punadivase pātova nānaggarasabhojanaṃ bhuñjitvā tehi parivuto nikkhamitvā pannarasayojanamaggaṃ gantvā vanadvāre ṭhatvā te nivattetvā purato pannarasayojanamaggaṃ tehi ācikkhitaniyāmeneva agamāsi. Tena vuttaṃ –</paragraph>
    <hangnum line="565" number="105"></hangnum>
    <gatha1 line="566"> ‘‘Saṭṭhirājasahassāni, tadā vasanti mātule;</gatha1>
    <gathalast line="567">Sabbe pañjalikā hutvā, rodamānā upāgamuṃ.</gathalast>
    <hangnum line="568" number="106"></hangnum>
    <gatha1 line="569"> ‘‘Tattha vattetvā sallāpaṃ, cetehi cetaputtehi;</gatha1>
    <gathalast line="570">Te tato nikkhamitvāna, vaṅkaṃ agamu pabbata’’nti.</gathalast>
    <paragraph line="571">Tattha <bold>tattha vattetvā sallāpa</bold>nti tattha tehi rājūhi samāgamehi saddhiṃ paṭisammodamānā kathaṃ pavattetvā. <bold>Cetaputtehī</bold>ti cetarājaputtehi. <bold>Te tato nikkhamitvānā</bold>ti te rājāno tato vanadvāraṭṭhāne nivattetvā. <bold>Vaṅkaṃ agamu pabbata</bold>nti amhe cattāro janā vaṅkapabbataṃ uddissa agamamhā.</paragraph>
    <paragraph line="572">Atha <pageBreak edition="Myanmar" number="0.0090" /> mahāsatto tehi ācikkhitamaggena gacchanto gandhamādanapabbataṃ patvā taṃ divasaṃ tattha <pageBreak edition="Vipassana Research Institut" number="0.0086" /> vasitvā tato uttaradisābhimukho vepullapabbatapādena gantvā ketumatīnadītīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā nhatvā pivitvā paṭippassaddhadaratho nadiṃ uttaritvā sānupabbatasikhare ṭhitassa nigrodhassa mūle thokaṃ nisīditvā uṭṭhāya gacchanto nālikapabbataṃ pariharanto mucalindasaraṃ gantvā saratīrena pubbuttarakaṇṇaṃ patvā ekapadikamaggeneva vanaghaṭaṃ pavisitvā taṃ atikkamma girividuggānaṃ nadīpabhavānaṃ purato caturassapokkharaṇiṃ pāpuṇi.</paragraph>
    <paragraph line="573" number="107"> Tasmiṃ <pageBreak edition="Pali Text Society" number="0.0089" /> khaṇe sakko āvajjento ‘‘mahāsatto himavantaṃ paviṭṭho, vasanaṭṭhānaṃ laddhuṃ vaṭṭatī’’ti cintetvā vissakammaṃ pesesi – ‘‘gaccha vaṅkapabbatakucchimhi ramaṇīye ṭhāne assamapadaṃ māpehī’’ti. So tattha dve paṇṇasālāyo dve caṅkame dve ca rattiṭṭhānadivāṭṭhānāni māpetvā tesu tesu ṭhānesu nānāpupphavicitte rukkhe phalite rukkhe pupphagacche kadalivanādīni ca dassetvā sabbe pabbajitaparikkhāre paṭiyādetvā ‘‘yekeci pabbajitukāmā, te gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.</paragraph>
    <paragraph line="574">Mahāsatto ekapadikamaggaṃ disvā ‘‘pabbajitānaṃ vasanaṭṭhānaṃ bhavissatī’’ti maddiñca putte ca tattheva ṭhapetvā assamapadaṃ pavisitvā akkharāni oloketvā ‘‘sakkena dinnosmī’’ti paṇṇasāladvāraṃ vivaritvā paviṭṭho khaggañca dhanuñca apanetvā sāṭake omuñcitvā isivesaṃ gahetvā kattaradaṇḍaṃ ādāya nikkhamitvā paccekabuddhasadisena upasamena dārakānaṃ santikaṃ agamāsi. Maddidevīpi mahāsattaṃ disvā pādesu patitvā roditvā teneva saddhiṃ assamaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake kariṃsu. Bodhisatto maddiṃ varaṃ yāci ‘‘mayaṃ ito paṭṭhāya pabbajitā nāma, itthī ca nāma brahmacariyassa malaṃ, mā dāni akāle mama santikaṃ āgacchā’’ti. Sā ‘‘sādhū’’ti sampaṭicchitvā mahāsattampi varaṃ yāci ‘‘deva, tumhe putte gahetvā idheva hotha, ahaṃ phalāphalaṃ āharissāmī’’ti. Sā tato paṭṭhāya araññato phalāphalāni āharitvā tayo jane paṭijaggi. Iti cattāro khattiyā vaṅkapabbatakucchiyaṃ sattamāsamattaṃ vasiṃsu. Tena vuttaṃ <bold>‘‘āmantayitvā devindo, vissakammaṃ mahiddhika’’</bold>ntiādi.</paragraph>
    <paragraph line="575">Tattha <pageBreak edition="Myanmar" number="0.0091" /><bold>āmantayitvā</bold>ti pakkosāpetvā. <bold>Mahiddhika</bold>nti mahatiyā deviddhiyā samannāgataṃ. <bold>Assamaṃ sukata</bold>nti assamapadaṃ sukataṃ katvā. <bold>Rammaṃ</bold> vessantarassa vasanānucchavikaṃ <bold>paṇṇasālaṃ. Sumāpayā</bold>ti suṭṭhu māpaya. Āṇāpesīti vacanaseso. <bold>Sumāpayī</bold>ti sammā māpesi.</paragraph>
    <paragraph line="576" number="111"><bold>Asuñño</bold>ti <pageBreak edition="Vipassana Research Institut" number="0.0087" /> yathā so assamo asuñño hoti, evaṃ tassa asuññabhāvakaraṇena <pageBreak edition="Pali Text Society" number="0.0090" /> asuñño homi. ‘‘Asuññe’’ti vā pāṭho, mama vasaneneva asuññe assame dārake anurakkhanto vasāmi tattha tiṭṭhāmi. Bodhisattassa mettānubhāvena samantā tiyojane sabbe tiracchānāpi mettaṃ paṭilabhiṃsu.</paragraph>
    <paragraph line="577">Evaṃ tesu tattha vasantesu kaliṅgaraṭṭhavāsī <bold>jūjako</bold> nāma brāhmaṇo <bold>amittatāpanāya</bold> nāma bhariyāya ‘‘nāhaṃ te niccaṃ dhaññakoṭṭanaudakāharaṇayāgubhattapacanādīni kātuṃ sakkomi, paricārakaṃ me dāsaṃ vā dāsiṃ vā ānehī’’ti vutte ‘‘kutohaṃ te bhoti duggato dāsaṃ vā dāsiṃ vā labhissāmī’’ti vatvā tāya ‘‘esa vessantaro rājā vaṅkapabbate vasati. Tassa putte mayhaṃ paricārake yācitvā ānehī’’ti vutte kilesavasena tassā paṭibaddhacittatāya tassā vacanaṃ atikkamituṃ asakkonto pātheyyaṃ paṭiyādāpetvā anukkamena jetuttaranagaraṃ patvā ‘‘kuhiṃ vessantaramahārājā’’ti pucchi.</paragraph>
    <paragraph line="578">Mahājano ‘‘imesaṃ yācakānaṃ atidānena amhākaṃ rājā raṭṭhā pabbājito, evaṃ amhākaṃ rājānaṃ nāsetvā punapi idheva āgacchatī’’ti leḍḍudaṇḍādihattho upakkosanto brāhmaṇaṃ anubandhi. So devatāviggahito hutvā tato nikkhamitvā vaṅkapabbatagāmimaggaṃ abhiruḷho anukkamena vanadvāraṃ patvā mahāvanaṃ ajjhogāhetvā maggamūḷho hutvā vicaranto tehi rājūhi bodhisattassa ārakkhaṇatthāya ṭhapitena cetaputtena samāgañchi. Tena ‘‘kahaṃ, bho brāhmaṇa, gacchasī’’ti puṭṭho ‘‘vessantaramahārājassa santika’’nti vutte ‘‘addhā ayaṃ brāhmaṇo tassa putte vā deviṃ vā yācituṃ gacchatī’’ti cintetvā ‘‘mā kho, tvaṃ brāhmaṇa, tattha gañchi, sace gacchasi, ettheva te sīsaṃ chinditvā mayhaṃ sunakhānaṃ ghāsaṃ karissāmī’’ti tena santajjito maraṇabhayabhīto ‘‘ahamassa pitarā pesito dūto, ‘taṃ ānessāmī’ti āgato’’ti musāvādaṃ abhāsi. Taṃ sutvā cetaputto tuṭṭhahaṭṭho brāhmaṇassa <pageBreak edition="Myanmar" number="0.0092" /> sakkārasammānaṃ katvā vaṅkapabbatagāmimaggaṃ ācikkhi. So tato paraṃ gacchanto antarāmagge accutena nāma tāpasena saddhiṃ samāgantvā tampi maggaṃ pucchitvā tenāpi magge ācikkhite tena ācikkhitasaññāya maggaṃ gacchanto anukkamena bodhisattassa assamapadaṭṭhānasamīpaṃ gantvā maddideviyā phalāphalatthaṃ <pageBreak edition="Pali Text Society" number="0.0091" /> gatakāle bodhisattaṃ upasaṅkamitvā ubho dārake yāci. Tena vuttaṃ –</paragraph>
    <hangnum line="579" number="112"></hangnum>
    <gatha1 line="580"> ‘‘Pavane vasamānassa, addhiko maṃ upāgami;</gatha1>
    <gatha3 line="581">Ayāci puttake mayhaṃ, jāliṃ kaṇhājinaṃ cubho’’ti.</gatha3>
    <paragraph line="582">Evaṃ <pageBreak edition="Vipassana Research Institut" number="0.0088" /> brāhmaṇena dārakesu yācitesu mahāsatto ‘‘cirassaṃ vata me yācako adhigato, ajjāhaṃ anavasesato dānapāramiṃ pūressāmī’’ti adhippāyena somanassajāto pasāritahatthe sahassatthavikaṃ ṭhapento viya brāhmaṇassa cittaṃ paritosento sakalañca taṃ pabbatakucchiṃ unnādento ‘‘dadāmi tava mayhaṃ puttake, api ca maddidevī pana pātova phalāphalatthāya vanaṃ gantvā sāyaṃ āgamissati, tāya āgatāya te puttake dassetvā tvañca mūlaphalāphalaṃ khāditvā ekarattiṃ vasitvā vigataparissamo pātova gamissasī’’ti āha. Brāhmaṇo ‘‘kāmañcesa uḷārajjhāsayatāya puttake dadāti, mātā pana vacchagiddhā āgantvā dānassa antarāyampi kareyya, yaṃnūnāhaṃ imaṃ nippīḷetvā dārake gahetvā ajjeva gaccheyya’’nti cintetvā ‘‘puttā ce te mayhaṃ dinnā, kiṃ dāni mātaraṃ dassetvā pesitehi, dārake gahetvā ajjeva gamissāmī’’ti āha. ‘‘Sace, tvaṃ brāhmaṇa, rājaputtiṃ mātaraṃ daṭṭhuṃ na icchasi, ime dārake gahetvā jetuttaranagaraṃ gaccha, tattha sañjayamahārājā dārake gahetvā mahantaṃ te dhanaṃ dassati, tena dāsadāsiyo gaṇhissasi, sukhañca jīvissasi, aññathā ime sukhumālā rājadārakā, kiṃ te veyyāvaccaṃ karissantī’’ti āha.</paragraph>
    <paragraph line="583">Brāhmaṇo ‘‘evampi mayā na sakkā kātuṃ, rājadaṇḍato bhāyāmi, mayhameva gāmaṃ nessāmī’’ti āha. Imaṃ tesaṃ kathāsallāpaṃ sutvā dārakā ‘‘pitā no kho amhe brāhmaṇassa dātukāmo’’ti pakkamitvā pokkharaṇiṃ gantvā paduminigacche nilīyiṃsu. Brāhmaṇo te adisvāva ‘‘tvaṃ <pageBreak edition="Myanmar" number="0.0093" /> ‘dārake dadāmī’ti vatvā te apakkamāpesi, eso te sādhubhāvo’’ti āha. Atha mahāsatto sahasāva uṭṭhahitvā dārake gavesanto paduminigacche nilīne disvā ‘‘etha, tātā, mā mayhaṃ dānapāramiyā antarāyaṃ akattha, mama dānajjhāsayaṃ matthakaṃ pāpetha, ayañca brāhmaṇo tumhe gahetvā tumhākaṃ ayyakassa sañjayamahārājassa santikaṃ gamissati <pageBreak edition="Pali Text Society" number="0.0092" />, tāta jāli, tvaṃ bhujisso hotukāmo brāhmaṇassa nikkhasahassaṃ datvā bhujisso bhaveyyāsi, kaṇhājine tvaṃ dāsasataṃ dāsisataṃ hatthisataṃ assasataṃ usabhasataṃ nikkhasatanti sabbasataṃ datvā bhujissā bhaveyyāsī’’ti kumāre agghāpetvā samassāsetvā gahetvā assamapadaṃ gantvā kamaṇḍalunā udakaṃ gahetvā sabbaññutaññāṇassa paccayaṃ katvā brāhmaṇassa hatthe udakaṃ pātetvā ativiya pītisomanassajāto hutvā pathaviṃ unnādento piyaputtadānaṃ adāsi. Idhāpi pubbe vuttanayeneva pathavikampādayo ahesuṃ. Tena vuttaṃ –</paragraph>
    <hangnum line="584" number="113"></hangnum>
    <gatha1 line="585"> ‘‘Yācakaṃ upagataṃ disvā, hāso me upapajjatha;</gatha1>
    <gatha3 line="586">Ubho putte gahetvāna, adāsiṃ brāhmaṇe tadā.</gatha3>
    <hangnum line="587" number="114"></hangnum>
    <gatha1 line="588"> ‘‘Sake <pageBreak edition="Vipassana Research Institut" number="0.0089" /> putte cajantassa, jūjake brāhmaṇe yadā;</gatha1>
    <gatha3 line="589">Tadāpi pathavī kampi, sineruvanavaṭaṃsakā’’ti.</gatha3>
    <paragraph line="590">Atha brāhmaṇo dārake agantukāme latāya hatthesu bandhitvā ākaḍḍhi. Tesaṃ bandhaṭṭhāne chaviṃ chinditvā lohitaṃ pagghari. So latādaṇḍena paharanto ākaḍḍhi. Te pitaraṃ oloketvā.</paragraph>
    <gatha1 line="591">‘‘Ammā ca tāta nikkhantā, tvañca no tāta dassasi;</gatha1>
    <gatha2 line="592">Mā no tvaṃ tāta adadā, yāva ammāpi etu no;</gatha2>
    <gathalast line="593">Tadāyaṃ brāhmaṇo kāmaṃ, vikkiṇātu hanātu vā’’ti. (jā. 2.22.2126) –</gathalast>
    <unindented line="594">Vatvā punapi ayaṃ evarūpo ghoradassano kurūrakammanto –</unindented>
    <gatha1 line="595">‘‘Manusso udāhu yakkho, maṃsalohitabhojano;</gatha1>
    <gatha2 line="596">Gāmā araññamāgamma, dhanaṃ taṃ tāta yācati;</gatha2>
    <gathalast line="597">Nīyamāne pisācena, kiṃ nu tāta udikkhasī’’ti. (jā. 2.22.2130-2131) –</gathalast>
    <unindented line="598">Ādīni vadantā parideviṃsu. Tattha <bold>dhana</bold>nti puttadhanaṃ.</unindented>
    <paragraph line="599">Jūjako <pageBreak edition="Myanmar" number="0.0094" /> dārake tathā paridevanteyeva pothentova gahetvā pakkāmi. Mahāsattassa dārakānaṃ karuṇaṃ paridevitena tassa ca brāhmaṇassa akāruññabhāvena balavasoko uppajji, vippaṭisāro ca udapādi. So taṅkhaṇaññeva bodhisattānaṃ paveṇiṃ anussari. ‘‘Sabbeva hi bodhisattā pañca mahāpariccāge pariccajitvā buddhā bhavissanti, ahampi <pageBreak edition="Pali Text Society" number="0.0093" /> tesaṃ abbhantaro, puttadānañca mahāpariccāgānaṃ aññataraṃ, tasmā vessantara dānaṃ datvā pacchānutāpo na te anucchaviko’’ti attānaṃ paribhāsetvā ‘‘dinnakālato paṭṭhāya mama te na kiñci hontī’’ti attānaṃ upatthambhetvā daḷhasamādānaṃ adhiṭṭhāya paṇṇasāladvāre pāsāṇaphalake kañcanapaṭimā viya nisīdi.</paragraph>
    <paragraph line="600">Atha maddidevī araññato phalāphalaṃ gahetvā nivattantī ‘‘mā mahāsattassa dānantarāyo hotū’’ti <pageBreak edition="Vipassana Research Institut" number="0.0090" /> vāḷamigarūpadharāhi devatāhi uparuddhamaggā tesu apagatesu cirena assamaṃ patvā ‘‘ajja me dussupinaṃ diṭṭhaṃ, dunnimittāni ca uppannāni, kiṃ nu kho bhavissatī’’ti cintentī assamaṃ pavisitvā puttake apassantī bodhisattassa santikaṃ gantvā ‘‘deva, na kho amhākaṃ puttake passāmi, kuhiṃ te gatā’’ti āha. So tuṇhī ahosi. Sā puttake upadhārentī tahiṃ tahiṃ upadhāvitvā gavesantī adisvā punapi gantvā pucchi. Bodhisatto ‘‘kakkhaḷakathāya naṃ puttasokaṃ jahāpessāmī’’ti cintetvā –</paragraph>
    <gatha1 line="601">‘‘Nūna maddī varārohā, rājaputtī yasassinī;</gatha1>
    <gathalast line="602">Pāto gatāsi uñchāya, kimidaṃ sāyamāgatā’’ti. (jā. 2.22.2225) –</gathalast>
    <unindented line="603">Vatvā tāya cirāyanakāraṇe kathite punapi dārake sandhāya na kiñci āha. Sā puttasokena te upadhārentī punapi vātavegena vanāni vicari. Tāya ekarattiyaṃ vicaritaṭṭhānaṃ pariggaṇhantaṃ pannarasayojanamattaṃ ahosi. Atha vibhātāya rattiyā mahāsattassa santikaṃ gantvā ṭhitā dārakānaṃ adassanena balavasokābhibhūtā tassa pādamūle chinnakadalī viya bhūmiyaṃ visaññī hutvā pati. So ‘‘matā’’ti saññāya kampamāno uppannabalavasokopi satiṃ paccupaṭṭhapetvā ‘‘jānissāmi tāva jīvati, na jīvatī’’ti sattamāse kāyasaṃsaggaṃ anāpannapubbopi <pageBreak edition="Myanmar" number="0.0095" /> aññassa abhāvena tassā sīsaṃ ukkhipitvā ūrūsu ṭhapetvā udakena paripphositvā urañca mukhañca hadayañca parimajji. Maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhapetvā ‘‘deva, dārakā te kuhiṃ gatā’’ti pucchi. So āha – ‘‘devi, ekassa me brāhmaṇassa maṃ yācitvā āgatassa dāsatthāya dinnā’’ti vatvā tāya ‘‘kasmā, deva, putte brāhmaṇassa <pageBreak edition="Pali Text Society" number="0.0094" /> datvā mama sabbarattiṃ paridevitvā vicarantiyā nācikkhī’’ti vutte ‘‘paṭhamameva vutte tava cittadukkhaṃ bahu bhavissati, idāni pana sarīradukkhena tanukaṃ bhavissatī’’ti vatvā –</unindented>
    <gatha1 line="604">‘‘Maṃ passa maddi mā putte, mā bāḷhaṃ paridevasi;</gatha1>
    <gathalast line="605">Lacchāma putte jīvantā, arogā ca bhavāmase’’ti. (jā. 2.22.2260) –</gathalast>
    <unindented line="606">So samassāsetvā puna –</unindented>
    <gatha1 line="607">‘‘Putte <pageBreak edition="Vipassana Research Institut" number="0.0091" /> pasuñca dhaññañca, yañca aññaṃ ghare dhanaṃ;</gatha1>
    <gatha2 line="608">Dajjā sappuriso dānaṃ, disvā yācakamāgataṃ;</gatha2>
    <gathalast line="609">Anumodāhi me maddi, puttake dānamuttama’’nti. (jā. 2.22.2261) –</gathalast>
    <unindented line="610">Vatvā attano puttadānaṃ taṃ anumodāpesi.</unindented>
    <paragraph line="611">Sāpi –</paragraph>
    <gatha1 line="612">‘‘Anumodāmi te deva, puttake dānamuttamaṃ;</gatha1>
    <gathalast line="613">Datvā cittaṃ pasādehi, bhiyyo dānaṃ dado bhavā’’ti. (jā. 2.22.2262) –</gathalast>
    <unindented line="614">Vatvā anumodi.</unindented>
    <paragraph line="615">Evaṃ tesu aññamaññaṃ sammodanīyaṃ kathaṃ kathentesu sakko cintesi – ‘‘mahāpuriso hiyyo jūjakassa pathaviṃ unnādetvā dārake adāsi. Idāni naṃ koci hīnapuriso upasaṅkamitvā maddideviṃ yācitvā gahetvā gaccheyya, tato rājā nippaccayo bhaveyya, handāhaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī’’ti. So sūriyuggamanavelāyaṃ brāhmaṇavaṇṇena tassa santikaṃ agamāsi. Taṃ disvā mahāpuriso ‘‘atithi no āgato’’ti pītisomanassajāto tena saddhiṃ madhurapaṭisanthāraṃ katvā ‘‘brāhmaṇa, kenatthena idhāgatosī’’ti <pageBreak edition="Myanmar" number="0.0096" /> pucchi. Atha naṃ sakko maddideviṃ yāci. Tena vuttaṃ –</paragraph>
    <hangnum line="616" number="115"></hangnum>
    <gatha1 line="617"> ‘‘Punadeva sakko oruyha, hutvā brāhmaṇasannibho;</gatha1>
    <gatha3 line="618">Ayāci maṃ maddideviṃ, sīlavantiṃ patibbata’’nti.</gatha3>
    <paragraph line="619">Tattha <bold>punadevā</bold>ti dārake dinnadivasato pacchā eva. Tadanantaramevāti attho. <bold>Oruyhā</bold>ti devalokato otaritvā. <bold>Brāhmaṇasannibho</bold>ti brāhmaṇasamānavaṇṇo.</paragraph>
    <paragraph line="620">Atha <pageBreak edition="Vipassana Research Institut" number="0.0092" /> mahāsatto ‘‘hiyyo me dvepi dārake brāhmaṇassa dinnā, ahampi araññe ekakova, kathaṃ te maddiṃ sīlavantiṃ <pageBreak edition="Pali Text Society" number="0.0095" /> patibbataṃ dassāmī’’ti avatvāva pasāritahatthe anaggharatanaṃ ṭhapento viya asajjitvā abajjhitvā anolīnamānaso ‘‘ajja me dānapāramī matthakaṃ pāpuṇissatī’’ti haṭṭhatuṭṭho giriṃ unnādento viya –</paragraph>
    <gatha1 line="621">‘‘Dadāmi na vikampāmi, yaṃ maṃ yācasi brāhmaṇa;</gatha1>
    <gathalast line="622">Santaṃ nappaṭigūhāmi, dāne me ramatī mano’’ti. (jā. 2.22.2278) –</gathalast>
    <unindented line="623">Vatvā sīghameva kamaṇḍalunā udakaṃ āharitvā brāhmaṇassa hatthe udakaṃ pātetvā bhariyamadāsi. Tena vuttaṃ –</unindented>
    <hangnum line="624" number="116"></hangnum>
    <gatha1 line="625"> ‘‘Maddiṃ hatthe gahetvāna, udakañjali pūriya;</gatha1>
    <gathalast line="626">Pasannamanasaṅkappo, tassa maddiṃ adāsaha’’nti.</gathalast>
    <paragraph line="627">Tattha <bold>udakañjalī</bold>ti udakaṃ añjaliṃ, ‘‘udaka’’nti ca karaṇatthe paccattavacanaṃ, udakena tassa brāhmaṇassa añjaliṃ pasāritahatthatalaṃ pūretvāti attho. <bold>Pasannamanasaṅkappo</bold>ti ‘‘addhā iminā pariccāgena dānapāramiṃ matthakaṃ pāpetvā sammāsambodhiṃ adhigamissāmī’’ti upannasaddhāpasādena pasannacittasaṅkappo. Taṅkhaṇaññeva heṭṭhā vuttappakārāni sabbapāṭihāriyāni pāturahesuṃ. ‘‘Idānissa na dūre sammāsambodhī’’ti devagaṇā brahmagaṇā ativiya pītisomanassajātā ahesuṃ. Tena vuttaṃ –</paragraph>
    <hangnum line="628" number="117"></hangnum>
    <gatha1 line="629"> ‘‘Maddiyā dīyamānāya, gagane devā pamoditā;</gatha1>
    <gathalast line="630">Tadāpi pathavī kampi, sineruvanavaṭaṃsakā’’ti.</gathalast>
    <paragraph line="631">Tato <pageBreak edition="Myanmar" number="0.0097" /> pana dīyamānāya maddiyā deviyā ruṇṇaṃ vā dummukhaṃ vā bhākuṭimattaṃ vā nāhosi, evaṃ cassā ahosi ‘‘yaṃ devo icchati, taṃ karotū’’ti.</paragraph>
    <gatha1 line="632">‘‘Komārī <pageBreak edition="Vipassana Research Institut" number="0.0093" /> yassāhaṃ bhariyā, sāmiko mama issaro;</gatha1>
    <gathalast line="633">Yassicche tassa maṃ dajjā, vikkiṇeyya haneyya vā’’ti. (jā. 2.22.2282) –</gathalast>
    <unindented line="634">Āha.</unindented>
    <paragraph line="635">Mahāpurisopi ‘‘ambho, brāhmaṇa, maddito me sataguṇena sahassaguṇena satasahassaguṇena sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo hotū’’ti vatvā adāsi. Tena vuttaṃ –</paragraph>
    <hangnum line="636" number="118"></hangnum>
    <gatha1 line="637"> ‘‘Jāliṃ kaṇhājinaṃ dhītaṃ, maddideviṃ patibbataṃ;</gatha1>
    <gathalast line="638">Cajamāno na cintesiṃ, bodhiyāyeva kāraṇā.</gathalast>
    <hangnum line="639" number="119"></hangnum>
    <gatha1 line="640"> Na <pageBreak edition="Pali Text Society" number="0.0096" /> me dessā ubho puttā, maddidevī na dessiyā;</gatha1>
    <gathalast line="641">Sabbaññutaṃ piyaṃ mayhaṃ, tasmā piye adāsaha’’nti.</gathalast>
    <paragraph line="642">Tattha <bold>cajamāno na cintesi</bold>nti pariccajanto santāpavasena na cintesiṃ, vissaṭṭho hutvā pariccajinti attho.</paragraph>
    <paragraph line="643">Etthāha – kasmā panāyaṃ mahāpuriso attano puttadāre jātisampanne khattiye parassa dāsabhāvena pariccaji, na hi yesaṃ kesañcipi bhujissānaṃ abhujissabhāvakaraṇaṃ sādhudhammoti? Vuccate – anudhammabhāvato. Ayañhi buddhakārake dhamme anugatadhammatā, yadidaṃ sabbassa attaniyassa mamanti pariggahitavatthuno anavasesapariccāgo, na hi deyyadhammapaṭiggāhakavikapparahitaṃ dānapāramiṃ paripūretuṃ ussukkamāpannānaṃ bodhisattānaṃ mamanti pariggahitavatthuṃ yācantassa yācakassa na pariccajituṃ yuttaṃ, porāṇopi cāyamanudhammo. Sabbesañhi bodhisattānaṃ ayaṃ āciṇṇasamāciṇṇadhammo kulavaṃso kulappaveṇī, yadidaṃ sabbassa pariccāgo. Tattha ca visesato piyataravatthupariccāgo, na hi keci bodhisattā vaṃsānugataṃ rajjissariyādidhanapariccāgaṃ, attano sīsanayanādiaṅgapariccāgaṃ, piyajīvitapariccāgaṃ, kulavaṃsapatiṭṭhāpakapiyaputtapariccāgaṃ, manāpacārinīpiyabhariyāpariccāganti <pageBreak edition="Myanmar" number="0.0098" /> ime pañca mahāpariccāge apariccajitvā buddhā nāma bhūtapubbā atthi. Tathā hi maṅgale bhagavati bodhisattabhūte <pageBreak edition="Vipassana Research Institut" number="0.0094" /> bodhipariyesanaṃ caramāne ca carimattabhāvato tatiye attabhāve saputtadāre ekasmiṃ pabbate vasante kharadāṭhiko nāma yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci.</paragraph>
    <paragraph line="644">Mahāsatto ‘‘dadāmi brāhmaṇassa puttake’’ti haṭṭhapahaṭṭho udakapariyantaṃ pathaviṃ kampento dvepi dārake adāsi. Yakkho caṅkamanakoṭiyaṃ ālambanaphalakaṃ nissāya ṭhito mahāsattassa passantasseva muḷālakalāpaṃ viya dve dārake khādi. Aggijālaṃ viya lohitadhāraṃ uggiramānaṃ yakkhassa mukhaṃ olokentassa mahāpurisassa ‘‘vañcesi vata maṃ yakkho’’ti uppajjanakacittuppādassa okāsaṃ adentassa upāyakosallassa subhāvitattā atītadhammānaṃ <pageBreak edition="Pali Text Society" number="0.0097" /> appaṭisandhisabhāvato aniccādivasena saṅkhārānaṃ suparimadditabhāvato ca evaṃ ittaraṭṭhitikena pabhaṅgunā asārena saṅkhārakalāpena ‘‘pūritā vata me dānapāramī, mahantaṃ vata me atthaṃ sādhetvā idaṃ adhigata’’nti somanassameva uppajji. So idaṃ anaññasādhāraṇaṃ tasmiṃ khaṇe attano cittācāraṃ ñatvā ‘‘imassa nissandena anāgate imināva nīhārena sarīrato rasmiyo nikkhamantū’’ti patthanamakāsi. Tassa taṃ patthanaṃ nissāya buddhabhūtassa sarīrappabhā niccameva dasasahassilokadhātuṃ pharitvā aṭṭhāsi (dha. sa. aṭṭha. nidānakathā). Evaṃ aññepi bodhisattā attano piyataraṃ puttadāraṃ pariccajitvā sabbaññutaññāṇaṃ paṭivijjhiṃsu.</paragraph>
    <paragraph line="645">Api ca yathā nāma koci puriso kassaci santike gāmaṃ vā janapadaṃ vā keṇiyā gahetvā kammaṃ karonto attano antevāsikānaṃ vā pamādena pūtibhūtaṃ dhanaṃ dhāreyya, tamenaṃ so gāhāpetvā bandhanāgāraṃ paveseyya. Tassa evamassa ‘‘ahaṃ kho imassa rañño kammaṃ karonto ettakaṃ nāma dhanaṃ dhāremi, tenāhaṃ raññā bandhanāgāre pavesito, sacāhaṃ idheva homi, attānañca jīyeyya, puttadārakammakaraporisā ca me jīvikāpagatā mahantaṃ anayabyasanaṃ āpajjeyyuṃ. Yaṃnūnāhaṃ rañño ārocetvā attano puttaṃ vā kaniṭṭhabhātaraṃ vā idha ṭhapetvā nikkhameyyaṃ <pageBreak edition="Myanmar" number="0.0099" />. Evāhaṃ ito bandhanato mutto nacirasseva yathāmittaṃ yathāsandiṭṭhaṃ dhanaṃ saṃharitvā rañño datvā tampi bandhanato mocemi, appamattova hutvā uṭṭhānabalena attano sampattiṃ paṭipākatikaṃ karissāmī’’ti. So tathā kareyya. Evaṃ sampadamidaṃ daṭṭhabbaṃ.</paragraph>
    <paragraph line="646">Tatridaṃ opammasaṃsandanaṃ – rājā viya kammaṃ, bandhanāgāro viya saṃsāro, raññā bandhanāgāre ṭhapitapuriso viya kammavasena saṃsāracārake ṭhito mahāpuriso, tassa bandhanāgāre ṭhitapurisassa tattha puttassa vā bhātuno vā parādhīnabhāvakaraṇena tesaṃ attano ca dukkhappamocanaṃ <pageBreak edition="Vipassana Research Institut" number="0.0095" /> viya mahāpurisassa attano puttādike paresaṃ datvā sabbaññutaññāṇappaṭilābhena sabbasattānaṃ vaṭṭadukkhappamocanaṃ, tassa vigatadukkhassa tehi saddhiṃ yathādhippetasampattiyaṃ patiṭṭhānaṃ viya mahāpurisassa arahattamaggena <pageBreak edition="Pali Text Society" number="0.0098" /> apagatavaṭṭadukkhassa buddhabhāvena dasabalādisabbaññutaññāṇasampattisamannāgamo attano vacanakārakānaṃ vijjattayādisampattisamannāgamo cāti evaṃ anavajjasabhāvo eva mahāpurisānaṃ puttadārapariccāgo. Eteneva nayena nesaṃ aṅgajīvitapariccāge yā codanā, sāpi visodhitāti veditabbāti.</paragraph>
    <paragraph line="647">Evaṃ pana mahāsattena maddideviyā dinnāya sakko acchariyabbhutacittajāto hutvā –</paragraph>
    <gatha1 line="648">‘‘Sabbe jitā te paccūhā, ye dibbā ye ca mānusā;</gatha1>
    <gathalast line="649">Ninnāditā te pathavī, saddo te tidivaṃ gato. (jā. 2.22.2283-2284);</gathalast>
    <gatha1 line="650">‘‘Duddadaṃ dadamānānaṃ, dukkaraṃ kamma kubbataṃ;</gatha1>
    <gathalast line="651">Asanto nānukubbanti, sataṃ dhammo durannayo.</gathalast>
    <gatha1 line="652">‘‘Tasmā satañca asataṃ, nānā hoti ito gati;</gatha1>
    <gathalast line="653">Asanto nirayaṃ yanti, santo saggaparāyanā’’ti. (jā. 2.22.2286-2287) –</gathalast>
    <unindented line="654">Ādinā nayena mahāpurisassa dānānumodanavasena thutiṃ akāsi.</unindented>
    <paragraph line="655">Tattha <bold>paccūhā</bold>ti paccatthikā. <bold>Dibbā</bold>ti dibbayasapaṭibāhakā. <bold>Mānusā</bold>ti manussayasapaṭibāhakā. Ke pana teti? Macchariyadhammā, te sabbe puttadāraṃ dentena mahāsattena jitāti dasseti. <bold>Duddada</bold>nti puttadārādiduddadaṃ <bold>dadamānānaṃ</bold><pageBreak edition="Myanmar" number="0.0100" /> tameva <bold>dukkaraṃ kubbataṃ</bold> tumhādisānaṃ kammaṃ aññe sāvakapaccekabodhisattā nānukubbanti, pageva asanto maccharino. Tasmā <bold>sataṃ dhammo durannayo</bold> sādhūnaṃ mahābodhisattānaṃ paṭipattidhammo aññehi duranugamo.</paragraph>
    <paragraph line="656">Evaṃ sakko mahāpurisassa anumodanavasena thutiṃ katvā maddideviṃ niyyātento –</paragraph>
    <gatha1 line="657">‘‘Dadāmi <pageBreak edition="Vipassana Research Institut" number="0.0096" /> bhoto bhariyaṃ, maddiṃ sabbaṅgasobhanaṃ;</gatha1>
    <gathalast line="658">Tvañceva maddiyā channo, maddī ca patino tavā’’ti. (jā. 2.22.2289) –</gathalast>
    <unindented line="659">Vatvā taṃ maddiṃ paṭidatvā dibbattabhāvena jalanto taruṇasūriyo viya ākāse ṭhatvā attānaṃ ācikkhanto –</unindented>
    <gatha1 line="660">‘‘Sakkohamasmi <pageBreak edition="Pali Text Society" number="0.0099" /> devindo, āgatosmi tavantike;</gatha1>
    <gathalast line="661">Varaṃ varassu rājisi, vare aṭṭha dadāmi te’’ti. (jā. 2.22.2292) –</gathalast>
    <unindented line="662">Vatvā varehi nimantesi. Mahāsattopi ‘‘pitā maṃ punadeva rajje patiṭṭhāpetu, vajjhappattaṃ vadhato moceyyaṃ, sabbasattānaṃ avassayo bhaveyyaṃ, paradāraṃ na gaccheyyaṃ, itthīnaṃ vasaṃ na gaccheyyaṃ, putto me dīghāyuko siyā, annapānādideyyadhammo bahuko siyā, tañca aparikkhayaṃ pasannacitto dadeyyaṃ, evaṃ mahādānāni pavattetvā devalokaṃ gantvā tato idhāgato sabbaññutaṃ pāpuṇeyya’’nti ime aṭṭha vare yāci. Sakko ‘‘nacirasseva pitā sañjayamahārājā idheva āgantvā taṃ gahetvā rajje patiṭṭhāpessati, itaro ca sabbo te manoratho matthakaṃ pāpuṇissati, mā cintayi, appamatto hohī’’ti ovaditvā sakaṭṭhānameva gato. Bodhisatto ca maddidevī ca sammodamānā sakkadattiye assame vasiṃsu.</unindented>
    <paragraph line="663">Jūjakepi kumāre gahetvā gacchante devatā ārakkhamakaṃsu. Divase divase ekā devadhītā rattibhāge āgantvā maddivaṇṇena kumāre paṭijaggi. So devatāviggahito hutvā ‘‘kaliṅgaraṭṭhaṃ gamissāmī’’ti aḍḍhamāsena jetuttaranagarameva sampāpuṇi. Rājā vinicchaye nisinno brāhmaṇena saddhiṃ dārake rājaṅgaṇena gacchante disvā sañjānitvā brāhmaṇena <pageBreak edition="Myanmar" number="0.0101" /> saddhiṃ te pakkosāpetvā taṃ pavattiṃ sutvā bodhisattena kathitaniyāmeneva dhanaṃ datvā kumāre kiṇitvā nhāpetvā bhojetvā sabbālaṅkārapaṭimaṇḍite katvā rājā dārakaṃ phussatidevī dārikaṃ ucchaṅge katvā bodhisattassa rājaputtiyā ca pavattiṃ suṇiṃsu.</paragraph>
    <paragraph line="664">Taṃ sutvā rājā ‘‘bhūnahaccaṃ vata mayā kata’’nti saṃviggamānaso tāvadeva dvādasaakkhobhanīparimāṇaṃ senaṃ sannayhitvā vaṅkapabbatābhimukho pāyāsi saddhiṃ phussatideviyā ceva <pageBreak edition="Vipassana Research Institut" number="0.0097" /> dārakehi ca. Anukkamena gantvā puttena ca suṇisāya ca samāgañchi. Vessantaro piyaputte disvā sokaṃ sandhāretuṃ asakkonto visaññī hutvā tattheva pati, tathā maddī mātāpitaro sahajātā saṭṭhisahassā ca amaccā. Taṃ kāruññaṃ passantesu ekopi sakabhāvena sandhāretuṃ <pageBreak edition="Pali Text Society" number="0.0100" /> nāsakkhi, sakalaṃ assamapadaṃ yugandharavātapamadditaṃ viya sālavanaṃ ahosi. Sakko devarājā tesaṃ visaññibhāvavinodanatthaṃ pokkharavassaṃ vassāpesi, temetukāmā tementi, pokkhare patitavassaṃ viya vinivattitvā udakaṃ gacchati. Sabbe saññaṃ paṭilabhiṃsu. Tadāpi pathavikampādayo heṭṭhā vuttappakārā acchariyā pāturahesuṃ. Tena vuttaṃ –</paragraph>
    <hangnum line="665" number="120"></hangnum>
    <gatha1 line="666"> ‘‘Punāparaṃ brahāraññe, mātāpitusamāgame;</gatha1>
    <gathalast line="667">Karuṇaṃ paridevante, sallapante sukhaṃ dukhaṃ.</gathalast>
    <hangnum line="668" number="121"></hangnum>
    <gatha1 line="669"> ‘‘Hirottappena garunā, ubhinnaṃ upasaṅkami;</gatha1>
    <gathalast line="670">Tadāpi pathavī kampi, sineruvanavaṭaṃsakā’’ti.</gathalast>
    <paragraph line="671">Tattha <bold>karuṇaṃ paridevante</bold>ti mātāpitaro ādiṃ katvā sabbasmiṃ āgatajane karuṇaṃ paridevamāne. <bold>Sallapante sukhaṃ dukha</bold>nti sukhadukkhaṃ pucchitvā paṭisanthāravasena ālāpasallāpaṃ karonte. <bold>Hirottappena garunā ubhinna</bold>nti ime sivīnaṃ vacanaṃ gahetvā adūsakaṃ dhamme ṭhitaṃ maṃ pabbājayiṃsūti cittappakopaṃ akatvā ubhosu etesu mātāpitūsu dhammagāravasamussitena hirottappeneva yathārūpe <bold>upasaṅkami</bold>. Tena me dhammatejena <bold>tadāpi pathavī kampi</bold>.</paragraph>
    <paragraph line="672">Atha <pageBreak edition="Myanmar" number="0.0102" /> sañjayamahārājā bodhisattaṃ khamāpetvā rajjaṃ paṭicchāpetvā taṅkhaṇaññeva kesamassukammādīni kārāpetvā nhāpetvā sabbābharaṇavibhūsitaṃ devarājānamiva virocamānaṃ saha maddideviyā rajje abhisiñcitvā tāvadeva ca tato paṭṭhāya dvādasaakkhobhanīparimāṇāya caturaṅginiyā senāya ca puttaṃ parivārayitvā vaṅkapabbatato yāva jetuttaranagarā saṭṭhiyojanamaggaṃ alaṅkārāpetvā dvīhi māsehi sukheneva nagaraṃ pavesesi. Mahājano uḷāraṃ pītisomanassaṃ paṭisaṃvedesi. Celukkhepādayo pavattiṃsu. Nagare ca nandibheriṃ carāpesuṃ. Antamaso biḷāre upādāya sabbesaṃ bandhane ṭhitānaṃ bandhanamokkho ahosi. So nagaraṃ paviṭṭhadivaseyeva paccūsakāle cintesi – ‘‘sve vibhātāya rattiyā mamāgatabhāvaṃ sutvā yācakā āgamissanti, tesāhaṃ kiṃ dassāmī’’ti. Tasmiṃ khaṇe sakkassa āsanaṃ uṇhākāraṃ dassesi. So āvajjento <pageBreak edition="Pali Text Society" number="0.0101" /> taṃ kāraṇaṃ ñatvā <pageBreak edition="Vipassana Research Institut" number="0.0098" /> tāvadeva rājanivesanassa purimavatthuṃ pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi. Sakalanagare jaṇṇuppamāṇaṃ vassāpesīti. Tena vuttaṃ –</paragraph>
    <hangnum line="673" number="122"></hangnum>
    <gatha1 line="674"> ‘‘Punāparaṃ brahāraññā, nikkhamitvā sañātibhi;</gatha1>
    <gathalast line="675">Pavisāmi puraṃ rammaṃ, jetuttaraṃ puruttamaṃ.</gathalast>
    <hangnum line="676" number="123"></hangnum>
    <gatha1 line="677"> ‘‘Ratanāni satta vassiṃsu, mahāmegho pavassatha;</gatha1>
    <gathalast line="678">Tadāpi pathavī kampi, sineruvanavaṭaṃsakā.</gathalast>
    <hangnum line="679" number="124"></hangnum>
    <gatha1 line="680"> ‘‘Acetanāyaṃ pathavī, aviññāya sukhaṃ dukhaṃ;</gatha1>
    <gathalast line="681">Sāpi dānabalā mayhaṃ, sattakkhattuṃ pakampathā’’ti.</gathalast>
    <paragraph line="682">Evaṃ sattaratanavasse vuṭṭhe punadivase mahāsatto ‘‘yesaṃ kulānaṃ purimapacchimavatthūsu vuṭṭhadhanaṃ, tesaññeva hotū’’ti dāpetvā avasesaṃ āharāpetvā attano gehavatthusmiṃ dhanena saddhiṃ koṭṭhāgāresu okirāpetvā mahādānaṃ pavattesi. <bold>Acetanāyaṃ pathavī</bold>ti cetanārahitā ayaṃ mahābhūtā pathavī, devatā pana cetanāsahitā. <bold>Aviññāya sukhaṃ dukha</bold>nti acetanattā eva sukhaṃ dukkhaṃ ajānitvā. Satipi sukhadukkhapaccayasaṃyoge <pageBreak edition="Myanmar" number="0.0103" /> taṃ nānubhavantī. <bold>Sāpi dānabalā mayha</bold>nti evaṃbhūtāpi sā mahāpathavī mama dānapuññānubhāvahetu. <bold>Sattakkhattuṃ pakampathā</bold>ti aṭṭhavassikakāle hadayamaṃsādīnipi yācakānaṃ dadeyyanti dānajjhāsayuppāde maṅgalahatthidāne pabbājanakāle pavattitamahādāne puttadāne bhariyādāne vaṅkapabbate ñātisamāgame nagaraṃ paviṭṭhadivase ratanavassakāleti imesu ṭhānesu sattavāraṃ akampittha. Evaṃ ekasmiṃyeva attabhāve sattakkhattuṃ mahāpathavikampanādiacchariyapātubhāvahetubhūtāni yāvatāyukaṃ mahādānāni pavattetvā mahāsatto āyupariyosāne tusitapure uppajji. Tenāha bhagavā –</paragraph>
    <gatha1 line="683">‘‘Tato vessantaro rājā, dānaṃ datvāna khattiyo;</gatha1>
    <gathalast line="684">Kāyassa bhedā sappañño, saggaṃ so upapajjathā’’ti. (jā. 2.22.2440);</gathalast>
    <paragraph line="685">Tadā jūjako devadatto ahosi, amittatāpanā ciñcamāṇavikā <pageBreak edition="Pali Text Society" number="0.0102" />, cetaputto channo, accutatāpaso <pageBreak edition="Vipassana Research Institut" number="0.0099" /> sāriputto, sakko anuruddho, maddī rāhulamātā, jālikumāro rāhulo, kaṇhājinā uppalavaṇṇā, mātāpitaro mahārājakulāni, sesaparisā buddhaparisā, vessantaro rājā lokanātho.</paragraph>
    <paragraph line="686">Idhāpi heṭṭhā vuttanayeneva yathārahaṃ sesapāramiyo niddhāretabbā. Tathā mahāsatte kucchigate mātu devasikaṃ chasatasahassāni vissajjetvā dānaṃ dātukāmatādohaḷo, tathā dīyamānepi dhanassa parikkhayābhāvo, jātakkhaṇe eva hatthaṃ pasāretvā ‘‘dānaṃ dassāmi, atthi kiñcī’’ti vācānicchāraṇaṃ, catupañcavassikakāle attano alaṅkārassa dhātīnaṃ hatthagatassa puna aggahetukāmatā, aṭṭhavassikakāle hadayamaṃsādikassa attano sarīrāvayavassa dātukāmatāti evamādikā sattakkhattuṃ mahāpathavikampanādianekacchariyapātubhāvahetubhūtā idha mahāpurisassa guṇānubhāvā vibhāvetabbā. Tenetaṃ vuccati –</paragraph>
    <gatha1 line="687">‘‘Evaṃ acchariyā hete, abbhutā ca mahesino…pe…;</gatha1>
    <gatha2 line="688">Tesu cittappasādopi, dukkhato parimocaye;</gatha2>
    <gathalast line="689">Pagevānukiriyā tesaṃ, dhammassa anudhammato’’ti.</gathalast>
    <centered line="690">Vessantaracariyāvaṇṇanā niṭṭhitā.</centered>
    <subhead line="691">10. Sasapaṇḍitacariyāvaṇṇanā</subhead>
    <paragraph line="692" number="125-6"> Dasame <pageBreak edition="Myanmar" number="0.0104" /><bold>yadā homi, sasako</bold>ti ahaṃ, sāriputta, bodhipariyesanaṃ caramāno yadā sasapaṇḍito homi. Bodhisattā hi kammavasippattāpi tādisānaṃ tiracchānānaṃ anuggaṇhanatthaṃ tiracchānayoniyaṃ nibbattanti. <bold>Pavanacārako</bold>ti mahāvanacārī. Dabbāditiṇāni rukkhagacchesu paṇṇāni yaṃkiñci sākaṃ rukkhato patitaphalāni ca bhakkho etassāti <bold>tiṇapaṇṇasākaphalabhakkho. Paraheṭhanavivajjito</bold>ti parapīḷāvirahito. <bold>Suttapoto cā</bold>ti uddapoto ca. <bold>Ahaṃ tadā</bold>ti yadāhaṃ sasako homi, tadā ete makkaṭādayo tayo sahāye ovadāmi.</paragraph>
    <paragraph line="693" number="127"><bold>Kiriye kalyāṇapāpake</bold>ti kusale ceva akusale ca kamme. <bold>Pāpānī</bold>ti anusāsanākāradassanaṃ. Tattha <bold>pāpāni</bold><pageBreak edition="Pali Text Society" number="0.0103" /><bold>parivajjethā</bold>ti pāṇātipāto…pe… micchādiṭṭhīti imāni pāpāni parivajjetha. <bold>Kalyāṇe abhinivissathā</bold>ti dānaṃ sīlaṃ…pe… diṭṭhujukammanti idaṃ <pageBreak edition="Vipassana Research Institut" number="0.0100" /> kalyāṇaṃ, imasmiṃ kalyāṇe attano kāyavācācittāni abhimukhabhāvena nivissatha, imaṃ kalyāṇapaṭipattiṃ paṭipajjathāti attho.</paragraph>
    <paragraph line="694">Evaṃ mahāsatto tiracchānayoniyaṃ nibbattopi ñāṇasampannatāya kalyāṇamitto hutvā tesaṃ tiṇṇaṃ janānaṃ kālena kālaṃ upagatānaṃ ovādavasena dhammaṃ desesi. Te tassa ovādaṃ sampaṭicchitvā attano vasanaṭṭhānaṃ pavisitvā vasanti. Evaṃ kāle gacchante bodhisatto ākāsaṃ oloketvā candapāripūriṃ disvā ‘‘uposathakammaṃ karothā’’ti ovadi. Tenāha –</paragraph>
    <hangnum line="695" number="128"></hangnum>
    <gatha1 line="696"> ‘‘Uposathamhi divase, candaṃ disvāna pūritaṃ;</gatha1>
    <gathalast line="697">Etesaṃ tattha ācikkhiṃ, divaso ajjuposatho.</gathalast>
    <hangnum line="698" number="129"></hangnum>
    <gatha1 line="699"> ‘‘Dānāni paṭiyādetha, dakkhiṇeyyassa dātave;</gatha1>
    <gathalast line="700">Datvā dānaṃ dakkhiṇeyye, upavassathuposatha’’nti.</gathalast>
    <paragraph line="701">Tattha <bold>candaṃ disvā na pūrita</bold>nti juṇhapakkhacātuddasiyaṃ īsakaṃ aparipuṇṇabhāvena candaṃ na paripūritaṃ disvā tato vibhātāya rattiyā aruṇuggamanavelāyameva <bold>uposathamhi divase</bold> pannarase <bold>etesaṃ</bold> makkaṭādīnaṃ mayhaṃ <pageBreak edition="Myanmar" number="0.0105" /> sahāyānaṃ <bold>divaso ajjuposatho</bold>. Tasmā <bold>‘‘dānāni paṭiyādethā’’</bold>tiādinā tattha uposathadivase paṭipattividhānaṃ <bold>ācikkhi</bold>nti yojetabbaṃ. Tattha <bold>dānānī</bold>ti deyyadhamme. <bold>Paṭiyādethā</bold>ti yathāsatti yathābalaṃ sajjetha. <bold>Dātave</bold>ti dātuṃ. <bold>Upavassathā</bold>ti uposathakammaṃ karotha, uposathasīlāni rakkhatha, sīle patiṭṭhāya dinnadānaṃ mahapphalaṃ hoti, tasmā yācake sampatte tumhehi khāditabbāhārato datvā khādeyyāthāti dasseti.</paragraph>
    <paragraph line="702">Te ‘‘sādhū’’ti bodhisattassa ovādaṃ sirasā sampaṭicchitvā uposathaṅgāni adhiṭṭhahiṃsu. Tesu uddapoto pātova ‘‘gocaraṃ pariyesissāmī’’ti nadītīraṃ gato. Atheko bāḷisiko satta rohitamacche uddharitvā valliyā āvuṇitvā nadītīre vālukāya paṭicchādetvā macche gaṇhanto nadiyā adho sotaṃ <pageBreak edition="Pali Text Society" number="0.0104" /> bhassi. Uddo macchagandhaṃ ghāyitvā vālukaṃ viyūhitvā macche disvā nīharitvā ‘‘atthi nu kho etesaṃ sāmiko’’ti tikkhattuṃ ghosetvā sāmikaṃ apassanto valliyaṃ ḍaṃsitvā attano vasanagumbe ṭhapetvā ‘‘velāyameva khādissāmī’’ti attano sīlaṃ āvajjento nipajji. Siṅgālopi gocaraṃ pariyesanto ekassa khettagopakassa kuṭiyaṃ dve maṃsasūlāni ekaṃ godhaṃ ekañca dadhivārakaṃ disvā ‘‘atthi nu kho etesaṃ sāmiko’’ti tikkhattuṃ <pageBreak edition="Vipassana Research Institut" number="0.0101" /> ghosetvā sāmikaṃ adisvā dadhivārakassa uggahaṇarajjukaṃ gīvāyaṃ pavesetvā maṃsasūle ca godhañca mukhena ḍaṃsitvā attano vasanagumbe ṭhapetvā ‘‘velāyameva khādissāmī’’ti attano sīlaṃ āvajjento nipajji. Makkaṭopi vanasaṇḍaṃ pavisitvā ambapiṇḍaṃ āharitvā attano vasanagumbe ṭhapetvā ‘‘velāyameva khādissāmī’’ti attano sīlaṃ āvajjento nipajji. Tiṇṇampi ‘‘aho idha nūna yācako āgaccheyyā’’ti cittaṃ uppajji. Tena vuttaṃ –</paragraph>
    <hangnum line="703" number="130"></hangnum>
    <gatha1 line="704"> ‘‘Te me sādhūti vatvāna, yathāsatti yathābalaṃ;</gatha1>
    <gathalast line="705">Dānāni paṭiyādetvā, dakkhiṇeyyaṃ gavesisu’’nti.</gathalast>
    <paragraph line="706">Bodhisatto pana ‘‘velāyameva nikkhamitvā dabbāditiṇāni khādissāmī’’ti attano vasanagumbeyeva nisinno cintesi – ‘‘mama santikaṃ āgatānaṃ yācakānaṃ tiṇāni khādituṃ na sakkā, tilataṇḍulādayopi mayhaṃ <pageBreak edition="Myanmar" number="0.0106" /> natthi, sace me santikaṃ yācako āgamissati, ahaṃ tiṇena yāpemi, attano sarīramaṃsaṃ dassāmī’’ti. Tenāha bhagavā –</paragraph>
    <hangnum line="707" number="131"></hangnum>
    <gatha1 line="708"> ‘‘Ahaṃ nisajja cintesiṃ, dānaṃ dakkhiṇanucchavaṃ;</gatha1>
    <gathalast line="709">Yadihaṃ labhe dakkhiṇeyyaṃ, kiṃ me dānaṃ bhavissati.</gathalast>
    <hangnum line="710" number="132"></hangnum>
    <gatha1 line="711"> ‘‘Na me atthi tilā muggā, māsā vā taṇḍulā ghataṃ;</gatha1>
    <gathalast line="712">Ahaṃ tiṇena yāpemi, na sakkā tiṇa dātave.</gathalast>
    <hangnum line="713" number="133"></hangnum>
    <gatha1 line="714"> ‘‘Yadi koci eti dakkhiṇeyyo, bhikkhāya mama santike;</gatha1>
    <gathalast line="715">Dajjāhaṃ sakamattānaṃ, na so tuccho gamissatī’’ti.</gathalast>
    <paragraph line="716">Tattha <pageBreak edition="Pali Text Society" number="0.0105" /><bold>dānaṃ dakkhiṇanucchava</bold>nti dakkhiṇābhāvena anucchavikaṃ dānaṃ dakkhiṇeyyassa dātabbaṃ deyyadhammaṃ <bold>cintesiṃ. Yadihaṃ labhe</bold>ti yadi ahaṃ kiñci dakkhiṇeyyaṃ ajja labheyyaṃ. <bold>Kiṃ me dānaṃ bhavissatī</bold>ti kiṃ mama dātabbaṃ bhavissati. <bold>Na sakkā tiṇa dātave</bold>ti yadi dakkhiṇeyyassa dātuṃ tilamuggādikaṃ mayhaṃ natthi, yaṃ pana mama āhārabhūtaṃ, taṃ na sakkā tiṇaṃ dakkhiṇeyyassa dātuṃ. <bold>Dajjāhaṃ sakamattāna</bold>nti kiṃ vā mayhaṃ etāya deyyadhammacintāya, nanu idameva mayhaṃ anavajjaṃ aparādhīnatāya sulabhaṃ paresañca paribhogārahaṃ sarīraṃ sace <bold>koci dakkhiṇeyyo</bold><pageBreak edition="Vipassana Research Institut" number="0.0102" /> mama santikaṃ āgacchati, tayidaṃ sakamattānaṃ tassa dajjāmahaṃ. Evaṃ sante <bold>na so tuccho</bold> mama santikaṃ āgato arittahattho hutvā <bold>gamissatī</bold>ti.</paragraph>
    <paragraph line="717">Evaṃ mahāpurisassa yathābhūtasabhāvaṃ parivitakkentassa parivitakkānubhāvena sakkassa paṇḍukambalasilāsanaṃ uṇhākāraṃ dassesi. So āvajjento imaṃ kāraṇaṃ disvā ‘‘sasarājaṃ vīmaṃsissāmī’’ti paṭhamaṃ uddassa vasanaṭṭhānaṃ gantvā brāhmaṇavesena aṭṭhāsi. Tena ‘‘kimatthaṃ, brāhmaṇa, ṭhitosī’’ti ca vutte sace kañci āhāraṃ labheyyaṃ, uposathiko hutvā samaṇadhammaṃ kareyyanti. So ‘‘sādhūti te āhāraṃ dassāmī’’ti āha. Tena vuttaṃ –</paragraph>
    <gatha1 line="718">‘‘Satta me rohitā macchā, udakā thalamubbhatā;</gatha1>
    <gathalast line="719">Idaṃ brāhmaṇa me atthi, etaṃ bhutvā vane vasā’’ti. (jā. 1.4.61);</gathalast>
    <paragraph line="720">Brāhmaṇo <pageBreak edition="Myanmar" number="0.0107" /> ‘‘pageva tāva hotu, pacchā jānissāmī’’ti tatheva siṅgālassa makkaṭassa ca santikaṃ gantvā tehipi attano vijjamānehi deyyadhammehi nimantito ‘‘pageva tāva hotu, pacchā jānissāmī’’ti āha. Tena vuttaṃ –</paragraph>
    <gatha1 line="721">‘‘Dussa me khettapālassa, rattibhattaṃ apābhataṃ;</gatha1>
    <gatha2 line="722">Maṃsasūlā ca dve godhā, ekañca dadhivārakaṃ;</gatha2>
    <gathalast line="723">Idaṃ brāhmaṇa me atthi, etaṃ bhutvā vane vasā’’ti.</gathalast>
    <gatha1 line="724">‘‘Ambapakkaṃ dakaṃ sītaṃ, sītacchāyā manoramā;</gatha1>
    <gathalast line="725">Idaṃ brāhmaṇa me atthi, etaṃ bhutvā vane vasā’’ti. (jā. 1.4.62-63);</gathalast>
    <paragraph line="726">Tattha <bold>dussā</bold>ti amussa. <bold>Rattibhattaṃ apābhata</bold>nti rattibhojanato apanītaṃ. <bold>Maṃsasūlā ca dve godhā</bold>ti aṅgārapakkāni <pageBreak edition="Pali Text Society" number="0.0106" /> dve maṃsasūlāni ekā ca godhā. <bold>Dadhivāraka</bold>nti dadhivārako.</paragraph>
    <paragraph line="727" number="134"> Atha brāhmaṇo sasapaṇḍitassa santikaṃ gato. Tenāpi ‘‘kimatthamāgatosī’’ti vutte tathevāha. Tena vuttaṃ <bold>‘‘mama saṅkappamaññāyā’’</bold>tiādi.</paragraph>
    <paragraph line="728">Tattha <pageBreak edition="Vipassana Research Institut" number="0.0103" /><bold>mama saṅkappamaññāyā</bold>ti pubbe vuttappakāraṃ parivitakkaṃ jānitvā. <bold>Brāhmaṇavaṇṇinā</bold>ti brāhmaṇarūpavatā attabhāvena. <bold>Āsaya</bold>nti vasanagumbaṃ.</paragraph>
    <paragraph line="729" number="135-7"><bold>Santuṭṭho</bold>ti samaṃ sabbabhāgeneva tuṭṭho. <bold>Ghāsahetū</bold>ti āhārahetu. <bold>Adinnapubba</bold>nti yehi kehici abodhisattehi adinnapubbaṃ. <bold>Dānavara</bold>nti uttamadānaṃ. <bold>‘‘Ajja dassāmi te aha’’</bold>nti vatvā <bold>tuvaṃ sīlaguṇūpeto, ayuttaṃ te paraheṭhana</bold>nti taṃ pāṇātipātato apanetvā idāni tassa paribhogayoggaṃ attānaṃ katvā dātuṃ <bold>‘‘ehi aggiṃ padīpehī’’</bold>tiādimāha.</paragraph>
    <paragraph line="730">Tattha <bold>ahaṃ pacissamattāna</bold>nti tayā kate aṅgāragabbhe ahameva patitvā attānaṃ pacissaṃ. <bold>Pakkaṃ tvaṃ bhakkhayissasī</bold>ti tathā pana pakkaṃ tvaṃ khādissasi.</paragraph>
    <paragraph line="731" number="138-9"><bold>Nānākaṭṭhe</bold><pageBreak edition="Myanmar" number="0.0108" /><bold>samānayī</bold>ti so brāhmaṇavesadhārī sakko nānādārūni samānento viya ahosi. <bold>Mahantaṃ akāsi citakaṃ, katvā aṅgāragabbhaka</bold>nti vītaccikaṃ vigatadhūmaṃ aṅgārabharitabbhantaraṃ samantato jalamānaṃ mama sarīrassa nimujjanappahonakaṃ taṅkhaṇaññeva mahantaṃ citakaṃ akāsi, sahasā iddhiyā abhinimminīti adhippāyo. Tenāha <bold>‘‘aggiṃ tattha padīpesi, yathā so khippaṃ mahābhave’’</bold>ti.</paragraph>
    <paragraph line="732">Tattha <bold>so</bold>ti so aggikkhandho sīghaṃ mahanto yathā bhaveyya, tathā <bold>padīpesi. Phoṭetvā rajagate gatte</bold>ti ‘‘sace lomantaresu pāṇakā atthi, te mā mariṃsū’’ti paṃsugate mama gatte tikkhattuṃ vidhunitvā. <bold>Ekamantaṃ upāvisi</bold>nti na tāva kaṭṭhāni ādittānīti tesaṃ ādīpanaṃ udikkhanto thokaṃ ekamantaṃ nisīdiṃ.</paragraph>
    <paragraph line="733" number="140"><bold>Yadā mahākaṭṭhapuñjo, āditto dhamadhamāyatī</bold>ti yadā pana so dārurāsi samantato āditto vāyuvegasamuddhaṭānaṃ jālasikhānaṃ vasena ‘‘dhamadhamā’’ti evaṃ karoti. <bold>Taduppatitvā patati, majjhe jālasikhantare</bold>ti tadā tasmiṃ kāle ‘‘mama sarīrassa jhāpanasamattho ayaṃ aṅgārarāsī’’ti cintetvā uppatitvā ullaṅghitvā jālasikhānaṃ <pageBreak edition="Pali Text Society" number="0.0107" /> abbhantarabhūte tassa aṅgārarāsissa majjhe padumapuñje rājahaṃso viya pamuditacitto sakalasarīraṃ dānamukhe datvā patati.</paragraph>
    <paragraph line="734" number="141-2"><bold>Paviṭṭhaṃ yassa kassacī</bold>ti yathā ghammakāle sītalaṃ udakaṃ yena kenaci paviṭṭhaṃ tassa <pageBreak edition="Vipassana Research Institut" number="0.0104" /> darathapariḷāhaṃ vūpasameti, assādaṃ pītiñca uppādeti. <bold>Tatheva jalitaṃ aggi</bold>nti evaṃ tathā pajjalitaṃ aṅgārarāsi tadā mama paviṭṭhassa usumamattampi nāhosi. Aññadatthu dānapītiyā sabbadarathapariḷāhavūpasamo eva ahosi. Cirassaṃ vata me chavicammādiko sabbo sarīrāvayavo dānamukhe juhitabbataṃ upagato abhipatthito manoratho matthakaṃ pattoti. Tena vuttaṃ –</paragraph>
    <hangnum line="735" number="143"></hangnum>
    <gatha1 line="736"> ‘‘Chaviṃ cammaṃ maṃsaṃ nhāruṃ, aṭṭhiṃ hadayabandhanaṃ;</gatha1>
    <gathalast line="737">Kevalaṃ sakalaṃ kāyaṃ, brāhmaṇassa adāsaha’’nti.</gathalast>
    <paragraph line="738">Tattha <bold>hadayabandhana</bold>nti hadayamaṃsapesi. Tañhi hadayavatthuṃ bandhitvā viya ṭhitattā ‘‘hadayabandhana’’nti vuttaṃ. Atha vā <bold>hadayabandhana</bold>nti hadayañca bandhanañca, hadayamaṃsañceva <pageBreak edition="Myanmar" number="0.0109" /> taṃ bandhitvā viya ṭhitayakanamaṃsañcāti attho. <bold>Kevalaṃ sakalaṃ kāya</bold>nti anavasesaṃ sabbaṃ sarīraṃ.</paragraph>
    <paragraph line="739">Evaṃ tasmiṃ aggimhi attano sarīre lomakūpamattampi uṇhaṃ kātuṃ asakkonto bodhisattopi himagabbhaṃ paviṭṭho viya hutvā brāhmaṇarūpadharaṃ sakkaṃ evamāha – ‘‘brāhmaṇa, tayā kato aggi atisītalo, kiṃ nāmeta’’nti? Paṇḍita, nāhaṃ brāhmaṇo, sakkohamasmi, tava vīmaṃsanatthaṃ āgato evamakāsinti. ‘‘Sakka, tvaṃ tāva tiṭṭhatu, sakalopi ce loko maṃ dānena vīmaṃseyya, neva me adātukāmataṃ kathañcipi uppādeyya passetha na’’nti bodhisatto sīhanādaṃ nadi.</paragraph>
    <paragraph line="740">Atha naṃ sakko ‘‘sasapaṇḍita, tava guṇā sakalakappampi pākaṭā hontū’’ti pabbataṃ pīḷetvā pabbatarasaṃ ādāya candamaṇḍale sasalakkhaṇaṃ ālikhitvā bodhisattaṃ tasmiṃ <pageBreak edition="Pali Text Society" number="0.0108" /> vanasaṇḍe tattheva vanagumbe taruṇadabbatiṇapīṭhe nipajjāpetvā attano devalokameva gato. Tepi cattāro paṇḍitā samaggā sammodamānā niccasīlaṃ uposathasīlañca pūretvā yathārahaṃ puññāni katvā yathākammaṃ gatā.</paragraph>
    <paragraph line="741">Tadā uddo āyasmā ānando ahosi, siṅgālo mahāmoggallāno, makkaṭo sāriputto, sasapaṇḍito pana lokanātho.</paragraph>
    <paragraph line="742">Tassa idhāpi sīlādipāramiyo heṭṭhā vuttanayeneva yathārahaṃ niddhāretabbā. Tathā satipi tiracchānupapattiyaṃ kusalādidhamme kusalādito yathābhūtāvabodho, tesu aṇumattampi vajjaṃ bhayato disvā <pageBreak edition="Vipassana Research Institut" number="0.0105" /> suṭṭhu akusalato oramaṇaṃ, sammadeva ca kusaladhammesu attano patiṭṭhāpanaṃ, paresañca ‘‘ime nāma pāpadhammā te evaṃ gahitā evaṃ parāmaṭṭhā evaṃgatikā bhavanti evaṃabhisamparāyā’’ti ādīnavaṃ dassetvā tato viramaṇe niyojanaṃ, idaṃ dānaṃ nāma, idaṃ sīlaṃ nāma, idaṃ uposathakammaṃ nāma, ettha patiṭṭhitānaṃ devamanussasampattiyo hatthagatā evātiādinā puññakammesu ānisaṃsaṃ dassetvā patiṭṭhāpanaṃ, attano sarīrajīvitanirapekkhaṃ, paresaṃ sattānaṃ anuggaṇhanaṃ, uḷāro ca dānajjhāsayoti evamādayo idha bodhisattassa guṇānubhāvā vibhāvetabbā. Tenetaṃ vuccati – ‘‘evaṃ acchariyā hete…pe… dhammassa anudhammato’’ti.</paragraph>
    <centered line="743">Sasapaṇḍitacariyāvaṇṇanā niṭṭhitā.</centered>
    <paragraph line="744">Idāni <pageBreak edition="Myanmar" number="0.0110" /><bold>‘‘akittibrāhmaṇo’’</bold>tiādinā yathāvutte dasapi cariyāvisese udānetvā nigameti. Tattha <bold>ahameva tadā āsiṃ, yo te dānavare adā</bold>ti yo tāni uttamadānāni adāsi, so akittibrāhaṇādiko ahameva tadā tasmiṃ kāle ahosiṃ, na aññoti. Iti tesu attabhāvesu satipi sīlādipāramīnaṃ yathārahaṃ pūritabhāve attano pana tadā dānajjhāsayassa ativiya uḷārabhāvaṃ sandhāya dānapāramivaseneva desanaṃ āropesi. <bold>Ete dānaparikkhārā, ete dānassa pāramī</bold>ti ye ime <pageBreak edition="Pali Text Society" number="0.0109" /><bold>akittijātakā</bold>dīsu (jā. 1.13.83 ādayo) anekākāravokārā mayā pavattitā deyyadhammapariccāgā mama sarīrāvayavaputtadārapariccāgā paramakoṭikā, kiñcāpi te karuṇūpāyakosallapariggahitattā sabbaññutaññāṇameva uddissa pavattitattā dānassa paramukkaṃsagamanena dānapāramī eva, tathāpi mama dānassa paramatthapāramibhūtassa parikkharaṇatosantānassa paribhāvanāvasena abhisaṅkharaṇato ete dānaparikkhārā nāma. Yassa panete parikkhārā, taṃ dassetuṃ <bold>‘‘jīvitaṃ yācake datvā, imaṃ pārami pūrayi’’</bold>nti vuttaṃ. Ettha hi ṭhapetvā sasapaṇḍitacariyaṃ sesāsu navasu cariyāsu yathārahaṃ dānapāramidānaupapāramiyo veditabbā, <bold>sasapaṇḍitacariye</bold> (cariyā. 1.125 ādayo) pana dānaparamatthapāramī. Tena vuttaṃ –</paragraph>
    <gatha1 line="745">‘‘Bhikkhāya upagataṃ disvā, sakattānaṃ pariccajiṃ;</gatha1>
    <gathalast line="746">Dānena me samo natthi, esā me dānapāramī’’ti. (cariyā. 1.tassuddāna);</gathalast>
    <paragraph line="747">Kiñcāpi hi mahāpurisassa yathāvutte akittibrāhmaṇādikāle aññasmiñca mahājanakamahāsutasomādikāle <pageBreak edition="Vipassana Research Institut" number="0.0106" /> dānapāramiyā pūritattabhāvānaṃ parimāṇaṃ nāma natthi, tathāpi ekanteneva sasapaṇḍitakāle dānapāramiyā paramatthapāramibhāvo vibhāvetabboti.</paragraph>
    <centered line="748">Paramatthadīpaniyā cariyāpiṭakasaṃvaṇṇanāya</centered>
    <centered line="749">Dasavidhacariyāsaṅgahassa visesato</centered>
    <paragraph line="750">Dānapāramivibhāvanassa</paragraph>
    <centered line="751">Paṭhamavaggassa atthavaṇṇanā niṭṭhitā.</centered>
  </content>
</document>