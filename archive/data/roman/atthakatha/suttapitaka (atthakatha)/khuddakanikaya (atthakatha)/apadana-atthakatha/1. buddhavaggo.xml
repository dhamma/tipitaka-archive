<?xml version="1.0"?>
<document>
<metadata>
<normativeSource>http://tipitaka.org/romn/cscd/s0510a.att1.xml</normativeSource>
<archivePath>roman/atthakatha/suttapitaka (atthakatha)/khuddakanikaya (atthakatha)/apadana-atthakatha/1. buddhavaggo.xml</archivePath>
<title>1. Buddhavaggo - Apadāna-aṭṭhakathā - Khuddakanikāya (aṭṭhakathā) - Suttapiṭaka (aṭṭhakathā) - Aṭṭhakathā</title>
</metadata>
<body>
<chapter line="1">1. Buddhavaggo</chapter>
<subhead line="2">Abbhantaranidānavaṇṇanā</subhead>
<hangnum line="3" number="5"></hangnum>
<gatha1 line="4">‘‘Atha <pageBreak edition="M" number="1.0111" /><pageBreak edition="V" number="1.0107" />buddhāpadānāni, suṇātha suddhamānasā;</gatha1>
<gathalast line="5">Tiṃsapāramisampuṇṇā, dhammarājā asaṅkhiyā’’ti. –</gathalast>
<unindented line="6">Ettha <bold>athā</bold>ti adhikārantarūpadassanatthe nipātapadaṃ, vibhattiyuttāyuttanipātadvayesu vibhattiyuttanipātapadaṃ. Atha vā –</unindented>
<gatha1 line="7">‘‘Adhikāre maṅgale ceva, nipphannatthevadhāraṇe;</gatha1>
<gathalast line="8">Anantarepagamane, atha-saddo pavattati’’.</gathalast>
<paragraph line="9">Tathā hi –</paragraph>
<gatha1 line="10">‘‘Adhikiccaṃ adhiṭṭhānaṃ, adhiatthaṃ vibhāsati;</gatha1>
<gathalast line="11">Seṭṭhajeṭṭhakabhāvena, adhikāro vidhīyate’’ti. –</gathalast>
<unindented line="12">Vuttattā buddhānaṃ samattiṃsapāramidhammānaṃ adhikiccato, seṭṭhajeṭṭhato adhikāraṭṭhena atha-saddena yuttamapadānānīti. Tividhabodhisattānaṃ pūjāmaṅgalasabhāvato ‘‘pūjā ca pūjaneyyānaṃ, etaṃ maṅgalamuttama’’nti vacanato (khu. pā. 5.3; su. ni. 262) maṅgalaṭṭhena atha-saddena yuttamapadānānīti <pageBreak edition="V" number="1.0108" />. Buddhādīnaṃ bhagavantānaṃ sampattikiccassa arahattamaggena nipphannato nipphannaṭṭhena atha-saddena yuttamapadānānīti <pageBreak edition="P" number="0.0100" />. Buddhādīnaṃ arahattamaggādikusalato aññakusalānaṃ abhāvato avadhāraṇaṭṭhena nivāraṇaṭṭhena atha-saddena yuttamapadānānīti. Khuddakapāṭhasaṅgahānantaraṃ saṅgahitanti anantaraṭṭhena atha-saddena yuttamapadānānīti. Ito khuddakapāṭhato paṭṭhāyāti apagamanaṭṭhena atha-saddena yuttamapadānānīti.</unindented>
<paragraph line="13"><bold>Buddho</bold>ti ettha bujjhitā saccānīti buddho, bodhetā pajāyāti buddho, sabbaññutāya buddho, sabbadassāvitāya buddho, anaññaneyyatāya buddho, visavitāya <pageBreak edition="M" number="1.0112" />buddho, khīṇāsavasaṅkhātena buddho, nirupakkilesasaṅkhātena buddho, pabbajjāsaṅkhātena buddho, adutiyaṭṭhena buddho, taṇhāpahānaṭṭhena buddho, ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho, abuddhivihatattā buddhipaṭilābhā buddho, buddhi buddhaṃ bodhoti anatthantarametaṃ. Yathā nīlādivaṇṇayogato paṭo ‘‘nīlo paṭo, ratto paṭo’’ti vuccati, evaṃ buddhaguṇayogato buddho. Atha vā ‘‘bodhi’’vuccati catūsu maggesu ñāṇaṃ, tena ñāṇena sakaladiyaḍḍhasahassakilesārigaṇe khepetvā nibbānādhigamanato ñāṇaṃ ‘‘bodhī’’ti vuccati. Tena sampayutto samaṅgīpuggalo buddho. Teneva ñāṇena paccekabuddhopi sabbakilese khepetvā nibbānamadhigacchati. Buddhānaṃ pana catūsu asaṅkhyeyyesu kappasatasahassesu ca pāramiyo pūretvā bodhiñāṇassādhigatattā ca indriyaparopariyattañāṇamahākaruṇāsamāpattiñāṇayamakapāṭihīrañāṇasabbaññutaññāṇa- anāvaraṇaāsayānusayādiasādhāraṇañāṇānaṃ samadhigatattā ca ekāyapi dhammadesanāya asaṅkhyeyyāsattanikāye dhammāmataṃ pāyetvā nibbānassa pāpanato ca tadeva ñāṇaṃ buddhānamevādhikabhāvato tesameva sambuddhānaṃ apadānaṃ kāraṇaṃ <bold>buddhāpadānaṃ</bold>. Tañhi duvidhaṃ kusalākusalavasena. Paccekabuddhā pana na tathā kātuṃ samatthā, annādipaccayadāyakānaṃ saṅgahaṃ karontāpi –</paragraph>
<gatha1 line="14">‘‘Icchitaṃ patthitaṃ tuyhaṃ, khippameva samijjhatu;</gatha1>
<gathalast line="15">Pūrentu cittasaṅkappā, cando pannaraso yathā.</gathalast>
<gatha1 line="16">‘‘Icchitaṃ patthitaṃ tuyhaṃ, khippameva samijjhatu;</gatha1>
<gathalast line="17">Pūrentu cittasaṅkappā, maṇi jotiraso yathā’’ti. (dī. ni. aṭṭha. 2.95 pubbūpanissayasampattikathā; a. ni. aṭṭha. 1.1.192; dha. pa. aṭṭha. 1.sāmāvatīvatthu) –</gathalast>
<unindented line="18">Imāhi <pageBreak edition="V" number="1.0109" />dvīhiyeva gāthāhi dhammaṃ desenti. Desentāpi asaṅkhyeyyasattanikāye bodhetuṃ na sakkuṇanti, tasmā na sabbaññubuddhasadisā hutvā pāṭiekkaṃ visuṃ buddhāti paccekabuddhā. Tesaṃ apadānaṃ kāraṇaṃ <bold>paccekabuddhāpadānaṃ</bold>.</unindented>
<paragraph line="19">Ciraṃ <pageBreak edition="M" number="1.0113" />ṭhitāti <pageBreak edition="P" number="0.0101" />therā. Atha vā thiratarasīlācāramaddavādiguṇehi yuttāti therā. Atha vā thiravarasīlasamādhipaññāvimuttivimuttiñāṇadassanaguṇehi yuttāti therā. Atha vā thiratarasaṅkhātapaṇītānuttarasantinibbānamadhigatāti therā, therānaṃ apadānāni <bold>therāpadānāni</bold>. Tathā tādiguṇehi yuttāti therī, therīnaṃ apadānāni <bold>therīpadānāni</bold>. Tesu buddhāpadāne pañceva apadānāni, pañceva suttantā. Tenāhu porāṇā –</paragraph>
<gatha1 line="20">‘‘Pañceva apadānāni, pañca suttāni yassa ca;</gatha1>
<gathalast line="21">Idaṃ buddhāpadānanti, paṭhamaṃ anulomato’’ti.</gathalast>
<paragraph line="22">Paccekabuddhāpadānepi pañceva apadānāni, pañceva suttantā. Tenāhu porāṇā –</paragraph>
<gatha1 line="23">‘‘Pañceva apadānāni, pañca suttāni yassa ca;</gatha1>
<gathalast line="24">Idaṃ paccekabuddhāpadānanti, dutiyaṃ anulomato’’ti.</gathalast>
<paragraph line="25">Therāpadānesu dasādhikapañcasatāpadānāni, vaggato ekapaññāsa vaggā. Tenāhu porāṇā –</paragraph>
<gatha1 line="26">‘‘Pañcasatadasapadānāni, ekapaññāsa vaggato;</gatha1>
<gathalast line="27">Idaṃ therāpadānanti, tatiyaṃ anulomato’’ti.</gathalast>
<paragraph line="28">Therīapadānesu cattālīsaṃ apadānāni, vaggato caturo vaggā. Tenāhu porāṇā –</paragraph>
<gatha1 line="29">‘‘Cattālīsaṃpadānāni, catuvaggāni yassa ca;</gatha1>
<gathalast line="30">Idaṃ therīpadānanti, catutthaṃ anulomato’’ti.</gathalast>
<paragraph line="31"><bold>Apadāna</bold>nti ettha apadāna-saddo kāraṇagahaṇaapagamanapaṭipāṭiakkosanādīsu dissati. Tathā hi esa ‘‘khattiyānaṃ apadānaṃ, brāhmaṇānaṃ apadāna’’ntiādīsu kāraṇe dissati, khattiyānaṃ <pageBreak edition="V" number="1.0110" />kāraṇaṃ brāhmaṇānaṃ kāraṇanti attho. ‘‘Upāsakānaṃ apadāna’’ntiādīsu gahaṇe dissati, saṃsuṭṭhu gahaṇanti attho. ‘‘Vāṇijānaṃ apadānaṃ, suddānaṃ apadāna’’ntiādīsu apagamane dissati, tato tato tesaṃ apagamananti attho. ‘‘Piṇḍapātiko <pageBreak edition="M" number="1.0114" />bhikkhu sapadānacāravasena piṇḍāya caratī’’tiādīsu paṭipāṭiyā dissati, gharapaṭipāṭiyā caratīti attho. ‘‘Apagatā ime sāmaññā, apagatā ime brahmaññāti apadānetī’’tiādīsu akkosane dissati, akkosati paribhāsatīti <pageBreak edition="P" number="0.0102" />attho. Idha pana kāraṇe dissati. Tasmā buddhānaṃ apadānāni buddhāpadāni, buddhakāraṇānīti attho. Gaṅgāvālukūpamānaṃ anekesaṃ buddhānaṃ dānapāramitādisamattiṃsapāramitā kāraṇanti daṭṭhabbaṃ. Atha adhikārādīsu yuttaapadānāni suddhamānasā suṇāthāti sambandho.</paragraph>
<paragraph line="32">Tattha <bold>suddhamānasā</bold>ti arahattamaggañāṇena diyaḍḍhakilesasahassaṃ khepetvā ṭhitattā suddhamānasā parisuddhacittā suddhahadayā pañcasatā khīṇāsavā imasmiṃ dhammasabhāye sannisinnā suṇātha, ohitasotā manasi karothāti attho.</paragraph>
<paragraph line="33">Ettha pana ‘‘apadānānī’’ti avatvā paccekabuddhāpadānatherāpadānatherīapadānesu vijjamānesupi ‘‘atha buddhāpadānānī’’ti vacanaṃ khandhayamakaāyatanadhātusaccasaṅkhāraanusayayamakesu vijjamānesupi padhānavasena ādivasena ca ‘‘mūlayamaka’’nti vacanaṃ viya, terasasaṅghādisesadveaniyatatiṃsanissaggiyesu vijjamānesupi padhānavasena ādivasena ca ‘‘pārājikakaṇḍo’’ti vacanaṃ viya ca idhāpi padhānavasena ādivasena ca vuttanti daṭṭhabbaṃ.</paragraph>
<paragraph line="34">‘‘Sammāsambuddhāpadānānī’’ti vattabbe ‘‘vaṇṇāgamo…pe… pañcavidhaṃ nirutta’’nti niruttinayena vā ‘‘tesu vuddhilopāgamavikāraviparītādesā cā’’ti suttena vā tatiyatthavācakassa <bold>sammā</bold>tinipātapadassa, sayaṃsaddatthavācakassa <bold>sa</bold>-ntiupasaggapadassa ca lopaṃ katvā kitantavācībuddhasaddameva gahetvā gāthābandhasukhatthaṃ ‘‘buddhāpadānānī’’ti vuttaṃ. Tasmā sammāsambuddhāpadānānīti attho.</paragraph>
<centered line="35">Iti visuddhajanavilāsiniyā apadāna-aṭṭhakathāya</centered>
<centered line="36">Abbhantaranidānavaṇṇanā niṭṭhitā.</centered>
<subhead line="37">1. Buddhaapadānavaṇṇanā</subhead>
<paragraph line="38">Idāni <pageBreak edition="M" number="1.0115" /><pageBreak edition="V" number="1.0111" />abbhantaranidānānantaraṃ apadānaṭṭhakathaṃ kathetukāmo –</paragraph>
<gatha1 line="39">‘‘Sapadānaṃ apadānaṃ, vicitranayadesanaṃ;</gatha1>
<gatha2 line="40">Yaṃ khuddakanikāyasmiṃ, saṅgāyiṃsu mahesayo;</gatha2>
<gathalast line="41">Tassa dāni anuppatto, atthasaṃvaṇṇanākkamo’’ti.</gathalast>
<paragraph line="42">Tattha <pageBreak edition="P" number="0.0103" />yaṃ apadānaṃ tāva ‘‘sakalaṃ buddhavacanaṃ ekavimuttirasa’’nti vuttattā ekarase saṅgahaṃ gacchati, dhammavinayavasena dvidhāsaṅgahe dhamme saṅgahaṃ gacchati, paṭhamamajjhimapacchimabuddhavacanesu majjhimabuddhavacane saṅgahaṃ gacchati, vinayābhidhammasuttantapiṭakesu suttantapiṭake saṅgahaṃ gacchati, dīghanikāyamajjhimasaṃyuttaaṅguttarakhuddakanikāyesu pañcasu khuddakanikāye saṅgahaṃ gacchati, suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāya saṅgahitaṃ.</paragraph>
<gatha1 line="43">‘‘Dvāsīti buddhato gaṇhiṃ, dvesahassāni bhikkhuto;</gatha1>
<gathalast line="44">Caturāsītisahassāni, yeme dhammā pavattino’’ti. –</gathalast>
<unindented line="45">Evaṃ vuttacaturāsītisahassadhammakkhandhesu katipayadhammakkhandhasaṅgahitaṃ hotīti.</unindented>
<paragraph line="46">Idāni taṃ apadānaṃ dassento <bold>‘‘tiṃsapāramisampuṇṇā, dhammarājā asaṅkhiyā’’</bold>ti āha. Tattha dasapāramitāva pacchimamajjhimukkaṭṭhavasena dasapāramīdasaupapāramīdasaparamatthapāramīnaṃ vasena samattiṃsapāramī. Tāhi saṃsuṭṭhu puṇṇā sampuṇṇā samannāgatā samaṅgībhūtā ajjhāpannā saṃyuttāti <bold>tiṃsapāramisampuṇṇā</bold>. Sakalalokattayavāsine sattanikāye mettākaruṇāmuditāupekkhāsaṅkhātāhi catūhi brahmavihārasamāpattīhi vā phalasamāpattivihārena vā ekacittabhāvena attano ca kāye rañjenti allīyāpentīti rājāno, dhammena rājāno <bold>dhammarājā,</bold>itthambhūtā buddhā. Dasasataṃ sahassaṃ dasasahassaṃ satasahassaṃ dasasatasahassaṃ koṭi pakoṭi koṭippakoṭi nahutaṃ ninnahutaṃ akkhobhiṇi bindu abbudaṃ nirabbudaṃ ahahaṃ ababaṃ aṭaṭaṃ sogandhikaṃ uppalaṃ kumudaṃ puṇḍarikaṃ padumaṃ <pageBreak edition="V" number="1.0112" />kathānaṃ mahākathānaṃ asaṅkhyeyyānaṃ vasena <bold>asaṅkhiyā</bold>saṅkhārahitā dhammarājāno atītā vigatā niruddhā abbhatthaṃ gatāti adhippāyo.</paragraph>
<paragraph line="47" number="6">Tesu <pageBreak edition="M" number="1.0116" />atītabuddhesu katādhikārañca attanā bodhisattabhūtena cakkavattiraññā hutvā katasambhārañca ānandattherena puṭṭho bhagavā <bold>‘‘sambodhiṃ buddhaseṭṭhāna’’</bold>ntiādimāha. Bho ānanda, mama apadānaṃ suṇohīti adhippāyo. Ānanda, ahaṃ pubbe bodhisambhārapūraṇakāle cakkavattirājā hutvā seṭṭhānaṃ pasaṭṭhānaṃ paṭividdhacatusaccānaṃ buddhānaṃ sambodhiṃ catusaccamaggañāṇaṃ sabbaññutaññāṇaṃ vā sirasā abhivādayeti sambandho <pageBreak edition="P" number="0.0104" />. <bold>Sasaṅghe</bold>sāvakasaṅghasahite <bold>lokanāyake</bold>lokajeṭṭhe buddhe dasahi aṅgulīhi ubhohi hatthapuṭehi <bold>namassitvā</bold>vanditvā <bold>sirasā</bold>sīsena <bold>abhivādaye</bold>ādarena thomanaṃ katvā paṇāmaṃ karomīti attho.</paragraph>
<paragraph line="48" number="7"><bold>Yāvatā buddhakhettesū</bold>ti dasasahassacakkavāḷesu buddhakhettesu, <bold>ākāsaṭṭhā</bold>ākāsagatā, <bold>bhūmaṭṭhā</bold>bhūmitalagatā, veḷuriyādayo satta <bold>ratanā asaṅkhiyā</bold>saṅkhārahitā, <bold>yāvatā</bold>yattakā, <bold>vijjanti</bold>. Tāni sabbāni <bold>manasā</bold>cittena <bold>samāhare,</bold>saṃ suṭṭhu cittena adhiṭṭhahitvā āharissāmīti attho, mama pāsādassa sāmantā rāsiṃ karomīti attho.</paragraph>
<paragraph line="49" number="8"><bold>Tattha rūpiyabhūmiya</bold>nti tasmiṃ anekabhūmimhi pāsāde rūpiyamayaṃ rajatamayaṃ bhūmiṃ nimmitanti attho. <bold>Ahaṃ ratanamayaṃ</bold>sattahi ratanehi nimmitaṃ anekasatabhūmikaṃ <bold>pāsādaṃ ubbiddhaṃ</bold>uggataṃ <bold>nabhamuggataṃ</bold>ākāse jotamānaṃ <bold>māpayi</bold>nti attho.</paragraph>
<paragraph line="50" number="9">Tameva pāsādaṃ vaṇṇento <bold>‘‘vicittathambha’’</bold>ntyādimāha. Vicittehi anekehi masāragallādivaṇṇehi thambhehi ussāpitaṃ <bold>sukataṃ</bold>suṭṭhu kataṃ lakkhaṇayuttaṃ ārohapariṇāhavasena suṭṭhu <bold>vibhattaṃ</bold>anekakoṭisatagghanatoraṇanimmitattā <bold>mahārahaṃ</bold>. Punapi kiṃ visiṭṭhaṃ? <bold>Kanakamayasaṅghāṭaṃ</bold>suvaṇṇehi katatulāsaṅghāṭavalayehi yuttaṃ, tattha ussāpitakontehi ca chattehi ca <bold>maṇḍitaṃ</bold>sobhitaṃ pāsādanti sambandho.</paragraph>
<paragraph line="51" number="10">Punapi pāsādasseva sobhaṃ vaṇṇento <bold>‘‘paṭhamā veḷuriyā bhūmī’’</bold>tyādimāha. Tassa anekasatabhūmipāsādassa <bold>subhā</bold>iṭṭhā kantā manāpā <pageBreak edition="M" number="1.0117" /><bold>abbhasamā</bold>valāhakapaṭalasadisā <bold>vimalā</bold>nimmalā veḷuriyamaṇimayā nīlavaṇṇā <bold>paṭhamā bhūmi</bold>ahosīti attho. Jalajanaḷinapadumehi <bold>ākiṇṇā</bold>samaṅgībhūtā varāya uttamāya <bold>kañcanabhūmiyā</bold>suvaṇṇabhūmiyāva sobhatīti attho.</paragraph>
<paragraph line="52" number="11">Tasseva <pageBreak edition="V" number="1.0113" />pāsādassa <bold>kāci bhūmi pavāḷaṃsā</bold>pavāḷakoṭṭhāsā <bold>pavāḷavaṇṇā,</bold>kāci bhūmi <bold>lohitakā</bold>lohitavaṇṇā, kāci bhūmi <bold>subhā</bold>manoharā <bold>indagopakavaṇṇābhā</bold>rasmiyo niccharamānā, kāci bhūmi dasa <bold>disā obhāsatī</bold>ti attho.</paragraph>
<paragraph line="53" number="12">Tasmiṃyeva pāsāde <bold>niyyūhā</bold>niggatapamukhasālā ca <bold>suvibhattā</bold>suṭṭhu vibhattā koṭṭhāsato visuṃ visuṃ katā <bold>sīhapañjarā</bold>sīhadvārā <pageBreak edition="P" number="0.0105" />ca. <bold>Caturo vedikā</bold>ti catūhi vedikāvalayehi jālakavāṭehi ca <bold>manoramā</bold>manaallīyanakā <bold>gandhāveḷā</bold>gandhadāmā ca olambantīti attho.</paragraph>
<paragraph line="54" number="13">Tasmiṃyeva pāsāde <bold>sattaratanabhūsitā</bold>sattaratanehi sobhitā kūṭāgārā. Kiṃ bhūtā? <bold>Nīlā</bold>nīlavaṇṇā, <bold>pītā</bold>pītavaṇṇā suvaṇṇavaṇṇā, <bold>lohitakā</bold>lohitakavaṇṇā rattavaṇṇā, <bold>odātā</bold>odātavaṇṇā setavaṇṇā, <bold>suddhakāḷakā</bold>amissakāḷavaṇṇā, <bold>kūṭāgāravarūpetā</bold>kūṭāgāravarehi kaṇṇikakūṭāgāravarehi upeto samannāgato so pāsādoti attho.</paragraph>
<paragraph line="55" number="14">Tasmiṃyeva pāsāde <bold>olokamayā</bold>uddhammukhā <bold>padumā</bold>supupphitā padumā sobhanti, sīhabyagghādīhi vāḷamigagaṇehi ca haṃsakoñcamayūrādipakkhisamūhehi ca <bold>sobhito</bold>so pāsādoti attho. Atiucco hutvā nabhamuggatattā nakkhattatārakāhi ākiṇṇo <bold>candasūrehi</bold>candasūriyarūpehi ca <bold>maṇḍito</bold>so pāsādoti attho.</paragraph>
<paragraph line="56" number="15">So eva cakkavattissa pāsādo <bold>hemajālena</bold>suvaṇṇajālena <bold>sañchannā, soṇṇakiṅkaṇikāyuto</bold>suvaṇṇakiṅkaṇikajālehi yuto samannāgatoti attho. <bold>Manoramā</bold>manallīyanakā <bold>soṇṇamālā</bold>suvaṇṇapupphapantiyo <bold>vātavegena</bold>vātappahārena <bold>kūjanti</bold>saddaṃ karontīti attho.</paragraph>
<paragraph line="57" number="16"><bold>Mañjeṭṭhakaṃ</bold><pageBreak edition="M" number="1.0118" />mañjiṭṭhavaṇṇaṃ, <bold>lohitakaṃ</bold>lohitavaṇṇaṃ, <bold>pītakaṃ</bold>pītavaṇṇaṃ, <bold>haripiñjaraṃ</bold>jambonadasuvaṇṇavaṇṇaṃ pañjaravaṇṇañca dhajaṃ <bold>nānāraṅgehi</bold>anekehi vaṇṇehi, <bold>sampītaṃ</bold>rañjitaṃ dhajaṃ, <bold>ussitaṃ</bold>tasmiṃ pāsāde ussāpitaṃ. <bold>Dhajamālinī</bold>ti liṅgavipallāsavasena vuttaṃ, dhajamālāyutto so pāsādoti attho.</paragraph>
<paragraph line="58" number="17">Tasmiṃ pāsāde attharaṇādayo vaṇṇento <bold>‘‘na naṃ bahū’’</bold>tyādimāha. Tattha naṃ pāsādaṃ <pageBreak edition="V" number="1.0114" />bahūhi avijjamānaṃ nāma natthīti attho, <bold>nānāsayanavicittā</bold><pageBreak edition="P" number="0.0106" />anekehi attharaṇehi vicittā sobhitā mañcapīṭhādisayanā <bold>anekasatā</bold>anekasatasaṅkhyā, kiṃ bhūtā? <bold>Phalikā</bold>phalikamaṇimayā phalikāhi katā, <bold>rajatāmayā</bold>rajatehi katā, <bold>maṇimayā</bold>nīlamaṇīhi katā, <bold>lohitaṅgā</bold>rattajātimaṇīhi katā, <bold>masāragallamayā</bold>kabaravaṇṇamaṇīhi katā, <bold>saṇhakāsikasanthatā</bold>saṇhehi sukhumehi kāsikavatthehi atthatā.</paragraph>
<paragraph line="59" number="18"><bold>Pāvurā</bold>ti pāvuraṇā. Kīdisā? <bold>Kambalā</bold>lomasuttehi katā, <bold>dukūlā</bold>dukūlapaṭehi katā, <bold>cīnā</bold>cīnapaṭehi katā, <bold>pattuṇṇā</bold>pattuṇṇadese jātapaṭehi katā, <bold>paṇḍu</bold>paṇḍuvaṇṇā, <bold>vicittattharaṇaṃ</bold>anekehi attharaṇehi pāvuraṇehi ca vicittaṃ, <bold>sabbaṃ</bold>sayanaṃ, <bold>manasā</bold>cittena, <bold>ahaṃ paññapesi</bold>nti attho.</paragraph>
<paragraph line="60" number="19">Tadeva pāsādaṃ vaṇṇento <bold>‘‘tāsu tāsveva bhūmīsū’’</bold>tiādimāha. Tattha <bold>ratanakūṭalaṅkata</bold>nti ratanamayakūṭehi ratanakaṇṇikāhi alaṅkataṃ sobhitanti attho. <bold>Maṇiverocanā ukkā</bold>ti verocanamaṇīhi rattamaṇīhi katā, <bold>ukkā</bold>daṇḍapadīpā. <bold>Dhārayantā sutiṭṭhare</bold>ti ākāse suṭṭhu dhārayantā gaṇhantā anekasatajanā suṭṭhu tiṭṭhantīti attho.</paragraph>
<paragraph line="61" number="20">Puna tadeva pāsādaṃ vaṇṇento <bold>‘‘sobhanti esikāthambhā’’</bold>tiādimāha. Tattha <bold>esikāthambhā</bold>nāma nagaradvāre sobhanatthāya nikhātā <pageBreak edition="M" number="1.0119" />thambhā, <bold>subhā</bold>iṭṭhā, <bold>kañcanatoraṇā</bold>suvaṇṇamayā, <bold>jambonadā</bold>jambonadasuvaṇṇamayā ca, <bold>sāramayā</bold>khadirarukkhasāramayā ca <bold>rajatamayā</bold>ca toraṇā sobhanti, esikā ca toraṇā ca taṃ pāsādaṃ sobhayantīti attho.</paragraph>
<paragraph line="62" number="21">Tasmiṃ pāsāde <bold>suvibhattā anekā sandhī</bold>kavāṭehi ca aggaḷehi ca <bold>cittitā</bold>sobhitā sandhiparikkhepā sobhayantīti attho, <bold>ubhato</bold>ti tassa pāsādassa ubhosu passesu, <bold>puṇṇaghaṭā</bold>anekehi padumehi anekehi ca uppalehi, <bold>saṃyutā</bold>puṇṇā taṃ pāsādaṃ sobhayantīti attho.</paragraph>
<paragraph line="63" number="22-23">Evaṃ pāsādassa sobhaṃ vaṇṇetvā ratanamayaṃ pāsādañca sakkārasammānañca pakāsento <bold>‘‘atīte sabbabuddhe cā’’</bold>tiādimāha. Tattha <bold>atīte</bold>ti atikkante vigate kāle jāte bhūte, <bold>sasaṅghe</bold>sāvakasamūhasahite, <bold>sabbe lokanāyake</bold>buddhe sabhāvena pakativaṇṇena <bold>rūpena</bold>saṇṭhānena ca, <bold>sasāvake</bold>sāvakasahite, <bold>buddhe nimminitvā</bold>yena dvārena pāsādo pavisitabbo hoti <pageBreak edition="V" number="1.0115" />, <bold>tena dvārena pavisitvā sasāvakā sabbe buddhā sabbasoṇṇamaye</bold>sakalasuvaṇṇamaye, <bold>pīṭhe nisinnā ariyamaṇḍalā</bold>ariyasamūhā ahesunti attho.</paragraph>
<paragraph line="64" number="24-25"><bold>Etarahi</bold>vattamāne kāle <bold>anuttarā</bold>uttaravirahitā <bold>ye</bold>ca <bold>buddhā</bold><pageBreak edition="P" number="0.0107" /><bold>atthi</bold>saṃvijjanti, te ca <bold>paccekabuddhe anekasate sayambhū</bold>sayameva bhūte aññācariyarahite, <bold>aparājite</bold>khandhakilesābhisaṅkhāramaccudevaputtamārehi aparājite, jayamāpanne santappesinti attho. <bold>Bhavanaṃ</bold>mayhaṃ pāsādaṃ atītakāle ca vattamānakāle ca, <bold>sabbe buddhā samāruhuṃ</bold>saṃ suṭṭhu āruhiṃsūti attho.</paragraph>
<paragraph line="65" number="26"><bold>Ye dibbā</bold>divi bhavā dibbā devaloke jātā, <bold>ye</bold>ca <bold>bahū kapparukkhā atthi. Ye ca mānusā</bold>manusse jātā ye ca bahū kapparukkhā atthi, tato <bold>sabbaṃ dussaṃ samāhantvā</bold>saṃ suṭṭhu āharitvā tecīvarāni kāretvā te paccekabuddhe ticīvarehi <bold>acchādemī</bold>ti sambandho.</paragraph>
<paragraph line="66" number="27">Evaṃ <pageBreak edition="M" number="1.0120" />ticīvarehi acchādetvā pārupāpetvā tesaṃ nisinnānaṃ paccekabuddhānaṃ <bold>sampannaṃ</bold>madhuraṃ <bold>khajjaṃ</bold>khāditabbaṃ pūvādi kiñci, madhuraṃ <bold>bhojjaṃ</bold>bhuñjitabbaṃ āhārañca, madhuraṃ <bold>sāyanīyaṃ</bold>lehanīyañca, <bold>sampannaṃ</bold>madhuraṃ pivitabbaṃ aṭṭhapānañca, <bold>bhojanaṃ</bold>bhuñjitabbaṃ āhārañca, <bold>subhe</bold>sundare <bold>maṇimaye</bold>selamaye <bold>patte saṃ</bold>suṭṭhu <bold>pūretvā adāsiṃ</bold>paṭiggahāpesinti attho.</paragraph>
<paragraph line="67" number="28"><bold>Sabbe te ariyamaṇḍalā</bold>sabbe te ariyasamūhā, <bold>dibbacakkhu samā hutvā maṭṭhā</bold>ti dibbacakkhusamaṅgino hutvā maṭṭhā kilesehi rahitattā siliṭṭhā sobhamānā <bold>cīvarasaṃyutā</bold>ticīvarehi samaṅgībhūtā madhurasakkharāhi ca telena ca madhuphāṇitehi ca <bold>paramannena</bold>uttamena annena ca mayā <bold>tappitā</bold>appitā paripūritā ahesunti attho.</paragraph>
<paragraph line="68" number="29">Te evaṃ santappitā ariyamaṇḍalā <bold>ratanagabbhaṃ</bold>sattahi ratanehi nimmitagabbhaṃ gehaṃ, <bold>pavisitvā guhāsayā</bold>guhāyaṃ sayamānā, <bold>kesarīva</bold>kesarasīhā iva, <bold>mahārahamhi sayane</bold>anagghe mañce, <bold>sīhaseyyamakappayuṃ</bold>yathā sīho migarājā dakkhiṇapassena sayanto pāde pādaṃ accādhāya dakkhiṇahatthaṃ sīsūpadhānaṃ katvā vāmahatthaṃ ujukaṃ ṭhapetvā vāladhiṃ antarasatthiyaṃ katvā niccalo sayati, evaṃ seyyaṃ kappayuṃ kariṃsūti attho.</paragraph>
<paragraph line="69" number="30">Te evaṃ sīhaseyyaṃ kappetvā <bold>sampajānā</bold>satisampajaññasampannā. <bold>Samuṭṭhāya</bold>saṃ suṭṭhu uṭṭhahitvā <bold>sayane pallaṅkamābhujuṃ</bold>ūrubaddhāsanaṃ kariṃsūti attho.</paragraph>
<paragraph line="70" number="31"><bold>Gocaraṃ</bold><pageBreak edition="V" number="1.0116" /><bold>sabbabuddhāna</bold>nti sabbesaṃ atītānāgatānaṃ buddhānaṃ gocaraṃ ārammaṇabhūtaṃ <bold>jhānaratisamappitā</bold>jhānaratiyā saṃ suṭṭhu appitā samaṅgībhūtā ahesunti attho, <bold>aññe dhammāni desentī</bold>ti tesu paccekabuddhesu aññe ekacce dhamme desenti, <bold>aññe</bold>ekacce <bold>iddhiyā</bold>paṭhamādijjhānakīḷāya <bold>kīḷanti</bold><pageBreak edition="P" number="0.0108" />ramanti.</paragraph>
<paragraph line="71" number="32"><bold>Aññe</bold>ekacce <bold>abhiññā</bold>pañca abhiññāyo <bold>vasibhāvitā</bold>vasīkariṃsu, pañcasu abhiññāsu āvajjanasamāpajjanavuṭṭhānaadhiṭṭhānapaccavekkhaṇasaṅkhātāhi pañcavasitāhi vasībhāvaṃ itā gatā pattā abhiññāyo <pageBreak edition="M" number="1.0121" />, <bold>appenti</bold>samāpajjanti. <bold>Aññe</bold>ekacce <bold>anekasahassiyo vikubbanāni</bold>ekopi hutvā bahudhā hoti, bahudhāpi hutvā eko hotīti evamādīni iddhivikubbanāni <bold>vikubbanti</bold>karontīti attho.</paragraph>
<paragraph line="72" number="33"><bold>Buddhāpi buddhe</bold>ti evaṃ sannipatitesu paccekabuddhesu sabbaññutaññāṇassa <bold>visayaṃ</bold>ārammaṇabhūtaṃ pañhaṃ buddhā buddhe <bold>pucchantī</bold>ti attho. Te buddhā atthagambhīratāya <bold>gambhīraṃ nipuṇaṃ</bold>sukhumaṃ, <bold>ṭhānaṃ</bold>kāraṇaṃ, <bold>paññāya vinibujjhare</bold>visesena niravasesato bujjhanti.</paragraph>
<paragraph line="73" number="34">Tadā mama pāsāde sannipatitā <bold>sāvakā</bold>pi <bold>buddhe</bold>pañhaṃ <bold>pucchanti, buddhā sāvake</bold>sisse pañhaṃ <bold>pucchanti, te</bold>buddhā ca sāvakā ca <bold>aññamaññaṃ</bold>pañhaṃ <bold>pucchitvā</bold>aññamaññaṃ <bold>byākaronti</bold>vissajjenti.</paragraph>
<paragraph line="74" number="35">Puna te sabbe ekato dassento <bold>‘‘buddhā paccekabuddhā cā’’</bold>tiādimāha. Tattha <bold>buddhā</bold>sammāsambuddhā, <bold>paccekabuddhā</bold>ca <bold>sāvakā</bold>ca sissā <bold>paricārakā</bold>nissitakā ete sabbe, <bold>sakāya</bold>sakāya <bold>ratiyā</bold>ramamānā sallīnā mama <bold>pāsāde abhiramantī</bold>ti attho.</paragraph>
<paragraph line="75" number="36">Evaṃ tasmiṃ vejayantapāsāde paccekabuddhānaṃ ācārasampattiṃ dassetvā idāni attano ānubhāvaṃ dassento so tilokavijayo cakkavattirājā <bold>‘‘chattā tiṭṭhantu ratanā’’</bold>tiādimāha. Tattha <bold>ratanā</bold>sattaratanamayā, <bold>chattā kañcanāveḷapantikā</bold>suvaṇṇajālehi olambitā <bold>tiṭṭhantu. Muttājālaparikkhittā</bold>muttājālehi parivāritā, <bold>sabbe</bold>chattā mama <bold>matthake</bold>muddhani, <bold>dhārentū</bold>ti cintitamatteyeva chattā pātubhūtā hontīti attho.</paragraph>
<paragraph line="76" number="37"><bold>Soṇṇatārakacittitā</bold>suvaṇṇatārakāhi daddallamānā <bold>celavitānā bhavantu</bold>nibbattantu <pageBreak edition="V" number="1.0117" />. <bold>Vicittā</bold>anekavaṇṇā, <bold>malyavitatā</bold>pupphapatthaṭā, <bold>sabbe</bold>anekavitānā, <bold>matthake</bold>nisīdanaṭṭhānassa uparibhāge <bold>dhārentū</bold>ti attho.</paragraph>
<paragraph line="77" number="38-40"><bold>Malyadāmehi</bold>anekasugandhapupphadāmehi <bold>vitatā</bold>parikiṇṇā, <bold>gandhadāmehi</bold>candanakuṅkumatagarādisugandhadāmehi, <bold>sobhitā</bold>pokkharaṇīti sambandho <pageBreak edition="M" number="1.0122" />. <bold>Dussadāmehi</bold>pattuṇṇacīnādianagghadussadāmehi, <bold>parikiṇṇā</bold>sattaratanadāmehi bhūsitā alaṅkatā pokkharaṇī, <bold>pupphābhikiṇṇā</bold><pageBreak edition="P" number="0.0109" />campakasaḷalasogandhikādisugandhapupphehi <bold>abhikiṇṇā</bold>suṭṭhu vicittā sobhitā. Punarapi kiṃ bhūtā pokkharaṇī? Surabhigandhasugandhehi bhūsitā vāsitā. Samantato <bold>gandhapañcaṅgulalaṅkatā</bold>pañcahi aṅgulehi limpitagandhehi alaṅkatā, <bold>hemacchadanachāditā</bold>suvaṇṇachadanehi suvaṇṇavitānehi chāditā, pāsādassa <bold>cātuddisā</bold>pokkharaṇiyo padumehi ca uppalehi ca suṭṭhu santhatā patthaṭā suvaṇṇarūpe suvaṇṇavaṇṇā, <bold>khāyantu, padmareṇurajuggatā</bold>padumareṇūhi dhūlīhi ca ākiṇṇā pokkharaṇiyo sobhantūti attho.</paragraph>
<paragraph line="78" number="41">Mama vejayanta<bold>pāsādassa samantato pādapā</bold>campakādayo rukkhā <bold>sabbe pupphantu</bold>ete puppharukkhā. <bold>Saya</bold>meva <bold>pupphā muñcitvā</bold>vigaḷitvā <bold>gantvā bhavanaṃ okiruṃ,</bold>okiṇṇā pāsādassa upari karontūti attho.</paragraph>
<paragraph line="79" number="42"><bold>Tattha</bold>tasmiṃ mama vejayantapāsāde <bold>sikhino</bold>mayūrā <bold>naccantū, dibbahaṃsā</bold>devatāhaṃsā, <bold>pakūjare</bold>saddaṃ karontu, <bold>karavīkā ca</bold>madhurasaddā kokilā <bold>gāyantu</bold>gītavākyaṃ karontu, apare anuttā ca <bold>dijasaṅghā</bold>pakkhino samūhā pāsādassa <bold>samantato</bold>madhuraravaṃ ravantūti attho.</paragraph>
<paragraph line="80" number="43"><bold>Pāsādassa samantako sabbā</bold>ātatavitatādayo <bold>bheriyo vajjantu</bold>haññantu, <bold>sabbā tā</bold>anekatantiyo <bold>vīṇā rasantu</bold>saddaṃ karontu, <bold>sabbā</bold>anekappakārā <bold>saṅgītiyo</bold>pāsādassa samantato <bold>vattantu</bold>pavattantu gāyantūti attho.</paragraph>
<paragraph line="81" number="44-5"><bold>Yāvatā</bold>yattake ṭhāne <bold>buddhakhettamhi</bold>dasasahassicakkavāḷe <bold>tato pare cakkavāḷe, jotisampannā</bold>pabhāsampannā <bold>acchinnā mahantā</bold>samantato <bold>ratanāmayā</bold>sattahi ratanehi katā khacitā <bold>soṇṇapallaṅkā</bold>suvaṇṇapallaṅkā <bold>tiṭṭhantu,</bold>pāsādassa samantato <bold>dīparukkhā</bold>padīpadhāraṇā telarukkhā <bold>jalantu</bold><pageBreak edition="V" number="1.0118" />, padīpehi pajjalantu, <bold>dasasahassiparamparā</bold>dasasahassīnaṃ paramparā dasasahassiyo <bold>ekapajjotā</bold>ekapadīpā viya <bold>bhavantu</bold>ujjotantūti attho.</paragraph>
<paragraph line="82" number="46">Naccagītesu <pageBreak edition="M" number="1.0123" /><pageBreak edition="P" number="0.0110" />chekā <bold>gaṇikā</bold>naccitthiyo ca <bold>lāsikā</bold>mukhena saddakārikā ca <bold>pāsādassa samantato naccantu, accharāgaṇā</bold>devitthisamūhā naccantu, <bold>nānāraṅgā</bold>anekavaṇṇā nānāraṅgamaṇḍalā pāsādassa samantato naccantu, <bold>padissantu</bold>pākaṭā hontūti attho.</paragraph>
<paragraph line="83" number="47">Tadā ahaṃ tilokavijayo nāma cakkavattirājā hutvā sakalacakkavāḷe <bold>dumagge</bold>rukkhagge <bold>pabbatagge</bold>himavantacakkavāḷapabbatādīnaṃ agge sinerūpabbatamuddhani ca sabbaṭṭhānesu <bold>vicittaṃ</bold>anekavaṇṇavicittaṃ <bold>pañcavaṇṇikaṃ</bold>nīlapītādipañcavaṇṇaṃ <bold>sabbaṃ dhajaṃ ussāpemī</bold>ti attho.</paragraph>
<paragraph line="84" number="48"><bold>Narā</bold>lokantarā narā ca nāgalokato <bold>nāgā ca</bold>devalokato <bold>gandhabbā</bold>ca <bold>devā</bold>ca <bold>sabbe upentu</bold>upagacchantu, <bold>te</bold>narādayo <bold>namassantā</bold>mama namakkāraṃ karontā <bold>pañjalikā</bold>katahatthapuṭā mama vejayantaṃ <bold>pāsādaṃ parivārayu</bold>nti attho.</paragraph>
<paragraph line="85" number="49">Evaṃ so tilokavijayo cakkavattirājā pāsādassa ca attano ca ānubhāvaṃ vaṇṇetvā idāni attanā sampattikatapuññaphalaṃ samādapento <bold>‘‘yaṃ kiñci kusalaṃ kamma’’</bold>ntiādimāha. <bold>Yaṃ kiñci kusalakamma</bold>saṅkhātaṃ <bold>kiriyaṃ kattabbaṃ</bold>atthi, taṃ sabbaṃ <bold>mama</bold>mayā <bold>kāyena</bold>vā <bold>vācāya</bold>vā <bold>manasā</bold>vā tīhi dvārehi <bold>kataṃ tidase sukataṃ</bold>suṭṭhu kataṃ, tāvatiṃsabhavane uppajjanārahaṃ katanti attho.</paragraph>
<paragraph line="86" number="50">Puna samādapento <bold>‘‘ye sattā saññino’’</bold>tiādimāha. Tattha <bold>ye sattā</bold>manussā vā devā vā brahmāno vā <bold>saññino</bold>saññāsahitā <bold>atthi, ye ca sattā asaññino</bold>saññārahitā asaññā sattā santi, <bold>te sabbe</bold>sattā <bold>mayhaṃ</bold>mayā <bold>kataṃ puññaphalaṃ, bhāgī bhavantu</bold>puññavantā hontūti attho.</paragraph>
<paragraph line="87" number="51">Punapi samādapento bodhisatto <bold>‘‘yesaṃ kata’’</bold>ntiādimāha. Mayā <bold>kataṃ</bold>puññaṃ yehi naranāgagandhabbadevehi <bold>suviditaṃ</bold>ñātaṃ, tesaṃ <bold>mayā dinnaṃ puññaphalaṃ,</bold>tasmiṃ mayā kate puññe dinnabhāvaṃ <bold>ye</bold>narādayo <bold>na jānanti, devā gantvā</bold>tesaṃ taṃ <bold>nivedayuṃ</bold>ārocayunti attho.</paragraph>
<paragraph line="88" number="52"><bold>Sabbalokamhi</bold><pageBreak edition="M" number="1.0124" /><pageBreak edition="V" number="1.0119" /><bold>ye sattā</bold>āhāranissitā <bold>jīvanti,</bold>te sabbe sattā <bold>manuññaṃ bhojanaṃ sabbaṃ mama cetasā</bold>mama cittena <bold>labhantu,</bold>mama puññiddhiyā labhantūti attho.</paragraph>
<paragraph line="89" number="53"><bold>Manasā</bold>pasannena cittena yaṃ <bold>dānaṃ mayā dinnaṃ</bold>tasmiṃ dāne cittena <bold>pasādaṃ āvahiṃ</bold>uppādesiṃ. <bold>Sabbasambuddhā</bold>ca <pageBreak edition="P" number="0.0111" /><bold>paccekā</bold>paṭiekkā <bold>jinasāvakā</bold>ca mayā cakkavattiraññā <bold>pūjitā</bold>.</paragraph>
<paragraph line="90" number="54"><bold>Sukatena tena kammena</bold>saddahitvā katena kusalakammena, <bold>cetanāpaṇidhīhi ca</bold>cittena katapatthanāhi ca, <bold>mānusaṃ dehaṃ</bold>manussasarīraṃ, <bold>jahitvā</bold>chaḍḍetvā, <bold>ahaṃ tāvatiṃsaṃ</bold>devalokaṃ <bold>agacchiṃ</bold>agamāsiṃ, suttappabuddho viya tattha uppajjinti attho.</paragraph>
<paragraph line="91" number="55">Tato tilokavijayo cakkavattirājā kālaṅkato, tato paṭṭhāya āgate <bold>duve bhave</bold>dve jātiyo <bold>pajānāmi devatte</bold>devattabhāve <bold>mānuse</bold>manussattabhāve ca, tato jātidvayato <bold>aññaṃ gatiṃ</bold>aññaṃ upapattiṃ <bold>na jānāmi</bold>na passāmi, <bold>manasā</bold>cittena <bold>patthanāphalaṃ</bold>patthitapatthanāphalanti attho.</paragraph>
<paragraph line="92" number="56"><bold>Devānaṃ adhiko homī</bold>ti yadi devesu jāto, āyuvaṇṇabalatejehi devānaṃ adhiko jeṭṭho seṭṭho ahosinti attho. Yadi manussesu jāto, <bold>manujādhipo</bold>manussānaṃ adhipati issaro <bold>bhavāmi,</bold>tathā rājabhūto abhirūpena rūpasampattiyā ca lakkhaṇena ārohapariṇāhādilakkhaṇena ca <bold>sampanno</bold>sampuṇṇo uppannuppanna<bold>bhave paññāya</bold>paramatthajānanapaññāya <bold>asamo</bold>samarahito, mayā sadiso koci natthīti attho.</paragraph>
<paragraph line="93" number="57">Mayā katapuññasambhārena puññaphalena uppannuppannabhave <bold>seṭṭhaṃ</bold>pasaṭṭhaṃ madhuraṃ <bold>vividhaṃ</bold>anekappakāraṃ <bold>bhojana</bold>ñca <bold>anappakaṃ</bold>bahusatta<bold>ratanañca vividhāni,</bold>anekappakārāni pattuṇṇakoseyyādi<bold>vatthāni</bold>ca <bold>nabhā</bold>ākāsato <bold>maṃ</bold>mama santikaṃ <bold>khippaṃ</bold>sīghaṃ <bold>upenti</bold>upagacchanti.</paragraph>
<paragraph line="94" number="58-66"><bold>Pathabyā</bold><pageBreak edition="M" number="1.0125" />pathaviyā <bold>pabbate</bold>ca <bold>ākāse</bold>ca <bold>udake</bold>ca <bold>vane</bold>ca <bold>yaṃ yaṃ</bold>yattha yattha <bold>hatthaṃ pasāremi</bold>nikkhipāmi, tato tato <bold>dibbā bhakkhā</bold>dibbā āhārā <bold>maṃ</bold>mama santikaṃ <bold>upenti</bold>upagacchanti, pātubhavantīti attho. Tathā yathākkamaṃ <bold>sabbe ratanā. Sabbe</bold>candanādayo <bold>gandhā</bold><pageBreak edition="V" number="1.0120" />. Sabbe <bold>yānā</bold>vāhanā. <bold>Sabbe</bold>campakanāgapunnāgādayo <bold>mālā</bold>pupphā. Sabbe <bold>alaṅkārā</bold>ābharaṇā. <bold>Sabbā</bold>dibbakaññā. Sabbe <bold>madhusakkharā</bold>. <bold>Sabbe</bold>pūpādayo <bold>khajjā</bold>khāditabbā <bold>maṃ</bold>mama santikaṃ <bold>upenti</bold>upagacchanti.</paragraph>
<paragraph line="95" number="67-68"><bold>Sambodhivarapattiyā</bold>ti uttamacatumaggañāṇapattiyā pāpuṇanatthāya. Mayā yaṃ uttamadānaṃ kataṃ pūritaṃ, tena uttamadānena <pageBreak edition="P" number="0.0112" />selasaṅkhātaṃ <bold>pabbataṃ</bold>sakalaṃ ekaninnādaṃ karonto <bold>bahalaṃ giraṃ</bold>puthulaṃ ghosaṃ <bold>gajjento, sadevakaṃ</bold>lokaṃ sakalaṃ manussadevalokaṃ <bold>hāsayanto</bold>somanassappattaṃ karonto <bold>loke</bold>sakalalokattaye vivaṭṭacchado <bold>buddho ahaṃ bhavāmī</bold>ti attho.</paragraph>
<paragraph line="96" number="69"><bold>Disā dasavidhā loke</bold>ti cakkavāḷaloke dasavidhā dasakoṭṭhāsā disā honti, tattha koṭṭhāse <bold>yāyato</bold>yāyantassa gacchantassa <bold>antakaṃ natthī</bold>ti attho, cakkavattikāle <bold>tasmiṃ</bold>mayā gatagataṭṭhāne disābhāge vā <bold>buddhakhettā</bold>buddhavisayā <bold>asaṅkhiyā</bold>saṅkhārahitā.</paragraph>
<paragraph line="97" number="70"><bold>Pabhā pakittitā</bold>ti tadā cakkavattirājakāle <bold>mayhaṃ</bold>pabhā cakkaratanamaṇiratanādīnaṃ pabhā ālokā <bold>yamakā</bold>yugaḷayugaḷā hutvā <bold>raṃsivāhanā</bold>raṃsiṃ muñcamānā pakittitā pākaṭā, <bold>etthantare</bold>dasasahassicakkavāḷantare <bold>raṃsijālaṃ</bold>raṃsisamūhaṃ, <bold>āloko vipulo</bold>bahutaro <bold>bhave</bold>ahosīti attho.</paragraph>
<paragraph line="98" number="71"><bold>Ettake lokadhātumhī</bold>ti dasasahassicakkavāḷesu <bold>sabbe janā maṃ passantu</bold>dakkhantūti attho. <bold>Sabbe</bold>devā <bold>yāva brahmanivesanā</bold>yāva brahmalokā <bold>maṃ anuvattantu</bold>anukūlā bhavantu.</paragraph>
<paragraph line="99" number="72"><bold>Visiṭṭhamadhunādenā</bold>ti <pageBreak edition="M" number="1.0126" />visaṭṭhena madhurena nādena, <bold>amatabherimāhani</bold>nti amatabheriṃ devadundubhiṃ pahariṃ, <bold>etthantare</bold>etasmiṃ dasasahassicakkavāḷabbhantare <bold>sabbe janā</bold>mana <bold>madhuraṃ giraṃ</bold>saddaṃ <bold>suṇantu</bold>manasi karontu.</paragraph>
<paragraph line="100" number="73"><bold>Dhammameghena vassante</bold>dhammadesanāmayena nādena tabbohāraparamatthagambhīramadhurasukhumatthavasse vassante vassamāne sammāsambuddhānubhāvena <bold>sabbe</bold>bhikkhubhikkhunīādayo <bold>anāsavā</bold>nikkilesā <bold>hontu</bold>bhavantu. <bold>Yettha pacchimakā sattā</bold>ti ettha etesu rāsibhūtesu catūsu parisasattesu ye sattā pacchimakā guṇavasena heṭṭhimakā, <bold>te</bold>sabbe <bold>sotāpannā bhavantū</bold>ti adhippāyo.</paragraph>
<paragraph line="101" number="74">Tadā <pageBreak edition="V" number="1.0121" />tilokavijayacakkavattirājakāle <bold>dātabbakaṃ</bold>dātabbayuttakaṃ, <bold>dānaṃ</bold>katvā, <bold>asesato</bold>nissesena, <bold>sīlaṃ</bold>sīlapāramiṃ, <bold>pūretvā nekkhamme</bold>nekkhammapāramitāya, <bold>pāramiṃ</bold>koṭiṃ patvā, <bold>uttamaṃ sambodhiṃ</bold>catumaggañāṇaṃ, <bold>patto</bold>bhavāmi bhaveyyaṃ.</paragraph>
<paragraph line="102" number="75"><bold>Paṇḍite</bold>paññavante medhāvino <bold>paripucchitvā</bold>‘‘kiṃ, bhante, kattabbaṃ? Kiṃ na kattabbaṃ? Kiṃ kusalaṃ? Kiṃ akusalaṃ? Kiṃ katvā saggamokkhadvayassa bhāgī hotī’’ti pucchitvā, evaṃ paññāpāramiṃ pūretvāti <pageBreak edition="P" number="0.0113" />attho. <bold>Katvā vīriyamuttama</bold>nti uttamaṃ seṭṭhaṃ ṭhānanisajjādīsu avicchinnaṃ vīriyaṃ katvā, vīriyapāramiṃ pūretvāti attho. Sakalaviruddhajanehi kataanādarādhivāsanā<bold>khantiyā pāramiṃ</bold>koṭiṃ <bold>gantvā</bold>khantipāramiṃ pūretvā <bold>uttamaṃ sambodhiṃ</bold>uttamaṃ sambuddhattaṃ <bold>patto</bold>bhavāmi bhaveyyaṃ.</paragraph>
<paragraph line="103" number="76"><bold>Katvā daḷhamadhiṭṭhāna</bold>nti ‘‘mama sarīrajīvitesu vinassantesupi puññakammato na viramissāmī’’ti acalavasena daḷhaṃ adhiṭṭhānapāramiṃ katvā ‘‘sīse chijjamānepi musāvādaṃ na kathessāmī’’ti saccapāramitāya koṭiṃ <bold>pūriya</bold>pūretvā ‘‘sabbe sattā sukhī averā’’tiādinā mettāpāramitāya koṭiṃ patvā <bold>uttamaṃ sambodhiṃ patto</bold>ti attho.</paragraph>
<paragraph line="104" number="77">Sajīvakājīvakavatthūnaṃ <bold>lābhe</bold>ca tesaṃ <bold>alābhe</bold>ca kāyikacetasika<bold>sukhe</bold>ceva tathā <bold>dukkhe</bold>ca sādarajanehi kate, <bold>sammāne</bold><pageBreak edition="M" number="1.0127" />ceva omāne, <bold>ca sabbattha samako</bold>samānamānaso upekkhāpāramiṃ pūretvā <bold>uttamaṃ sambodhiṃ patto</bold>pāpuṇeyyanti attho.</paragraph>
<paragraph line="105" number="78"><bold>Kosajjaṃ</bold>kusītabhāvaṃ, <bold>bhayato</bold>bhayavasena ‘‘apāyadukkhabhāgī’’ti <bold>disvā</bold>ñatvā akosajjaṃ akusītabhāvaṃ alīnavuttiṃ, <bold>vīriyaṃ khemato</bold>khemavasena ‘‘nibbānagāmī’’ti <bold>disvā</bold>ñatvā <bold>āraddhavīriyā hotha</bold>bhavatha. <bold>Esā buddhānusāsanī</bold>esā buddhānaṃ anusiṭṭhi.</paragraph>
<paragraph line="106" number="79"><bold>Vivādaṃ bhayato disvā</bold>ti vivādaṃ kalahaṃ bhayato disvā ‘‘apāyabhāgī’’ti disvā ñatvā <bold>avivādaṃ</bold>vivādato viramaṇaṃ ‘‘nibbānappattī’’ti, <bold>khemato disvā</bold>ñatvā <bold>samaggā</bold>ekaggacittā <bold>sakhilā</bold>siliṭṭhā mettāya dhuragatāya sobhamānā <bold>hothā</bold>ti attho. <bold>Esā</bold>kathā mantanā udīraṇā buddhānaṃ <bold>anusāsanī</bold>ovādadānaṃ.</paragraph>
<paragraph line="107" number="80"><bold>Pamādaṃ</bold>ṭhānanisajjādīsu sativippavāsena viharaṇaṃ <bold>bhayato</bold>‘‘nibbattanibbattaṭṭhānesu dukkhitadurūpaappannapānatādisaṃvattanakaṃ <pageBreak edition="V" number="1.0122" />apāyādigamanañcā’’ti <bold>disvā</bold>ñatvā, <bold>appamādaṃ</bold>sabbakiriyāsu satiyā viharaṇaṃ, <bold>khemato</bold>vaḍḍhito ‘‘nibbānasampāpuṇana’’nti <bold>disvā</bold>paccakkhato ñatvā <bold>aṭṭhaṅgikaṃ maggaṃ</bold>sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhīti aṭṭhaavayavaṃ sammāsambodhiyā <pageBreak edition="P" number="0.0114" />maggaṃ adhigamūpāyaṃ <bold>bhāvetha</bold>vaḍḍhetha manasi karotha, <bold>esā</bold>kathā bhāsanā udīraṇā <bold>buddhānusāsanī</bold>buddhānaṃ anusiṭṭhīti attho.</paragraph>
<paragraph line="108" number="81"><bold>Samāgatā bahū buddhā</bold>ti anekasatasahassasaṅkhyā paccekabuddhā samāgatā rāsibhūtā, <bold>sabbaso</bold>sabbappakārena <bold>arahantā</bold>ca khīṇāsavā anekasatasahassā samāgatā rāsibhūtā. Tasmā te buddhe ca <bold>arahante</bold>ca <bold>vandamāne</bold>vandanārahe <bold>namassatha</bold>aṅgapaccaṅganamakkārena namassatha vandatha.</paragraph>
<paragraph line="109" number="82"><bold>Evaṃ</bold>iminā mayā vuttappakārena <bold>acintiyā</bold>cintetuṃ asakkuṇeyyā, <bold>buddhā, buddhadhammā</bold>ti buddhehi desitā cattāro satipaṭṭhānā…pe… aṭṭhaṅgiko <pageBreak edition="M" number="1.0128" />maggo, pañcakkhandhā, hetupaccayo ārammaṇapaccayotiādayo dhammā, buddhānaṃ vā sabhāvā acintiyā cintetuṃ asakkuṇeyyā, <bold>acintiye</bold>cintāvisayātikkante <bold>pasannānaṃ</bold>devamanussānaṃ <bold>vipāko</bold>devamanussasampattinibbānasampattisaṅkhāto cintetuṃ asakkuṇeyyo saṅkhyātikkanto <bold>hoti</bold>bhavati.</paragraph>
<paragraph line="110">Iti ettāvatā ca yathā addhānagāmino ‘‘maggaṃ no ācikkhā’’ti puṭṭhena ‘‘vāmaṃ muñcitvā dakkhiṇaṃ gaṇhathā’’ti vutte tena maggena gāmanigamarājadhānīsu kattabbakiccaṃ niṭṭhāpetvā puna muñcitena aparena vāmamaggena gatāpi gāmanigamādīsu kattabbakiccaṃ niṭṭhāpenti, evameva buddhāpadānaṃ kusalāpadānavasena niṭṭhāpetvā tadeva akusalāpadānavasena vitthāretuṃ idaṃ pañhakammaṃ –</paragraph>
<gatha1 line="111">‘‘Dukkarañca abbhakkhānaṃ, abbhakkhānaṃ punāparaṃ;</gatha1>
<gathalast line="112">Abbhakkhānaṃ silāvedho, sakalikāpi ca vedanā.</gathalast>
<gatha1 line="113">‘‘Nāḷāgiri sattacchedo, sīsadukkhaṃ yavakhādanaṃ;</gatha1>
<gathalast line="114">Piṭṭhidukkhamatīsāro, ime akusalakāraṇā’’ti.</gathalast>
<paragraph line="115">Attha paṭhamapañhe – <bold>dukkara</bold>nti chabbassāni dukkarakārikā. Atīte kassapasammāsambuddhakāle <pageBreak edition="V" number="1.0123" />bodhisatto jotipālo nāma brāhmaṇamāṇavo hutvā nibbatto brāhmaṇajātivasena sāsane appasanno tassa bhagavato pilotikakammanissandena ‘‘kassapo bhagavā’’ti sutvā ‘‘kuto muṇḍakassa samaṇassa bodhi, bodhi paramadullabhā’’ti <pageBreak edition="P" number="0.0115" />āha. So tena kammanissandena anekajātisatesu narakādidukkhamanubhavitvā tasseva bhagavato anantaraṃ teneva laddhabyākaraṇena kammena jātisaṃsāraṃ khepetvā pariyosāne vessantarattabhāvaṃ patvā tato cuto tusitabhavane nibbatto. Devatāyācanena tato cavitvā sakyakule nibbatto ñāṇassa paripākattā sakalajambudīparajjaṃ pahāya anomānadītīre sunisitenāsinā samakuṭakesakalāpaṃ chinditvā brahmunā ānīte iddhimaye kappassa saṇṭhānakāle padumagabbhe nibbatte aṭṭha parikkhāre paṭiggahetvā pabbajitvā bodhiñāṇadassanassa tāva aparipakkattā <pageBreak edition="M" number="1.0129" />buddhabhāvāya maggāmaggaṃ ajānitvā chabbassāni uruvelajanapade ekāhāraekālopaekapuggalaekamaggaekāsanabhojanavasena aṭṭhicammanahārusesaṃ nimmaṃsarudhirapetarūpasadisasarīro <bold>padhānasutte</bold>(su. ni. 427 ādayo) vuttanayeneva padhānaṃ mahāvīriyaṃ dukkarakārikaṃ akāsi. So imaṃ dukkarakārikaṃ ‘‘sambodhiyā maggaṃ na hotī’’ti cintetvā gāmanigamarājadhānīsu paṇītāhāraṃ paribhuñjitvā pīṇindriyo paripuṇṇadvattiṃsamahāpurisalakkhaṇo kamena bodhimaṇḍamupagantvā pañca māre jinitvā buddho jātoti.</paragraph>
<gatha1 line="116">‘‘Avacāhaṃ jotipālo, sugataṃ kassapaṃ tadā;</gatha1>
<gathalast line="117">Kuto nu bodhi muṇḍassa, bodhi paramadullabhā.</gathalast>
<gatha1 line="118">‘‘Tena kammavipākena, acariṃ dukkaraṃ bahuṃ;</gatha1>
<gathalast line="119">Chabbassānuruvelāyaṃ, tato bodhimapāpuṇiṃ.</gathalast>
<gatha1 line="120">‘‘Nāhaṃ etena maggena, pāpuṇiṃ bodhimuttamaṃ;</gatha1>
<gathalast line="121">Kummaggena gavesissaṃ, pubbakammena vārito.</gathalast>
<gatha1 line="122">‘‘Puññapāpaparikkhīṇo, sabbasantāpavajjito;</gatha1>
<gathalast line="123">Asoko anupāyāso, nibbāyissamanāsavo’’ti. (apa. thera 1.39.92-95);</gathalast>
<paragraph line="124">Dutiyapañhe – <bold>abbhakkhāna</bold>nti abhi akkhānaṃ paribhāsanaṃ. Atīte kira bodhisatto suddakule <pageBreak edition="V" number="1.0124" />jāto apākaṭo appasiddho munāḷi nāma dhutto hutvā paṭivasati. Tadā mahiddhiko mahānubhāvo surabhi <pageBreak edition="P" number="0.0116" />nāma paccekabuddho kenaci karaṇīyena tassa samīpaṭṭhānaṃ pāpuṇi. So taṃ disvāva ‘‘dussīlo pāpadhammo ayaṃ samaṇo’’tiādinā abbhācikkhi. So tena akusalanissandena narakādīsu anekavassasahassāni dukkhamanubhavitvā imasmiṃ pacchimattabhāve yadā titthiyā paṭhamataraṃ bhagavato tusitabhavane vasanasamaye ca pākaṭā hutvā sakalajanaṃ vañcetvā dvāsaṭṭhidiṭṭhiyo dīpetvā vicaranti, tadā tusitapurā cavitvā sakyarājakule nibbattitvā kamena buddho jāto. Titthiyā sūriyuggamane khajjopanakā viya vihatalābhasakkārā bhagavati āghātaṃ bandhitvā vicaranti. Tasmiṃ samaye rājagahaseṭṭhi gaṅgāya jālaṃ bandhitvā kīḷanto rattacandanaghaṭikaṃ disvā amhākaṃ gehe candanāni bahūni, imaṃ bhamaṃ āropetvā tena bhamakārehi <pageBreak edition="M" number="1.0130" />pattaṃ likhāpetvā veḷuparamparāya laggetvā ‘‘ye imaṃ pattaṃ iddhiyā āgantvā gaṇhanti, tesaṃ bhattiko bhavissāmī’’ti bheriṃ carāpesi.</paragraph>
<paragraph line="125">Tadā titthiyā ‘‘naṭṭhamhā dāni naṭṭhamhā dānī’’ti mantetvā nigaṇṭho nāṭaputto sakaparisaṃ evamāha – ‘‘ahaṃ veḷusamīpaṃ gantvā ākāse ullaṅganākāraṃ karomi, ‘tumhe chavadārumayaṃ pattaṃ paṭicca mā iddhiṃ karothā’ti maṃ khandhe gahetvā vārethā’’ti, te tathā gantvā tathā akaṃsu.</paragraph>
<paragraph line="126">Tadā piṇḍolabhāradvājo ca moggallāno ca tigāvute selapabbatamatthake ṭhatvā piṇḍapātagaṇhanatthāya cīvaraṃ pārupantā taṃ kolāhalaṃ suṇiṃsu. Tesu moggallāno piṇḍolabhāradvājaṃ ‘‘tvaṃ ākāsena gantvā taṃ pattaṃ gaṇhāhī’’ti āha. So ‘‘bhante, tumheyeva bhagavatā iddhimantānaṃ aggaṭṭhāne ṭhapitā, tumheva gaṇhathā’’ti āha. Tathāpi ‘‘mayā āṇatto tvameva gaṇhāhī’’ti āṇatto attanā ṭhitaṃ tigāvutaṃ selapabbataṃ pādatale laggetvā ukkhaliyā pidhānaṃ viya sakalarājagahanagaraṃ chādesi, tadā nagaravāsino phaḷikapabbate āvutaṃ rattasuttamiva taṃ theraṃ passitvā ‘‘bhante bhāradvāja, amhe rakkhathā’’ti ugghosayiṃsu, bhītā suppādīni sīse akaṃsu. Tadā thero taṃ pabbataṃ ṭhitaṭṭhāne vissajjetvā iddhiyā gantvā taṃ pattaṃ aggahesi, tadā nagaravāsino mahākolāhalamakaṃsu.</paragraph>
<paragraph line="127">Bhagavā veḷuvanārāme nisinno taṃ saddaṃ sutvā ‘‘kiṃ eso saddo’’ti ānandaṃ pucchi. ‘‘Bhāradvājena, bhante, pattassa gahitattā santuṭṭhā nagaravāsino ukkuṭṭhisaddamakaṃsū’’ti <pageBreak edition="P" number="0.0117" />āha. Tadā bhagavā āyatiṃ parūpavādamocanatthaṃ taṃ pattaṃ āharāpetvā bhedāpetvā añjanupapisanaṃ katvā <pageBreak edition="V" number="1.0125" />bhikkhūnaṃ dāpesi, dāpetvā ca pana ‘‘na, bhikkhave, iddhivikubbanā kātabbā, yo kareyya, āpatti dukkaṭassā’’ti (cūḷava. 252 thokaṃ visadisaṃ) sikkhāpadaṃ paññāpesi.</paragraph>
<paragraph line="128">Tato titthiyā ‘‘samaṇena kira gotamena sāvakānaṃ sikkhāpadaṃ paññattaṃ, te jīvitahetupi taṃ nātikkamanti, mayaṃ iddhipāṭihāriyaṃ karissāmā’’ti tattha tattha rāsibhūtā kolāhalamakaṃsu. Atha rājā bimbisāro taṃ sutvā bhagavato santikaṃ gantvā vanditvā ekamantaṃ nisinno bhagavantamevamāha <pageBreak edition="M" number="1.0131" />– ‘‘titthiyā, bhante, ‘iddhipāṭihāriyaṃ karissāmā’ti ugghosentī’’ti. ‘‘Ahampi, mahārāja, karissāmī’’ti. ‘‘Nanu, bhante, bhagavatā sāvakānaṃ sikkhāpadaṃ paññatta’’nti. ‘‘Tameva, mahārāja, pucchissāmi, tavuyyāne ambaphalādīni khādantānaṃ ‘ettako daṇḍo’ti daṇḍaṃ ṭhapento tavāpi ekato katvā ṭhapesī’’ti. ‘‘Na mayhaṃ, bhante, daṇḍo’’ti. ‘‘Evaṃ, mahārāja, na mayhaṃ sikkhāpadaṃ paññattaṃ atthī’’ti. ‘‘Kattha, bhante, pāṭihāriyaṃ bhavissatī’’ti? ‘‘Sāvatthiyā samīpe kaṇḍambarukkhamūle, mahārājā’’ti. ‘‘Sādhu, bhante, taṃ passissāmā’’ti. Tato titthiyā ‘‘kaṇḍambarukkhamūle kira pāṭihāriyaṃ bhavissatī’’ti sutvā nagarassa sāmantā ambarukkhe chedāpesuṃ, nāgarā mahāaṅgaṇaṭṭhāne mañcātimañcaṃ aṭṭādayo bandhiṃsu, sakalajambudīpavāsino rāsibhūtā puratthimadisāyameva dvādasayojanāni pharitvā aṭṭhaṃsu. Sesadisāsupi tadanurūpenākārena sannipatiṃsu.</paragraph>
<paragraph line="129">Bhagavāpi kāle sampatte āsāḷhipuṇṇamāsiyaṃ pātova kattabbakiccaṃ niṭṭhāpetvā taṃ ṭhānaṃ gantvā nisīdi. Tasmiṃ khaṇe kaṇḍo nāma uyyānapālo kipillikapuṭe supakkaṃ ambaphalaṃ disvā ‘‘sacāhaṃ imaṃ rañño dadeyyaṃ, kahāpaṇādisāraṃ labheyyaṃ, bhagavato upanāmite pana idhalokaparalokesu sampatti bhavissatī’’ti bhagavato upanāmesi. Bhagavā taṃ paṭiggahetvā ānandattheraṃ āṇāpesi – ‘‘imaṃ phalaṃ madditvā pānaṃ dehī’’ti. Thero tathā akāsi. Bhagavā ambarasaṃ pivitvā ambaṭṭhiṃ uyyānapālassa datvā ‘‘imaṃ ropehī’’ti āha. So vālukaṃ viyūhitvā taṃ ropesi, ānandatthero kuṇḍikāya udakaṃ āsiñci. Tasmiṃ khaṇe ambaṅkuro uṭṭhahitvā mahājanassa passantasseva sākhāviṭapapupphaphalapallavabharito <pageBreak edition="P" number="0.0118" />paññāyittha. Patitaṃ ambaphalaṃ khādantā sakalajambudīpavāsino khayaṃ pāpetuṃ nāsakkhiṃsu.</paragraph>
<paragraph line="130">Atha bhagavā puratthimacakkavāḷato yāva pacchimacakkavāḷaṃ, tāva imasmiṃ cakkavāḷe mahāmerumuddhani ratanacaṅkamaṃ māpetvā anekaparisāhi sīhanādaṃ nadāpento <bold>dhammapadaṭṭhakathāyaṃ</bold>vuttanayena mahāiddhipāṭihāriyaṃ katvā titthiye madditvā te vippakāraṃ pāpetvā pāṭihīrāvasāne purimabuddhāciṇṇavasena <pageBreak edition="V" number="1.0126" />tāvatiṃsabhavanaṃ gantvā tattha vassaṃvuṭṭho nirantaraṃ temāsaṃ <pageBreak edition="M" number="1.0132" />abhidhammaṃ desetvā mātuppamukhānaṃ anekadevatānaṃ sotāpattimaggādhigamanaṃ katvā, vuṭṭhavasso devorohanaṃ katvā anekadevabrahmagaṇaparivuto saṅkassapuradvāraṃ oruyha lokānuggahaṃ akāsi. Tadā bhagavato lābhasakkāro jambudīpamajjhottharamāno pañcamahāgaṅgā viya ahosi.</paragraph>
<paragraph line="131">Atha titthiyā parihīnalābhasakkārā dukkhī dummanā pattakkhandhā adhomukhā nisīdiṃsu. Tadā tesaṃ upāsikā ciñcamāṇavikā nāma ativiya rūpaggappattā te tathā nisinne disvā ‘‘kiṃ, bhante, evaṃdukkhī dummanā nisinnā’’ti pucchi. ‘‘Kiṃ pana tvaṃ, bhagini, appossukkāsī’’ti? ‘‘Kiṃ, bhante’’ti? ‘‘Bhagini, samaṇassa gotamassa uppādakālato paṭṭhāya mayaṃ hatalābhasakkārā, nagaravāsino amhe na kiñci maññantī’’ti. ‘‘Mayā ettha kiṃ kātabba’’nti? ‘‘Tayā samaṇassa gotamassa avaṇṇaṃ uppādetuṃ vaṭṭatī’’ti. Sā ‘‘na mayhaṃ bhāro’’ti vatvā tattha ussāhaṃ karontī vikāle jetavanavihāraṃ gantvā titthiyānaṃ upassaye vasitvā pāto nagaravāsīnaṃ gandhādīni gahetvā bhagavantaṃ vandanatthāya gamanasamaye jetavanā viya nikkhantā, ‘‘kattha sayitā’’ti puṭṭhā ‘‘kiṃ tumhākaṃ mama sayitaṭṭhānenā’’ti vatvā pakkāmi. Sā kamena gacchante kāle pucchitā ‘‘samaṇenāhaṃ gotamena ekagandhakuṭiyaṃ sayitvā nikkhantā’’ti āha. Taṃ bālaputhujjanā saddahiṃsu, paṇḍitā sotāpannādayo na saddahiṃsu. Ekadivasaṃ sā dārumaṇḍalaṃ udare bandhitvā upari rattapaṭaṃ paridahitvā gantvā sarājikāya parisāya dhammadesanatthāya nisinnaṃ bhagavantaṃ evamāha – ‘‘bho samaṇa, tvaṃ dhammaṃ desesi, tuyhaṃ paṭicca uppannadārakagabbhiniyā mayhaṃ lasuṇamaricādīni na vicāresī’’ti? ‘‘Tathābhāvaṃ, bhagini, tvañceva pajānāsi, ahañcā’’ti. Sā ‘‘evameva methunasaṃsaggasamayaṃ dveyeva jānanti, na aññe’’ti āha.</paragraph>
<paragraph line="132">Tasmiṃ khaṇe sakkassa paṇḍukambalasilāsanaṃ uṇhākāraṃ dassesi. Sakko āvajjento <pageBreak edition="P" number="0.0119" />taṃ kāraṇaṃ ñatvā dve devaputte āṇāpesi – ‘‘tumhesu eko mūsikavaṇṇaṃ māpetvā tassā dārumaṇḍalassa bandhanaṃ chindatu, eko vātamaṇḍalaṃ samuṭṭhāpetvā pārutapaṭaṃ uddhaṃ khipatū’’ti. Te gantvā tathā akaṃsu. Dārumaṇḍalaṃ patamānaṃ tassā pādapiṭṭhiṃ bhindi. Dhammasabhāyaṃ sannipatitā puthujjanā sabbe ‘‘are, duṭṭhacori, tvaṃ evarūpassa lokattayasāmino <pageBreak edition="M" number="1.0133" />evarūpaṃ abbhakkhānaṃ akāsī’’ti uṭṭhahitvā ekekamuṭṭhipahāraṃ datvā sabhāya nīhariṃsu, dassanātikkantāya pathavī vivaramadāsi. Tasmiṃ khaṇe avīcito jālā uṭṭhahitvā kuladattikena <pageBreak edition="V" number="1.0127" />rattakambaleneva taṃ acchādetvā avīcimhi pakkhipi, bhagavato lābhasakkāro atirekataro ahosi. Tena vuttaṃ –</paragraph>
<gatha1 line="133">‘‘Sabbābhibhussa buddhassa, nando nāmāsi sāvako;</gatha1>
<gathalast line="134">Taṃ abbhakkhāya niraye, ciraṃ saṃsaritaṃ mayā.</gathalast>
<gatha1 line="135">‘‘Dasavassasahassāni, niraye saṃsariṃ ciraṃ;</gatha1>
<gathalast line="136">Manussabhāvaṃ laddhāhaṃ, abbhakkhānaṃ bahuṃ labhiṃ.</gathalast>
<gatha1 line="137">‘‘Tena kammāvasesena, ciñcamāṇavikā mamaṃ;</gatha1>
<gathalast line="138">Abbhācikkhi abhūtena, janakāyassa aggato’’ti. (apa. thera 1.39.70-72);</gathalast>
<paragraph line="139">Tatiyapañhe – <bold>abbhakkhāna</bold>nti abhi akkhānaṃ akkosanaṃ. Atīte kira bodhisatto apākaṭajātiyaṃ uppanno munāḷi nāma dhutto hutvā dujjanasaṃsaggabalena surabhiṃ nāma paccekabuddhaṃ ‘‘dussīlo pāpadhammo ayaṃ bhikkhū’’ti akkosi. So tena akusalena vacīkammena bahūni vassasahassāni niraye paccitvā imasmiṃ pacchimattabhāve dasapāramitāsaṃsiddhibalena buddho jāto lābhaggayasaggappatto ahosi. Puna titthiyā ussāhajātā – ‘‘kathaṃ nu kho samaṇassa gotamassa ayasaṃ uppādessāmā’’ti dukkhī dummanā nisīdiṃsu. Tadā sundarī nāmekā paribbājikā te upasaṅkamitvā vanditvā ṭhitā tuṇhībhūte kiñci avadante disvā ‘‘kiṃ mayhaṃ doso’’ti pucchi. ‘‘Samaṇena gotamena amhe viheṭhiyamāne tvaṃ appossukkā viharissasi, idaṃ tava doso’’ti. ‘‘Evamahaṃ tattha kiṃ karissāmī’’ti? ‘‘Tvaṃ samaṇassa gotamassa avaṇṇaṃ uppādetuṃ sakkhissasī’’ti? ‘‘Sakkhissāmi, ayyā’’ti vatvā tato paṭṭhāya vuttanayena diṭṭhadiṭṭhānaṃ ‘‘samaṇena gotamena ekagandhakuṭiyaṃ sayitvā nikkhantā’’ti vatvā akkosati paribhāsati. Titthiyāpi ‘‘passatha, bho, samaṇassa gotamassa kamma’’nti akkosanti paribhāsanti. Vuttañhetaṃ –</paragraph>
<gatha1 line="140">‘‘Munāḷi <pageBreak edition="P" number="0.0120" />nāmahaṃ dhutto, pubbe aññāsu jātisu;</gatha1>
<gathalast line="141">Paccekabuddhaṃ surabhiṃ, abbhācikkhiṃ adūsakaṃ.</gathalast>
<gatha1 line="142">‘‘Tena <pageBreak edition="M" number="1.0134" /><pageBreak edition="V" number="1.0128" />kammavipākena, niraye saṃsariṃ ciraṃ;</gatha1>
<gathalast line="143">Bahū vassasahassāni, dukkhaṃ vedesi vedanaṃ.</gathalast>
<gatha1 line="144">‘‘Tena kammāvasesena, idha pacchimake bhave;</gatha1>
<gathalast line="145">Abbhakkhānaṃ mayā laddhaṃ, sundarikāya kāraṇā’’ti. (apa. thera 1.39.67-69);</gathalast>
<paragraph line="146">Catutthapañhe – <bold>abbhakkhānaṃ</bold>abhi visesena akkosanaṃ paribhāsanaṃ. Atīte kira bodhisatto brāhmaṇakule uppanno bahussuto bahūhi sakkato pūjito tāpasapabbajjaṃ pabbajitvā himavante vanamūlaphalāhāro bahumāṇave mante vācento vāsaṃ kappesi. Eko pañcābhiññāaṭṭhasamāpattilābhī tāpaso tassa santikaṃ agamāsi. So taṃ disvāva issāpakato taṃ adūsakaṃ isiṃ ‘‘kāmabhogī kuhako ayaṃ isī’’ti abbhācikkhi, attano sisse ca āha – ‘‘ayaṃ isi evarūpo anācārako’’ti. Tepi tatheva akkosiṃsu paribhāsiṃsu. So tena akusalakammavipākena vassasahassāni niraye dukkhamanubhavitvā imasmiṃ pacchimattabhāve buddho hutvā lābhaggayasaggappatto ākāse puṇṇacando viya pākaṭo jāto. Tatheva titthiyā abbhakkhānenapi asantuṭṭhā punapi sundariyā abbhakkhānaṃ kāretvā surādhutte pakkosāpetvā lañjaṃ datvā ‘‘tumhe sundariṃ māretvā jetavanadvārasamīpe mālākacavarena chādethā’’ti āṇāpesuṃ. Te tathā kariṃsu. Tato titthiyā ‘‘sundariṃ na passāmā’’ti rañño ārocesuṃ. Rājā ‘‘pariyesathā’’ti āha. Te attanā pātitaṭṭhānato gahetvā mañcakaṃ āropetvā rañño dassetvā ‘‘passatha, bho, samaṇassa gotamassa sāvakānaṃ kamma’’nti bhagavato bhikkhusaṅghassa ca sakalanagare avaṇṇaṃ ugghosentā vicariṃsu. Sundariṃ āmakasusāne aṭṭake ṭhapesuṃ. Rājā ‘‘sundarimārake pariyesathā’’ti āṇāpesi. Tadā dhuttā suraṃ pivitvā ‘‘tvaṃ sundariṃ māresi, tvaṃ māresī’’ti kalahaṃ kariṃsu. Rājapurisā te dhutte gahetvā rañño dassesuṃ. Rājā ‘‘kiṃ, bhaṇe, tumhehi sundarī māritā’’ti? ‘‘Āma, devā’’ti. ‘‘Kehi āṇattā’’ti? ‘‘Titthiyehi, devā’’ti. Rājā titthiye āharāpetvā bandhāpetvā ‘‘gacchatha, bhaṇe, ‘buddhassa avaṇṇatthāya amhehi sayameva sundarī mārāpitā, bhagavā tassa sāvakā ca akārakā’ti ugghosathā’’ti āha. Te tathā akaṃsu <pageBreak edition="M" number="1.0135" />. Sakalanagaravāsino nikkaṅkhā ahesuṃ. Rājā titthiye ca dhutte ca mārāpetvā chaḍḍāpeti <pageBreak edition="P" number="0.0121" />. Tato bhagavato bhiyyosomattāya lābhasakkāro vaḍḍhi. Tena vuttaṃ –</paragraph>
<gatha1 line="147">‘‘Brāhmaṇo <pageBreak edition="V" number="1.0129" />sutavā āsiṃ, ahaṃ sakkatapūjito;</gatha1>
<gathalast line="148">Mahāvane pañcasate, mante vācemi māṇave.</gathalast>
<gatha1 line="149">‘‘Tatthāgato isi bhīmo, pañcābhiñño mahiddhiko;</gatha1>
<gathalast line="150">Tañcāhaṃ āgataṃ disvā, abbhācikkhiṃ adūsakaṃ.</gathalast>
<gatha1 line="151">‘‘Tatohaṃ avacaṃ sisse, kāmabhogī ayaṃ isi;</gatha1>
<gathalast line="152">Mayhampi bhāsamānassa, anumodiṃsu māṇavā.</gathalast>
<gatha1 line="153">‘‘Tato māṇavakā sabbe, bhikkhamānaṃ kule kule;</gatha1>
<gathalast line="154">Mahājanassa āhaṃsu, kāmabhogī ayaṃ isi.</gathalast>
<gatha1 line="155">‘‘Tena kammavipākena, pañcabhikkhusatā ime;</gatha1>
<gathalast line="156">Abbhakkhānaṃ labhuṃ sabbe, sundarikāya kāraṇā’’ti. (apa. thera 1.39.73-77);</gathalast>
<paragraph line="157">Pañcame pañhe – <bold>silāvedho</bold>ti āhatacitto silaṃ pavijjhi. Atīte kira bodhisatto ca kaniṭṭhabhātā ca ekapituputtā ahesuṃ. Te pitu accayena dāse paṭicca kalahaṃ karontā aññamaññaṃ viruddhā ahesuṃ. Bodhisatto attano balavabhāvena kaniṭṭhabhātaraṃ ajjhottharitvā tassupari pāsāṇaṃ pavijjhesi. So tena kammavipākena narakādīsu anekavassasahassāni dukkhamanubhavitvā imasmiṃ pacchimattabhāve buddho jāto. Devadatto rāhulakumārassa mātulo pubbe serivāṇijakāle bodhisattena saddhiṃ vāṇijo ahosi, te ekaṃ paṭṭanagāmaṃ patvā ‘‘tvaṃ ekavīthiṃ gaṇhāhi, ahampi ekavīthiṃ gaṇhāmī’’ti dvepi paviṭṭhā. Tesu devadattassa paviṭṭhavīthiyaṃ jiṇṇaseṭṭhibhariyā ca nattā ca dveyeva ahesuṃ, tesaṃ mahantaṃ suvaṇṇathālakaṃ malaggahitaṃ bhājanantare ṭhapitaṃ hoti, taṃ suvaṇṇathālakabhāvaṃ ajānantī ‘‘imaṃ thālakaṃ gahetvā piḷandhanaṃ dethā’’ti āha. So taṃ gahetvā sūciyā lekhaṃ kaḍḍhitvā suvaṇṇathālakabhāvaṃ ñatvā ‘‘thokaṃ datvā gaṇhissāmī’’ti cintetvā gato. Atha bodhisattaṃ dvārasamīpaṃ āgataṃ disvā ‘‘nattā, ayye <pageBreak edition="M" number="1.0136" />, mayhaṃ kacchapuṭaṃ <pageBreak edition="P" number="0.0122" />piḷandhanaṃ dethā’’ti. Sā taṃ pakkosāpetvā nisīdāpetvā taṃ thālakaṃ datvā ‘‘imaṃ gahetvā mayhaṃ nattāya kacchapuṭaṃ piḷandhanaṃ dethā’’ti. Bodhisatto taṃ gahetvā suvaṇṇathālakabhāvaṃ ñatvā ‘‘tena vañcitā’’ti ñatvā attano pasibbakāya ṭhapitaaṭṭhakahāpaṇe avasesabhaṇḍañca <pageBreak edition="V" number="1.0130" />datvā kacchapuṭaṃ piḷandhanaṃ kumārikāya hatthe piḷandhāpetvā agamāsi. So vāṇijo punāgantvā pucchi. ‘‘Tāta, tvaṃ na gaṇhittha, mayhaṃ putto idañcidañca datvā taṃ gahetvā gato’’ti. So taṃ sutvāva hadayena phālitena viya dhāvitvā anubandhi. Bodhisatto nāvaṃ āruyha pakkhandi. So ‘‘tiṭṭha, mā palāyi mā palāyī’’ti vatvā ‘‘nibbattanibbattabhave taṃ nāsetuṃ samattho bhaveyya’’nti patthanaṃ akāsi.</paragraph>
<paragraph line="158">So patthanāvasena anekesu jātisatasahassesu aññamaññaṃ viheṭhetvā imasmiṃ attabhāve sakyakule nibbattitvā kamena bhagavati sabbaññutaṃ patvā rājagahe viharante anuruddhādīhi saddhiṃ bhagavato santikaṃ gantvā pabbajitvā jhānalābhī hutvā pākaṭo bhagavantaṃ varaṃ yāci – ‘‘bhante, sabbo bhikkhusaṅgho piṇḍapātikādīni terasa dhutaṅgāni samādiyatu, sakalo bhikkhusaṅgho mama bhāro hotū’’ti. Bhagavā na anujāni. Devadatto veraṃ bandhitvā parihīnajjhāno bhagavantaṃ māretukāmo ekadivasaṃ vebhārapabbatapāde ṭhitassa bhagavato upari ṭhito pabbatakūṭaṃ paviddhesi. Bhagavato ānubhāvena aparo pabbatakūṭo taṃ patamānaṃ sampaṭicchi. Tesaṃ ghaṭṭanena uṭṭhitā papaṭikā āgantvā bhagavato pādapiṭṭhiyaṃ pahari. Tena vuttaṃ –</paragraph>
<gatha1 line="159">‘‘Vemātubhātaraṃ pubbe, dhanahetu haniṃ ahaṃ;</gatha1>
<gathalast line="160">Pakkhipiṃ giriduggasmiṃ, silāya ca apiṃsayiṃ.</gathalast>
<gatha1 line="161">‘‘Tena kammavipākena, devadatto silaṃ khipi;</gatha1>
<gathalast line="162">Aṅguṭṭhaṃ piṃsayī pāde, mama pāsāṇasakkharā’’ti. (apa. thera 1.39.78-79);</gathalast>
<paragraph line="163">Chaṭṭhapañhe – <bold>sakalikāvedho</bold>ti sakalikāya ghaṭṭanaṃ. Atīte kira bodhisatto ekasmiṃ kule nibbatto daharakāle mahāvīthiyaṃ kīḷamāno vīthiyaṃ piṇḍāya caramānaṃ paccekabuddhaṃ disvā ‘‘ayaṃ muṇḍako samaṇo kuhiṃ gacchatī’’ti pāsāṇasakalikaṃ gahetvā tassa pādapiṭṭhiyaṃ khipi <pageBreak edition="M" number="1.0137" />. Pādapiṭṭhicammaṃ chinditvā ruhiraṃ nikkhami. So tena pāpakammena anekavassasahassāni niraye mahādukkhaṃ anubhavitvā buddhabhūtopi kammapilotikavasena <pageBreak edition="P" number="0.0123" />pādapiṭṭhiyaṃ pāsāṇasakalikaghaṭṭanena ruhiruppādaṃ labhi. Tena vuttaṃ –</paragraph>
<gatha1 line="164">‘‘Purehaṃ <pageBreak edition="V" number="1.0131" />dārako hutvā, kīḷamāno mahāpathe;</gatha1>
<gathalast line="165">Paccekabuddhaṃ disvāna, magge sakalikaṃ khipiṃ.</gathalast>
<gatha1 line="166">‘‘Tena kammavipākena, idha pacchimake bhave;</gatha1>
<gathalast line="167">Vadhatthaṃ maṃ devadatto, abhimāre payyojayī’’ti. (apa. thera 1.39.80-81);</gathalast>
<paragraph line="168">Sattamapañhe – <bold>nāḷāgirī</bold>ti dhanapālako hatthī māraṇatthāya pesito. Atīte kira bodhisatto hatthigopako hutvā nibbatto hatthiṃ āruyha vicaramāno mahāpathe paccekabuddhaṃ disvā ‘‘kuto āgacchati ayaṃ muṇḍako’’ti āhatacitto khilajāto hatthinā āsādesi. So tena kammena apāyesu anekavassasahassāni dukkhaṃ anubhavitvā pacchimattabhāve buddho jāto. Devadatto ajātasatturājānaṃ sahāyaṃ katvā ‘‘tvaṃ, mahārāja, pitaraṃ ghātetvā rājā hohi, ahaṃ buddhaṃ māretvā buddho bhavissāmī’’ti saññāpetvā ekadivasaṃ rañño anuññātāya hatthisālaṃ gantvā – ‘‘sve tumhe nāḷāgiriṃ soḷasasurāghaṭe pāyetvā bhagavato piṇḍāya caraṇavelāyaṃ pesethā’’ti hatthigopake āṇāpesi. Sakalanagaraṃ mahākolāhalaṃ ahosi, ‘‘buddhanāgena hatthināgassa yuddhaṃ passissāmā’’ti ubhato rājavīthiyaṃ mañcātimañcaṃ bandhitvā pātova sannipatiṃsu. Bhagavāpi katasarīrapaṭijaggano bhikkhusaṅghaparivuto rājagahaṃ piṇḍāya pāvisi. Tasmiṃ khaṇe vuttaniyāmeneva nāḷāgiriṃ vissajjesuṃ. So vīthicaccarādayo vidhamento āgacchati. Tadā ekā itthī dārakaṃ gahetvā vīthito vīthiṃ gacchati, hatthī taṃ itthiṃ disvā anubandhi. Bhagavā ‘‘nāḷāgiri, na taṃ hanatthāya pesito, idhāgacchāhī’’ti āha. So taṃ saddaṃ sutvā bhagavantābhimukho dhāvi. Bhagavā aparimāṇesu cakkavāḷesu anantasattesu pharaṇārahaṃ mettaṃ ekasmiṃyeva nāḷāgirimhi phari. So bhagavato mettāya phuṭo <pageBreak edition="M" number="1.0138" />nibbhayo hutvā bhagavato pādamūle nipati. Bhagavā tassa matthake hatthaṃ ṭhapesi. Tadā devabrahmādayo acchariyabbhutajātacittā pupphaparāgādīhi pūjesuṃ. Sakalanagare jaṇṇukamattā dhanarāsayo ahesuṃ. Rājā ‘‘pacchimadvāre dhanāni nagaravāsīnaṃ hontu, puratthimadvāre dhanāni rājabhaṇḍāgāre hontū’’ti bheriṃ carāpesi. Sabbe tathā kariṃsu. Tadā <pageBreak edition="P" number="0.0124" />nāḷāgiri dhanapālo nāma ahosi. Bhagavā veḷuvanārāmaṃ agamāsi. Tena vuttaṃ –</paragraph>
<gatha1 line="169">‘‘Hatthāroho pure āsiṃ, paccekamunimuttamaṃ;</gatha1>
<gathalast line="170">Piṇḍāya vicarantaṃ taṃ, āsādesiṃ gajenahaṃ.</gathalast>
<gatha1 line="171">‘‘Tena <pageBreak edition="V" number="1.0132" />kammavipākena, bhanto nāḷāgirī gajo;</gatha1>
<gathalast line="172">Giribbaje puravare, dāruṇo samupāgamī’’ti. (apa. thera 1.39.82-83);</gathalast>
<paragraph line="173">Aṭṭhamapañhe – <bold>satthacchedo</bold>ti satthena gaṇḍaphālanaṃ kuṭhārāya satthena chedo. Atīte kira bodhisatto paccantadese rājā ahosi. So dujjanasaṃsaggavasena paccantadese vāsavasena ca dhutto sāhasiko ekadivasaṃ khaggahattho pattikova nagare vicaranto nirāparādhe jane khaggena phālento agamāsi. So tena pāpakammavipākena bahūni vassasahassāni niraye paccitvā tiracchānādīsu dukkhamanubhavitvā pakkāvasesena pacchimattabhāve buddhabhūtopi heṭṭhā vuttanayena devadattena khittapāsāṇasakkhalikapahārena uṭṭhitagaṇḍo ahosi. Jīvako mettacittena taṃ gaṇḍaṃ phālesi. Vericittassa devadattassa ruhiruppādakammaṃ anantarikaṃ ahosi, mettacittassa jīvakassa gaṇḍaphālanaṃ puññameva ahosi. Tena vuttaṃ –</paragraph>
<gatha1 line="174">‘‘Rājāhaṃ pattiko āsiṃ, sattiyā purise haniṃ;</gatha1>
<gathalast line="175">Tena kammavipākena, niraye paccisaṃ bhusaṃ.</gathalast>
<gatha1 line="176">‘‘Kammuno tassa sesena, idāni sakalaṃ mama;</gatha1>
<gathalast line="177">Pāde chaviṃ pakappesi, na hi kammaṃ vinassatī’’ti. (apa. thera 1.39.84-85);</gathalast>
<paragraph line="178">Navame pañhe – <bold>‘‘sīsadukkha</bold>nti sīsābādho sīsavedanā. Atīte kira bodhisatto kevaṭṭagāme kevaṭṭo hutvā nibbatti. So ekadivasaṃ kevaṭṭapurisehi <pageBreak edition="M" number="1.0139" />saddhiṃ macchamāraṇaṭṭhānaṃ gantvā macche mārente disvā tattha somanassaṃ uppādesi, sahagatāpi tatheva somanassaṃ uppādayiṃsu. So tena akusalakammena caturāpāye dukkhamanubhavitvā imasmiṃ pacchimattabhāve tehi purisehi saddhiṃ sakyarājakule nibbattitvā kamena buddhattaṃ pattopi sayaṃ sīsābādhaṃ paccanubhosi. Te ca sakyarājāno <bold>dhammapadaṭṭhakathāyaṃ</bold><pageBreak edition="P" number="0.0125" />(dha. pa. aṭṭha. 1.viḍaḍūbhavatthu) vuttanayena viḍaḍūbhasaṅgāme sabbe vināsaṃ pāpuṇiṃsu. Tena vuttaṃ –</paragraph>
<gatha1 line="179">‘‘Ahaṃ kevaṭṭagāmasmiṃ, ahuṃ kevaṭṭadārako;</gatha1>
<gathalast line="180">Macchake ghātite disvā, janayiṃ somanassakaṃ.</gathalast>
<gatha1 line="181">‘‘Tena <pageBreak edition="V" number="1.0133" />kammavipākena, sīsadukkhaṃ ahū mama;</gatha1>
<gathalast line="182">Sabbe sakkā ca haññiṃsu, yadā hani viṭaṭūbho’’ti. (apa. thera 1.39.86-87);</gathalast>
<paragraph line="183">Dasamapañhe – <bold>yavakhādana</bold>nti verañjāyaṃ yavataṇḍulakhādanaṃ. Atīte kira bodhisatto aññatarasmiṃ kule nibbatto jātivasena ca andhabālabhāvena ca phussassa bhagavato sāvake madhurannapāne sālibhojanādayo ca bhuñjamāne disvā ‘‘are muṇḍakasamaṇā, yavaṃ khādatha, mā sālibhojanaṃ bhuñjathā’’ti akkosi. So tena akusalakammavipākena anekavassasahassāni caturāpāye dukkhamanubhavitvā imasmiṃ pacchimattabhāve kamena buddhattaṃ patvā lokasaṅgahaṃ karonto gāmanigamarājadhānīsu caritvā ekasmiṃ samaye verañjabrāhmaṇagāmasamīpe sākhāviṭapasampannaṃ pucimandarukkhamūlaṃ pāpuṇi. Verañjabrāhmaṇo bhagavantaṃ upasaṅkamitvā anekapariyāyena bhagavantaṃ jinituṃ asakkonto sotāpanno hutvā ‘‘bhante, idheva vassaṃ upagantuṃ vaṭṭatī’’ti ārocesi. Bhagavā tuṇhībhāvena adhivāsesi. Atha punadivasato paṭṭhāya māro pāpimā sakalaverañjabrāhmaṇagāmavāsīnaṃ mārāvaṭṭanaṃ akāsi. Piṇḍāya paviṭṭhassa bhagavato mārāvaṭṭanavasena ekopi kaṭacchubhikkhāmattaṃ dātā nāhosi. Bhagavā tucchapattova bhikkhusaṅghaparivuto punāgañchi. Tasmiṃ evaṃ āgate tattheva nivuṭṭhā assavāṇijā taṃ divasaṃ dānaṃ datvā tato paṭṭhāya bhagavantaṃ pañcasatabhikkhuparivāraṃ nimantetvā pañcannaṃ assasatānaṃ bhattato vibhāgaṃ katvā yavaṃ koṭṭetvā bhikkhūnaṃ pattesu pakkhipiṃsu <pageBreak edition="M" number="1.0140" />. Sakalassa sahassacakkavāḷadevatā sujātāya pāyāsapacanadivase viya dibbojaṃ pakkhipiṃsu. Bhagavā paribhuñji <pageBreak edition="P" number="0.0126" />, evaṃ temāsaṃ yavaṃ paribhuñji. Temāsaccayena mārāvaṭṭane vigate pavāraṇādivase verañjo brāhmaṇo saritvā mahāsaṃvegappatto buddhappamukhassa bhikkhusaṅghassa mahādānaṃ datvā vanditvā khamāpesi. Tena vuttaṃ –</paragraph>
<gatha1 line="184">‘‘Phussassāhaṃ pāvacane, sāvake paribhāsayiṃ;</gatha1>
<gathalast line="185">Yavaṃ khādatha bhuñjatha, mā ca bhuñjatha sālayo.</gathalast>
<gatha1 line="186">‘‘Tena kammavipākena, temāsaṃ khāditaṃ yavaṃ;</gatha1>
<gathalast line="187">Nimantito brāhmaṇena, verañjāyaṃ vasiṃ tadā’’ti. (apa. thera 1.39.88-89);</gathalast>
<paragraph line="188">Ekādasamapañhe <pageBreak edition="V" number="1.0134" />– <bold>piṭṭhidukkha</bold>nti piṭṭhiābādho. Atīte kira bodhisatto gahapatikule nibbatto thāmasampanno kiñci rassadhātuko ahosi. Tena samayena eko mallayuddhayodho sakalajambudīpe gāmanigamarājadhānīsu mallayuddhe vattamāne purise pātetvā jayappatto kamena bodhisattassa vasananagaraṃ patvā tasmimpi jane pātetvā gantumāraddho. Tadā bodhisatto ‘‘mayhaṃ vasanaṭṭhāne esa jayaṃ patvā gacchatī’’ti tattha nagaramaṇḍalamāgamma appoṭetvā āgaccha mayā saddhiṃ yujjhitvā gacchāti. So hasitvā ‘‘ahaṃ mahante purise pātesiṃ, ayaṃ rassadhātuko vāmanako mama ekahatthassāpi nappahotī’’ti appoṭetvā naditvā āgacchi. Te ubhopi aññamaññaṃ hatthaṃ parāmasiṃsu, bodhisatto taṃ ukkhipitvā ākāse bhamitvā bhūmiyaṃ pātento khandhaṭṭhiṃ bhinditvā pātesi. Sakalanagaravāsino ukkuṭṭhiṃ karontā appoṭetvā vatthābharaṇādīhi bodhisattaṃ pūjesuṃ. Bodhisatto taṃ mallayodhaṃ ujuṃ sayāpetvā khandhaṭṭhiṃ ujukaṃ katvā ‘‘gaccha ito paṭṭhāya evarūpaṃ mā karosī’’ti vatvā uyyojesi. So tena kammavipākena nibbattanibbattabhave sarīrasīsādi dukkhamanubhavitvā imasmiṃ pacchimattabhāve buddhabhūtopi piṭṭhirujādidukkhamanubhosi. Tasmā kadāci piṭṭhidukkhe uppanne sāriputtamoggallāne ‘‘ito paṭṭhāya dhammaṃ desethā’’ti vatvā sayaṃ sugatacīvaraṃ paññāpetvā sayati, kammapilotikaṃ nāma buddhamapi na muñcati. Vuttañhetaṃ –</paragraph>
<gatha1 line="189">‘‘Nibbuddhe <pageBreak edition="M" number="1.0141" />vattamānamhi, mallaputtaṃ niheṭhayiṃ;</gatha1>
<gathalast line="190">Tena kammavipākena, piṭṭhidukkhaṃ ahū mamā’’ti. (apa. thera 1.39.90);</gathalast>
<paragraph line="191">Dvādasamapañhe <pageBreak edition="P" number="0.0127" />– <bold>atisāro</bold>ti lohitapakkhandikāvirecanaṃ. Atīte kira bodhisatto gahapatikule nibbatto vejjakammena jīvikaṃ kappesi. So ekaṃ seṭṭhiputtaṃ rogena vicchitaṃ tikicchanto bhesajjaṃ katvā tikicchitvā tassa deyyadhammadāne pamādamāgamma aparaṃ osadhaṃ datvā vamanavirecanaṃ akāsi. Seṭṭhi bahudhanaṃ adāsi. So tena kammavipākena nibbattanibbattabhave lohitapakkhandikābādhena vicchito ahosi. Imasmimpi pacchimattabhāve parinibbānasamaye cundena kammāraputtena pacitasūkaramaddavassa sakalacakkavāḷadevatāhi pakkhittadibbojena āhārena saha bhuttakkhaṇe lohitapakkhandikāvirecanaṃ ahosi. Koṭisatasahassānaṃ hatthīnaṃ balaṃ khayamagamāsi. Bhagavā visākhapuṇṇamāyaṃ kusinārāyaṃ parinibbānatthāya gacchanto anekesu ṭhānesu nisīdanto pipāsito pānīyaṃ pivitvā mahādukkhena <pageBreak edition="V" number="1.0135" />kusināraṃ patvā paccūsasamaye parinibbāyi. Kammapilotikaṃ evarūpaṃ lokattayasāmimpi na vijahati. Tena vuttaṃ –</paragraph>
<gatha1 line="192">‘‘Tikicchako ahaṃ āsiṃ, seṭṭhiputtaṃ virecayiṃ;</gatha1>
<gathalast line="193">Tena kammavipākena, hoti pakkhandikā mamāti.</gathalast>
<gatha1 line="194">‘‘Evaṃ jino viyākāsi, bhikkhusaṅghassa aggato;</gatha1>
<gathalast line="195">Sabbābhiññābalappatto, anotatte mahāsare’’ti. (apa. thera 1.39.91, 96);</gathalast>
<paragraph line="196">Evaṃ paṭiññātapañhānaṃ, mātikāṭhapanavasena akusalāpadānaṃ samattaṃ nāma hotīti vuttaṃ <bold>itthaṃ suda</bold>nti itthaṃ iminā pakārena heṭṭhā vuttanayena. Sudanti nipāto padapūraṇatthe āgato. <bold>Bhagavā</bold>bhāgyasampanno pūritapāramimahāsatto –</paragraph>
<gatha1 line="197">‘‘Bhāgyavā bhaggavā yutto, bhagehi ca vibhattavā;</gatha1>
<gathalast line="198">Bhattavā vantagamano, bhavesu bhagavā tato’’ti. –</gathalast>
<unindented line="199">Evamādiguṇayutto devātidevo sakkātisakko brahmātibrahmā buddhātibuddho so mahākāruṇiko bhagavā <bold>attano buddhacariyaṃ</bold>buddhakāraṇaṃ <pageBreak edition="M" number="1.0142" /><bold>sambhāvayamāno</bold>pākaṭaṃ kurumāno <bold>buddhāpadāniyaṃ nāma</bold>buddhakāraṇapakāsakaṃ nāma <bold>dhammapariyāyaṃ</bold>dhammadesanaṃ suttaṃ <bold>abhāsittha</bold>kathesīti.</unindented>
<centered line="200">Iti visuddhajanavilāsiniyā apadāna-aṭṭhakathāya</centered>
<centered line="201">Buddhaapadānasaṃvaṇṇanā samattā.</centered>
<subhead line="202">2.Paccekabuddhaapadānavaṇṇanā</subhead>
<paragraph line="203">Tato <pageBreak edition="V" number="1.0136" /><pageBreak edition="P" number="0.0128" />anantaraṃ apadānaṃ saṅgāyanto ‘‘paccekabuddhāpadānaṃ, āvuso ānanda, bhagavatā kattha paññatta’’nti puṭṭho <bold>‘‘atha paccekabuddhāpadānaṃ suṇāthā’’</bold>ti āha. Tesaṃ apadānattho heṭṭhā vuttoyeva.</paragraph>
<paragraph line="204" number="83">‘‘Suṇāthā’’ti vuttapadaṃ uppattinibbattivasena pakāsento <bold>‘‘tathāgataṃ jetavane vasanta’’</bold>ntiādimāha. Tattha jetakumārassa nāmavasena tathāsaññite vihāre catūhi iriyāpathavihārehi dibbabrahmaariyavihārehi vā <bold>vasantaṃ</bold>viharantaṃ yathā purimakā vipassiādayo buddhā samattiṃsapāramiyo pūretvā āgatā, tathā amhākampi bhagavā āgatoti tathāgato. Taṃ <bold>tathāgataṃ</bold>jetavane vasantanti sambandho. <bold>Vedehamunī</bold>ti vedeharaṭṭhe jātā vedehī, vedehiyā putto vedehiputto. Monaṃ vuccati ñāṇaṃ, tena ito gato pavattoti muni. Vedehiputto ca so muni ceti ‘‘vedehiputtamunī’’ti vattabbe ‘‘vaṇṇāgamo’’tiādinā niruttinayena i-kārassa attaṃ putta-saddassa ca lopaṃ katvā ‘‘vedehamunī’’ti vuttaṃ. ‘‘Etadaggaṃ, bhikkhave, mama sāvakānaṃ bhikkhūnaṃ satimantānaṃ dhitimantānaṃ gatimantānaṃ bahussutānaṃ upaṭṭhākānaṃ yadidaṃ ānando’’ti (a. ni. 1.219-223) etadagge ṭhapito āyasmā ānando <bold>nataṅgo</bold>namanakāyaṅgo añjaliko hutvā ‘‘bhante, <bold>paccekabuddhā nāma</bold>kīdisā <bold>hontī’’</bold>ti <bold>apucchī</bold>ti sambandho. <bold>Te</bold>paccekabuddhā <bold>kehi hetubhi</bold>kehi kāraṇehi <bold>bhavanti</bold>uppajjanti. <bold>Vīrā</bold>ti bhagavantaṃ ālapati.</paragraph>
<paragraph line="205" number="84-85">Tato paraṃ vissajjitākāraṃ dassento <bold>‘‘tadāha sabbaññuvaro mahesī’’</bold>tiādimāha. Sabbaṃ atītādibhedaṃ hatthāmalakaṃ viya jānātīti <pageBreak edition="M" number="1.0143" />sabbaññū, sabbaññū ca so varo uttamo ceti <bold>sabbaññuvaro</bold>. Mahantaṃ sīlakkhandhaṃ, samādhikkhandhaṃ, paññākkhandhaṃ, vimuttikkhandhaṃ, mahantaṃ vimuttiñāṇadassanakkhandhaṃ esati gavesatīti <bold>mahesi. Ānandabhaddaṃ</bold>madhurena sarena <bold>tadā</bold>tasmiṃ pucchitakāle <bold>āha</bold>kathesīti sambandho. Bho ānanda, <bold>ye</bold>paccekabuddhā <bold>pubbabuddhesu</bold>pubbesu atītabuddhesu <bold>katādhikārā</bold>katapuññasambhārā <bold>jinasāsanesu aladdhamokkhā</bold>appattanibbānā. <bold>Te</bold>sabbe paccekabuddhā <bold>dhīrā idha</bold>imasmiṃ loke <bold>saṃvegamukhena</bold>ekapuggalaṃ padhānaṃ katvā paccekabuddhā jātāti attho. <bold>Sutikkhapaññā</bold>suṭṭhu tikkhapaññā. <bold>Vināpi buddhehi</bold>buddhānaṃ ovādānusāsanīhi rahitā api. <bold>Parittakenapi</bold>appamattakenapi <bold>ārammaṇena</bold><pageBreak edition="P" number="0.0129" /><bold>paccekabodhiṃ</bold>paṭiekkaṃ bodhiṃ sammāsambuddhānantaraṃ bodhiṃ <bold>anupāpuṇanti</bold>paṭivijjhanti.</paragraph>
<paragraph line="206" number="86"><bold>Sabbamhi</bold><pageBreak edition="V" number="1.0137" /><bold>lokamhi</bold>sakalasmiṃ lokattaye <bold>mamaṃ ṭhapetvā</bold>maṃ vihāya <bold>pacekabuddhehi samova</bold>sadiso eva <bold>natthi, tesaṃ mahāmunīnaṃ</bold>paccekabuddhānaṃ <bold>imaṃ vaṇṇaṃ</bold>imaṃ guṇaṃ <bold>padesamattaṃ</bold>saṅkhepamattaṃ <bold>ahaṃ</bold>tumhākaṃ <bold>sādhu</bold>sādhukaṃ <bold>vakkhāmi</bold>kathessāmīti attho.</paragraph>
<paragraph line="207" number="87">Anācariyakā hutvā <bold>sayameva buddhānaṃ</bold>attanāva paṭividdhānaṃ isīnaṃ antare <bold>mahāisīnaṃ madhūvakhuddaṃ</bold>khuddakamadhupaṭalaṃ iva <bold>sādhūni</bold>madhurāni <bold>vākyāni</bold>udānavacanāni <bold>anuttaraṃ</bold>uttaravirahitaṃ <bold>bhesajaṃ</bold>osadhaṃ nibbānaṃ <bold>patthayantā</bold>icchantā <bold>sabbe</bold>tumhe <bold>supasannacittā</bold>suppasannamanā <bold>suṇātha</bold>manasi karothāti attho.</paragraph>
<paragraph line="208" number="88-89"><bold>Paccekabuddhānaṃ samāgatāna</bold>nti rāsibhūtānaṃ uppannānaṃ paccekabuddhānaṃ. Ariṭṭho, upariṭṭho, tagarasikhi, yasassī, sudassano, piyadassī, gandhāro, piṇḍolo, upāsabho, nitho, tatho, sutavā, bhāvitatto, sumbho, subho, methulo, aṭṭhamo, sumedho, anīgho, sudāṭho, hiṅgu, hiṅgo, dvejālino, aṭṭhako, kosalo, subāhu, upanemiso, nemiso, santacitto, sacco, tatho, virajo, paṇḍito, kālo, upakālo, vijito, jito, aṅgo, paṅgo, guttijjito, passī, jahī, upadhiṃ, dukkhamūlaṃ, aparājito, sarabhaṅgo, lomahaṃso <pageBreak edition="M" number="1.0144" />, uccaṅgamāyo, asito, anāsavo, manomayo, mānacchido, bandhumā, tadādhimutto, vimalo, ketumā, kotumbaraṅgo, mātaṅgo, ariyo, accuto, accutagāmi, byāmako, sumaṅgalo, dibbilo cātiādīnaṃ paccekabuddhasatānaṃ <bold>yāni</bold>apadānāni <bold>paramparaṃ</bold>paccekaṃ <bold>byākaraṇāni</bold>yo ca <bold>ādīnavo yañca virāgavatthuṃ</bold>anallīyanakāraṇaṃ <bold>yathā ca</bold>yena kāraṇena <bold>bodhiṃ anupāpuṇiṃsu</bold>catumaggañāṇaṃ paccakkhaṃ kariṃsu. <bold>Sarāgavatthusū</bold>ti suṭṭhu allīyitabbavatthūsu vatthukāmakilesakāmesu <bold>virāgasaññī</bold>virattasaññavanto <bold>rattamhi lokamhi</bold>allīyanasabhāvaloke <bold>viratacittā</bold>anallīyanamanā <bold>hitvā papañce</bold>ti rāgo papañcaṃ doso papañcaṃ sabbakilesā papañcāti papañcasaṅkhāte kilese hitvā <bold>jiya phanditānī</bold>ti phanditāni dvāsaṭṭhi diṭṭhigatāni <pageBreak edition="P" number="0.0130" />jinitvā <bold>tatheva</bold>tena kāraṇena evaṃ <bold>bodhiṃ anupāpuṇiṃsu</bold>paccekabodhiñāṇaṃ paccakkhaṃ kariṃsūti attho.</paragraph>
<paragraph line="209" number="90-91"><bold>Sabbesu bhūtesu nidhāya daṇḍa</bold>nti tajjanaphālanavadhabandhanaṃ nidhāya ṭhapetvā <bold>tesaṃ</bold>sabbasattānaṃ antare <bold>aññataraṃ</bold>kañci eka<bold>mpi</bold>sattaṃ <bold>aviheṭhayaṃ</bold>aviheṭhayanto adukkhāpento <bold>mettena cittena</bold>‘‘sabbe sattā sukhitā hontū’’ti mettāsahagatena cetasā <bold>hitānukampī</bold>hitena anukampanasabhāvo. Atha vā <bold>sabbesu bhūtesu nidhāya daṇḍa</bold>nti <bold>sabbesū</bold>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ. <bold>Bhūtesū</bold>ti bhūtā vuccanti tasā ca thāvarā ca. Yesaṃ <pageBreak edition="V" number="1.0138" />tasiṇā taṇhā appahīnā, yesañca bhayabheravā appahīnā, te tasā. Kiṃ kāraṇā vuccanti tasā? Tasanti uttasanti paritasanti bhāyanti santāsaṃ āpajjanti, taṃ kāraṇā vuccanti tasā. Yesaṃ tasiṇā taṇhā pahīnā, yesañca bhayabheravā pahīnā, te thāvarā. Kiṃ kāraṇā vuccanti thāvarā? Thiranti na tasanti na uttasanti na paritasanti na bhāyanti na santāsaṃ āpajjanti, taṃ kāraṇā vuccanti thāvarā.</paragraph>
<paragraph line="210">Tayo daṇḍā – kāyadaṇḍo, vacīdaṇḍo, manodaṇḍoti. Tividhaṃ kāyaduccaritaṃ kāyadaṇḍo, catubbidhaṃ vacīduccaritaṃ vacīdaṇḍo, tividhaṃ manoduccaritaṃ manodaṇḍo. Sabbesu sakalesu bhūtesu sattesu taṃ tividhaṃ daṇḍaṃ nidhāya nidahitvā oropayitvā samoropayitvā nikkhipitvā <pageBreak edition="M" number="1.0145" />paṭippassambhetvā hiṃsanatthaṃ agahetvāti sabbesu bhūtesu nidhāya daṇḍaṃ. <bold>Aviheṭhayaṃ aññatarampi tesa</bold>nti ekamekampi sattaṃ pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā daṇḍena vā satthena vā anduyā vā rajjuyā vā aviheṭhayaṃ aviheṭhayanto aññatarampi tesaṃ. <bold>Na puttamiccheyya kuto sahāya</bold>nti <bold>nā</bold>ti paṭikkhepo. <bold>Putta</bold>nti cattāro puttā atrajo putto, khettajo, dinnako, antevāsiko putto. <bold>Sahāya</bold>nti sahāyo vuccati yena saha āgamanaṃ phāsu, gamanaṃ phāsu, ṭhānaṃ phāsu, nisajjā phāsu, ālapanaṃ phāsu, sallapanaṃ phāsu, samullapanaṃ phāsu. Na puttamiccheyya kuto sahāyanti puttampi na iccheyya na sādiyeyya na pattheyya na pihayeyya nābhijappeyya, kuto mittaṃ vā sandiṭṭhaṃ vā sambhattaṃ vā sahāyaṃ vā iccheyya sādiyeyya pattheyya pihayeyya abhijappeyyāti na puttamiccheyya kuto sahāyaṃ. <bold>Eko care khaggavisāṇakappo</bold>ti <pageBreak edition="P" number="0.0131" />so paccekasambuddho pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti eko, ekantavītamohoti eko, ekantanikkilesoti eko, ekāyanamaggaṃ gatoti eko, eko anuttaraṃ paccekasambodhiṃ abhisambuddhoti eko.</paragraph>
<paragraph line="211">Kathaṃ so paccekasambuddho pabbajjāsaṅkhātena eko? So hi paccekasambuddho sabbaṃ gharāvāsapalibodhaṃ chinditvā, puttadārapalibodhaṃ chinditvā, ñātipalibodhaṃ, mittāmaccapalibodhaṃ, sannidhipalibodhaṃ chinditvā kesamassuṃ ohāretvā kāsāyāni vatthāni acchādetvā agārasmā nikkhamma anagāriyaṃ pabbajitvā akiñcanabhāvaṃ upagantvā ekova carati viharati iriyati vattati pāleti yapeti yāpetīti evaṃ so paccekasambuddho pabbajjāsaṅkhātena eko.</paragraph>
<paragraph line="212">Kathaṃ <pageBreak edition="V" number="1.0139" />so paccekasambuddho adutiyaṭṭhena eko? So evaṃ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni. So eko tiṭṭhati, eko gacchati, eko nisīdati, eko seyyaṃ kappeti, eko gāmaṃ piṇḍāya pavisati, eko paṭikkamati, eko raho <pageBreak edition="M" number="1.0146" />nisīdati, eko caṅkamati, eko carati viharati iriyati vattati pāleti yapeti yāpetīti evaṃ so adutiyaṭṭhena eko.</paragraph>
<paragraph line="213">Kathaṃ so paccekasambuddho taṇhāya pahānaṭṭhena eko? So eko adutiyo appamatto ātāpī pahitatto viharanto mahāpadhānaṃ padahanto māraṃ sasenakaṃ namuciṃ kaṇhaṃ pamattabandhuṃ vidhametvā ca taṇhājāliniṃ visaritaṃ visattikaṃ pajahi vinodesi byantiṃ akāsi anabhāvaṃ gamesi.</paragraph>
<gatha1 line="214">‘‘Taṇhādutiyo puriso, dīghamaddhāna saṃsaraṃ;</gatha1>
<gathalast line="215">Itthabhāvaññathābhāvaṃ, saṃsāraṃ nātivattati.</gathalast>
<gatha1 line="216">‘‘Etamādīnavaṃ ñatvā, taṇhaṃ dukkhassa sambhavaṃ;</gatha1>
<gathalast line="217">Vītataṇho anādāno, sato bhikkhu paribbaje’’ti. (itivu. 15, 105; mahāni. 191) –</gathalast>
<unindented line="218">Evaṃ so paccekasambuddho taṇhāya pahānaṭṭhena eko.</unindented>
<paragraph line="219">Kathaṃ so paccekasambuddho ekantavītarāgoti eko? Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṃ pahīnattā ekantanikkilesoti eko, evaṃ so paccekasambuddho ekantavītarāgoti eko.</paragraph>
<paragraph line="220">Kathaṃ so paccekasambuddho ekāyanamaggaṃ gatoti <pageBreak edition="P" number="0.0132" />eko? Ekāyanamaggo vuccati cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo.</paragraph>
<gatha1 line="221">‘‘Ekāyanaṃ <pageBreak edition="V" number="1.0140" />jātikhayantadassī, maggaṃ pajānāti hitānukampī;</gatha1>
<gathalast line="222">Etena maggena tariṃsu pubbe, tarissanti ye ca taranti ogha’’nti. (saṃ. ni. 5.384; mahāni. 191) –</gathalast>
<unindented line="223">Evaṃ so ekāyanamaggaṃ gatoti eko.</unindented>
<paragraph line="224">Kathaṃ so paccekasambuddho eko anuttaraṃ paccekasambodhiṃ abhisambuddhoti eko? Bodhi vuccati catūsu maggesu ñāṇaṃ (mahāni. 191; cūḷani. khaggavisāṇasuttaniddesa 121). Paññā paññindriyaṃ paññābalaṃ <pageBreak edition="M" number="1.0147" />dhammavicayasambojjhaṅgo vīmaṃsā vipassanā sammādiṭṭhi. So paccekasambuddho tena paccekabodhiñāṇena ‘‘sabbe saṅkhārā aniccā’’ti bujjhi, ‘‘sabbe saṅkhārā dukkhā’’ti bujjhi, ‘‘sabbe dhammā anattā’’ti bujjhi. ‘‘Avijjāpaccayā saṅkhārā’’ti bujjhi, ‘‘saṅkhārapaccayā viññāṇa’’nti bujjhi, ‘‘viññāṇapaccayā nāmarūpa’’nti bujjhi, ‘‘nāmarūpapaccayā saḷāyatana’’nti bujjhi, ‘‘saḷāyatanapaccayā phasso’’ti bujjhi, ‘‘phassapaccayā vedanā’’ti bujjhi, ‘‘vedanāpaccayā taṇhā’’ti bujjhi, ‘‘taṇhāpaccayā upādāna’’nti bujjhi, ‘‘upādānapaccayā bhavo’’ti bujjhi, ‘‘bhavapaccayā jātī’’ti bujjhi, ‘‘jātipaccayā jarāmaraṇa’’nti bujjhi. ‘‘Avijjānirodhā saṅkhāranirodho’’ti bujjhi, ‘‘saṅkhāranirodhā viññāṇanirodho’’ti bujjhi…pe… ‘‘bhavanirodhā jātinirodho’’ti bujjhi, ‘‘jātinirodhā jarāmaraṇanirodho’’ti bujjhi. ‘‘Idaṃ dukkha’’nti bujjhi, ‘‘ayaṃ dukkhasamudayo’’ti bujjhi, ‘‘ayaṃ dukkhanirodho’’ti bujjhi, ‘‘ayaṃ dukkhanirodhagāminipaṭipadā’’ti bujjhi. ‘‘Ime āsavā’’ti bujjhi, ‘‘ayaṃ āsavasamudayo’’ti bujjhi…pe… ‘‘paṭipadā’’ti bujjhi, ‘‘ime dhammā abhiññeyyā’’ti bujjhi, ‘‘ime dhammā pahātabbā’’ti bujjhi, ‘‘ime dhammā sacchikātabbā’’ti bujjhi, ‘‘ime dhammā bhāvetabbā’’ti bujjhi. Channaṃ phassāyatanānaṃ samudayañca atthaṅgamañca assādañca ādīnavañca nissaraṇañca bujjhi, pañcannaṃ upādānakkhandhānaṃ samudayañca…pe… nissaraṇañca bujjhi, catunnaṃ mahābhūtānaṃ samudayañca atthaṅgamañca assādañca ādīnavañca nissaraṇañca bujjhi, ‘‘yaṃ kiñci samudayadhammaṃ, sabbaṃ taṃ nirodhadhamma’’nti <pageBreak edition="P" number="0.0133" />bujjhi.</paragraph>
<paragraph line="225">Atha vā yaṃ bujjhitabbaṃ anubujjhitabbaṃ paṭibujjhitabbaṃ sambujjhitabbaṃ adhigantabbaṃ phassitabbaṃ sacchikātabbaṃ, sabbaṃ taṃ tena paccekabodhiñāṇena bujjhi anubujjhi paṭibujjhi sambujjhi <pageBreak edition="V" number="1.0141" />adhigañchi phassesi sacchākāsīti, evaṃ so paccekasambuddho eko anuttaraṃ paccekasambodhiṃ abhisambuddhoti eko.</paragraph>
<paragraph line="226"><bold>Care</bold>ti aṭṭha cariyāyo (cūḷani. khaggavisāṇasuttaniddesa 121) – iriyāpathacariyā, āyatanacariyā, saticariyā, samādhicariyā, ñāṇacariyā, maggacariyā, patticariyā, lokatthacariyā. Iriyāpathacariyāti catūsu iriyāpathesu, āyatanacariyāti chasu ajjhattikabāhiresu āyatanesu, saticariyāti catūsu satipaṭṭhānesu, samādhicariyāti catūsu jhānesu, ñāṇacariyāti catūsu ariyasaccesu, maggacariyāti catūsu ariyamaggesu, patticariyāti catūsu <pageBreak edition="M" number="1.0148" />sāmaññaphalesu, lokatthacariyāti tathāgatesu arahantesu sammāsambuddhesu, padesato paccekasambuddhesu, padesato sāvakesu.</paragraph>
<paragraph line="227">Iriyāpathacariyā ca paṇidhisampannānaṃ, āyatanacariyā ca indriyesu guttadvārānaṃ, saticariyā ca appamādavihārīnaṃ, samādhicariyā ca adhicittamanuyuttānaṃ, ñāṇacariyā ca buddhisampannānaṃ, maggacariyā ca sammāpaṭipannānaṃ, patticariyā ca adhigataphalānaṃ, lokatthacariyā ca tathāgatānaṃ arahantānaṃ sammāsambuddhānaṃ, padesato paccekasambuddhānaṃ, padesato sāvakānaṃ. Imā aṭṭha cariyāyo.</paragraph>
<paragraph line="228">Aparāpi aṭṭha cariyāyo – adhimuccanto saddhāya carati, paggaṇhanto vīriyena carati, upaṭṭhapento satiyā carati, avikkhepaṃ karonto samādhinā carati, pajānanto paññāya carati, vijānanto viññāṇacariyāya carati, evaṃ paṭipannassa kusalā dhammā āyatananti āyatanacariyāya carati. Evaṃ paṭipanno visesamadhigacchatīti visesacariyāya carati. Imā aṭṭha cariyāyo.</paragraph>
<paragraph line="229">Aparāpi aṭṭha cariyāyo – dassanacariyā ca sammādiṭṭhiyā, abhiniropanacariyā ca sammāsaṅkappassa, pariggahacariyā ca sammāvācāya, samuṭṭhānacariyā ca sammākammantassa, vodānacariyā ca sammāājīvassa, paggahacariyā ca sammāvāyāmassa, upaṭṭhānacariyā ca sammāsatiyā, avikkhepacariyā ca sammāsamādhissa. Imā aṭṭha cariyāyo.</paragraph>
<paragraph line="230"><bold>Khaggavisāṇakappo</bold>ti yathā khaggassa nāma visāṇaṃ ekameva hoti, adutiyaṃ, evameva so paccekasambuddho takkappo tassadiso tappaṭibhāgo. Yathā atiloṇaṃ vuccati loṇakappo, atitittakaṃ <pageBreak edition="V" number="1.0142" />vuccati tittakappo, atimadhuraṃ vuccati madhurakappo, atiuṇhaṃ vuccati aggikappo, atisītaṃ vuccati himakappo, mahāudakakkhandho <pageBreak edition="P" number="0.0134" />vuccati samuddakappo, mahābhiññābalappatto sāvako vuccati satthukappoti. Evameva so paccekasambuddho khaggavisāṇakappo, khaggavisāṇasadiso khaggavisāṇapaṭibhāgo eko adutiyo muttabandhano sammā loke carati viharati iriyati vattati pāleti yapeti yāpetīti eko care khaggavisāṇakappo. Tenāhu paccekasambuddhā –</paragraph>
<gatha1 line="231">‘‘Sabbesu <pageBreak edition="M" number="1.0149" />bhūtesu nidhāya daṇḍaṃ, aviheṭhayaṃ aññatarampi tesaṃ;</gatha1>
<gathalast line="232">Na puttamiccheyya kuto sahāyaṃ, eko care khaggavisāṇakappo.</gathalast>
<gatha1 line="233">‘‘Saṃsaggajātassa bhavanti snehā, snehanvayaṃ dukkhamidaṃ pahoti;</gatha1>
<gathalast line="234">Ādīnavaṃ snehajaṃ pekkhamāno; Eko care khaggavisāṇakappo.</gathalast>
<gatha1 line="235">‘‘Mitte suhajje anukampamāno, hāpeti atthaṃ paṭibaddhacitto;</gatha1>
<gathalast line="236">Etaṃ bhayaṃ santhave pekkhamāno, eko care khaggavisāṇakappo.</gathalast>
<gatha1 line="237">‘‘Vaṃso visālova yathā visatto, puttesu dāresu ca yā apekkhā;</gatha1>
<gathalast line="238">Vaṃse kaḷīrova asajjamāno, eko care khaggavisāṇakappo.</gathalast>
<gatha1 line="239">‘‘Migo araññamhi yathā abaddho, yenicchakaṃ gacchati gocarāya;</gatha1>
<gathalast line="240">Viññū naro seritaṃ pekkhamāno, eko care khaggavisāṇakappo.</gathalast>
<gatha1 line="241">‘‘Āmantanā hoti sahāyamajjhe, vāse ca ṭhāne gamane cārikāya;</gatha1>
<gathalast line="242">Anabhijjhitaṃ seritaṃ pekkhamāno, eko care khaggavisāṇakappo.</gathalast>
<gatha1 line="243">‘‘Khiḍḍā ratī hoti sahāyamajjhe, puttesu pemaṃ vipulañca hoti;</gatha1>
<gathalast line="244">Piyavippayogaṃ vijigucchamāno, eko care khaggavisāṇakappo.</gathalast>
<gatha1 line="245">‘‘Cātuddiso <pageBreak edition="M" number="1.0150" /><pageBreak edition="P" number="0.0135" />appaṭigho ca hoti, santussamāno itarītarena;</gatha1>
<gathalast line="246">Parissayānaṃ sahitā achambhī, eko care khaggavisāṇakappo.</gathalast>
<gatha1 line="247">‘‘Dussaṅgahā <pageBreak edition="V" number="1.0143" />pabbajitāpi eke, atho gahaṭṭhā gharamāvasantā;</gatha1>
<gathalast line="248">Appossukko paraputtesu hutvā, eko care khaggavisāṇakappo.</gathalast>
<gatha1 line="249">‘‘Oropayitvā gihibyañjanāni, sañchinnapatto yathā koviḷāro;</gatha1>
<gathalast line="250">Chetvāna vīro gihibandhanāni, eko care khaggavisāṇakappo.</gathalast>
<gatha1 line="251">‘‘Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;</gatha1>
<gathalast line="252">Abhibhuyya sabbāni parissayāni, careyya tenattamano satīmā.</gathalast>
<gatha1 line="253">‘‘No ce labhetha nipakaṃ sahāyaṃ, saddhiṃ caraṃ sādhuvihāridhīraṃ;</gatha1>
<gathalast line="254">Rājāva raṭṭhaṃ vijitaṃ pahāya, eko care mātaṅgaraññeva nāgo.</gathalast>
<gatha1 line="255">‘‘Addhā pasaṃsāma sahāyasampadaṃ, seṭṭhā samā sevitabbā sahāyā;</gatha1>
<gathalast line="256">Ete aladdhā anavajjabhojī, eko care khaggavisāṇakappo.</gathalast>
<gatha1 line="257">‘‘Disvā suvaṇṇassa pabhassarāni, kammāraputtena suniṭṭhitāni;</gatha1>
<gathalast line="258">Saṅghaṭṭamānāni duve bhujasmiṃ, eko care khaggavisāṇakappo.</gathalast>
<gatha1 line="259">‘‘Evaṃ <pageBreak edition="M" number="1.0151" />dutīyena sahā mamassa, vācābhilāpo abhisajjanā vā;</gatha1>
<gathalast line="260">Etaṃ bhayaṃ āyatiṃ pekkhamāno, eko care khaggavisāṇakappo.</gathalast>
<gatha1 line="261">‘‘Kāmā hi citrā madhurā manoramā, virūparūpena mathenti cittaṃ;</gatha1>
<gathalast line="262">Ādīnavaṃ kāmaguṇesu disvā, eko care khaggavisāṇakappo.</gathalast>
<gatha1 line="263">‘‘Ītī <pageBreak edition="P" number="0.0136" />ca gaṇḍo ca upaddavo ca, rogo ca sallañca bhayañca metaṃ;</gatha1>
<gathalast line="264">Etaṃ bhayaṃ kāmaguṇesu disvā, eko care khaggavisāṇakappo.</gathalast>
<gatha1 line="265">‘‘Sītañca uṇhañca khudaṃ pipāsaṃ, vātātape ḍaṃsasarīsape ca;</gatha1>
<gathalast line="266">Sabbānipetāni abhibbhavitvā, eko care khaggavisāṇakappo.</gathalast>
<gatha1 line="267">‘‘Nāgova <pageBreak edition="V" number="1.0144" />yūthāni vivajjayitvā, sañjātakhandho padumī uḷāro;</gatha1>
<gathalast line="268">Yathābhirantaṃ viharaṃ araññe, eko care khaggavisāṇakappo.</gathalast>
<gatha1 line="269">‘‘Aṭṭhānataṃ saṅgaṇikāratassa, yaṃ phassaye sāmayikaṃ vimuttiṃ;</gatha1>
<gathalast line="270">Ādiccabandhussa vaco nisamma, eko care khaggavisāṇakappo.</gathalast>
<gatha1 line="271">‘‘Diṭṭhīvisūkāni upātivatto, patto niyāmaṃ paṭiladdhamaggo;</gatha1>
<gathalast line="272">Uppannañāṇomhi anaññaneyyo, eko care khaggavisāṇakappo.</gathalast>
<gatha1 line="273">‘‘Nillolupo <pageBreak edition="M" number="1.0152" />nikkuho nippipāso, nimmakkha niddhantakasāvamoho;</gatha1>
<gathalast line="274">Nirāsayo sabbaloke bhavitvā, eko care khaggavisāṇakappo.</gathalast>
<gatha1 line="275">‘‘Pāpaṃ sahāyaṃ parivajjayetha, anatthadassiṃ visame niviṭṭhaṃ;</gatha1>
<gathalast line="276">Sayaṃ na seve pasutaṃ pamattaṃ, eko care khaggavisāṇakappo.</gathalast>
<gatha1 line="277">‘‘Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;</gatha1>
<gathalast line="278">Aññāya atthāni vineyya kaṅkhaṃ, eko care khaggavisāṇakappo.</gathalast>
<gatha1 line="279">‘‘Khiḍḍaṃ ratiṃ kāmasukhañca loke, analaṅkaritvā anapekkhamāno;</gatha1>
<gathalast line="280">Vibhūsaṭṭhānā virato saccavādī, eko care khaggavisāṇakappo.</gathalast>
<gatha1 line="281">‘‘Puttañca <pageBreak edition="P" number="0.0137" />dāraṃ pitarañca mātaraṃ, dhanāni dhaññāni ca bandhavāni;</gatha1>
<gathalast line="282">Hitvāna kāmāni yathodhikāni, eko care khaggavisāṇakappo.</gathalast>
<gatha1 line="283">‘‘Saṅgo eso parittamettha sokhyaṃ, appassādo dukkhamevettha bhiyyo;</gatha1>
<gathalast line="284">Gaḷo eso iti ñatvā matimā, eko care khaggavisāṇakappo.</gathalast>
<gatha1 line="285">‘‘Sandālayitvāna saṃyojanāni, jālaṃva bhetvā salilambucārī,</gatha1>
<gathalast line="286">Aggīva daḍḍhaṃ anivattamāno, eko care khaggavisāṇakappo.</gathalast>
<gatha1 line="287">‘‘Okkhittacakkhū <pageBreak edition="M" number="1.0153" /><pageBreak edition="V" number="1.0145" />na ca pādalolo, guttindriyo rakkhitamānasāno;</gatha1>
<gathalast line="288">Anavassuto apariḍayhamāno, eko care khaggavisāṇakappo.</gathalast>
<gatha1 line="289">‘‘Ohārayitvā gihibyañjanāni, sañchannapatto yathā pārichatto;</gatha1>
<gathalast line="290">Kāsāyavattho abhinikkhamitvā, eko care khaggavisāṇakappo.</gathalast>
<gatha1 line="291">‘‘Rasesu gedhaṃ akaraṃ alolo, anaññaposī sapadānacārī;</gatha1>
<gathalast line="292">Kule kule appaṭibaddhacitto, eko care khaggavisāṇakappo.</gathalast>
<gatha1 line="293">‘‘Pahāya pañcāvaraṇāni cetaso, upakkilese byapanujja sabbe;</gatha1>
<gathalast line="294">Anissito chejja sinehadosaṃ, eko care khaggavisāṇakappo.</gathalast>
<gatha1 line="295">‘‘Vipiṭṭhikatvāna sukhañca dukkhaṃ, pubbeva somanassadomanassaṃ;</gatha1>
<gathalast line="296">Laddhānupekkhaṃ samathaṃ visuddhaṃ, eko care khaggavisāṇakappo.</gathalast>
<gatha1 line="297">‘‘Āraddhavīriyo paramatthapattiyā, alīnacitto akusītavutti;</gatha1>
<gathalast line="298">Daḷhanikkamo thāmabalūpapanno, eko care khaggavisāṇakappo.</gathalast>
<gatha1 line="299">‘‘Paṭisallānaṃ <pageBreak edition="P" number="0.0138" />jhānamariñcamāno, dhammesu niccaṃ anudhammacārī;</gatha1>
<gathalast line="300">Ādīnavaṃ sammasitā bhavesu, eko care khaggavisāṇakappo.</gathalast>
<gatha1 line="301">‘‘Taṇhakkhayaṃ <pageBreak edition="M" number="1.0154" />patthayamappamatto, aneḷamūgo sutavā satīmā;</gatha1>
<gathalast line="302">Saṅkhātadhammo niyato padhānavā, eko care khaggavisāṇakappo.</gathalast>
<gatha1 line="303">‘‘Sīhova saddesu asantasanto, vātova jālamhi asajjamāno;</gatha1>
<gathalast line="304">Padumaṃva toyena alimpamāno, eko care khaggavisāṇakappo.</gathalast>
<gatha1 line="305">‘‘Sīho yathā dāṭhabalī pasayha, rājā migānaṃ abhibhuyya cārī;</gatha1>
<gathalast line="306">Sevetha pantāni senāsanāni, eko care khaggavisāṇakappo.</gathalast>
<gatha1 line="307">‘‘Mettaṃ <pageBreak edition="V" number="1.0146" />upekkhaṃ karuṇaṃ vimuttiṃ, āsevamāno muditañca kāle;</gatha1>
<gathalast line="308">Sabbena lokena avirujjhamāno, eko care khaggavisāṇakappo.</gathalast>
<gatha1 line="309">‘‘Rāgañca dosañca pahāya mohaṃ, sandālayitvāna saṃyojanāni;</gatha1>
<gathalast line="310">Asantasaṃ jīvitasaṅkhayamhi, eko care khaggavisāṇakappo.</gathalast>
<gatha1 line="311">‘‘Bhajanti sevanti ca kāraṇatthā, nikkāraṇā dullabhā ajja mittā;</gatha1>
<gathalast line="312">Attatthapaññā asucīmanussā, eko care khaggavisāṇakappo’’ti.</gathalast>
<paragraph line="313">Tattha <bold>sabbesu bhūtesū</bold>ti khaggavisāṇapaccekabuddhāpadānasuttaṃ. Kā uppatti? Sabbasuttānaṃ catubbidhā uppatti – attajjhāsayato, parajjhāsayato, aṭṭhuppattito, pucchāvasitoti. Tattha khaggavisāṇasuttassa avisesena pucchāvasito uppatti. Visesena pana yasmā ettha kāci gāthā tena <pageBreak edition="M" number="1.0155" />tena paccekabuddhena puṭṭhena vuttā, kāci apuṭṭhena attanā adhigatamagganayānurūpaṃ <pageBreak edition="P" number="0.0139" />udānaṃyeva udānentena, tasmā kāyaci gāthāya pucchāvasito, kāyaci attajjhāsayato uppatti. Tattha yā ayaṃ avisesena pucchāvasito uppatti, sā ādito pabhuti evaṃ veditabbā –</paragraph>
<paragraph line="314">Ekaṃ samayaṃ bhagavā sāvatthiyaṃ viharati. Atha kho āyasmato ānandassa rahogatassa paṭisallīnassa evaṃ cetaso parivitakko udapādi – ‘‘buddhānaṃ patthanā ca abhinīhāro ca dissati, tathā sāvakānaṃ, paccekabuddhānaṃ na dissati, yaṃnūnāhaṃ bhagavantaṃ upasaṅkamitvā puccheyya’’nti? So paṭisallānā vuṭṭhito bhagavantaṃ upasaṅkamitvā yathākkamena etamatthaṃ pucchi. Athassa bhagavā pubbayogāvacarasuttaṃ abhāsi –</paragraph>
<indent line="315">‘‘Pañcime, ānanda, ānisaṃsā pubbayogāvacare diṭṭheva dhamme paṭikacceva aññaṃ ārādheti. No ce diṭṭheva dhamme paṭikacceva aññaṃ ārādheti, atha maraṇakāle aññaṃ ārādheti. Atha devaputto samāno aññaṃ ārādheti. Atha buddhānaṃ sammukhībhāve khippābhiñño hoti. Atha pacchime kāle paccekasambuddho hotī’’ti.</indent>
<unindented line="316">Evaṃ vatvā puna āha –</unindented>
<indent line="317">‘‘Paccekasambuddhā <pageBreak edition="V" number="1.0147" />nāma, ānanda, abhinīhārasampannā pubbayogāvacarā honti, tasmā paccekabuddhabuddhasāvakānaṃ sabbesaṃ patthanā ca abhinīhāro ca icchitabbo’’ti.</indent>
<paragraph line="318">So āha – ‘‘buddhānaṃ, bhante, patthanā kīva ciraṃ vaṭṭatī’’ti. Buddhānaṃ, ānanda, heṭṭhimaparicchedena cattāri asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni kappasatasahassañca, uparimaparicchedena soḷasa asaṅkhyeyyāni kappasatasahassañca. Ete ca bhedā paññādhikasaddhādhikavīriyādhikānaṃ vasena ñātabbā. Paññādhikānañhi saddhā mandā hoti, paññā tikkhā. Saddhādhikānaṃ paññā majjhimā hoti, saddhā tikkhā. Vīriyādhikānaṃ saddhā paññā mandā hoti, vīriyaṃ tikkhanti. Appatvā pana cattāri asaṅkhyeyyāni kappasatasahassañca divase divase vessantaradānasadisaṃ dānaṃ dentopi tadanurūpe sīlādipāramidhamme ācinantopi antarā <pageBreak edition="M" number="1.0156" />buddho bhavissatīti netaṃ ṭhānaṃ vijjati. Kasmā? Ñāṇaṃ gabbhaṃ na gaṇhāti, vepullaṃ nāpajjati, paripākaṃ na gacchatīti. Yathā nāma timāsacatumāsapañcamāsaccayena nipphajjanakaṃ sassaṃ taṃ taṃ kālaṃ appatvā divase divase satakkhattuṃ sahassakkhattuṃ keḷāyantopi udakena siñcantopi antarā pakkhena vā māsena vā nipphādessatīti netaṃ ṭhānaṃ vijjati. Kasmā? Sassaṃ gabbhaṃ na gaṇhāti, vepullaṃ nāpajjati, paripākaṃ na gacchatīti. Evamevaṃ appatvā cattāri asaṅkhyeyyāni kappasatasahassañca antarā buddho bhavissatīti netaṃ ṭhānaṃ vijjati. Tasmā yathāvuttameva <pageBreak edition="P" number="0.0140" />kālaṃ pāramipūraṇaṃ kātabbaṃ ñāṇaparipākatthāya. Ettakenāpi ca kālena buddhattaṃ patthayato abhinīhārakaraṇe aṭṭha sampattiyo icchitabbā. Ayañhi –</paragraph>
<gatha1 line="319">‘‘Manussattaṃ liṅgasampatti, hetu satthāradassanaṃ;</gatha1>
<gatha2 line="320">Pabbajjā guṇasampatti, adhikāro ca chandatā;</gatha2>
<gathalast line="321">Aṭṭhadhammasamodhānā, abhinīhāro samijjhati’’. (bu. vaṃ. 2.59);</gathalast>
<paragraph line="322"><bold>Abhinīhāro</bold>ti mūlapaṇidhānassetaṃ adhivacanaṃ. Tattha <bold>manussatta</bold>nti manussajāti. Aññatra hi manussajātiyā avasesajātīsu devajātiyampi ṭhitassa paṇidhi na ijjhati, tattha ṭhitena pana buddhattaṃ patthayantena dānādīni puññakammāni katvā manussattaṃyeva patthetabbaṃ, tattha ṭhatvā paṇidhi kātabbo. Evañhi samijjhati. <bold>Liṅgasampattī</bold>ti purisabhāvo. Mātugāmanapuṃsakaubhatobyañjanakānañhi manussajātiyaṃ ṭhitānampi paṇidhi na ijjhati. Tattha ṭhitena pana buddhattaṃ patthentena dānādīni puññakammāni katvā purisabhāvoyeva patthetabbo, tattha ṭhatvā <pageBreak edition="V" number="1.0148" />paṇidhi kātabbo. Evañhi samijjhati. <bold>Hetū</bold>ti arahattassa upanissayasampatti. Yo hi tasmiṃ attabhāve vāyamanto arahattaṃ pāpuṇituṃ samattho, tassa paṇidhi samijjhati, no itarassa yathā sumedhapaṇḍitassa. So hi dīpaṅkarapādamūle pabbajitvā tenattabhāvena arahattaṃ pāpuṇituṃ samattho ahosi. <bold>Satthāradassana</bold>nti buddhānaṃ sammukhādassanaṃ. Evañhi ijjhati, no aññathā yathā sumedhapaṇḍitassa. So hi dīpaṅkaraṃ sammukhā disvā paṇidhiṃ akāsi. <bold>Pabbajjā</bold>ti anagāriyabhāvo. So ca kho sāsane vā kammavādikiriyavāditāpasaparibbājakanikāye vā vaṭṭati yathā sumedhapaṇḍitassa. So hi sumedho nāma tāpaso hutvā paṇidhiṃ akāsi. <bold>Guṇasampattī</bold>ti jhānādiguṇapaṭilābho <pageBreak edition="M" number="1.0157" />. Pabbajitassapi hi guṇasampannasseva ijjhati, no itarassa yathā sumedhapaṇḍitassa. So hi pañcābhiñño ca aṭṭhasamāpattilābhī ca hutvā paṇidhesi. <bold>Adhikāro</bold>ti adhikakāro, pariccāgoti attho. Jīvitādipariccāgañhi katvā paṇidahatoyeva ijjhati, no itarassa yathā sumedhapaṇḍitassa. So hi –</paragraph>
<gatha1 line="323">‘‘Akkamitvāna maṃ buddho, saha sissehi gacchatu;</gatha1>
<gathalast line="324">Mā naṃ kalale akkamittha, hitāya me bhavissatī’’ti. (bu. vaṃ. 2.53);</gathalast>
<paragraph line="325">Evaṃ <pageBreak edition="P" number="0.0141" />attapariccāgaṃ katvā paṇidhesi. <bold>Chandatā</bold>ti kattukamyatā. Sā yassa balavatī hoti, tassa ijjhati paṇidhi. Sā ca sace koci vadeyya ‘‘ko cattāri asaṅkhyeyyāni kappasatasahassañca niraye paccitvā buddhattaṃ icchatī’’ti. Taṃ sutvā yo ‘‘aha’’nti vattuṃ ussahati, tassa balavatīti veditabbā. Tathā yadi koci vadeyya ‘‘ko sakalacakkavāḷaṃ vītaccikānaṃ aṅgārānaṃ pūraṃ akkamitvā buddhattaṃ icchati, ko sakalacakkavāḷaṃ sattisūlehi ākiṇṇaṃ akkamanto atikkamitvā buddhattaṃ icchati, ko sakalacakkavāḷaṃ samatittikaṃ udakapuṇṇaṃ uttaritvā buddhattaṃ icchati, ko sakalacakkavāḷaṃ nirantaraṃ veḷugumbasañchannaṃ maddanto atikkamitvā buddhattaṃ icchatī’’ti, taṃ sutvā yo ‘‘aha’’nti vattuṃ ussahati, tassa balavatīti veditabbā. Evarūpena ca kattukamyatāchandena samannāgato sumedhapaṇḍito paṇidhesīti.</paragraph>
<paragraph line="326">Evaṃ samiddhābhinīhāro ca bodhisatto imāni aṭṭhārasa abhabbaṭṭhānāni na upeti. So hi tato pabhuti na jaccandho hoti na jaccapadhiro, na ummattako, na eḷamugo, na pīṭhasappi <pageBreak edition="V" number="1.0149" />, na milakkhesu uppajjati, na dāsiyā kucchimhi nibbattati, na niyatamicchādiṭṭhiko hoti, nāssa liṅgaṃ parivattati, na pañcānantariyakammāni karoti, na kuṭṭhī hoti, na tiracchānayoniyaṃ vaṭṭakato pacchimattabhāvo hatthito adhikattabhāvo hoti, na khuppipāsikanijjhāmataṇhikapetesu uppajjati, na kālakañcikāsuresu, na avīciniraye, na lokantarikesu uppajjati. Kāmāvacaresu pana na māro hoti, rūpāvacaresu na asaññībhave, na suddhāvāsesu uppajjati, na arūpabhavesu, na aññaṃ cakkavāḷaṃ saṅkamati.</paragraph>
<paragraph line="327">Yā <pageBreak edition="M" number="1.0158" />cimā ussāho ca ummaṅgo ca avatthānañca hitacariyā cāti catasso buddhabhūmiyo, tāhi samannāgato hoti. Tattha –</paragraph>
<gatha1 line="328">‘‘Ussāho vīriyaṃ vuttaṃ, ummaṅgo paññā pavuccati;</gatha1>
<gathalast line="329">Avatthānaṃ adhiṭṭhānaṃ, hitacariyā mettābhāvanā’’ti. –</gathalast>
<unindented line="330">Veditabbā. Ye ca ime nekkhammajjhāsayo, pavivekajjhāsayo, alobhajjhāsayo, adosajjhāsayo, amohajjhāsayo, nissaraṇajjhāsayoti cha ajjhāsayā bodhiparipākāya saṃvattanti, yehi samannāgatattā nekkhammajjhāsayā <pageBreak edition="P" number="0.0142" />ca bodhisattā kāmesu dosadassāvino, pavivekajjhāsayā ca bodhisattā saṅgaṇikāya dosadassāvino, alobhajjhāsayā ca bodhisattā lobhe dosadassāvino, adosajjhāsayā ca bodhisattā dose dosadassāvino, amohajjhāsayā ca bodhisattā mohe dosadassāvino, nissaraṇajjhāsayā ca bodhisattā sabbabhavesu dosadassāvinoti vuccanti, tehi ca samannāgato hoti.</unindented>
<paragraph line="331">Paccekabuddhānaṃ pana kīva ciraṃ patthanā vaṭṭatīti? Paccekabuddhānaṃ dve asaṅkhyeyyāni kappasatasahassañca, tato oraṃ na sakkā, pubbe vuttanayenevettha kāraṇaṃ veditabbaṃ. Ettakenāpi ca kālena paccekabuddhattaṃ patthayato abhinīhārakaraṇe pañca sampattiyo icchitabbā. Tesañhi –</paragraph>
<gatha1 line="332">‘‘Manussattaṃ liṅgasampatti, vigatāsavadassanaṃ;</gatha1>
<gathalast line="333">Adhikāro ca chandatā, ete abhinīhārakāraṇā’’.</gathalast>
<paragraph line="334">Tattha <pageBreak edition="V" number="1.0150" /><bold>vigatāsavadassana</bold>nti buddhapaccekabuddhabuddhasāvakānaṃ yassa kassaci dassananti attho. Sesaṃ vuttanayameva.</paragraph>
<paragraph line="335">Atha ‘‘sāvakānaṃ patthanā kittakaṃ vaṭṭatī’’ti? Dvinnaṃ aggasāvakānaṃ ekaṃ asaṅkhyeyyaṃ kappasatasahassañca, asītimahāsāvakānaṃ kappasatasahassameva. Tathā buddhassa mātāpitūnaṃ upaṭṭhākassa puttassa cāti, tato oraṃ na sakkā, tattha kāraṇaṃ vuttanayameva. Imesaṃ pana sabbesampi adhikāro ca chandatāti dvaṅgasamannāgatoyeva abhinīhāro hoti.</paragraph>
<paragraph line="336">Evaṃ imāya patthanāya iminā ca abhinīhārena yathāvuttappabhedaṃ kālaṃ pāramiyo pūretvā buddhā loke uppajjantā khattiyakule vā brāhmaṇakule vā uppajjanti, paccekabuddhā khattiyabrāhmaṇagahapatikulānaṃ aññatarasmiṃ, aggasāvakā <pageBreak edition="M" number="1.0159" />pana buddhā viya khattiyabrāhmaṇakulesveva. Sabbabuddhā saṃvaṭṭamāne kappe na uppajjanti, vivaṭṭamāne kappe uppajjanti, tathā paccekabuddhā. Te pana buddhānaṃ uppajjanakāle na uppajjanti. Buddhā sayañca bujjhanti, pare ca bodhenti. Paccekabuddhā sayameva bujjhanti, na pare bodhenti. Attharasameva paṭivijjhanti, na dhammarasaṃ. Na hi te lokuttaradhammaṃ paññattiṃ āropetvā desetuṃ sakkonti, mūgena diṭṭhasupino viya vanacarakena nagare sāyitabyañjanaraso viya ca nesaṃ dhammābhisamayo <pageBreak edition="P" number="0.0143" />hoti. Sabbaṃ iddhisamāpattipaṭisambhidāpabhedaṃ pāpuṇanti. Guṇavisiṭṭhatāya buddhānaṃ heṭṭhā sāvakānaṃ upari honti, na aññe pabbājetvā ābhisamācārikaṃ sikkhāpenti, ‘‘cittasallekho kātabbo, vosānaṃ nāpajjitabba’’nti iminā uddesena uposathaṃ karonti, ajja uposathoti vacanamattena vā, uposathaṃ karontā ca gandhamādane mañjūsakarukkhamūle ratanamāḷe sannipatitvā karontīti. Evaṃ bhagavā āyasmato ānandassa paccekabuddhānaṃ sabbākāraparipūraṃ patthanañca abhinīhārañca kathetvā idāni imāya patthanāya iminā ca abhinīhārena samudāgate te te paccekabuddhe kathetuṃ <bold>‘‘sabbesu bhūtesu nidhāya daṇḍa’’</bold>ntiādinā nayena imaṃ khaggavisāṇasuttaṃ abhāsi. Ayaṃ tāva avisesena pucchāvasito khaggavisāṇasuttassa uppatti.</paragraph>
<paragraph line="337">Idāni visesena vattabbā. Tattha imissā tāva gāthāya evaṃ uppatti veditabbā – ayaṃ kira paccekabuddho paccekabodhisattabhūmiṃ ogāhanto dve asaṅkhyeyyāni kappasatasahassañca pāramiyo pūretvā kassapassa bhagavato sāsane pabbajitvā āraññiko hutvā gatapaccāgatavattaṃ pūrento samaṇadhammaṃ akāsi. Etaṃ kira vattaṃ aparipūretvā paccekabodhiṃ pāpuṇanto nāma natthi <pageBreak edition="V" number="1.0151" />. Kiṃ panetaṃ <bold>gatapaccāgatavattaṃ</bold>nāma? Haraṇapaccāharaṇanti. Taṃ yathā vibhūtaṃ hoti, tathā kathessāma.</paragraph>
<paragraph line="338">Idha ekacco bhikkhu harati na paccāharati, ekacco paccāharati na harati, ekacco neva harati na paccāharati, ekacco harati ca paccāharati ca. Tattha yo bhikkhu pageva vuṭṭhāya cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā pānīyaghaṭaṃ pūretvā pānīyamāḷe ṭhapetvā ācariyavattaṃ upajjhāyavattaṃ katvā dveasīti khandhakavattāni ca cuddasa mahāvattāni samādāya vattati. So sarīraparikammaṃ katvā senāsanaṃ pavisitvā yāva bhikkhācāravelā, tāva vivittāsane vītināmetvā velaṃ <pageBreak edition="M" number="1.0160" />ñatvā nivāsetvā kāyabandhanaṃ bandhitvā uttarāsaṅgaṃ katvā saṅghāṭiṃ khandhe karitvā pattaṃ aṃse ālaggetvā kammaṭṭhānaṃ manasi karonto cetiyaṅgaṇaṃ gantvā cetiyañca bodhiñca vanditvā gāmasamīpe cīvaraṃ pārupitvā pattaṃ ādāya gāmaṃ piṇḍāya <pageBreak edition="P" number="0.0144" />pavisati. Evaṃ paviṭṭho ca lābhī bhikkhu puññavā upāsakehi sakkato garukato upaṭṭhākakule vā paṭikkamanasālāyaṃ vā paṭikkamitvā upāsakehi taṃ taṃ pañhaṃ pucchiyamāno tesaṃ pañhavissajjanena dhammadesanāvikkhepena ca taṃ manasikāraṃ chaḍḍetvā nikkhamati. Vihāraṃ āgatopi bhikkhūhi pañhaṃ puṭṭho katheti, dhammaṃ bhaṇati, taṃ taṃ byāpārañca āpajjati. Pacchābhattampi purimayāmampi majjhimayāmampi evaṃ bhikkhūhi saddhiṃ papañcetvā kāyaduṭṭhullābhibhūto pacchimayāmepi sayati, neva kammaṭṭhānaṃ manasi karoti. Ayaṃ vuccati <bold>‘‘harati na paccāharatī’’</bold>ti.</paragraph>
<paragraph line="339">Yo pana byādhibahulo hoti, bhuttāhāro paccūsasamaye na sammā pariṇamati. Pageva vuṭṭhāya yathāvuttaṃ vattaṃ kātuṃ na sakkoti kammaṭṭhānaṃ vā manasi kātuṃ, aññadatthu yāguṃ vā khajjakaṃ vā bhesajjaṃ vā bhattaṃ vā patthayamāno kālasseva pattacīvaramādāya gāmaṃ pavisati. Tattha yāguṃ vā khajjakaṃ vā bhesajjaṃ vā bhattaṃ vā laddhā pattaṃ nīharitvā bhattakiccaṃ niṭṭhāpetvā paññattāsane nisinno kammaṭṭhānaṃ manasi karitvā visesaṃ patvā vā apatvā vā vihāraṃ āgantvā teneva manasikārena viharati. Ayaṃ vuccati <bold>‘‘paccāharati na haratī’’</bold>ti. Edisā hi bhikkhū yāguṃ pivitvā vipassanaṃ vaḍḍhetvā buddhasāsane arahattaṃ pattā gaṇanapathaṃ vītivattā, sīhaḷadīpeyeva tesu tesu gāmesu āsanasālāyaṃ taṃ āsanaṃ natthi, yattha bhikkhū nisinnā yāguṃ pivitvā arahattaṃ appattā.</paragraph>
<paragraph line="340">Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhanabaddhacitto <pageBreak edition="V" number="1.0152" />viharanto kammaṭṭhānamanasikāramananuyutto gāmaṃ piṇḍāya pavisitvā gihīhi saddhiṃ kathāpapañcena papañcito tucchakova nikkhamati. Ayaṃ vuccati <bold>‘‘neva harati na paccāharatī’’</bold>ti.</paragraph>
<paragraph line="341">Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā, tāva pallaṅkaṃ ābhujitvā kammaṭṭhānaṃ manasi karoti. Kammaṭṭhānaṃ nāma duvidhaṃ – sabbatthakañca pārihāriyañca. Tattha sabbatthakaṃ nāma mettā ca maraṇānussati ca. Tañhi sabbattha atthayitabbaṃ icchitabbanti ‘‘sabbatthaka’’nti vuccati. Mettā nāma āvāsādīsu sabbattha icchitabbā. Āvāsesu <pageBreak edition="M" number="1.0161" />hi mettāvihārī bhikkhu sabrahmacārīnaṃ piyo hoti manāpo, tena phāsu <pageBreak edition="P" number="0.0145" />asaṅghaṭṭho viharati. Devatāsu mettāvihārī devatāhi rakkhitagopito sukhaṃ viharati. Rājarājamahāmattādīsu mettāvihārī tehi mamāyito sukhaṃ viharati. Gāmanigamādīsu mettāvihārī sabbattha bhikkhācariyādīsu manussehi sakkato garukato sukhaṃ viharati. Maraṇānussatibhāvanāya jīvitanikantiṃ pahāya appamatto viharati.</paragraph>
<paragraph line="342">Yaṃ pana sadā pariharitabbaṃ cariyānukūlena gahitaṃ. Taṃ dasāsubhakasiṇānussatīsu aññataraṃ, catudhātuvavatthānameva vā, taṃ sadā pariharitabbato rakkhitabbato bhāvetabbato ca <bold>‘‘pārihāriya’’</bold>nti vuccati, mūlakammaṭṭhānantipi tadeva. Atthakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi satampi ekato vasantā katikavattaṃ katvā viharanti – ‘‘āvuso, tumhe na iṇaṭṭā na bhayaṭṭā na jīvikāpakatā pabbajitā, dukkhā muccitukāmā panettha pabbajitā. Tasmā gamane uppannakilese gamaneyeva niggaṇhatha, ṭhāne, nisajjāya, sayane uppannakilese sayaneyeva niggaṇhathā’’ti.</paragraph>
<paragraph line="343">Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane kileso uppajjati, so tattheva naṃ niggaṇhāti. Tathā asakkonto tiṭṭhati, athassa pacchato āgacchantopi tiṭṭhati. So ‘‘ayaṃ bhikkhu tuyhaṃ uppannaṃ vitakkaṃ jānāti, ananucchavikaṃ te eta’’nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati. Tathā asakkonto nisīdati. Athassa pacchato āgacchantopi nisīdatīti. Soyeva nayo ariyabhūmiṃ okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati <pageBreak edition="V" number="1.0153" />, na kammaṭṭhānavippayuttena cittena pādaṃ uddharati. Uddharati ce, paṭinivattitvā purimapadeseyeva tiṭṭhati. <bold>Ālindakavāsī mahāphussadevatthero</bold>viya.</paragraph>
<paragraph line="344">So kira ekūnavīsativassāni gatapaccāgatavattaṃ pūrento evaṃ vihāsi. Manussāpi sudaṃ antarāmagge kasantā ca vapantā ca maddantā ca kammāni karontā ca theraṃ tathā gacchantaṃ disvā ‘‘ayaṃ thero punappunaṃ nivattitvā <pageBreak edition="M" number="1.0162" />gacchati, kiṃ nu kho maggamūḷho, udāhu kiñci pamuṭṭho’’ti samullapanti. So taṃ anādiyitvā <pageBreak edition="P" number="0.0146" />kammaṭṭhānayuttena citteneva samaṇadhammaṃ karonto vīsativassabbhantare arahattaṃ pāpuṇi. Arahattapattadivaseyevassa caṅkamanakoṭiyaṃ adhivatthā devatā aṅgulīhi dīpaṃ ujjāletvā aṭṭhāsi, cattāropi mahārājāno sakko ca devānamindo brahmā ca sahampati upaṭṭhānaṃ āgamiṃsu. Tañca obhāsaṃ disvā vanavāsī mahātissatthero taṃ dutiyadivase pucchi – ‘‘rattibhāge āyasmato santike obhāso ahosi, kiṃ so’’ti? Thero vikkhepaṃ karonto ‘‘obhāso nāma dīpobhāsopi hoti maṇiobhāsopī’’ti evamādimāha. So ‘‘paṭicchādetha tumhe’’ti nibaddho ‘‘āmā’’ti paṭijānitvā ārocesi.</paragraph>
<paragraph line="345"><bold>Kāḷavallimaṇḍapavāsī mahānāgatthero</bold>viya ca. Sopi kira gatapaccāgatavattaṃ pūrento ‘‘paṭhamaṃ tāva bhagavato mahāpadhānaṃ pūjessāmī’’ti satta vassāni ṭhānacaṅkamameva adhiṭṭhāsi, puna soḷasa vassāni gatapaccāgatavattaṃ pūretvā arahattaṃ pāpuṇi. Evaṃ kammaṭṭhānamanuyuttacitteneva pādaṃ uddharanto vippayuttena cittena uddhaṭe paṭinivattanto gāmasamīpaṃ gantvā ‘‘gāvī nu kho pabbajito nu kho’’ti āsaṅkanīyappadese ṭhatvā saṅghāṭiṃ pārupitvā pattaṃ gahetvā gāmadvāraṃ patvā kacchakantarato udakaṃ gahetvā gaṇḍūsaṃ katvā gāmaṃ pavisati ‘‘bhikkhaṃ vā dātuṃ vandituṃ vā upagate manusse ‘dīghāyukā hothā’ti vacanamattenāpi mā me kammaṭṭhānavikkhepo ahosī’’ti. Sace pana naṃ ‘‘ajja, bhante, kiṃ sattamī, udāhu aṭṭhamī’’ti divasaṃ pucchanti, udakaṃ gilitvā āroceti. Sace divasapucchakā na honti, nikkhamanavelāyaṃ gāmadvāre niṭṭhubhitvāva yāti.</paragraph>
<paragraph line="346">Sīhaḷadīpe <bold>kalambatitthavihāre vassūpagatā paññāsa bhikkhū</bold>viya ca. Te kira vassūpanāyikauposathadivase katikavattaṃ akaṃsu – ‘‘arahattaṃ appatvā na aññamaññaṃ ālapissāmā’’ti. Gāmañca piṇḍāya pavisantā gāmadvāre udakagaṇḍūsaṃ katvā pavisiṃsu, divase pucchite udakaṃ gilitvā ārocesuṃ, apucchite gāmadvāre niṭṭhubhitvā vihāraṃ āgamaṃsu. Tattha manussā niṭṭhubhanaṭṭhānaṃ disvā jāniṃsu – ‘‘ajja eko āgato, ajja dve’’ti <pageBreak edition="V" number="1.0154" />. Evañca cintesuṃ – ‘‘kiṃ nu kho ete amheheva saddhiṃ na sallapanti <pageBreak edition="M" number="1.0163" />, udāhu aññamaññampi, yadi aññamaññampi na sallapanti, addhā vivādajātā bhavissanti, handa nesaṃ aññamaññaṃ khamāpessāmā’’ti. Sabbe vihāraṃ agamaṃsu. Tattha paññāsāya bhikkhūsu vassaṃ upagatesu dve bhikkhū ekokāse nāddasaṃsu. Tato tesu yo cakkhumā puriso, so evamāha – ‘‘na, bho, kalahakārakānaṃ <pageBreak edition="P" number="0.0147" />vasanokāso īdiso hoti, susammaṭṭhaṃ cetiyaṅgaṇaṃ bodhiyaṅgaṇaṃ, sunikkhittā sammajjaniyo, sūpaṭṭhapitaṃ pānīyaparibhojanīya’’nti, te tato nivattā. Tepi bhikkhū antovasseyeva vipassanaṃ vaḍḍhetvā arahattaṃ patvā mahāpavāraṇāya visuddhipavāraṇaṃ pavāresuṃ.</paragraph>
<paragraph line="347">Evaṃ kāḷavallimaṇḍapavāsī mahānāgatthero viya kalambatitthavihāre vassūpagatā bhikkhū viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo vā natthi, taṃ vīthiṃ paṭipajjati. Tattha ca piṇḍāya caranto na turitaturito javena gacchati, javanapiṇḍapātikadhutaṅgaṃ nāma natthi, visamabhūmibhāgappattaṃ pana udakabharitasakaṭamiva niccalo hutvā gacchati. Anugharaṃ paviṭṭho ca dātukāmaṃ vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā patirūpe okāse nisīditvā kammaṭṭhānaṃ manasikaronto āhāre paṭikkūlasaññaṃ upaṭṭhapetvā akkhabbhañjanavaṇālepanaputtamaṃsūpamāvasena paccavekkhanto aṭṭhaṅgasamannāgataṃ āhāraṃ āhāreti neva davāya na madāya…pe… bhuttāvī ca udakakiccaṃ katvā muhuttaṃ bhattakilamathaṃ vinodetvā yathā purebhattaṃ, evaṃ pacchābhattaṃ, purimayāmaṃ pacchimayāmañca kammaṭṭhānaṃ manasi karoti. Ayaṃ vuccati <bold>‘‘harati ca paccāharati cā’’</bold>ti. Evametaṃ haraṇapaccāharaṇaṃ gatapaccāgatavattanti vuccati.</paragraph>
<paragraph line="348">Etaṃ pūrento yadi upanissayasampanno hoti, paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye pāpuṇāti. No ce majjhimavaye pāpuṇāti, atha maraṇasamaye pāpuṇāti. No ce maraṇasamaye pāpuṇāti, atha devaputto hutvā pāpuṇāti. No ce devaputto hutvā pāpuṇāti, atha paccekasambuddho hutvā parinibbāti. No ce paccekasambuddho hutvā parinibbāti, atha buddhānaṃ sammukhībhāve <pageBreak edition="M" number="1.0164" />khippābhiñño hoti seyyathāpi thero bāhiyo, mahāpañño vā hoti seyyathāpi thero sāriputtoti.</paragraph>
<paragraph line="349">Ayaṃ pana paccekabodhisatto kassapassa bhagavato sāsane pabbajitvā āraññiko hutvā vīsati <pageBreak edition="V" number="1.0155" />vassasahassāni etaṃ gatapaccāgatavattaṃ pūretvā kālaṃ katvā kāmāvacaradevaloke uppajji. Tato cavitvā bārāṇasirañño aggamahesiyā kucchimhi paṭisandhiṃ aggahesi. Kusalā itthiyo tadaheva gabbhasaṇṭhānaṃ jānanti. Sā ca tāsaṃ aññatarā <pageBreak edition="P" number="0.0148" />, tasmā esāpi taṃ gabbhapatiṭṭhānaṃ rañño nivedesi. Dhammatā esā, yaṃ puññavante satte gabbhe uppanne mātugāmo gabbhaparihāraṃ labhati. Tasmā rājā tassā gabbhaparihāraṃ adāsi. Sā tato pabhuti nāccuṇhaṃ kiñci ajjhoharituṃ labhati, nātisītaṃ nāccambilaṃ nātiloṇaṃ nātikaṭukaṃ nātitittakaṃ. Accuṇhe hi mātarā ajjhohaṭe gabbhassa lohakumbhivāso viya hoti, atisīte lokantarikavāso viya, accambilaloṇakaṭukatittakesu bhuttesu satthena phāletvā ambilādīhi sittāni viya dārakassa aṅgāni tibbavedanāni honti. Aticaṅkamanaṭṭhānanisajjasayanatopi naṃ nivārenti ‘‘kucchigatassa sañcalanadukkhaṃ mā ahosī’’ti. Mudukattharaṇatthatāya bhūmiyā caṅkamanādīni mattāya kātuṃ labhati, vaṇṇagandhādisampannaṃ sāduṃ sappāyaṃ annapānaṃ bhuñjituṃ labhati. Pariggahetvāva naṃ caṅkamāpenti nisīdāpenti vuṭṭhāpenti.</paragraph>
<paragraph line="350">Sā evaṃ parihariyamānā gabbhaparipākakāle sūtigharaṃ pavisitvā paccūsasamaye puttaṃ vijāyi pakkatelamadditamanosilāpiṇḍisadisaṃ dhaññapuññalakkhaṇūpetaṃ. Tato naṃ pañcamadivase alaṅkatapaṭiyattaṃ rañño dassesuṃ, rājā tuṭṭho chasaṭṭhiyā dhātīhi upaṭṭhāpesi. So sabbasampattīhi vaḍḍhamāno nacirasseva viññutaṃ pāpuṇi. Soḷasavassuddesikaṃ naṃ rājā rajjena abhisiñci, vividhanāṭakāhi ca upaṭṭhāpesi. Abhisitto rājaputto rajjaṃ kāresi nāmena brahmadatto, sakalajambudīpe vīsatiyā nagarasahassesu. Jambudīpe kira pubbe caturāsīti nagarasatasahassāni ahesuṃ, tāni parihāyantāni saṭṭhi ahesuṃ, tato parihāyantāni cattālīsaṃ, sabbaparihāyanakāle pana vīsatisahassāni honti. Ayañca brahmadatto sabbaparihāyanakāle uppajji, tenassa <pageBreak edition="M" number="1.0165" />vīsati nagarasahassāni ahesuṃ vīsati pāsādasahassāni, vīsati hatthisahassāni, vīsati assasahassāni, vīsati rathasahassāni, vīsati pattisahassāni, vīsati itthisahassāni orodhā ca nāṭakitthiyo ca, vīsati amaccasahassāni.</paragraph>
<paragraph line="351">So mahārajjaṃ kārayamānoyeva kasiṇaparikammaṃ katvā pañca abhiññāyo, aṭṭha samāpattiyo ca nibbattesi. Yasmā pana abhisittaraññā nāma avassaṃ aṭṭakaraṇe nisīditabbaṃ, tasmā ekadivasaṃ pageva pātarāsaṃ bhuñjitvā vinicchayaṭṭhāne nisīdi. Tattha uccāsaddamahāsaddaṃ akaṃsu, so ‘‘ayaṃ saddo samāpattiyā upakkileso’’ti pāsādatalaṃ abhiruhitvā ‘‘samāpattiṃ <pageBreak edition="P" number="0.0149" />appemī’’ti nisinno nāsakkhi appetuṃ rajjavikkhepena samāpatti parihīnā. Tato <pageBreak edition="V" number="1.0156" />cintesi – ‘‘kiṃ rajjaṃ varaṃ, udāhu samaṇadhammo’’ti? Tato ‘‘rajjasukhaṃ parittaṃ anekādīnavaṃ, samaṇadhammasukhaṃ pana vipulaṃ anekānisaṃsaṃ uttamapurisehi sevitañcā’’ti ñatvā aññataraṃ amaccaṃ āṇāpesi ‘‘imaṃ rajjaṃ dhammena samena anusāsa, mā kho adhammakāraṃ kāresī’’ti sabbaṃ tassa niyyātetvā pāsādaṃ abhiruhitvā samāpattisukhena vītināmesi, na koci upasaṅkamituṃ labhati aññatra mukhadhovanadantakaṭṭhadāyakabhattanīhārakādīhi.</paragraph>
<paragraph line="352">Tato addhamāsamatte vītikkante mahesī pucchi – ‘‘rājā uyyānagamanabaladassananāṭakādīsu katthaci na dissati, kuhiṃ gato’’ti? Tassā tamatthaṃ ārocesuṃ. Sā amaccassa pāhesi – ‘‘rajje paṭicchite ahampi paṭicchitā homi, etu mayā saddhiṃ saṃvāsaṃ kappetū’’ti. So ubho kaṇṇe thaketvā ‘‘asavanīyameta’’nti paṭikkhipi. Sā punapi dvattikkhattuṃ pesetvā anicchamānaṃ santajjāpesi ‘‘yadi na karosi, ṭhānāpi taṃ cāvemi. Jīvitāpi taṃ voropemī’’ti. So bhīto ‘‘mātugāmo nāma daḷhanicchayo, kadāci evampi kārāpeyyā’’ti. Ekadivasaṃ raho gantvā tāya saddhiṃ sirisayane saṃvāsaṃ kappesi. Sā puññavatī sukhasamphassā, so tassā samphassarāgena ratto tattha abhikkhaṇaṃ saṅkitasaṅkitova agamāsi. Anukkamena attano gharasāmiko viya nibbisaṅko pavisitumāraddho.</paragraph>
<paragraph line="353">Tato <pageBreak edition="M" number="1.0166" />rājamanussā taṃ pavattiṃ rañño ārocesuṃ. Rājā na saddahati. Dutiyampi tatiyampi ārocesuṃ, tato rājā nilīno sayameva disvā sabbe amacce sannipātāpetvā ārocesi. Te ‘‘ayaṃ rājāparādhiko hatthacchedaṃ arahati, pādacchedaṃ arahatī’’ti yāva sūle uttāsanaṃ, tāva sabbakammakāraṇāni niddisiṃsu. Rājā ‘‘etassa vadhabandhanatāḷane mayhaṃ vihiṃsā uppajjeyya, jīvitā voropane pāṇātipāto bhaveyya, dhanaharaṇe adinnādānaṃ bhaveyya, alaṃ evarūpehi katehi, imaṃ mama rajjā nikkaḍḍhathā’’ti āha. Amaccā taṃ nibbisayaṃ akaṃsu. So attano dhanasārañca puttadārañca gahetvā paravisayaṃ agamāsi. Tattha rājā sutvā ‘‘kiṃ āgatosī’’ti pucchi. ‘‘Deva, icchāmi taṃ upaṭṭhātu’’nti. So taṃ sampaṭicchi. Amacco katipāhaccayena laddhavissāso taṃ rājānaṃ etadavoca – ‘‘mahārāja <pageBreak edition="P" number="0.0150" />, amakkhikaṃ madhuṃ passāmi, taṃ khādanto natthī’’ti. Rājā ‘‘kiṃ etaṃ uppaṇḍetukāmo bhaṇatī’’ti na suṇāti. So antaraṃ labhitvā punapi suṭṭhutaraṃ vaṇṇetvā avoca. Rājā ‘‘kiṃ eta’’nti pucchi. ‘‘Bārāṇasirajjaṃ, devā’’ti. Rājā ‘‘kiṃ maṃ netvā māretukāmosī’’ti āha. So ‘‘mā, deva, evaṃ avaca, yadi na saddahasi, manusse pesehī’’ti. So manusse pesesi. Te gantvā gopuraṃ khaṇitvā rañño sayanaghare uṭṭhahiṃsu.</paragraph>
<paragraph line="354">Rājā <pageBreak edition="V" number="1.0157" />disvā ‘‘kissa āgatatthā’’ti pucchi. ‘‘Corā mayaṃ, mahārājā’’ti. Rājā tesaṃ dhanaṃ dāpetvā ‘‘mā puna evaṃ akatthā’’ti ovaditvā vissajjesi. Te āgantvā tassa rañño ārocesuṃ. So punapi dvattikkhattuṃ tatheva vīmaṃsitvā ‘‘sīlavā rājā’’ti caturaṅginiṃ senaṃ sannayhitvā sīmantare ekaṃ nagaraṃ upagamma tattha amaccassa pāhesi ‘‘nagaraṃ vā me dehi, yuddhaṃ vā’’ti. So brahmadattassa rañño tamatthaṃ ārocāpesi – ‘‘āṇāpetu, deva, ‘kiṃ yujjhāmi, udāhu nagaraṃ demī’’’ti. Rājā ‘‘na yujjhitabbaṃ, nagaraṃ datvā idhāgacchā’’ti pesesi. So tathā akāsi. Paṭirājāpi taṃ nagaraṃ gahetvā avasesanagaresupi tatheva dūtaṃ pesesi. Tepi amaccā tatheva brahmadattassa ārocetvā tena ‘‘na yujjhitabbaṃ, idhāgantabba’’nti vuttā bārāṇasiṃ āgamaṃsu.</paragraph>
<paragraph line="355">Tato amaccā brahmadattaṃ āhaṃsu – ‘‘mahārāja, tena saha yujjhamā’’ti. Rājā ‘‘mama pāṇātipāto bhavissatī’’ti vāresi. Amaccā <pageBreak edition="M" number="1.0167" />‘‘mayaṃ, mahārāja, taṃ jīvaggāhaṃ gahetvā idheva ānessāmā’’ti nānāupāyehi rājānaṃ saññāpetvā ‘‘ehi, mahārājā’’ti gantumāraddhā. Rājā ‘‘sace sattamāraṇappaharaṇavilumpanakammaṃ na karotha, gacchāmī’’ti bhaṇati. Amaccā ‘‘na, deva, karoma, bhayaṃ dassetvā palāpemā’’ti caturaṅginiṃ senaṃ sannayhitvā ghaṭesu dīpe pakkhipitvā rattiṃ gacchiṃsu. Paṭirājā taṃ divasaṃ bārāṇasisamīpe nagaraṃ gahetvā idāni kinti rattiṃ sannāhaṃ mocāpetvā pamatto niddaṃ okkami saddhiṃ balakāyena. Tato amaccā brahmadattarājānaṃ ādāya paṭirañño khandhāvāraṃ gantvā sabbaghaṭehi dīpe nīharāpetvā ekapajjotaṃ katvā ukkuṭṭhiṃ akaṃsu. Paṭirañño amacco mahābalakāyaṃ disvā bhīto attano rājānaṃ upasaṅkamitvā <pageBreak edition="P" number="0.0151" />‘‘uṭṭhehi amakkhikaṃ madhuṃ khādāhī’’ti mahāsaddaṃ akāsi. Tathā dutiyopi tatiyopi. Paṭirājā tena saddena paṭibujjhitvā bhayaṃ santāsaṃ āpajji. Ukkuṭṭhisatāni pavattiṃsu. So ‘‘paravacanaṃ saddahitvā amittahatthaṃ pattomhī’’ti sabbarattiṃ taṃ taṃ vippalapitvā dutiyadivase ‘‘dhammiko rājā, uparodhaṃ na kareyya gantvā khamāpemī’’ti cintetvā rājānaṃ upasaṅkamitvā jaṇṇukehi patiṭṭhahitvā ‘‘khama, mahārāja, mayhaṃ aparādha’’nti āha. Rājā taṃ ovaditvā ‘‘uṭṭhehi, khamāmi te’’ti āha. So raññā evaṃ vuttamatteyeva paramassāsappatto ahosi. Bārāṇasirañño samīpeyeva janapade rajjaṃ labhi. Te aññamaññaṃ sahāyakā ahesuṃ.</paragraph>
<paragraph line="356">Atha brahmadatto dvepi senā sammodamānā ekato ṭhitā disvā ‘‘mamevekassa cittānurakkhaṇāya asmiṃ mahājanakāye khuddakamakkhikāya pivanamattampi lohitabindu na uppannaṃ, aho sādhu, aho suṭṭhu, sabbe sattā sukhitā hontu, averā hontu, abyāpajjā hontū’’ti <pageBreak edition="V" number="1.0158" />mettājhānaṃ uppādetvā tadeva pādakaṃ katvā saṅkhāre sammasitvā paccekabodhiñāṇaṃ sacchikatvā sayambhutaṃ pāpuṇi. Taṃ maggaphalasukhena sukhitaṃ hatthikkhandhe nisinnaṃ amaccā paṇipātaṃ katvā āhaṃsu – ‘‘yānakālo, mahārāja, vijitabalakāyassa sakkāro kātabbo, parājitabalakāyassa bhattaparibbayo dātabbo’’ti. So āha – ‘‘nāhaṃ, bhaṇe, rājā, paccekabuddho nāmāha’’nti. ‘‘Kiṃ devo bhaṇati, na edisā paccekabuddhā hontī’’ti. ‘‘Kīdisā, bhaṇe, paccekabuddhā’’ti? ‘‘Paccekabuddhā nāma dvaṅgulakesamassū aṭṭhaparikkhārayuttā bhavantī’’ti. So dakkhiṇahatthena <pageBreak edition="M" number="1.0168" />sīsaṃ parāmasi, tāvadeva gihiliṅgaṃ antaradhāyi, pabbajitaveso pāturahosi. Dvaṅgulakesamassu aṭṭhaparikkhārasamannāgato vassasatikattherasadiso ahosi. So catutthajjhānaṃ samāpajjitvā hatthikkhandhato vehāsaṃ abbhuggantvā padumapupphe nisīdi. Amaccā vanditvā ‘‘kiṃ, bhante, kammaṭṭhānaṃ, kathaṃ adhigatosī’’ti pucchiṃsu. So yato assa mettājhānakammaṭṭhānaṃ ahosi, tañca vipassanaṃ vipassitvā adhigato, tasmā tamatthaṃ dassento udānagāthañca byākaraṇagāthañca imaṃyeva gāthaṃ abhāsi <bold>‘‘sabbesu bhūtesu nidhāya daṇḍa’’</bold>nti.</paragraph>
<paragraph line="357">Tattha <bold>sabbesū</bold>ti anavasesesu. <bold>Bhūtesū</bold>ti sattesu. Ayamettha saṅkhepo <pageBreak edition="P" number="0.0152" />, vitthāraṃ pana ratanasuttavaṇṇanāyaṃ vakkhāma. <bold>Nidhāyā</bold>ti nikkhipitvā. <bold>Daṇḍa</bold>nti kāyavacīmanodaṇḍaṃ, kāyaduccaritādīnametaṃ adhivacanaṃ. Kāyaduccaritañhi daṇḍayatīti daṇḍaṃ, bādheti anayabyasanaṃ pāpetīti vuttaṃ hoti. Evaṃ vacīduccaritaṃ manoduccaritañca. Paharaṇadaṇḍo eva vā daṇḍo, taṃ nidhāyātipi vuttaṃ hoti. <bold>Aviheṭhaya</bold>nti aviheṭhayanto. <bold>Aññatarampī</bold>ti yaṃkiñci ekampi. <bold>Tesa</bold>nti tesaṃ sabbabhūtānaṃ. <bold>Na puttamiccheyyā</bold>ti atrajo, khettajo, dinnako, antevāsikoti imesu catūsu puttesu yaṃkiñci puttaṃ na iccheyya. <bold>Kuto sahāya</bold>nti sahāyaṃ pana iccheyyāti kuto eva etaṃ.</paragraph>
<paragraph line="358"><bold>Eko</bold>ti pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavigatakilesoti eko, eko paccekasambodhiṃ abhisambuddhoti eko. Samaṇasahassassāpi hi majjhe vattamāno gihisaṃyojanassa chinnattā eko, evaṃ <bold>pabbajjāsaṅkhātena</bold>eko. Eko tiṭṭhati, eko gacchati, eko nisīdati, eko seyyaṃ kappeti, eko iriyati vattatīti evaṃ <bold>adutiyaṭṭhena</bold>eko.</paragraph>
<gatha1 line="359">‘‘Taṇhādutiyo <pageBreak edition="V" number="1.0159" />puriso, dīghamaddhānasaṃsaraṃ;</gatha1>
<gathalast line="360">Itthabhāvaññathābhāvaṃ, saṃsāraṃ nātivattati.</gathalast>
<gatha1 line="361">‘‘Etamādīnavaṃ ñatvā, taṇhaṃ dukkhassa sambhavaṃ;</gatha1>
<gathalast line="362">Vītataṇho anādāno, sato bhikkhu paribbaje’’ti. (itivu. 15, 105; mahāni. 191; cūḷani.pārāyanānugītigāthāniddesa 107) –</gathalast>
<unindented line="363">Evaṃ <pageBreak edition="M" number="1.0169" /><bold>taṇhāpahānaṭṭhena</bold>eko. Sabbakilesāssa pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti evaṃ <bold>ekantavigatakileso</bold>ti eko. Anācariyako hutvā sayambhū sāmaṃyeva paccekasambodhiṃ abhisambuddhoti evaṃ <bold>eko paccekasambodhiṃ abhisambuddho</bold>ti eko.</unindented>
<paragraph line="364"><bold>Care</bold>ti yā imā aṭṭha cariyāyo. Seyyathidaṃ – paṇidhisampannānaṃ catūsu iriyāpathesu iriyāpathacariyā, indriyesu guttadvārānaṃ chasu ajjhattikāyatanesu āyatanacariyā, appamādavihārīnaṃ catūsu satipaṭṭhānesu saticariyā, adhicittamanuyuttānaṃ catūsu jhānesu samādhicariyā, buddhisampannānaṃ catūsu ariyasaccesu ñāṇacariyā, sammāpaṭipannānaṃ catūsu ariyasaccesu maggacariyā, adhigatapphalānaṃ catūsu sāmaññaphalesu patticariyā, tiṇṇaṃ buddhānaṃ sabbasattesu lokatthacariyā, tattha padesato paccekabuddhabuddhasāvakānanti. Yathāha – ‘‘cariyāti aṭṭha cariyāyo iriyāpathacariyā’’ti (paṭi. ma. 1.197; 3.28) vitthāro. Tāhi cariyāhi samannāgato bhaveyyāti attho. Atha vā yā imā adhimuccanto saddhāya carati, paggaṇhanto vīriyena carati, upaṭṭhahanto satiyā carati, avikkhitto samādhinā carati, pajānanto paññāya carati, vijānanto viññāṇena carati, evaṃ paṭipannassa kusalā dhammā āyatantīti <pageBreak edition="P" number="0.0153" />āyatanacariyāya carati, evaṃ paṭipanno visesaṃ adhigacchatīti visesacariyāya caratīti (paṭi. ma. 1.197; 3.28) evaṃ aparāpi aṭṭha cariyāyo vuttā, tāhipi samannāgato bhaveyyāti attho. <bold>Khaggavisāṇakappo</bold>ti ettha khaggavisāṇaṃ nāma khaggamigasiṅgaṃ. Kappa-saddassa atthaṃ vitthārato maṅgalasuttavaṇṇanāyaṃ pakāsayissāma, idha panāyaṃ ‘‘satthukappena vata, bho, kira sāvakena saddhiṃ mantayamānā’’ti evamādīsu (ma. ni. 1.260) viya paṭibhāgo veditabbo. Khaggavisāṇakappoti khaggavisāṇasadisoti vuttaṃ hoti. Ayaṃ tāvettha padato atthavaṇṇanā.</paragraph>
<paragraph line="365">Adhippāyānusandhito <pageBreak edition="V" number="1.0160" />pana evaṃ veditabbo – yvāyaṃ vuttappakāro daṇḍo bhūtesu pavattiyamāno ahito hoti, taṃ tesu appavattanena tappaṭipakkhabhūtāya mettāya parahitūpasaṃhārena ca sabbesu bhūtesu nidhāya daṇḍaṃ, nihitadaṇḍattā eva ca yathā anihitadaṇḍā sattā bhūtāni <pageBreak edition="M" number="1.0170" />daṇḍena vā satthena vā pāṇinā vā leḍḍunā vā viheṭhayanti, tathā aviheṭhayaṃ, aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ tañca tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhīti ayaṃ tāva adhippāyo.</paragraph>
<paragraph line="366">Ayaṃ pana anusandhi – evaṃ vutte te amaccā āhaṃsu – ‘‘idāni, bhante, kuhiṃ gacchathā’’ti? Tato tena ‘‘pubbe paccekabuddhā kattha vasantī’’ti āvajjetvā ñatvā ‘‘gandhamādanapabbate’’ti vutte puna āhaṃsu – ‘‘amhe dāni, bhante, pajahatha na icchathā’’ti. Atha paccekasambuddho āha ‘‘na puttamiccheyyā’’ti sabbaṃ. Tatrādhippāyo – ahaṃ idāni atrajādīsu yaṃkiñci puttampi na iccheyyaṃ, kuto pana tumhādisaṃ sahāyaṃ. Tasmā tumhesupi yo mayā saddhiṃ gantuṃ mādiso vā hotuṃ icchati, so eko care khaggavisāṇakappo. Atha vā tehi ‘‘amhe dāni, bhante, pajahatha na icchathā’’ti vutte so paccekasambuddho ‘‘na puttamiccheyya kuto sahāya’’nti vatvā attano yathāvuttenatthena ekacariyāya guṇaṃ disvā pamudito pītisomanassajāto imaṃ udānaṃ udānesi – ‘‘eko care khaggavisāṇakappo’’ti. Evaṃ vatvā pekkhamānasseva mahājanassa ākāse uppatitvā gandhamādanaṃ agamāsi.</paragraph>
<paragraph line="367">Gandhamādano nāma himavati cūḷakāḷapabbataṃ mahākāḷapabbataṃ nāgapaliveṭhanaṃ candagabbhaṃ sūriyagabbhaṃ suvaṇṇapassaṃ himavantapabbatanti satta pabbate atikkamma hoti. Tattha nandamūlakaṃ nāma pabbhāraṃ paccekabuddhānaṃ vasanokāso, tisso ca guhāyo – suvaṇṇaguhā, maṇiguhā, rajataguhāti <pageBreak edition="P" number="0.0154" />. Tattha maṇiguhādvāre mañjūsako nāma rukkho yojanaṃ ubbedhena, yojanaṃ vitthārena. So yattakāni udake vā thale vā pupphāni, sabbāni tāni pupphayati, visesena paccekabuddhāgamanadivase. Tassūparito sabbaratanamāḷo hoti. Tattha sammajjanakavāto kacavaraṃ chaḍḍeti, samakaraṇavāto sabbaratanamayavālukaṃ samaṃ karoti, siñcanakavāto anotattadahato ānetvā udakaṃ siñcati, sugandhakaraṇavāto himavantato sabbesaṃ sugandharukkhānaṃ gandhe āneti, ocinakavāto pupphāni ocinitvā pāteti, santharakavāto sabbattha santharati. Sadā supaññattāneva cettha <pageBreak edition="M" number="1.0171" />āsanāni honti, yesu paccekabuddhuppādadivase, uposathadivase ca sabbe paccekabuddhā sannipatitvā nisīdanti. Ayaṃ tattha pakati. Ayaṃ paccekabuddho tattha gantvā paññattāsane <pageBreak edition="V" number="1.0161" />nisīdati. Tato sace tasmiṃ kāle aññepi paccekabuddhā saṃvijjanti, tepi taṅkhaṇeyeva sannipatitvā paññattāsanesu nisīdanti. Nisīditvā ca kiñcideva samāpattiṃ samāpajjitvā vuṭṭhahanti. Tato saṅghatthero adhunāgatapaccekabuddhaṃ sabbesaṃ anumodanatthāya ‘‘kathamadhigata’’nti evaṃ kammaṭṭhānaṃ pucchati, tadāpi so tameva attano udānabyākaraṇagāthaṃ bhāsati. Puna bhagavāpi āyasmatā ānandena puṭṭho tameva gāthaṃ bhāsati. Ānandopi saṅgītiyanti evaṃ ekekā gāthā paccekasambodhiabhisambuddhaṭṭhāne, mañjūsakamāḷe, ānandena pucchitakāle, saṅgītiyanti catukkhattuṃ bhāsitā hotīti.</paragraph>
<centered line="368">Paṭhamagāthāvaṇṇanā niṭṭhitā.</centered>
<paragraph line="369" number="92"><bold>Saṃsaggajātassā</bold>ti gāthā kā uppatti? Ayampi paccekabodhisatto kassapassa bhagavato sāsane vīsati vassasahassāni purimanayeneva samaṇadhammaṃ karonto kasiṇaparikammaṃ katvā paṭhamaṃ jhānaṃ nibbattetvā nāmarūpaṃ vavatthapetvā lakkhaṇasammasanaṃ katvā ariyamaggaṃ anadhigamma brahmaloke nibbatti. So tato cuto bārāṇasirañño aggamahesiyā kucchimhi uppajjitvā purimanayeneva vaḍḍhamāno yato pabhuti ‘‘ayaṃ itthī, ayaṃ puriso’’ti visesaṃ aññāsi. Tadupādāya itthīnaṃ hatthe na ramati <pageBreak edition="P" number="0.0155" />, ucchādananhāpanamaṇḍanādimattampi na sādiyati. Taṃ purisā eva posenti. Thaññapāyanakāle dhātiyo kañcukaṃ paṭimuñcitvā purisavesena thaññaṃ pāyenti. So itthīnaṃ gandhaṃ ghāyitvā saddaṃ vā sutvā rodati, viññutaṃ pattopi itthiyo passituṃ na icchati. Tena taṃ <bold>anitthigandho</bold>tveva sañjāniṃsu.</paragraph>
<paragraph line="370">Tasmiṃ soḷasavassuddesike jāte rājā ‘‘kulavaṃsaṃ saṇṭhapessāmī’’ti nānākulehi tassa anurūpā kaññāyo ānetvā aññataraṃ amaccaṃ āṇāpesi ‘‘kumāraṃ ramāpehī’’ti. Amacco upāyena taṃ ramāpetukāmo tassa avidūre sāṇipākāraṃ parikkhipāpetvā nāṭakāni payojāpesi. Kumāro gītavāditasaddaṃ sutvā ‘‘kasseso saddo’’ti āha. Amacco ‘‘taveso, deva <pageBreak edition="M" number="1.0172" />, nāṭakitthīnaṃ saddo, puññavantānaṃ īdisāni nāṭakāni honti. Abhirama, deva, mahāpuññosi tva’’nti āha. Kumāro amaccaṃ daṇḍena tāḷāpetvā nikkaḍḍhāpesi. So rañño ārocesi. Rājā kumārassa mātarā saha gantvā kumāraṃ khamāpetvā puna amaccaṃ āṇāpesi. Kumāro tehi atinippīḷiyamāno seṭṭhasuvaṇṇaṃ datvā suvaṇṇakāre āṇāpesi ‘‘sundaraṃ itthirūpaṃ karothā’’ti. Te vissakammunā nimmitasadisaṃ sabbālaṅkāravibhūsitaṃ itthirūpaṃ karitvā dassesuṃ. Kumāro disvā vimhayena sīsaṃ cāletvā mātāpitūnaṃ pesesi – ‘‘yadi īdisiṃ <pageBreak edition="V" number="1.0162" />itthiṃ labhissāmi, gaṇhissāmī’’ti. Mātāpitaro ‘‘amhākaṃ putto mahāpuñño, avassaṃ tena saha katapuññā kāci dārikā loke uppannā bhavissatī’’ti taṃ suvaṇṇarūpaṃ rathaṃ āropetvā amaccānaṃ appesuṃ – ‘‘gacchatha, īdisiṃ dārikaṃ gavesathā’’ti. Te taṃ gahetvā soḷasamahājanapade vicarantā taṃ taṃ gāmaṃ gantvā udakatitthādīsu yattha yattha janasamūhaṃ passanti, tattha tattha devataṃ viya suvaṇṇarūpaṃ ṭhapetvā nānāpupphavatthālaṅkārehi pūjaṃ katvā vitānaṃ bandhitvā ekamantaṃ tiṭṭhanti ‘‘yadi kenaci evarūpā diṭṭhapubbā bhavissati, so kathaṃ samuṭṭhāpessatī’’ti? Etenupāyena aññatra maddaraṭṭhā sabbajanapade āhiṇḍitvā taṃ ‘‘khuddakaraṭṭha’’nti avamaññamānā tattha paṭhamaṃ agantvā nivattiṃsu.</paragraph>
<paragraph line="371">Tato nesaṃ etadahosi – ‘‘maddaraṭṭhampi tāva gacchāma, mā no bārāṇasiṃ paviṭṭhepi rājā puna pesesī’’ti maddaraṭṭhe sāgalanagaraṃ agamaṃsu. Sāgalanagare ca maddavo nāma rājā. Tassa dhītā soḷasavassuddesikā abhirūpā ahosi. Tassā vaṇṇadāsiyo nhānodakatthāya titthaṃ gacchanti. Tattha amaccehi ṭhapitaṃ taṃ suvaṇṇarūpaṃ <pageBreak edition="P" number="0.0156" />dūratova disvā ‘‘amhe udakatthāya pesetvā rājaputtī sayameva āgatā’’ti bhaṇantiyo samīpaṃ gantvā ‘‘nāyaṃ sāminī, amhākaṃ sāminī ito abhirūpatarā’’ti āhaṃsu. Amaccā taṃ sutvā rājānaṃ upasaṅkamitvā anurūpena nayena dārikaṃ yāciṃsu. Sopi adāsi. Te bārāṇasirañño pāhesuṃ – ‘‘laddhā, deva, kumārikā, sāmaṃ āgacchatha, udāhu amheva ānemā’’ti. So ‘‘mayi āgacchante janapadapīḷā bhavissati, tumheva naṃ ānethā’’ti pesesi.</paragraph>
<paragraph line="372">Amaccāpi dārikaṃ gahetvā nagarā nikkhamitvā kumārassa pāhesuṃ – ‘‘laddhā suvaṇṇarūpasadisā kumārikā’’ti. Kumāro sutvāva rāgena abhibhūto <pageBreak edition="M" number="1.0173" />paṭhamajjhānā parihāyi. So dūtaparamparāya pesesi – ‘‘sīghaṃ ānetha, sīghaṃ ānethā’’ti. Te sabbattha ekarattivāsena bārāṇasiṃ patvā bahinagare ṭhitā rañño pesesuṃ – ‘‘ajjeva pavisitabbaṃ, no’’ti. Rājā ‘‘seṭṭhakulā ānītā dārikā, maṅgalakiriyaṃ katvā mahāsakkārena pavesessāma, uyyānaṃ tāva naṃ nethā’’ti āha. Te tathā akaṃsu. Sā accantasukhumālā kumārikā yānugghāṭena ubbāḷhā addhānaparissamena uppannavātarogā milātamālā viya hutvā rattibhāge kālamakāsi. Amaccā ‘‘sakkārā paribhaṭṭhamhā’’ti parideviṃsu. Rājā ca nāgarā ca ‘‘kulavaṃso vinaṭṭho’’ti parideviṃsu. Sakalanagaraṃ kolāhalaṃ ahosi. Kumārassa sutamatteyeva mahāsoko udapādi.</paragraph>
<paragraph line="373">Tato kumāro sokassa mūlaṃ khanituṃ āraddho. So evaṃ cintesi – ‘‘ayaṃ soko nāma <pageBreak edition="V" number="1.0163" />na ajātassa hoti, jātassa pana hoti. Tasmā jātiṃ paṭicca soko. Jāti pana kiṃ paṭiccāti? Bhavaṃ paṭicca jātī’’ti. Evaṃ pubbabhāvanānubhāvena yoniso manasikaronto anulomapaṭilomaṃ paṭiccasamuppādaṃ disvā puna anulomañca saṅkhāre sammasanto tattheva nisinno paccekasambodhiṃ sacchākāsi. Amaccā taṃ maggaphalasukhena sukhitaṃ santindriyaṃ santamānasaṃ nisinnaṃ disvā paṇipātaṃ katvā āhaṃsu – ‘‘mā soci, deva, mahanto jambudīpo, aññaṃ tato sundarataraṃ kaññaṃ ānessāmā’’ti. So āha – ‘‘na socāmi, nissoko paccekabuddho aha’’nti. Ito paraṃ sabbaṃ vuttapurimagāthāsadisameva ṭhapetvā gāthāvaṇṇanaṃ.</paragraph>
<paragraph line="374">Gāthāvaṇṇanā pana evaṃ veditabbā – <bold>saṃsaggajātassā</bold>ti jātasaṃsaggassa. Tattha dassanasavanakāyasamullapanasambhogasaṃsaggavasena pañcavidho saṃsaggo. Tattha aññamaññaṃ disvā cakkhuviññāṇavīthivasena uppannarāgo <bold>dassanasaṃsaggo</bold><pageBreak edition="P" number="0.0157" />nāma. Tattha sīhaḷadīpe kāḷadīghavāpī gāme piṇḍāya carantaṃ kalyāṇavihāravāsidīghabhāṇakadaharabhikkhuṃ disvā paṭibaddhacittā kenaci upāyena taṃ alabhitvā kālaṅkatā kuṭumbiyadhītā ca tassā nivāsanacoḷakhaṇḍaṃ disvā ‘‘evarūpaṃ vatthaṃ dhāriniyā nāma saddhiṃ saṃvāsaṃ nālabhi’’nti phalitahadayo kālaṅkato. So eva daharo ca nidassanaṃ.</paragraph>
<paragraph line="375">Parehi <pageBreak edition="M" number="1.0174" />pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena uppannarāgo <bold>savanasaṃsaggo</bold>nāma. Tatrāpi girigāmavāsikammāradhītāya pañcahi kumārikāhi saddhiṃ padumassaraṃ gantvā nhatvā mālaṃ āropetvā uccāsaddena gāyantiyā saddaṃ sutvā ākāsena gacchanto kāmarāgena visesā parihāyitvā byasanaṃ patto pañcaggaḷaleṇavāsī tissadaharo nidassanaṃ.</paragraph>
<paragraph line="376">Aññamaññaṃ aṅgaparāmasanena uppannarāgo <bold>kāyasaṃsaggo</bold>nāma. Dhammabhāsanadaharabhikkhu ca rājadhītā cettha nidassanaṃ. Mahāvihāre kira daharabhikkhu dhammaṃ bhāsati. Tattha mahājano āgato, rājāpi aggamahesiyā rājadhītāya ca saddhiṃ agamāsi. Tato rājadhītāya tassa rūpañca sarañca āgamma balavarāgo uppanno, tassa daharassāpi. Taṃ disvā rājā sallakkhetvā sāṇipākārena parikkhipāpesi. Te aññamaññaṃ parāmasitvā āliṅgiṃsu. Puna sāṇipākāraṃ apanetvā passantā dvepi kālaṅkateyeva addasaṃsūti.</paragraph>
<paragraph line="377">Aññamaññaṃ ālapanasamullapanavasena uppannarāgo pana <bold>samullapanasaṃsaggo</bold>nāma. Bhikkhu bhikkhunīhi <pageBreak edition="V" number="1.0164" />saddhiṃ paribhogakaraṇe uppannarāgo <bold>sambhogasaṃsaggo</bold>nāma. Dvīsupi etesu pārājikappatto bhikkhu ca bhikkhunī ca nidassanaṃ. Maricavaṭṭināmamahāvihāramahe kira duṭṭhagāmaṇiabhayarājā mahādānaṃ paṭiyādetvā ubhatosaṅghaṃ parivisati. Tattha uṇhayāguyā dinnāya saṅghanavakasāmaṇerī anādhārakassa saṅghanavakassa sāmaṇerassa dantavalayaṃ datvā samullapanamakāsi. Te ubhopi upasampajjitvā saṭṭhivassā hutvā paratīraṃ gatā aññamaññaṃ samullapanena pubbasaññaṃ paṭilabhitvā tāvadeva sañjātasinehā sikkhāpadaṃ vītikkamitvā pārājikā ahesunti. Evaṃ pañcavidhe saṃsagge yena kenaci saṃsaggena jātasaṃsaggassa <bold>bhavati sneho,</bold>purimarāgapaccayo balavarāgo uppajjati. Tato <bold>snehanvayaṃ dukkhamidaṃ pahoti</bold>tameva snehaṃ anugacchantaṃ <pageBreak edition="P" number="0.0158" />sandiṭṭhikasamparāyikaṃ sokaparidevādinānappakārakaṃ idaṃ dukkhaṃ pahoti pabhavati jāyati.</paragraph>
<paragraph line="378">Apare ‘‘ārammaṇe cittassa vossaggo saṃsaggo’’ti bhaṇanti. Tato sneho, snehadukkhamidanti. Evamatthappabhedaṃ imaṃ aḍḍhagāthaṃ vatvā so paccekabuddho āha – ‘‘svāyaṃ yamidaṃ snehanvayaṃ sokādidukkhaṃ pahoti, tameva snehaṃ anugatassa dukkhassa mūlaṃ khananto paccekabodhiṃ adhigato’’ti.</paragraph>
<paragraph line="379">Evaṃ <pageBreak edition="M" number="1.0175" />vutte te amaccā āhaṃsu – ‘‘amhehi dāni, bhante, kiṃ kattabba’’nti? Tato so āha – ‘‘tumhe vā aññataro vā imamhā dukkhā muccitukāmo, so sabbopi <bold>ādīnavaṃ snehajaṃ pekkhamāno, eko care khaggavisāṇakappo’’</bold>ti. Ettha ca yaṃ taṃ ‘‘snehanvayaṃ dukkhamidaṃ pahotī’’ti vuttaṃ, tadeva sandhāya ‘‘ādīnavaṃ snehajaṃ pekkhamāno’’ti idaṃ vuttanti veditabbaṃ. Atha vā yathāvuttena saṃsaggena ‘saṃsaggajātassa bhavati sneho, snehanvayaṃ dukkhamidaṃ pahoti’, evaṃ yathābhūtaṃ ādīnavaṃ snehajaṃ pekkhamāno ahamadhigatoti evaṃ sambandhitvā catutthapādo pubbe vuttanayeneva snehavasena vuttoti veditabbo. Tato paraṃ sabbaṃ purimagāthāya vuttasadisamevāti.</paragraph>
<centered line="380">Saṃsaggagāthāvaṇṇanā niṭṭhitā.</centered>
<paragraph line="381" number="93"><bold>Mitte suhajje</bold>ti kā uppatti? Ayaṃ paccekabodhisatto purimagāthāya vuttanayeneva uppajjitvā bārāṇasiyaṃ rajjaṃ kārento paṭhamajjhānaṃ nibbattetvā ‘‘kiṃ samaṇadhammo varo, rajjaṃ vara’’nti vīmaṃsitvā amaccānaṃ rajjaṃ niyyātetvā samaṇadhammaṃ akāsi. Amaccā ‘‘dhammena samena karothā’’ti vuttāpi lañjaṃ gahetvā adhammena karonti. Te lañjaṃ gahetvā sāmike <pageBreak edition="V" number="1.0165" />parājayantā ekadā aññataraṃ rājavallabhaṃ parājesuṃ. So rañño bhattakārakehi saddhiṃ pavisitvā sabbaṃ ārocesi. Rājā dutiyadivase sayaṃ vinicchayaṭṭhānaṃ agamāsi. Tato mahājanā – ‘‘amaccā, deva, sāmike asāmike karontī’’ti uccāsaddaṃ karontā mahāyuddhaṃ viya akaṃsu. Atha rājā vinicchayaṭṭhānā vuṭṭhāya pāsādaṃ abhiruhitvā samāpattiṃ appetuṃ nisinno. Tena saddena vikkhittacitto na sakkoti appetuṃ. So ‘‘kiṃ me rajjena, samaṇadhammo vara’’nti rajjasukhaṃ pahāya puna samāpattiṃ nibbattetvā pubbe vuttanayeneva vipassitvā paccekasambodhiṃ sacchākāsi. Kammaṭṭhānañca pucchito imaṃ gāthaṃ abhāsi.</paragraph>
<paragraph line="382">Tattha <pageBreak edition="P" number="0.0159" />mettāyanavasena <bold>mittā</bold>. Suhadayabhāvena <bold>suhajjā</bold>. Keci ekantahitakāmatāya mittāva honti na suhajjā. Keci gamanāgamanaṭṭhānanisajjāsamullāpādīsu, hadayasukhajananena suhajjāva honti, na mittā. Keci tadubhayavasena suhajjā ceva mittā ca honti. Te duvidhā agāriyā <pageBreak edition="M" number="1.0176" />ca anagāriyā ca. Tattha agāriyā tividhā honti upakāro samānasukhadukkho anukampakoti. Anagāriyā visesena atthakkhāyino eva. Te catūhi aṅgehi samannāgatā honti. Yathāha –</paragraph>
<indent line="383">‘‘Catūhi kho, gahapatiputta, ṭhānehi upakāro mitto suhado veditabbo. Pamattaṃ rakkhati, pamattassa sāpateyyaṃ rakkhati, bhītassa saraṇaṃ hoti, uppannesu kiccakaraṇīyesu taddiguṇaṃ bhogaṃ anuppadeti’’ (dī. ni. 3.261).</indent>
<paragraph line="384">Tathā –</paragraph>
<indent line="385">‘‘Catūhi kho, gahapatiputta, ṭhānehi samānasukhadukkho mitto suhado veditabbo. Guyhamassa ācikkhati, guyhamassa parigūhati, āpadāsu na vijahati, jīvitaṃpissa atthāya pariccattaṃ hoti’’ (dī. ni. 3.262).</indent>
<paragraph line="386">Tathā –</paragraph>
<indent line="387">‘‘Catūhi kho, gahapatiputta, ṭhānehi anukampako mitto suhado veditabbo. Abhavenassa na nandati, bhavenassa nandati, avaṇṇaṃ bhaṇamānaṃ nivāreti, vaṇṇaṃ bhaṇamānaṃ pasaṃsati’’ (dī. ni. 3.264).</indent>
<paragraph line="388">Tathā <pageBreak edition="V" number="1.0166" />–</paragraph>
<indent line="389">‘‘Catūhi kho, gahapatiputta, ṭhānehi atthakkhāyī mittā suhado veditabbo. Pāpā nivāreti, kalyāṇe niveseti, assutaṃ sāveti, saggassa maggaṃ ācikkhatī’’ti (dī. ni. 3.263).</indent>
<paragraph line="390">Tesvidha agāriyā adhippetā, atthato pana sabbepi yujjanti. Te <bold>mitte suhajje anukampamāno</bold>ti anudayamāno, tesaṃ sukhaṃ upasaṃharitukāmo dukkhaṃ apaharitukāmo ca.</paragraph>
<paragraph line="391"><bold>Hāpeti attha</bold>nti diṭṭhadhammikasamparāyikaparamatthavasena tividhaṃ, tathā attatthaparatthaubhayatthavasenāpi tividhaṃ atthaṃ laddhavināsanena aladdhānuppādanenāti dvidhāpi hāpeti vināseti. <bold>Paṭibaddhacitto</bold>ti ‘‘ahaṃ imaṃ vinā na jīvāmi, esa me gati, esa me parāyaṇa’’nti evaṃ attānaṃ nīce <pageBreak edition="M" number="1.0177" />ṭhāne ṭhapentopi paṭibaddhacitto hoti. ‘‘Ime maṃ vinā na jīvanti, ahaṃ tesaṃ gati, ahaṃ tesaṃ parāyaṇa’’nti evaṃ attānaṃ ucce ṭhāne ṭhapentopi paṭibaddhacitto hoti. Idha pana evaṃ paṭibaddhacitto adhippeto. <bold>Etaṃ bhaya</bold>nti etaṃ atthahāpanabhayaṃ, attano samāpattihāniṃ sandhāyāha. <bold>Santhave</bold>ti tividho santhavo taṇhādiṭṭhimittasanthavavasena. Tattha aṭṭhasatapabhedāpi taṇhā taṇhāsanthavo, dvāsaṭṭhibhedāpi diṭṭhi diṭṭhisanthavo, paṭibaddhacittatāya <pageBreak edition="P" number="0.0160" />mittānukampanā mittasanthavo. Tesu so idha adhippeto. Tena hissa samāpatti parihīnā. Tenāha – ‘‘etaṃ bhayaṃ santhave pekkhamāno ahaṃ adhigato’’ti. Sesaṃ vuttasadisamevāti.</paragraph>
<centered line="392">Mittasuhajjagāthāvaṇṇanā niṭṭhitā.</centered>
<paragraph line="393" number="94"><bold>Vaṃso visālo</bold>ti kā uppatti? Pubbe kira kassapassa bhagavato sāsane tayo paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke uppannā. Tato cavitvā tesaṃ jeṭṭhako bārāṇasirājakule nibbatto, itare dve paccantarājakulesu. Te ubhopi kammaṭṭhānaṃ uggahetvā rajjaṃ pahāya pabbajitvā anukkamena paccekabuddhā hutvā nandamūlakapabbhāre vasantā ekadivasaṃ samāpattito vuṭṭhāya ‘‘mayaṃ kiṃ kammaṃ katvā imaṃ lokuttarasukhaṃ anuppattā’’ti āvajjetvā paccavekkhamānā kassapabuddhakāle attano attano cariyaṃ addasaṃsu. Tato ‘‘tatiyo kuhi’’nti āvajjentā bārāṇasirajjaṃ kārentaṃ disvā <pageBreak edition="V" number="1.0167" />tassa guṇe saritvā ‘‘so pakatiyāva appicchatādiguṇasamannāgato hoti, amhākaṃyeva ovādako vattā vacanakkhamo pāpagarahī, handa, naṃ ārammaṇaṃ dassetvā ārocemā’’ti okāsaṃ gavesantā taṃ ekadivasaṃ sabbālaṅkāravibhūsitaṃ uyyānaṃ gacchantaṃ disvā ākāsenāgantvā uyyānadvāre veḷugumbamūle aṭṭhaṃsu. Mahājano atitto rājadassanena rājānaṃ ulloketi. Tato rājā ‘‘atthi nu kho koci mama dassane byāpāraṃ na karotī’’ti olokento paccekabuddhe addakkhi. Saha dassaneneva cassa tesu sineho uppajji. So hatthikkhandhā oruyha santena ācārena upasaṅkamitvā ‘‘bhante, kiṃ nāma tumhe’’ti pucchi. Te ‘‘mayaṃ, mahārāja, asajjamānā nāmā’’ti āhaṃsu <pageBreak edition="M" number="1.0178" />. ‘‘Bhante, asajjamānāti etassa ko attho’’ti? ‘‘Alagganattho, mahārājā’’ti. Tato veḷugumbaṃ dassetvā āhaṃsu – ‘‘seyyathāpi, mahārāja, imaṃ veḷugumbaṃ sabbaso mūlakhandhasākhānusākhāhi saṃsibbitvā ṭhitaṃ asihattho puriso mūle chetvā āviñchanto na sakkuṇeyya uddharituṃ, evameva tvaṃ anto ca bahi ca jaṭāya jaṭito āsattavisatto tattha vilaggo. Seyyathāpi vā panassa vemajjhagatopi ayaṃ vaṃsakaḷīro asañjātasākhattā kenaci alaggova ṭhito, sakkā ca pana agge vā mūle vā chetvā uddharituṃ, evameva mayaṃ katthaci asajjamānā sabbā disā gacchāmā’’ti tāvadeva catutthajjhānaṃ <pageBreak edition="P" number="0.0161" />samāpajjitvā passato eva rañño ākāsena nandamūlakapabbhāraṃ agamaṃsu. Tato rājā cintesi – ‘‘kadā nu kho ahampi evaṃ asajjamāno bhaveyya’’nti tattheva ṭhito vipassanto paccekabodhiṃ sacchākāsi. Purimanayeneva kammaṭṭhānaṃ pucchito imaṃ gāthaṃ abhāsi.</paragraph>
<paragraph line="394">Tattha <bold>vaṃso</bold>ti veḷu. <bold>Visālo</bold>ti vitthiṇṇo. <bold>Va</bold>-kāro avadhāraṇattho, <bold>eva</bold>-kāro vā ayaṃ, sandhivasena ettha <bold>e</bold>-kāro naṭṭhā. Tassa parapadena sambandho. Taṃ pacchā yojessāma. <bold>Yathā</bold>ti paṭibhāge. <bold>Visatto</bold>ti laggo jaṭito saṃsibbito. <bold>Puttesu dāresu cā</bold>ti puttadhītubhariyāsu. <bold>Yā apekkhā</bold>ti yā taṇhā yo sineho. <bold>Vaṃsakkaḷīrova asajjamāno</bold>ti vaṃsakaḷīro viya alaggamāno. Kiṃ vuttaṃ hoti? Yathā vaṃso visālo visatto eva hoti, puttesu dāresu ca yā apekkhā, sāpi evaṃ tāni vatthūni, saṃsibbitvā ṭhitattā visattā eva. Svāhaṃ tāya apekkhāya apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ maggañāṇena chindanto ayaṃ vaṃsakaḷīrova rūpādīsu vā lābhādīsu vā kāmabhavādīsu vā diṭṭhādīsu vā taṇhāmānadiṭṭhivasena asajjamāno paccekabodhiṃ adhigatoti. Sesaṃ purimanayeneva veditabbaṃ.</paragraph>
<centered line="395">Vaṃsakkaḷīragāthāvaṇṇanā niṭṭhitā.</centered>
<paragraph line="396" number="95"><bold>Migo</bold><pageBreak edition="V" number="1.0168" /><bold>araññamhī</bold>ti kā uppatti? Eko kira bhikkhu kassapassa bhagavato sāsane yogāvacaro kālaṃ katvā bārāṇasiyaṃ seṭṭhikule uppanno <pageBreak edition="M" number="1.0179" />aḍḍhe mahaddhane mahābhoge. So subhago ahosi, tato paradāriko hutvā kālaṅkato niraye nibbatto tattha paccitvā pakkāvasesena seṭṭhibhariyāya kucchimhi itthī hutvā paṭisandhiṃ gaṇhi. Nirayato āgatānaṃ sattānaṃ gattāni uṇhāni honti. Tena seṭṭhibhariyā ḍayhamānena udarena kicchena kasirena taṃ gabbhaṃ dhāretvā kālena dārikaṃ vijāyi. Sā jātadivasato pabhuti mātāpitūnaṃ sesabandhuparijanānañca dessā ahosi. Vayappattā ca yamhi kule dinnā, tatthāpi sāmikasassusasurānaṃ dessāva ahosi appiyā amanāpā. Atha nakkhatte ghosite seṭṭhiputto tāya saddhiṃ kīḷituṃ anicchanto vesiṃ ānetvā kīḷati. Sā taṃ dāsīnaṃ santikā sutvā seṭṭhiputtaṃ upasaṅkamitvā nānappakārehi anunayitvā ca āha – ‘‘ayyaputta, itthī nāma sacepi dasannaṃ rājūnaṃ kaniṭṭhā hoti, cakkavattino vā dhītā, tathāpi sāmikassa pesanakarā hoti. Sāmike anālapante sūle āropitā viya dukkhaṃ paṭisaṃvedeti. Sace ahaṃ anuggahārahā <pageBreak edition="P" number="0.0162" />anuggahetabbā, no ce, vissajjetabbā. Attano ñātikulaṃ gamissāmī’’ti. Seṭṭhiputto – ‘‘hotu, bhadde, mā soci kīḷanasajjā hohi, nakkhattaṃ kīḷissāmā’’ti āha. Seṭṭhidhītā tāvattakena sallāpamattena ussāhajātā ‘‘sve nakkhattaṃ kīḷissāmī’’ti bahuṃ khajjabhojjaṃ paṭiyādeti. Seṭṭhiputto dutiyadivase anārocetvāva kīḷanaṭṭhānaṃ gato. Sā ‘‘idāni pesessati, idāni pesessatī’’ti maggaṃ olokentī nisinnā ussūraṃ disvā manusse pesesi. Te paccāgantvā ‘‘seṭṭhiputto gato’’ti ārocesuṃ. Sā taṃ sabbaṃ paṭiyāditaṃ ādāya yānaṃ abhiruhitvā uyyānaṃ gantuṃ āraddhā.</paragraph>
<paragraph line="397">Atha nandamūlakapabbhāre paccekasambuddho sattame divase nirodhā vuṭṭhāya nāgalatādantakaṭṭhaṃ khāditvā anotattadahe mukhaṃ dhovitvā ‘‘kattha ajja bhikkhaṃ carissāmā’’ti āvajjento taṃ seṭṭhidhītaraṃ disvā ‘‘mayi imissā saddhākāraṃ kāretvā taṃ kammaṃ parikkhayaṃ gamissatī’’ti ñatvā pabbhārasamīpe saṭṭhiyojanamanosilātale ṭhatvā pattacīvaramādāya abhiññāpādakaṃ jhānaṃ samāpajjitvā ākāsenāgantvā tassā paṭipathe oruyha bārāṇasiṃ abhimukho agamāsi. Taṃ disvāva dāsiyo seṭṭhidhītāya <pageBreak edition="M" number="1.0180" />ārocesuṃ. Sā yānā oruyha sakkaccaṃ vanditvā pattaṃ sabbarasasampannena khādanīyena bhojanīyena pūretvā padumapupphena paṭicchādetvā heṭṭhāpi padumapupphaṃ katvā pupphakalāpaṃ hatthena gahetvā paccekabuddhassa hatthe pattaṃ datvā vanditvā pupphakalāpahatthā patthanaṃ akāsi – ‘‘bhante, yathā idaṃ pupphaṃ, evāhaṃ yattha yattha upapajjāmi, tattha tattha mahājanassa piyā bhaveyyaṃ manāpā’’ti. Evaṃ patthetvā dutiyampi patthesi – ‘‘bhante, dukkho gabbhavāso <pageBreak edition="V" number="1.0169" />, taṃ anupagamma padumapupphe eva paṭisandhi bhaveyyā’’ti. Tatiyampi patthesi – ‘‘bhante, jeguccho mātugāmo, cakkavattidhītāpi paravasaṃ gacchati. Tasmā ahaṃ itthibhāvaṃ anupagamma puriso bhaveyya’’nti. Catutthampi patthesi – ‘‘bhante, imaṃ saṃsāradukkhaṃ atikkamma pariyosāne tumhehi pattaṃ amataṃ pāpuṇeyya’’nti. Evaṃ caturo paṇidhī katvā taṃ padumapupphakalāpaṃ pūjetvā pañcapatiṭṭhitena vanditvā ‘‘pupphasadiso eva me gandho ceva vaṇṇo ca hotū’’ti imaṃ pañcamaṃ paṇidhiṃ akāsi.</paragraph>
<paragraph line="398">Tato paccekabuddho pattañca pupphakalāpañca gahetvā ākāse ṭhatvā –</paragraph>
<gatha1 line="399">‘‘Icchitaṃ patthitaṃ tuyhaṃ, khippameva samijjhatu;</gatha1>
<gathalast line="400">Sabbe pūrentu saṅkappā, cando pannaraso yathā’’ti. –</gathalast>
<unindented line="401">Imāya <pageBreak edition="P" number="0.0163" />gāthāya seṭṭhidhītāya anumodanaṃ katvā ‘‘seṭṭhidhītā maṃ gacchantaṃ passatū’’ti adhiṭṭhahitvā ākāsena nandamūlakapabbhāraṃ agamāsi. Seṭṭhidhītāya taṃ passantiyā mahatī pīti uppajji. Bhavantare kataṃ akusalaṃ kammaṃ anokāsatāya parikkhīṇaṃ ciñcambiladhotatambalohabhājanamiva suddhā jātā. Tāvadevassā patikule ñātikule ca sabbo jano tuṭṭho. ‘‘Kiṃ karomā’’ti piyavacanāni ca paṇṇākārāni ca pesesi. Sāmikopi manusse pesesi – ‘‘seṭṭhidhītaraṃ sīghaṃ ānetha, ahaṃ vissaritvā uyyānaṃ āgato’’ti. Tato pabhuti ca naṃ ure vilittacandanaṃ viya āmuttamuttāhāraṃ viya pupphamālā viya ca piyāyanto parihari. Sā tattha yāvatāyukaṃ issariyabhogayuttasukhaṃ anubhavitvā kālaṃ katvā purisabhāvena devaloke padumapupphe uppajji. So devaputto gacchantopi padumapupphagabbhe eva gacchati, tiṭṭhantopi nisīdantopi sayantopi padumapupphagabbheyeva sayati. ‘‘Mahāpadumadevaputto’’ti ca naṃ vohariṃsu. Evaṃ <pageBreak edition="M" number="1.0181" />so tena iddhānubhāvena anulomapaṭilomaṃ cha devaloke eva saṃsarati.</unindented>
<paragraph line="402">Tena ca samayena bārāṇasirañño vīsati itthisahassāni honti. Tāsu ekāpi puttaṃ na labhati. Amaccā rājānaṃ viññāpesuṃ – ‘‘deva, kulavaṃsānupālako putto icchitabbo, atraje avijjamāne khettajopi kulavaṃsadharo hotī’’ti. Atha rājā ‘‘ṭhapetvā mahesiṃ avasesā itthiyo sattāhaṃ dhammanāṭakaṃ karothā’’ti yathākāmaṃ bahi carāpesi, tathāpi puttaṃ nālattha. Puna amaccā āhaṃsu – ‘‘mahārāja, mahesī nāma puññena ca paññāya ca sabbaitthīnaṃ aggā, appeva nāma devo mahesiyā kucchimhi puttaṃ labheyyā’’ti. Rājā mahesiyā <pageBreak edition="V" number="1.0170" />etamatthaṃ ārocesi. Sā āha – ‘‘mahārāja, yā itthī sīlavatī saccavādinī, sā puttaṃ labheyya, hirottapparahitāya kuto putto’’ti pāsādaṃ abhiruhitvā pañca sīlāni samādiyitvā punappunaṃ āvajjesi, sīlavatiyā rājadhītāya pañca sīlāni āvajjentiyā puttapatthanācitte uppannamatte sakkassa āsanaṃ saṃkampi.</paragraph>
<paragraph line="403">Atha sakko āvajjento etamatthaṃ viditvā – ‘‘sīlavatiyā rājadhītāya puttavaraṃ demī’’ti ākāsenāgantvā deviyā sammukhe ṭhito ‘‘kiṃ varesi, devī’’ti? ‘‘Puttaṃ, mahārājā’’ti. ‘‘Dammi te, devi, puttaṃ, mā cintayī’’ti vatvā devalokaṃ gantvā ‘‘atthi nu kho ettha khīṇāyuko’’ti āvajjento ‘‘ayaṃ mahāpadumo uparidevalokaṃ gantukāmo ca bhavissatī’’ti ñatvā tassa vimānaṃ gantvā ‘‘tāta mahāpaduma, manussalokaṃ gacchāhī’’ti yāci. So ‘‘mā evaṃ, mahārāja, bhaṇa, jegucchito manussaloko’’ti <pageBreak edition="P" number="0.0164" />. ‘‘Tāta, tvaṃ manussaloke puññaṃ katvā idhūpapanno, tattheva ṭhatvā pāramiyo pūretabbā, gaccha, tātā’’ti. ‘‘Dukkho, mahārāja, gabbhavāso, na sakkomi tattha vasitu’’nti. ‘‘Tāta, te gabbhavāso natthi, tathā hi tvaṃ kammamakāsi, yathā padumagabbheyeva nibbattissasi, gaccha, tātā’’ti punappunaṃ vuccamāno adhivāsesi.</paragraph>
<paragraph line="404">So devalokā cavitvā bārāṇasirañño uyyāne silāpaṭṭapokkharaṇiyaṃ padumagabbhe nibbatto. Tañca rattiṃ paccūsasamaye mahesī supinantena <pageBreak edition="M" number="1.0182" />vīsatiitthisahassaparivutā uyyānaṃ gantvā silāpaṭṭapokkharaṇiyaṃ padumagabbhe puttaṃ laddhā viya ahosi. Sā pabhātāya rattiyā sīlāni rakkhamānā tattha gantvā ekaṃ padumapupphaṃ addasa, taṃ neva tīre hoti na gambhīre. Saha dassaneneva cassā tattha puttasineho uppajji. Sā sayaṃ eva otaritvā taṃ pupphaṃ aggahesi, pupphe gahitamatteyeva pattāni vikasiṃsu. Tattha suvaṇṇapaṭimaṃ viya dārakaṃ addasa, disvāva ‘‘putto me laddho’’ti saddaṃ nicchāresi. Mahājano sādhukārasahassāni pavattesi. Rañño ca pesesi. Rājā sutvā ‘‘kattha laddho’’ti pucchitvā laddhokāsaṃ sutvā ‘‘uyyānañca pokkharaṇiyaṃ padumañca amhākaṃyeva, tasmā amhākaṃ khette jātattā khettajo nāmāyaṃ putto’’ti vatvā nagaraṃ pavesetvā vīsatisahassaitthiyo dhātikiccaṃ kāresi. Yā yā kumārassa ruciṃ ñatvā patthitaṃ patthitaṃ khādanīyaṃ khādāpeti, sā sā sahassaṃ labhati. Sakalabārāṇasī calitā, sabbo jano kumārassa paṇṇākārasahassāni pesesi. Kumāro taṃ taṃ atinetvā ‘‘imaṃ khāda, imaṃ bhuñjā’’ti vuccamāno bhojanena ubbāḷho ukkaṇṭhito hutvā gopuradvāraṃ gantvā lākhāguḷakena kīḷati.</paragraph>
<paragraph line="405">Tadā <pageBreak edition="V" number="1.0171" />aññataro paccekabuddho bārāṇasiṃ nissāya isipatane vasati. So kālasseva vuṭṭhāya senāsanavattasarīraparikammamanasikārādīni sabbakiccāni katvā paṭisallānā vuṭṭhito ‘‘ajja kattha bhikkhaṃ gahessāmī’’ti āvajjento kumārassa sampattiṃ disvā ‘‘esa pubbe kiṃ kammaṃ karī’’ti vīmaṃsanto ‘‘mādisassa piṇḍapātaṃ datvā catasso patthanā patthesi, tattha tisso siddhā, ekā tāva na sijjhati, tassa upāyena ārammaṇaṃ dassemī’’ti bhikkhācāravasena kumārassa santikaṃ agamāsi. Kumāro taṃ disvā ‘‘samaṇa, mā idha āgacchi, ime hi tampi ‘imaṃ khāda, imaṃ bhuñjā’ti vadeyyu’’nti āha. So ekavacaneneva tato nivattitvā attano senāsanaṃ agamāsi. Kumāro parijanaṃ āha – ‘‘ayaṃ samaṇo mayā vuttamattova nivatto, kuddho nu kho mamā’’ti. So tehi ‘‘pabbajitā nāma na kodhaparāyaṇā honti, parena pasannamanena yaṃ dinnaṃ, tena yāpentī’’ti vuccamānepi <pageBreak edition="P" number="0.0165" />‘‘duṭṭho evarūpo nāma <pageBreak edition="M" number="1.0183" />samaṇo, khamāpessāmi na’’nti mātāpitūnaṃ ārocetvā hatthiṃ abhiruhitvā mahatā rājānubhāvena isipatanaṃ gantvā migayūthaṃ disvā pucchi – ‘‘kinnāmete’’ti? ‘‘Ete, sāmi, migā nāmā’’ti. ‘‘Etesaṃ ‘imaṃ khādatha, imaṃ bhuñjatha, imaṃ sāyathā’ti vatvā paṭijaggantā atthī’’ti? ‘‘Natthi, sāmi, yattha tiṇodakaṃ sulabhaṃ tattha vasantī’’ti.</paragraph>
<paragraph line="406">Kumāro ‘‘yathā ime arakkhiyamānāva yattha icchanti, tattha vasanti, kadā nu kho ahampi evaṃ vaseyya’’nti etaṃ ārammaṇaṃ aggahesi. Paccekabuddhopi tassa āgamanaṃ ñatvā senāsanamaggañca caṅkamanañca sammajjitvā maṭṭhaṃ katvā ekadvattikkhattuṃ caṅkamitvā padanikkhepaṃ dassetvā divāvihārokāsañca paṇṇasālañca sammajjitvā maṭṭhaṃ katvā pavisanapadanikkhepaṃ dassetvā nikkhamanapadanikkhepaṃ adassetvā aññatra agamāsi. Kumāro tattha gantvā taṃ padesaṃ sammajjitvā maṭṭhakataṃ disvā ‘‘vasati maññe ettha so paccekabuddho’’ti parijanena bhāsitaṃ sutvā āha – ‘‘pātopi so samaṇo dussati, idāni hatthiassādīhi attano okāsaṃ akkantaṃ disvā suṭṭhutaraṃ dusseyya, idheva tumhe tiṭṭhathā’’ti hatthikkhandhā oruyha ekakova senāsanaṃ paviṭṭho vattasīsena susammaṭṭhokāse padanikkhepaṃ disvā ‘‘so dānāyaṃ samaṇo ettha caṅkamanto na vaṇijjādikammaṃ cintesi, addhāyaṃ attano hitameva cintesi maññe’’ti pasannamānaso caṅkamaṃ abhiruhitvā dūrīkataputhuvitakko gantvā pāsāṇaphalake nisīditvā sañjātaekaggo hutvā paṇṇasālaṃ pavisitvā vipassanto paccekabodhiñāṇaṃ adhigantvā purimanayeneva purohitena kammaṭṭhānaṃ pucchito gaganatale nisinno imaṃ gāthamabhāsi.</paragraph>
<paragraph line="407">Tattha <bold>migo</bold>ti dve migā – eṇīmigo ca pasadamigo ca. Apica sabbesaṃ āraññikānaṃ <pageBreak edition="V" number="1.0172" />catuppadānaṃ etaṃ adhivacanaṃ. Idha pana pasadamigo adhippetoti vadanti. <bold>Araññamhī</bold>ti gāmañca gāmūpacārañca ṭhapetvā avasesaṃ araññaṃ, idha pana uyyānaṃ adhippetaṃ, tasmā ‘‘uyyānamhī’’ti vuttaṃ hoti. <bold>Yathā</bold>ti paṭibhāge. <bold>Abaddho</bold>ti rajjubandhanādīhi abaddho, etena vissatthacariyaṃ dīpeti. <bold>Yenicchakaṃ gacchati vocarāyā</bold>ti yena yena disābhāgena gantumicchati, tena <pageBreak edition="P" number="0.0166" />tena disābhāgena gocarāya gacchati. Vuttampi cetaṃ bhagavatā –</paragraph>
<indent line="408">‘‘Seyyathāpi <pageBreak edition="M" number="1.0184" />, bhikkhave, āraññako migo araññe pavane caramāno vissattho gacchati, vissattho tiṭṭhati, vissattho nisīdati, vissattho seyyaṃ kappeti. Taṃ kissa hetu? Anāpāthagato, bhikkhave, luddassa, evameva kho, bhikkhave, bhikkhu vivicceva kāmehi…pe… paṭhamaṃ jhānaṃ upasampajja viharati. Ayaṃ vuccati, bhikkhave, bhikkhu antamakāsi māraṃ apadaṃ, vadhitvā māracakkhuṃ adassanaṃ gato pāpimato’’ti (ma. ni. 1.287; cūḷani. khaggavisāṇasuttaniddesa 125) vitthāro.</indent>
<paragraph line="409"><bold>Serita</bold>nti sacchandavuttitaṃ aparāyattataṃ vā, idaṃ vuttaṃ hoti – yathā migo araññamhi abaddho yenicchakaṃ gacchati gocarāya, tathā kadā nu kho ahampi taṇhābandhanaṃ chinditvā evaṃ gaccheyyanti. <bold>Viññū</bold>paṇḍito naro seritaṃ pekkhamāno eko careti.</paragraph>
<centered line="410">Migoaraññagāthāvaṇṇanā niṭṭhitā.</centered>
<paragraph line="411" number="96"><bold>Āmantanā hotī</bold>ti kā uppatti? Bārāṇasirañño kira mahāupaṭṭhānasamaye amaccā upasaṅkamiṃsu. Tesu eko amacco ‘‘deva, sotabbaṃ atthī’’ti ekamantaṃ gamanaṃ yāci. So uṭṭhāyāsanā agamāsi. Puna eko mahāupaṭṭhāne nisinnaṃ yāci, eko hatthikkhandhe nisinnaṃ, eko assapiṭṭhiyaṃ nisinnaṃ, eko suvaṇṇarathe nisinnaṃ, eko sivikāya nisīditvā uyyānaṃ gacchantaṃ yāci. Rājā tato orohitvā agamāsi. Aparo janapadacārikaṃ gacchantaṃ yāci, tassapi vacanaṃ sutvā hatthikkhandhato oruyha ekamantaṃ agamāsi. Evaṃ so tehi nibbinno hutvā pabbaji. Amaccā issariyena vaḍḍhanti. Tesu eko gantvā rājānaṃ āha – ‘‘asukaṃ nāma, mahārāja, janapadaṃ mayhaṃ dehī’’ti. Rājā taṃ ‘‘itthannāmo bhuñjatī’’ti bhaṇati. So rañño vacanaṃ anādiyitvā ‘‘gacchāmahaṃ taṃ janapadaṃ gahetvā bhuñjāmī’’ti tattha gantvā kalahaṃ katvā puna ubhopi rañño santikaṃ āgantvā aññamaññassa <pageBreak edition="V" number="1.0173" />dosaṃ ārocenti. Rājā ‘‘na sakkā ime tosetu’’nti tesaṃ lobhe ādīnavaṃ disvā vipassanto paccekabodhiṃ sacchākāsi. So purimanayena imaṃ udānaṃ abhāsi.</paragraph>
<paragraph line="412">Tassattho <pageBreak edition="M" number="1.0185" />– sahāyamajjhe ṭhitassa divāseyyasaṅkhāte <bold>vāse</bold>ca, mahāupaṭṭhānasaṅkhāte <bold>ṭhāne</bold>ca, uyyānagamanasaṅkhāte <bold>gamane</bold>ca, janapadacārikasaṅkhātāya <bold>cārikāya</bold>ca, ‘‘idaṃ me suṇa, idaṃ me dehī’’tiādinā nayena tathā tathā āmantanā hoti, tasmā ahaṃ tattha nibbijjitvā yāyaṃ ariyajanasevitā anekānisaṃsā ekantasukhā, evaṃ santepi <pageBreak edition="P" number="0.0167" />lobhābhibhūtehi sabbakāpurisehi anabhipatthitā pabbajjā, taṃ <bold>anabhijjhitaṃ</bold>paresaṃ avasavattanena bhabbapuggalavasena <bold>seritañca pekkhamāno</bold>vipassanaṃ ārabhitvā anukkamena paccekabodhiṃ adhigatosmi. Sesaṃ vuttanayamevāti.</paragraph>
<centered line="413">Āmantanāgāthāvaṇṇanā niṭṭhitā.</centered>
<paragraph line="414" number="97"><bold>Khiḍḍāratī</bold>ti kā uppatti? Bārāṇasiyaṃ kira ekaputtakabrahmadatto nāma rājā ahosi. So tassa ekaputtako piyo ahosi manāpo pāṇasamo, rājā sabbairiyāpathesu puttakaṃ gahetvāva vattati. So ekadivasaṃ uyyānaṃ gacchanto taṃ ṭhapetvā gato. Kumāropi taṃ divasaṃyeva uppannena byādhinā mato. Amaccā ‘‘puttasinehena rañño hadayampi phaleyyā’’ti anārocetvāva naṃ jhāpesuṃ. Rājā uyyāne surāmadena matto puttaṃ neva sarati, tathā dutiyadivasepi nhānabhojanavelāsu. Atha bhuttāvī nisinno saritvā ‘‘puttaṃ me ānethā’’ti āha. Tassa anurūpena vidhānena taṃ pavattiṃ ārocesuṃ. Tato sokābhibhūto nisinno evaṃ yoniso manasākāsi – ‘‘imasmiṃ sati idaṃ hoti, imassuppādā idaṃ uppajjatī’’ti. Evaṃ anukkamena anulomapaṭilomaṃ paṭiccasamuppādaṃ sammasanto paccekasambodhiṃ sacchākāsi. Sesaṃ saṃsaggagāthāvaṇṇanāyaṃ vuttasadisameva ṭhapetvā gāthāyatthavaṇṇanaṃ.</paragraph>
<paragraph line="415">Atthavaṇṇanā pana – <bold>khiḍḍā</bold>ti kīḷanā. Sā duvidhā hoti kāyikā ca vācasikā ca. Tattha kāyikā nāma hatthīhipi kīḷanti, assehipi rathehipi dhanūhipi tharūhipīti evamādi. Vācasikā nāma gītaṃ silokabhaṇanaṃ mukhabheriālambarabherīti evamādi. <bold>Ratī</bold>ti pañcakāmaguṇarati. <bold>Vipula</bold>nti yāva aṭṭhimiñjaṃ ahacca ṭhānena sakalattabhāvabyāpakaṃ. Sesaṃ pākaṭameva <pageBreak edition="M" number="1.0186" />. Anusandhiyojanāpi cettha saṃsaggagāthāya vuttanayeneva veditabbā, tato parañca sabbaṃ.</paragraph>
<centered line="416">Khiḍḍāratigāthāvaṇṇanā niṭṭhitā.</centered>
<paragraph line="417" number="98"><bold>Cātuddiso</bold>ti <pageBreak edition="V" number="1.0174" />kā uppatti? Pubbe kira kassapassa bhagavato sāsane pañca paccekabodhisattā pabbajitvā vīsati vassasahassāni gatapaccāgatavattaṃ pūretvā devaloke nibbattā. Tato cavitvā tesaṃ jeṭṭhako bārāṇasirājā ahosi, sesā pākatikarājāno. Te cattāropi kammaṭṭhānaṃ uggaṇhitvā rajjaṃ pahāya pabbajitvā anukkamena <pageBreak edition="P" number="0.0168" />paccekabuddhā hutvā nandamūlakapabbhāre vasantā ekadivasaṃ samāpattito vuṭṭhāya vaṃsakkaḷīragāthāyaṃ vuttanayeneva attano kammañca sahāyañca āvajjetvā ñatvā bārāṇasirañño upāyena ārammaṇaṃ dassetuṃ okāsaṃ gavesanti. So ca rājā tikkhattuṃ rattiyā ubbijjati, bhīto vissaraṃ karoti, mahātale dhāvati. Purohitena kālasseva vuṭṭhāya sukhaseyyaṃ pucchitopi ‘‘kuto me, ācariya, sukha’’nti sabbaṃ taṃ pavattiṃ ārocesi. Purohitopi ‘‘ayaṃ rogo na sakkā yena kenaci uddhaṃ virecanādinā bhesajjakammena vinetuṃ, mayhaṃ pana khādanūpāyo uppanno’’ti cintetvā ‘‘rajjahānijīvitantarāyādīnaṃ pubbanimittaṃ etaṃ, mahārājā’’ti rājānaṃ suṭṭhutaraṃ ubbejetvā ‘‘tassa vūpasamanatthaṃ ettake ca ettake ca hatthiassarathādayo hiraññasuvaṇṇañca dakkhiṇaṃ datvā yañño yajitabbo’’ti yaññayajane samādapesi.</paragraph>
<paragraph line="418">Tato paccekabuddhā anekāni pāṇasahassāni yaññatthāya sampiṇḍiyamānāni disvā ‘‘etasmiṃ kamme kate dubbodhaneyyo bhavissati, handa naṃ paṭikacceva gantvā pekkhāmā’’ti vaṃsakkaḷīragāthāyaṃ vuttanayena āgantvā piṇḍāya caramānā rājaṅgaṇe paṭipāṭiyā agamaṃsu. Rājā sīhapañjare ṭhito rājaṅgaṇaṃ olokayamāno te addakkhi, saha dassaneneva cassa sineho uppajji. Tato te pakkosāpetvā ākāsatale paññattāsane nisīdāpetvā sakkaccaṃ bhojetvā katabhattakicce ‘‘ke tumhe’’ti pucchi. ‘‘Mayaṃ, mahārāja, cātuddisā nāmā’’ti. ‘‘Bhante, cātuddisāti imassa ko attho’’ti? ‘‘Catūsu disāsu katthaci <pageBreak edition="M" number="1.0187" />kutoci bhayaṃ vā cittutrāso vā amhākaṃ natthi, mahārājā’’ti. ‘‘Bhante, tumhākaṃ taṃ bhayaṃ kiṃ kāraṇā na hotī’’ti? ‘‘Mayaṃ, mahārāja, mettaṃ bhāvema, karuṇaṃ bhāvema, muditaṃ bhāvema, upekkhaṃ bhāvema. Tena no taṃ bhayaṃ na hotī’’ti vatvā uṭṭhāyāsanā attano vasanaṭṭhānaṃ agamaṃsu.</paragraph>
<paragraph line="419">Tato rājā cintesi – ‘‘ime samaṇā ‘mettādibhāvanāya bhayaṃ na hotī’ti bhaṇanti, brāhmaṇā pana anekasahassapāṇavadhaṃ vaṇṇayanti, kesaṃ nu kho vacanaṃ sacca’’nti? Athassa etadahosi – ‘‘samaṇā suddhena asuddhaṃ dhovanti, brāhmaṇā pana asuddhena asuddhaṃ. Na sakkā kho pana asuddhena asuddhaṃ dhovituṃ, pabbajitānaṃ eva vacanaṃ sacca’’nti. So ‘‘sabbe sattā sukhitā hontū’’tiādinā nayena mettādayo cattāropi brahmavihāre bhāvetvā hitapharaṇena cittena <pageBreak edition="V" number="1.0175" />amacce āṇāpesi – ‘‘sabbe pāṇe muñcatha, sītāni pānīyāni pivantu, haritāni tiṇāni khādantu, sīto ca vāto tesaṃ upavāyatū’’ti <pageBreak edition="P" number="0.0169" />. Te tathā akaṃsu.</paragraph>
<paragraph line="420">Tato rājā ‘‘kalyāṇamittānaṃ vacanena pāpakammato muttomhī’’ti tattheva nisinno vipassitvā paccekabodhiṃ sacchākāsi. Amaccehi ca bhojanavelāyaṃ ‘‘bhuñja, mahārāja, kālo’’ti vutte ‘‘nāhaṃ rājā’’ti purimanayeneva sabbaṃ vatvā imaṃ udānabyākaraṇagāthaṃ abhāsi.</paragraph>
<paragraph line="421">Tattha <bold>cātuddiso</bold>ti catūsu disāsu yathāsukhavihārī, ‘‘ekaṃ disaṃ pharitvā viharatī’’tiādinā vā nayena brahmavihārabhāvanāya pharitā catasso disā assa santīti cātuddiso. Tāsu catūsu disāsu katthaci satte vā saṅkhāre vā bhayena na paṭihanatīti <bold>appaṭigho. Santussamāno</bold>ti dvādasavidhassa santosassa vasena santussako ca. <bold>Itarītarenā</bold>ti uccāvacena paccayena. <bold>Parissayānaṃ sahitā achambhī</bold>ti ettha parissayanti kāyacittāni, parihāpenti vā tesaṃ sampattiṃ, tāni vā paṭicca sayantīti parissayā, bāhirānaṃ sīhabyagghādīnaṃ abbhantarānañca kāmacchandādīnaṃ kāyacittupaddavānaṃ etaṃ adhivacanaṃ. Te parissaye adhivāsanakhantiyā ca vīriyādīhi dhammehi ca sahatīti parissayānaṃ sahitā. Thaddhabhāvakarabhayābhāvena achambhī. Kiṃ vuttaṃ hoti? Yathā te cattāro samaṇā, evaṃ itarītarena paccayena santussamāno ettha paṭipattipadaṭṭhāne santose ṭhito catūsu disāsu mettādibhāvanāya cātuddiso, sattasaṅkhāresu <pageBreak edition="M" number="1.0188" />paṭihananabhayābhāvena appaṭigho ca hoti. So cātuddisattā vuttappakārānaṃ parissayānaṃ sahitā, appaṭighattā achambhī ca hotīti evaṃ paṭipattiguṇaṃ disvā yoniso paṭipajjitvā paccekabodhiṃ adhigatomhīti. Atha vā te samaṇā viya santussamāno itarītarena vuttanayena cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā adhigatomhi. Tasmā aññopi īdisaṃ ṭhānaṃ patthayanto cātuddisatāya parissayānaṃ sahitā appaṭighatāya ca achambhī hutvā eko care khaggavisāṇakappoti. Sesaṃ vuttanayamevāti.</paragraph>
<centered line="422">Cātuddisagāthāvaṇṇanā niṭṭhitā.</centered>
<paragraph line="423" number="99"><bold>Dussaṅgahā</bold>ti kā uppatti? Bārāṇasirañño kira aggamahesī kālamakāsi. Tato vītivattesu sokadivasesu ekadivasaṃ amaccā ‘‘rājūnaṃ nāma tesu tesu kiccesu aggamahesī <pageBreak edition="V" number="1.0176" />avassaṃ icchitabbā, sādhu devo aññampi deviṃ ānetū’’ti yāciṃsu. Rājā ‘‘tena hi, bhaṇe, jānāthā’’ti āha. Te pariyesantā sāmantarajje rājā mato <pageBreak edition="P" number="0.0170" />, tassa devī rajjaṃ anusāsati, sā ca gabbhinī ahosi, amaccā ‘‘ayaṃ rañño anurūpā’’ti ñatvā taṃ yāciṃsu. Sā ‘‘gabbhinī nāma manussānaṃ amanāpā hoti. Sace āgametha, yāva vijāyāmi, evaṃ sādhu. No ce, aññaṃ pariyesathā’’ti āha. Te raññopi etamatthaṃ ārocesuṃ. Rājā ‘‘gabbhinīpi hotu, ānethā’’ti āha. Te ānesuṃ. Rājā taṃ abhisiñcitvā sabbaṃ mahesiyā bhogaṃ adāsi, tassā parijanānañca nānāvidhehi paṇṇākārehi saṅgaṇhāti. Sā kālena puttaṃ vijāyi. Rājā taṃ attano puttaṃ viya sabbiriyāpathesu aṅke ca ure ca katvā viharati. Tadā deviyā parijanā cintesuṃ – ‘‘rājā ativiya saṅgaṇhāti, kumāre ativissāsaṃ karoti, handa, naṃ paribhindissāmā’’ti.</paragraph>
<paragraph line="424">Tato kumāraṃ āhaṃsu – ‘‘tvaṃ, tāta, amhākaṃ rañño putto, na imassa rañño putto. Mā ettha vissāsaṃ āpajjī’’ti. Atha kumāro ‘‘ehi puttā’’ti raññā vuccamānopi hatthena ākaḍḍhiyamānopi pubbe <pageBreak edition="M" number="1.0189" />viya rājānaṃ na allīyati. Rājā ‘‘kiṃ kāraṇa’’nti vīmaṃsanto taṃ pavattiṃ ñatvā ‘‘ete mayā saṅgahitāpi paṭikkūlavuttino evā’’ti nibbijjitvā rajjaṃ pahāya pabbajito. ‘‘Rājā pabbajito’’ti amaccaparijanāpi bahū pabbajiṃsu. Saparijano rājā pabbajitopi manussā paṇīte paccaye upanenti, rājā paṇīte paccaye yathāvuḍḍhaṃ dāpesi. Tattha ye sundaraṃ labhanti, te tussanti. Itare ujjhāyanti ‘‘mayaṃ pariveṇādīni sammajjantā sabbakiccāni karonti, lūkhabhattaṃ jiṇṇavatthañca labhāmā’’ti. So tampi ñatvā ‘‘ime yathāvuḍḍhaṃ dīyamānāpi ujjhāyanti, aho dussaṅgahā parisā’’ti pattacīvaramādāya ekova araññaṃ pavisitvā vipassanaṃ ārabhitvā paccekabodhiṃ sacchākāsi. Tattha āgatehi ca kammaṭṭhānaṃ pucchito imaṃ gāthamabhāsi. Sā atthato pākaṭā eva. Ayaṃ pana yojanā – dussaṅgahā pabbajitāpi eke, ye asantosābhibhūtā, tathāvidhā eva ca atho gahaṭṭhā gharamāvasantā. Etāhaṃ dussaṅgahabhāvaṃ jigucchanto vipassanaṃ ārabhitvā adhigatoti. Sesaṃ purimanayeneva veditabbanti.</paragraph>
<centered line="425">Dussaṅgahagāthāvaṇṇanā niṭṭhitā.</centered>
<paragraph line="426" number="100"><bold>Oropayitvā</bold>ti kā uppatti? Bārāṇasiyaṃ kira cātumāsikabrahmadatto nāma rājā gimhānaṃ paṭhame māse uyyānaṃ gato. Tattha ramaṇīye bhūmibhāge nīlaghanapattasañchannaṃ koviḷārarukkhaṃ <pageBreak edition="P" number="0.0171" /><pageBreak edition="V" number="1.0177" />disvā ‘‘koviḷāramūle mama sayanaṃ paññāpethā’’ti vatvā uyyāne kīḷitvā sāyanhasamayaṃ tattha seyyaṃ kappesi. Puna gimhānaṃ majjhime māse uyyānaṃ gato, tadā koviḷāro pupphito hoti, tadāpi tatheva akāsi. Punapi gimhānaṃ pacchime māse gato, tadā koviḷāro sañchinnapatto sukkharukkho viya hoti, tadāpi rājā adisvāva taṃ rukkhaṃ pubbaparicayena tattheva seyyaṃ āṇāpesi. Amaccā jānantāpi rañño āṇattiyā tattha sayanaṃ paññāpesuṃ. So uyyāne kīḷitvā sāyanhasamaye tattha seyyaṃ kappento taṃ rukkhaṃ disvā ‘‘are, ayaṃ pubbe sañchannapatto maṇimayo viya abhirūpadassano ahosi, tato maṇivaṇṇasākhantare ṭhapitapavāḷaṅkurasadisehi pupphehi <pageBreak edition="M" number="1.0190" />sassirikadassano ahosi, muttajālasadisavālikākiṇṇo cassa heṭṭhābhūmibhāgo bandhanā pavuttapupphasañchanno rattakambalasanthato viya ahosi. So nāmajja sukkharukkho viya sākhāmattāvaseso ṭhito, aho jarāya upahato koviḷāro’’ti cintetvā ‘‘anupādiṇṇampi tāya jarāya haññati, kimaṅgaṃ pana upādiṇṇa’’nti aniccasaññaṃ paṭilabhi. Tadanusāreneva sabbasaṅkhāre dukkhato anattato ca vipassantova ‘‘aho vatāhampi sañchinnapatto koviḷāro viya apagatagihibyañjano bhaveyya’’nti patthayamāno anupubbena tasmiṃ sayanatale dakkhiṇena passena nipannoyeva vipassitvā paccekabodhiṃ sacchākāsi. Tato gamanakāle amaccehi ‘‘kālo, deva, gantu’’nti vutte ‘‘nāhaṃ rājā’’tiādīni vatvā purimanayeneva imaṃ gāthamabhāsi.</paragraph>
<paragraph line="427">Tattha <bold>oropayitvā</bold>ti apanetvā. <bold>Gihibyañjanānī</bold>ti kesamassuodātavatthālaṅkāramālāgandhavilepanaputtadāradāsidāsādīni. Etāni gihibhāvaṃ byañjayanti, tasmā ‘‘gihibyañjanānī’’ti vuccanti. <bold>Sañchinnapatto</bold>ti patitapatto. <bold>Chetvānā</bold>ti maggañāṇena chinditvā. <bold>Vīro</bold>ti maggavīriyena samannāgato. <bold>Gihibandhanānī</bold>ti kāmabandhanāni. Kāmā hi gihīnaṃ bandhanāni. Ayaṃ tāva padattho. Ayaṃ pana adhippāyo – ‘‘aho vatāhampi oropayitvā gihibyañjanāni sañchinnapatto yathā koviḷāro bhaveyya’’nti evaṃ cintayamāno vipassanaṃ ārabhitvā adhigatoti. Sesaṃ purimanayeneva veditabbanti.</paragraph>
<centered line="428">Koviḷāragāthāvaṇṇanā niṭṭhitā.</centered>
<centered line="429">Paṭhamavaggo niṭṭhito.</centered>
<paragraph line="430" number="101-2"><bold>Sace</bold><pageBreak edition="V" number="1.0178" /><bold>labhethā</bold>ti kā uppatti? Pubbe kira kassapassa bhagavato sāsane dve paccekabodhisattā pabbajitvā vīsati vassasahassāni <pageBreak edition="P" number="0.0172" />gatapaccāgatavattaṃ pūretvā devaloke uppannā. Tato cavitvā tesaṃ jeṭṭhako bārāṇasirañño putto, kaniṭṭho purohitassa putto ahosi. Te ekadivasaṃyeva paṭisandhiṃ gahetvā ekadivasameva mātu kucchito nikkhamitvā sahapaṃsukīḷakā sahāyakā ahesuṃ. Purohitaputto paññavā ahosi. So rājaputtaṃ āha – ‘‘samma, tvaṃ tava <pageBreak edition="M" number="1.0191" />pituno accayena rajjaṃ labhissasi, ahaṃ purohitaṭṭhānaṃ, susikkhitena ca rajjaṃ anusāsituṃ sakkā, ehi sippaṃ uggaṇhissāmā’’ti. Tato ubhopi yaññopacitā hutvā gāmanigamādīsu bhikkhaṃ caramānā paccantajanapadagāmaṃ gatā. Tañca gāmaṃ pañca paccekabuddhā bhikkhācāravelāya pavisiṃsu. Tattha manussā paccekabuddhe disvā ussāhajātā āsanāni paññāpetvā paṇītaṃ khādanīyaṃ vā bhojanīyaṃ vā upanāmetvā pūjenti. Tesaṃ etadahosi – ‘‘amhehi sadisā uccākulikā nāma natthi, api ca panime manussā yadi icchanti, amhākaṃ bhikkhaṃ denti, yadi nicchanti, na denti, imesaṃ pana pabbajitānaṃ evarūpaṃ sakkāraṃ karonti, addhā ete kiñci sippaṃ jānanti, handa, nesaṃ santike sippaṃ uggaṇhāmā’’ti. Te manussesu paṭikkantesu okāsaṃ labhitvā ‘‘yaṃ, bhante, tumhe sippaṃ jānātha, taṃ amhehi sikkhāpethā’’ti yāciṃsu. Paccekabuddhā ‘‘na sakkā apabbajitena sikkhitu’’nti āhaṃsu. Te pabbajjaṃ yācitvā pabbajiṃsu. Tato nesaṃ paccekabuddhā ‘‘evaṃ vo nivāsetabbaṃ, evaṃ pārupitabba’’ntiādinā nayena ābhisamācārikaṃ ācikkhitvā ‘‘imassa sippassa ekībhāvābhirati nipphatti, tasmā ekeneva nisīditabbaṃ, ekena caṅkamitabbaṃ, ekena ṭhātabbaṃ, ekena sayitabba’’nti pāṭiyekkaṃ paṇṇasālaṃ adaṃsu, tato te attano attano paṇṇasālaṃ pavisitvā nisīdiṃsu. Purohitaputto nisinnakālato pabhuti cittasamādhānaṃ laddhā jhānaṃ paṭilabhi. Rājaputto muhutteneva ukkaṇṭhito tassa santikaṃ āgato. So taṃ disvā ‘‘kiṃ, sammā’’ti pucchi. ‘‘Ukkaṇṭhitomhī’’ti āha. ‘‘Tena hi idha nisīdā’’ti. So tattha muhuttaṃ nisīditvā āha – ‘‘imassa kira, samma, sippassa ekībhāvābhirati nipphattī’’ti? Purohitaputto ‘‘evaṃ, samma, tena hi tvaṃ attano nisinnokāsaṃ eva gaccha, uggaṇhissāmi imassa sippassa nipphatti’’nti āha. So gantvā punapi muhuttakeneva ukkaṇṭhito purimanayeneva tikkhattuṃ āgato.</paragraph>
<paragraph line="431">Tato naṃ purohitaputto tatheva uyyojetvā tasmiṃ gate cintesi – ‘‘ayaṃ attano ca kammaṃ hāpeti mama ca, idhābhikkhaṇaṃ āgacchatī’’ti. So paṇṇasālato nikkhamma araññaṃ paviṭṭho. Itaro attano paṇṇasālāyeva nisinno punapi muhuttakeneva ukkaṇṭhito tassa santikaṃ <pageBreak edition="M" number="1.0192" /><pageBreak edition="V" number="1.0179" />āgantvā <pageBreak edition="P" number="0.0173" />ito cito ca maggantopi taṃ adisvā cintesi – ‘‘yo gahaṭṭhakāle paṇṇākāraṃ ādāya āgatopi maṃ daṭṭhuṃ na labhati, so dāni mayi āgate dassanampi adātukāmo apakkami. Aho are, citta, na lajjasi, yaṃ maṃ catukkhattuṃ idhānesi, na so dāni te vase vattissāmi, aññadatthu taṃyeva mama vase vattāpessāmī’’ti attano senāsanaṃ pavisitvā vipassanaṃ ārabhitvā paccekabodhiṃ sacchikatvā ākāsena nandamūlakapabbhāraṃ agamāsi. Itaropi araññaṃ pavisitvā vipassanaṃ ārabhitvā paccekabodhiṃ sacchikatvā tattheva agamāsi. Te ubhopi manosilātale nisīditvā pāṭiyekkaṃ pāṭiyekkaṃ imā udānagāthāyo abhāsiṃsu.</paragraph>
<paragraph line="432">Tattha <bold>nipaka</bold>nti pakatinipakaṃ paṇḍitaṃ kasiṇaparikammādikusalaṃ. <bold>Sādhuvihāri</bold>nti appanāvihārena vā upacārena vā samannāgataṃ. <bold>Dhīra</bold>nti dhitisampannaṃ. Tattha nipakattena dhitisampadā vuttā. Idha pana dhitisampannamevāti attho. Dhiti nāma asithilaparakkamatā, ‘‘kāmaṃ taco ca nhāru cā’’ti (ma. ni. 2.184; a. ni. 2.5; mahāni. 196) evaṃ pavattavīriyassetaṃ adhivacanaṃ. Apica dhikkatapāpotipi dhīro. <bold>Rājāva raṭṭhaṃ vijitaṃ pahāyā</bold>ti yathā pakatirājā ‘‘vijitaṃ raṭṭhaṃ anatthāvaha’’nti ñatvā rajjaṃ pahāya eko carati, evaṃ bālasahāyaṃ pahāya eko care. Atha vā <bold>rājāva raṭṭha</bold>nti yathā sutasomo rājā raṭṭhaṃ vijitaṃ pahāya eko cari, yathā ca mahājanako rājā, evaṃ eko carīti ayampi tassa attho. Sesaṃ vuttānusārena sakkā jānitunti na vitthāritanti.</paragraph>
<centered line="433">Sahāyagāthāvaṇṇanā niṭṭhitā.</centered>
<paragraph line="434" number="103"><bold>Addhā pasaṃsāmā</bold>ti imissā gāthāya yāva ākāsatale paññattāsane paccekabuddhānaṃ nisajjā, tāva cātuddisagāthāya uppattisadisā eva uppatti. Ayaṃ pana viseso – yathā so rājā rattiyā tikkhattuṃ ubbijji, na tathā ayaṃ, nevassa yañño paccupaṭṭhito ahosi. So ākāsatale paññattesu āsanesu paccekabuddhe nisīdāpetvā ‘‘ke tumhe’’ti pucchi. ‘‘Mayaṃ, mahārāja, anavajjabhojino nāmā’’ti. ‘‘Bhante <pageBreak edition="M" number="1.0193" />, anavajjabhojinoti imassa ko attho’’ti? ‘‘Sundaraṃ vā asundaraṃ vā laddhā nibbikārā bhuñjāma, mahārājā’’ti. Taṃ sutvā rañño etadahosi – ‘‘yaṃnūnāhaṃ ime upaparikkheyyaṃ ‘edisā vā no vā’’’ti? Taṃ divasaṃ kaṇājakena bilaṅgadutiyena parivisi. Taṃ paccekabuddhā amataṃ viya nibbikārā bhuñjiṃsu. Rājā ‘‘ime <pageBreak edition="P" number="0.0174" />paṭiññātattā ekadivasaṃ nibbikārā <pageBreak edition="V" number="1.0180" />honti, puna sve jānissāmī’’ti svātanāya nimantesi. Dutiyadivasepi tathevākāsi. Tepi tatheva paribhuñjiṃsu. Atha rājā ‘‘sundaraṃ datvā vīmaṃsissāmī’’ti punapi nimantetvā dve divase mahāsakkāraṃ katvā paṇītena ativicitrena khādanīyena bhojanīyena parivisi. Tepi tatheva nibbikārā paribhuñjitvā rañño maṅgalaṃ vatvā pakkamiṃsu. Rājā acirapakkantesu tesu ‘‘anavajjabhojino ete, aho vatāhampi anavajjabhojī bhaveyya’’nti cintetvā mahārajjaṃ pahāya pabbajjaṃ samādāya vipassanaṃ ārabhitvā paccekabuddho hutvā mañjūsakarukkhamūle paccekabuddhānaṃ majjhe attano ārammaṇaṃ vibhāvento imaṃ gāthamabhāsi. Sā padatthato uttānameva. Kevalaṃ pana <bold>sahāyasampada</bold>nti ettha asekhehi sīlādikkhandhehi sampannā sahāyā eva sahāyasampadāti veditabbā.</paragraph>
<paragraph line="435">Ayaṃ panettha yojanā – yā ayaṃ vuttā sahāyasampadā, taṃ sahāyasampadaṃ <bold>addhā pasaṃsāma,</bold>ekaṃseneva thomemāti vuttaṃ hoti. Kathaṃ? <bold>Seṭṭhā samā sevitabbā sahāyā</bold>ti. Kasmā? Attano sīlādīhi seṭṭhe sevamānassa sīlādayo dhammā anuppannā uppajjanti, uppannā ca vuddhiṃ virūḷhiṃ vepullaṃ pāpuṇanti. Same sevamānassa aññamaññaṃ sādhāraṇena kukkuccassa vinodanena ca laddhā na parihāyanti. Ete pana sahāyake seṭṭhe ca same ca aladdhā kuhanādimicchājīvaṃ pahāya dhammena samena uppannaṃ bhojanaṃ bhuñjanto tattha ca paṭighānunayaṃ anuppādento anavajjabhojī hutvā atthakāmo kulaputto eko care khaggavisāṇakappo. Ahampi evaṃ caranto imaṃ sampattiṃ adhigatomhīti.</paragraph>
<centered line="436">Addhāpasaṃsāgāthāvaṇṇanā niṭṭhitā.</centered>
<paragraph line="437" number="104"><bold>Disvā suvaṇṇassā</bold>ti kā uppatti? Aññataro kira bārāṇasiyaṃ rājā gimhasamaye divāseyyaṃ upagato ahosi, santike cassa <pageBreak edition="M" number="1.0194" />vaṇṇadāsī gosītacandanaṃ pisati. Tassā ekabāhāya ekaṃ suvaṇṇavalayaṃ, ekabāhāya dve. Tāni saṅghaṭṭenti, itaraṃ na saṅghaṭṭati. Rājā taṃ disvā ‘‘evameva gaṇavāse saṅghaṭṭanā, ekavāse asaṅghaṭṭanā’’ti cintetvā punappunaṃ dāsiṃ olokesi. Tena ca samayena sabbālaṅkāravibhūsitā devī taṃ bījayantī ṭhitā hoti. Sā ‘‘vaṇṇadāsiyā paṭibaddhacitto maññe rājā’’ti cintetvā taṃ dāsiṃ uṭṭhāpetvā sayameva pisitumāraddhā. Athassā ca ubhosu bāhāsu aneke suvaṇṇavalayā, te saṅghaṭṭayantā mahāsaddaṃ janayiṃsu. Rājā <pageBreak edition="P" number="0.0175" />atisuṭṭhutaraṃ nibbindo dakkhiṇapassena nipannoyeva vipassanaṃ ārabhitvā paccekabodhiṃ sacchākāsi. Taṃ anuttarasukhena sukhitaṃ nipannaṃ candanahatthā devī upasaṅkamitvā ‘‘ālimpāmi <pageBreak edition="V" number="1.0181" />, mahārājā’’ti āha. So ‘‘apehi, mā ālimpāhī’’ti āha. Sā ‘‘kissa, mahārājā’’ti? So ‘‘nāhaṃ, rājā’’ti. Evametesaṃ kathāsallāpaṃ sutvā amaccā upasaṅkamiṃsu, tehipi mahārājavādena ālapito ‘‘nāhaṃ, bhaṇe, rājā’’ti āha. Sesaṃ paṭhamagāthāya vuttasadisameva.</paragraph>
<paragraph line="438">Ayaṃ pana gāthāvaṇṇanā<bold>–</bold>tattha <bold>disvā</bold>ti oloketvā. <bold>Suvaṇṇassā</bold>ti kañcanassa. ‘‘Valayānī’’ti pāṭhaseso. Sāvasesapadattho hi ayaṃ attho. <bold>Pabhassarānī</bold>ti pabhāsanasīlāni, jutimantānīti vuttaṃ hoti. Sesaṃ uttānapadatthameva. Ayaṃ pana yojanā – disvā bhujasmiṃ suvaṇṇassa valayāni ‘‘gaṇavāse sati saṅghaṭṭanā, ekavāse asaṅghaṭṭanā’’ti evaṃ cintetvā vipassanaṃ ārabhitvā adhigatomhīti. Sesaṃ suviññeyyamevāti.</paragraph>
<centered line="439">Suvaṇṇavalayagāthāvaṇṇanā niṭṭhitā.</centered>
<paragraph line="440" number="105"><bold>Evaṃ dutiyenā</bold>ti kā uppatti? Aññataro kira bārāṇasirājā daharova pabbajitukāmo amacce āṇāpesi – ‘‘deviṃ gahetvā rajjaṃ pariharatha, ahaṃ pabbajissāmī’’ti. Amaccā – ‘‘mahārāja, arājakaṃ rajjaṃ amhehi na sakkā rakkhituṃ sāmantarājāno āgamma vilumpissanti, yāva ekopi putto uppajjati, tāva āgamehī’’ti saññāpesuṃ. Muducitto rājā adhivāsesi. Atha devī gabbhaṃ gaṇhi. Rājā puna te āṇāpesi – ‘‘devī gabbhinī, puttaṃ jātaṃ rajje abhisiñcitvā rajjaṃ pariharatha, ahaṃ pabbajissāmī’’ti. Amaccā <pageBreak edition="M" number="1.0195" />‘‘dujjānaṃ, mahārāja, etaṃ, yaṃ devī puttaṃ vā vijāyissati, dhītaraṃ vāti, tāva vijāyanakālaṃ āgamehī’’ti punapi rājānaṃ saññāpesuṃ. Atha sā puttaṃ vijāyi. Tadāpi rājā tatheva amacce āṇāpesi. Amaccā punapi rājānaṃ – ‘‘āgamehi, mahārāja, yāva paṭibalo hotī’’ti bahūhi kāraṇehi saññāpesuṃ. Tato kumāre paṭibale jāte amacce sannipātāpetvā ‘‘paṭibalo dāni ayaṃ, taṃ rajje abhisiñcitvā paṭipajjathā’’ti amaccānaṃ okāsaṃ adatvā antarāpaṇato kāsāyavatthādayo sabbaparikkhāre āharāpetvā antepure eva pabbajitvā mahājanako viya nikkhamitvā gato. Sabbaparijano nānappakāraṃ paridevamāno rājānaṃ anubandhi. So rājā yāva attano rajjasīmā, tāva gantvā kattaradaṇḍena lekhaṃ ākaḍḍhitvā – ‘‘ayaṃ lekhā nātikkamitabbā’’ti āha <pageBreak edition="P" number="0.0176" />. Mahājano lekhāya sīsaṃ katvā bhūmiyaṃ nipanno paridevamāno ‘‘tuyhaṃ dāni, tāta, rañño āṇā, kiṃ karissatī’’ti kumāraṃ lekhaṃ atikkamāpesi. Kumāro ‘‘tāta, tātā’’ti dhāvitvā <pageBreak edition="V" number="1.0182" />rājānaṃ sampāpuṇi. Rājā kumāraṃ disvā ‘‘etaṃ mahājanaṃ pariharanto rajjaṃ kāresiṃ, kiṃ dāni ekaṃ dārakaṃ pariharituṃ na sakkhissa’’nti kumāraṃ gahetvā araññaṃ paviṭṭho, tattha pubbapaccekabuddhehi vasitapaṇṇasālaṃ disvā vāsaṃ kappesi saddhiṃ puttena.</paragraph>
<paragraph line="441">Tato kumāro varasayanādīsu kataparicayo tiṇasanthārake vā rajjumañcake vā sayamāno rodati. Sītavātādīhi phuṭṭho samāno – ‘‘sītaṃ tāta uṇhaṃ tāta makasā tāta ḍaṃsanti. Chātomhi tāta, pipāsitomhi tātā’’ti vadati. Rājā taṃ saññāpentoyeva rattiṃ vītināmesi. Divāpissa piṇḍāya caritvā bhattaṃ upanāmesi, kumāro missakabhattaṃ kaṅguvarakamuggādibahulaṃ acchādentampi taṃ jighacchāvasena bhuñjamāno katipāhaccayena uṇhe ṭhapitapadumaṃ viya milāyi. Rājā pana paṭisaṅkhānabalena nibbikāro bhuñjati. Tato so kumāraṃ saññāpento āha – ‘‘nagare, tāta, paṇītāhāro labbhati, tattha gacchāmā’’ti. Kumāro ‘‘āma, tātā’’ti. Tato naṃ purakkhatvā āgatamaggeneva nivatti. Kumāramātāpi devī ‘‘na dāni rājā kumāraṃ gaṇhitvā araññe ciraṃ vasissati, katipāheneva nivattissatī’’ti cintetvā raññā <pageBreak edition="M" number="1.0196" />kattaradaṇḍena likhitaṭṭhāneyeva vatiṃ kārāpetvā vāsaṃ kappesi. Rājā tassā vatiyā avidūre ṭhatvā ‘‘ettha te, tāta, mātā nisinnā, gacchāhī’’ti pesesi. Yāva so taṃ ṭhānaṃ pāpuṇāti, tāva udikkhanto aṭṭhāsi – ‘‘mā heva naṃ koci viheṭheyyā’’ti. Kumāro mātu santikaṃ dhāvanto agamāsi.</paragraph>
<paragraph line="442">Ārakkhapurisā kumāraṃ āgacchantaṃ disvā deviyā ārocesi. Devī vīsatināṭakitthisahassaparivutā paccuggantvā paṭiggahesi. Rañño ca pavattiṃ pucchi. ‘‘Pacchato āgacchatī’’ti sutvā manusse pesesi. Rājāpi tāvadeva sakavasanaṭṭhānaṃ agamāsi. Manussā rājānaṃ adisvā nivattiṃsu. Tato devī nirāsāva hutvā puttaṃ gahetvā nagaraṃ gantvā rajje abhisiñci. Rājāpi attano vasanaṭṭhāne nisinno vipassitvā paccekabodhiṃ patvā mañjūsakarukkhamūle paccekabuddhānaṃ majjhe imaṃ udānagāthaṃ abhāsi. Sā atthato uttānā eva.</paragraph>
<paragraph line="443">Ayaṃ panetthādhippāyo – yvāyaṃ ekena dutiyena kumārena sītuṇhādīhi nivedentena sahavāsena taṃ saññāpentassa mama <bold>vācābhilāpo</bold>tasmiṃ sinehavasena <bold>abhisajjanā vā</bold>jātā. Sacāhaṃ imaṃ na pariccajāmi, tato āyatimpi tatheva hessati, yathā <pageBreak edition="P" number="0.0177" />idāni, <bold>evaṃ dutiyena saha mamassa vācābhilāpo abhisajjanā vā</bold>. ‘‘Ubhayampetaṃ antarāyakaraṃ visesādhigamassā’’ti <bold>etaṃ</bold><pageBreak edition="V" number="1.0183" /><bold>bhayaṃ āyatiṃ pekkhamāno</bold>taṃ chaḍḍetvā yoniso paṭipajjitvā paccekabodhimadhigatomhīti. Sesaṃ vuttanayamevāti.</paragraph>
<centered line="444">Āyatibhayagāthāvaṇṇanā niṭṭhitā.</centered>
<paragraph line="445" number="106"><bold>Kāmā hi citrā</bold>ti kā uppatti? Bārāṇasiyaṃ kira seṭṭhiputto daharova seṭṭhiṭṭhānaṃ labhi. Tassa tiṇṇaṃ utūnaṃ anucchavikā tayo pāsādā ahesuṃ. So sabbasampattīhi devakumāro viya paricāreti. Atha so daharova samāno ‘‘pabbajissāmī’’ti mātāpitaro āpucchi, te naṃ nivārenti. So tatheva nibandhati. Punapi naṃ mātāpitaro ‘‘tvaṃ, tāta, sukhumālo, dukkarā pabbajjā, khuradhārāya upari caṅkamanasadisā’’ti nānappakārehi nivārenti. So <pageBreak edition="M" number="1.0197" />tatheva nibandhati. Te cintesuṃ – ‘‘sacāyaṃ pabbajati, amhākaṃ domanassaṃ hoti. Sace naṃ nivārema, etassa domanassaṃ hoti. Apica amhākaṃ domanassaṃ hotu, mā ca etassā’’ti anujāniṃsu. Tato so sabbaṃ parijanaṃ paridevamānaṃ anādiyitvā isipatanaṃ gantvā paccekabuddhānaṃ santike pabbaji. Tassa uḷārasenāsanaṃ na pāpuṇāti, mañcake taṭṭikaṃ attharitvā sayi. So varasayane kataparicayo sabbarattiṃ atidukkhito ahosi. Pabhāte sarīraparikammaṃ katvā pattacīvaramādāya paccekabuddhehi saddhiṃ piṇḍāya pāvisi. Tattha vuḍḍhā aggāsanañca aggapiṇḍañca labhanti, navakā yaṃkiñcideva āsanalūkhaṃ bhojanañca. So tena lūkhabhojanenāpi atidukkhito ahosi. So katipāhaṃyeva kiso dubbaṇṇo hutvā nibbijji, yathā taṃ aparipakkagate samaṇadhamme. Tato mātāpitūnaṃ dūtaṃ pesetvā uppabbaji. So katipāhaṃyeva balaṃ gahetvā punapi pabbajitukāmo ahosi, tato dutiyampi pabbajitvā punapi uppabbaji. Tatiyavāre pana pabbajitvā sammā paṭipanno vipassitvā paccekabodhiṃ sacchikatvā imaṃ udānagāthaṃ vatvā puna paccekabuddhānaṃ majjhe imameva byākaraṇagāthampi abhāsi.</paragraph>
<paragraph line="446">Tattha <bold>kāmā</bold>ti dve kāmā vatthukāmo ca kilesakāmo ca. Tattha vatthukāmo nāma piyarūpādiārammaṇadhammo, kilesakāmo nāma sabbo rāgappabhedo. Idha pana vatthukāmo adhippeto. Rūpādianekappakāravasena <bold>citrā</bold>. Lokassādavasena <bold>madhurā</bold><pageBreak edition="P" number="0.0178" />. Bālaputhujjanānaṃ manaṃ ramāpentīti <bold>manoramā. Virūparūpenā</bold>ti vividhena rūpena, anekavidhena sabhāvenāti vuttaṃ hoti. Te hi rūpādivasena citrā, rūpādīsupi nīlādivasena vividharūpā. Evaṃ tena tena virūparūpena tathā tathā assādaṃ dassetvā <bold>mathenti cittaṃ,</bold>pabbajjāya abhiramituṃ na dentīti. Sesamettha <pageBreak edition="V" number="1.0184" />pākaṭameva. Nigamanampi dvīhi tīhi vā padehi yojetvā purimagāthāsu vuttanayeneva veditabbanti.</paragraph>
<centered line="447">Kāmagāthāvaṇṇanā niṭṭhitā.</centered>
<paragraph line="448" number="107"><bold>Ītī cā</bold>ti kā uppatti? Bārāṇasiyaṃ kira rañño gaṇḍo udapādi, bāḷhā vedanā vaḍḍhanti. Vejjā ‘‘satthakammena vinā phāsu na hotī’’ti bhaṇanti <pageBreak edition="M" number="1.0198" />. Rājā tesaṃ abhayaṃ datvā satthakammaṃ kārāpesi. Te taṃ phāletvā pubbalohitaṃ nīharitvā nivedanaṃ katvā vaṇaṃ pilotikena bandhiṃsu. Lūkhamaṃsāhāresu ca naṃ sammā ovadiṃsu. Rājā lūkhabhojanena kisasarīro ahosi, gaṇḍo cassa milāyi. So phāsukasaññī hutvā siniddhāhāraṃ bhuñji, tena sañjātabalo visayeyeva paṭisevi, tassa gaṇḍo purimasabhāvameva sampāpuṇi. Evaṃ yāva tikkhattuṃ satthakammaṃ kārāpetvā vejjehi parivajjito nibbinditvā mahārajjaṃ pahāya pabbajitvā araññaṃ pavisitvā vipassanaṃ ārabhitvā sattahi vassehi paccekabodhiṃ sacchikatvā imaṃ udānagāthaṃ bhāsitvā nandamūlakapabbhāraṃ agamāsi.</paragraph>
<paragraph line="449">Tattha etīti <bold>īti,</bold>āgantukānaṃ akusalabhāgīnaṃ byasanahetūnaṃ etaṃ adhivacanaṃ. Tasmā kāmaguṇāpi ete anekabyasanāvahaṭṭhena anatthānaṃ sannipātaṭṭhena ca īti. Gaṇḍopi asuciṃ paggharati, uddhumātaparipakkaparibhinno hoti. Tasmā ete kilesāsucipaggharaṇato uppādajarābhaṅgehi uddhumātaparipakkaparibhinnabhāvato ca <bold>gaṇḍo</bold>. Upaddavatīti <bold>upaddavo,</bold>anatthaṃ janento abhibhavati ajjhottharatīti attho, rāgagaṇḍādīnametamadhivacanaṃ. Tasmā kāmaguṇāpete aviditanibbānatthāvahahetutāya sabbupaddavakammaparivatthutāya ca upaddavo. Yasmā panete kilesāturabhāvaṃ janentā sīlasaṅkhātaṃ ārogyaṃ loluppaṃ vā uppādentā pākatikameva ārogyaṃ vilumpanti, tasmā iminā ārogyavilumpanaṭṭhena <pageBreak edition="P" number="0.0179" /><bold>rogo</bold>. Abbhantaramanupaviṭṭhaṭṭhena pana antotudanaṭṭhena ca dunnīharaṇīyaṭṭhena ca <bold>sallaṃ</bold>. Diṭṭhadhammikasamparāyikabhayāvahanato <bold>bhayaṃ</bold>. Me etanti <bold>metaṃ</bold>. Sesamettha pākaṭameva. Nigamanampi vuttanayeneva veditabbanti.</paragraph>
<centered line="450">Ītigāthāvaṇṇanā niṭṭhitā.</centered>
<paragraph line="451" number="108"><bold>Sītañcā</bold>ti kā uppatti? Bārāṇasiyaṃ kira sītālukabrahmadatto nāma rājā ahosi. So pabbajitvā araññe tiṇakuṭikāya viharati. Tasmiñca padese sīte sītaṃ, uṇhe <pageBreak edition="V" number="1.0185" />daṇhameva hoti abbhokāsattā padesassa. Gocaragāme bhikkhā yāvadatthaṃ na labbhati, pānīyampi dullabhaṃ, vātātapaḍaṃsasarīsapāpi bādhenti. Tassa etadahosi – ‘‘ito <pageBreak edition="M" number="1.0199" />aḍḍhayojanamatte sampanno padeso, tattha sabbepi ete parissayā natthi, yaṃnūnāhaṃ tattha gaccheyyaṃ, phāsukaṃ viharantena sakkā sukhamadhigantu’’nti? Tassa puna ahosi – ‘‘pabbajitā nāma na paccayagiddhā honti, evarūpañca cittaṃ attano vase vattāpenti, na cittassa vase vattanti, nāhaṃ gamissāmī’’ti evaṃ paccavekkhitvā na agamāsi. Evaṃ yāvatatiyakaṃ uppannacittaṃ paccavekkhitvā nivattesi. Tato tattheva satta vassāni vasitvā sammā paṭipajjamāno paccekabodhiṃ sacchikatvā imaṃ udānagāthaṃ bhāsitvā nandamūlakapabbhāraṃ agamāsi.</paragraph>
<paragraph line="452">Tattha <bold>sītañcā</bold>ti sītaṃ duvidhaṃ abbhantaradhātukkhobhapaccayañca bāhiradhātukkhobhapaccayañca, tathā uṇhampi. <bold>Ḍaṃsā</bold>ti piṅgalamakkhikā. <bold>Sarīsapā</bold>ti ye keci dīghajātikā sarantā gacchanti. Sesaṃ pākaṭameva. Nigamanampi vuttanayeneva veditabbanti.</paragraph>
<centered line="453">Sītālukagāthāvaṇṇanā niṭṭhitā.</centered>
<paragraph line="454" number="109"><bold>Nāgovā</bold>ti kā uppatti? Bārāṇasiyaṃ kira aññataro rājā vīsati vassāni rajjaṃ kāretvā kālaṅkato niraye vīsati vassāni eva paccitvā, himavantappadese hatthiyoniyaṃ uppajjitvā sañjātakkhandho padumavaṇṇasakalasarīro uḷāro yūthapati mahānāgo ahosi. Tassa obhaggobhaggasākhābhaṅgāni hatthichāpāva khādanti, ogāhepi naṃ hatthiniyo kaddamena vilimpiṃsu, sabbaṃ pālileyyakanāgasseva ahosi. So yūthā nibbijjitvā pakkāmi. Tato naṃ padānusārena <pageBreak edition="P" number="0.0180" />yūthā anubandhanti, evaṃ yāvatatiyaṃ pakkantampi anubandhiṃsuyeva. Tato cintesi ‘‘idāni mayhaṃ nattako bārāṇasiyaṃ rajjaṃ kāreti, yaṃnūnāhaṃ attano purimajātiyā uyyānaṃ gaccheyyaṃ. Tatra so maṃ rakkhissatī’’ti. Tato rattiyaṃ niddupagate yūthe yūthaṃ pahāya tameva uyyānaṃ pāvisi. Uyyānapālo disvā rañño ārocesi. Rājā ‘‘hatthiṃ gahessāmī’’ti senāya parivāresi. Hatthī rājānameva abhimukho gacchati. Rājā ‘‘maṃ abhimukho etī’’ti khurappaṃ sannayhitvā aṭṭhāsi. Tato hatthī ‘‘vijjheyyāpi maṃ eso’’ti mānusikāya vācāya ‘‘brahmadatta, mā maṃ vijjha, ahaṃ te ayyako’’ti āha. Rājā ‘‘kiṃ bhaṇasī’’ti sabbaṃ pucchi. Hatthīpi rajje ca narake ca hatthiyoniyañca pavattiṃ sabbaṃ <pageBreak edition="M" number="1.0200" />ārocesi. Rājā ‘‘sundaraṃ mā bhāyi, mā kañci bhiṃsāpehī’’ti hatthino vaṭṭañca ārakkhake ca hatthibhaṇḍe ca upaṭṭhāpesi.</paragraph>
<paragraph line="455">Athekadivasaṃ <pageBreak edition="V" number="1.0186" />rājā hatthikkhandhavaragato ‘‘ayaṃ vīsati vassāni rajjaṃ kāretvā niraye paccitvā pakkāvasesena tiracchānayoniyaṃ uppanno, tatthāpi gaṇasaṃvāsasaṅghaṭṭanaṃ asahanto idhāgatosi, aho dukkhova gaṇasaṃvāso, ekībhāvo eva pana sukho’’ti cintetvā tattheva vipassanaṃ ārabhitvā paccekabodhiṃ sacchākāsi. Taṃ lokuttarasukhena sukhitaṃ amaccā upasaṅkamitvā paṇipātaṃ katvā ‘‘yānakālo, mahārājā’’ti āhaṃsu. Tato ‘‘nāhaṃ, rājā’’ti vatvā purimanayeneva imaṃ gāthamabhāsi. Sā padatthato pākaṭā eva.</paragraph>
<paragraph line="456">Ayaṃ panettha adhippāyayojanā – sā ca kho yuttivaseneva, na anussavavasena. Yathā ayaṃ hatthī ariyakantesu sīlesu dantattā adantabhūmiṃ nāgacchatīti vā, sarīramahantatāya vā <bold>nāgo,</bold>evaṃ kudāssu nāmāhampi ariyakantesu sīlesu dantattā adantabhūmiṃ nāgamanena, āgumakaraṇena, puna itthattaṃ anāgamanena ca guṇasarīramahantatāya vā nāgo bhaveyyaṃ. Yathā cesa <bold>yūthāni vivajjayitvā</bold>ekacariyasukhena <bold>yathābhirantaṃ viharaṃ araññe eko care khaggavisāṇakappo,</bold>kudāssu nāmāhampi evaṃ gaṇaṃ vivajjetvā ekavihārasukhena yathābhirantaṃ viharaṃ araññe attano yathā yathā sukhaṃ, tathā tathā yattakaṃ vā icchāmi, tattakaṃ araññe nivāsaṃ eko care khaggavisāṇakappo eko careyyanti attho. Yathā cesa susaṇṭhitakkhandhamahantatāya <bold>sañjātakkhandho,</bold>kudāssu nāmāhampi <pageBreak edition="P" number="0.0181" />evaṃ asekhasīlakkhandhamahantatāya sañjātakkhandho bhaveyyaṃ. Yathā cesa padumasadisagattatāya vā, padumakule uppannatāya vā <bold>padumī,</bold>kudāssu nāmāhampi evaṃ padumasadisaujukatāya vā, ariyajātipadume uppannatāya vā padumī bhaveyyaṃ. Yathā cesa thāmabalādīhi <bold>uḷāro,</bold>kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti. Evaṃ cintento vipassanaṃ ārabhitvā paccekabodhiṃ adhigatomhīti.</paragraph>
<centered line="457">Nāgagāthāvaṇṇanā niṭṭhitā.</centered>
<paragraph line="458" number="110"><bold>Aṭṭhānata</bold>nti <pageBreak edition="M" number="1.0201" />kā uppatti? Bārāṇasirañño kira putto daharo eva samāno pabbajitukāmo mātāpitaro yāci. Mātāpitaro naṃ nivārenti. So nivāriyamānopi nibandhatiyeva ‘‘pabbajissāmī’’ti. Tato pubbe vuttaseṭṭhiputtaṃ viya sabbaṃ vatvā anujāniṃsu. ‘‘Pabbajitvā ca uyyāneyeva vasitabba’’nti paṭijānāpesuṃ, so tathā akāsi. Tassa mātā pātova vīsatisahassanāṭakitthiparivutā uyyānaṃ gantvā puttaṃ yāguṃ pāyetvā antarā khajjakādīni ca khādāpetvā yāva majjhanhikasamayā tena saddhiṃ samullapitvā nagaraṃ pavisati. Pitāpi majjhanhike āgantvā taṃ bhojetvā attanāpi bhuñjitvā divasaṃ tena saddhiṃ <pageBreak edition="V" number="1.0187" />samullapitvā sāyanhasamayaṃ paṭijagganakapurise ṭhapetvā nagaraṃ pavisati. So evaṃ rattindivaṃ avivitto viharati.</paragraph>
<paragraph line="459">Tena kho pana samayena ādiccabandhu nāma paccekabuddho nandamūlakapabbhāre viharati. So āvajjento taṃ addasa – ‘‘ayaṃ kumāro pabbajituṃ asakkhi, jaṭaṃ chindituṃ na sakkotī’’ti. Tato paraṃ āvajji – ‘‘attano dhammatāya nibbijjissati nu kho, no’’ti. Atha ‘‘dhammatāya nibbindanto aticiraṃ bhavissatī’’ti ñatvā ‘‘tassa ārammaṇaṃ dassessāmī’’ti purimanayeneva manosilātalato āgantvā uyyāne aṭṭhāsi. Rājaparisā disvā ‘‘paccekabuddho āgato, mahārājā’’ti ārocesi. Rājā ‘‘idāni me putto paccekabuddhena saddhiṃ anukkaṇṭhito vasissatī’’ti pamuditamano hutvā paccekabuddhaṃ sakkaccaṃ upaṭṭhahitvā tattheva vāsaṃ yācitvā paṇṇasālādivāvihāracaṅkamādisabbaṃ kāretvā vāsesi. So tattha vasanto ekadivasaṃ okāsaṃ labhitvā kumāraṃ pucchi – ‘‘kosi tva’’nti? ‘‘Ahaṃ pabbajito’’ti. ‘‘Pabbajitā nāma na īdisā hontī’’ti. Atha ‘‘bhante, kīdisā honti, kiṃ <pageBreak edition="P" number="0.0182" />mayhaṃ ananucchavika’’nti vutte ‘‘tvaṃ attano ananucchavikaṃ na pekkhasi, nanu te mātā vīsatisahassitthīti saddhiṃ pubbaṇhasamaye āgacchantī uyyānaṃ avivittaṃ karoti, pitā cassa mahatā balakāyena sāyanhasamaye jagganakaparisā sakalaṃ rattiṃ, pabbajitā nāma tava sadisā na honti, īdisā pana hontī’’ti tattha ṭhitasseva iddhiyā himavante aññataraṃ vihāraṃ dassesi. So tattha paccekabuddhe ālambanaphalakaṃ nissāya ṭhite ca caṅkamante ca rajanakakammasūcikammādīni karonte ca disvā āha – ‘‘tumhe idha nāgacchatha, pabbajjā ca tumhehi anuññātā’’ti <pageBreak edition="M" number="1.0202" />? ‘‘Āma, pabbajjā anuññātā, pabbajitakālato paṭṭhāya samaṇā nāma attano nissaraṇaṃ kātuṃ, padesañca icchitaṃ patthitaṃ gantuṃ labhanti, ettakaṃva vaṭṭatī’’ti vatvā ākāse ṭhatvā <bold>aṭṭhāna taṃ saṅgaṇikāratassa, yaṃ phassaye sāmayikaṃ vimutti</bold>nti imaṃ upaḍḍhugāthaṃ vatvā dissamānoyeva ākāsena nandamūlakapabbhāraṃ agamāsi. Evaṃ gate paccekabuddhe so attano paṇṇasālaṃ pavisitvā nipajji. Ārakkhapurisopi ‘‘sayito kumāro, idāni kuhiṃ gamissatī’’ti pamatto niddaṃ okkami. So tassa pamattabhāvaṃ ñatvā pattacīvaramādāya araññaṃ pāvisi. Tatra ca ṭhito vipassanaṃ ārabhitvā paccekabodhiṃ sacchikatvā paccekabuddhaṭṭhānaṃ gato. Tatra ca ‘‘kathamadhigata’’nti pucchito ādiccabandhunā vuttaṃ upaḍḍhagāthaṃ paripuṇṇaṃ katvā abhāsi.</paragraph>
<paragraph line="460">Tassattho – <bold>aṭṭhāna ta</bold>nti aṭṭhānaṃ taṃ, akāraṇaṃ tanti vuttaṃ hoti. Anunāsikalopo kato ‘‘ariyasaccāna <pageBreak edition="V" number="1.0188" />dassana’’ntiādīsu (khu. pā. 5.11; su. ni. 270) viya. <bold>Saṅgaṇikāratassā</bold>ti gaṇābhiratassa. <bold>Ya</bold>nti kāraṇavacanametaṃ ‘‘yaṃ hirīyati hirīyitabbenā’’tiādīsu (dha. sa. 30) viya. <bold>Phassaye</bold>ti adhigacche. <bold>Sāmayikaṃ vimutti</bold>nti lokiyasamāpattiṃ. Sā hi appitappitasamaye eva paccatthikehi vimuccanato ‘‘sāmayikā vimuttī’’ti vuccati. Taṃ sāmayikaṃ vimuttiṃ. Aṭṭhānaṃ taṃ, na taṃ kāraṇaṃ vijjati saṅgaṇikāratassa, yena kāraṇena vimuttiṃ phassaye iti etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhīti āha. Sesaṃ vuttanayamevāti.</paragraph>
<centered line="461">Aṭṭhānagāthāvaṇṇanā niṭṭhitā.</centered>
<centered line="462">Dutiyavaggo niṭṭhito.</centered>
<paragraph line="463" number="111"><bold>Diṭṭhīvisūkānī</bold>ti <pageBreak edition="P" number="0.0183" />kā uppatti? Aññataro kira bārāṇasirājā rahogato cintesi – ‘‘yathā sītādīnaṃ paṭighātakāni uṇhādīni atthi, atthi nu kho evaṃ vaṭṭapaṭighātakaṃ vivaṭṭaṃ, no’’ti? So amacce pucchi – ‘‘vivaṭṭaṃ jānāthā’’ti? Te ‘‘jānāma, mahārājā’’ti āhaṃsu. Rājā ‘‘kiṃ ta’’nti? Tato ‘‘antavā loko’’tiādinā nayena sassatucchedaṃ kathesuṃ. Rājā ‘‘ime na jānanti, sabbepime diṭṭhigatikā’’ti <pageBreak edition="M" number="1.0203" />sayameva tesaṃ vilomatañca ayuttatañca disvā ‘‘vaṭṭapaṭighātakaṃ vivaṭṭaṃ atthi, taṃ gavesitabba’’nti cintetvā rajjaṃ pahāya pabbajitvā vipassanto paccekabodhiṃ sacchākāsi. Imañca udānagāthaṃ abhāsi paccekabuddhānaṃ majjhe byākaraṇagāthañca.</paragraph>
<paragraph line="464">Tassattho – <bold>diṭṭhīvisūkānī</bold>ti dvāsaṭṭhidiṭṭhigatāni. Tāni hi maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni, evaṃ diṭṭhiyā visūkāni, diṭṭhi eva vā visūkāni diṭṭhivisūkāni. <bold>Upātivatto</bold>ti dassanamaggena atikkanto. <bold>Patto niyāma</bold>nti avinipātadhammatāya sambodhiparāyaṇatāya ca niyatabhāvaṃ adhigato, sammattaniyāmasaṅkhātaṃ vā paṭhamamagganti. Ettāvatā paṭhamamaggakiccanipphatti ca tassa paṭilābho ca vutto. Idāni <bold>paṭiladdhamaggo</bold>ti iminā sesamaggapaṭilābhaṃ dasseti. <bold>Uppannañāṇomhī</bold>ti uppannapaccekabodhiñāṇo amhi. Etena phalaṃ dasseti. <bold>Anaññaneyyo</bold>ti aññehi idaṃ saccanti na netabbo. Etena sayambhutaṃ dasseti, patte vā paccekabodhiñāṇe <pageBreak edition="V" number="1.0189" />aññaneyyatāya abhāvā sayaṃvasitaṃ. Samathavipassanāya vā <bold>diṭṭhivisūkāni upātivatto,</bold>ādimaggena <bold>niyāmaṃ patto,</bold>sesehi <bold>paṭiladdhamaggo, phalañāṇena uppannañāṇo,</bold>taṃ sabbaṃ attanāva adhigatoti <bold>anaññaneyyo</bold>ti. Sesaṃ vuttanayeneva veditabbanti.</paragraph>
<centered line="465">Diṭṭhīvisūkagāthāvaṇṇanā niṭṭhitā.</centered>
<paragraph line="466" number="112"><bold>Nillolupo</bold>ti kā uppatti? Bārāṇasirañño kira sūdo antarabhattaṃ pacitvā upanāmesi manuññadassanaṃ sādurasaṃ ‘‘appeva nāma me rājā dhanamanuppādeyyā’’ti. Taṃ rañño gandheneva bhottukamyataṃ janesi, mukhe kheḷaṃ uppādeti. Paṭhamakabaḷe pana mukhe pakkhittamatte sattarasaharaṇisahassāni amateneva phusitāni <pageBreak edition="P" number="0.0184" />ahesuṃ. Sūdo ‘‘idāni me dassati, idāni me dassatī’’ti cintesi. Rājāpi ‘‘sakkārāraho sūdo’’ti cintesi, ‘‘rasaṃ sāyitvā pana sakkarontaṃ maṃ pāpako kittisaddo abbhuggaccheyya ‘lolo ayaṃ rājā rasagaruko’’’ti na kiñci abhaṇi. Evaṃ yāva bhojanapariyosānaṃ, tāva sūdo ‘‘idāni dassati, idāni dassatī’’ti cintesi. Rājāpi avaṇṇabhayena na kiñci abhaṇi. Tato sūdo <pageBreak edition="M" number="1.0204" />‘‘natthi maññe imassa rañño jivhāviññāṇa’’nti. Dutiyadivase asādurasaṃ upanāmesi. Rājā bhuñjanto ‘‘niggahāraho vata, bho, ajja sūdo’’ti jānantopi pubbe viya paccavekkhitvā avaṇṇabhayena na kiñci abhaṇi. Tato sūdo ‘‘rājā neva sundaraṃ nāsundaraṃ jānātī’’ti cintetvā sabbaṃ paribbayaṃ attanāva gahetvā kiñcideva pacitvā rañño deti. Rājā ‘‘aho vata lobho, ahaṃ nāma vīsati nagarasahassāni bhuñjanto imassa lobhena bhattamattampi na labhāmī’’ti nibbijjitvā rajjaṃ pahāya pabbajitvā vipassanto paccekabodhiṃ sacchākāsi. Purimanayeneva imaṃ gāthaṃ abhāsi.</paragraph>
<paragraph line="467">Tattha <bold>nillolupo</bold>ti alolupo. Yo hi rasataṇhābhibhūto hoti, so bhusaṃ luppati punappunaṃ luppati, tena ‘‘lolupo’’ti vuccati. Tasmā esa taṃ paṭikkhipanto ‘‘nillolupo’’ti āha. <bold>Nikkuho</bold>ti ettha kiñcāpi yassa tividhaṃ kuhanavatthu natthi, so ‘‘nikkuho’’ti vuccati. Imissā pana gāthāya manuññabhojanādīsu vimhayamanāpajjanato nikkuhoti ayamadhippāyo. <bold>Nippipāso</bold>ti ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti attho. <bold>Nimmakkho</bold>ti ettha paraguṇavināsanalakkhaṇo makkho, tassa abhāvena nimmakkho. Attano gihikāle sūdassa guṇamakkhanābhāvaṃ sandhāyāha. <bold>Niddhantakasāvamoho</bold>ti ettha rāgādayo tayo kāyaduccaritādīni ca tīṇīti cha dhammā yathāsambhavaṃ appasannaṭṭhena <pageBreak edition="V" number="1.0190" />sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca ‘‘kasāvā’’ti veditabbā. Yathāha –</paragraph>
<indent line="468">‘‘Tattha katame tayo kasāvā? Rāgakasāvo, dosakasāvo, mohakasāvo. Ime tayo kasāvā. Tattha katame aparepi tayo kasāvā? Kāyakasāvo, vacīkasāvo, manokasāvo’’ti (vibha. 924).</indent>
<paragraph line="469">Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā niddhantakasāvamoho. Tiṇṇaṃ eva vā kāyavacīmanokasāvānaṃ mohassa ca niddhantattā niddhantakasāvamoho. Itaresu nillolupatādīhi <pageBreak edition="M" number="1.0205" />rāgakasāvassa, nimmakkhatāya dosakasāvassa <pageBreak edition="P" number="0.0185" />niddhantabhāvo siddho eva. <bold>Nirāsayo</bold>ti nittaṇho. <bold>Sabbaloke bhavitvā</bold>ti sakalaloke, tīsu bhavesu dvādasasu vā āyatanesu bhavavibhavataṇhāvirahito hutvāti attho. Sesaṃ vuttanayeneva veditabbaṃ. Atha vā tayopi pāde vatvā <bold>eko care</bold>ti eko carituṃ sakkuṇeyyāti evampettha sambandho kātabbo.</paragraph>
<centered line="470">Nillolupagāthāvaṇṇanā niṭṭhitā.</centered>
<paragraph line="471" number="113"><bold>Pāpaṃ sahāya</bold>nti kā uppatti? Bārāṇasiyaṃ kira aññataro rājā mahaccarājānubhāvena nagaraṃ padakkhiṇaṃ karonto manusse koṭṭhāgārato purāṇadhaññādīni bahiddhā nīharante disvā ‘‘kiṃ, bhaṇe, ida’’nti amacce pucchi. Amaccā ‘‘idāni, mahārāja, navadhaññādīni uppajjissanti, tesaṃ okāsaṃ kātuṃ ime manussā purāṇadhaññādīni chaḍḍentī’’ti āhaṃsu. Rājā ‘‘kiṃ, bhaṇe, itthāgārabalakāyādīnaṃ vattaṃ paripuṇṇa’’nti āha. ‘‘Āma, mahārāja, paripuṇṇa’’nti. ‘‘Tena hi, bhaṇe, dānasālaṃ kāretha, dānaṃ dassāmi, mā imāni dhaññāni anupakārāni vinassantū’’ti. Tato naṃ aññataro diṭṭhigatiko amacco ‘‘mahārāja, natthi dinna’’nti ārabbha yāva ‘‘bāle ca paṇḍite ca sandhāvitvā saṃsaritvā dukkhassantaṃ karissantī’’ti vatvā nivāresi. Rājā dutiyampi tatiyampi koṭṭhāgāre vilumpante disvā tatheva āṇāpesi. Sopi tatiyampi naṃ ‘‘mahārāja, dattupaññattaṃ yadidaṃ dāna’’ntiādīni vatvā nivāresi. So ‘‘are, ahaṃ attano santakampi na labhāmi dātuṃ, kiṃ me imehi pāpasahāyehī’’ti nibbinno rajjaṃ pahāya pabbajitvā vipassanto paccekabodhiṃ sacchākāsi. Tañca pāpasahāyaṃ garahanto imaṃ udānagāthamāha.</paragraph>
<paragraph line="472">Tassāyaṃ <pageBreak edition="V" number="1.0191" />saṅkhepattho – yvāyaṃ dasavatthukāya pāpadiṭṭhiyā samannāgatattā pāpo, paresampi anatthaṃ passatīti anatthadassī, kāyaduccaritādimhi ca visame niviṭṭho, taṃ atthakāmo kulaputto <bold>pāpaṃ sahāyaṃ parivajjayetha, anatthadassiṃ visame niviṭṭhaṃ. Sayaṃ na seve</bold>ti attano vasena taṃ na seveyya. Yadi pana parassa vaso hoti, kiṃ sakkā kātunti vuttaṃ hoti. <bold>Pasuta</bold>nti pasaṭaṃ, diṭṭhivasena tattha tattha lagganti attho. <bold>Pamatta</bold>nti kāmaguṇesu vossaṭṭhacittaṃ, kusalabhāvanārahitaṃ vā. Taṃ <pageBreak edition="M" number="1.0206" />evarūpaṃ sahāyaṃ na <pageBreak edition="P" number="0.0186" />seve na bhaje na payirupāse, aññadatthu eko care khaggavisāṇakappoti.</paragraph>
<centered line="473">Pāpasahāyagāthāvaṇṇanā niṭṭhitā.</centered>
<paragraph line="474" number="114"><bold>Bahussuta</bold>nti kā uppatti? Pubbe kira kassapassa bhagavato sāsane aṭṭha paccekabodhisattā pabbajitvā gatapaccāgatavattaṃ pūretvā devaloke uppannātiādi sabbaṃ anavajjabhojīgāthāya vuttasadisameva. Ayaṃ pana viseso – paccekabuddhe nisīdāpetvā rājā āha – ‘‘ke tumhe’’ti? Te āhaṃsu – ‘‘mayaṃ, mahārāja, bahussutā nāmā’’ti. Rājā ‘‘ahaṃ sutabrahmadatto nāma, sutena tittiṃ na gacchāmi, handa, nesaṃ santike vicitranayadhammadesanaṃ sossāmī’’ti attamano dakkhiṇodakaṃ datvā parivisitvā bhattakiccapariyosāne saṅghattherassa santike nisīditvā ‘‘dhammakathaṃ, bhante, kathethā’’ti āha. So ‘‘sukhito hotu, mahārāja, rāgakkhayo hotū’’ti vatvā uṭṭhito. Rājā ‘‘ayaṃ na bahussuto, dutiyo bahussuto bhavissati, sve tassa vicitradhammadesanaṃ sossāmī’’ti svātanāya nimantesi. Evaṃ yāva sabbesaṃ paṭipāṭi gacchati, tāva nimantesi, te sabbepi ‘‘dosakkhayo hotu, mohakkhayo, gatikkhayo, bhavakkhayo, vaṭṭakkhayo, upadhikkhayo, taṇhakkhayo hotū’’ti evaṃ ekekapadaṃ visesetvā sesaṃ paṭhamasadisameva vatvā uṭṭhahiṃsu.</paragraph>
<paragraph line="475">Tato rājā – ‘‘ime ‘bahussutā maya’nti bhaṇanti, na ca tesaṃ vicitrakathā, kimetehi vutta’’nti tesaṃ vacanatthaṃ upaparikkhitumāraddho. Atha ‘‘rāgakkhayo hotū’’ti upaparikkhanto ‘‘rāge khīṇe dosopi mohopi aññataraññatarepi kilesā khīṇā hontī’’ti ñatvā attamano ahosi ‘‘nippariyāyabahussutā ime samaṇā. Yathāpi hi purisena mahāpathaviṃ vā ākāsaṃ vā aṅguliyā niddisantena na aṅgulimattova padeso niddiṭṭho hoti. Api ca kho pana sakalapathavī ākāsā eva niddiṭṭhā honti. Evaṃ imehi ekekaṃ atthaṃ niddisantehi aparimāṇā atthā niddiṭṭhā hontī’’ti. Tato so ‘‘kudāssu nāmāhampi evaṃ bahussuto bhavissāmī’’ti <pageBreak edition="V" number="1.0192" />tathārūpaṃ bahussutabhāvaṃ patthento <pageBreak edition="M" number="1.0207" />rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthamabhāsi.</paragraph>
<paragraph line="476">Tatthāyaṃ saṅkhepattho – <bold>bahussuta</bold>nti duvidho bahussuto tīsu piṭakesu atthato nikhilo pariyattibahussuto ca, maggaphalavijjābhiññāpaṭivedhako <pageBreak edition="P" number="0.0187" />paṭivedhabahussuto ca. Āgatāgamo <bold>dhammadharo</bold>. Uḷārehi pana kāyavacīmanokammehi samannāgato <bold>uḷāro</bold>. Yuttapaṭibhāno ca muttapaṭibhāno ca yuttamuttapaṭibhāno ca <bold>paṭibhānavā</bold>. Pariyattiparipucchādhigamavasena vā tividho paṭibhānavā veditabbo. Yassa hi pariyatti paṭibhāti, so pariyattipaṭibhānavā. Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti, so paripucchāpaṭibhānavā. Yassa maggādayo paṭividdhā honti, so adhigamapaṭibhānavā. Taṃ evarūpaṃ <bold>bahussutaṃ dhammadharaṃ bhajetha mittaṃ uḷāraṃ paṭibhānavantaṃ</bold>. Tato tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni <bold>aññāya atthāni,</bold>tato ‘‘ahosiṃ nu kho ahaṃ atītamaddhāna’’ntiādīsu (ma. ni. 1.18; saṃ. ni. 2.20) kaṅkhāṭṭhāniyesu <bold>vineyya kaṅkhaṃ</bold>vicikicchaṃ vinetvā vināsetvā evaṃ katasabbakicco <bold>eko care khaggavisāṇakappo</bold>ti.</paragraph>
<centered line="477">Bahussutagāthāvaṇṇanā niṭṭhitā.</centered>
<paragraph line="478" number="115"><bold>Khiḍḍaṃ rati</bold>nti kā uppatti? Bārāṇasiyaṃ kira vibhūsakabrahmadatto nāma rājā pātova yāguṃ vā bhattaṃ vā bhuñjitvā nānāvidhavibhūsanehi attānaṃ vibhūsāpetvā mahāādāse sakalaṃ sarīraṃ disvā yaṃ na icchati, taṃ apanetvā aññena vibhūsanena vibhūsāpeti. Tassa ekadivasaṃ evaṃ karontassa bhattavelā majjhanhikā sampattā. Vippakatavibhūsitova dussapaṭṭena sīsaṃ veṭhetvā bhuñjitvā divāseyyaṃ upagañchi. Punapi uṭṭhahitvā tatheva karoto sūriyo oggato. Evaṃ dutiyadivasepi tatiyadivasepi. Athassa evaṃ maṇḍanappasutassa piṭṭhirogo udapādi. Tassa etadahosi – ‘‘aho re, ahaṃ sabbathāmena vibhūsantopi imasmiṃ kappake vibhūsane asantuṭṭho lobhaṃ uppādesiṃ, lobho ca nāmesa apāyagamanīyo <pageBreak edition="M" number="1.0208" />dhammo, handāhaṃ lobhaṃ niggaṇhāmī’’ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthamabhāsi.</paragraph>
<paragraph line="479">Tattha <bold>khiḍḍā</bold>ca <bold>rati</bold>ca pubbe vuttāva. <bold>Kāmasukha</bold>nti vatthukāmasukhaṃ. Vatthukāmāpi hi sukhassa visayādibhāvena ‘‘sukha’’nti vuccanti. Yathāha – ‘‘atthi rūpaṃ sukhaṃ sukhānupatita’’nti <pageBreak edition="V" number="1.0193" />(saṃ. ni. 3.60). Evametaṃ khiḍḍaṃ ratiṃ kāmasukhañca imasmiṃ okāsaloke <bold>analaṅkaritvā</bold>alanti akatvā, etaṃ tappakanti vā sārabhūtanti <pageBreak edition="P" number="0.0188" />vā evaṃ aggahetvā. <bold>Anapekkhamāno</bold>ti tena analaṅkaraṇena anapekkhaṇasīlo apihāluko nittaṇho. <bold>Vibhūsaṭṭhānā virato saccavādī</bold>ti tattha vibhūtā duvidhā – agārikavibhūsā ca anagārikavibhūsā ca. Sāṭakaveṭhanamālāgandhādivibhūsā agārikavibhūsā nāma. Pattamaṇḍanādivibhūsā anagārikavibhūsā. Vibhūsā eva vibhūsaṭṭhānaṃ, tasmā vibhūsaṭṭhānā tividhāya viratiyā virato. Avitathavacanato saccavādīti evamattho daṭṭhabbo.</paragraph>
<centered line="480">Vibhūsaṭṭhānagāthāvaṇṇanā niṭṭhitā.</centered>
<paragraph line="481" number="116"><bold>Puttañca</bold><pageBreak edition="M" number="1.0209" /><bold>dāra</bold>nti kā uppatti? Bārāṇasiyaṃ kira rañño putto daharakāleyeva abhisitto rajjaṃ kāresi. So paṭhamagāthāya vuttapaccekabodhisatto viya rajjasiriṃ anubhavanto ekadivasaṃ cintesi – ‘‘ahaṃ rajjaṃ kārento bahūnaṃ dukkhaṃ karomi, kiṃ me ekabhattatthāya iminā pāpena, handa, sukhamuppādemī’’ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="482">Tattha <bold>dhanānī</bold>ti muttāmaṇiveḷuriyasaṅkhasilāpavāḷarajatajātarūpādīni ratanāni. <bold>Dhaññānī</bold>ti sālivīhiyavagodhumakaṅguvarakakudrūsakappabhedāni satta sesāparaṇṇāni ca. <bold>Bandhavānī</bold>ti ñātibandhugottabandhumittabandhusippabandhuvasena catubbidhabandhave. <bold>Yathodhikānī</bold>ti sakasakaodhivasena ṭhitāniyeva. Sesaṃ vuttanayamevāti.</paragraph>
<centered line="483">Puttadāragāthāvaṇṇanā niṭṭhitā.</centered>
<paragraph line="484" number="117"><bold>Saṅgo eso</bold>ti kā uppatti? Bārāṇasiyaṃ kira pādalolabrahmadatto nāma rājā ahosi. So pātova yāguṃ vā bhattaṃ vā bhuñjitvā tīsu pāsādesu tividhāni nāṭakāni passati. Tividhā nāma nāṭakā pubbarājato āgataṃ, anantararājato āgataṃ, attano kāle uṭṭhitanti. So ekadivasaṃ pātova daharanāṭakapāsādaṃ gato. Tā nāṭakitthiyo ‘‘rājānaṃ ramāpessāmā’’ti sakkassa devānamindassa accharāyo viya atimanoharaṃ naccagītavāditaṃ payojesuṃ. Rājā ‘‘anacchariyametaṃ daharāna’’nti asantuṭṭho hutvā majjhimanāṭakapāsādaṃ gato, tāpi nāṭakitthiyo tatheva akaṃsu. So tatthapi tatheva asantuṭṭho hutvā mahallakanāṭakapāsādaṃ gato <pageBreak edition="V" number="1.0194" />, tāpi tatheva <pageBreak edition="P" number="0.0189" />akaṃsu. Rājā dve tayo rājaparivaṭṭe atītānaṃ tāsaṃ mahallakabhāvena aṭṭhikīḷanasadisaṃ naccaṃ disvā gītañca amadhuraṃ sutvā punadeva daharanāṭakapāsādaṃ, puna majjhimanāṭakapāsādanti evampi vicaritvā katthaci asantuṭṭho cintesi – ‘‘imā nāṭakitthiyo sakkaṃ devānamindaṃ accharāyo viya maṃ ramāpetukāmā sabbathāmena naccagītavāditaṃ payojesuṃ. Svāhaṃ katthaci asantuṭṭho lobhaṃ vaḍḍhemi. Lobho ca nāmesa apāyagamanīyo dhammo, handāhaṃ lobhaṃ niggaṇhāmī’’ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="485">Tassattho – <bold>saṅgo eso</bold>ti attano upabhogaṃ niddisati. So hi sajjanti tattha pāṇino kaddame paviṭṭho hatthī viyāti saṅgo. <bold>Parittamettha sokhya</bold>nti ettha pañcakāmaguṇūpabhogakāle viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ parittaṃ, vijjuppabhāya obhāsitanaccadassanasukhaṃ iva ittaraṃ, tāvakālikanti vuttaṃ hoti. <bold>Appassādo dukkhamevettha bhiyyo</bold>ti ettha ca yvāyaṃ ‘‘yaṃ kho, bhikkhave, ime pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo’’ti (ma. ni. 1.166) vutto, so yamidaṃ ‘‘ko ca, bhikkhave, kāmānaṃ ādīnavo, idha, bhikkhave, kulaputto yena sippaṭṭhānena jīvikaṃ kappeti, yadi muddāya yadi gaṇanāyā’’ti evamādinā (ma. ni. 1.167) nayenettha dukkhaṃ vuttaṃ, taṃ upanidhāya appo udakabindumatto hoti, atha kho dukkhameva bhiyyo bahu, catūsu samuddesu udakasadisaṃ hoti. Tena vuttaṃ ‘‘appassādo dukkhamevettha <pageBreak edition="M" number="1.0210" />bhiyyo’’ti. <bold>Gaḷo eso</bold>ti assādaṃ dassetvā ākaḍḍhanavasena baḷiso viya eso, yadidaṃ pañcakāmaguṇā. <bold>Iti ñatvā matimā</bold>ti evaṃ jānitvā buddhimā paṇḍito puriso sabbametaṃ pahāya <bold>eko care khaggavisāṇakappo</bold>ti.</paragraph>
<centered line="486">Saṅgagāthāvaṇṇanā niṭṭhitā.</centered>
<paragraph line="487" number="118"><bold>Sandālayitvānā</bold>ti kā uppatti? Bārāṇasiyaṃ kira anivattabrahmadatto nāma rājā ahosi. So saṅgāmaṃ otiṇṇo ajinitvā aññaṃ vā kiccaṃ āraddho aniṭṭhapetvā na nivattati, tasmā naṃ evaṃ <pageBreak edition="P" number="0.0190" />sañjāniṃsu. So ekadivasaṃ uyyānaṃ gacchati. Tena ca samayena davaḍāho uṭṭhāsi. So aggi sukkhāni ceva haritāni ca tiṇādīni dahanto anivattamāno eva gacchati. Rājā taṃ disvā tappaṭibhāganimittaṃ uppādesi. ‘‘Yathāyaṃ davaḍāho, evameva ekādasavidho aggi sabbe satte dahanto anivattamāno gacchati mahādukkhaṃ uppādento, kudāssu nāmāhampi imassa dukkhassa nivattanatthaṃ ayaṃ aggi viya ariyamaggañāṇagginā <pageBreak edition="V" number="1.0195" />kilese dahanto anivattamāno gaccheyya’’nti? Tato muhuttaṃ gantvā kevaṭṭe addasa nadiyaṃ macche gaṇhante. Tesaṃ jālantare paviṭṭho eko mahāmaccho jālaṃ bhetvā palāyi. Te ‘‘maccho jālaṃ bhetvā gato’’ti saddamakaṃsu. Rājā tampi vacanaṃ sutvā tappaṭibhāganimittaṃ uppādesi – ‘‘kudāssu nāmāhampi ariyamaggañāṇena taṇhādiṭṭhijālaṃ bhetvā asajjamāno gaccheyya’’nti? So rajjaṃ pahāya pabbajitvā vipassanaṃ ārabhitvā paccekabodhiṃ sacchākāsi, imañca udānagāthamabhāsi.</paragraph>
<paragraph line="488">Tassā dutiyapāde <bold>jāla</bold>nti suttamayaṃ vuccati. <bold>Ambū</bold>ti udakaṃ, tattha caratīti ambucārī, macchassetaṃ adhivacanaṃ. Salile ambucārī <bold>salilambucārī</bold>. Tasmiṃ nadīsalile <bold>jālaṃ bhetvā</bold>gataambucārīvāti vuttaṃ hoti. Tatiyapāde <bold>daḍḍha</bold>nti daḍḍhaṭṭhānaṃ vuccati. Yathā aggi daḍḍhaṭṭhānaṃ puna na nivattati, na tattha bhiyyo āgacchati, evaṃ maggañāṇagginā daḍḍhakāmaguṇaṭṭhānaṃ anivattamāno tattha bhiyyo anāgacchantoti vuttaṃ hoti. Sesaṃ vuttanayamevāti.</paragraph>
<centered line="489">Sandālagāthāvaṇṇanā niṭṭhitā.</centered>
<paragraph line="490" number="119"><bold>Okkhittacakkhū</bold>ti <pageBreak edition="M" number="1.0211" />kā uppatti? Bārāṇasiyaṃ kira cakkhulolabrahmadatto nāma rājā pādalolabrahmadatto viya nāṭakadassanaṃ anuyutto hoti. Ayaṃ pana viseso – so asantuṭṭho tattha tattha gacchati. Ayaṃ taṃ taṃ nāṭakaṃ disvā atīva abhinanditvā nāṭakadassanaparivattanena taṇhaṃ vaḍḍhento vicarati. So kira nāṭakadassanatthaṃ āgataṃ aññataraṃ kuṭumbiyabhariyaṃ disvā rāgaṃ uppādesi. Tato saṃvegaṃ āpajjitvā puna ‘‘are, ahaṃ imaṃ taṇhaṃ vaḍḍhento apāyaparipūrako bhavissāmi, handa, naṃ niggaṇhāmī’’ti pabbajitvā vipassanto paccekabodhiṃ sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ abhāsi.</paragraph>
<paragraph line="491">Tattha <pageBreak edition="P" number="0.0191" /><bold>okkhittacakkhū</bold>ti heṭṭhākhittacakkhu, sattagīvaṭṭhikāni paṭipāṭiyā ṭhapetvā parivajjanagahetabbadassanatthaṃ yugamattaṃ pekkhamānoti vuttaṃ hoti. Na tu hanukaṭṭhinā hadayaṭṭhiṃ saṅghaṭṭento. Evañhi okkhittacakkhutā na samaṇasāruppā hoti. <bold>Na ca pādalolo</bold>ti ekassa dutiyo, dvinnaṃ tatiyoti evaṃ gaṇamajjhaṃ pavisitukāmatāya kaṇḍūyamānapādo viya abhavanto, dīghacārikaanivattacārikavirato. <bold>Guttindriyo</bold>ti chasu indriyesu idha manindriyassa visuṃ vuttattā vuttāvasesavasena ca gopitindriyo. <bold>Rakkhitamānasāno</bold>ti mānasaṃ eva mānasānaṃ, taṃ rakkhitamassāti <pageBreak edition="V" number="1.0196" />rakkhitamānasāno. Yathā kilesehi na viluppati, evaṃ rakkhitacittoti vuttaṃ hoti. <bold>Anavassuto</bold>ti imāya paṭipattiyā tesu tesu ārammaṇesu kilesaanvassavavirahito. <bold>Apariḍayhamāno</bold>ti kilesaggīhi apariḍayhamāno. Bahiddhā vā anavassuto, ajjhattaṃ apariḍayhamāno. Sesaṃ vuttanayamevāti.</paragraph>
<centered line="492">Okkhittacakkhugāthāvaṇṇanā niṭṭhitā.</centered>
<paragraph line="493" number="120"><bold>Ohārayitvā</bold>ti kā uppatti? Bārāṇasiyaṃ kira aññopi cātumāsikabrahmadatto nāma rājā catumāse catumāse uyyānakīḷaṃ gacchati. So ekadivasaṃ gimhānaṃ majjhimamāse uyyānaṃ pavisanto uyyānadvāre pattasañchannaṃ pupphālaṅkatasākhāviṭapaṃ pāricchattakakoviḷāraṃ disvā ekaṃ pupphaṃ gahetvā uyyānaṃ pāvisi. Tato ‘‘raññā aggapupphaṃ gahita’’nti aññataropi amacco hatthikkhandhe ṭhito ekameva pupphaṃ aggahesi. Etenevupāyena sabbo <pageBreak edition="M" number="1.0212" />balakāyo aggahesi. Pupphehi anassādentā pattampi gaṇhiṃsu. So rukkho nippattapuppho khandhamattova ahosi. Rājā sāyanhasamaye uyyānā nikkhamanto taṃ disvā ‘‘kiṃ kato ayaṃ rukkho, mamāgamanavelāya maṇivaṇṇasākhantaresu pavāḷasadisapupphālaṅkato ahosi, idāni nippattapuppho jāto’’ti cintento tasseva avidūre apupphitarukkhaṃ sañchannapalāsaṃ addasa. Disvā cassa etadahosi – ‘‘ayaṃ rukkho pupphabharitasākhattā bahujanassa lobhanīyo ahosi, tena muhutteneva <pageBreak edition="P" number="0.0192" />byasanaṃ patto. Ayaṃ panañño alobhanīyattā tatheva ṭhito. Idañcāpi rajjaṃ pupphitarukkho viya lobhanīyaṃ, bhikkhubhāvo pana apupphitarukkho viya alobhanīyo. Tasmā yāva idampi ayaṃ rukkho viya na viluppati, tāva ayamañño sañchannapatto yathā pāricchattako, evaṃ kāsāvena sañchanno hutvā pabbajeyya’’nti. So rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="494">Tattha <bold>kāsāyavattho abhinikkhamitvā</bold>ti imassa pādassa gehā nikkhamitvā kāsāyavatthanivattho hutvāti evamattho veditabbo. Sesaṃ vuttanayeneva sakkā viññātunti na vitthāritanti.</paragraph>
<centered line="495">Pāricchattakagāthāvaṇṇanā niṭṭhitā.</centered>
<centered line="496">Tatiyavaggo niṭṭhito.</centered>
<paragraph line="497" number="121"><bold>Rasesū</bold>ti <pageBreak edition="V" number="1.0197" />kā uppatti? Aññataro kira bārāṇasirājā uyyāne amaccaputtehi parivuto silāpaṭṭapokkharaṇiyaṃ kīḷati. Tassa sūdo sabbamaṃsānaṃ rasaṃ gahetvā atīva susaṅkhataṃ amatakappaṃ antarabhattaṃ pacitvā upanāmesi. So tattha gedhamāpanno kassaci kiñci adatvā attanāva bhuñji. Udakaṃ kīḷanto ativikāle nikkhanto sīghaṃ sīghaṃ bhuñji. Yehi saddhiṃ pubbe bhuñjati, na tesaṃ kañci sari. Atha pacchā paṭisaṅkhānaṃ uppādetvā ‘‘aho! Mayā pāpaṃ kataṃ, yvāyaṃ rasataṇhābhibhūto sabbajanaṃ vissaritvā ekakova bhuñjiṃ, handa, naṃ rasataṇhaṃ niggaṇhāmī’’ti rajjaṃ pahāya pabbajitvā vipassanto paccekabodhiṃ sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ abhāsi.</paragraph>
<paragraph line="498">Tattha <pageBreak edition="M" number="1.0213" /><bold>rasesū</bold>ti ambilamadhuratittakakaṭukaloṇakhārikakasāvādibhedesu sāyanīyesu. <bold>Gedhaṃ akara</bold>nti giddhiṃ akaronto, taṇhaṃ anuppādentoti vuttaṃ hoti. <bold>Alolo</bold>ti ‘‘idaṃ sāyissāmi, idaṃ sāyissāmī’’ti evaṃ rasavisesesu anākulo. <bold>Anaññaposī</bold>ti posetabbakasaddhivihārikādivirahito. Kāyasandhāraṇamattena santuṭṭhoti vuttaṃ hoti. Yathā vā pubbe uyyāne rasesu gedhakaraṇasīlo aññaposī āsiṃ, evaṃ ahutvā yāya taṇhāya lolo hutvā rasesu gedhaṃ karoti, taṃ <pageBreak edition="P" number="0.0193" />taṇhaṃ hitvā āyatiṃ taṇhāmūlakassa aññassa attabhāvassānibbattāpanena anaññaposīti vuttaṃ hoti. Atha vā atthabhañjanakaṭṭhena kilesā ‘‘aññe’’ti vuccanti, tesaṃ aposanena anaññaposīti ayamettha attho. <bold>Sapadānacārī</bold>ti avokkammacārī anupubbacārī, gharapaṭipāṭiṃ achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho. <bold>Kule kule appaṭibaddhacitto</bold>ti khattiyakulādīsu yattha katthaci kilesavasena alaggacitto, candopamo niccanavako hutvāti attho. Sesaṃ vuttanayamevāti.</paragraph>
<centered line="499">Rasagedhagāthāvaṇṇanā niṭṭhitā.</centered>
<paragraph line="500" number="122"><bold>Pahāya pañcāvaraṇānī</bold>ti kā uppatti? Bārāṇasiyaṃ kira aññataro rājā paṭhamajjhānalābhī ahosi. So jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ patvā attano paṭipattisampadaṃ dīpento imaṃ udānagāthaṃ abhāsi.</paragraph>
<paragraph line="501">Tattha <bold>pañcāvaraṇānī</bold>ti pañca nīvaraṇāni eva, tāni <bold>uragasutte</bold>(su. ni. 1 ādayo) atthato vuttāni. Tāni pana yasmā abbhādayo viya candasūriye ceto āvaranti, tasmā ‘‘āvaraṇāni cetaso’’ti vuttāni. Tāni upacārena vā appanāya vā <bold>pahāya</bold>vijahitvāti attho <pageBreak edition="V" number="1.0198" />. <bold>Upakkilese</bold>ti upagamma cittaṃ vibādhente akusaladhamme, <bold>vatthopamādīsu</bold>(ma. ni. 1.70 ādayo) vutte abhijjhādayo vā. <bold>Byapanujjā</bold>ti panuditvā, vipassanāmaggena pajahitvāti attho. <bold>Sabbe</bold>ti anavasese. Evaṃ samathavipassanāsampanno paṭhamamaggena diṭṭhinissayassa pahīnattā <bold>anissito,</bold>sesamaggehi chetvā tedhātukaṃ <pageBreak edition="M" number="1.0214" /><bold>sinehadosaṃ,</bold>taṇhārāganti vuttaṃ hoti. Sineho eva hi guṇapaṭipakkhato sinehadosoti vutto. Sesaṃ vuttanayamevāti.</paragraph>
<centered line="502">Āvaraṇagāthāvaṇṇanā niṭṭhitā.</centered>
<paragraph line="503" number="123"><bold>Vipiṭṭhikatvānā</bold>ti kā uppatti? Bārāṇasiyaṃ kira aññataro rājā catutthajjhānalābhī ahosi. Sopi jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā attano paṭipattisampadaṃ dīpento imaṃ udānagāthaṃ abhāsi.</paragraph>
<paragraph line="504">Tattha <bold>vipiṭṭhikatvānā</bold>ti piṭṭhito katvā, chaḍḍetvā vijahitvāti attho <pageBreak edition="P" number="0.0194" />. <bold>Sukhañca dukkha</bold>nti kāyikaṃ sātāsātaṃ. <bold>Somanassadomanassa</bold>nti cetasikaṃ sātāsātaṃ. <bold>Upekkha</bold>nti catutthajjhānupekkhaṃ. <bold>Samatha</bold>nti catutthajjhānasamādhiṃ eva. <bold>Visuddha</bold>nti pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā atisuddhaṃ, niddhantasuvaṇṇamiva vigatūpakkilesanti attho.</paragraph>
<paragraph line="505">Ayaṃ pana yojanā – vipiṭṭhikatvāna sukhañca dukkhañca pubbeva, paṭhamajjhānūpacāreyeva dukkhaṃ tatiyajjhānūpacāreyeva sukhanti adhippāyo. Puna ādito vuttaṃ <bold>ca</bold>-kāraṃ parato netvā ‘‘somanassaṃ domanassañca vipiṭṭhikatvāna pubbevā’’ti adhikāro. Tena somanassaṃ catutthajjhānūpacāre, domanassañca dutiyajjhānūpacāreyevāti dīpeti. Etāni hi etesaṃ pariyāyato pahānaṭṭhānāni. Nippariyāyato pana dukkhassa paṭhamajjhānaṃ, domanassassa dutiyajjhānaṃ, sukhassa tatiyajjhānaṃ, somanassassa catutthajjhānaṃ pahānaṭṭhānaṃ. Yathāha – ‘‘paṭhamaṃ jhānaṃ upasampajja viharati etthuppannaṃ dukkhindriyaṃ aparisesaṃ nirujjhatī’’tiādikaṃ (saṃ. ni. 5.510) sabbaṃ <bold>aṭṭhasāliniyā</bold>dhammasaṅgahaṭṭhakathāyaṃ (dha. sa. aṭṭha. 165) vuttaṃ. Yathā pubbevāti tīsu paṭhamajjhānādīsu dukkhadomanassasukhāni vipiṭṭhikatvā evamettha catutthajjhāne somanassaṃ vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko careti. Sesaṃ vuttanayamevāti.</paragraph>
<centered line="506">Vipiṭṭhigāthāvaṇṇanā niṭṭhitā.</centered>
<paragraph line="507" number="124"><bold>Āraddhavīriyo</bold>ti <pageBreak edition="M" number="1.0215" /><pageBreak edition="V" number="1.0199" />kā uppatti? Aññataro kira paccantarājā sahassayodhabalakāyo rajjena khuddako, paññāya mahanto ahosi. So ekadivasaṃ ‘‘kiñcāpi ahaṃ khuddako rajjena, paññavatā pana sakkā sakalajambudīpaṃ gahetu’’nti cintetvā sāmantarañño dūtaṃ pāhesi – ‘‘sattāhabbhantare me rajjaṃ vā detu yuddhaṃ vā’’ti. Tato so attano amacce sannipātāpetvā āha – ‘‘mayā tumhe anāpucchāyeva sāhasaṃ kammaṃ kataṃ, amukassa rañño evaṃ pesitaṃ, kiṃ kātabba’’nti? Te āhaṃsu – ‘‘sakkā, mahārāja, so dūto nivattetu’’nti. ‘‘Na sakkā, gato bhavissatī’’ti. ‘‘Yadi evaṃ vināsitamhā tayā, tena hi dukkhaṃ aññassa satthena marituṃ, handa, mayaṃ aññamaññaṃ paharitvā marāma, attānaṃ paharitvā marāma, ubbandhāma, visaṃ khādāmā’’ti. Evaṃ etesu ekameko <pageBreak edition="P" number="0.0195" />maraṇameva saṃvaṇṇeti. Tato rājā ‘‘kiṃ me imehi, atthi, bhaṇe, mayhaṃ yodhā’’ti āha. Atha ‘‘ahaṃ mahārāja yodho, ahaṃ mahārāja yodho’’ti yodhasahassaṃ uṭṭhahi.</paragraph>
<paragraph line="508">Rājā ‘‘ete upaparikkhissāmī’’ti mahantaṃ citakaṃ sajjāpetvā āha – ‘‘mayā, bhaṇe, idaṃ sāhasaṃ kataṃ, taṃ me amaccā paṭikkosanti, svāhaṃ citakaṃ pavisissāmi. Ko mayā saddhiṃ pavisissati, kena mayhaṃ jīvitaṃ pariccatta’’nti? Evaṃ vutte pañcasatā yodhā uṭṭhahiṃsu ‘‘mayaṃ, mahārāja, pavisissāmā’’ti. Tato rājā itare pañcasate āha – ‘‘tumhe dāni, tātā, kiṃ karissathā’’ti? Te āhaṃsu – ‘‘nāyaṃ, mahārāja, purisakāro, itthicariyā esā, apica mahārājena paṭirañño dūto pesito, te mayaṃ tena raññā saddhiṃ yujjhitvā marissāmā’’ti. Tato rājā ‘‘pariccattaṃ tumhehi mama jīvita’’nti caturaṅginiṃ senaṃ sannayhitvā tena yodhasahassena parivuto gantvā rajjasīmāya nisīdi.</paragraph>
<paragraph line="509">Sopi paṭirājā taṃ pavattiṃ sutvā ‘‘are, so khuddakarājā mama dāsassāpi nappahotī’’ti dussitvā sabbaṃ balakāyaṃ ādāya yujjhituṃ nikkhami. Khuddakarājā taṃ abbhuyyātaṃ disvā balakāyaṃ āha – ‘‘tātā, tumhe na bahukā, sabbe sampiṇḍitvā asicammaṃ gahetvā sīghaṃ imassa rañño purato ujukaṃ eva gacchathā’’ti. Te tathā akaṃsu. Athassa <pageBreak edition="M" number="1.0216" />sā senā dvidhā bhinditvā antaramadāsi. Te taṃ rājānaṃ jīvaggāhaṃ gahetvā attano rañño ‘‘taṃ māressāmī’’ti āgacchantassa adaṃsu. Paṭirājā taṃ abhayaṃ yāci. Rājā tassa abhayaṃ datvā sapathaṃ kārāpetvā attano vase katvā tena saha aññaṃ rājānaṃ abbhuggantvā tassa rajjasīmāya ṭhatvā pesesi – ‘‘rajjaṃ vā me detu yuddhaṃ vā’’ti. So ‘‘ahaṃ ekayuddhampi <pageBreak edition="V" number="1.0200" />na sahāmī’’ti rajjaṃ niyyādesi. Etenupāyena sabbe rājāno gahetvā ante bārāṇasirājānampi aggahesi.</paragraph>
<paragraph line="510">So ekasatarājaparivuto sakalajambudīparajjaṃ anusāsanto cintesi – ‘‘ahaṃ pubbe khuddako ahosiṃ, somhi idāni attano ñāṇasampattiyā sakalajambudīpamaṇḍalassa issaro rājā jāto. Taṃ kho pana me ñāṇaṃ lokiyavīriyasampayuttaṃ, neva nibbidāya na virāgāya saṃvattati, yaṃnūnāhaṃ iminā ñāṇena lokuttaradhammaṃ gaveseyya’’nti. Tato bārāṇasirañño rajjaṃ datvā puttadārañca sakajanapadeyeva ṭhapetvā sabbaṃ pahāya pabbajitvā vipassanaṃ ārabhitvā paccekabodhiṃ sacchikatvā attano vīriyasampattiṃ dīpento imaṃ udānagāthaṃ abhāsi.</paragraph>
<paragraph line="511">Tattha āraddhaṃ vīriyaṃ assāti <bold>āraddhavīriyo</bold>. Etena attano mahāvīriyataṃ dasseti. Paramattho vuccati nibbānaṃ, paramatthassa patti paramatthapatti, tassā <bold>paramatthapattiyā</bold>. Etena vīriyārambhena pattabbaṃ <pageBreak edition="P" number="0.0196" />phalaṃ dasseti. <bold>Alīnacitto</bold>ti etena vīriyūpatthambhānaṃ cittacetasikānaṃ alīnataṃ dasseti. <bold>Akusītavuttī</bold>ti etena ṭhānacaṅkamādīsu kāyassa anavasīdanaṃ dasseti. <bold>Daḷhanikkamo</bold>ti etena ‘‘kāmaṃ taco ca nhāru cā’’ti (ma. ni. 2.184; a. ni. 2.5; mahāni. 196) evaṃ pavattaṃ padahanavīriyaṃ dasseti, yaṃ taṃ anupubbasikkhādīsu padahanto ‘‘kāyena ceva paramatthasaccaṃ sacchikarotī’’ti vuccati. Atha vā etena maggasampayuttaṃ vīriyaṃ dasseti. Tampi daḷhañca bhāvanāpāripūrigatattā, nikkamo ca sabbaso paṭipakkhā nikkhantattā, tasmā taṃsamaṅgīpuggalopi daḷho nikkamo assāti ‘‘daḷhanikkamo’’ti vuccati. <bold>Thāmabalūpapanno</bold>ti maggakkhaṇe kāyathāmena ca ñāṇabalena ca upapanno. Atha vā thāmabhūtena balena <pageBreak edition="M" number="1.0217" />upapanno, thirañāṇabalūpapannoti vuttaṃ hoti. Etena tassa vīriyassa vipassanāñāṇasampayogaṃ dīpento yogapadhānabhāvaṃ sādheti. Pubbabhāgamajjhimaukkaṭṭhavīriyavasena vā tayopi pādā yojetabbā. Sesaṃ vuttanayamevāti.</paragraph>
<centered line="512">Āraddhavīriyagāthāvaṇṇanā niṭṭhitā.</centered>
<paragraph line="513" number="125"><bold>Paṭisallāna</bold>nti kā uppatti? Imissā gāthāya āvaraṇagāthāya viya uppatti, natthi koci viseso. Atthavaṇṇanāya panassā <bold>paṭisallāna</bold>nti tehi tehi sattasaṅkhārehi paṭinivattitvā sallānaṃ, ekamantasevitā ekībhāvo kāyavivekoti attho. <bold>Jhāna</bold>nti paccanīkajhāpanato ārammaṇalakkhaṇūpanijjhānato ca cittaviveko vuccati. Tattha aṭṭha samāpattiyo <pageBreak edition="V" number="1.0201" />nīvaraṇādipaccanīkajhāpanato kasiṇādiārammaṇūpanijjhānato ca ‘‘jhāna’’nti vuccati. Vipassanāmaggaphalāni sattasaññādipaccanīkajhāpanato lakkhaṇūpanijjhānato ca ‘‘jhāna’’ni vuccati. Idha pana ārammaṇūpanijjhānameva adhippetaṃ. Evametaṃ paṭisallānañca jhānañca <bold>ariñcamāno</bold>ajahamāno anissajjamāno. <bold>Dhammesū</bold>ti vipassanūpagesu pañcakkhandhādidhammesu. <bold>Nicca</bold>nti satataṃ samitaṃ abbokiṇṇaṃ. <bold>Anudhammacārī</bold>ti te dhamme ārabbha pavattanena anugataṃ vipassanādhammaṃ caramāno. Atha vā dhammesūti ettha dhammāti navalokuttaradhammā, tesaṃ dhammānaṃ anulomo dhammoti anudhammo, vipassanāyetaṃ adhivacanaṃ. Tattha ‘‘dhammānaṃ niccaṃ anudhammacārī’’ti vattabbe gāthābandhasukhatthaṃ <pageBreak edition="P" number="0.0197" />vibhattibyattayena ‘‘dhammesū’’ti vuttaṃ siyā. <bold>Ādīnavaṃ sammasitā bhavesū</bold>ti tāya anudhammacāritāsaṅkhātāya vipassanāya aniccākārādidosaṃ tīsu bhavesu samanupassanto evaṃ imāya kāyacittavivekasikhāpattavipassanāsaṅkhātāya paṭipadāya adhigatoti vattabbo <bold>eko care</bold>ti evaṃ yojanā veditabbā.</paragraph>
<centered line="514">Paṭisallānagāthāvaṇṇanā niṭṭhitā.</centered>
<paragraph line="515" number="126"><bold>Taṇhakkhaya</bold>nti <pageBreak edition="M" number="1.0218" />kā uppatti? Aññataro kira bārāṇasirājā mahaccarājānubhāvena nagaraṃ padakkhiṇaṃ karoti. Tassa sarīrasobhāya āvajjitahadayā sattā purato gacchantāpi nivattitvā tameva ullokenti, pacchato gacchantāpi, ubhohi passehi gacchantāpi. Pakatiyā eva hi buddhadassane puṇṇacandasamuddarājadassane ca atitto loko. Atha aññatarā kuṭumbiyabhariyāpi uparipāsādagatā sīhapañjaraṃ vivaritvā olokayamānā aṭṭhāsi. Rājā taṃ disvā paṭibaddhacitto hutvā amaccaṃ āṇāpesi – ‘‘jānāhi tāva, bhaṇe, ‘ayaṃ itthī sasāmikā vā asāmikā vā’’’ti? So ñatvā ‘‘sasāmikā, devā’’ti ārocesi. Atha rājā cintesi – ‘‘imā vīsatisahassanāṭakitthiyo devaccharāyo viya maṃ eva ekaṃ abhiramāpenti, so dānāhaṃ etāpi atussitvā parassa itthiyā taṇhaṃ uppādesiṃ. Sā uppannā apāyameva ākaḍḍhatī’’ti taṇhāya ādīnavaṃ disvā ‘‘handa, naṃ niggaṇhāmī’’ti rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="516">Tattha <bold>taṇhakkhaya</bold>nti nibbānaṃ, evaṃ diṭṭhādīnavāya vā taṇhāya appavattiṃ. <bold>Appamatto</bold>ti sātaccakārī, sakkaccakārī. <bold>Aneḷamūgo</bold>ti alālāmukho. Atha vā aneḷo ca amūgo ca, paṇḍito byattoti vuttaṃ hoti. Hitasukhasampāpakaṃ sutamassa atthīti <bold>sutavā,</bold>āgamasampannoti vuttaṃ <pageBreak edition="V" number="1.0202" />hoti. <bold>Satīmā</bold>ti cirakatādīnaṃ anussaritā. <bold>Saṅkhātadhammo</bold>ti dhammūpaparikkhāya pariññātadhammo. <bold>Niyato</bold>ti ariyamaggena niyatabhāvappatto. <bold>Padhānavā</bold>ti sammappadhānavīriyasampanno. Uppaṭipāṭiyā esa pāṭho yojetabbo. Evameva tehi appamādādīhi samannāgato niyāmasampāpakena padhānena padhānavā, tena padhānena sampattaniyāmato niyato, tato arahattappattiyā saṅkhātadhammo. Arahā hi puna saṅkhātabbābhāvato ‘‘saṅkhātadhammo’’ti vuccati. Yathāha – ‘‘ye <pageBreak edition="P" number="0.0198" />ca saṅkhātadhammāse, ye ca sekhā puthū idhā’’ti (su. ni. 1044; cūḷani. ajitamāṇavapucchāniddesa 7). Sesaṃ vuttanayamevāti.</paragraph>
<centered line="517">Taṇhakkhayagāthāvaṇṇanā niṭṭhitā.</centered>
<paragraph line="518" number="127"><bold>Sīhovā</bold>ti <pageBreak edition="M" number="1.0219" />kā uppatti? Aññatarassa kira bārāṇasirañño dūre uyyānaṃ hoti, so pageva uṭṭhāya uyyānaṃ gacchanto antarāmagge yānā oruyha udakaṭṭhānaṃ upagato ‘‘mukhaṃ dhovissāmī’’ti. Tasmiñca padese sīhī sīhapotakaṃ janetvā gocarāya gatā. Rājapuriso taṃ disvā ‘‘sīhapotako, devā’’ti ārocesi. Rājā ‘‘sīho kira kassaci na bhāyatī’’ti taṃ upaparikkhituṃ bheriādīni ākoṭāpesi, sīhapotako taṃ saddaṃ sutvāpi tatheva sayi. Atha yāvatatiyaṃ ākoṭāpesi. So tatiyavāre sīsaṃ ukkhipitvā sabbaṃ parisaṃ oloketvā tatheva sayi. Atha rājā ‘‘yāvassa mātā nāgacchati, tāva gacchāmā’’ti vatvā gacchanto cintesi – ‘‘tadahujātopi sīhapotako na santasati na bhāyati, kudāssu nāmāhampi taṇhādiṭṭhiparitāsaṃ chaḍḍetvā na santaseyyaṃ na bhāyeyya’’nti? So taṃ ārammaṇaṃ gahetvā gacchanto puna kevaṭṭehi macche gahetvā sākhāsu bandhitvā pasārite jāle vātaṃ asaṅgaṃyeva gacchamānaṃ disvā tasmiṃ nimittaṃ aggahesi – ‘‘kudāssu nāmāhampi taṇhādiṭṭhimohajālaṃ phāletvā evaṃ asajjamāno gaccheyya’’nti?</paragraph>
<paragraph line="519">Atha uyyānaṃ gantvā silāpaṭṭapokkharaṇiyā tīre nisinno vātabbhāhatāni padumāni onamitvā udakaṃ phusitvā vātavigame puna yathāṭhāne ṭhitāni udakena anupalittāni disvā tasmiṃ nimittaṃ aggahesi – ‘‘kudāssu nāmāhampi yathā etāni udake jātāni udakena anupalittāni tiṭṭhanti. Evaṃ loke jāto lokena anupalitto tiṭṭheyya’’nti. So punappunaṃ ‘‘yathā sīho vāto padumāni, evaṃ asantasantena asajjamānena anupalittena bhavitabba’’nti cintetvā rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="520">Tattha <pageBreak edition="V" number="1.0203" /><bold>sīho</bold>ti cattāro sīhā – tiṇasīho, paṇḍusīho, kāḷasīho, kesarasīhoti. Tesaṃ kesarasīho aggamakkhāyati. So idha adhippeto. <bold>Vāto</bold>puratthimādivasena anekavidho. <bold>Padumaṃ</bold>rattasetādivasena. Tesu yo koci vāto yaṃ kiñci padumañca vaṭṭatiyeva. Tattha yasmā santāso nāma attasinehena hoti, attasineho <pageBreak edition="M" number="1.0220" />ca nāma taṇhālepo, sopi diṭṭhisampayuttena vā diṭṭhivippayuttena vā lobhena hoti, sopi <pageBreak edition="P" number="0.0199" />ca taṇhāyeva. Sajjanaṃ pana tattha upaparikkhādivirahitassa mohena hoti, moho ca avijjā. Tattha samathena taṇhāya pahānaṃ, vipassanāya avijjāya. Tasmā samathena attasinehaṃ pahāya <bold>sīhova saddesu</bold>aniccadukkhādīsu <bold>asantasanto,</bold>vipassanāya mohaṃ pahāya <bold>vātova jālamhi</bold>khandhāyatanādīsu <bold>asajjamāno,</bold>samatheneva lobhaṃ lobhasampayuttadiṭṭhiñca pahāya, <bold>padumaṃva toyena</bold>sabbabhavabhogalobhena alippamāno. Ettha ca samathassa sīlaṃ padaṭṭhānaṃ, samatho samādhissa, samādhi vipassanāyāti evaṃ dvīsu dhammesu siddhesu tayo khandhā siddhāva honti. Tattha sīlakkhandhena sūro hoti. So sīhova saddesu āghātavatthūsu kujjhitukāmatāya na santasati, paññākkhandhena paṭividdhasabhāvo vātova jālamhi khandhādidhammabhede na sajjati, samādhikkhandhena vītarāgo padumaṃva toyena rāgena na lippati. Evaṃ samathavipassanāhi sīlasamādhipaññākkhandhehi ca yathāsambhavaṃ taṇhāvijjānaṃ tiṇṇañca akusalamūlānaṃ pahānavasena asantasanto asajjamāno alippamāno ca veditabbo. Sesaṃ vuttanayamevāti.</paragraph>
<centered line="521">Sīhādigāthāvaṇṇanā niṭṭhitā.</centered>
<paragraph line="522" number="128"><bold>Sīho yathā</bold>ti kā uppatti? Aññataro kira bārāṇasirājā paccantaṃ kupitaṃ vūpasametuṃ gāmānugāmimaggaṃ chaḍḍetvā ujuṃ aṭavimaggaṃ gahetvā mahatiyā senāya gacchati. Tena ca samayena aññatarasmiṃ pabbatapāde sīho bālasūriyātapaṃ tappamāno nipanno hoti. Taṃ disvā rājapurisā rañño ārocesuṃ. Rājā ‘‘sīho kira na santasatī’’ti bheripaṇavādisaddaṃ kārāpesi, sīho tatheva nipajji. Dutiyampi kārāpesi, sīho tatheva nipajji. Tatiyampi kārāpesi, tadā ‘‘sīho mama paṭisattu atthī’’ti catūhi pādehi suppatiṭṭhitaṃ patiṭṭhahitvā sīhanādaṃ nadi. Taṃ sutvā hatthārohādayo hatthiādīhi orohitvā tiṇagahanāni paviṭṭhā, hatthiassagaṇā disāvidisā palātā. Rañño hatthīpi rājānaṃ gahetvā vanagahanāni pothayamāno palāyi <pageBreak edition="M" number="1.0221" />. Rājā taṃ sandhāretuṃ asakkonto rukkhasākhāya olambitvā pathaviṃ patitvā ekapadikamaggena gacchanto paccekabuddhānaṃ vasanaṭṭhānaṃ pāpuṇi. Tattha paccekabuddhe pucchi – ‘‘api, bhante, saddamassutthā’’ti? ‘‘Āma, mahārājā’’ti. ‘‘Kassa saddaṃ, bhante’’ti? ‘‘Paṭhamaṃ <pageBreak edition="V" number="1.0204" />bherisaṅkhādīnaṃ, pacchā sīhassā’’ti <pageBreak edition="P" number="0.0200" />. ‘‘Na bhāyittha, bhante’’ti. ‘‘Na mayaṃ, mahārāja, kassaci saddassa bhāyāmā’’ti. ‘‘Sakkā pana, bhante, mayhampi edisaṃ kātu’’nti? ‘‘Sakkā, mahārāja, sace pabbajissasī’’ti. ‘‘Pabbajāmi, bhante’’ti. Tato naṃ pabbājetvā pubbe vuttanayeneva ābhisamācārikaṃ sikkhāpesuṃ. Sopi pubbe vuttanayeneva vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="523">Tattha sahanā ca hananā ca sīghajavattā ca <bold>sīho</bold>. Kesarasīhova idha adhippeto. Dāṭhā balamassa atthīti <bold>dāṭhabalī. Pasayha abhibhuyyā</bold>ti ubhayaṃ <bold>cārī</bold>-saddena saha yojetabbaṃ <bold>pasayhacārī abhibhuyyacārī</bold>ti. Tattha pasayha niggahetvā caraṇena pasayhacārī, abhibhavitvā santāsetvā vasīkatvā caraṇena abhibhuyyacārī. Svāyaṃ kāyabalena pasayhacārī, tejasā abhibhuyyacārī, tattha sace koci vadeyya – ‘‘kiṃ pasayha abhibhuyya cārī’’ti, tato <bold>migāna</bold>nti sāmivacanaṃ upayogatthe katvā ‘‘mige pasayha abhibhuyya cārī’’ti paṭivattabbaṃ. <bold>Pantānī</bold>ti dūrāni. <bold>Senāsanānī</bold>ti vasanaṭṭhānāni. Sesaṃ vuttanayeneva sakkā jānitunti na vitthāritanti.</paragraph>
<centered line="524">Dāṭhabalīgāthāvaṇṇanā niṭṭhitā.</centered>
<paragraph line="525" number="129"><bold>Mettaṃ upekkha</bold>nti kā uppatti? Aññataro kira rājā mettādijhānalābhī ahosi. So ‘‘jhānasukhantarāyo rajja’’nti jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="526">Tattha ‘‘sabbe sattā sukhitā bhavantū’’tiādinā nayena hitasukhūpanayanakāmatā <bold>mettā</bold>. ‘‘Aho vata imamhā dukkhā mucceyyu’’ntiādinā nayena ahitadukkhāpanayanakāmatā <bold>karuṇā</bold>. ‘‘Modanti vata bhonto sattā, modanti sādhu suṭṭhū’’tiādinā nayena hitasukhāvippayogakāmatā <bold>muditā</bold>. ‘‘Paññāyissanti sakena kammenā’’ti sukhadukkhaajjhupekkhanatā <bold>upekkhā</bold>. Gāthābandhasukhatthaṃ pana uppaṭipāṭiyā mettaṃ vatvā upekkhā <pageBreak edition="M" number="1.0222" />vuttā, muditā ca pacchā. <bold>Vimutti</bold>nti catassopi etā attano paccanīkadhammehi vimuttattā vimuttiyo. Tena vuttaṃ – ‘‘mettaṃ upekkhaṃ karuṇaṃ vimuttiṃ, āsevamāno muditañca kāle’’ti.</paragraph>
<paragraph line="527">Tattha <pageBreak edition="P" number="0.0201" /><bold>āsevamāno</bold>ti tisso tikacatukkajjhānavasena, upekkhaṃ catutthajjhānavasena bhāvayamāno <pageBreak edition="V" number="1.0205" />. <bold>Kāle</bold>ti mettaṃ āsevitvā tato vuṭṭhāya karuṇaṃ, tato vuṭṭhāya muditaṃ, tato itarato vā nippītikajjhānato vuṭṭhāya upekkhaṃ āsevamāno eva ‘‘kāle āsevamāno’’ti vuccati, āsevituṃ vā phāsukakāle. <bold>Sabbena lokena avirujjhamāno</bold>ti dasasu disāsu sabbena sattalokena avirujjhamāno. Mettādīnañhi bhāvitattā sattā appaṭikūlā honti, sattesu ca virodhibhūto paṭigho vūpasammati. Tena vuttaṃ – ‘‘sabbena lokena avirujjhamāno’’ti. Ayamettha saṅkhepo, vitthāro pana mettādikathā <bold>aṭṭhasāliniyā</bold>dhammasaṅgahaṭṭhakathāyaṃ (dha. sa. aṭṭha. 251) vuttā. Sesaṃ vuttasadisamevāti.</paragraph>
<centered line="528">Appamaññāgāthāvaṇṇanā niṭṭhitā.</centered>
<paragraph line="529" number="130"><bold>Rāgañca dosañcā</bold>ti kā uppatti? Rājagahaṃ kira nissāya mātaṅgo nāma paccekabuddho viharati sabbapacchimo paccekabuddhānaṃ. Atha amhākaṃ bodhisatte uppanne devatāyo bodhisattassa pūjanatthāya āgacchantiyo taṃ disvā ‘‘mārisā, mārisā, buddho loke uppanno’’ti bhaṇiṃsu. So nirodhā vuṭṭhahanto taṃ sutvā attano jīvitakkhayaṃ disvā himavante mahāpapāto nāma pabbato paccekabuddhānaṃ parinibbānaṭṭhānaṃ. Tattha ākāsena gantvā pubbe parinibbutapaccekabuddhassa aṭṭhisaṅghātaṃ papāte pakkhipitvā silātale nisīditvā imaṃ udānagāthaṃ abhāsi.</paragraph>
<paragraph line="530">Tattha rāgadosamohā uragasutte vuttāva. <bold>Saṃyojanānī</bold>ti dasa saṃyojanāni, tāni ca tena tena maggena sandālayitvā. <bold>Asantasaṃ jīvitasaṅkhayamhī</bold>ti jīvitasaṅkhayo vuccati cuticittassa paribhedo. Tasmiñca jīvitasaṅkhaye jīvitanikantiyā pahīnattā asantasanti. Ettāvatā sopādisesaṃ <pageBreak edition="M" number="1.0223" />nibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti.</paragraph>
<centered line="531">Jīvitasaṅkhayagāthāvaṇṇanā niṭṭhitā.</centered>
<paragraph line="532" number="131"><bold>Bhajantī</bold>ti kā uppatti? Bārāṇasiyaṃ kira aññataro rājā ādigāthāya vuttappakārameva phītaṃ rajjaṃ samanusāsati. Tassa kharo ābādho uppajji, dukkhā vedanā pavattanti. Vīsatisahassitthiyo <pageBreak edition="P" number="0.0202" />taṃ parivāretvā hatthapādasambāhanādīni karonti. Amaccā ‘‘na dānāyaṃ rājā jīvissati, handa, mayaṃ attano saraṇaṃ gavesāmā’’ti cintetvā aññatarassa <pageBreak edition="V" number="1.0206" />rañño santikaṃ gantvā upaṭṭhānaṃ yāciṃsu. Te tattha upaṭṭhahantiyeva, na kiñci labhanti. Rājā ābādhā vuṭṭhahitvā pucchi – ‘‘itthannāmo ca itthannāmo ca kuhi’’nti? Tato taṃ pavattiṃ sutvāva sīsaṃ cāletvā tuṇhī ahosi. Tepi amaccā ‘‘rājā vuṭṭhito’’ti sutvā tattha kiñci alabhamānā paramena pārijuññena pīḷitā punadeva āgantvā rājānaṃ vanditvā ekamantaṃ aṭṭhaṃsu. Tena ca raññā ‘‘kuhiṃ, tātā, tumhe gatā’’ti vuttā āhaṃsu – ‘‘devaṃ dubbalaṃ disvā ājīvikabhayenamhā asukaṃ nāma janapadaṃ gatā’’ti. Rājā sīsaṃ cāletvā cintesi – ‘‘yaṃnūnāhaṃ tameva ābādhaṃ dassessaṃ, kiṃ punapi evaṃ kareyyuṃ, no’’ti? So pubbe rogena phuṭṭho viya bāḷhaṃ vedanaṃ dassento gilānālayaṃ akāsi. Itthiyo samparivāretvā pubbasadisameva sabbaṃ akaṃsu. Tepi amaccā tatheva puna bahutaraṃ janaṃ gahetvā pakkamiṃsu. Evaṃ rājā yāvatatiyaṃ sabbaṃ pubbasadisaṃ akāsi, tepi tatheva pakkamiṃsu. Tato catutthampi te āgate disvā rājā – ‘‘aho! Ime dukkaraṃ akaṃsu, ye maṃ byādhitaṃ pahāya anapekkhā pakkamiṃsū’’ti nibbinno rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.</paragraph>
<paragraph line="533">Tattha <bold>bhajantī</bold>ti sarīrena allīyantā payirupāsanti. <bold>Sevantī</bold>ti añjalikammādīhi kiṃkārapaṭissāvitāya ca paricaranti. Kāraṇaṃ attho etesanti <bold>kāraṇatthā,</bold>bhajanāya ca sevanāya ca nāññaṃ kāraṇamatthi, attho eva nesaṃ kāraṇaṃ, atthahetu sevantīti vuttaṃ hoti. <bold>Nikkāraṇā</bold><pageBreak edition="M" number="1.0224" /><bold>dullabhā ajja mittā</bold>ti ‘‘ito kiñci lacchāmā’’ti evaṃ attapaṭilābhakāraṇena nikkāraṇā, kevalaṃ –</paragraph>
<gatha1 line="534">‘‘Upakāro ca yo mitto, yo mitto sukhadukkhako;</gatha1>
<gathalast line="535">Atthakkhāyī ca yo mitto, yo mitto anukampako’’ti. (dī. ni. 3.265) –</gathalast>
<unindented line="536">Evaṃ vuttena ariyena mittabhāvena samannāgatā dullabhā ajja mittā. <bold>Attaṭṭhapaññā</bold>ti attani ṭhitā etesaṃ paññā. Attānameva oloketi, na aññanti attho. ‘‘Attatthapaññā’’tipi pāṭho, tassa attano atthameva oloketi, na paratthanti attho. ‘‘Diṭṭhatthapaññā’’ti ayampi kira porāṇapāṭho, tassa sampati diṭṭheyeva atthe etesaṃ paññā <pageBreak edition="P" number="0.0203" />, na āyatinti attho. Diṭṭhadhammikatthaṃyeva oloketi, na samparāyikatthanti vuttaṃ hoti. <bold>Asucī</bold>ti asucinā anariyena kāyavacīmanokammena samannāgatā.</unindented>
<paragraph line="537"><bold>Khaggavisāṇakappo</bold>ti <pageBreak edition="V" number="1.0207" />khaggena rukkhādayo chindanto viya sakasiṅgena pabbatādayo cuṇṇavicuṇṇaṃ kurumāno vicaratīti khaggavisāṇo. Visasadisā āṇāti visāṇā. Khaggaṃ viyāti khaggaṃ. Khaggaṃ visāṇaṃ yassa migassa soyaṃ migo khaggavisāṇo, tassa khaggavisāṇassa kappo khaggavisāṇakappo. Khaggavisāṇasadiso paccekabuddho <bold>eko</bold>adutiyo asahāyo careyya vihareyya vatteyya yapeyya yāpeyyāti attho.</paragraph>
<paragraph line="538" number="132"><bold>Visuddhasīlā</bold>ti visesena suddhasīlā, catupārisuddhiyā suddhasīlā. <bold>Suvisuddhapaññā</bold>ti suṭṭhu visuddhapaññā, rāgādivirahitattā parisuddhamaggaphalapaṭisambhidādipaññā. <bold>Samāhitā</bold>ti <bold>saṃ</bold>suṭṭhu āhitā, santike ṭhapitacittā. <bold>Jāgariyānuyuttā</bold>ti jāgaraṇaṃ jāgaro, niddātikkamoti attho. Jāgarassa bhāvo jāgariyaṃ, jāgariye anuyuttā jāgariyānuyuttā. <bold>Vipassakā</bold>ti ‘‘aniccaṃ dukkhaṃ anattā’’ti visesena passanasīlā, vipassanaṃ paṭṭhapetvā viharantīti attho. <bold>Dhammavisesadassī</bold>ti dasakusaladhammānaṃ <pageBreak edition="M" number="1.0225" />catusaccadhammassa navalokuttaradhammassa vā visesena passanasīlā. <bold>Maggaṅgabojjhaṅgagate</bold>ti sammādiṭṭhādīhi maggaṅgehi satisambojjhaṅgādīhi bojjhaṅgehi gate sampayutte ariyadhamme. <bold>Vijaññā</bold>ti visesena jaññā, jānantāti attho.</paragraph>
<paragraph line="539" number="133"><bold>Suññatāppaṇihitañcānimitta</bold>nti anattānupassanāvasena suññatavimokkhañca dukkhānupassanāvasena appaṇihitavimokkhañca, aniccānupassanāvasena animittavimokkhañca. <bold>Āsevayitvā</bold>ti vaḍḍhetvā. <bold>Ye</bold>katasambhārā <bold>dhīrā</bold>janā <bold>jinasāsanamhi sāvakattaṃ</bold>sāvakabhāvaṃ <bold>na vajanti</bold>na pāpuṇanti, te dhīrā katasambhārā <bold>sayambhū</bold>sayameva bhūtā <bold>paccekajinā</bold>paccekabuddhā <bold>bhavanti</bold>.</paragraph>
<paragraph line="540" number="134">Kiṃ bhūtā? <bold>Mahantadhammā</bold>pūritamahāsambhārā <bold>bahudhammakāyā</bold>anekadhammasabhāvasarīrā. Punapi kiṃ bhūtā? <bold>Cittissarā</bold>cittagatikā jhānasampannāti attho. <bold>Sabbadukkhoghatiṇṇā</bold>sakalasaṃsāraoghaṃ tiṇṇā atikkantā <bold>udaggacittā</bold>kodhamānādikilesavirahitattā somanassacittā santamanāti attho. <bold>Paramatthadassī</bold>pañcakkhandhadvādasāyatanadvattiṃsākārasaccapaṭiccasamuppādādivasena <pageBreak edition="P" number="0.0204" />paramatthaṃ uttamatthaṃ dassanasīlā. Acalābhītaṭṭhena <bold>sīhopamā</bold>sīhasadisāti attho. <bold>Khaggavisāṇakappā</bold>khaggavisāṇamigasiṅgasadisā gaṇasaṅgaṇikābhāvenāti attho.</paragraph>
<paragraph line="541" number="135"><bold>Santindriyā</bold>ti cakkhundriyādīnaṃ sakasakārammaṇe appavattanato santasabhāvaindriyā <pageBreak edition="V" number="1.0208" />. <bold>Santamanā</bold>ti santacittā, nikkilesabhāvena santasabhāvacittasaṅkappāti attho. <bold>Samādhī</bold>ti suṭṭhu ekaggacittā. <bold>Paccantasattesu patippacārā</bold>ti paccantajanapadesu sattesu dayākaruṇādīhi paticaraṇasīlā. <bold>Dīpā parattha idha vijjalantā</bold>ti sakalalokānuggahakaraṇena paraloke ca idhaloke ca vijjalantā dīpā padīpasadisāti attho. <bold>Paccekabuddhā satataṃ hitāme</bold>ti ime paccekabuddhā satataṃ sabbakālaṃ sakalalokahitāya paṭipannāti attho.</paragraph>
<paragraph line="542" number="136"><bold>Pahīnasabbāvaraṇā</bold><pageBreak edition="M" number="1.0226" /><bold>janindā</bold>ti te paccekabuddhā janānaṃ indā uttamā kāmacchandanīvaraṇādīnaṃ sabbesaṃ pañcāvaraṇānaṃ pahīnattā pahīnasabbāvaraṇā. <bold>Ghanakañcanābhā</bold>ti rattasuvaṇṇajambonadasuvaṇṇapabhā sadisaābhāvantāti attho. <bold>Nissaṃsayaṃ lokasudakkhiṇeyyā</bold>ti ekantena lokassa sudakkhiṇāya aggadānassa paṭiggahetuṃ arahā yuttā, nikkilesattā sundaradānapaṭiggahaṇārahāti attho. <bold>Paccekabuddhā satatappitāme</bold>ti ime paccekañāṇādhigamā buddhā satataṃ niccakālaṃ appitā suhitā paripuṇṇā, sattāhaṃ nirāhārāpi nirodhasamāpattiphalasamāpattivasena paripuṇṇāti attho.</paragraph>
<paragraph line="543" number="137">Patiekā visuṃ sammāsambuddhato visadisā aññe asādhāraṇabuddhā <bold>paccekabuddhā</bold>. Atha vā –</paragraph>
<gatha1 line="544">‘‘Upasaggā nipātā ca, paccayā ca ime tayo;</gatha1>
<gathalast line="545">Nekenekatthavisayā, iti neruttikābravu’’nti. –</gathalast>
<unindented line="546">Vuttattā patisaddassa ekaupasaggatā pati padhāno hutvā sāmibhūto anekesaṃ dāyakānaṃ appamattakampi āhāraṃ paṭiggahetvā saggamokkhassa pāpuṇanato. Tathā hi annabhārassa bhattabhāgaṃ paṭiggahetvāpassantasseva bhuñjitvā devatāhi sādhukāraṃ dāpetvā tadaheva taṃ duggataṃ seṭṭhiṭṭhānaṃ pāpetvā koṭisaṅkhadhanuppādanena ca, khadiraṅgārajātake (jā. aṭṭha. 1.1.khadiraṅgārajātakavaṇṇanā) mārena nimmitakhadiraṅgārakūpopariuṭṭhitapadumakaṇṇikaṃ madditvā bodhisattena dinnaṃ piṇḍapātaṃ paṭiggahetvā tassa passantasseva ākāsagamanena somanassuppādanena ca, padumavatīaggamahesīputtānaṃ mahājanakarañño deviyā <pageBreak edition="P" number="0.0205" />ārādhanena gandhamādanato ākāsena āgamma dānapaṭiggahaṇena mahājanakabodhisattassa ca deviyā ca somanassuppādanena ca, tathā abuddhuppāde chātakabhaye sakalajambudīpe uppanne bārāṇasiseṭṭhino chātakabhayaṃ paṭicca pūretvā rakkhite saṭṭhisahassakoṭṭhāgāre vīhayo khepetvā bhūmiyaṃ nikhātadhaññāni ca cāṭisahassesu pūritadhaññāni <pageBreak edition="V" number="1.0209" />ca khepetvā sakalapāsādabhittīsu mattikāhi madditvā limpitadhaññāni ca khepetvā tadā nāḷimattamevāvasiṭṭhaṃ ‘‘idaṃ bhuñjitvā ajja marissāmā’’ti <pageBreak edition="M" number="1.0227" />cittaṃ uppādetvā sayantassa gandhamādanato eko paccekabuddho āgantvā gehadvāre aṭṭhāsi. Seṭṭhi taṃ disvā pasādaṃ uppādetvā jīvitaṃ pariccajamāno paccekabuddhassa patte okiri. Paccekabuddho vasanaṭṭhānaṃ gantvā attano ānubhāvena passantasseva seṭṭhissa pañcapaccekabuddhasatehi saha paribhuñji. Tadā bhattapacitaukkhaliṃ, pidahitvā ṭhapesuṃ.</unindented>
<paragraph line="547">Niddamokkantassa seṭṭhino chātatte uppanne so vuṭṭhahitvā bhariyaṃ āha – ‘‘bhatte ācāmakabhattamattaṃ olokehī’’ti. Susikkhitā sā ‘‘sabbaṃ dinnaṃ nanū’’ti avatvā ukkhaliyā pidhānaṃ vivari. Sā ukkhali taṅkhaṇeva sumanapupphamakuḷasadisassa sugandhasālibhattassa pūritā ahosi. Sā ca seṭṭhi ca santuṭṭhā sayañca sakalagehavāsino ca sakalanagaravāsino ca bhuñjiṃsu. Dabbiyā gahitagahitaṭṭhānaṃ puna pūritaṃ. Sakalasaṭṭhisahassakoṭṭhāgāresu sugandhasāliyo pūresuṃ. Sakalajambudīpavāsino seṭṭhissa gehatoyeva dhaññabījāni gahetvā sukhitā jātā. Evamādīsu anekasattanikāyesu sukhotaraṇaparipālanasaggamokkhapāpanesu pati sāmibhūto buddhoti paccekabuddho. <bold>Paccekabuddhānaṃ subhāsitānī</bold>ti paccekabuddhehi ovādānusāsanīvasena suṭṭhu bhāsitāni kathitāni vacanāni. <bold>Caranti lokamhi sadevakamhī</bold>ti devalokasahite sattaloke caranti pavattantīti attho. <bold>Sutvā tathā ye na karonti bālā</bold>ti tathārūpaṃ paccekabuddhānaṃ subhāsitavacanaṃ ye bālā janā na karonti na manasi karonti, <bold>te</bold>bālā <bold>dukkhesu</bold>saṃsāradukkhesu <bold>punappunaṃ</bold>uppattivasena <bold>caranti</bold>pavattanti, dhāvantīti attho.</paragraph>
<paragraph line="548" number="138"><bold>Paccekabuddhānaṃ subhāsitānī</bold>ti suṭṭhu bhāsitāni caturāpāyato muccanatthāya bhāsitāni vacanāni. Kiṃ bhūtāni? <bold>Avassavantaṃ</bold>pagghantaṃ khuddaṃ madhuṃ yathā madhuravacanānīti attho. <bold>Ye paṭipattiyuttā</bold>paṇḍitajanāpi paṭipattīsu vuttānusārena pavattantā tathārūpaṃ madhuravacanaṃ sutvā vacanakarā bhavanti, te paṇḍitajanā <pageBreak edition="P" number="0.0206" /><bold>saccadasā</bold>catusaccadassino <bold>sapaññā</bold>paññāsahitā bhavantīti attho.</paragraph>
<paragraph line="549" number="139"><bold>Paccekabuddhehi</bold><pageBreak edition="M" number="1.0228" /><bold>jinehi bhāsitā</bold>ti kilese jinanti jiniṃsūti jinā, tehi jinehi paccekabuddhehi vuttā bhāsitā kathitā. <bold>Kathā uḷārā</bold>ojavantā pākaṭā santi pavattanti. <bold>Tā,</bold>kathā <bold>sakyasīhena</bold>sakyarājavaṃsasīhena gotamena tathāgatena <bold>abhinikkhamitvā</bold>buddhabhūtena <pageBreak edition="V" number="1.0210" /><bold>naruttamena</bold>narānaṃ uttamena seṭṭhena <bold>pakāsitā</bold>pākaṭīkatā desitāti sambandho. Kimatthanti āha <bold>‘‘dhammavijānanattha’’</bold>nti. Navalokuttaradhammaṃ visesena jānāpanatthanti attho.</paragraph>
<paragraph line="550" number="140"><bold>Lokānukampāya imāni tesa</bold>nti lokānukampatāya lokassa anukampaṃ paṭicca imāni vacanāni imā gāthāyo. Tesaṃ <bold>paccekabuddhānaṃ vikubbitāni</bold>visesena kubbitāni bhāsitānīti attho. <bold>Saṃvegasaṅgamativaḍḍhanattha</bold>nti paṇḍitānaṃ saṃvegavaḍḍhanatthañca asaṅgavaḍḍhanatthaṃ ekībhāvavaḍḍhanatthañca mativaḍḍhanatthaṃ paññāvaḍḍhanatthañca <bold>sayambhusīhena</bold>anācariyakena hutvā sayameva bhūtena jātena paṭividdhena sīhena abhītena gotamena sammāsambuddhena imāni vacanāni <bold>pakāsitāni,</bold>imā gāthāyo pakāsitā vivaritā uttānīkatāti attho. <bold>Itī</bold>ti parisamāpanatthe nipāto.</paragraph>
<centered line="551">Iti visuddhajanavilāsiniyā apadāna-aṭṭhakathāya</centered>
<centered line="552">Paccekabuddhāpadānasaṃvaṇṇanā samattā.</centered>
<subhead line="553">3-1. Sāriputtattheraapadānavaṇṇanā</subhead>
<paragraph line="554">Tadanantaraṃ <pageBreak edition="V" number="1.0211" />therāpadānasaṅgahagāthāyo saṃvaṇṇetuṃ <bold>‘‘atha therāpadānaṃ suṇāthā’’</bold>ti āha. <bold>Atha-apadāna</bold>-saddānamattho heṭṭhā vuttova. Ettha <bold>thera</bold>-saddo panāyaṃ kālathirapaññattināmadheyyajeṭṭhādīsu anekesu atthesu vattati. Tathā hi ‘‘therovassikāni pūtīni cuṇṇakajātānī’’tiādīsu (dī. ni. 2.379; ma. ni. 1.112) kāle, therovassikāni cirakālaṃ ovassikānīti attho. ‘‘Theropi tāva mahā’’iccādīsu thire thirasīloti attho. ‘‘Therako ayamāyasmā mahallako’’tiādīsu paññattiyaṃ <pageBreak edition="M" number="1.0229" />, lokapaññattimattoti attho. ‘‘Cundatthero phussatthero’’tiādīsu <pageBreak edition="P" number="0.0207" />nāmadheyye, evaṃ katanāmoti attho. ‘‘Thero cāyaṃ kumāro mama puttesū’’tiādīsu jeṭṭhe, jeṭṭho kumāroti attho. Idha panāyaṃ kāle ca thire ca vattati. Tasmā ciraṃ kālaṃ ṭhitoti thero, thiratarasīlācāramaddavādiguṇābhiyutto vā theroti vuccati. Thero ca thero ceti therā, therānaṃ apadānaṃ kāraṇaṃ <bold>therāpadānaṃ,</bold>taṃ therāpadānaṃ suṇāthāti sambandho. <bold>Himavantassa avidūre, lambako nāma pabbato</bold>tiādi āyasmato sāriputtattherassa apadānaṃ, tassāyasmato mahāmoggallānattherassa ca vatthu evaṃ veditabbaṃ –</paragraph>
<paragraph line="555">Atīte kira ito kappato satasahassakappādhike ekaasaṅkhyeyyamatthake āyasmā sāriputto brāhmaṇamahāsālakule nibbattitvā nāmena saradamāṇavo nāma ahosi. Mahāmoggallāno gahapatimahāsālakule nibbattitvā nāmena sirivaḍḍhanakuṭumbiko nāma ahosi. Te ubhopi sahapaṃsukīḷanasahāyā ahesuṃ. Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ rahogato cintesi – ‘‘imesaṃ sattānaṃ maraṇaṃ nāma ekantikaṃ, tasmā mayā ekaṃ pabbajjaṃ upagantvā vimokkhamaggo gavesitabbo’’ti sahāyaṃ upasaṅkamitvā ‘‘samma, ahaṃ pabbajitukāmo. Kiṃ tvaṃ pabbajituṃ sakkhissasī’’ti vatvā tena ‘‘na sakkhissāmī’’ti vutte ‘‘hotu ahameva pabbajissāmī’’ti ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā pabbatapādaṃ gantvā isipabbajjaṃ pabbaji. Tassa pabbajitassa anupabbajjaṃ pabbajitā catusattatisahassamattā brāhmaṇaputtā ahesuṃ. So pañca abhiññāyo aṭṭha ca samāpattiyo nibbattetvā tesampi jaṭilānaṃ kasiṇaparikammaṃ ācikkhi. Te sabbepi pañcābhiññā aṭṭha ca samāpattiyo nibbattisuṃ.</paragraph>
<paragraph line="556">Tena samayena anomadassī nāma sammāsambuddho loke uppajjitvā pavattitavaradhammacakko satte <pageBreak edition="V" number="1.0212" />saṃsāramahoghato tāretvā ekadivasaṃ saradatāpasassa ca antevāsikānañca saṅgahaṃ kattukāmo eko <pageBreak edition="M" number="1.0230" />adutiyo pattacīvaramādāya ākāsena gantvā ‘‘buddhabhāvaṃ me jānātū’’ti tāpasassa passantasseva ākāsato otaritvā pathaviyaṃ patiṭṭhāsi. Saradatāpaso satthu sarīre mahāpurisalakkhaṇāni upadhāretvā ‘‘sabbaññubuddhoyevāya’’nti niṭṭhaṃ gantvā paccuggamanaṃ katvā āsanaṃ paññāpetvā adāsi. Nisīdi bhagavā paññatte āsane. Saradatāpaso satthu santike ekamantaṃ nisīdi.</paragraph>
<paragraph line="557">Tasmiṃ samaye tassa antevāsikā catusattatisahassamattā jaṭilā paṇītapaṇītāni <pageBreak edition="P" number="0.0208" />ojavantāni phalāphalāni gahetvā āgatā satthāraṃ disvā sañjātapasādā attano ācariyassa satthu ca nisinnākāraṃ oloketvā ‘‘ācariya, mayaṃ pubbe ‘tumhehi mahantataro koci natthī’ti maññāma, ayaṃ pana puriso tumhehi mahantataro maññe’’ti āhaṃsu. Kiṃ vadetha, tātā, sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha, sabbaññubuddhena maṃ tulaṃ mā karitthāti. Atha te tāpasā ācariyassa vacanaṃ sutvā ‘‘yāva mahā vatāyaṃ purisuttamo’’ti sabbeva pādesu nipatitvā satthāraṃ vandiṃsu.</paragraph>
<paragraph line="558">Atha te ācariyo āha – ‘‘tātā, satthu anucchaviko no deyyadhammo natthi, satthā ca bhikkhācaravelāya idhāgato, handa, mayaṃ deyyadhammaṃ yathābalaṃ dassāma. Tumhehi yaṃ yaṃ paṇītaṃ phalāphalaṃ ābhataṃ, taṃ taṃ āharathā’’ti āharāpetvā hatthe dhovitvā sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ niṭṭhāpetvā satthari nisinne sabbe antevāsike pakkosāpetvā satthu santike sāraṇīyaṃ kathaṃ kathento nisīdi. Satthā ‘‘dve aggasāvakā bhikkhusaṅghena saddhiṃ āgacchantū’’ti cintesi. Tāvadeva satasahassakhīṇāsavaparivārā aggasāvakā āgantvā bhagavantaṃ vanditvā ekamantaṃ aṭṭhaṃsu.</paragraph>
<paragraph line="559">Tato saradatāpaso antevāsike āmantesi – ‘‘tātā, satthu bhikkhusaṅghassa ca pupphāsanena pūjā kātabbā, tasmā pupphāni āharathā’’ti. Te tāvadeva iddhiyā vaṇṇagandhasampannāni pupphāni āharitvā buddhassa yojanappamāṇaṃ pupphāsanaṃ paññāpesuṃ, ubhinnaṃ aggasāvakānaṃ tigāvutaṃ <pageBreak edition="M" number="1.0231" />, sesabhikkhūnaṃ aḍḍhayojanikādibhedaṃ, saṅghanavakassa usabhamattaṃ paññāpesuṃ. Evaṃ paññattesu āsanesu saradatāpaso tathāgatassa purato añjaliṃ paggayha ‘‘bhante, mayhaṃ anuggahatthāya imaṃ pupphāsanaṃ atiruhathā’’ti āha. Nisīdi bhagavā pupphāsane <pageBreak edition="V" number="1.0213" />. Satthari nisinne dve aggasāvakā sesabhikkhū ca attano attano pattāsane nisīdiṃsu. Satthā ‘‘tesaṃ mahapphalaṃ hotū’’ti nirodhaṃ samāpajji. Satthu samāpannabhāvaṃ ñatvā dve aggasāvakāpi sesabhikkhūpi nirodhaṃ samāpajjiṃsu. Tāpaso sattāhaṃ nirantaraṃ satthu pupphacchattaṃ dhārento aṭṭhāsi. Itare vanamūlaphalaṃ paribhuñjitvā sesakāle añjaliṃ paggayha aṭṭhaṃsu. Satthā sattāhassa accayena nirodhato vuṭṭhahitvā aggasāvakaṃ nisabhattheraṃ āmantesi – ‘‘tāpasānaṃ pupphāsanānumodanaṃ karohī’’ti. Thero sāvakapāramīñāṇe ṭhatvā tesaṃ pupphāsanānumodanaṃ <pageBreak edition="P" number="0.0209" />akāsi. Tassa desanāvasāne satthā dutiyaṃ aggasāvakaṃ anomattheraṃ āmantesi – ‘‘tvampi imesaṃ dhammaṃ desehī’’ti. Sopi tepiṭakaṃ buddhavacanaṃ sammasitvā tesaṃ dhammaṃ kathesi. Dvinnampi desanāya dhammābhisamayo nāhosi. Atha satthā buddhavisaye ṭhatvā dhammadesanaṃ ārabhi. Desanāvasāne ṭhapetvā saradatāpasaṃ avasesā sabbepi catusattatisahassajaṭilā arahattaṃ pāpuṇiṃsu. Satthā te ‘‘etha bhikkhavo’’ti hatthaṃ pasāresi. Te tāvadeva antarahitatāpasavesā aṭṭhaparikkhāradharā saṭṭhivassikatthero viya ahesuṃ.</paragraph>
<paragraph line="560">Saradatāpaso pana ‘‘aho vatāhampi ayaṃ nisabhatthero viya anāgate ekassa buddhassa sāvako bhaveyya’’nti desanākāle uppannaparivitakkatāya aññavihito hutvā maggaphalāni paṭivijjhituṃ nāsakkhi. Atha satthāraṃ vanditvā tathā paṇidhānaṃ akāsi. Satthā anantarāyena samijjhanabhāvaṃ disvā ‘‘ito kappasatasahassādhikaṃ ekaṃ asaṅkhyeyyaṃ atikkamitvā gotamassa nāma sammāsambuddhassa aggasāvako sāriputto nāma bhavissatī’’ti byākaritvā dhammakathaṃ vatvā bhikkhusaṅghaparivāro ākāsaṃ pakkhandi. Saradatāpasopi sahāyassa sirivaḍḍhassa santikaṃ gantvā ‘‘samma, mayā anomadassissa bhagavato pādamūle anāgate uppajjanakassa gotamasammāsambuddhassa aggasāvakaṭṭhānaṃ patthitaṃ, tvampi tassa dutiyasāvakaṭṭhānaṃ <pageBreak edition="M" number="1.0232" />patthehī’’ti. Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ kāretvā lājapañcamāni pupphāni vikiritvā nīluppalacchadanaṃ maṇḍapaṃ kāretvā buddhāsanaṃ paññāpetvā bhikkhūnampi āsanāni paññāpetvā mahantaṃ sakkārasammānaṃ sajjetvā saradatāpasena satthāraṃ nimantāpetvā sattāhaṃ mahādānaṃ pavattetvā buddhappamukhaṃ bhikkhusaṅghaṃ mahārahehi vatthehi acchādetvā dutiyasāvakabhāvāya paṇidhānaṃ akāsi. Satthā tassa anantarāyena samijjhanabhāvaṃ disvā vuttanayena byākaritvā bhattānumodanaṃ katvā pakkāmi. Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke nibbatti. Saradatāpaso cattāro brahmavihāre bhāvetvā brahmaloke nibbatti.</paragraph>
<paragraph line="561">Tato <pageBreak edition="V" number="1.0214" />paṭṭhāya tesaṃ ubhinnampi antarā kammaṃ na kathitaṃ. Amhākaṃ pana bhagavato uppattito puretarameva saradatāpaso rājagahassa avidūre upatissāgāme rūpasāriyā brāhmaṇiyā kucchimhi <pageBreak edition="P" number="0.0210" />paṭisandhiṃ gaṇhi. Taṃdivasamevassa sahāyopi rājagahasseva avidūre kolitagāme moggaliyā brāhmaṇiyā kucchimhi paṭisandhiṃ gaṇhi. Tasmā moggallāno moggaliyā brāhmaṇiyā puttoti moggallāno. Moggaligottena jātoti vā moggallāno. Atha vā mātukumārikakāle tassā mātāpitūhi vuttaṃ – ‘‘mā uggali mā uggalī’’ti vacanamupādāya ‘‘muggalī’’ti nāmaṃ. Tassā muggaliyā puttoti moggallāno. Atha vā sotāpattimaggādimaggassa lābhe ādāne paṭivijjhane alaṃ samatthoti moggallānoti. Tāni kira dve kulāni yāva sattamā kulaparivaṭṭā ābaddhasahāyāneva. Tesaṃ dvinnaṃ ekadivasameva gabbhaparihāramadaṃsu. Dasamāsaccayena jātānampi tesaṃ chasaṭṭhi dhātiyo paṭṭhapesuṃ. Nāmaggahaṇadivase rūpasārībrāhmaṇiyā puttassa upatissagāme jeṭṭhakulassa puttattā <bold>upatisso</bold>ti nāmaṃ kariṃsu. Itarassa kolitagāme jeṭṭhakulassa puttattā <bold>kolito</bold>ti nāmaṃ kariṃsu. Te ubhopi mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.</paragraph>
<paragraph line="562">Athekadivasaṃ <pageBreak edition="M" number="1.0233" />te rājagahe giraggasamajjaṃ passantā mahājanaṃ sannipatitaṃ disvā ñāṇassa paripākaṃ gatattā yoniso ummujjantā ‘‘sabbepime oraṃ vassasatāva maccumukhaṃ pavisantī’’ti saṃvegaṃ paṭilabhitvā ‘‘amhehi mokkhadhammo pariyesitabbo, tañca pariyesantehi ekā pabbajjā laddhuṃ vaṭṭatī’’ti nicchayaṃ katvā pañcamāṇavakasatehi saddhiṃ sañcayassa paribbājakassa santike pabbajiṃsu. Tesaṃ pabbajitakālato paṭṭhāya sañcayo lābhaggayasaggappatto ahosi. Te katipāheneva sabbaṃ sañcayassa samayaṃ parimajjitvā tattha sāraṃ adisvā tato nibbijjitvā tattha tattha paṇḍitasammate samaṇabrāhmaṇe pañhaṃ pucchanti, te tehi puṭṭhā na sampādenti. Aññadatthu teyeva tesaṃ pañhaṃ vissajjenti. Evaṃ te mokkhaṃ pariyesantā katikaṃ akaṃsu – ‘‘amhesu yo paṭhamaṃ amataṃ adhigacchati, so itarassa ārocetū’’ti.</paragraph>
<paragraph line="563">Tena ca samayena amhākaṃ satthari paṭhamābhisambodhiṃ patvā pavattitavaradhammacakke anupubbena uruvelakassapādike sahassajaṭile dametvā rājagahe viharante ekadivasaṃ upatisso paribbājako paribbājakārāmaṃ gacchanto āyasmantaṃ assajittheraṃ rājagahe piṇḍāya carantaṃ disvā ‘‘na mayā evarūpo ākappasampanno pabbajito diṭṭhapubbo, santadhammena nāma ettha bhavitabba’’nti sañjātapasādo pañhaṃ pucchituṃ āyasmantaṃ udikkhanto piṭṭhito piṭṭhito anubandhi. Theropi laddhapiṇḍapāto paribhuñjituṃ patirūpaṃ okāsaṃ gato. Paribbājako attano paribbājakapīṭhaṃ <pageBreak edition="V" number="1.0215" />paññāpetvā adāsi. Bhattakiccapariyosāne <pageBreak edition="P" number="0.0211" />cassa attano kuṇḍikāya udakaṃ adāsi. Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā – ‘‘ko vā te satthā, kassa vā tvaṃ dhammaṃ rocesī’’ti pucchi. Thero sammāsambuddhaṃ apadisi. Puna tena ‘‘kiṃ vādī panāyasmato satthā’’ti puṭṭho ‘‘imassa sāsanassa gambhīrataṃ dassessāmī’’ti attano navakabhāvaṃ pavedetvā saṅkhepavasena cassa sāsanadhammaṃ kathento ‘‘ye dhammā hetuppabhavā’’ti (mahāva. 60; apa. thera 1.1.286) gāthamāha. Paribbājako paṭhamapadadvayameva sutvā sahassanayasampanne sotāpattimaggaphale patiṭṭhahi. Itaraṃ padadvayaṃ sotāpannakāle niṭṭhāsi. Gāthāpariyosāne pana sotāpanno hutvā uparivisese apavattante ‘‘bhavissati ettha kāraṇa’’nti sallakkhetvā <pageBreak edition="M" number="1.0234" />theraṃ āha – ‘‘mā, bhante, upari dhammadesanaṃ vaḍḍhayittha, ettakameva alaṃ, kahaṃ amhākaṃ satthā vasatī’’ti? ‘‘Veḷuvane’’ti. ‘‘Bhante, tumhe purato gacchatha, ahaṃ mayhaṃ sahāyassa katapaṭiññaṃ mocetvā taṃ gahetvā āgamissāmī’’ti pañcapatiṭṭhitena vanditvā padakkhiṇaṃ katvā theraṃ uyyojetvā paribbājakārāmaṃ agamāsi.</paragraph>
<paragraph line="564">Kolitaparibbājako taṃ dūratova āgacchantaṃ disvā ‘‘mukhavaṇṇo na aññadivasesu viya addhānena amataṃ adhigataṃ bhavissatī’’ti tenevassa visesādhigamaṃ sambhāvetvā amatādhigamaṃ pucchi. Sopissa ‘‘āvuso, amatamadhigata’’nti paṭijānitvā tameva gāthaṃ abhāsi. Gāthāpariyosāne kolito sotāpattiphale patiṭṭhahitvā āha – ‘‘kahaṃ no satthā’’ti? ‘‘Veḷuvane’’ti. ‘‘Tena hi, āvuso, āyāma, satthāraṃ passissāmā’’ti. Upatisso sabbakālampi ācariyapūjakova, tasmā sañcayassa satthu guṇe pakāsetvā tampi satthu santikaṃ netukāmo ahosi. So lābhāsāpakato antevāsikabhāvaṃ anicchanto ‘‘na sakkomi cāṭi hutvā udakasiñcanaṃ hotu’’nti paṭikkhipi. Te anekehi kāraṇehi taṃ saññāpetuṃ asakkontā attano ovāde vattamānehi aḍḍhuteyyasatehi antevāsikehi saddhiṃ veḷuvanaṃ agamaṃsu. Satthā te dūratova āgacchante disvā ‘‘etaṃ me sāvakayugaṃ bhavissati, aggaṃ bhaddayuga’’nti vatvā tesaṃ parisāya cariyavasena dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi. Yathā tesaṃ evaṃ aggasāvakānampi iddhimayapattacīvaraṃ āgatameva. Uparimaggattayakiccaṃ pana na niṭṭhāsi. Kasmā? Sāvakapāramīñāṇassa mahantatāya.</paragraph>
<paragraph line="565">Tesu āyasmā mahāmoggallāno pabbajitato sattame divase magadharaṭṭhe kallavālagāme samaṇadhammaṃ karonto thinamiddhe okkamante satthārā <pageBreak edition="P" number="0.0212" />saṃvejito thinamiddhaṃ vinodetvā dhātukammaṭṭhānaṃ <pageBreak edition="V" number="1.0216" />suṇanto eva uparimaggattayaṃ adhigantvā sāvakapāramīñāṇassa matthakaṃ pāpuṇi. Āyasmā sāriputto pabbajjāya addhamāsaṃ atikkamitvā satthārā saddhiṃ rājagahe sūkarakhataleṇe viharanto attano bhāgineyyassa dīghanakhaparibbājakassa <pageBreak edition="M" number="1.0235" />vedanāpariggahasuttante (ma. ni. 2.201 ādayo) desiyamāne desanānusārena ñāṇaṃ pesetvā parassa vaḍḍhitaṃ bhattaṃ bhuñjanto viya sāvakapāramīñāṇassa matthakaṃ pāpuṇi. Iti dvinnaṃ aggasāvakānaṃ satthu samīpe eva sāvakapāramīñāṇaṃ matthakaṃ pattaṃ.</paragraph>
<paragraph line="566">Evaṃ pattasāvakapāramīñāṇo āyasmā sāriputto ‘‘kena kammena ayaṃ sampatti laddhā’’ti āvajjento taṃ ñatvā pītisomanassavasena udānaṃ udānento ‘‘himavantassa avidūre’’tiādimāha. Tena vuttaṃ –</paragraph>
<hangnum line="567" number="141"></hangnum>
<gatha1 line="568">‘‘Himavantassa avidūre, lambako nāma pabbato;</gatha1>
<gathalast line="569">Assamo sukato mayhaṃ, paṇṇasālā sumāpitā’’ti.</gathalast>
<paragraph line="570">Tattha <bold>himavantassā</bold>ti himo assa atthīti himavā, tassa himavantassa <bold>avidūre</bold>samīpe, himālayapaṭibaddhavanehi attho. <bold>Lambako nāma <bold></bold>pabbato</bold>ti evaṃnāmako paṃsumissakapabbato. <bold>Assamo sukato mayha</bold>nti tasmiṃ lambake pabbate mayhaṃ mamatthāya kato assamo araññavāso āsamantato samoti assamo. Natthi paviṭṭhānaṃ samo parissamo etthāti vā assamo, so itthambhūto araññavāso suṭṭhu kato, rattiṭṭhānadivāṭṭhānakuṭimaṇḍapādivasena sundarenākārena katoti attho. <bold>Paṇṇasālā</bold>ti usīrapabbajādīhi paṇṇehi chāditā nivasanapaṇṇasālāti attho.</paragraph>
<hangnum line="571" number="142"></hangnum>
<gatha1 line="572">‘‘Uttānakūlā nadikā, supatitthā manoramā;</gatha1>
<gathalast line="573">Susuddhapulinākiṇṇā, avidūre mamassamaṃ’’.</gathalast>
<paragraph line="574">Tattha <bold>uttānakūlā</bold>ti agambhīrā nadī. <bold>Supatitthā</bold>ti sundarapatitthā. <bold>Manoramā</bold>manallīnā manāpā. <bold>Susuddhapulinākiṇṇā</bold>ti suṭṭhu dhavalamuttādalasadisavālukākiṇṇā gahanībhūtāti attho. Sā itthambhūtā <bold>nadikā</bold>kunnadī <bold>mamassamaṃ</bold>mayhaṃ assamassa avidūre samīpe ahosīti attho. ‘‘Assama’’nti ca sattamyatthe upayogavacananti veditabbaṃ.</paragraph>
<hangnum line="575" number="143"></hangnum>
<gatha1 line="576">‘‘Asakkharā <pageBreak edition="V" number="1.0217" /><pageBreak edition="P" number="0.0213" />apabbhārā, sādu appaṭigandhikā;</gatha1>
<gathalast line="577">Sandatī nadikā tattha, sobhayantā mamassamaṃ’’.</gathalast>
<paragraph line="578">Tattha <pageBreak edition="M" number="1.0236" /><bold>asakkharā</bold>ti ‘‘pulinākiṇṇā’’ti vuttattā asakkharā sakkharavirahitā. <bold>Apabbhārā</bold>ti pabbhāravirahitā, agambhīrakūlāti attho. <bold>Sādu appaṭigandhikā</bold>ti sādurasodakā duggandharahitā mayhaṃ assamapadaṃ sobhayantī <bold>nadikā</bold>khuddakanadī <bold>sandati</bold>pavattatīti attho.</paragraph>
<hangnum line="579" number="144"></hangnum>
<gatha1 line="580">‘‘Kumbhīlā makarā cettha, susumārā ca kacchapā;</gatha1>
<gathalast line="581">Sandati nadikā tattha, sobhayantā mamassamaṃ’’.</gathalast>
<paragraph line="582">Tattha <bold>kumbhīla</bold>macchā <bold>makara</bold>macchā ca <bold>susumārā</bold>caṇḍamacchā ca <bold>kacchapa</bold>macchā ca <bold>ettha</bold>etissaṃ nadiyaṃ kīḷantā ahesunti sambandho. Mamassamaṃ sobhayantā <bold>nadikā</bold>khuddakanadī <bold>sandati</bold>pavattatīti sambandho.</paragraph>
<hangnum line="583" number="145"></hangnum>
<gatha1 line="584">‘‘Pāṭhīnā pāvusā macchā, balajā muñjarohitā;</gatha1>
<gathalast line="585">Vaggaḷā papatāyantā, sobhayanti mamassamaṃ’’.</gathalast>
<paragraph line="586"><bold>Pāṭhīna</bold>macchā ca <bold>pāvusā macchā</bold>ca <bold>balaja</bold>macchā ca <bold>muñja</bold>macchā <bold>rohita</bold>macchā ca <bold>vaggaḷa</bold>macchā ca ete sabbe macchajātikā ito cito ca <bold>papatāyantā</bold>nadiyā saddhiṃ pavattantā mama assamapadaṃ sobhayantīti attho.</paragraph>
<hangnum line="587" number="146"></hangnum>
<gatha1 line="588">‘‘Ubho kūlesu nadiyā, pupphino phalino dumā;</gatha1>
<gathalast line="589">Ubhato abhilambantā, sobhayanti mamassamaṃ’’.</gathalast>
<paragraph line="590">Tattha <bold>ubho kūlesū</bold>ti tassā nadiyā ubhosu passesu dhuva<bold>pupphino</bold>dhuva<bold>phalino</bold>rukkhā <bold>ubhato abhilambantā</bold>nadiyā ubho tīre heṭṭhā onamantā mama assamaṃ sobhayantīti attho.</paragraph>
<hangnum line="591" number="147"></hangnum>
<gatha1 line="592">‘‘Ambā sālā ca tilakā, pāṭalī sinduvārakā;</gatha1>
<gathalast line="593">Dibbagandhā sampavanti, pupphitā mama assame’’.</gathalast>
<paragraph line="594">Tattha <pageBreak edition="V" number="1.0218" /><bold>ambā</bold>ti madhupiṇḍiambā ca <bold>sāla</bold>rukkhā ca <bold>tilaka</bold>rukkhā ca <bold>pāṭali</bold>rukkhā ca <bold>sinduvāraka</bold>rukkhā ca ete rukkhā niccakālaṃ <bold>pupphitā</bold><pageBreak edition="P" number="0.0214" />pupphantā. Dibbā gandhā iva mama assame sugandhā <bold>sampavanti</bold>samantato pavāyantīti attho.</paragraph>
<hangnum line="595" number="148"></hangnum>
<gatha1 line="596">‘‘Campakā <pageBreak edition="M" number="1.0237" />saḷalā nīpā, nāgapunnāgaketakā;</gatha1>
<gathalast line="597">Dibbagandhā sampavanti, pupphitā mama assame’’.</gathalast>
<paragraph line="598">Tattha <bold>campaka</bold>rukkhā ca <bold>saḷala</bold>rukkhā ca suvaṇṇavaṭṭalasadisapupphā <bold>nīpa</bold>rukkhā ca <bold>nāga</bold>rukkhā ca <bold>punnāga</bold>rukkhā ca sugandhayantā <bold>ketaka</bold>rukkhā ca ete sabbe rukkhā dibbā gandhāriva mama assame <bold>pupphitā</bold>phullitā <bold>sampavanti</bold>sugandhaṃ suṭṭhu pavāyantīti attho.</paragraph>
<hangnum line="599" number="149"></hangnum>
<gatha1 line="600">Asokā ca‘‘adhimuttā asokā ca, bhaginīmālā ca pupphitā;</gatha1>
<gathalast line="601">Aṅkolā bimbijālā ca, pupphitā mama assame’’.</gathalast>
<paragraph line="602">Tattha pupphitā <bold>adhimuttaka</bold>rukkhā ca pupphitā <bold>asoka</bold>rukkhā ca pupphitā <bold>bhaginīmālā ca</bold>pupphitā <bold>aṅkolā</bold>ca pupphitā <bold>bimbijālā</bold>ca ete rukkhā mama assame phullitā sobhayantīti sambandho.</paragraph>
<hangnum line="603" number="150"></hangnum>
<gatha1 line="604">‘‘Ketakā kandali ceva, godhukā tiṇasūlikā;</gatha1>
<gathalast line="605">Dibbagandhaṃ sampavantā, sobhayanti mamassamaṃ’’.</gathalast>
<paragraph line="606">Tattha <bold>ketakā</bold>ti sugandhaketakagacchā ca. <bold>Kandali</bold>rukkhā ca <bold>godhuka</bold>rukkhā ca <bold>tiṇasūlika</bold>gacchā ca ete sabbe rukkhajātikā dibbagandhaṃ pavāyamānā mama assamaṃ sakalaṃ sobhayantīti attho.</paragraph>
<hangnum line="607" number="151"></hangnum>
<gatha1 line="608">‘‘Kaṇikārā kaṇṇikā ca, asanā ajjunā bahū;</gatha1>
<gathalast line="609">Dibbagandhaṃ sampavantā, sobhayanti mamassamaṃ’’.</gathalast>
<paragraph line="610">Ete kaṇikārādayo rukkhā mama assamaṃ sakalaṃ sobhayantā dibbagandhaṃ sampavāyantīti sambandho.</paragraph>
<hangnum line="611" number="152"></hangnum>
<gatha1 line="612">‘‘Punnāgā <pageBreak edition="V" number="1.0219" />giripunnāgā, koviḷārā ca pupphitā;</gatha1>
<gathalast line="613">Dibbagandhaṃ sampavantā, sobhayanti mamassamaṃ’’.</gathalast>
<paragraph line="614">Punnāgādayo rukkhā dibbagandhaṃ pavāyamānā mama assamaṃ sobhayantīti attho.</paragraph>
<hangnum line="615" number="153"></hangnum>
<gatha1 line="616">‘‘Uddālakā <pageBreak edition="P" number="0.0215" />ca kuṭajā, kadambā vakulā bahū;</gatha1>
<gathalast line="617">Dibbagandhaṃ sampavantā, sobhayanti mamassamaṃ’’.</gathalast>
<paragraph line="618">Uddālakādayo <pageBreak edition="M" number="1.0238" />rukkhā dibbagandhaṃ vāyamānā mama assamaṃ sobhayantīti sambandho.</paragraph>
<hangnum line="619" number="154"></hangnum>
<gatha1 line="620">‘‘Āḷakā isimuggā ca, kadalimātuluṅgiyo;</gatha1>
<gathalast line="621">Gandhodakena saṃvaḍḍhā, phalāni dhārayanti te’’.</gathalast>
<paragraph line="622">Tattha ete āḷakādayo gacchā candanādisugandhagandhodakena vaḍḍhitvā suvaṇṇaphalāni dhārentā mama assamaṃ sobhayantīti attho.</paragraph>
<hangnum line="623" number="155"></hangnum>
<gatha1 line="624">‘‘Aññe pupphanti padumā, aññe jāyanti kesarī;</gatha1>
<gathalast line="625">Aññe opupphā padumā, pupphitā taḷāke tadā’’.</gathalast>
<paragraph line="626">Tattha <bold>aññe pupphanti <bold></bold>padumā</bold>ti mama assamassa avidūre taḷāke aññe ekacce padumā pupphanti, ekacce <bold>kesarī</bold>padumā <bold>jāyanti</bold>nibbattanti, ekacce padumā <bold>opupphā</bold>vigalitapattakesarāti attho.</paragraph>
<hangnum line="627" number="156"></hangnum>
<gatha1 line="628">‘‘Gabbhaṃ gaṇhanti padumā, niddhāvanti muḷāliyo;</gatha1>
<gathalast line="629">Siṅghāṭipattamākiṇṇā, sobhanti taḷāke tadā’’.</gathalast>
<paragraph line="630">Tattha <bold>gabbhaṃ gaṇhanti <bold></bold>padumā</bold>ti tadā tāpasena hutvā mama vasanasamaye ekacce padumā taḷākabbhantare makuḷapupphādayo gaṇhanti. <bold>Muḷāliyo</bold>padumamūlā <bold>niddhāvanti</bold>ito kaddamabbhantarato hatthidāṭhā viya gacchantīti attho. Pattapupphamākiṇṇā gahanībhūtā siṅghāṭiyo sobhayantīti attho.</paragraph>
<hangnum line="631" number="157"></hangnum>
<gatha1 line="632">‘‘Nayitā <pageBreak edition="V" number="1.0220" />ambagandhī ca, uttalī bandhujīvakā;</gatha1>
<gathalast line="633">Dibbagandhā sampavanti, pupphitā taḷāke tadā’’.</gathalast>
<paragraph line="634"><bold>Tadā</bold>mama vasanasamaye taḷākassa samīpe <bold>nayitā</bold>ca gacchā <bold>ambagandhī ca</bold>gacchā <bold>uttalī</bold>nāma gacchā ca <bold>bandhujīvakā</bold>ca ete sabbe <pageBreak edition="P" number="0.0216" />gacchā <bold>pupphitā</bold>pupphadhāritā sugandhavāhakā taḷākaṃ sobhayantīti attho.</paragraph>
<hangnum line="635" number="158"></hangnum>
<gatha1 line="636">‘‘Pāṭhīnā pāvusā macchā, balajā muñjarohitā;</gatha1>
<gathalast line="637">Saṃgulā maggurā ceva, vasanti taḷāke tadā’’.</gathalast>
<paragraph line="638"><bold>Tadā</bold><pageBreak edition="M" number="1.0239" />mama vasanasamaye nibbhītā pāṭhīnādayo macchā <bold>taḷāke</bold>vasantīti sambandho.</paragraph>
<hangnum line="639" number="159"></hangnum>
<gatha1 line="640">‘‘Kumbhīlā susumārā ca, tantigāhā ca rakkhasā;</gatha1>
<gathalast line="641">Oguhā ajagarā ca, vasanti taḷāke tadā’’.</gathalast>
<paragraph line="642"><bold>Tadā</bold>mama vasanasamaye mama assamasamīpe <bold>taḷāke</bold>ete kumbhīlādayo macchā nibbhītā nirūpaddavā vasantīti sambandho.</paragraph>
<hangnum line="643" number="160"></hangnum>
<gatha1 line="644">‘‘Pārevatā ravihaṃsā, cakkavākā nadīcarā;</gatha1>
<gathalast line="645">Kokilā sukasāḷikā, upajīvanti taṃ saraṃ’’.</gathalast>
<paragraph line="646">Tattha mama assamasamīpe saraṃ nissāya <bold>pārevatā</bold>pakkhī ca <bold>ravihaṃsā</bold>pakkhī ca <bold>nadīcarā cakkavāka</bold>pakkhī ca <bold>kokilā</bold>pakkhī ca <bold>suka</bold>pakkhī ca <bold>sāḷikā</bold>pakkhī ca taṃ saraṃ upanissāya jīvantīti sambandho.</paragraph>
<hangnum line="647" number="161"></hangnum>
<gatha1 line="648">‘‘Kukutthakā kuḷīrakā, vane pokkharasātakā;</gatha1>
<gathalast line="649">Dindibhā suvapotā ca, upajīvanti taṃ saraṃ’’.</gathalast>
<paragraph line="650">Tattha <bold>kukutthakā</bold>ti evaṃnāmikā pakkhī ca. <bold>Kuḷīrakā</bold>ti evaṃnāmikā pakkhī ca. Vane <bold>pokkharasātakā</bold><pageBreak edition="V" number="1.0221" />pakkhī ca <bold>dindibhā</bold>pakkhī ca <bold>suvapotā</bold>pakkhī ca ete sabbe pakkhino taṃ mama assamasamīpe saraṃ nissāya jīvantīti sambandho.</paragraph>
<hangnum line="651" number="162"></hangnum>
<gatha1 line="652">‘‘Haṃsā koñcā mayūrā ca, kokilā tambacūḷakā;</gatha1>
<gathalast line="653">Pammakā jīvaṃjīvā ca, upajīvanti taṃ saraṃ’’.</gathalast>
<paragraph line="654">Sabbe ete haṃsādayo pakkhino taṃ saraṃ upanissāya jīvanti jīvikaṃ pālentīti attho.</paragraph>
<hangnum line="655" number="163"></hangnum>
<gatha1 line="656">‘‘Kosikā <pageBreak edition="P" number="0.0217" />poṭṭhasīsā ca, kurarā senakā bahū;</gatha1>
<gathalast line="657">Mahākāḷā ca sakuṇā, upajīvanti taṃ saraṃ’’.</gathalast>
<paragraph line="658">Tattha <bold>kosikā</bold>ca pakkhī <bold>poṭṭhasīsā</bold>ca pakkhī <bold>kurarā</bold>ca pakkhī <bold>senakā</bold>ca pakkhī <bold>mahākāḷā</bold>ca pakkhī thale <bold>bahū</bold>pakkhino taṃ saraṃ tassa sarassa samīpe <bold>jīvanti</bold>jīvikaṃ kappentīti attho.</paragraph>
<hangnum line="659" number="164"></hangnum>
<gatha1 line="660">‘‘Pasadā <pageBreak edition="M" number="1.0240" />ca varāhā ca, camarā gaṇḍakā bahū;</gatha1>
<gathalast line="661">Rohiccā sukapotā ca, upajīvanti taṃ saraṃ’’.</gathalast>
<paragraph line="662">Tattha pasadādayo ete migā <bold>taṃ saraṃ</bold>tasmiṃ sarasamīpe, bhummatthe upayogavacanaṃ, jīvitaṃ paripālentā viharantīti attho.</paragraph>
<hangnum line="663" number="165"></hangnum>
<gatha1 line="664">‘‘Sīhabyagghā ca dīpī ca, acchakokataracchakā;</gatha1>
<gathalast line="665">Tidhā pabhinnamātaṅgā, upajīvanti taṃ saraṃ’’.</gathalast>
<paragraph line="666">Ete sīhādayo catuppadā sarasamīpe upaddavarahitā jīvantīti sambandho.</paragraph>
<hangnum line="667" number="166"></hangnum>
<gatha1 line="668">‘‘Kinnarā vānarā ceva, athopi vanakammikā;</gatha1>
<gathalast line="669">Cetā ca luddakā ceva, upajīvanti taṃ saraṃ’’.</gathalast>
<paragraph line="670">Ettha <pageBreak edition="V" number="1.0222" />ete evaṃnāmikā kinnarādayo sattā tasmiṃ sarasamīpe vasantīti attho.</paragraph>
<hangnum line="671" number="167"></hangnum>
<gatha1 line="672">‘‘Tindukāni piyālāni, madhukekā sumāriyo;</gatha1>
<gathalast line="673">Dhuvaṃ phalāni dhārenti, avidūre mamassamaṃ’’.</gathalast>
<paragraph line="674">Tattha ete tindukādayo rukkhā dhuvaṃ hemantagimhavassānasaṅkhāte kālattaye mama assamato avidūre ṭhāne madhuraphalāni dhārentīti sambandho.</paragraph>
<hangnum line="675" number="168"></hangnum>
<gatha1 line="676">‘‘Kosambā saḷalā nimbā, sāduphalasamāyutā;</gatha1>
<gathalast line="677">Dhuvaṃ phalāni dhārenti, avidūre mamassamaṃ’’.</gathalast>
<paragraph line="678">Tattha ete kosambādayo rukkhā sāraphalā madhuraphalā uttamaphalā <bold>samāyutā saṃ</bold>suṭṭhu āyutā samaṅgībhūtā niccaṃ phaladhārino mama assamasamīpe sobhantīti attho.</paragraph>
<hangnum line="679" number="169"></hangnum>
<gatha1 line="680">‘‘Harītakā <pageBreak edition="P" number="0.0218" />āmalakā, ambajambuvibhītakā;</gatha1>
<gathalast line="681">Kolā bhallātakā billā, phalāni dhārayanti te’’.</gathalast>
<paragraph line="682">Te harītakādayo rukkhā mama assamasamīpe jātā niccaṃ phalāni dhārayantīti sambandho.</paragraph>
<hangnum line="683" number="170"></hangnum>
<gatha1 line="684">‘‘Āluvā <pageBreak edition="M" number="1.0241" />ca kaḷambā ca, biḷālītakkaḷāni ca;</gatha1>
<gathalast line="685">Jīvakā sutakā ceva, bahūkā mama assame’’.</gathalast>
<paragraph line="686">Ete āluvādayo mūlaphalā khuddā madhurasā mama assamasamīpe bahū santīti sambandho.</paragraph>
<hangnum line="687" number="171"></hangnum>
<gatha1 line="688">‘‘Assamassāvidūramhi, taḷākāsuṃ sunimmitā;</gatha1>
<gathalast line="689">Acchodakā sītajalā, supatitthā manoramā’’.</gathalast>
<paragraph line="690">Tattha <bold>assamassāvidūramhi</bold>assamassa samīpe <bold>sunimmitā</bold>suṭṭhu ārohanaorohanakkhamaṃ katvā <pageBreak edition="V" number="1.0223" />nimmitā <bold>acchodakā</bold>vippasannodakā <bold>sītajalā</bold>sītodakā <bold>supatitthā</bold>sundaratitthā <bold>manoramā</bold>somanassakarā taḷākā <bold>āsuṃ</bold>ahesunti attho.</paragraph>
<hangnum line="691" number="172"></hangnum>
<gatha1 line="692">‘‘Padumuppalasañchannā, puṇḍarīkasamāyutā;</gatha1>
<gathalast line="693">Mandālakehi sañchannā, dibbagandhopavāyati’’.</gathalast>
<paragraph line="694">Tattha padumehi ca uppalehi ca <bold>sañchannā</bold>paripuṇṇā <bold>puṇḍarīkehi samāyutā</bold>samaṅgībhūtā <bold>mandālakehi</bold>ca <bold>sañchannā</bold>gahanībhūtā taḷākā dibbagandhāni upavāyanti samantato vāyantīti attho.</paragraph>
<hangnum line="695" number="173"></hangnum>
<gatha1 line="696">‘‘Evaṃ sabbaṅgasampanne, pupphite phalite vane;</gatha1>
<gathalast line="697">Sukate assame ramme, viharāmi ahaṃ tadā’’.</gathalast>
<paragraph line="698">Tattha <bold>evaṃ sabbaṅgasampanne</bold>ti abbehi nadikādiavayavehi sampanne paripuṇṇe pupphaphalarukkhehi gahanībhūte <bold>vane sukate</bold>ramaṇīye <bold>assame</bold>araññāvāse <bold>tadā</bold>tāpasabhūtakāle ahaṃ viharāmīti attho.</paragraph>
<paragraph line="699">Ettāvatā <pageBreak edition="P" number="0.0219" />assamasampattiṃ dassetvā idāni attano sīlādiguṇasampattiṃ dassento –</paragraph>
<hangnum line="700" number="174"></hangnum>
<gatha1 line="701">‘‘Sīlavā vatasampanno, jhāyī jhānarato sadā;</gatha1>
<gathalast line="702">Pañcābhiññābalappatto, suruci nāma tāpaso’’ti. – āha;</gathalast>
<paragraph line="703">Tattha <pageBreak edition="M" number="1.0242" /><bold>sīlavā</bold>ti jhānasampayuttacatupārisuddhisīlasadisehi pañcahi sīlehi sampuṇṇoti attho. <bold>Vatasampanno</bold>ti ‘‘ito paṭṭhāya gharāvāsaṃ pañca kāmaguṇe vā na sevissāmī’’ti vatasamādānena sampanno. <bold>Jhāyī</bold>ti lakkhaṇūpanijjhānaārammaṇūpanijjhānehi jhāyī jhāyanasīlo. <bold>Jhānarato</bold>ti etesu jhānesu rato allīno <bold>sadā</bold>sampuṇṇo. <bold>Pañcābhiññābalappatto</bold>ti iddhividhadibbasotaparacittavijānanapubbenivāsānussatidibbacakkhusaṅkhātāhi pañcahi abhiññāhi visesapaññāhi balasampanno, paripuṇṇoti attho. Nāmena <bold>suruci nāma</bold>tāpaso hutvā viharāmīti sambandho.</paragraph>
<paragraph line="704">Ettakena <pageBreak edition="V" number="1.0224" />attano guṇasampattiṃ dassetvā parisasampattiṃ dassento –</paragraph>
<hangnum line="705" number="175"></hangnum>
<gatha1 line="706">‘‘Catuvīsasahassāni, sissā mayhaṃ upaṭṭhahuṃ;</gatha1>
<gathalast line="707">Sabbe maṃ brāhmaṇā ete, jātimanto yasassino’’ti. – ādimāha;</gathalast>
<paragraph line="708">Tattha ete sabbe catuvīsatisahassabrāhmaṇā mayhaṃ sissā <bold>jātimanto</bold>jātisampannā <bold>yasassino</bold>parivārasampannā maṃ upaṭṭhahunti sambandho.</paragraph>
<hangnum line="709" number="176"></hangnum>
<gatha1 line="710">‘‘Lakkhaṇe itihāse ca, sanighaṇḍusakeṭubhe;</gatha1>
<gathalast line="711">Padakā veyyākaraṇā, sadhamme pāramiṃ gatā’’.</gathalast>
<paragraph line="712">Tattha <bold>lakkhaṇe</bold>ti lakkhaṇasatthe. Sabbalokiyānaṃ itthipurisānaṃ ‘‘imehi lakkhaṇehi samannāgatā dukkhitā bhavanti, imehi sukhitā bhavantī’’ti lakkhaṇaṃ jānāti. Tappakāsako gantho lakkhaṇaṃ, tasmiṃ lakkhaṇe ca. <bold>Itihāse</bold>ti ‘‘itiha āsa itiha āsā’’ti vuttavacanapaṭidīpake ganthe. Lakkhaṇe ca itihāse ca <bold>pāramiṃ</bold>pariyosānaṃ <bold>gatā</bold>ti sambandho. Rukkhapabbatādīnaṃ nāmappakāsakaganthaṃ ‘‘nighaṇḍū’’ti vuccati. <bold>Keṭūbhe</bold>ti kiriyākappavikappānaṃ kavīnaṃ upakārako gantho. Nighaṇḍuyā saha vattatīti sanighaṇḍu, keṭubhena saha vattatīti sakeṭubhaṃ, tasmiṃ sanighaṇḍusakeṭubhe vedattaye pāramiṃ gatāti <pageBreak edition="P" number="0.0220" />sambandho. <bold>Padakā</bold>ti nāmapadasamāsataddhitākhyātakitakādipadesu chekā <pageBreak edition="M" number="1.0243" />. <bold>Veyyākaraṇāni</bold>candapāṇinīyakalāpādibyākaraṇe chekā. <bold>Sadhamme pāramiṃ gatā</bold>ti attano dhamme brāhmaṇadhamme vedattaye pāramiṃ pariyosānaṃ gatā pattāti attho.</paragraph>
<hangnum line="713" number="177"></hangnum>
<gatha1 line="714">‘‘Uppātesu nimittesu, lakkhaṇesu ca kovidā;</gatha1>
<gathalast line="715">Pathabyā bhūmantalikkhe, mama sissā susikkhitā’’.</gathalast>
<paragraph line="716">Tattha ukkāpātabhūmikampādikesu <bold>uppātesu</bold>ca subhanimittāsubhanimittesu ca itthilakkhaṇapurisalakkhaṇamahāpurisalakkhaṇesu ca <bold>kovidā</bold>chekā. Pathaviyā ca bhūmiyā ca sakalaloke ca <bold>antalikkhe</bold>ākāse cāti sabbattha mama sissā susikkhitā.</paragraph>
<hangnum line="717" number="178"></hangnum>
<gatha1 line="718">‘‘Appicchā <pageBreak edition="V" number="1.0225" />nipakā ete, appāhārā alolupā;</gatha1>
<gathalast line="719">Lābhālābhena santuṭṭhā, parivārenti maṃ sadā’’.</gathalast>
<paragraph line="720">Tattha <bold>appicchā</bold>ti appakenāpi yāpentā. <bold>Nipakā</bold>ti nepakkasaṅkhātāya paññāya samannāgatā. <bold>Appāhārā</bold>ti ekāhārā ekabhattikāti attho. <bold>Alolupā</bold>ti lolupataṇhāya appavattanakā. <bold>Lābhālābhenā</bold>ti lābhena alābhena ca <bold>santuṭṭhā</bold>somanassā ete mama sissā <bold>sadā</bold>niccakālaṃ maṃ <bold>parivārenti</bold>upaṭṭhahantīti attho.</paragraph>
<hangnum line="721" number="179"></hangnum>
<gatha1 line="722">‘‘Jhāyī jhānaratā dhīrā, santacittā samāhitā;</gatha1>
<gathalast line="723">Ākiñcaññaṃ patthayantā, parivārenti maṃ sadā’’.</gathalast>
<paragraph line="724">Tattha <bold>jhāyī</bold>ti lakkhaṇūpanijjhānaārammaṇūpanijjhānehi samannāgatā. Jhāyanasīlā vā. <bold>Jhānaratā</bold>ti tesu ca jhānesu ratā allīnā. <bold>Dhīrā</bold>ti dhitisampannā. <bold>Santacittā</bold>ti vūpasantamanā. <bold>Samāhitā</bold>ti ekaggacittā. <bold>Ākiñcañña</bold>nti nippalibodhabhāvaṃ. <bold>Patthayantā</bold>ti icchantā. Itthambhūtā me sissā sadā maṃ parivārentīti sambandho.</paragraph>
<hangnum line="725" number="180"></hangnum>
<gatha1 line="726">‘‘Abhiññāpāramippattā, pettike gocare ratā;</gatha1>
<gathalast line="727">Antalikkhacarā dhīrā, parivārenti maṃ sadā’’.</gathalast>
<paragraph line="728">Tattha <bold>abhiññāpāramippattā</bold>ti pañcasu abhiññāsu pāramiṃ pariyosānaṃ pattā pūritāti attho. <bold>Pettike gocare ratā</bold>ti buddhānuññātāya aviññattiyā <pageBreak edition="M" number="1.0244" />laddhe āhāre ratāti attho. <bold>Antalikkhacarā</bold>ti <pageBreak edition="P" number="0.0221" />antalikkhena ākāsena gacchantā āgacchantā cāti attho. <bold>Dhīrā</bold>ti thirabhūtā sīhabyagghādiparissaye acchambhitasabhāvāti attho. Evaṃbhūtā mama tāpasā sadā maṃ parivārentīti attho.</paragraph>
<hangnum line="729" number="181"></hangnum>
<gatha1 line="730">‘‘Saṃvutā chasu dvāresu, anejā rakkhitindriyā;</gatha1>
<gathalast line="731">Asaṃsaṭṭhā ca te dhīrā, mama sissā durāsadā’’.</gathalast>
<paragraph line="732">Tattha cakkhādīsu chasu dvāresu rūpādīsu chasu ārammaṇesu <bold>saṃvutā</bold>pihitā paṭicchannā, rakkhitagopitadvārāti attho. <bold>Anejā</bold>nittaṇhā <bold>rakkhitindriyā</bold>gopitacakkhādiindriyā <bold>asaṃsaṭṭhā</bold>ñātīhi <pageBreak edition="V" number="1.0226" />gahaṭṭhehi amissībhūtāti attho. <bold>Durāsadā</bold>ti duṭṭhu āsadā, āsādetuṃ ghaṭṭetuṃ asakkuṇeyyā ayoggāti attho.</paragraph>
<hangnum line="733" number="182"></hangnum>
<gatha1 line="734">‘‘Pallaṅkena nisajjāya, ṭhānacaṅkamanena ca;</gatha1>
<gathalast line="735">Vītināmenti te rattiṃ, mama sissā durāsadā’’.</gathalast>
<paragraph line="736">Tattha mama sissā <bold>pallaṅkena</bold>ūrubaddhāsanena seyyaṃ vihāya nisajjāya ca ṭhānena ca caṅkamena ca sakalaṃ rattiṃ visesena <bold>atināmenti</bold>atikkāmentīti sambandho.</paragraph>
<hangnum line="737" number="183"></hangnum>
<gatha1 line="738">‘‘Rajanīye na rajjanti, dussanīye na dussare;</gatha1>
<gathalast line="739">Mohanīye na muyhanti, mama sissā durāsadā’’.</gathalast>
<paragraph line="740">Te itthambhūtā mama sissā tāpasā <bold>rajanīye</bold>rajjitabbe vatthusmiṃ <bold>na rajjanti</bold>rajjaṃ na uppādenti. <bold>Dussanīye</bold>dussitabbe dosaṃ uppādetuṃ yutte vatthumhi <bold>na dussare</bold>dosaṃ na karonti. <bold>Mohanīye</bold>mohituṃ yutte vatthumhi <bold>na muyhanti</bold>mohaṃ na karonti, paññāsampayuttā bhavantīti attho.</paragraph>
<hangnum line="741" number="184"></hangnum>
<gatha1 line="742">‘‘Iddhiṃ vīmaṃsamānā te, vattanti niccakālikaṃ;</gatha1>
<gathalast line="743">Pathaviṃ te pakampenti, sārambhena durāsadā’’.</gathalast>
<paragraph line="744">Te mama sissā ‘‘ekopi hutvā bahudhā hoti, bahudhāpi hutvā eko hotī’’tiādikaṃ (paṭi. ma. 1.102) iddhivikubbanaṃ niccakālikaṃ vīmaṃsamānā vattantīti <pageBreak edition="M" number="1.0245" />sambandho. Te mama sissā ākāsepi udakepi pathaviṃ nimminitvā iriyāpathaṃ pakampentīti attho. <bold>Sārambhena</bold>yugaggāhena kalahakaraṇena na āsādetabbāti attho.</paragraph>
<hangnum line="745" number="185"></hangnum>
<gatha1 line="746">‘‘Kīḷamānā <pageBreak edition="P" number="0.0222" />ca te sissā, kīḷanti jhānakīḷitaṃ;</gatha1>
<gathalast line="747">Jambuto phalamānenti, mama sissā durāsadā’’.</gathalast>
<paragraph line="748">Te mama sissā <bold>kīḷamānā</bold>paṭhamajjhānādikīḷaṃ kīḷanti laḷanti ramantīti attho. <bold>Jambuto</bold><pageBreak edition="V" number="1.0227" /><bold>phalamānentī</bold>ti himavantamhi satayojanubbedhajamburukkhato ghaṭappamāṇaṃ jambuphalaṃ iddhiyā gantvā ānentīti attho.</paragraph>
<hangnum line="749" number="186"></hangnum>
<gatha1 line="750">‘‘Aññe gacchanti goyānaṃ, aññe pubbavidehakaṃ;</gatha1>
<gathalast line="751">Aññe ca uttarakuruṃ, esanāya durāsadā’’.</gathalast>
<paragraph line="752">Tesaṃ mama sissānaṃ antare <bold>aññe</bold>ekacce <bold>goyānaṃ</bold>aparagoyānaṃ dīpaṃ gacchanti, ekacce <bold>pubbavidehakaṃ</bold>dīpaṃ gacchanti, ekacce <bold>uttarakuruṃ</bold>dīpaṃ gacchanti, te durāsadā etesu ṭhānesu <bold>esanāya</bold>gavesanāya paccayapariyesanāya gacchantīti sambandho.</paragraph>
<hangnum line="753" number="187"></hangnum>
<gatha1 line="754">‘‘Purato pesenti khāriṃ, pacchato ca vajanti te;</gatha1>
<gathalast line="755">Catuvīsasahassehi, chāditaṃ hoti ambaraṃ’’.</gathalast>
<paragraph line="756">Te mama sissā ākāsena gacchamānā <bold>khāriṃ</bold>tāpasaparikkhārabharitaṃ kājaṃ purato pesenti paṭhamaṃ abhimukhañca taṃ pesetvā sayaṃ tassa pacchato gacchantīti attho. Evaṃ gacchamānehi catuvīsasahassehi tāpasehi <bold>ambaraṃ</bold>ākāsatalaṃ <bold>chāditaṃ</bold>paṭicchannaṃ hotīti sambandho.</paragraph>
<hangnum line="757" number="188"></hangnum>
<gatha1 line="758">‘‘Aggipākī anaggī ca, dantodukkhalikāpi ca;</gatha1>
<gathalast line="759">Asmena koṭṭitā keci, pavattaphalabhojanā’’.</gathalast>
<paragraph line="760">Tattha <bold>keci</bold>ekacce mama sissā <bold>aggipākī</bold>phalāphalapaṇṇādayo pacitvā khādanti, ekacce <bold>anaggī</bold>aggīhi apacitvā āmakameva khādanti, ekacce dantikā dantehiyeva tacaṃ uppāṭetvā khādanti. Ekacce <bold>udukkhalikā</bold>udukkhalehi koṭṭetvā khādanti. Ekacce <bold>asmena koṭṭitā</bold>pāsāṇena koṭṭetvā khādanti. Ekacce sayaṃpatitaphalāhārāti sambandho.</paragraph>
<hangnum line="761" number="189"></hangnum>
<gatha1 line="762">‘‘Udakorohaṇā <pageBreak edition="M" number="1.0246" />keci, sāyaṃ pāto sucīratā;</gatha1>
<gathalast line="763">Toyābhisecanakarā, mama sissā durāsadā’’.</gathalast>
<paragraph line="764">Durāsadā mama sissā keci <bold>sucīratā</bold>suddhikāmā sāyaṃ pāto ca <bold>udakorohaṇā</bold>udakapavesakāti attho. Keci <bold>toyābhisecanakarā</bold>udakena attani abhisiñcanakarāti attho.</paragraph>
<hangnum line="765" number="190"></hangnum>
<gatha1 line="766">‘‘Parūḷhakacchanakhalomā <pageBreak edition="V" number="1.0228" /><pageBreak edition="P" number="0.0223" />, paṅkadantā rajassirā;</gatha1>
<gathalast line="767">Gandhitā sīlagandhena, mama sissā durāsadā’’.</gathalast>
<paragraph line="768">Tattha te durāsadā mama sissā <bold>kacchesu</bold>ubhayakacchesu ca hatthapādesu ca <bold>parūḷhā</bold>sañjātā, dīghanakhalomāti attho. Khurakammarahitattā amaṇḍitā apasādhitāti adhippāyo. <bold>Paṅkadantā</bold>ti iṭṭhakacuṇṇakhīrapāsāṇacuṇṇādīhi dhavalamakatattā malaggahitadantāti attho. <bold>Rajassirā</bold>ti telamakkhanādirahitattā dhūlīhi makkhitasīsāti attho. <bold>Gandhitā sīlagandhenā</bold>ti jhānasamādhisamāpattīhi sampayuttasīlena samaṅgībhūtattā lokiyasīlagandhena sabbattha sugandhībhūtāti attho. <bold>Mama sissā durāsadā</bold>ti imehi vuttappakāraguṇehi samannāgatattā āsādetuṃ ghaṭṭetuṃ asakkuṇeyyā mama sissāti sambandho.</paragraph>
<hangnum line="769" number="191"></hangnum>
<gatha1 line="770">‘‘Pātova sannipatitvā, jaṭilā uggatāpanā;</gatha1>
<gathalast line="771">Lābhālābhaṃ pakittetvā, gacchanti ambare tadā’’.</gathalast>
<paragraph line="772">Tattha <bold>pātova sannipatitvā</bold>ti sattamyatthe topaccayo, pātarāsakāleyeva mama santike rāsibhūtāti attho. <bold>Uggatāpanā</bold>pākaṭatapā patthaṭatapā <bold>jaṭilā</bold>jaṭādhārino tāpasā. <bold>Lābhālābhaṃ pakittetvā</bold>khuddake ca mahante ca lābhe pākaṭe katvā <bold>tadā</bold>tasmiṃ kāle <bold>ambare</bold>ākāsatale gacchantīti sambandho.</paragraph>
<paragraph line="773" number="192">Puna tesaṃyeva guṇe pakāsento <bold>etesaṃ pakkamantāna</bold>ntiādimāha. Tattha ākāse vā thale vā <bold>pakkamantānaṃ</bold>gacchantānaṃ <bold>etesaṃ</bold>tāpasānaṃ vākacīrajanito mahāsaddo pavattatīti attho. <bold>Muditā honti devatā</bold>ti evaṃ mahāsaddaṃ pavattetvā gacchantānaṃ ajinacammasaddena <pageBreak edition="M" number="1.0247" />santuṭṭhā ‘‘sādhu sādhu, ayyā’’ti somanassajātā devatā <bold>muditā</bold>santuṭṭhā hontīti sambandho.</paragraph>
<paragraph line="774" number="193"><bold>Disodisa</bold>nti te isayo <bold>antalikkhacarā</bold>ākāsacārino dakkhiṇādisānudisaṃ <bold>pakkamanti</bold>gacchantīti sambandho. <bold>Sake balenupatthaddhā</bold>ti attano sarīrabalena vā jhānabalena vā samannāgatā <bold>yadicchakaṃ</bold>yattha yattha gantukāmā, tattha tattheva gacchantīti sambandho.</paragraph>
<paragraph line="775" number="194">Puna tesamevānubhāvaṃ pakāsento <bold>pathavīkampakā ete</bold>tiādimāha. Tadā <bold>ete</bold>sabbattha icchācārā <bold>pathavīkampakā</bold>medanīsañcalanajātikā <bold>nabhacārino</bold>ākāsacārino. <bold>Uggatejā</bold>ti <pageBreak edition="V" number="1.0229" />uggatatejā patthaṭatejā <bold>duppasahā</bold>pasayha abhibhavitvā pavattituṃ asakkuṇeyyāti duppasahā. <bold>Sāgarova akhobhiyā</bold>ti aññehi akhobhiyo anāluḷito sāgaro iva samuddo viya aññehi akhobhiyā kampetuṃ asakkuṇeyyā hontīti sambandho.</paragraph>
<paragraph line="776" number="195"><bold>Ṭhānacaṅkamino kecī</bold>ti tesaṃ mama sissānaṃ antare ekacce isayo ṭhāniriyāpathacaṅkamaniriyāpathasampannā, ekacce isayo <bold>nesajjikā</bold><pageBreak edition="P" number="0.0224" />nisajjiriyāpathasampannā, ekacce isayo <bold>pavattabhojanā</bold>sayaṃpatitapaṇṇāhārā evarūpehi guṇehi yuttattā durāsadāti sambandho.</paragraph>
<paragraph line="777" number="196">Te sabbe thomento <bold>mettāvihārino</bold>tiādimāha. Tattha ‘‘aparimāṇesu cakkavāḷesu aparimāṇā sattā sukhī hontū’’tiādinā sinehalakkhaṇāya mettāya pharitvā viharanti, attabhāvaṃ pavattentīti <bold>mettāvihārino</bold>ete mama sissāti attho. Sabbe te isayo <bold>sabbapāṇinaṃ</bold>sabbesaṃ sattānaṃ <bold>hitesī</bold>hitagavesakā. <bold>Anattukkaṃsakā</bold>attānaṃ na ukkaṃsakā amānino <bold>kassaci</bold>kañci puggalaṃ <bold>na vambhenti</bold>nīcaṃ katvā na maññantīti attho.</paragraph>
<paragraph line="778" number="197">Te mama sissā sīlasamādhisamāpattiguṇayuttattā sīharājā iva <bold>acchambhītā</bold>nibbhayā, <bold>gajarājā iva</bold>hatthirājā viya <bold>thāmavā</bold>sarīrabalajhānabalasampannā byaggharājā iva, <bold>durāsadā</bold>ghaṭṭetumasakkuṇeyyā mama santike āgacchantīti sambandho.</paragraph>
<paragraph line="779" number="198">Tato <pageBreak edition="M" number="1.0248" />attano ānubhāvassa dassanalesena pakāsento <bold>vijjādharā</bold>tiādimāha. Tattha mantasajjhāyādivijjādharā ca rukkhapabbatādīsu vasantā bhummadevatā ca bhūmaṭṭhathalaṭṭhā <bold>nāgā</bold>ca <bold>gandhabba</bold>devā ca caṇḍā <bold>rakkhasā</bold>ca <bold>kumbhaṇḍā</bold>devā ca <bold>dānavā</bold>devā ca icchiticchitanimmānasamatthā <bold>garuḷā</bold>ca taṃ saraṃ upajīvantīti sambandho, tasmiṃ sare sarassa samīpe vasantīti attho.</paragraph>
<paragraph line="780" number="199">Punapi tesaṃyeva attano sissatāpasānaṃ guṇe vaṇṇento <bold>te jaṭā khāribharitā</bold>tiādimāha. Taṃ sabbaṃ uttānatthameva. <bold>Khāribhāra</bold>nti udañcanakamaṇḍaluādikaṃ tāpasaparikkhāraṃ.</paragraph>
<paragraph line="781" number="207">Punapi attano guṇe pakāsento <bold>uppāte supine cāpī</bold>tiādimāha. Tattha brāhmaṇasippesu <pageBreak edition="V" number="1.0230" />nipphattiṃ gatattā nakkhattapāṭhe ca chekattā ‘‘imassa rājakumārassa uppannanakkhattaṃ subhaṃ asubha’’nti uppātalakkhaṇe ca supine ca pavattiṃ pucchitena ‘‘idaṃ supinaṃ subhaṃ, idaṃ asubha’’nti supinanipphattikathane ca sabbesaṃ itthipurisānaṃ hatthapādalakkhaṇakathane ca suṭṭhu sikkhito sakalajambudīpe pavattamānaṃ mantapadaṃ lakkhaṇamantakoṭṭhāsaṃ sabbaṃ ahaṃ tadā mama tāpasakāle dhāremīti sambandho.</paragraph>
<paragraph line="782" number="208">Attano byākaraṇaṃ buddhaguṇapubbaṅgamaṃ pakāsento <bold>anomadassī</bold>tiādimāha. Tattha na omakanti anomaṃ. Maṃsacakkhudibbacakkhusamantacakkhudhammacakkhubuddhacakkhūhi <pageBreak edition="P" number="0.0225" />sabbasattānaṃ passanaṃ dassanaṃ nāma, anomaṃ dassanaṃ yassa bhagavato so bhagavā <bold>anomadassī</bold>. Bhāgyavantatādīhi kāraṇehi <bold>bhagavā</bold>lokassa jeṭṭhaseṭṭhattā <bold>lokajeṭṭho</bold>usabho nisabho āsabhoti tayo gavajeṭṭhakā. Tattha gavasatajeṭṭhako usabho, gavasahassajeṭṭhako nisabho, gavasatasahassajeṭṭhako āsabho, narānaṃ āsabho <bold>narāsabho</bold>paṭividdhasabbadhammo, <bold>sambuddho vivekakāmo</bold>ekībhāvaṃ icchanto <bold>himavantaṃ</bold>himālayapabbataṃ upāgamīti sambandho.</paragraph>
<paragraph line="783" number="209"><bold>Ajjhogāhetvā himavanta</bold>nti himavantasamīpaṃ ogāhetvā pavisitvāti attho. Sesaṃ uttānatthameva.</paragraph>
<paragraph line="784" number="210-1"><bold>Jalitaṃ</bold><pageBreak edition="M" number="1.0249" />jalamānaṃ indīvarapupphaṃ iva, <bold>hutāsanaṃ</bold>homassa āsanaṃ, <bold>ādittaṃ</bold>ābhāyutaṃ aggikkhandhaṃ iva, <bold>gagane</bold>ākāse jotamānaṃ vijju iva, suṭṭhu phullaṃ sālarājaṃ iva, nisinnaṃ lokanāyakaṃ addasanti sambandho.</paragraph>
<paragraph line="785" number="213">Devānaṃ devo devadevo, taṃ <bold>devadevaṃ</bold>disvāna tassa <bold>lakkhaṇaṃ</bold>dvattiṃsamahāpurisalakkhaṇasañjānanakāraṇaṃ. ‘‘Buddho nu kho na vā buddho’’ti <bold>upadhārayiṃ</bold>vicāresiṃ. <bold>Cakkhumaṃ</bold>pañcahi cakkhūhi cakkhumantaṃ jinaṃ kena kāraṇena passāmīti sambandho.</paragraph>
<paragraph line="786" number="214"><bold>Caraṇuttame</bold>uttamapādatale <bold>sahassārāni</bold>cakkalakkhaṇāni dissanti, ahaṃ tassa bhagavato tāni lakkhaṇāni disvā tathāgate <bold>niṭṭhaṃ gacchiṃ</bold>sanniṭṭhānaṃ agamāsi, nissandeho āsinti attho. Sesaṃ uttānatthameva.</paragraph>
<paragraph line="787" number="218"><bold>Sayambhū</bold>sayameva bhūtā. <bold>Amitodaya</bold>amitānaṃ aparimāṇānaṃ guṇānaṃ udaya uṭṭhānaṭṭhāna <pageBreak edition="V" number="1.0231" />, idaṃ padadvayaṃ ālapanameva. <bold>Imaṃ lokaṃ</bold>imaṃ sattalokaṃ <bold>saṃ</bold>suṭṭhu <bold>uddharasi</bold>saṃsārato uddharitvā nibbānathalaṃ pāpesīti attho. Te sabbe sattā tava dassanaṃ <bold>āgamma</bold>āgantvā <bold>kaṅkhāsotaṃ</bold>vicikicchāmahoghaṃ <bold>taranti</bold>atikkamantīti sambandho.</paragraph>
<paragraph line="788" number="219">Bhagavantaṃ thomento tāpaso <bold>tuvaṃ satthā</bold>tiādimāha. Tattha, bhante, sabbaññu tuvaṃ sadevakassa lokassa <bold>satthā</bold>ācariyo uttamaṭṭhena tvameva <bold>ketu</bold>ucco, sakalaloke pakāsanaṭṭhena tvameva <bold>dhajo,</bold>lokattaye uggatattā tvameva <bold>yūpo</bold>ussāpitathambhasadiso, <bold>pāṇinaṃ</bold>sabbasattānaṃ tvameva <bold>parāyaṇo</bold>uttamagamanīyaṭṭhānaṃ tvameva <pageBreak edition="P" number="0.0226" /><bold>patiṭṭhā</bold>patiṭṭhaṭṭhānaṃ lokassa mohandhakāravidhamanato tvameva <bold>dīpo</bold>telapadīpo viya, <bold>dvipaduttamo</bold>dvipadānaṃ devabrahmamanussānaṃ uttamo seṭṭhoti sambandho.</paragraph>
<paragraph line="789" number="220">Puna bhagavantaṃyeva thomento <bold>sakkā samudde udaka</bold>ntiādimāha. Tattha caturāsītiyojanasahassagambhīre samudde udakaṃ āḷhakena <pageBreak edition="M" number="1.0250" /><bold>pametuṃ</bold>minituṃ sakkā bhaveyya, bhante, sabbaññu tava ñāṇaṃ ‘‘ettakaṃ pamāṇa’’nti <bold>pametave</bold>minituṃ na tveva sakkāti attho.</paragraph>
<paragraph line="790" number="221"><bold>Tulamaṇḍale</bold>tulapañjare ṭhapetvā <bold>pathaviṃ</bold>medaniṃ dhāretuṃ sakkā, bhante, sabbaññu tava ñāṇaṃ dhāretuṃ na tu eva sakkāti sambandho.</paragraph>
<paragraph line="791" number="222">Bhante, sabbaññu <bold>ākāso</bold>sakalantalikkhaṃ rajjuyā vā aṅgulena vā minituṃ sakkā bhaveyya, tava pana ñāṇaṃ ñāṇākāsaṃ na tu eva <bold>pametave</bold>minituṃ sakkāti attho.</paragraph>
<paragraph line="792" number="223"><bold>Mahāsamudde udaka</bold>nti caturāsītiyojanasahassagambhīre sāgare <bold>akhilaṃ udakañca,</bold>catunahutādhikadviyojanasatasahassabahalaṃ <bold>akhilaṃ pathavi</bold>ñca <bold>jahe</bold>jaheyya atikkameyya samaṃ kareyya buddhassa ñāṇaṃ <bold>upādāya</bold>gahetvā tuleyya samaṃ kareyya. <bold>Upamāto</bold>upamāvasena <bold>na yujjare</bold>na yojeyyuṃ. Ñāṇameva adhikanti attho.</paragraph>
<paragraph line="793" number="224"><bold>Cakkhuma</bold>pañcahi cakkhūhi cakkhumanta, ālapanametaṃ. Saha devehi pavattassa lokassa, bhummatthe sāmivacanaṃ. Sadevake lokasmiṃ antare <bold>yesaṃ</bold>yattakānaṃ sattānaṃ cittaṃ pavattati. <bold>Ete</bold>tattakā sacittakā sattā tava ñāṇamhi <bold>antojālagatā</bold>ñāṇajālasmiṃ anto paviṭṭhāti sambandho, ñāṇajālena sabbasatte passasīti attho.</paragraph>
<paragraph line="794" number="225">Bhante <pageBreak edition="V" number="1.0232" />, <bold>sabbaññu</bold>sabbadhammajānanaka, tvaṃ <bold>yena ñāṇena</bold>catumaggasampayuttena sakalaṃ uttamaṃ <bold>bodhiṃ</bold>nibbānaṃ <bold>patto</bold>adhigato <bold>asi</bold>bhavasi, tena ñāṇena <bold>paratitthiye</bold>aññatitthiye <bold>maddasī</bold>abhibhavasīti sambandho.</paragraph>
<paragraph line="795" number="226">Tena tāpasena thomitākāraṃ pakāsentā dhammasaṅgāhakā therā <bold>imā gāthā thavitvānā</bold>ti āhaṃsu. Tattha <bold>imā gāthā</bold>ti ettakāhi gāthāhi <bold>thavitvāna</bold>thomanaṃ katvāna nāmena suruci nāma tāpaso <bold>sesaṭṭhakathāsu</bold>(a. ni. aṭṭha. 1.1.189-190; dha. pa. aṭṭha. 1.sāriputtattheravatthu) pana ‘‘saradamāṇavo’’ti āgato. So aṭṭhakathānayato pāṭhoyeva pamāṇaṃ, atha vā sundarā ruci ajjhāsayo nibbānālayo assāti <bold>suruci</bold>. Sarati gacchati indriyadamanāya <pageBreak edition="M" number="1.0251" />pavattatīti sarado, iti dvayampi tasseva nāmaṃ. So surucitāpaso ajinacammaṃ pattharitvāna pathaviyaṃ nisīdi, accāsannādayo cha nisajjadose vajjetvā sarado nisīdīti attho.</paragraph>
<paragraph line="796" number="227">Tattha nisinno tāpaso tassa bhagavato ñāṇameva thomento <bold>cullāsītisahassānī</bold>tiādimāha <pageBreak edition="P" number="0.0227" />. Tattha <bold>cullāsītisahassānī</bold>ti caturāsītisahassāni, <bold>girirājā</bold>merupabbatarājā, <bold>mahaṇṇave</bold>sāgare <bold>ajjhogāḷho</bold>adhiogāḷho paviṭṭho, <bold>tāvadeva</bold>tattakāni caturāsītisahassāni <bold>accuggato</bold>atiuggato idāni pavuccatīti sambandho.</paragraph>
<paragraph line="797" number="228"><bold>Tāva accuggato</bold>tathā atiuggato neru, so mahāneru <bold>āyato</bold>uccato ca vitthārato ca evaṃ mahanto nerurājā koṭisatasahassiyo saṅkhāṇubhedena <bold>cuṇṇito</bold>cuṇṇavicuṇṇaṃ kato asi.</paragraph>
<paragraph line="798" number="229">Bhante, sabbaññu tava ñāṇaṃ lakkhe ṭhapiyamānamhi ñāṇe sataṃ vā sahassaṃ vā satasahassaṃ vā ekekaṃ binduṃ katvā ṭhapite tadeva mahānerussa cuṇṇaṃ khayaṃ gaccheyya, tava ñāṇaṃ <bold>pametave</bold>pamāṇaṃ kātuṃ eva na sakkāti sambandho.</paragraph>
<paragraph line="799" number="230"><bold>Sukhumacchikena</bold>sukhumacchiddena jālena yo sakalamahāsamudde udakaṃ <bold>parikkhipe</bold>samantato parikkhaṃ kareyya, evaṃ parikkhite ye keci pāṇā udake jātā sabbe te antojālagatā <bold>siyuṃ</bold>bhaveyyunti attho.</paragraph>
<paragraph line="800" number="231">Tamupameyyaṃ <pageBreak edition="V" number="1.0233" />dassento <bold>tatheva hī</bold>tiādimāha. Tattha yathā udajā pāṇā antojālagatā honti, tatheva <bold>mahāvīra</bold>mahābodhiadhigamāya vīriyakara. Ye keci <bold>puthu</bold>anekā <bold>titthiyā</bold>micchā titthakarā <bold>diṭṭhigahanapakkhandā</bold>diṭṭhisaṅkhātagahanaṃ paviṭṭhā <bold>parāmāsena</bold>sabhāvato parato āmasanalakkhaṇāya diṭṭhiyā <bold>mohitā</bold>pihitā santi.</paragraph>
<paragraph line="801" number="232">Tava <pageBreak edition="M" number="1.0252" /><bold>suddhena</bold>nikkilesena ñāṇena <bold>anāvaraṇadassinā</bold>sabbadhammānaṃ āvaraṇarahitadassanasīlena <bold>ete</bold>sabbe titthiyā <bold>antojālagatā</bold>ñāṇajālassanto pavesitā vā tathevāti sambandho. <bold>Ñāṇaṃ te nātivattare</bold>ti tava ñāṇaṃ te titthiyā nātikkamantīti attho.</paragraph>
<paragraph line="802" number="233">Evaṃ vuttathomanāvasāne bhagavato attano byākaraṇārabbhaṃ dassetuṃ <bold>bhagavā tamhi samaye</bold>tiādimāha. Tattha yasmiṃ samaye tāpaso bhagavantaṃ thomesi, tasmiṃ thomanāya pariyosānakāle saṅkhyātikkantaparivāratāya mahāyaso anomadassī bhagavā kilesamārādīnaṃ jitattā <bold>jino. Samādhimhā</bold>appitasamādhito vuṭṭhahitvā sakalajambudīpaṃ dibbacakkhunā olokesīti sambandho.</paragraph>
<paragraph line="803" number="234-5">Tassa anomadassissa bhagavato <bold>munino</bold>monasaṅkhātena ñāṇena samannāgatassa nisabho nāma sāvako <bold>santacittehi</bold>vūpasantakilesamānasehi tādīhi iṭṭhāniṭṭhesu akampiyasabhāvattā, <bold>tādibhi</bold>khīṇāsavehi <bold>suddhehi</bold>parisuddhakāyakammādiyuttehi chaḷabhiññehi tādīhi aṭṭhahi lokadhammehi akampanasabhāvehi satasahassehi parivuto buddhassa cittaṃ, <bold>aññāya</bold>jānitvā lokanāyakaṃ <bold>upesi,</bold>tāvadeva samīpaṃ agamāsīti sambandho.</paragraph>
<paragraph line="804" number="236">Te <pageBreak edition="P" number="0.0228" />tathā āgatā samānā <bold>tattha</bold>bhagavato samīpe. <bold>Antalikkhe</bold>ākāse ṭhitā bhagavantaṃ padakkhiṇaṃ akaṃsu. Te sabbe <bold>pañjalikā</bold>namassamānā ākāsato buddhassa santike <bold>otaruṃ</bold>orohiṃsūti sambandho.</paragraph>
<paragraph line="805" number="237">Puna byākaraṇadānassa pubbabhāgakāraṇaṃ pakāsento <bold>sitaṃ pātukarī</bold>tiādimāha. Taṃ sabbaṃ uttānatthameva.</paragraph>
<paragraph line="806" number="241"><bold>Yo maṃ pupphenā</bold>ti yo tāpaso mayi cittaṃ pasādetvā anekapupphena maṃ pūjesi, ñāṇañca <pageBreak edition="V" number="1.0234" />me <bold>anu</bold>punappunaṃ <bold>thavi</bold>thomesi, <bold>tamaha</bold>nti taṃ tāpasaṃ ahaṃ <bold>kittayissāmi</bold>pākaṭaṃ karissāmi, <bold>mama bhāsato</bold>bhāsantassa vacanaṃ <bold>suṇotha</bold>savanavisayaṃ karotha manasi karotha.</paragraph>
<paragraph line="807" number="250"><bold>Pacchime</bold><pageBreak edition="M" number="1.0253" /><bold>bhavasampatte</bold>ti byākaraṇaṃ dadamāno bhagavā āha. Tattha <bold>pacchime</bold>pariyosānabhūte bhave sampatte sati. <bold>Manussattaṃ</bold>manussajātiṃ <bold>gamissati,</bold>manussaloke uppajjissatīti attho. Rūpasāradhanasāravayasārakulasārabhogasārapuññasārādīhi sārehi sāravantatāya sārī nāma brāhmaṇī kucchinā dhārayissati.</paragraph>
<paragraph line="808" number="253">Byākaraṇamūlamārabhi <bold>aparimeyye ito kappe</bold>ti. Ettha dvinnaṃ aggasāvakānaṃ ekaṃ asaṅkhyeyyaṃ kappasatasahassañca pāramī pūritā, tathāpi gāthābandhasukhatthaṃ antarakappāni upādāya evaṃ vuttanti daṭṭhabbaṃ.</paragraph>
<paragraph line="809" number="254">‘‘Sāriputtoti nāmena, hessati aggasāvako’’ti byākaraṇamadāsi, byākaraṇaṃ datvā taṃ thomento so bhagavā <bold>ayaṃ bhāgīrathī</bold>tiādimāha. Gaṅgā, yamunā, sarabhū, mahī, aciravatīti imāsaṃ pañcannaṃ gaṅgānaṃ antare ayaṃ bhāgīrathī nāma paṭhamamahāgaṅgā <bold>himavantā pabhāvitā</bold>himavantato āgatā anotattadahato pabhavā, <bold>mahodadhiṃ</bold>mahāudakakkhandhaṃ <bold>appayanti</bold>pāpuṇanti, <bold>mahāsamuddaṃ</bold>mahāsāgaraṃ <bold>appeti</bold>upagacchati yathā, tathā eva ayaṃ sāriputto <bold>sake tīsu visārado</bold>attano kule pavattamānesu tīsu vedesu visārado apakkhalitañāṇo patthaṭañāṇo. <bold>Paññāya pāramiṃ gantvā</bold>attano sāvakañāṇassa pariyosānaṃ gantvā, <bold>pāṇine</bold>sabbasatte <bold>tappayissati</bold>santappessati suhittabhāvaṃ karissatīti attho.</paragraph>
<paragraph line="810" number="257"><bold>Himavantamupādāyā</bold>ti himālayapabbataṃ ādiṃ katvā <bold>mahodadhiṃ</bold>mahāsamuddaṃ udakabhāraṃ <bold>sāgaraṃ</bold>pariyosānaṃ katvā <bold>etthantare</bold>etesaṃ dvinnaṃ pabbatasāgarānaṃ majjhe <bold>yaṃ pulinaṃ</bold>yattakā vālukarāsi atthi, <bold>gaṇanāto</bold>gaṇanavasena <bold>asaṅkhiyaṃ</bold>saṅkhyātikkantaṃ <pageBreak edition="P" number="0.0229" />.</paragraph>
<paragraph line="811" number="258"><bold>Tampi sakkā asesenā</bold>ti taṃ pulinampi nisesena <bold>saṅkhātuṃ</bold>sakkā sakkuṇeyya bhaveyya, sā gaṇanā yathā hotīti sambandho. Tathā sāriputtassa paññāya <bold>anto</bold>pariyosānaṃ na tveva bhavissatīti attho.</paragraph>
<paragraph line="812" number="259"><bold>Lakkhe…pe…</bold><pageBreak edition="M" number="1.0254" /><pageBreak edition="V" number="1.0235" /><bold>bhavissatīti lakkhe</bold>ñāṇalakkhe ñāṇassa ekasmiṃ kale <bold>ṭhapiyamānamhi</bold>ṭhapite sati gaṅgāya vālukā <bold>khīye</bold>parikkhayaṃ gaccheyyāti attho.</paragraph>
<paragraph line="813" number="260"><bold>Mahāsamudde</bold>ti caturāsītiyojanasahassagambhīre catumahāsāgare <bold>ūmiyo</bold>gāvutādibhedā taraṅgarāsayo <bold>gaṇanāto asaṅkhiyā</bold>saṅkhyāvirahitā yathā honti, tatheva sāriputtassa paññāya <bold>anto</bold>pariyosānaṃ <bold>na hessati</bold>na bhavissatīti sambandho.</paragraph>
<paragraph line="814" number="261">So evaṃ paññavā sāriputto gotamagottattā <bold>gotamaṃ</bold>sakyakule jeṭṭhakaṃ sakyapuṅgavaṃ sambuddhaṃ <bold>ārādhayitvā</bold>vattapaṭipattisīlācārādīhi cittārādhanaṃ katvā <bold>paññāya</bold>sāvakañāṇassa <bold>pāramiṃ</bold>pariyosānaṃ gantvā tassa bhagavato aggasāvako hessatīti sambandho.</paragraph>
<paragraph line="815" number="262">So evaṃ aggasāvakaṭṭhānaṃ patto sakyaputtena bhagavatā iṭṭhāniṭṭhesu akampiyasabhāvena pavattitaṃ pākaṭaṃ kataṃ <bold>dhammacakkaṃ</bold>saddhammaṃ <bold>anuvattessati</bold>avinassamānaṃ dhāressati. <bold>Dhammavuṭṭhiyo</bold>dhammadesanāsaṅkhātā vuṭṭhiyo <bold>vassento</bold>desento pakāsento vivaranto vibhajanto uttānīkaronto pavattissatīti attho.</paragraph>
<paragraph line="816" number="263">Gotamo sakyapuṅgavo bhagavā etaṃ sabbaṃ <bold>abhiññāya</bold>visesena ñāṇena jānitvā <bold>bhikkhusaṅghe</bold>ariyapuggalamajjhe nisīditvā <bold>aggaṭṭhāne</bold>sakalapaññādiguṇagaṇābhirame uccaṭṭhāne ṭhapessatīti sambandho.</paragraph>
<paragraph line="817" number="264">Evaṃ so laddhabyākaraṇo somanassappatto pītisomanassavasena udānaṃ udānento <bold>aho me sukataṃ kamma</bold>ntiādimāha. Tattha <bold>aho</bold>ti vimhayatthe nipāto. Anomadassissa bhagavato <bold>satthuno</bold>garuno <bold>sukataṃ</bold>suṭṭhu kataṃ saddahitvā kataṃ <bold>kammaṃ</bold>puññakoṭṭhāsaṃ aho vimhayaṃ acinteyyānubhāvanti attho. <bold>Yassa</bold>bhagavato <bold>ahaṃ kāraṃ</bold>puññasambhāraṃ katvā <bold>sabbattha</bold>sakalaguṇagaṇe <bold>pāramiṃ</bold>pariyosānaṃ <bold>gato</bold>paramaṃ koṭiṃ sampatto, so bhagavā aho vimhayoti sambandho.</paragraph>
<paragraph line="818" number="265"><bold>Aparimeyye</bold>ti <pageBreak edition="M" number="1.0255" />saṅkhyātikkantakālasmiṃ kataṃ kusalakammaṃ, <bold>me</bold>mayhaṃ <bold>idha</bold>imasmiṃ pacchimattabhāve <bold>phalaṃ</bold>vipākaṃ dassesi. <bold>Sumutto</bold>suṭṭhu vimutto chekena dhanuggahena khitto <pageBreak edition="P" number="0.0230" />saravego iva ahaṃ tena puññaphalena kilese <bold>jhāpayiṃ</bold>jhāpesinti attho.</paragraph>
<paragraph line="819" number="266">Attano <pageBreak edition="V" number="1.0236" />eva vīriyaṃ pakāsento <bold>asaṅkhata</bold>ntiādimāha. Tattha <bold>asaṅkhata</bold>nti na saṅkhataṃ, paccayehi samāgamma na katanti attho. Taṃ asaṅkhataṃ nibbānaṃ kilesakālussiyābhāvena <bold>acalaṃ</bold>katasambhārānaṃ patiṭṭhaṭṭhena <bold>padaṃ gavesanto</bold>pariyesanto <bold>sabbe titthiye</bold>sakale titthakare diṭṭhuppādake puggale <bold>vicinaṃ</bold>upaparikkhanto <bold>esāhaṃ</bold>eso ahaṃ <bold>bhave</bold>kāmabhavādike bhave <bold>saṃsariṃ</bold>paribbhaminti sambandho.</paragraph>
<paragraph line="820" number="267-8">Attano adhippāyaṃ pakāsento <bold>yathāpi byādhito poso</bold>tiādimāha. Tattha <bold>byādhito</bold>ti byādhinā pīḷito <bold>poso</bold>puriso osadhaṃ pariyeseyya yathā, tathā ahaṃ asaṅkhataṃ amataṃ padaṃ nibbānaṃ gavesanto <bold>abbokiṇṇaṃ</bold>avicchinnaṃ nirantaraṃ, <bold>pañcasataṃ</bold>jātipañcasatesu attabhāvesu isipabbajjaṃ pabbajinti sambandho.</paragraph>
<paragraph line="821" number="271"><bold>Kutitthe sañcariṃ aha</bold>nti lāmake titthe gamanamagge ahaṃ sañcariṃ.</paragraph>
<paragraph line="822" number="272"><bold>Sāratthiko poso</bold>sāragavesī puriso. <bold>Kadaliṃ chetvāna phālaye</bold>ti kadalikkhandhaṃ chetvā dvedhā phāleyya. <bold>Na tattha sāraṃ vindeyyā</bold>ti phāletvā ca pana tattha kadalikkhandhe sāraṃ na vindeyya na labheyya, so puriso sārena <bold>rittako</bold>tucchoti sambandho.</paragraph>
<paragraph line="823" number="273">Yathā kadalikkhandho sārena <bold>ritto</bold>tuccho, <bold>tatheva</bold>tathā eva loke <bold>titthiyā</bold>nānādiṭṭhigatikā bahujjanā asaṅkhatena nibbānena <bold>rittā</bold>tucchāti sambandho. <bold>Se</bold>ti nipātamattaṃ.</paragraph>
<paragraph line="824" number="274"><bold>Pacchimabhave</bold>pariyosānajātiyaṃ <bold>brahmabandhu</bold>brāhmaṇakule jāto ahaṃ ahosinti attho. <bold>Mahābhogaṃ chaḍḍetvānā</bold>ti mahantaṃ bhogakkhandhaṃ <pageBreak edition="M" number="1.0256" />kheḷapiṇḍaṃ iva chaḍḍetvā, <bold>anagāriyaṃ</bold>kasivāṇijjādikammavirahitaṃ tāpasapabbajjaṃ <bold>pabbajiṃ</bold>paṭipajjinti attho.</paragraph>
<centered line="825">Paṭhamabhāṇavāravaṇṇanā samattā.</centered>
<paragraph line="826" number="275-7"><bold>Ajjhāyako…pe… muniṃ mone samāhita</bold>nti monaṃ vuccati ñāṇaṃ, tena monena samannāgato muni, tasmiṃ mone sammā āhitaṃ ṭhapitaṃ samāhitaṃ cittanti attho. Āgusaṅkhātaṃ pāpaṃ na karotīti nāgo, assajitthero, taṃ mahānāgaṃ suṭṭhu <pageBreak edition="P" number="0.0231" />phullaṃ vikasitapadumaṃ yathā virocamānanti attho.</paragraph>
<paragraph line="827" number="278-281"><bold>Disvā me…pe…</bold><pageBreak edition="V" number="1.0237" /><bold>pucchituṃ amataṃ pada</bold>nti uttānatthameva.</paragraph>
<paragraph line="828" number="282"><bold>Vīthintare</bold>ti vīthiantare <bold>anuppattaṃ</bold>sampattaṃ upagataṃ taṃ theraṃ <bold>upagantvāna</bold>samīpaṃ gantvā ahaṃ pucchinti sambandho.</paragraph>
<paragraph line="829" number="284"><bold>Kīdisaṃ te mahāvīrā</bold>ti sakaladhitipurisasāsane arahantānamantare paṭhamaṃ dhammacakkapavattane, arahattappattamahāvīra, anujātaparivārabahulatāya <bold>mahāyasa te</bold>tava buddhassa kīdisaṃ <bold>sāsanaṃ dhammaṃ</bold>dhammadesanāsaṅkhātaṃ sāsananti sambandho. <bold>So</bold>bhadramukha, <bold>me</bold>mayhaṃ <bold>sādhu</bold>bhaddakaṃ sāsanaṃ <bold>kathayassu</bold>kathehīti attho.</paragraph>
<paragraph line="830" number="285">Tato kathitākāraṃ dassento <bold>so me puṭṭho</bold>tiādimāha. Tattha <bold>so</bold>ti assajitthero, <bold>me</bold>mayā <bold>puṭṭho</bold>‘‘sāsanaṃ kīdisa’’nti kathito sabbaṃ kathaṃ kathesi. Sabbaṃ sāsanaṃ satthagambhīratāya <bold>gambhīraṃ</bold>desanādhammapaṭivedhagambhīratāya <bold>gambhīraṃ</bold>paramatthasaccavibhāvitādivasena <bold>nipuṇaṃ padaṃ</bold>nibbānaṃ taṇhāsallassa <bold>hantāraṃ</bold>vināsakaraṃ sabbassa saṃsāradukkhassa <bold>apanudanaṃ</bold>khepanakaraṃ dhammanti sambandho.</paragraph>
<paragraph line="831" number="286">Tena kathitākāraṃ dassento <bold>ye dhammā</bold>tiādimāha. <bold>Hetuppabhavā</bold>hetuto kāraṇato uppannā jātā bhūtā sañjātā nibbattā abhinibbattā, <bold>ye dhammā</bold>ye sappaccayā sabhāvadhammā santi saṃvijjanti upalabhantīti <pageBreak edition="M" number="1.0257" />sambandho. <bold>Tesaṃ</bold>dhammānaṃ <bold>hetuṃ</bold>kāraṇaṃ tathāgato <bold>āha</bold>kathesi. <bold>Tesañca yo nirodho</bold>ti tesaṃ hetudhammānaṃ yo nirodho nirujjhanasabhāvo, <bold>evaṃvādī mahāsamaṇo</bold>ti sīlasamādhipaññādiguṇaparivāramahantatāya samitapāpattā viddhaṃsitapāpattā ca mahāsamaṇo bhagavā evaṃvādī hetuvūpasamanādivadanasīlo kathetāti attho.</paragraph>
<paragraph line="832" number="287">Tato vuttadhammaṃ sutvā attanā paccakkhakatappakāraṃ dassento <bold>soha</bold>ntiādimāha. Taṃ uttānameva.</paragraph>
<paragraph line="833" number="289"><bold>Eseva dhammo yaditāvadevā</bold>ti sacepi ito uttariṃ natthi, ettakameva idaṃ sotāpattiphalameva pattabbaṃ. Tathā eso eva dhammoti attho. <bold>Paccabyatha</bold>paṭividdhatha tumhe asokaṃ <bold>padaṃ</bold>nibbānaṃ. Amhehi nāma idaṃ padaṃ bahukehi kappanahutehi adiṭṭhameva abbhatītaṃ.</paragraph>
<paragraph line="834" number="290"><bold>Yvāhaṃ</bold><pageBreak edition="V" number="1.0238" /><pageBreak edition="P" number="0.0232" /><bold>dhammaṃ gavesanto</bold>ti yo ahaṃ dhammaṃ santipadaṃ gavesanto pariyesanto <bold>kutitthe</bold>kucchitatitthe ninditabbatitthe <bold>sañcariṃ</bold>paribbhaminti attho. <bold>So me attho anuppatto</bold>ti so pariyesitabbo attho mayā anuppatto sampatto, idāni pana <bold>me</bold>mayhaṃ <bold>nappamajjituṃ</bold>appamādena bhavituṃ kāloti attho.</paragraph>
<paragraph line="835" number="291">Ahaṃ assajinā therena <bold>tosito</bold>katasomanasso, <bold>acalaṃ</bold>niccalaṃ nibbānapadaṃ, <bold>patvāna</bold>pāpuṇitvā <bold>sahāyakaṃ</bold>kolitamāṇavaṃ <bold>gavesanto</bold>pariyesanto assamapadaṃ agamāsinti attho.</paragraph>
<paragraph line="836" number="292"><bold>Dūratova mamaṃ disvā</bold>ti assamapadato dūratova āgacchantaṃ mamaṃ disvā susikkhito <bold>me</bold>mama sahāyo ṭhānanisajjādiiriyāpathehi <bold>sampanno</bold>samaṅgībhūto <bold>idaṃ</bold>upari vuccamānavacanaṃ <bold>abravi</bold>kathesīti attho.</paragraph>
<paragraph line="837" number="293">Bho sahāya, <bold>pasannamukhanettāsi</bold>pasannehi sobhanehi daddallamānehi mukhanettehi samannāgato asi. Munibhāvo iva te <bold>dissati</bold>paññāyati. Itthambhūto tvaṃ <bold>amatādhigato</bold>amataṃ nibbānaṃ adhigato asi, <bold>kacci accutaṃ</bold>nibbāna<bold>padaṃ</bold>adhigato adhigacchīti pucchāmīti attho.</paragraph>
<paragraph line="838" number="294"><bold>Subhānurūpo</bold><pageBreak edition="M" number="1.0258" /><bold>āyāsī</bold>ti subhassa pasannavaṇṇassa anurūpo hutvā āyāsi āgacchasi. <bold>Āneñjakārito viyā</bold>ti tomarādīhi kārito āneñjo hatthī viya <bold>dantova</bold>tīhi māsehi susikkhito iva bāhitapāpattā, <bold>brāhmaṇa dantadamatho</bold>sikkhitasikkho nibbānapade upasanto asīti pucchi.</paragraph>
<paragraph line="839" number="295">Tena puṭṭho <bold>amataṃ mayā</bold>tiādimāha. Taṃ uttānatthameva.</paragraph>
<paragraph line="840" number="299"><bold>Apariyositasaṅkappo</bold>ti ‘‘anāgate ekassa buddhassa aggasāvako bhaveyya’’nti patthitapatthanāya koṭiṃ appattasaṅkappoti attho. <bold>Kutitthe</bold>agantabbamagge <bold>ahaṃ sañcariṃ</bold>paribbhamiṃ. Bhante gotama, lokajeṭṭha tava dassanaṃ <bold>āgamma</bold>patvā, <bold>mama saṅkappo</bold>mayhaṃ patthanā <bold>pūrito</bold>arahattamaggādhigamena sāvakapāramīñāṇassa pāpuṇanena paripuṇṇoti adhippāyo.</paragraph>
<paragraph line="841" number="300"><bold>Pathaviyaṃ</bold><pageBreak edition="V" number="1.0239" /><bold>patiṭṭhāyā</bold>ti pathaviyaṃ nibbattā <bold>samaye</bold>hemantakāle <bold>pupphanti</bold>vikasanti, <bold>dibbagandhā</bold>sugandhā suṭṭhu <bold>pavanti</bold>pavāyanti, <bold>sabbapāṇinaṃ</bold>sabbe devamanusse <bold>tosenti</bold>somanassayutte karonti yathā.</paragraph>
<paragraph line="842" number="301"><bold>Tathevāhaṃ mahāvīrā</bold>ti mahāvīriyavantasakyakulapasutamahāparivāra <bold>te</bold>tava sāsane <bold>patiṭṭhāya</bold>ahaṃ patiṭṭhahitvā <pageBreak edition="P" number="0.0233" /><bold>pupphituṃ</bold>arahattamaggañāṇena vikasituṃ <bold>samayaṃ</bold>kālaṃ <bold>esāmi</bold>gavesāmi tathevāti sambandho.</paragraph>
<paragraph line="843" number="302"><bold>Vimuttipuppha</bold>nti sabbakilesehi vimuccanato vimocanato vā vimutti arahattaphalavimuttisaṅkhātaṃ pupphaṃ <bold>esanto</bold>gavesento, tañca kho <bold>bhavasaṃsāramocanaṃ</bold>kāmabhavādibhavesu saṃsaraṇaṃ gamanaṃ bhavasaṃsāraṃ, tato mocanaṃ bhavasaṃsāramocanaṃ. <bold>Vimuttipupphalābhenā</bold>ti vimuccanaṃ vimuccanti vā katasambhārā etāyāti vimutti, aggaphalaṃ. Pupphanti vikasanti veneyyā etenāti pupphaṃ. Vimutti eva pupphaṃ vimuttipupphaṃ. Labhanaṃ lābho, vimuttipupphassa lābho vimuttipupphalābho. Tena vimuttipupphalābhena adhigamanena <bold>sabbapāṇinaṃ</bold>sabbasatte <bold>tosemi</bold>somanassaṃ pāpemīti attho.</paragraph>
<paragraph line="844" number="303"><bold>‘‘Yāvatā</bold><pageBreak edition="M" number="1.0259" /><bold>buddhakhettamhī’’</bold>tiādīsu <bold>cakkhuma</bold>pañcahi cakkhūhi cakkhumanta yattake ṭhāne ratanasuttādīnaṃ parittānaṃ āṇā ānubhāvo pavattati, tattake satasahassakoṭicakkavāḷasaṅkhāte buddhakhette <bold>ṭhapetvāna mahāmuniṃ</bold>sammāsambuddhaṃ vajjetvā avasesesu sattesu añño koci <bold>tava puttassa</bold>tuyhaṃ puttena mayā <bold>paññāya sadiso</bold>samo natthīti sambandho. Sesaṃ uttānameva.</paragraph>
<paragraph line="845" number="308"><bold>Paṭipannā</bold>ti catumaggasamaṅgino ca <bold>phalaṭṭhā</bold>arahattaphale ṭhitā ca <bold>sekhā phalasamaṅgino</bold>heṭṭhimehi tīhi phalehi samannāgatā ca ete aṭṭha ariyabhikkhū, <bold>uttamatthaṃ</bold>nibbānaṃ <bold>āsīsakā</bold>gavesakā, <bold>taṃ</bold>paññavantaṃ <bold>parivārenti sadā</bold>sabbakālaṃ sevanti bhajanti payirupāsantīti attho.</paragraph>
<paragraph line="846" number="310">Kāyavedanācittadhammānupassanāsaṅkhātānaṃ catunnaṃ satipaṭṭhānānaṃ <bold>kusalā</bold>chekā satisambojjhaṅgādīnaṃ sattannaṃ sambojjhaṅgānaṃ <bold>bhāvanāya</bold>vaḍḍhanāya<bold>ratā</bold>allīnā.</paragraph>
<paragraph line="847" number="314"></paragraph>
<paragraph line="848"><bold>Uḷurājāva</bold><pageBreak edition="V" number="1.0240" />tārakarājā iva ca sobhasi.</paragraph>
<paragraph line="849" number="315">Rukkhapabbataratanasattādayo dhāretīti dharaṇī, dharaṇiyaṃ ruhā sañjātā vaḍḍhitā cāti <bold>dharaṇīruhā</bold>rukkhā. Pathaviyaṃ patiṭṭhāya <bold>ruhanti</bold>vaḍḍhanti vuddhiṃ virūḷhiṃ āpajjanti. <bold>Vepullataṃ</bold>vipulabhāvaṃ paripūrabhāvaṃ <bold>pāpuṇanti, te</bold>rukkhā kamena <bold>phalaṃ dassayanti</bold>phaladhārino honti.</paragraph>
<paragraph line="850" number="317-9">Punapi bhagavantameva thomento <bold>sindhu sarassatī</bold>tiādimāha. Tattha sindhuvādi nāma gaṅgā ca sarassatī nāma gaṅgā ca nandiyagaṅgā ca candabhāgāgaṅgā ca gaṅgā nāma gaṅgā ca yamunā nāma gaṅgā ca sarabhū nāma gaṅgā ca mahī nāma gaṅgā ca. <bold>Sandamānānaṃ</bold>gacchantīnaṃ <bold>etāsaṃ</bold>gaṅgānaṃ <bold>sāgarova</bold>samuddo eva <bold>sampaṭicchati</bold><pageBreak edition="P" number="0.0234" />paṭiggaṇhāti dhāreti. Tadā etā sabbagaṅgā <bold>purimaṃ nāmaṃ</bold>sindhuvādigaṅgātyādikaṃ purimaṃ nāmapaññattivohāraṃ <bold>jahanti</bold>chaḍḍenti <bold>sāgaroteva</bold>sāgaro iti eva <bold>ñāyati</bold>pākaṭā bhavati yathā. <bold>Tatheva</bold>tathā eva <bold>ime</bold><pageBreak edition="M" number="1.0260" /><bold>catubbaṇṇā</bold>khattiyabrāhmaṇavessasuddasaṅkhātā cattāro kulā <bold>tavantike</bold>tava antike samīpe <bold>pabbajitvā</bold>pattakāsāyacīvaradhārino paricarantā <bold>purimaṃ nāmaṃ</bold>khattiyādināmadheyyaṃ paññattivohāraṃ <bold>jahanti</bold>cajanti, <bold>buddhaputtāti</bold>buddhassa orasāti <bold>ñāyare</bold>pākaṭā bhaveyyuṃ.</paragraph>
<paragraph line="851" number="320-4"><bold>Cando</bold>candamaṇḍalo abbhā mahikā rajo dhumo rāhūti pañcahi upakkilesehi virahitattā <bold>vimalo</bold>vigatamalo nimmalo, <bold>ākāsadhātuyā</bold>ākāsagabbhe <bold>gacchaṃ</bold>gacchanto, <bold>sabbe</bold>tārakasamūhe ābhāya maddamāno loke <bold>atirocati</bold>daddallati yathā. <bold>Tatheva</bold>tathā eva tvaṃ…pe….</paragraph>
<paragraph line="852" number="325-7"><bold>Udake jātā</bold>udake saṃvaḍḍhā kumudā mandālakā ca <bold>bahū</bold>saṅkhātikkantā, <bold>toyena</bold>udakena kaddamakalalena ca <bold>upalimpanti</bold>allīyanti yathā, tatheva <bold>bahukā sattā</bold>aparimāṇā sattā loke <bold>jātā</bold>saṃvaḍḍhā rāgena ca dosena ca <bold>aṭṭitā</bold>bandhitā <bold>virūhare</bold>viruhanti. Kaddame kumudaṃ yathā viruhati sañjāyati. <bold>Kesarī</bold>ti padumaṃ.</paragraph>
<paragraph line="853" number="329-30"><bold>Rammake māse</bold>ti kattikamāse ‘‘komudiyā cātumāsiniyā’’ti vuttattā. <bold>Vārijā</bold>padumapupphādayo <bold>bahū</bold>pupphā <bold>pupphanti</bold>vikasanti, <bold>taṃ māsaṃ</bold>taṃ kattikamāsaṃ nātivattanti vārijāti sambandho. <bold>Samayo pupphanāya so</bold>ti so kattikamāso pupphanāya vikasanāya samayo kāloti <pageBreak edition="V" number="1.0241" />attho. Yathā pupphanti tatheva tvaṃ, sakyaputta, <bold>pupphito</bold>vikasito asi. <bold>Pupphito te vimuttiyā</bold>ti te tuyhaṃ sissā katasambhārā bhikkhū vimuttiyā arahattaphalañāṇena pupphito vikasito. Yathā vārijaṃ padumaṃ pupphanasamayaṃ nātikkamati, tathā te sāsanaṃ ovādānusāsaniṃ <bold>nātivattanti</bold>nātikkamantīti attho.</paragraph>
<paragraph line="854" number="333-4"><bold>Yathāpi selo himavā</bold>ti himavā nāma selamayapabbato. <bold>Sabbapāṇinaṃ</bold>sabbesaṃ byādhitānaṃ sattānaṃ <bold>osadho</bold>osadhavanto sabbanāgānaṃ sabbaasurānaṃ sabbadevānañca <bold>ālayo</bold>agārabhūto yathā, tatheva tvaṃ, mahāvīra, sabbapāṇinaṃ jarābyādhimaraṇādīhi pamocanato osadho viya. Yathā so himavā nāgādīnaṃ ālayo, tathā <pageBreak edition="M" number="1.0261" />tevijjāya ca chaḷabhiññāya ca iddhiyā ca <bold>pāramiṃ</bold>pariyosānaṃ <bold>gatā</bold>pattā tuvaṃ nissāya vasantīti sambandho. Heṭṭhā vā upari vā upamāupameyyavasena gāthānaṃ sambandhanayā suviññeyyāva.</paragraph>
<paragraph line="855" number="342"><bold>Āsayānusayaṃ ñatvā</bold>ti ettha āsayoti ajjhāsayo cariyā, anusayoti thāmagatakileso. ‘‘Ayaṃ rāgacarito, ayaṃ dosacarito, ayaṃ mohacarito’’tiādinā <pageBreak edition="P" number="0.0235" />āsayañca anusayaṃ kilesapavattiñca jānitvāti attho. <bold>Indriyānaṃ balābala</bold>nti saddhindriyādīnaṃ pañcannaṃ indriyānaṃ tikkhindriyo mudindriyo svākāro dvākāro suviññāpayo duviññāpayoti evaṃ balābalaṃ jānitvā. <bold>Bhabbābhabbe viditvānā</bold>ti ‘‘mayā desitaṃ dhammaṃ paṭivijjhituṃ ayaṃ puggalo bhabbo samattho, ayaṃ puggalo abhabbo’’ti viditvā paccakkhaṃ katvā, bhante, sabbaññu tvaṃ cātuddīpikamahāmegho viya dhammadesanāsīhanādena abhītanādena <bold>gajjasi</bold>sakalaṃ cakkavāḷaṃ ekaninnādaṃ karosi.</paragraph>
<paragraph line="856" number="343-4"><bold>Cakkavāḷapariyantā</bold>ti samantā cakkavāḷagabbhaṃ pūretvā parisā nisinnā bhaveyya. Te evaṃ nisinnā <bold>nānādiṭṭhī</bold>anekadassanagāhino vivadamānā dveḷhakajātā vivadanti, taṃ tesaṃ <bold>vimaticchedanāya</bold>dubuddhichindanatthāya <bold>sabbesaṃ</bold>sattānaṃ <bold>cittamaññāya</bold>cittācāraṃ ñatvā <bold>opammakusalo</bold>upamāupameyyesu dakkho tvaṃ, muni, <bold>ekaṃ pañhaṃ kathentova</bold>ekeneva pañhakathanena sakalacakkavāḷagabbhe nisinnānaṃ pāṇīnaṃ <bold>vimatiṃ</bold>saṃsayaṃ <bold>chindasi</bold>nikkaṅkhaṃ karotīti attho.</paragraph>
<paragraph line="857" number="345"><bold>Upadisasadisehevā</bold>ti ettha udakassa upari dissanti pākaṭā hontīti upadisā, sevālā. Upadisehi sadisā upadisasadisā, manussā. Yathā hi upadisā sevālā udakaṃ adissamānaṃ <pageBreak edition="V" number="1.0242" />katvā tassupari pattharitvā ṭhitā honti, tathā <bold>vasudhā</bold>pathavī tehi upadisasadisehi eva manussehi nirantaraṃ pattharitvā ṭhitehi pūritā bhaveyya. Te sabbeva pathaviṃ pūretvā ṭhitā manussā <bold>pañjalikā</bold>sirasi añjaliṃ paggahitā <bold>kittayuṃ lokanāyakaṃ</bold>lokanāyakassa buddhassa guṇaṃ katheyyuṃ.</paragraph>
<paragraph line="858" number="346"><bold>Te</bold><pageBreak edition="M" number="1.0262" />sabbe devamanussā <bold>kappaṃ vā</bold>sakalaṃ kappaṃ <bold>kittayantā</bold>guṇaṃ kathentāpi <bold>nānāvaṇṇehi</bold>nānappakārehi guṇehi kittayuṃ. Tathāpi te sabbe <bold>parimetuṃ</bold>guṇapamāṇaṃ kathetuṃ <bold>na pappeyyuṃ</bold>na sampāpuṇeyyuṃ na sakkuṇeyyuṃ. <bold>Appameyyo tathāgato</bold>sammāsambuddho aparimeyyo guṇātireko. Etena guṇamahantataṃ dīpeti.</paragraph>
<paragraph line="859" number="347"><bold>Sakena thāmena</bold>attano balena heṭṭhā upamāupameyyavasena <bold>jino</bold>jitakileso buddho <bold>mayā kittito</bold>thomito yathā ahosi, evameva sabbe devamanussā kappakoṭīpi kappakoṭisatepi <bold>kittentā pakittayuṃ</bold>katheyyunti attho.</paragraph>
<paragraph line="860" number="348">Punapi guṇānaṃ appamāṇataṃ dīpetuṃ <bold>sace hi koci devo vā</bold>tiādimāha. <bold>Pūritaṃ parikaḍḍheyyā</bold>ti mahāsamudde pūritaudakaṃ <pageBreak edition="P" number="0.0236" />samantato ākaḍḍheyya. <bold>So</bold>puggalo <bold>vighātaṃ</bold>dukkhameva <bold>labheyya</bold>pāpuṇeyyāti attho.</paragraph>
<paragraph line="861" number="350"><bold>Vattemi jinasāsana</bold>nti jinena bhāsitaṃ sakalaṃ piṭakattayaṃ vattemi pavattemi rakkhāmīti attho. <bold>Dhammasenāpatī</bold>ti dhammena paññāya bhagavato catuparisasaṅkhātāya parisāya pati padhānoti dhammasenāpati. <bold>Sakyaputtassa</bold>bhagavato sāsane <bold>ajja</bold>imasmiṃ vattamānakāle cakkavattirañño jeṭṭhaputto viya sakalaṃ buddhasāsanaṃ pālemīti attho.</paragraph>
<paragraph line="862" number="352-3">Attano saṃsāraparibbhamaṃ dassento <bold>yo koci manujo bhāra</bold>ntiādimāha. Yo koci <bold>manujo</bold>mānuso <bold>bhāraṃ</bold>sīsabhāraṃ <bold>matthake</bold>sīse ṭhapetvā <bold>dhāreyya</bold>vaheyya, <bold>sadā</bold>sabbakālaṃ so manujo tena <bold>bhārena dukkhito</bold>pīḷito atibhūto <bold>assa</bold>bhaveyya. Bhāro bharitabhāro bharito atīva bhārito. <bold>Tathā</bold>tena pakārena ahaṃ rāgaggidosaggimohaggisaṅkhātehi tīhi aggīhi ḍayhamāno, <bold>giriṃ uddharito yathā</bold>mahāmerupabbataṃ uddharitvā ukkhipitvā sīse ṭhapito <bold>bhavabhārena</bold>bhavasaṃsāruppattibhārena, <bold>bharito</bold>dukkhito bhavesu <bold>saṃsariṃ</bold>paribbhaminti sambandho.</paragraph>
<paragraph line="863" number="354"><bold>Oropito</bold><pageBreak edition="M" number="1.0263" /><pageBreak edition="V" number="1.0243" /><bold>ca me bhāro</bold>ti idāni pabbajitakālato paṭṭhāya so bhavabhāro mayā oropito nikkhitto. <bold>Bhavā ugghāṭitā mayā</bold>ti sabbe nava bhavā mayā viddhaṃsitā. <bold>Sakyaputtassa</bold>bhagavato sāsane yaṃ <bold>karaṇīyaṃ</bold>kattabbaṃ maggapaṭipāṭiyā kilesaviddhaṃsanakammaṃ atthi, taṃ sabbaṃ mayā katanti attho.</paragraph>
<paragraph line="864" number="355">Puna attano visesaṃ dassento <bold>yāvatā buddhakhettamhī</bold>tiādimāha. Tattha <bold>yāvatā</bold>yattake dasasahassacakkavāḷasaṅkhāte buddhakhette <bold>sakyapuṅgavaṃ</bold>sakyakulajeṭṭhakaṃ bhagavantaṃ ṭhapetvā avasesasattesu kocipi paññāya <bold>me</bold>mayā samo natthīti dīpeti. Tenāha – ‘‘ahaṃ aggomhi paññāya, sadiso me na vijjatī’’ti.</paragraph>
<paragraph line="865" number="356">Puna attano ānubhāvaṃ pakāsento <bold>samādhimhī</bold>tyādimāha. Taṃ suviññeyyameva.</paragraph>
<paragraph line="866" number="360"><bold>Jhānavimokkhānakhippapaṭilābhī</bold>ti paṭhamajjhānādīnaṃ jhānānaṃ lokato vimuccanato ‘‘vimokkha’’nti saṅkhaṃ gatānaṃ aṭṭhannaṃ lokuttaravimokkhānañca khippalābhī sīghaṃ pāpuṇātīti attho.</paragraph>
<paragraph line="867" number="362">Evaṃ mahānubhāvassāpi attano sabrahmacārīsu gāravabahumānataṃ pakāsento <bold>uddhatavisovā</bold>tiādimāha. Tattha <bold>uddhataviso</bold>uppāṭitaghoraviso sappo iva <bold>chinnavisāṇova</bold>chinditasiṅgo usabho iva ahaṃ idāni <bold>nikkhittamānadappova</bold>chaḍḍitagottamadādimānadappova <bold>gaṇaṃ</bold>saṅghassa santikaṃ <bold>garugāravena</bold>ādarabahumānena <bold>upemi</bold>upagacchāmi.</paragraph>
<paragraph line="868" number="363">Idāni <pageBreak edition="P" number="0.0237" />attano paññāya mahattataṃ pakāsento <bold>yadirūpinī</bold>tiādimāha. Evarūpā me mahatī paññā arūpinī samānā yadi rūpinī bhaveyya, tadā me mama paññā <bold>vasupatīnaṃ</bold>pathavissarānaṃ rājūnaṃ <bold>sameyya</bold>samā bhaveyyāti adhippāyo. Evaṃ attano paññāya mahattabhāvaṃ dassetvā tato pubbenivāsānussatiñāṇena pubbe kammaṃ saritvā <bold>anomadassissā</bold>tiādimāha. Tattha anomadassissa bhagavato mayā katāya ñāṇathomanāya phalaṃ etaṃ mama paññāmahattanti attho.</paragraph>
<paragraph line="869" number="364"><bold>Pavattitaṃ</bold><pageBreak edition="M" number="1.0264" /><bold>dhammacakka</bold>nti ettha cakka-saddo panāyaṃ ‘‘catucakkayāna’’ntiādīsu vāhane vattati. ‘‘Pavattite ca pana bhagavatā dhammacakke’’tiādīsu (mahāva. 17; saṃ. ni. 5.1081) <pageBreak edition="V" number="1.0244" />desanāyaṃ. ‘‘Cakkaṃ vattaya sabbapāṇina’’ntiādīsu (jā. 1.7.149) dānamayapuññakiriyāyaṃ. ‘‘Cakkaṃ vatteti ahoratta’’ntiādīsu iriyāpathe. ‘‘Icchāhatassa posassa, cakkaṃ bhamati matthake’’tiādīsu (jā. 1.1.104; 1.5.103) khuracakke ‘‘rājā cakkavattī cakkānubhāvena vattanako’’tiādīsu (itivu. 22; dī. ni. 1.258) ratanacakke. Idha panāyaṃ desanāyaṃ. <bold>Tādinā</bold>tādiguṇasamannāgatena <bold>sakyaputtena</bold>gotamasambuddhena <bold>pavattitaṃ</bold>desitaṃ piṭakattayasaṅkhātaṃ <bold>dhammacakkaṃ</bold>ahaṃ <bold>sammā</bold>aviparītena <bold>anuvattemi</bold>anugantvā vattemi, desemi desanaṃ karomi. <bold>Idaṃ</bold>anuvattanaṃ desitassa anugantvā pacchā desanaṃ purimabuddhānaṃ katāya ñāṇathomanāya phalanti sambandho.</paragraph>
<paragraph line="870" number="365">Tato sappurisūpanissayayonisomanasikārādipuññaphalaṃ dassento <bold>mā me kadāci pāpiccho</bold>tiādimāha. Tattha <bold>pāpiccho</bold>lāmakāya icchāya samannāgato pāpacārī puggalo ca ṭhānanisajjādīsu vattapaṭivattakaraṇe <bold>kusīto</bold>ca jhānasamādhimaggabhāvanādīsu <bold>hīnavīriyo</bold>ca ganthadhuravipassanādhuravirahitattā <bold>appassuto</bold>ca ācariyupajjhāyādīsu ācāravirahitattā <bold>anācāro</bold>ca puggalo <bold>kadāci</bold>kāle <bold>katthaci</bold>ṭhāne <bold>me</bold>mayā saha <bold>sameto</bold>samāgato <bold>mā ahu</bold>mā bhavatūti sambandho.</paragraph>
<paragraph line="871" number="366"><bold>Bahussuto</bold>ti pariyattipaṭivedhavasena duvidho bahussuto ca puggalo. <bold>Medhāvī</bold>ti medhāya paññāya samannāgato ca. <bold>Sīlesu susamāhito</bold>ti catupārisuddhisīlamaggasampayuttasīlaaṭṭhaṅguposathasīlādīsu suṭṭhu āhito ṭhapitacitto ca. <bold>Cetosamathānuyutto</bold>ti cittassa ekībhāvamanuyutto ca puggalo. <bold>Api muddhani tiṭṭhatu</bold>evarūpo puggalo mayhaṃ muddhani sirasi api tiṭṭhatūti attho.</paragraph>
<paragraph line="872" number="367">Attano laddhaphalānisaṃsaṃ vatvā tatthaññe niyojento <bold>taṃ vo vadāmi bhaddante</bold>tiādimāha. Taṃ suviññeyyameva.</paragraph>
<paragraph line="873" number="368-9"><bold>Yamaha</bold>nti <pageBreak edition="M" number="1.0265" /><pageBreak edition="P" number="0.0238" />yaṃ assajittheraṃ ahaṃ <bold>paṭhamaṃ</bold>ādimhi disvā sotāpattimaggapaṭilābhena sakkāyadiṭṭhādīnaṃ kilesānaṃ pahīnattā <bold>vimalo</bold>malarahito <bold>ahuṃ</bold>ahosi, <bold>so</bold>assajitthero <bold>me</bold>mayhaṃ <bold>ācariyo</bold>lokuttaradhammasikkhāpako ahuṃ. Ahaṃ tassa savanāya anusāsanena ajja dhammasenāpati ahuṃ. <bold>Sabbattha</bold>sabbesu guṇesu <bold>pāramiṃ patto</bold>pariyosānaṃ patto <bold>anāsavo</bold>nikkileso viharāmi.</paragraph>
<paragraph line="874" number="370">Attano <pageBreak edition="V" number="1.0245" />ācariye sagāravaṃ dassento <bold>yo me ācariyo</bold>tiādimāha. <bold>Yo</bold>assaji nāma thero satthu sāvako <bold>me</bold>mayhaṃ ācariyo <bold>āsi</bold>ahosi, so thero <bold>yassaṃ disāyaṃ</bold>yasmiṃ disābhāge vasati, ahaṃ taṃ disābhāgaṃ <bold>ussīsamhi</bold>sīsuparibhāge karomīti sambandho.</paragraph>
<paragraph line="875" number="371">Tato attano ṭhānantarappattabhāvaṃ dassento <bold>mama kamma</bold>ntiādimāha. <bold>Gotamo</bold>bhagavā <bold>sakyapuṅgavo</bold>sakyakulaketu sabbaññutaññāṇena mama pubbe katakammaṃ <bold>saritvāna</bold>ñatvā bhikkhusaṅghamajjhe nisinno <bold>aggaṭṭhāne</bold>aggasāvakaṭṭhāne maṃ ṭhapesīti sambandho.</paragraph>
<paragraph line="876" number="374">Atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidāti imā catasso paṭisambhidā ca, tāsaṃ bhedo <bold>paṭisambhidāmagge</bold>(paṭi. ma. 1.76; vibha. 718) vuttoyeva. Catumaggacatuphalavasena vā rūpārūpajhānavasena vā aṭṭha vimokkhā saṃsāravimuccanadhammā ca iddhividhādayo cha abhiññāyo ca <bold>sacchikatā</bold>paccakkhaṃ katā. <bold>Kataṃ buddhassa sāsana</bold>nti buddhassa anusiṭṭhi ovādasaṅkhātaṃ sāsanaṃ kataṃ arahattamaggañāṇena nipphāditanti attho.</paragraph>
<paragraph line="877"><bold>Itthaṃ suda</bold>nti ettha <bold>ittha</bold>nti nidassanatthe nipāto, iminā pakārenāti attho. Tena sakalasāriputtāpadānaṃ nidasseti. <bold>Suda</bold>nti padapūraṇe nipāto. <bold>Āyasmā</bold>ti garugāravādhivacanaṃ. <bold>Sāriputto</bold>ti mātu nāmavasena katanāmadheyyo thero. <bold>Imā gāthāyo</bold>ti imā sakalā <pageBreak edition="M" number="1.0266" />sāriputtattherāpadānagāthāyo abhāsi kathesi. <bold>Iti</bold>saddo parisamāpanatthe nipāto, sakalaṃ sāriputtāpadānaṃ niṭṭhitanti attho.</paragraph>
<centered line="878">Sāriputtattheraapadānavaṇṇanā samattā.</centered>
<subhead line="879">3-2. Mahāmoggallānattheraapadānavaṇṇanā</subhead>
<paragraph line="880"><bold>Anomadassī</bold><pageBreak edition="V" number="1.0246" /><bold>bhagavā</bold>tyādikaṃ āyasmato moggallānattherassa apadānaṃ. Ayañca thero purimabuddhesu katādhikāro tattha tattha bhave vivaṭṭūpanissayāni puññāni upacinanto anomadassissa <pageBreak edition="P" number="0.0239" />bhagavato kāletiādi sāriputtattherassa dhammasenāpatino vatthumhi vuttameva. Thero hi pabbajitadivasato paṭṭhāya sattame divase magadharaṭṭhe kallavālagāmakaṃ upanissāya samaṇadhammaṃ karonto thinamiddhe okkamante satthārā ‘‘moggallāna, mā tuccho tava vāyāmo’’tiādinā saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ suṇanto eva vipassanāpaṭipāṭiyā uparimaggattayaṃ adhigantvā aggaphalakkhaṇe sāvakañāṇassa matthakaṃ pāpuṇi.</paragraph>
<paragraph line="881" number="375">Evaṃ dutiyasāvakabhāvaṃ patvā āyasmā mahāmoggallānatthero attano pubbakammaṃ saritvā somanassavasena pubbacariyaṃ apadānaṃ pakāsento <bold>anomadassī bhagavā</bold>tiādimāha. Tattha na omaṃ alāmakaṃ dassanaṃ passanaṃ assāti anomadassī. Tassa hi dvattiṃsamahāpurisalakkhaṇapaṭimaṇḍitasarīrattā sakalaṃ divasaṃ sakalaṃ māsaṃ sakalaṃ saṃvaccharaṃ saṃvaccharasatasahassampi passantānaṃ devamanussānaṃ atittikaraṃ dassananti, anomaṃ alāmakaṃ nibbānaṃ dassanasīloti vā ‘‘anomadassī’’ti laddhanāmo bhāgyavantatādīhi kāraṇehi bhagavā. <bold>Lokajeṭṭho</bold>ti sakalasattalokassa jeṭṭho padhāno. Āsabhasadisattā āsabho, narānaṃ āsabho <bold>narāsabho</bold>. So lokajeṭṭho narāsabho anomadassī bhagavā <bold>devasaṅghapurakkhato</bold>devasamūhehi parivārito. Himavantamhi vihāsīti sambandho.</paragraph>
<paragraph line="882" number="376">Yadā <pageBreak edition="M" number="1.0267" />dutiyasāvakabhāvāya dutiyavāre patthanaṃ akāsi, tadā nāmena varuṇo nāma ahaṃ nāgarājā hutvā nibbatto ahosinti attho. Tena vuttaṃ – ‘‘varuṇo nāma nāmena, nāgarājā ahaṃ tadā’’ti. <bold>Kāmarūpī</bold>ti yadicchitakāmanimmānasīlo. <bold>Vikubbāmī</bold>ti vividhaṃ iddhivikubbanaṃ karomi. <bold>Mahodadhinivāsaha</bold>nti mañjerikā nāgā, bhūmigatā nāgā, pabbataṭṭhā nāgā, gaṅgāvaheyyā nāgā, sāmuddikā nāgāti imesaṃ nāgānaṃ antare sāmuddikanāgo ahaṃ mahodadhimhi samudde nivāsiṃ, vāsaṃ kappesinti attho.</paragraph>
<paragraph line="883" number="377"><bold>Saṅgaṇiyaṃ gaṇaṃ hitvā</bold>ti niccaparivārabhūtaṃ sakaparivāraṃ nāgasamūhaṃ hitvā vinā hutvā <pageBreak edition="V" number="1.0247" />. <bold>Tūriyaṃ paṭṭhapesaha</bold>nti ahaṃ tūriyaṃ paṭṭhapesiṃ, vajjāpesinti attho. <bold>Sambuddhaṃ parivāretvā</bold>ti anomadassisambuddhaṃ samantato sevamānā <bold>accharā</bold>nāgamāṇavikā <bold>vādesuṃ</bold>dibbavādehi gītā vākyādīhi vādesuṃ laddhānurūpato vajjesuṃ tadāti attho.</paragraph>
<paragraph line="884" number="378"><bold>Vajjamānesu tūresū</bold>ti manussanāgatūriyesu pañcaṅgikesu vajjamānesu <pageBreak edition="P" number="0.0240" />. <bold>Devā tūrāni vajjayu</bold>nti cātumahārājikā devā dibbatūriyāni vajjiṃsu vādesunti attho. <bold>Ubhinnaṃ saddaṃ sutvānā</bold>ti ubhinnaṃ devamanussānaṃ bherisaddaṃ sutvā. Tilokagarusamānopi buddho <bold>sampabujjhatha</bold>jānāti suṇātīti attho.</paragraph>
<paragraph line="885" number="379"><bold>Nimantetvāna sambuddha</bold>nti sasāvakasaṅghaṃ sambuddhaṃ svātanāya nimantetvā parivāretvā. <bold>Sakabhavana</bold>nti attano nāgabhavanaṃ upāgamiṃ. Gantvā ca <bold>āsanaṃ paññapetvānā</bold>ti rattiṭṭhānadivāṭṭhānakuṭimaṇḍapasayananisīdanaṭṭhānāni paññāpetvā sajjetvāti attho. <bold>Kālamārocayiṃ aha</bold>nti evaṃ katapubbavidhāno ahaṃ ‘‘kālo, bhante, niṭṭhitaṃ bhatta’’nti kālaṃ ārocayiṃ viññāpesiṃ.</paragraph>
<paragraph line="886" number="380"><bold>Khīṇāsavasahassehī</bold>ti tadā so bhagavā arahantasahassehi parivuto lokanāyako sabbā disā obhāsento me bhavanaṃ <bold>upāgami</bold>sampattoti attho.</paragraph>
<paragraph line="887" number="381">Attano <pageBreak edition="M" number="1.0268" />bhavanaṃ paviṭṭhaṃ bhagavantaṃ bhojanākāraṃ dassento <bold>upaviṭṭhaṃ mahāvīra</bold>ntiādimāha. Taṃ suviññeyyameva.</paragraph>
<paragraph line="888" number="386"><bold>Okkākakulasambhavo</bold>ti okkākarañño paramparāgatarājakule uppanno sakalajambudīpe pākaṭarājakule uppanno vā <bold>gottena</bold>gottavasena gotamo nāma satthā manussaloke bhavissati.</paragraph>
<paragraph line="889" number="388"><bold>So pacchā pabbajitvānā</bold>ti so nāgarājā pacchā pacchimabhave <bold>kusalamūlena</bold>puññasambhārena <bold>codito</bold>uyyojito sāsane pabbajitvā gotamassa bhagavato dutiyo aggasāvako hessatīti byākaraṇamakāsi.</paragraph>
<paragraph line="890" number="389"><bold>Āraddhavīriyo</bold>ti ṭhānanisajjādīsu iriyāpathesu vīriyavā. <bold>Pahitatto</bold>ti nibbāne pesitacitto <pageBreak edition="V" number="1.0248" />. <bold>Iddhiyā pāramiṃ gato</bold>ti ‘‘etadaggaṃ, bhikkhave, mama sāvakānaṃ bhikkhūnaṃ iddhimantānaṃ yadidaṃ mahāmoggallāno’’ti (a. ni. 1.180, 190) adhiṭṭhāniddhivikubbaniddhikammavipākajiddhiādīsu pāramiṃ pariyosānaṃ gato patto. <bold>Sabbāsave</bold>ti <bold>ā</bold>samantato savanato pavattanato ‘‘āsavā’’ti laddhanāme kāmabhavadiṭṭhiavijjādhamme sabbe <bold>pariññāya</bold>samantato aññāya jānitvā pajahitvā <bold>anāsavo</bold>nikkileso. <bold>Nibbāyissatī</bold>ti kilesakhandhaparinibbānena nibbāyissatīti sambandho.</paragraph>
<paragraph line="891" number="390">Evaṃ thero attano puññavasena laddhabyākaraṇaṃ vatvā puna pāpacariyaṃ pakāsento <bold>pāpamittopanissāyā</bold>tiādimāha. Tattha <bold>pāpamitte</bold>pāpake lāmake mitte <bold>upanissāya</bold>nissaye katvā tehi saṃsaggo hutvāti attho.</paragraph>
<paragraph line="892">Tatrāyamanupubbī kathā – ekasmiṃ <pageBreak edition="P" number="0.0241" />samaye titthiyā sannipatitvā mantesuṃ – ‘‘jānāthāvuso, kena kāraṇena samaṇassa gotamassa lābhasakkāro mahā hutvā nibbatto’’ti? ‘‘Na jānāma’’. ‘‘Tumhe pana na jānāthā’’ti? ‘‘Āma, jānāma’’ – moggallānaṃ nāma ekaṃ bhikkhuṃ nissāya uppanno <pageBreak edition="M" number="1.0269" />. So hi devalokaṃ gantvā devatāhi katakammaṃ pucchitvā āgantvā manussānaṃ kathesi – ‘‘idaṃ nāma katvā evarūpaṃ sampattiṃ labhantī’’ti. Niraye nibbattānampi kammaṃ pucchitvā āgantvā manussānaṃ kathesi – ‘‘idaṃ nāma katvā evarūpaṃ dukkhaṃ anubhavantī’’ti. Manussā tassa kathaṃ sutvā mahantaṃ lābhasakkāraṃ abhiharanti. Sace taṃ māretuṃ sakkhissāma, so lābhasakkāro amhākaṃ nibbattissati, attheso upāyoti sabbe ekacchandā hutvā ‘‘yaṃkiñci katvā taṃ māressāmā’’ti attano upaṭṭhāke samādapetvā kahāpaṇasahassaṃ labhitvā purisaghātake core pakkosāpetvā ‘‘mahāmoggallānatthero nāma samaṇassa gotamassa sāvako kāḷasilāyaṃ vasati, tumhe tattha gantvā taṃ mārethā’’ti tesaṃ taṃ sahassaṃ adaṃsu. Corā dhanalābhena sampaṭicchitvā ‘‘theraṃ māressāmā’’ti gantvā tassa vasanaṭṭhānaṃ parivāresuṃ. Thero tehi parikkhittabhāvaṃ ñatvā kuñcikacchiddena nikkhamitvā pakkāmi. Corā taṃ divasaṃ theraṃ adisvā punekadivasaṃ tassa vasanaṭṭhānaṃ parikkhipiṃsu. Thero ñatvā kaṇṇikāmaṇḍalaṃ bhinditvā ākāsaṃ pakkhandi. Evaṃ te paṭhamamāsepi, majjhimamāsepi theraṃ gahetuṃ nāsakkhiṃsu. Pacchimamāse pana sampatte thero attanā katakammassa ākaḍḍhanabhāvaṃ ñatvā na apagacchi. Corā taṃ paharantā taṇḍulakamattāni aṭṭhīni karontā bhindiṃsu. Atha naṃ ‘‘mato’’ti saññāya ekasmiṃ gumbapiṭṭhe khipitvā pakkamiṃsu.</paragraph>
<paragraph line="893">Thero <pageBreak edition="V" number="1.0249" />, ‘‘satthāraṃ passitvā vanditvāva parinibbāyissāmī’’ti attabhāvaṃ jhānaveṭhanena veṭhetvā ākāsena satthu santikaṃ gantvā satthāraṃ vanditvā ‘‘bhante, parinibbāyissāmī’’ti āha. ‘‘Parinibbāyissasi, moggallānā’’ti? ‘‘Āma, bhante’’ti. ‘‘Kattha gantvā parinibbāyissasī’’ti? ‘‘Kāḷasilāpadesaṃ, bhante’’ti. ‘‘Tena hi, moggallāna, mayhaṃ dhammaṃ kathetvā yāhi. Tādisassa hi me sāvakassa na dāni dassanaṃ atthī’’ti. So ‘‘evaṃ karissāmi, bhante’’ti satthāraṃ vanditvā ākāsaṃ uppatitvā sāriputtatthero viya parinibbānadivase nānappakārā iddhiyo katvā dhammaṃ kathetvā satthāraṃ vanditvā kāḷasilāpadesaṃ gantvā parinibbāyi. ‘‘Theraṃ kira corā māresu’’nti ayaṃ kathā sakalajambudīpe patthari.</paragraph>
<paragraph line="894">Rājā <pageBreak edition="M" number="1.0270" />ajātasattu core pariyesanatthāya <pageBreak edition="P" number="0.0242" />carapurise payojesi. Tesu coresu surāpāne suraṃ pivantesu maddesu eko ekassa piṭṭhiṃ paharitvā pātesi. So taṃ santajjento ‘‘ambho dubbinīta tvaṃ, kasmā me piṭṭhiṃ paharitvā pātesi, kiṃ pana, are duṭṭhacora, tayā mahāmoggallānatthero paṭhamaṃ pahato’’ti āha. ‘‘Kiṃ pana tvaṃ mayā paṭhamaṃ pahatabhāvaṃ na jānāsī’’ti? Evaṃ etesaṃ ‘‘mayā pahato, mayā pahato’’ti vadantānaṃ sutvā te carapurisā sabbe te core gahetvā rañño ārocesuṃ. Rājā te core pakkosāpetvā pucchi – ‘‘tumhehi thero mārito’’ti? ‘‘Āma, devā’’ti. ‘‘Kehi tumhe uyyojitā’’ti? ‘‘Naggasamaṇehi, devā’’ti. Rājā pañcasate naggasamaṇe gāhāpetvā pañcasatehi corehi saddhiṃ rājaṅgaṇe nābhipamāṇesu āvāṭesu nikhaṇāpetvā palālehi paṭicchādetvā aggiṃ dāpesi. Atha nesaṃ jhāmabhāvaṃ jānitvā ayanaṅgalehi kasāpetvā sabbe khaṇḍākhaṇḍaṃ kārāpesi. Tadā bhikkhū dhammasabhāyaṃ kathaṃ samuṭṭhāpesuṃ – ‘‘mahāmoggallānatthero attano ananurūpamaraṇaṃ patto’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāma, bhante’’ti vutte ‘‘moggallānassa, bhikkhave, imasseva attabhāvassa ananurūpaṃ maraṇaṃ, pubbe pana tena katakammassa anurūpamevā’’ti vatvā ‘‘kiṃ panassa, bhante, pubbakamma’’nti puṭṭho taṃ vitthāretvā kathesi.</paragraph>
<paragraph line="895">Atīte, bhikkhave, bārāṇasiyaṃ eko kulaputto sayameva koṭṭanapacanādīni karonto mātāpitaro paṭijaggi. Athassa mātāpitaro ‘‘tāta, tvaṃ ekakova gehe ca araññe ca kammaṃ karonto kilamasi, ekaṃ te kumārikaṃ ānessāmā’’ti vatvā ‘‘ammatātā, yāva tumhe jīvatha, tāva vo sahatthā upaṭṭhahissāmī’’ti tena paṭikkhittāpi punappunaṃ yācitvā kumārikaṃ ānesuṃ. Sā katipāhameva te upaṭṭhahitvā pacchā tesaṃ dassanamapi anicchantī – ‘‘na sakkā tava <pageBreak edition="V" number="1.0250" />mātāpitūhi saddhiṃ ekaṭṭhāne vasitu’’nti ujjhāyitvā tasmiṃ attano kathaṃ aggaṇhante tassa bahigatakāle makacivākakhaṇḍāni ca yāgupheṇake ca gahetvā tattha tattha ākiritvā tenāgantvā ‘‘kiṃ ida’’nti puṭṭhā ‘‘imesaṃ <pageBreak edition="M" number="1.0271" />mahallakaandhānaṃ etaṃ kammaṃ, sabbaṃ gehaṃ kiliṭṭhā karontā vicaranti, na sakkā etehi saddhiṃ ekaṭṭhāne vasitu’’nti evaṃ tāya punappunaṃ kathiyamānāya evarūpopi pūritapāramī satto mātāpitūhi saddhiṃ bhijji. So ‘‘hotu, jānissāmi nesaṃ kattabbakamma’’nti te bhojetvā ‘‘ammatātā, asukaṭṭhāne nāma tumhākaṃ <pageBreak edition="P" number="0.0243" />ñātakā āgamanaṃ paccāsīsanti, tattha gamissāmā’’ti te yānakaṃ āropetvā ādāya gacchanto aṭavimajjhaṃ pattakāle ‘‘tāta, rasmiyo gaṇhatha, goṇā daṇḍasaññāya gamissanti, imasmiṃ ṭhāne corā vasanti, ahaṃ otaritvā carāmī’’ti pitu hatthe rasmiyo datvā otaritvā gacchanto saddaṃ parivattetvā corānaṃ uṭṭhitasaddamakāsi. Mātāpitaro saddaṃ sutvā ‘‘corā uṭṭhitā’’ti saññāya ‘‘tāta, corā uṭṭhitā, mahallakā mayaṃ, tvaṃ attānameva rakkhāhī’’ti āhaṃsu. So mātāpitaro viravantepi corasaddaṃ karonto koṭṭetvā māretvā aṭaviyaṃ khipitvā paccāgami.</paragraph>
<paragraph line="896">Satthā idaṃ tassa pubbakammaṃ kathetvā ‘‘bhikkhave, moggallāno ettakaṃ kammaṃ katvā anekavassasatasahassāni niraye paccitvā tāva pakkāvasesena attabhāvasate evameva koṭṭetvā saṃcuṇṇo maraṇaṃ patto, evaṃ moggallānena attano kammānurūpameva maraṇaṃ laddhaṃ. Pañcahi corasatehi saddhiṃ pañcatitthiyasatānipi mama puttaṃ appaduṭṭhaṃ dussetvā anurūpameva maraṇaṃ labhiṃsu. Appaduṭṭhesu hi padussanto dasahi kāraṇehi anayabyasanaṃ pāpuṇātiyevā’’ti anusandhiṃ ghaṭetvā dhammaṃ desento imā gāthā abhāsi –</paragraph>
<gatha1 line="897">‘‘Yo daṇḍena adaṇḍesu, appaduṭṭhesu dussati;</gatha1>
<gathalast line="898">Dasannamaññataraṃ ṭhānaṃ, khippameva nigacchati.</gathalast>
<gatha1 line="899">‘‘Vedanaṃ pharusaṃ jāniṃ, sarīrassa va bhedanaṃ;</gatha1>
<gathalast line="900">Garukaṃ vāpi ābādhaṃ, cittakkhepaṃ va pāpuṇe.</gathalast>
<gatha1 line="901">‘‘Rājato vā upasaggaṃ, abbhakkhānaṃ va dāruṇaṃ;</gatha1>
<gathalast line="902">Parikkhayaṃ va ñātīnaṃ, bhogānaṃ va pabhaṅgunaṃ.</gathalast>
<gatha1 line="903">‘‘Athavassa <pageBreak edition="M" number="1.0272" /><pageBreak edition="V" number="1.0251" />agārāni, aggi ḍahati pāvako;</gatha1>
<gathalast line="904">Kāyassa bhedā duppañño, nirayaṃ sopapajjatī’’ti. (dha. pa. 137-140);</gathalast>
<paragraph line="905" number="393"><bold>Pavivekamanuyutto</bold>ti pakārena vivekaṃ ekībhāvaṃ anuyutto yojito yuttappayutto. <bold>Samādhibhāvanārato</bold>ti paṭhamajjhānādibhāvanāya rato allīno ca. <bold>Sabbāsave</bold>sakalakilese, <bold>pariññāya</bold>jānitvā pajahitvā, <bold>anāsavo</bold>nikkileso viharāmīti sambandho.</paragraph>
<paragraph line="906" number="394">Idāni <pageBreak edition="P" number="0.0244" />attano puññasambhāravasena pubbacaritassa phalaṃ dassento <bold>dharaṇimpi sugambhīra</bold>ntiādimāha.</paragraph>
<paragraph line="907">Tatrāyamanupubbīkathā – <bold>buddhena codito</bold>ti sammāsambuddhena codito uyyojito. <bold>Bhikkhusaṅghassa pekkhato</bold>ti mahato bhikkhusaṅghassa passantassa. <bold>Migāramātupāsādaṃ, pādaṅguṭṭhena kampayī</bold>ti pubbārāme visākhāya mahāupāsikāya kāritaṃ sahassatthambhapaṭimaṇḍitaṃ mahāpāsādaṃ attano pādaṅguṭṭhena kampesiṃ. Ekasmiñhi samaye pubbārāme yathāvuttapāsāde bhagavati viharante sambahulā navakatarā bhikkhū uparipāsāde nisinnā satthārampi acintetvā tiracchānakathaṃ kathetumāraddhā. Taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ mahāmoggallānattheraṃ āmantesi – ‘‘passasi tvaṃ, moggallāna, nave bhikkhū tiracchānakathamanuyutte’’ti taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ catutthajjhānaṃ samāpajjitvā vuṭṭhāya ‘‘pāsādassa patiṭṭhitokāsaṃ udakaṃ hotū’’ti adhiṭṭhāya pāsādamatthake thupikaṃ pādaṅguṭṭhena pahari, pāsādo onamitvā ekena passena aṭṭhāsi. Punapi pahari, aparenapi passena aṭṭhāsi. Te bhikkhū bhītā saṃviggā pāsādassa patanabhayena tato nikkhamitvā bhagavato samīpe aṭṭhaṃsu. Satthā tesaṃ ajjhāsayaṃ oloketvā dhammaṃ desesi. Taṃ sutvā tesu keci sotāpattiphale patiṭṭhahiṃsu, keci sakadāgāmiphale, keci anāgāmiphale, keci arahattaphale patiṭṭhahiṃsu. Svāyamattho pāsādakampanasuttena dīpetabbo.</paragraph>
<paragraph line="908"><bold>Vejayantapāsāda</bold>nti <pageBreak edition="M" number="1.0273" />so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena nibbattattā ‘‘vejayanto’’ti laddhanāmo pāsādo, taṃ sandhāyāha – ‘‘vejayantapāsāda’’nti, tampi ayaṃ thero pādaṅguṭṭhena kampeti. Ekasmiñhi samaye bhagavantaṃ <pageBreak edition="V" number="1.0252" />pubbārāme viharantaṃ sakko devarājā upasaṅkamitvā taṇhāsaṅkhayavimuttiṃ pucchi. Tassa bhagavā vissajjesi. So taṃ sutvā attamano pamudito abhivādetvā padakkhiṇaṃ katvā attano devalokameva gato. Athāyasmā mahāmoggallāno evaṃ cintesi – ‘‘ayaṃ sakko bhagavantaṃ upasaṅkamitvā evarūpaṃ gambhīranibbānapaṭisaṃyuttaṃ pañhaṃ pucchi, bhagavatā ca pañho vissajjito, kiṃ nu kho jānitvā gato, udāhu ajānitvā <pageBreak edition="P" number="0.0245" />. Yaṃnūnāhaṃ devalokaṃ gantvā tamatthaṃ jāneyya’’nti? So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi. Sakko dibbasampattiyā pamatto hutvā vikkhepaṃ akāsi. Thero tassa saṃvegajananatthaṃ vejayantapāsādaṃ pādaṅguṭṭhena kampesi. Tena vuttaṃ –</paragraph>
<gatha1 line="909">‘‘Yo vejayantapāsādaṃ, pādaṅguṭṭhena kampayi;</gatha1>
<gathalast line="910">Iddhibalenupatthaddho, saṃvejesi ca devatā’’ti. (ma. ni. 1.513);</gathalast>
<paragraph line="911">Ayaṃ panattho – cūḷataṇhāsaṅkhayavimuttisuttena (ma. ni. 1.390 ādayo) dīpetabbo. Kampitākāro heṭṭhā vuttoyeva. ‘‘Sakkaṃ so paripucchatī’’ti (ma. ni. 1.513) yathāvuttameva therassa taṇhāsaṅkhayavimuttipucchaṃ sandhāya vuttaṃ. Tenāha – ‘‘apāvuso, jānāsi, taṇhakkhayavimuttiyo’’ti? Tassa sakko viyākāsi. Idaṃ therena pāsādakampane kate saṃviggahadayena pamādaṃ pahāya yoniso manasi karitvā pañhassa byākatabhāvaṃ sandhāya vuttaṃ. Satthārā desitaniyāmeneva hi so tadā kathesi. Tenāha – ‘‘pañhaṃ puṭṭho yathātatha’’nti (ma. ni. 1.513). Tattha <bold>sakkaṃ so paripucchatī</bold>ti sakkaṃ devarājaṃ mahāmoggallānatthero satthārā desitāya taṇhāsaṅkhayavimuttiyā sammadeva gahitabhāvaṃ pucchi. Atītatthe hi idaṃ vattamānavacanaṃ. <bold>Apāvuso, jānāsī</bold>ti āvuso, api jānāsi, kiṃ jānāsi? <bold>Taṇhakkhayavimuttiyo</bold>ti (ma. ni. 1.513) taṇhāsaṅkhayavimuttiyo satthārā tuyhaṃ desitā, tathā ‘‘kiṃ <pageBreak edition="M" number="1.0274" />jānāsī’’ti pucchati. Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.</paragraph>
<paragraph line="912"><bold>Brahmāna</bold>nti mahābrahmānaṃ. <bold>Sudhammāyābhito sabha</bold>nti (ma. ni. 1.513) sudhammāya sabhāya. Ayaṃ pana brahmaloke sudhammā sabhā, na tāvatiṃsabhavane. Sudhammāsabhāvirahito devaloko nāma natthi. ‘‘Ajjāpi te, āvuso, sā diṭṭhi, yā te diṭṭhi pure ahū’’ti imaṃ brahmalokaṃ upagantuṃ samattho natthi koci samaṇo vā brāhmaṇo vā. Satthu idhāgamanato pubbe yā tuyhaṃ diṭṭhi ahosi, kiṃ ajjāpi idānipi sā diṭṭhi na vigatāti? <bold>Passasi vītivattantaṃ</bold><pageBreak edition="V" number="1.0253" /><bold>brahmaloke pabhassara</bold>nti brahmaloke vītipatantaṃ mahākappinamahākassapādīhi sāvakehi parivāritassa tejodhātuṃ samāpajjitvā nisinnassa sasāvakassa bhagavato okāsaṃ passasīti attho. Ekasmiñhi samaye bhagavā brahmaloke sudhammāya sabhāya sannipatitvā sannisinnassa ‘‘atthi nu kho koci samaṇo vā brāhmaṇo vā evaṃmahiddhiko, so idha āgantuṃ sakkuṇeyyā’’ti <pageBreak edition="P" number="0.0246" />cintentassa brahmuno cittamaññāya tattha gantvā brahmuno matthake ākāse nisinno tejodhātuṃ samāpajjitvā obhāsaṃ muñcanto mahāmoggallānādīnaṃ āgamanaṃ cintesi. Saha cintanena tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā paccekadisāsu nisīditvā obhāsaṃ vissajjesuṃ. Sakalabrahmaloko ekobhāso ahosi. Satthā brahmuno kallacittataṃ ñatvā catusaccapakāsanaṃ dhammaṃ desesi. Desanāpariyosāne anekāni brahmasahassāni maggaphalesu patiṭṭhahiṃsu. Taṃ sandhāya codento <bold>ajjāpi te, āvuso, sā diṭṭhī</bold>ti gāthamāha. Ayaṃ panattho bakabrahmasuttena (saṃ. ni. 1.175) dīpetabbo. Vuttaṃ hetaṃ (saṃ. ni. 1.176) –</paragraph>
<indent line="913">‘‘Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti – ‘natthi samaṇo vā brāhmaṇo vā yo idha āgaccheyyā’ti. Atha kho bhagavā tassa brahmuno cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya <pageBreak edition="M" number="1.0275" />, pasāritaṃ vā bāhaṃ samiñjeyya; evameva jetavane antarahito tasmiṃ brahmaloke pāturahosi. Atha kho bhagavā tassa brahmuno uparivehāsaṃ pallaṅkena nisīdi tejodhātuṃ samāpajjitvā.</indent>
<indent line="914">‘‘Atha kho āyasmato mahāmoggallānassa etadahosi ‘kahaṃ nu kho bhagavā etarahi viharatī’ti? Addasa kho āyasmā mahāmoggallāno bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya; evameva jetavane antarahito tasmiṃ brahmaloke pāturahosi. Atha kho āyasmā mahāmoggallāno puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
<indent line="915">‘‘Atha <pageBreak edition="V" number="1.0254" />kho āyasmato mahākassapassa etadahosi – ‘kahaṃ nu kho bhagavā etarahi viharatī’ti? Addasa kho āyasmā mahākassapo bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke pāturahosi. Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
<indent line="916">‘‘Atha kho āyasmato mahākappinassa etadahosi <pageBreak edition="P" number="0.0247" />– ‘kahaṃ nu kho bhagavā etarahi viharatī’ti? Addasa kho āyasmā mahākappino bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke <pageBreak edition="M" number="1.0276" />pāturahosi. Atha kho āyasmā mahākappino pacchimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.</indent>
<indent line="917">‘‘Atha kho āyasmato anuruddhassa etadahosi – ‘kahaṃ nu kho bhagavā etarahi viharatī’ti? Addasa kho āyasmā anuruddho bhagavantaṃ dibbena cakkhunā visuddhena atikkantamānusakena tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi nāma balavā puriso…pe… evameva jetavane antarahito tasmiṃ brahmaloke pāturahosi. Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ samāpajjitvā nīcataraṃ bhagavato’’.</indent>
<paragraph line="918">Atha kho āyasmā mahāmoggallāno taṃ brahmānaṃ gāthāya ajjhabhāsi –</paragraph>
<gatha1 line="919">‘‘Ajjāpi te āvuso sā diṭṭhi, yā te diṭṭhi pure ahu;</gatha1>
<gathalast line="920">Passasi vītivattantaṃ, brahmaloke pabhassara’’nti.</gathalast>
<gatha1 line="921">‘‘Na <pageBreak edition="V" number="1.0255" />me mārisa sā diṭṭhi, yā me diṭṭhi pure ahu;</gatha1>
<gatha2 line="922">Passāmi vītivattantaṃ, brahmaloke pabhassaraṃ;</gatha2>
<gathalast line="923">Svāhaṃ ajja kathaṃ vajjaṃ, ahaṃ niccomhi sassato’’ti.</gathalast>
<indent line="924">‘‘Atha kho bhagavā taṃ brahmānaṃ saṃvejetvā seyyathāpi nāma balavā puriso…pe… evameva tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ āmantesi – ‘ehi tvaṃ, mārisa, yenāyasmā mahāmoggallāno tenupasaṅkama, upasaṅkamitvā āyasmantaṃ mahāmoggallānaṃ evaṃ vadehi – ‘‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno kassapo kappino anuruddho’’ti? ‘Evaṃ, mārisā’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ <pageBreak edition="M" number="1.0277" />etadavoca – ‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno kassapo kappino anuruddho’ti <pageBreak edition="P" number="0.0248" />? Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –</indent>
<gatha1 line="925">‘‘Tevijjā iddhipattā ca, cetopariyāyakovidā;</gatha1>
<gathalast line="926">Khīṇāsavā arahanto, bahū buddhassa sāvakā’’ti.</gathalast>
<indent line="927">‘‘Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami, upasaṅkamitvā taṃ brahmānaṃ etadavoca – ‘āyasmā mārisa mahāmoggallāno evamāha –</indent>
<gatha1 line="928">‘‘‘Tevijjā iddhipattā ca, cetopariyāyakovidā;</gatha1>
<gathalast line="929">Khīṇāsavā arahanto, bahū buddhassa sāvakā’’’ti. –</gathalast>
<unindented line="930">Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti (saṃ. ni. 1.176).</unindented>
<paragraph line="931">Idaṃ sandhāya vuttaṃ – ‘‘ayaṃ panattho bakabrahmasuttena dīpetabbo’’ti.</paragraph>
<paragraph line="932"><bold>Mahāneruno</bold><pageBreak edition="V" number="1.0256" /><bold>kūṭa</bold>nti (ma. ni. 1.513) kūṭasīsena sakalameva sinerupabbatarājaṃ vadasi. <bold>Vimokkhena apassayī</bold>ti (ma. ni. 1.513) jhānavimokkhena nissayena abhiññāyena passayīti adhippāyo. <bold>Vana</bold>nti (ma. ni. 1.513) jambudīpaṃ. So hi vanabāhullatāya ‘‘vana’’nti vutto. Tenāha ‘‘jambumaṇḍassa issaro’’ti. <bold>Pubbavidehāna</bold>nti (ma. ni. 1.513) pubbavidehaṭṭhānañca pubbavidehanti attho. <bold>Ye ca bhūmisayā narā</bold>ti (ma. ni. 1.513) bhūmisayā narā nāma aparagoyānauttarakurukā ca manussā. Te hi gehābhāvato ‘‘bhūmisayā’’ti vuttā. Tepi sabbe apassayīti sambandho. Ayaṃ panattho nandopanandadamanena dīpetabbo – ekasmiṃ kira samaye anāthapiṇḍiko gahapati bhagavato dhammadesanaṃ sutvā ‘‘sve, bhante, pañcahi bhikkhusatehi saddhiṃ mayhaṃ gehe bhikkhaṃ gaṇhathā’’ti nimantetvā pakkāmi. Taṃdivasañca bhagavato paccūsasamaye dasasahassilokadhātuṃ olokentassa nandopanando nāma <pageBreak edition="M" number="1.0278" />nāgarājā ñāṇamukhe āpāthaṃ āgacchi. Bhagavā ‘‘ayaṃ nāgarājā mayhaṃ ñāṇamukhe āpāthaṃ āgacchati, kiṃ nu kho bhavissatī’’ti āvajjento saraṇagamanassa upanissayaṃ disvā ‘‘ayaṃ micchādiṭṭhiko tīsu ratanesu appasanno, ko nu kho imaṃ micchādiṭṭhiko vimoceyyā’’ti āvajjento mahāmoggallānattheraṃ addasa. Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – ‘‘ānanda, pañcannaṃ bhikkhusatānaṃ ārocehi – ‘tathāgato devacārikaṃ gacchatī’’’ti. Taṃdivasañca nandopanandassa āpānabhūmiṃ sajjayiṃsu. So dibbaratanapallaṅke <pageBreak edition="P" number="0.0249" />dibbena setacchattena dhāriyamāno tividhanāṭakehi ceva nāgaparisāya ca parivuto dibbabhājanesu upaṭṭhāpitaannapānaṃ olokayamāno nisinno hoti. Atha kho bhagavā yathā nāgarājā passati, tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.</paragraph>
<paragraph line="933">Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti ‘‘ime hi nāma muṇḍasamaṇakā amhākaṃ uparibhavanena devānaṃ tāvatiṃsānaṃ bhavanaṃ pavisantipi nikkhamantipi, na dāni ito paṭṭhāya imesaṃ amhākaṃ matthake pādapaṃsuṃ okirantānaṃ gantuṃ dassāmī’’ti uṭṭhāya sinerupādaṃ gantvā taṃ attabhāvaṃ vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ avakujjena phaṇena pariggahetvā adassanaṃ gamesi.</paragraph>
<paragraph line="934">Atha kho āyasmā raṭṭhapālo bhagavantaṃ etadavoca – ‘‘pubbe, bhante, imasmiṃ padese ṭhito sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ passāmi, vejayantassa <pageBreak edition="V" number="1.0257" />pāsādassa uparidhajaṃ passāmi. Ko nu kho, bhante, hetu ko paccayo, yaṃ etarahi neva sineruṃ passāmi…pe… na vejayantassa pāsādassa uparidhajaṃ passāmī’’ti. ‘‘Ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā ṭhito’’ti. ‘‘Damemi naṃ, bhante’’ti. Na bhagavā naṃ anujāni. Atha kho āyasmā bhaddiyo, āyasmā rāhuloti anukkamena sabbepi bhikkhū uṭṭhahiṃsu. Bhagavā anujāni.</paragraph>
<paragraph line="935">Avasāne <pageBreak edition="M" number="1.0279" />mahāmoggallānatthero – ‘‘ahaṃ, bhante, damemi na’’nti āha. ‘‘Damehi, moggallānā’’ti bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ cuddasakkhattuṃ bhogehi parikkhipitvā tassa phaṇamatthake attano phaṇaṃ ṭhapetvā sinerunā saddhiṃ abhinippīḷesi. Nāgarājā dhūmāyi. Theropi ‘‘na tuyhaṃyeva sarīre dhūmo atthi, mayhampi atthī’’ti dhūmāyi. Nāgarājassa dhūmo theraṃ na bādhati, therassa pana dhūmo nāgarājaṃ bādhati. Tato nāgarājā pajjali, theropi ‘‘na tuyhaṃyeva sarīre aggi atthi, mayhampi atthī’’ti pajjali. Nāgarājassa tejo theraṃ na bādhati, therassa pana tejo nāgarājānaṃ bādhati. Nāgarājā – ‘‘ayaṃ maṃ sinerunā abhinippīḷetvā dhūmāyati ceva pajjalati cā’’ti cintetvā ‘‘bho, tuvaṃ kosī’’ti paṭipucchi. ‘‘Ahaṃ kho, nanda, moggallāno’’ti. ‘‘Bhante, attano bhikkhubhāvena tiṭṭhāhī’’ti.</paragraph>
<paragraph line="936">Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena pavisitvā vāmanāsasotena <pageBreak edition="P" number="0.0250" />nikkhami, vāmanāsasotena pavisitvā dakkhiṇanāsasotena nikkhami. Tato nāgarājā mukhaṃ vivari, thero mukhena pavisitvā antokucchiyaṃ pācīnena ca pacchimena ca caṅkamati. Bhagavā – ‘‘moggallāna, manasi karohi, mahiddhiko nāgo’’ti āha. Thero ‘‘mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ nāgarājānaṃ satampi sahassampi dameyya’’ntiādimāha.</paragraph>
<paragraph line="937">Nāgarājā cintesi – ‘‘pavisanto tāva me na diṭṭho, nikkhamanakāle dāni naṃ dāṭhantare pakkhipitvā khādissāmī’’ti cintetvā ‘‘nikkhamatha, bhante, mā maṃ antokucchiyaṃ aparāparaṃ caṅkamanto bādhayitthā’’ti āha. Thero nikkhamitvā bahi aṭṭhāsi. Nāgarājā ‘‘ayaṃ so’’ti <pageBreak edition="V" number="1.0258" />disvā nāsavātaṃ vissajji, thero catutthajjhānaṃ samāpajji, lomakūpampissa vāto cāletuṃ nāsakkhi. Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ, imaṃ pana ṭhānaṃ patvā evaṃ khippanisantino <pageBreak edition="M" number="1.0280" />hutvā samāpajjituṃ na sakkhissantīti nesaṃ bhagavā nāgarājadamanaṃ nānujāni.</paragraph>
<paragraph line="938">Nāgarājā ‘‘ahaṃ imassa samaṇassa nāsavātena lomakūpampi cāletuṃ nāsakkhi, mahiddhiko so samaṇo’’ti cintesi. Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ dassento nāgarājānaṃ anubandhi. Nāgarājā taṃ attabhāvaṃ vijahitvā māṇavakavaṇṇaṃ abhinimminitvā ‘‘bhante, tumhākaṃ saraṇaṃ gacchāmī’’ti vadanto therassa pāde vandi. Thero ‘‘satthā, nanda, āgato, ehi gamissāmā’’ti nāgarājānaṃ dametvā nibbisaṃ katvā gahetvā bhagavato santikaṃ agamāsi. Nāgarājā bhagavantaṃ vanditvā ‘‘bhante, tumhākaṃ saraṇaṃ gacchāmī’’ti āha. Bhagavā ‘‘sukhī hohi, nāgarājā’’ti vatvā bhikkhusaṅghaparivuto anāthapiṇḍikassa nivesanaṃ agamāsi.</paragraph>
<paragraph line="939">Anāthapiṇḍiko ‘‘kiṃ, bhante, atidivā āgatatthā’’ti āha. ‘‘Moggallānassa ca nandopanandassa ca saṅgāmo ahosī’’ti. ‘‘Kassa pana, bhante, jayo, kassa parājayo’’ti? ‘‘Moggallānassa jayo, nandassa parājayo’’ti. Anāthapiṇḍiko ‘‘adhivāsetu me, bhante, bhagavā sattāhaṃ ekapaṭipāṭiyā bhattaṃ sattāhaṃ therassa sakkāraṃ karissāmī’’ti vatvā sattāhaṃ buddhappamukhānaṃ pañcannaṃ bhikkhusatānaṃ mahāsakkāraṃ akāsi. Tena vuttaṃ – ‘‘nandopanandadamanena dīpetabbo’’ti.</paragraph>
<paragraph line="940">Ekasmiñhi samaye pubbārāme visākhāya mahāupāsikāya kāritasahassagabbhapaṭimaṇḍite pāsāde bhagavati viharante…pe… saṃvejesi ca devatāti. Tena vuttaṃ –</paragraph>
<gatha1 line="941">‘‘Dharaṇimpi sugambhīraṃ, bahalaṃ duppadhaṃsiyaṃ;</gatha1>
<gathalast line="942">Vāmaṅguṭṭhena khobheyyaṃ, iddhiyā pāramiṃ gato’’ti.</gathalast>
<paragraph line="943">Tattha <bold>iddhiyā pāramiṃ gato</bold>ti vikubbaniddhiādiiddhiyā <pageBreak edition="P" number="0.0251" />pariyosānaṃ gato patto.</paragraph>
<paragraph line="944" number="395"><bold>Asmimāna</bold>nti ahamasmi paññāsīlasamādhisampannotiādi asmimānaṃ <bold>na passāmi</bold>na <pageBreak edition="V" number="1.0259" />akkhāmīti attho. Tadeva dīpento <bold>māno mayhaṃ na vijjatī</bold>ti āha. <bold>Sāmaṇere upādāyā</bold>ti sāmaṇere ādiṃ <pageBreak edition="M" number="1.0281" />katvā sakale bhikkhusaṅghe <bold>garucittaṃ</bold>gāravacittaṃ ādarabahumānaṃ ahaṃ karomīti attho.</paragraph>
<paragraph line="945" number="396"><bold>Aparimeyye ito kappe</bold>ti ito amhākaṃ uppannakappato antarakappādīhi aparimeyye ekaasaṅkhyeyyassa upari satasahassakappamatthaketi attho. <bold>Yaṃ kammamabhinīhari</bold>nti aggasāvakabhāvassa padaṃ puññasampattiṃ pūresiṃ. <bold>Tāhaṃ bhūmimanuppatto</bold>ti ahaṃ taṃ sāvakabhūmiṃ anuppatto āsavakkhayasaṅkhātaṃ nibbānaṃ patto asmi amhīti attho.</paragraph>
<paragraph line="946" number="397">Atthapaṭisambhidādayo catasso paṭisambhidā sotāpattimaggādayo aṭṭha vimokkhā iddhividhādayo cha abhiññāyo <bold>me</bold>mayā <bold>sacchikatā</bold>paccakkhaṃ katā. <bold>Buddhassa</bold>bhagavato ovādānusāsanīsaṅkhātaṃ <bold>sāsanaṃ</bold>mayā <bold>kataṃ</bold>sīlapaṭipattinipphādanavasena pariyosāpitanti attho.</paragraph>
<paragraph line="947"><bold>Ittha</bold>nti iminā pakārena heṭṭhā vuttakkamena. Evaṃ so ekasseva anomadassībuddhassa santike dvikkhattuṃ byākaraṇaṃ labhi. Kathaṃ? Heṭṭhā vuttanayena seṭṭhi hutvā tassa bhagavato santike laddhabyākaraṇo tato cuto sāmuddike nāgabhavane nibbatto tasseva bhagavato santike dīghāyukabhāvena upahāraṃ katvā nimantetvā bhojetvā mahāpūjaṃ akāsi. Tadāpi bhagavā byākaraṇaṃ kathesi. <bold>Suda</bold>nti padapūraṇe nipāto. <bold>Āyasmā</bold>ti piyavacanaṃ garugāravādhivacanaṃ. Mahāmoggallānatthero imā apadānagāthāyo <bold>abhāsittha</bold>kathesi. <bold>Itī</bold>ti parisamāpanatthe nipāto.</paragraph>
<centered line="948">Mahāmoggallānattheraapadānavaṇṇanā samattā.</centered>
<subhead line="949">3-3. Mahākassapattheraapadānavaṇṇanā</subhead>
<paragraph line="950"><bold>Padumuttarassa</bold><pageBreak edition="M" number="1.0282" /><pageBreak edition="V" number="1.0260" /><bold>bhagavato</bold>tyādikaṃ āyasmato mahākassapattherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññasambhārāni upacinanto padumuttarabhagavato kāle haṃsavatīnagare vedeho nāma asītikoṭivibhavo kuṭumbiko ahosi. So buddhamāmako, dhammamāmako, saṅghamāmako, upāsako hutvā viharanto ekasmiṃ uposathadivase pātova <pageBreak edition="P" number="0.0252" />subhojanaṃ bhuñjitvā uposathaṅgāni adhiṭṭhāya gandhapupphādīni gahetvā vihāraṃ gantvā satthāraṃ pūjetvā vanditvā ekamantaṃ nisīdi.</paragraph>
<paragraph line="951">Tasmiñca khaṇe satthā mahānisabhattheraṃ nāma tatiyasāvakaṃ ‘‘etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ nisabho’’ti etadagge ṭhapesi. Upāsako taṃ sutvā pasanno dhammakathāvasāne mahājane uṭṭhāya gate satthāraṃ vanditvā ‘‘sve, bhante, mayhaṃ bhikkhaṃ adhivāsethā’’ti nimantesi. ‘‘Mahā kho, upāsaka, bhikkhusaṅgho’’ti. ‘‘Kittako, bhante’’ti? ‘‘Aṭṭhasaṭṭhibhikkhusatasahassa’’nti. ‘‘Bhante, ekaṃ sāmaṇerampi vihāre asesetvā mayhaṃ bhikkhaṃ gaṇhathā’’ti. Satthā adhivāsesi. Upāsako satthu adhivāsanaṃ ñatvā gehaṃ gantvā mahādānaṃ sajjetvā punadivase satthu kālaṃ ārocāpesi. Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne yāguādīni sampaṭicchanto bhattavissaggaṃ akāsi. Upāsakopi satthu santike nisīdi.</paragraph>
<paragraph line="952">Tasmiṃ antare <bold>mahānisabhatthero</bold>piṇḍāya caranto tameva vīthiṃ paṭipajji. Upāsako disvā uṭṭhāya gantvā theraṃ vanditvā ‘‘pattaṃ, bhante, dethā’’ti āha. Thero pattaṃ adāsi. ‘‘Bhante, idheva pavisatha, satthāpi gehe nisinno’’ti. ‘‘Na vaṭṭissati, upāsakā’’ti. So therassa pattaṃ gahetvā piṇḍapātassa pūretvā adāsi. Tato theraṃ anugantvā nivatto satthu santike nisīditvā evamāha – ‘‘mahānisabhatthero, bhante, ‘satthāpi gehe nisinno’ti vuttepi pavisituṃ na icchi. Atthi nu kho etassa tumhākaṃ guṇehi atirekaguṇo’’ti? Buddhānañca vaṇṇamaccheraṃ nāma natthi, tasmā satthā evamāha – ‘‘upāsaka, mayaṃ bhikkhaṃ āgamayamānā gehe nisīdāma, so bhikkhu na evaṃ nisīditvā bhikkhaṃ <pageBreak edition="M" number="1.0283" />udikkhati. Mayaṃ gāmantasenāsane vasāma, so araññeyeva vasati. Mayaṃ channe vasāma, so abbhokāseyeva vasatī’’ti bhagavā ‘‘ayañca ayañcetassa guṇo’’ti mahāsamuddaṃ pūrayamāno viya tassa guṇaṃ kathesi.</paragraph>
<paragraph line="953">Upāsakopi <pageBreak edition="V" number="1.0261" />pakatiyā jalamānadīpo telena āsitto viya suṭṭhutaraṃ pasanno hutvā cintesi – ‘‘kiṃ mayhaṃ aññāya sampattiyā, yaṃnūnāhaṃ anāgate ekassa buddhassa santike dhutavādānaṃ aggabhāvatthāya patthanaṃ karissāmī’’ti. So punapi satthāraṃ nimantetvā teneva niyāmena satta divase mahādānaṃ datvā sattame divase buddhappamukhassa mahābhikkhusaṅghassa ticīvarāni datvā satthu <pageBreak edition="P" number="0.0253" />pādamūle nipajjitvā evamāha – ‘‘yaṃ me, bhante, satta divase dānaṃ dentassa mettaṃ kāyakammaṃ mettaṃ vacīkammaṃ mettaṃ manokammaṃ paccupaṭṭhitaṃ, imināhaṃ na aññaṃ devasampattiṃ vā sakkamārabrahmasampattiṃ vā patthemi, idaṃ pana me kammaṃ anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya terasadhutaṅgadharānaṃ aggabhāvassa adhikāro hotū’’ti. Satthā ‘‘mahantaṃ ṭhānaṃ iminā patthitaṃ, samijjhissati nu kho, no’’ti olokento samijjhanabhāvaṃ disvā āha – ‘‘manāpaṃ te ṭhānaṃ patthitaṃ, anāgate satasahassakappāvasāne gotamo nāma buddho uppajjissati, tassa tvaṃ tatiyasāvako mahākassapatthero nāma bhavissasī’’ti byākāsi. Taṃ sutvā upāsako ‘‘buddhānaṃ dve kathā nāma natthī’’ti punadivase pattabbaṃ viya taṃ sampattiṃ amaññittha. So yāvatāyukaṃ dānaṃ datvā sīlaṃ samādāya rakkhitvā nānappakāraṃ puññakammaṃ katvā kālaṃkatvā sagge nibbatti.</paragraph>
<paragraph line="954">Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe bandhumatīnagaraṃ upanissāya kheme migadāye viharante devalokā cavitvā aññatarasmiṃ parijiṇṇabrāhmaṇakule nibbatti. Tasmiñca kāle vipassī bhagavā sattame saṃvacchare dhammaṃ kathesi, mahantaṃ kolāhalaṃ ahosi. Sakalajambudīpe devatā ‘‘satthā dhammaṃ kathessatī’’ti ārocesuṃ. Brāhmaṇo taṃ sāsanaṃ assosi. Tassa nivāsanasāṭako ekoyeva, tathā brāhmaṇiyā. Pārupanaṃ pana dvinnampi ekameva. So sakalanagare ‘‘ekasāṭakabrāhmaṇo’’ti paññāyi <pageBreak edition="M" number="1.0284" />. So brāhmaṇo kenacideva kiccena brāhmaṇānaṃ sannipāte sati brāhmaṇiṃ gehe ṭhapetvā sayaṃ taṃ vatthaṃ pārupitvā gacchati, brāhmaṇīnaṃ sannipāte sati sayaṃ gehe acchati, brāhmaṇī taṃ vatthaṃ pārupitvā gacchati. Tasmiṃ pana divase so brāhmaṇiṃ āha – ‘‘bhoti, kiṃ tvaṃ rattiṃ dhammaṃ suṇissasi, udāhu divā’’ti? ‘‘Sāmi, ahaṃ mātugāmo bhīrukajātikā rattiṃ sotuṃ na sakkomi, divā sossāmī’’ti taṃ brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ vihāraṃ gantvā satthāraṃ vanditvā ekamantaṃ nisinnā dhammaṃ sutvā upāsikāhi saddhiṃ agamāsi. Atha brāhmaṇo taṃ gehe ṭhapetvā taṃ vatthaṃ pārupitvā vihāraṃ gato.</paragraph>
<paragraph line="955">Tasmiñca <pageBreak edition="V" number="1.0262" />samaye satthā parisamajjhe alaṅkatadhammāsane nisinno cittabījaniṃ gahetvā ākāsagaṅgaṃ otārento viya sineruṃ manthaṃ katvā sāgaraṃ nimmanthento viya ca dhammakathaṃ kathesi. Brāhmaṇassa parisapariyantena <pageBreak edition="P" number="0.0254" />nisinnassa dhammaṃ suṇantassa paṭhamayāmeyeva sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā ‘‘dasabalassa dassāmī’’ti cintesi. Athassa ādīnavasahassaṃ dassayamānaṃ maccheraṃ uppajji. So ‘‘brāhmaṇiyā tuyhañca ekameva vatthaṃ, aññaṃ kiñci pārupanaṃ nāma natthi, apārupitvā bahi vicarituṃ na sakkomī’’ti sabbathāpi adātukāmo ahosi. Athassa nikkhante paṭhame majjhimayāmeti tatheva pīti uppajji. So tatheva cintetvā tatheva adātukāmo ahosi. Athassa majjhime yāme nikkhante pacchimayāmepi tatheva pīti uppajji. Tadā so maccheraṃ jinitvā vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā dakkhiṇena hatthena apphoṭetvā ‘‘jitaṃ me, jitaṃ me’’ti tikkhattuṃ nadi.</paragraph>
<paragraph line="956">Tasmiṃ samaye bandhumā rājā dhammāsanassa pacchato antosāṇiyaṃ nisinno dhammaṃ suṇāti. Rañño ca nāma ‘‘jitaṃ me’’ti saddo amanāpo hoti. Rājā purisaṃ āṇāpesi ‘‘gaccha, bhaṇe, etaṃ puccha – ‘kiṃ so vadatī’’’ti? Brāhmaṇo tenāgantvā pucchito ‘‘avasesā hatthiyānādīni āruyha asicammādīni gahetvā parasenaṃ <pageBreak edition="M" number="1.0285" />jinanti, na taṃ acchariyaṃ. Ahaṃ pana pacchato āgacchantassa kūṭagoṇassa muggarena sīsaṃ bhinditvā taṃ palāpento viya maccheracittaṃ jinitvā pārutavatthaṃ dasabalassa adāsiṃ, taṃ me jitaṃ maccheraṃ acchariya’’nti āha. So āgantvā taṃ pavattiṃ rañño ārocesi. Rājā ‘‘amhe, bhaṇe, dasabalassa anurūpaṃ na jānāma, brāhmaṇo jānātī’’ti tassa pasīditvā vatthayugaṃ pesesi. Taṃ disvā brāhmaṇo cintesi – ‘‘rājā mayhaṃ tuṇhī nisinnassa paṭhamaṃ kiñci adatvā satthu guṇe kathentassa adāsi, satthu guṇe paṭicca idaṃ uppannaṃ, satthuyeva anucchavika’’nti tampi vatthayugaṃ dasabalassa adāsi. Rājā ‘‘kiṃ brāhmaṇena kata’’nti pucchitvā ‘‘tampi tena vatthayugaṃ tathāgatasseva dinna’’nti sutvā aññānipi dve vatthayugāni pesesi, so tānipi satthu adāsi. Puna rājā ‘aññānipi cattārī’ti evaṃ vatvā yāva evaṃ dvattiṃsa vatthayugāni pesesi. Atha brāhmaṇo ‘‘idaṃ vaḍḍhetvā vaḍḍhetvā gahaṇaṃ viya hotī’’ti attano atthāya ekaṃ, brāhmaṇiyā ekanti dve vatthayugāni gahetvā, tiṃsa yugāni tathāgatasseva adāsi. Tato paṭṭhāya ca so satthu vissāsiko jāto.</paragraph>
<paragraph line="957">Atha taṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ <pageBreak edition="P" number="0.0255" /><pageBreak edition="V" number="1.0263" />attano pārutaṃ rattakambalaṃ datvā āha – ‘‘ito paṭṭhāya imaṃ pārupitvā dhammaṃ suṇāhī’’ti. So ‘‘kiṃ me iminā kambalena imasmiṃ pūtikāye upanītenā’’ti cintetvā antogandhakuṭiyaṃ tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ gantvā antogandhakuṭiyaṃ satthu santike nisīdi. Tasmiṃ khaṇe chabbaṇṇā buddharasmiyo kambale paṭihaññanti, kambalo ativiya virocittha. Rājā ullokento sañjānitvā āha – ‘‘amhākaṃ, bhante, esa kambalo, amhehi ekasāṭakabrāhmaṇassa dinno’’ti. ‘‘Tumhehi, mahārāja, brāhmaṇo pūjito, brāhmaṇena mayaṃ pūjitā’’ti. Rājā ‘‘brāhmaṇo yuttaṃ aññāsi, na maya’’nti pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ datvā purohitaṭṭhāne ṭhapesi. Sopi ‘‘aṭṭhaṭṭhakaṃ nāma catusaṭṭhi hotī’’ti catusaṭṭhisalākabhattāni upaṭṭhapetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.</paragraph>
<paragraph line="958">Puna <pageBreak edition="M" number="1.0286" />tato cuto imasmiṃ kappe bhagavato koṇāgamanassa bhagavato kassapassa cāti dvinnaṃ antare bārāṇasiyaṃ kuṭumbiyakule nibbatto. So vaḍḍhimanvāya gharāvāsaṃ vasanto ekadivasaṃ araññe jaṅghavihāraṃ vicarati. Tasmiñca samaye paccekabuddho nadītīre cīvarakammaṃ karonto anuvāte appahonte saṅgharitvā ṭhapetumāraddho. So taṃ disvā ‘‘kasmā, bhante, saṅgharitvā ṭhapethā’’ti āha. ‘‘Anuvāto nappahotī’’ti. ‘‘Iminā, bhante, karothā’’ti uttarisāṭakaṃ datvā ‘‘nibbattanibbattaṭṭhāne me kāci hāni mā hotū’’ti patthanaṃ akāsi.</paragraph>
<paragraph line="959">Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi. Athassa bhaginī paccekabuddhassa piṇḍapātaṃ datvā tassa bhariyaṃ sandhāya – ‘‘evarūpaṃ bālaṃ yojanasate parivajjeyya’’nti patthanaṃ ṭhapesi. Sā gehaṅgaṇe ṭhitā sutvā ‘‘imāya dinnabhattaṃ esa mā bhuñjatū’’ti pattaṃ gahetvā bhattaṃ chaḍḍetvā kalalassa pūretvā adāsi. Itarā disvā ‘‘bāle, maṃ tāva akkosa vā pahara vā, evarūpassa pana dve asaṅkhyeyyāni pūritapāramissa paccekabuddhassa pattato bhattaṃ chaḍḍetvā kalalaṃ dātuṃ na yutta’’nti āha. Athassa bhariyāya paṭisaṅkhānaṃ uppajji. Sā ‘‘tiṭṭhatha, bhante’’ti kalalaṃ chaḍḍetvā pattaṃ dhovitvā gandhacuṇṇena ubbaṭṭetvā paṇītabhattassa catumadhurassa ca pūretvā upari āsittena padumagabbhavaṇṇena sappinā vijjotamānaṃ <pageBreak edition="P" number="0.0256" />pattaṃ paccekabuddhassa hatthe ṭhapetvā ‘‘yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū’’ti patthanaṃ akāsi. Paccekabuddho anumoditvā ākāsaṃ pakkhandi. Tepi dve jāyampatikā yāvatāyukaṃ ṭhatvā tato cutā <pageBreak edition="V" number="1.0264" />sagge nibbattiṃsu. Puna tato cavitvā upāsako kassapasammāsambuddhakāle bārāṇasiyaṃ asītikoṭivibhavasampanne kule nibbatti, itarāpi tādisasseva seṭṭhino dhītā hutvā nibbatti, tassa vayappattassa tameva seṭṭhidhītaraṃ ānayiṃsu. Tassā pubbe aniṭṭhavipākassa pāpakammassa ānubhāvena patikulaṃ paviṭṭhamattāya ummārantarato paṭṭhāya sakalaṃ gehaṃ ugghāṭitavaccakūpo viya duggandhaṃ jātaṃ. Kumāro ‘‘kassāyaṃ gandho’’ti pucchitvā ‘‘seṭṭhikaññāyā’’ti sutvā ‘‘nīharatha na’’nti tassāyeva kulagharaṃ pesesi. Sā teneva nīhārena sattasu ṭhānesu paṭinivatti.</paragraph>
<paragraph line="960">Tena <pageBreak edition="M" number="1.0287" />samayena kassapadasabalo parinibbāyi. Tassa satasahasagghanikāhi suvaṇṇiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye kariyamāne sā seṭṭhidhītā cintesi – ‘‘ahaṃ sattasu ṭhānesu paṭinivattā, kiṃ me jīvitenā’’ti attano ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthiṇṇaṃ caturaṅgulubbedhaṃ. Tato haritālamanosilāpiṇḍaṃ gahetvā aṭṭha uppalapupphahatthake ādāya cetiyakaraṇaṭṭhānaṃ gatā. Tasmiñca khaṇe ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti. Seṭṭhidhītā vaḍḍhakiṃ āha ‘‘imaṃ me iṭṭhakaṃ ettha ṭhapethā’’ti. ‘‘Amma bhaddake, kāle āgatāsi, sayameva ṭhapehī’’ti. Sā āruyha telena haritālamanosilāpiṇḍaṃ yojetvā tena bandhanena iṭṭhakaṃ patiṭṭhapetvā upari aṭṭhahi uppalapupphahatthakehi pūjaṃ katvā vanditvā ‘‘nibbattanibbattaṭṭhāne me kāyato candanagandho vāyatu, mukhato uppalagandho’’ti patthanaṃ katvā cetiyaṃ vanditvā padakkhiṇaṃ katvā gehaṃ agamāsi.</paragraph>
<paragraph line="961">Tasmiṃyeva khaṇe sā yassa seṭṭhiputtassa paṭhamaṃ gehaṃ nītā, tassa taṃ ārabbha sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha ‘‘idha ānītā seṭṭhidhītā kuhi’’nti? ‘‘Kulagehe, sāmī’’ti. ‘‘Ānetha naṃ, nakkhattaṃ kīḷissāmī’’ti. Te gantvā taṃ vanditvā ṭhitā. ‘‘Kiṃ, tātā, āgatatthā’’ti tāya puṭṭhā tassā taṃ pavattiṃ ācikkhiṃsu. ‘‘Tātā, mayā ābharaṇabhaṇḍehi cetiyaṃ pūjitaṃ, ābharaṇaṃ me natthī’’ti. Te gantvā seṭṭhiputtassa ārocesuṃ. ‘‘Ānetha naṃ, piḷandhanaṃ labhissatī’’ti. Te taṃ ānayiṃsu. Tassā saha gehapavesanena sakalagehaṃ candanagandho ceva uppalagandho <pageBreak edition="P" number="0.0257" />ca vāyi. Seṭṭhiputto taṃ pucchi – ‘‘bhadde, tava sarīrato paṭhamaṃ duggandho vāyi, idāni pana te sarīrato candanagandho, mukhato uppalagandho vāyati, kimeta’’nti? Sā ādito paṭṭhāya attanā katakammaṃ ārocesi. Seṭṭhiputto ‘‘niyyānikaṃ vata buddhasāsana’’nti pasīditvā yojanikaṃ suvaṇṇacetiyaṃ kambalakañcukena <pageBreak edition="V" number="1.0265" />paṭicchādetvā tattha tattha rathacakkapamāṇehi suvaṇṇapadumehi alaṅkari. Tesaṃ dvādasahatthā olambakā honti.</paragraph>
<paragraph line="962">So tattha yāvatāyukaṃ ṭhatvā tato cuto sagge nibbattitvā, puna tato cavitvā bārāṇasito yojanamatte ṭhāne aññatarasmiṃ amaccakule <pageBreak edition="M" number="1.0288" />nibbatti. Bhariyā panassa devalokato cavitvā rājakule jeṭṭharājadhītā hutvā nibbatti. Tesu vayappattesu kumārassa vasanagāme nakkhattaṃ saṅghuṭṭhaṃ. So mātaraṃ āha – ‘‘amma, sāṭakaṃ me dehi, nakkhattaṃ kīḷissāmī’’ti. Sā dhotavatthaṃ nīharitvā adāsi. ‘‘Amma, thūlamida’’nti āha. Sā aññaṃ nīharitvā adāsi. So tampi paṭikkhipi. Atha naṃ mātā āha – ‘‘tāta, yādise gehe mayaṃ jātā, natthi no ito sukhumatarassa paṭilābhāya puñña’’nti. ‘‘Tena hi labhanaṭṭhānaṃ gacchāmi, ammā’’ti. ‘‘Putta, ahaṃ ajjeva tuyhaṃ bārāṇasinagararajjapaṭilābhaṃ icchāmī’’ti. So mātaraṃ vanditvā ‘‘gacchāmi, ammā’’ti. ‘‘Gaccha, tātā’’ti. So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ pārupitvā nipajji. So ca bārāṇasirañño kālaṅkatassa sattamo divaso hoti.</paragraph>
<paragraph line="963">Amaccā rañño sarīrakiccaṃ katvā rājaṅgaṇe nisīditvā mantayiṃsu – ‘‘rañño ekā dhītāva atthi, putto natthi, arājakaṃ rajjaṃ nassissati, ko rājā bhavituṃ arahatī’’ti? ‘‘Tvaṃ hohi, tvaṃ hohī’’ti. Purohito āha – ‘‘bahuṃ oloketuṃ na vaṭṭati, phussarathaṃ vissajjessāmā’’ti. Te kumudavaṇṇe cattāro sindhave yojetvā pañcavidharājakakudhabhaṇḍaṃ setacchattañca tasmiṃ ṭhapetvā rathaṃ vissajjetvā pacchato tūriyāni paggaṇhāpesuṃ. Ratho pācīnadvārena nikkhamitvā uyyānābhimukho agamāsi. ‘‘Paricayena uyyānābhimukho gacchati, nivattemā’’ti keci āhaṃsu. Purohito ‘‘mā nivattayitthā’’ti āha. Ratho gantvā kumāraṃ padakkhiṇaṃ katvā āruhanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento ‘‘tiṭṭhatu ayaṃ dīpo, dvisahassaparittadīpavāresu catūsu mahādīpesu esa rajjaṃ kāretuṃ yutto’’ti vatvā ‘‘tūriyāni paggaṇhathā’’ti tikkhattuṃ tūriyāni paggaṇhāpeti.</paragraph>
<paragraph line="964">Atha kumāro mukhaṃ vivaritvā olokento ‘‘kena kammena āgatatthā’’ti āha. ‘‘Deva, tumhākaṃ rajjaṃ pāpuṇātī’’ti. ‘‘Rājā vo kaha’’nti? ‘‘Devattaṃ gato, sāmī’’ti. ‘‘Kati divasā atikkantā’’ti <pageBreak edition="P" number="0.0258" />? ‘‘Ajja sattamo divaso’’ti. ‘‘Putto vā dhītā vā natthī’’ti <pageBreak edition="V" number="1.0266" />? ‘‘Dhītā atthi, deva, putto natthī’’ti. ‘‘Tena hi karissāmi rajja’’nti. Te tāvadeva abhisekamaṇḍapaṃ <pageBreak edition="M" number="1.0289" />kāretvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu. Athassa katābhisekassa satasahassagghanakaṃ vatthaṃ upanayiṃsu. So ‘‘kimidaṃ, tātā’’ti āha. ‘‘Nivāsanavatthaṃ, devā’’ti. ‘‘Nanu, tātā, thūla’’nti? ‘‘Manussaparibhogavatthesu ito mudutaraṃ natthi, devā’’ti. ‘‘Tumhākaṃ rājā evarūpaṃ nivāsesī’’ti? ‘‘Āma, devā’’ti. ‘‘Na maññe puññavā tumhākaṃ rājā’’ti ‘‘suvaṇṇabhiṅgāraṃ āharatha, labhissāmi vattha’’nti suvaṇṇabhiṅgāraṃ āharāpetvā uṭṭhāya hatthe dhovitvā mukhaṃ vikkhāletvā hatthena udakaṃ gahetvā puratthimadisāyaṃ abbhukkiri. Ghanapathaviṃ bhinditvā aṭṭha kapparukkhā uṭṭhahiṃsu. Puna udakaṃ gahetvā dakkhiṇapacchimauttaradisāyanti evaṃ catūsu disāsu abbhukkiri. Sabbadisāsu aṭṭhaaṭṭhakaṃ katvā dvattiṃsa kapparukkhā uṭṭhahiṃsu. So ekaṃ dibbadussaṃ nivāsetvā ekaṃ pārupitvā ‘‘nandarañño vijite suttakantikā itthiyo ‘mā suttaṃ kantiṃsū’ti evaṃ bheriṃ carāpethā’’ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā pāsādaṃ abhiruyha mahāsampattiṃ anubhavi.</paragraph>
<paragraph line="965">Evaṃ gacchante kāle devī rañño sampattiṃ disvā ‘‘aho vata tapassī’’ti kāruññākāraṃ dassesi. ‘‘Kimidaṃ, devī’’ti puṭṭhā ‘‘atimahatī, deva, te sampatti, atīte buddhānaṃ saddahitvā katakalyāṇassa phalaṃ, idāni anāgatassa paccayaṃ puññaṃ na karothā’’ti āha. Kassa dassāma, sīlavanto natthīti. ‘‘Asuñño, deva, jambudīpo arahantehi; tumhe, deva, dānaṃ sajjetha, ahaṃ arahante lacchāmī’’ti āha. Punadivase rājā pācīnadvāre dānaṃ sajjāpesi. Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā ‘‘sace etissāya disāya arahanto atthi, sve āgantvā amhākaṃ bhikkhaṃ gaṇhantū’’ti āha. Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu.</paragraph>
<paragraph line="966">Punadivase dakkhiṇadvāre sajjetvā tatheva dakkhiṇeyyaṃ nālattha, punadivasepi pacchimadvāre tatheva. Uttaradvāre sajjitadivasena pana deviyā tatheva nimantentiyā <pageBreak edition="M" number="1.0290" />himavante vasantānaṃ padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi – ‘‘mārisā, nandarājā tumhe nimanteti, adhivāsetha tassā’’ti. Te adhivāsetvā punadivase anotattadahe mukhaṃ dhovitvā ākāsenāgantvā uttaradvāre otariṃsu. Manussā disvā <pageBreak edition="P" number="0.0259" />gantvā ‘‘pañcasatā, deva, paccekabuddhā āgatā’’ti rañño ārocesuṃ. Rājā saddhiṃ deviyā gantvā vanditvā paccekabuddhe pāsādaṃ āropetvā tatra nesaṃ dānaṃ datvā bhattakiccāvasāne <pageBreak edition="V" number="1.0267" />rājā saṅghattherassa, devī saṅghanavakassa pādamūle nipatitvā ‘‘ayyā, bhante, paccayehi na kilamissanti, mayañca puññena na parihāyissāmī, amhākaṃ yāvajīvaṃ idha nivāsāya paṭiññaṃ dethā’’ti paṭiññaṃ kāretvā uyyāne pañca paṇṇasālāsatāni, pañca caṅkamanasatānīti sabbākārena nivāsanaṭṭhānāni sampādetvā tattha vasāpesuṃ.</paragraph>
<paragraph line="967">Evaṃ kāle gacchante rañño paccante kupite rājā ‘‘ahaṃ paccantaṃ vūpasametuṃ gacchāmi, tvaṃ paccekabuddhesu mā pamajjā’’ti deviṃ ovaditvā gato. Tasmiṃ anāgateyeva paccekabuddhānaṃ āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamanasamaye ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena sesāpīti sabbeva parinibbutā. Punadivase devī paccekabuddhānaṃ nisīdanaṭṭhānāni sajjetvā pupphāni vikiritvā dhūpaṃ vāsetvā tesaṃ āgamanaṃ olokentī nisinnā āgamanaṃ adisvā purise pesesi – ‘‘gacchatha, tātā, jānātha kiṃ ayyānaṃ aphāsuka’’nti? Te gantvā mahāpadumassa paṇṇasālāya dvāraṃ vivaritvā tattha taṃ apassantā caṅkamanaṃ gantvā ālambanaphalakaṃ nissāya ṭhitaṃ disvā vanditvā ‘‘kālo, bhante’’ti āhaṃsu. Parinibbutasarīraṃ kiṃ kathessati, te ‘‘niddāyati maññe’’ti vatvā piṭṭhipāde hatthena parāmasitvā pādānaṃ sītalatāya ceva thaddhatāya ca parinibbutabhāvaṃ ñatvā dutiyassa santikaṃ gantvā tatheva ñatvā puna tatiyassāti evaṃ sabbepi parinibbutabhāvaṃ ñatvā rājakulaṃ āgamiṃsu. ‘‘Kahaṃ, tātā, paccekabuddhā’’ti puṭṭhā ‘‘parinibbutā, devī’’ti āhaṃsu. Devī kandantī rodantī nikkhamitvā nāgarehi saddhiṃ <pageBreak edition="M" number="1.0291" />tattha gantvā sādhukīḷitaṃ kāretvā paccekabuddhānaṃ sarīrakiccaṃ kāretvā dhātuyo gāhāpetvā cetiyaṃ patiṭṭhāpesi.</paragraph>
<paragraph line="968">Rājā paccantaṃ vūpasametvā āgato paccuggamanaṃ āgataṃ deviṃ pucchi – ‘‘kiṃ, bhadde, tvaṃ paccekabuddhesu na pamajjasi, nirogā ca ayyā’’ti? ‘‘Parinibbutā, devā’’ti. Taṃ sutvā rājā cintesi – ‘‘evarūpānampi paṇḍitānaṃ maraṇaṃ uppajjati, amhākaṃ kuto mokkhā’’ti? So nagaraṃ apavisitvā uyyānameva gantvā jeṭṭhaputtaṃ pakkosāpetvā tassa rajjaṃ niyyātetvā sayaṃ samaṇapabbajjaṃ pabbaji. Devīpi ‘‘raññe pabbajite ahaṃ kiṃ karissāmī’’ti tatheva uyyāne pabbaji. Dvepi jhānaṃ bhāvetvā tato cutā brahmaloke nibbattiṃsu.</paragraph>
<paragraph line="969">Tesu <pageBreak edition="P" number="0.0260" />tattheva vasantesu amhākaṃ satthā loke uppajjitvā pavattitavaradhammacakko anupubbena <pageBreak edition="V" number="1.0268" />rājagahaṃ pāpuṇi. Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa bhariyāya kucchimhi nibbatto. Ayaṃ bhaddakāpilānī maddaraṭṭhe sāgalanagare kosiyagottabrāhmaṇassa bhariyāya kucchimhi nibbattā. Tesaṃ anukkamena vaḍḍhamānānaṃ pippalimāṇavassa vīsatime, bhaddāya soḷasame vaye sampatte mātāpitaro puttaṃ oloketvā ‘‘tāta, tvaṃ vayappatto, kulavaṃsaṃ patiṭṭhapetuṃ yutto’’ti ativiya nippīḷiyiṃsu. Māṇavo āha – ‘‘mayhaṃ sotapathe evarūpaṃ kathaṃ mā kathayittha, ahaṃ yāva tumhe dharatha, tāva paṭijaggissāmi, tumhākaṃ accayena nikkhamitvā pabbajissāmī’’ti. Te katipāhaṃ atikkamitvā puna kathayiṃsu. Sopi puna paṭikkhipi. Tato paṭṭhāya mātā nirantaraṃ kathetiyeva.</paragraph>
<paragraph line="970">Māṇavo ‘‘mātaraṃ saññāpessāmī’’ti rattasuvaṇṇassa nikkhasahassaṃ datvā suvaṇṇakārehi itthirūpakaṃ kāretvā tassa majjanaghaṭṭanādikammapariyosāne taṃ rattavatthaṃ nivāsetvā suvaṇṇasampannehi pupphehi ceva nānālaṅkārehi ca alaṅkārāpetvā ‘‘amma, evarūpaṃ ārammaṇaṃ labhanto gehe vasissāmi, alabhanto na vasissāmī’’ti. Paṇḍitā brāhmaṇī cintesi – ‘‘mayhaṃ putto puññavā dinnadāno katābhinīhāro pubbe puññāni karonto na ekakova akāsi, addhā etena saha katapuññā suvaṇṇarūpakapaṭibhāgā bhavissatī’’ti. Aṭṭha brāhmaṇe pakkosāpetvā sabbabhogehi <pageBreak edition="M" number="1.0292" />santappetvā suvaṇṇarūpakaṃ rathe āropetvā ‘‘gacchatha, tātā, yattha amhehi jātigottabhogādisamānakule evarūpaṃ dārikaṃ passatha, tattha idameva suvaṇṇarūpakaṃ saccākāraṃ katvā dethā’’ti uyyojesi.</paragraph>
<paragraph line="971">Te ‘‘amhākaṃ nāma etaṃ kamma’’nti nikkhamitvā ‘‘kattha labhissāma, maddaraṭṭhaṃ nāma itthāgāraṃ, maddaraṭṭhaṃ gamissāmā’’ti maddaraṭṭhe sāgalanagaraṃ agamaṃsu. Attha taṃ suvaṇṇarūpakaṃ nhānatitthe ṭhapetvā ekamantaṃ nisīdiṃsu. Atha bhaddāya dhātī bhaddaṃ nhāpetvā alaṅkaritvā sayaṃ nhāyituṃ udakatitthaṃ gantvā suvaṇṇarūpakaṃ disvā ‘‘kissāyaṃ <pageBreak edition="P" number="0.0261" />avinītā idhāgantvā ṭhitā’’ti piṭṭhipasse paharitvā suvaṇṇarūpakaṃ ñatvā ‘‘ayyadhītā meti saññaṃ uppādesi, ayaṃ pana ayyadhītāya nivāsanapaṭiggahitāyapi asadisā’’ti āha. Atha naṃ te brāhmaṇā ‘‘evarūpā kira te sāmidhītā’’ti pucchiṃsu. Sā ‘‘imāya suvaṇṇapaṭimāya sataguṇena sahassaguṇena mayhaṃ ayyadhītā abhirūpatarā’’, tathā hi ‘‘appadīpepi dvādasahatthe gabbhe nisinnā sarīrobhāsena tamaṃ vidhamatī’’ti āha. ‘‘Tena hi tassā mātāpitūnaṃ santikaṃ gacchāmā’’ti suvaṇṇarūpakaṃ rathe āropetvā taṃ dhātiṃ anugantvā kosiyagottassa gharadvāre ṭhatvā āgamanaṃ ārocayiṃsu.</paragraph>
<paragraph line="972">Brāhmaṇo <pageBreak edition="V" number="1.0269" />paṭisanthāraṃ katvā ‘‘kuto āgatatthā’’ti pucchi. Te ‘‘magadharaṭṭhe mahātitthagāme kapilabrāhmaṇassa gharato iminā nāma kāraṇena āgatamhā’’ti āhaṃsu. ‘‘Sādhu, tātā, amhehi samajātigottavibhavo so brāhmaṇo, dassāma dārika’’nti paṇṇākāraṃ gaṇhi. Te kapilabrāhmaṇassa sāsanaṃ pahiṇiṃsu – ‘‘laddhā no bhaddā nāma dārikā, kattabbaṃ jānāthā’’ti. Taṃ sāsanaṃ sutvā pippalimāṇavassa ārocayiṃsu ‘‘laddhā dārikā’’ti. Pippalimāṇavo ‘‘ahaṃ ‘na labhissantī’ti cintesiṃ, ime ‘laddhā’ti pesenti, anatthiko hutvā paṇṇaṃ pesessāmī’’ti rahogato paṇṇaṃ likhi ‘‘bhaddā attano jātigottabhogānurūpaṃ patiṃ labhatu, ahaṃ nikkhamitvā pabbajissāmi, mā pacchā vippaṭisārinī ahosī’’ti. Bhaddāpi ‘‘asukassa kira maṃ dātukāmā’’ti sutvā rahogatā paṇṇaṃ likhi – ‘‘ayyaputto attano jātigottabhogānurūpaṃ <pageBreak edition="M" number="1.0293" />dārikaṃ labhatu, ahaṃ pabbajissāmi, mā pacchā vippaṭisārī bhavāhī’’ti. Dvepi paṇṇāni antarāmagge samāgacchiṃsu. ‘‘Idaṃ kassa paṇṇa’’nti? ‘‘Pippalimāṇavena bhaddāya pahita’’nti. ‘‘Idaṃ kassā’’ti? ‘‘Bhaddāya pippalimāṇavassa pahita’’nti ca vutte te dvepi vācetvā ‘‘passatha dārakānaṃ kamma’’nti phāletvā araññe chaḍḍetvā aññaṃ taṃsamānaṃ paṇṇaṃ likhitvā ito etto ca pesesuṃ. Iti kumārassa kumārikāya ca sadisaṃ paṇṇaṃ lokassādarahitamevāti anicchamānānampi tesaṃ dvinnaṃ samāgamo ahosi.</paragraph>
<paragraph line="973">Taṃdivasameva pippalimāṇavopi bhaddaṃ ekaṃ pupphadāmaṃ gaṇhāpesi. Bhaddāpi tāni sayanamajjhe ṭhapesi. Ubhopi bhuttasāyamāsā sayanaṃ āruhituṃ ārabhiṃsu. Tesu māṇavo dakkhiṇapassena sayanaṃ āruhi, bhaddā vāmapassena abhiruhitvā āha – ‘‘yassa passe pupphāni milāyanti, tassa rāgacittaṃ uppannanti vijānissāma, imaṃ pupphadāmaṃ na allīyitabba’’nti. Te pana aññamaññaṃ sarīrasamphassabhayena sakalarattiṃ niddaṃ anokkamantāva vītināmesuṃ. Divā pana hasitamattampi nākaṃsu. Te lokāmisena asaṃsaṭṭhā yāva mātāpitaro dharanti, tāva kuṭumbaṃ avicāretvā tesu kālaṅkatesu vicārayiṃsu. Mahatī māṇavassa sampatti. Ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇaṃ eva magadhanāḷiyā <pageBreak edition="P" number="0.0262" />dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni, kammanto dvādasayojaniko, anurādhapurappamāṇā cuddasagāmā, cuddasa hatthānīkāni, cuddasa assānīkāni, cuddasa rathānīkāni.</paragraph>
<paragraph line="974">So ekadivasaṃ alaṅkataassaṃ āruyha mahājanaparivuto kammantaṭṭhānaṃ gantvā khettakoṭiyaṃ ṭhito naṅgalehi chinnaṭṭhānato kākādayo sakuṇe gaṇḍuppādādike pāṇake uddharitvā khādante disvā ‘‘tātā, ime kiṃ khādantī’’ti pucchi. ‘‘Gaṇḍuppāde, ayyā’’ti. ‘‘Etehi katapāpaṃ <pageBreak edition="V" number="1.0270" />kassa hotī’’ti? ‘‘Tumhākaṃ, ayyā’’ti. So cintesi – ‘‘sace etehi katapāpaṃ mayhaṃ hoti, kiṃ me karissati sattaasītikoṭidhanaṃ, dvādasayojanakammanto kiṃ karissati, kiṃ yantabaddhāni taḷākāni, kiṃ cuddasa gāmāni, sabbametaṃ bhaddāya kāpilāniyā niyyātetvā nikkhamma pabbajissāmī’’ti.</paragraph>
<paragraph line="975">Bhaddā <pageBreak edition="M" number="1.0294" />kāpilānī tasmiṃ khaṇe antaravatthusmiṃ tayo tilakumbhe pattharitvā dhātīhi parivutā nisinnā kāke tilapāṇake khādamāne disvā ‘‘ammā, kiṃ ime khādantī’’ti pucchi. ‘‘Pāṇake, ayye’’ti. ‘‘Akusalaṃ kassa hotī’’ti? ‘‘Tumhākaṃ, ayye’’ti. Sā cintesi – ‘‘mayhaṃ catuhatthaṃ vatthaṃ nāḷikodanamattañca laddhuṃ vaṭṭati, yadi panetaṃ etehi kataṃ akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā, ayyaputte āgatamatteyeva sabbaṃ tassa niyyātetvā nikkhamma pabbajissāmī’’ti.</paragraph>
<paragraph line="976">Māṇavo āgantvā nhatvā pāsādaṃ āruyha mahārahe pallaṅke nisīdi, athassa cakkavattino anucchavikabhojanaṃ upanayiṃsu. Dvepi bhuñjitvā parijane nikkhante rahogatā phāsukaṭṭhāne nisīdiṃsu. Tato māṇavo bhaddaṃ āha – ‘‘bhadde, imaṃ gharaṃ āgacchantī kittakaṃ dhanamāharasī’’ti? ‘‘Pañcapaṇṇāsa sakaṭasahassāni, ayyā’’ti. ‘‘Sabbaṃ taṃ, yā ca imasmiṃ ghare sattāsīti koṭiyo yantabaddhāni saṭṭhi taḷākānīti evamādibhedā sampatti atthi, taṃ sabbaṃ tuyheva niyyātemī’’ti. ‘‘Tumhe pana kuhiṃ gacchatha, ayyā’’ti? ‘‘Ahaṃ pabbajissāmī’’ti. ‘‘Ayya, ahampi tumhākaṃ āgamanaṃ olokayamānā nisinnā, ahampi pabbajissāmī’’ti. Tesaṃ ādittapaṇṇakuṭi viya tayo bhavā upaṭṭhahanti. Te ‘‘pabbajissāmā’’ti vatvā antarāpaṇato kāsāyarasapītāni cīvarāni mattikāpatte ca āharāpetvā aññamaññaṃ kese ohāretvā ‘‘ye loke arahanto atthi, te uddissa amhākaṃ pabbajjā’’ti pabbajitvā thavikāsu patte pakkhipitvā aṃse laggetvā pāsādato otariṃsu. Gehe dāsesu ca kammakāresu ca na koci sañjāni.</paragraph>
<paragraph line="977">Atha <pageBreak edition="P" number="0.0263" />ne brāhmaṇagāmato nikkhamitvā dāsagāmadvārena gacchante ākappakutavasena dāsagāmavāsino sañjāniṃsu. Te rodantā pādesu patitvā ‘‘kiṃ amhe anāthe karotha, ayyā’’ti āhaṃsu. ‘‘Mayaṃ, bhaṇe, ‘tayo bhavā ādittapaṇṇasālā viyā’ti pabbajimha, sace tumhesu ekekaṃ bhujissaṃ karoma, vassasatampi nappahoti. Tumheva tumhākaṃ sīsaṃ dhovitvā bhujissā hutvā jīvathā’’ti vatvā tesaṃ rodantānaṃyeva pakkamiṃsu.</paragraph>
<paragraph line="978">Thero <pageBreak edition="M" number="1.0295" /><pageBreak edition="V" number="1.0271" />purato gacchanto nivattitvā olokento cintesi – ‘‘ayaṃ bhaddā kāpilānī sakalajambudīpagghanikā itthī mayhaṃ pacchato āgacchati, ṭhānaṃ kho panetaṃ vijjati, yaṃ kocideva evaṃ cinteyya ‘ime pabbajitāpi vinā bhavituṃ na sakkonti, ananucchavikaṃ karontī’ti. Evaṃ koci pāpakena manasā padūsetvā apāyapūrako bhaveyya, imaṃ pahāya mayā gantuṃ vaṭṭatī’’ti cittaṃ uppādetvā purato gacchanto dvedhāpathaṃ disvā tassa matthake aṭṭhāsi. Bhaddāpi āgantvā vanditvā aṭṭhāsi. Atha naṃ āha – ‘‘bhadde, tādisiṃ itthiṃ mama pacchato āgacchantiṃ disvā ‘ime pabbajitāpi vinā bhavituṃ na sakkontī’ti amhesu paduṭṭhacitto mahājano apāyapūrako bhaveyya. Imasmiṃ dvedhāpathe tvaṃ etaṃ gaṇha, ahaṃ ekena gamissāmī’’ti. ‘‘Āma, ayya, mātugāmo ‘pabbajitānaṃ palibodho, pabbajitāpi vinā na bhavantī’ti amhākaṃ dosaṃ dasseyyu’’nti tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ paggayha ‘‘satasahassakappapamāṇe addhāne kato mittasanthavo ajja bhijjati, tumheva dakkhiṇā nāma, tumhākaṃ dakkhiṇamaggo vaṭṭati, mayaṃ mātugāmā nāma vāmajātikā, amhākaṃ vāmamaggo vaṭṭatī’’ti vanditvā maggaṃ paṭipajji. Tesaṃ dvedhābhūtakāle ayaṃ mahāpathavī ‘‘ahaṃ cakkavāḷasinerupabbatādayo dhāretuṃ sakkontīpi tumhākaṃ guṇe dhāretuṃ na sakkomī’’ti vadantī viya viravamānā akampittha. Ākāse asanisaddo viya pavatti, cakkavāḷapabbato unnādi.</paragraph>
<paragraph line="979">Sammāsambuddhopi veḷuvanamahāvihāre kuṭiyaṃ nisinno pathavīkampanasaddaṃ sutvā ‘‘kissa nu kho pathavī kampatī’’ti āvajjento ‘‘pippalimāṇavo ca bhaddā ca kāpilānī maṃ uddissa appameyyaṃ sampattiṃ pahāya pabbajitā, tesaṃ viyogaṭṭhāne ubhinnaṃ guṇabalena ayaṃ pathavīkampo jāto, mayāpi etesaṃ saṅgahaṃ kātuṃ vaṭṭatī’’ti gandhakuṭito nikkhamma sayameva pattacīvaramādāya asītimahātheresu kañci anāpucchā tigāvutamaggaṃ paccuggamanaṃ katvā rājagahassa ca nālandāya ca antare <pageBreak edition="P" number="0.0264" />bahuputtanigrodhamūle pallaṅkaṃ ābhujitvā nisīdi. Nisinno pana aññatarapaṃsukūliko viya anisīditvā buddhavesaṃ gahetvā asītihatthā buddharaṃsiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā buddharaṃsiyo ito <pageBreak edition="M" number="1.0296" />cito ca vippharantiyo vidhāvantiyo candasahassasūriyasahassauggamanakālaṃ viya kurumānā taṃ vanantaraṃ ekobhāsaṃ akaṃsu. Dvattiṃsamahāpurisalakkhaṇasiriyā samujjalatārāgaṇena viya gaganaṃ, supupphitakamalakuvalayena viya salilaṃ vanantaraṃ virocittha. Nigrodharukkhassa khandho pakatiyā seto hoti, pattāni nīlāni pakkāni rattāni. Tasmiṃ pana divase sabbo nigrodho suvaṇṇavaṇṇova ahosi.</paragraph>
<paragraph line="980">Mahākassapatthero <pageBreak edition="V" number="1.0272" />taṃ disvā ‘‘ayaṃ amhākaṃ satthā bhavissati, imaṃ ahaṃ uddissa pabbajito’’ti diṭṭhaṭṭhānato paṭṭhāya onato gantvā tīsu ṭhānesu vanditvā ‘‘satthā me, bhante, bhagavā, sāvakohamasmi, satthā me, bhante, bhagavā, sāvakohamasmī’’ti (saṃ. ni. 2.154) āha. Atha naṃ bhagavā āha – ‘‘kassapa, sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ na sakkuṇeyya. Tathāgatassa pana evaṃ guṇamahantataṃ jānatā tayā kato nipaccakāro mayhaṃ lomampi cāletuṃ na sakkoti. Nisīda, kassapa, dāyajjaṃ te dassāmī’’ti. Athassa bhagavā tīhi ovādehi upasampadaṃ adāsi. Datvā ca bahuputtanigrodhamūlato nikkhamitvā theraṃ pacchāsamaṇaṃ katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ, mahākassapassa sattamahāpurisalakkhaṇapaṭimaṇḍitaṃ, so kañcananāvāya pacchābaddho viya satthu padānupadikaṃ anugañchi. Satthā thokaṃ maggaṃ gantvā maggā okkamma aññatarasmiṃ rukkhamūle nisajjākāraṃ dassesi. Thero ‘‘satthā nisīditukāmo’’ti ñatvā attano paṭapilotikaṃ saṅghāṭiṃ catugguṇaṃ katvā paññapesi.</paragraph>
<paragraph line="981">Satthā tattha nisīditvā hatthena cīvaraṃ parimajjanto ‘‘mudukā kho tyāyaṃ, kassapa, paṭapilotikā saṅghāṭī’’ti āha (saṃ. ni. 2.154). So ‘‘satthā me saṅghāṭiyā mudubhāvaṃ kathesi, pārupitukāmo bhavissatī’’ti ñatvā ‘‘pārupatu, bhante, bhagavā saṅghāṭi’’nti āha. ‘‘Kiṃ tvaṃ pārupissasi, kassapā’’ti? ‘‘Tumhākaṃ nivāsanaṃ labhanto pārupissāmi, bhante’’ti. ‘‘Kiṃ pana tvaṃ, kassapa, imaṃ paribhogajiṇṇaṃ paṃsukūlaṃ dhāretuṃ sakkhissasi, mayā hi imassa paṃsukūlassa gahitadivase udakapariyantaṃ <pageBreak edition="P" number="0.0265" />katvā mahāpathavī kampi, imaṃ buddhaparibhogajiṇṇacīvaraṃ <pageBreak edition="M" number="1.0297" />nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena jātipaṃsukūlikena dhāretuṃ vaṭṭatī’’ti vatvā therena saddhiṃ cīvaraṃ parivattesi.</paragraph>
<paragraph line="982">Evaṃ cīvaraṃ parivattetvā therassa cīvaraṃ bhagavā pārupi, satthu cīvaraṃ thero. Tasmiṃ khaṇe acetanāpi ayaṃ mahāpathavī ‘‘dukkaraṃ, bhante, akattha, attano pārutacīvaraṃ sāvakena parivattitapubbaṃ nāma nāhosi, ahaṃ tumhākaṃ guṇaṃ dhāretuṃ na sakkomī’’ti vadantī viya udakapariyantaṃ katvā kampi. Theropi ‘‘laddhaṃ me buddhānaṃ paribhogacīvaraṃ, kiṃ me idāni uttari kattabba’’nti unnatiṃ akatvā satthu santikeyeva terasa dhutaguṇe samādāya sattadivasamattaṃ puthujjano ahosi. Aṭṭhame divase saha paṭisambhidāhi arahattaṃ pāpuṇi. Atha naṃ satthā ‘‘kassapo, bhikkhave, candūpamo kulāni upasaṅkamati, apakasseva kāyaṃ apakassa cittaṃ niccanavako <pageBreak edition="V" number="1.0273" />kulesu appagabbho’’ti (saṃ. ni. 2.146) evamādinā pasaṃsitvā aparabhāge ariyagaṇamajjhe nisinno ‘‘etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ mahākassapo’’ti (a. ni. 1.188, 191) dhutavādānaṃ aggaṭṭhāne ṭhapesi.</paragraph>
<paragraph line="983" number="398">Evaṃ bhagavatā etadaggaṭṭhāne ṭhapito āyasmā mahākassapo mahāsāvakabhāvaṃ patto attano pubbakammaṃ saritvā somanassavasenaṃ pubbacaritāpadānaṃ pakāsento <bold>padumuttarassa bhagavato</bold>tiādimāha. Tattha <bold>padumuttarassā</bold>ti tassa kira bhagavato mātukucchito nikkhamanakālato paṭṭhāya pādānaṃ nikkhepanasamaye akkantakkantapāde satasahassapattā padumā pathaviṃ bhinditvā uṭṭhahiṃsu. Tasmāssa taṃ nāmaṃ ahosi. Sakalasattanikāyesu ekekena satasatapuññe kate tassa puññassa sataguṇapuññānaṃ katattā bhagavatoti attho. <bold>Lokajeṭṭhassa tādino</bold>ti sattalokassa padhānabhūtassa iṭṭhāniṭṭhesu akampiyabhāvaṃ pattattā tādino. <bold>Nibbute lokanāthamhī</bold>ti sattalokassa paṭisaraṇabhūte bhagavati khandhaparinibbānena parinibbute, adassanaṃ gateti attho. <bold>Pūjaṃ kubbanti santhuno</bold>ti sadevakassa lokassa sāsanato ‘‘satthā’’ti laddhanāmassa bhagavato sādhukīḷaṃ kīḷantā pūjaṃ karontīti sambandho.</paragraph>
<paragraph line="984" number="399"><bold>Aggiṃ</bold><pageBreak edition="M" number="1.0298" /><bold>cinantī janatā</bold>ti janasamūhā āḷāhanatthāya aggiṃ cinantā rāsiṃ karontā āsamantato moditā santuṭṭhā pakārena moditā santuṭṭhā pūjaṃ karontīti sambandho. <bold>Tesu</bold><pageBreak edition="P" number="0.0266" /><bold>saṃvegajātesū</bold>ti tesu janasamūhesu saṃvegappattesu utrāsaṃ labhantesu <bold>me</bold>mayhaṃ <bold>pīti</bold>hāso <bold>udapajjatha</bold>pātubhavīti attho.</paragraph>
<paragraph line="985" number="400"><bold>Ñātimitte samānetvā</bold>ti mama bandhusahāye samānetvā rāsiṃ katvā. <bold>Mahāvīro</bold>bhagavā <bold>parinibbuto</bold>adassanaṃ agamāsīti idaṃ vacanaṃ <bold>abraviṃ</bold>kathesinti sambandho. <bold>Handa pūjaṃ karomase</bold>ti <bold>handā</bold>ti vossaggatthe nipāto, tena kāraṇena mayaṃ sabbe samāgatā pūjaṃ karomāti attho. <bold>Se</bold>ti nipāto.</paragraph>
<paragraph line="986" number="401"><bold>Sādhūti te paṭissutvā</bold>ti te mama ñātimittā sādhu iti sundaraṃ bhaddakaṃ iti paṭisuṇitvā mama vacanaṃ sampaṭichitvā <bold>me</bold>mayhaṃ <bold>bhiyyo</bold>atirekaṃ <bold>hāsaṃ</bold>pītiṃ <bold>janiṃsu</bold>uppādesunti attho.</paragraph>
<paragraph line="987" number="402">Tato <pageBreak edition="V" number="1.0274" />attano katapuññasañcayaṃ dassento <bold>buddhasmiṃ lokanāthamhī</bold>tiādimāha. Satahatthaṃ <bold>uggataṃ</bold>ubbiddhaṃ diyaḍḍhahatthasataṃ vitthataṃ, <bold>vimānaṃ nabhasi</bold>ākāse uggataṃ agghiyaṃ, <bold>sukataṃ</bold>sundarākārena kataṃ, <bold>katvā</bold>kāretvā ca <bold>puññasañcayaṃ</bold>puññarāsiṃ <bold>kāhāsiṃ</bold>akāsinti sambandho.</paragraph>
<paragraph line="988" number="403"><bold>Katvāna agghiyaṃ tatthā</bold>ti tasmiṃ cetiyapūjanaṭṭhāne <bold>tālapantīhi</bold>tālapāḷīhi <bold>cittitaṃ</bold>sobhitaṃ agghiyaṃ <bold>katvāna</bold>kāretvā ca <bold>sakaṃ cittaṃ</bold>attano cittaṃ pasādetvā <bold>cetiyaṃ pūjayuttama</bold>nti uttamaṃ buddhadhātunidhāpitaṃ cetiyaṃ pūjayinti sambandho.</paragraph>
<paragraph line="989" number="404">Tassa cetiyassa mahimaṃ dassento <bold>aggikkhandhovā</bold>tiādimāha. Tattha <bold>aggikkhandhovā</bold>ti ākāse jalamāno aggikkhandhova aggirāsi iva taṃ cetiyaṃ sattahi ratanehi jalati <bold>phullito</bold>vikasitapuppho sālarukkharājā iva ākāse <bold>indalaṭṭhīva</bold>indadhanu iva ca <bold>catuddisā</bold>catūsu disāsu <bold>obhāsati</bold>vijjotatīti sambandho.</paragraph>
<paragraph line="990" number="405"><bold>Tattha</bold><pageBreak edition="M" number="1.0299" /><bold>cittaṃ pasādetvā</bold>ti tasmiṃ jotamānadhātugabbhamhi cittaṃ manaṃ pasādetvā somanassaṃ katvā tena cittappasādena <bold>bahuṃ</bold>anekappakāraṃ <bold>kusalaṃ</bold>puññaṃ <bold>katvāna</bold>‘‘dhātugabbhe ca sāsane ca ettakāni puññāni mayā katānī’’ti evaṃ puññakammaṃ <bold>saritvāna</bold>kālaṃkatvā <bold>tidasaṃ</bold>tāvatiṃsabhavanaṃ suttappabuddho viya ahaṃ <bold>upapajjiṃ</bold>jātoti sambandho.</paragraph>
<paragraph line="991" number="406">Attano uppannadevaloke laddhasampattiṃ dassento <bold>sahassayutta</bold>ntiādimāha. Tattha <bold>hayavāhiṃ</bold>sindhavasahassayojitaṃ dibbarathaṃ <pageBreak edition="P" number="0.0267" />adhiṭṭhito. Sattahi bhūmīhi <bold>saṃ</bold>suṭṭhu uggataṃ <bold>ubbiddhaṃ</bold>uccaṃ mayhaṃ <bold>bhavanaṃ</bold>vimānaṃ ahosīti attho.</paragraph>
<paragraph line="992" number="407">Tasmiṃ vimāne <bold>sabbasovaṇṇamayā</bold>sakalasovaṇṇamayāni kūṭāgārasahassāni <bold>ahuṃ</bold>ahesunti attho. <bold>Sakatejena</bold>attano ānubhāvena sabbā dasa disā <bold>pabhāsayaṃ</bold>obhāsentāni <bold>jalanti</bold>vijjotantīti sambandho.</paragraph>
<paragraph line="993" number="408">Tasmiṃ mayhaṃ pātubhūtavimāne aññepi <bold>niyyūhā</bold>pamukhasālāyo <bold>santi</bold>vijjanti. Kiṃ bhūtā? <bold>Lohitaṅgamayā</bold>rattamaṇimayā tadā tepi niyyūhā catasso disā <bold>ābhāya</bold>pabhāya jotantīti sambandho.</paragraph>
<paragraph line="994" number="410"><bold>Sabbe</bold><pageBreak edition="V" number="1.0275" /><bold>deve</bold>sakalachadevaloke deve <bold>abhibhomi</bold>abhibhavāmi. Kassa phalanti ce? Mayā katassa puññakammassa idaṃ phalanti attho.</paragraph>
<paragraph line="995" number="411">Tato manussasampattiṃ dassento <bold>saṭṭhikappasahassamhī</bold>tiādimāha. Tattha ito kappato heṭṭhā saṭṭhisahassakappamatthake <bold>cāturanto</bold>catumahādīpavanto <bold>vijitāvī</bold>sabbaṃ paccatthikaṃ vijitavanto ahaṃ ubbiddho nāma cakkavattī rājā hutvā <bold>pathaviṃ āvasiṃ</bold>rajjaṃ kāresinti sambandho.</paragraph>
<paragraph line="996" number="412-4"><bold>Tatheva bhaddake kappe</bold>ti pañcabuddhapaṭimaṇḍitattā bhaddake nāma kappe. <bold>Tiṃsakkhattuṃ</bold>tiṃsajātiyā catudīpamhi issaro padhāno cakkaratanādīhi <pageBreak edition="M" number="1.0300" />sattahi ratanehi sampanno samaṅgībhūto <bold>sakakammābhiraddho</bold>attano kamme dasa rājadhamme abhiraddho allīno cakkavattī rājā <bold>amhī</bold>ahosinti sambandho. Attano cakkavattikāle anubhūtasampattiṃ dassento ‘‘tatthāpi bhavanaṃ mayha’’ntiādimāha. <bold>Tattha</bold>tasmiṃ cakkavattirajjamhi <bold>mayhaṃ bhavanaṃ</bold>mama pāsādaṃ <bold>indalaṭṭhīva uggataṃ</bold>ākāse ṭhitavijjotamānā vijjullatā iva uggataṃ sattabhūmikādibhedehi uccaṃ <bold>āyāmato</bold>dīghato ca uccato ca catuvīsatiyojanaṃ vitthārato dvādasayojanaṃ ahosīti sambandho. Sabbesaṃ janānaṃ manaṃ allīnabhāvena rammaṇaṃ nāma nagaraṃ ahosīti attho. Daḷhehi dvādasahatthehi vā tiṃsahatthehi vā uccehi pākāratoraṇehi sampannanti dasseti.</paragraph>
<paragraph line="997" number="415-20"><bold>Tadaḍḍhakaṃ</bold>tato aḍḍhakaṃ aḍḍhatiyasatayojananti attho. <bold>Pakkhittā paṇṇavīsatī</bold>ti vīsatiāpaṇapakkhittaṃ nirantaraṃ vīthiparicchedanti attho. <bold>Brāhmaññakulasambhūto</bold>ti brāhmaṇakule sujāto. Sesaṃ vuttanayattā suviññeyyamevāti.</paragraph>
<centered line="998">Mahākassapattheraapadānavaṇṇanā samattā.</centered>
<subhead line="999">3-4. Anuruddhattheraapadānavaṇṇanā</subhead>
<paragraph line="1000"><bold>Sumedhaṃ</bold><pageBreak edition="V" number="1.0276" /><pageBreak edition="P" number="0.0268" /><bold>bhagavantāha</bold>ntiādikaṃ āyasmato anuruddhattherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle vibhavasampanne kuṭumbikakule nibbatti. Vayappatto ekadivasaṃ vihāraṃ gantvā satthu santike dhammaṃ suṇanto satthārā ekaṃ bhikkhuṃ dibbacakkhukānaṃ aggaṭṭhāne ṭhapentaṃ disvā sayampi taṃ dānaṃ patthetvā satasahassabhikkhuparivārassa bhagavato sattāhaṃ mahādānaṃ pavattetvā sattame divase bhagavato bhikkhusaṅghassa ca uttamāni vatthāni datvā paṇidhānaṃ akāsi. Satthāpissa anantarāyena samijjhanabhāvaṃ disvā ‘‘anāgate gotamassa sammāsambuddhassa sāsane dibbacakkhukānaṃ aggo bhavissatī’’ti byākāsi. Sopi tattha puññāni karonto satthari parinibbute sattayojanike kanakathūpe <pageBreak edition="M" number="1.0301" />bahukaṃsapātiyo dīparukkhehi dīpakapallikāhi ca ‘‘dibbacakkhuñāṇassa upanissayo hotū’’ti uḷāraṃ dīpapūjaṃ akāsi. Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ kuṭumbikagehe nibbattitvā viññutaṃ patto satthari parinibbute niṭṭhite yojanike kanakathūpe bahukaṃsapātiyo sappimaṇḍassa pūretvā majjhe ca ekekaṃ guḷapiṇḍaṃ ṭhapetvā mukhavaṭṭiyā mukhavaṭṭiṃ phusāpento cetiyaṃ parikkhipāpesi. Attanā gahitakaṃsapātiṃ sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ cetiyaṃ anupariyāyi.</paragraph>
<paragraph line="1001">Evaṃ tasmimpi attabhāve yāvajīvaṃ kusalaṃ katvā devaloke nibbattitvā tattha yāvatāyukaṃ ṭhatvā tato cuto anuppanne buddhe bārāṇasiyaṃyeva duggatakule nibbatti, ‘‘annabhāro’’tissa nāmaṃ ahosi. So sumanaseṭṭhissa nāma gehe kammaṃ karonto jīvati. Ekadivasaṃ so upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato ākāsenāgantvā bārāṇasīnagaradvāre otaritvā cīvaraṃ pārupitvā nagare piṇḍāya carantaṃ disvā pasannamānaso pattaṃ gahetvā attano atthāya ṭhapitaṃ bhāgabhattaṃ patte pakkhipitvā paccekabuddhassa dātukāmo ārabhi. Bhariyāpissa attano bhāgabhattañca tattheva pakkhipi. So taṃ netvā paccekabuddhassa hatthe ṭhapesi. Paccekabuddho taṃ gahetvā anumodanaṃ katvā pakkāmi. Taṃ divasaṃ sumanaseṭṭhissa chatte adhivatthā devatā – ‘‘aho dānaṃ, paramadānaṃ, upariṭṭhe suppatiṭṭhita’’nti mahāsaddena anumodi. Taṃ sutvā sumanaseṭṭhi – ‘‘evaṃ devatāya anumoditaṃ idameva uttamadāna’’nti <pageBreak edition="P" number="0.0269" />cintetvā tattha pattiṃ yāci. Annabhāro pana tassa pattiṃ adāsi. Tena pasannacitto sumanaseṭṭhi tassa sahassaṃ datvā ‘‘ito paṭṭhāya tuyhaṃ sahatthena kammakaraṇakiccaṃ natthi, patirūpaṃ gehaṃ katvā niccaṃ vasāhī’’ti āha.</paragraph>
<paragraph line="1002">Yasmā <pageBreak edition="V" number="1.0277" />nirodhasamāpattito vuṭṭhitassa paccekabuddhassa dinnapiṇḍapāto taṃ divasameva uḷāravipāko hoti, tasmā sumanaseṭṭhi rañño santikaṃ gacchanto taṃ gahetvā agamāsi. Rājā pana taṃ ādaravasena olokesi. Seṭṭhi – ‘‘mahārāja, ayaṃ oloketabbayuttoyevā’’ti vatvā <pageBreak edition="M" number="1.0302" />tadā tena katakammaṃ attanāpissa sahassadinnabhāvañca kathesi. Taṃ sutvā rājā tassa tussitvā sahassaṃ datvā ‘‘asukasmiṃ ṭhāne gehaṃ katvā vasāhī’’ti gehaṭṭhānamassa āṇāpesi. Tassa taṃ ṭhānaṃ sodhāpentassa mahantā mahantā nidhikumbhiyo uṭṭhahiṃsu. So tā disvā rañño ārocesi. Rājā sabbaṃ dhanaṃ uddharāpetvā rāsikataṃ disvā – ‘‘ettakaṃ dhanaṃ imasmiṃ nagare kassa gehe atthī’’ti pucchi. ‘‘Na kassaci, devā’’ti. ‘‘Tena hi ayaṃ annabhāro imasmiṃ nagare mahādhanaseṭṭhi nāma hotū’’ti taṃ divasameva tassa seṭṭhichattaṃ ussāpesi.</paragraph>
<paragraph line="1003">So seṭṭhi hutvā yāvajīvaṃ kalyāṇakammaṃ katvā devaloke nibbatto, dīgharattaṃ devamanussesu saṃsaritvā amhākaṃ bhagavato uppajjanakakāle kapilavatthunagare sukkodanasakkassa gehe paṭisandhiṃ gaṇhi. Tassa jātassa <bold>anuruddho</bold>ti nāmaṃ akaṃsu. So mahānāmasakkassa kaniṭṭhabhātā bhagavato cūḷapitu putto paramasukhumālo mahāpuñño ahosi. Suvaṇṇapātiyaṃyeva cassa bhattaṃ uppajji. Athassa mātā ekadivasaṃ ‘‘mama putto natthīti padaṃ na jānāti, taṃ jānāpessāmī’’ti cintetvā ekaṃ suvaṇṇapātiṃ tucchakaṃyeva aññāya suvaṇṇapātiyā pidahitvā tassa pesesi, antarāmagge devatā taṃ, dibbapūvehi pūresuṃ. Evaṃ mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi parivuto devo viya mahāsampattiṃ anubhavi.</paragraph>
<paragraph line="1004">Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā kucchimhi nibbattitvā anukkamena vuddhippatto ekūnatiṃsa vassāni agāramajjhe vasitvā mahābhinikkhamanaṃ nikkhamitvā anukkamena paṭividdhasabbaññutaññāṇo bodhimaṇḍe sattasattāhaṃ vītināmetvā isipatane migadāye dhammacakkaṃ pavattetvā lokānuggahaṃ karonto rājagahaṃ gantvā veḷuvane vihāsi. Tadā suddhodanamahārājā – ‘‘putto kira me <pageBreak edition="P" number="0.0270" />rājagahaṃ anuppatto; gacchatha, bhaṇe, mama puttaṃ ānethā’’ti sahassasahassaparivāre dasa amacce pesesi. Te sabbe ehibhikkhupabbajjāya pabbajiṃsu. Tesu udāyittherena cārikāgamanaṃ āyācito bhagavā vīsatisahassakhīṇāsavaparivuto rājagahato nikkhamitvā <pageBreak edition="M" number="1.0303" />kapilavatthupuraṃ gantvā ñātisamāgame anekāni pāṭihāriyāni dassetvā pāṭihāriyavicittaṃ dhammadesanaṃ kathetvā mahājanaṃ amatapānaṃ pāyetvā dutiyadivase pattacīvaramādāya nagaradvāre ṭhatvā ‘‘kiṃ nu kho kulanagaraṃ āgatānaṃ sabbabuddhānaṃ āciṇṇa’’nti āvajjamāno ‘‘sapadānaṃ piṇḍāya caraṇaṃ āciṇṇa’’nti ñatvā sapadānaṃ <pageBreak edition="V" number="1.0278" />piṇḍāya carati. Rājā ‘‘putto te piṇḍāya caratī’’ti sutvā turitaturito āgantvā antaravīthiyaṃ dhammaṃ sutvā attano nivesanaṃ pavesetvā mahantaṃ sakkārasammānaṃ akāsi. Bhagavā tattha kattabbaṃ ñātisaṅgahaṃ katvā rāhulakumāraṃ pabbājetvā nacirasseva kapilavatthunagarato mallaraṭṭhe cārikaṃ caramāno anupiyambavanaṃ pāpuṇi.</paragraph>
<paragraph line="1005">Tasmiṃ samaye suddhodanamahārājā sākiyagaṇaṃ sannipātetvā āha – ‘‘sace mama putto agāraṃ ajjhāvasissa, rājā abhavissa cakkavattī sattaratanasampanno khattiyagaṇaparivāro, nattāpi me rāhulakumāro khattiyagaṇena saddhiṃ taṃ parivāretvā acarissa, tumhepi etamatthaṃ jānātha. Idāni pana mama putto buddho jāto, khattiyāvāssa parivārā hontu, tumhe ekekakulato ekekaṃ dārakaṃ dethā’’ti. Evaṃ vutte ekappahāreneva dveasītisahassakhattiyakumārā pabbajiṃsu.</paragraph>
<paragraph line="1006">Tasmiṃ samaye mahānāmo sakko kuṭumbasāmiko, so attano kaniṭṭhaṃ anuruddhaṃ sakkaṃ upasaṅkamitvā etadavoca – ‘‘etarahi, tāta anuruddha, abhiññātā abhiññātā sakyakumārā bhagavantaṃ pabbajitaṃ anupabbajanti, amhākañca kulā natthi koci agārasmā anagāriyaṃ pabbajito, tena hi tvaṃ vā pabbajāhi, ahaṃ vā pabbajissāmī’’ti. Taṃ sutvā anuruddho gharāvāse ruciṃ akatvā attasattamo agārasmā anagāriyaṃ pabbajito. Tassa pabbajjānukkamo saṅghabhedakakkhandhake (cūḷava. 330 ādayo) āgatoyeva. Evaṃ anupiyaṃ gantvā pabbajitesu pana tesu tasmiṃyeva antovasse bhaddiyatthero arahattaṃ pāpuṇi, anuruddhatthero dibbacakkhuṃ nibbattesi, devadatto aṭṭha samāpattiyo nibbattesi, ānandatthero sotāpattiphale patiṭṭhāsi, bhagutthero ca kimilatthero ca pacchā arahattaṃ pāpuṇiṃsu. Tesaṃ sabbesampi therānaṃ <pageBreak edition="P" number="0.0271" />attano attano āgataṭṭhānesu pubbapatthanābhinīhāro āvi bhavissati. Ayaṃ anuruddhatthero dhammasenāpatissa <pageBreak edition="M" number="1.0304" />santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā samaṇadhammaṃ karonto satta mahāpurisavitakke vitakkesi, aṭṭhame kilamati. Satthā ‘‘anuruddho aṭṭhame mahāpurisavitakke kilamatī’’ti ñatvā ‘‘tassa saṅkappaṃ pūressāmī’’ti tattha gantvā paññattavarabuddhāsane nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ mahāariyavaṃsapaṭipadaṃ kathetvā ākāse uppatitvā bhesakalāvanameva gato.</paragraph>
<paragraph line="1007">Thero tathāgate gatamatteyeva tevijjo mahākhīṇāsavo hutvā ‘‘satthā mayhaṃ manaṃ jānitvā āgantvā aṭṭhamaṃ mahāpurisavitakkaṃ pūretvā adāsi, so ca me manoratho matthakaṃ patto’’ti buddhānaṃ dhammadesanaṃ attano ca paṭivedhadhammaṃ ārabbha imā udānagāthā abhāsi –</paragraph>
<gatha1 line="1008">‘‘Mama <pageBreak edition="V" number="1.0279" />saṅkappamaññāya, satthā loke anuttaro;</gatha1>
<gathalast line="1009">Manomayena kāyena, iddhiyā upasaṅkami.</gathalast>
<gatha1 line="1010">‘‘Yadā me ahu saṅkappo, tato uttari desayi;</gatha1>
<gathalast line="1011">Nippapañcarato buddho, nippapañcamadesayi.</gathalast>
<gatha1 line="1012">‘‘Tassāhaṃ dhammamaññāya, vihāsiṃ sāsane rato;</gatha1>
<gathalast line="1013">Tisso vijjā anuppattā, kataṃ buddhassa sāsana’’nti. (theragā. 901-903);</gathalast>
<paragraph line="1014">Atha naṃ aparabhāge satthā jetavane mahāvihāre viharanto ‘‘dibbacakkhukānaṃ bhikkhūnaṃ anuruddho aggo’’ti (a. ni. 1.192) aggaṭṭhāne ṭhapesi.</paragraph>
<paragraph line="1015" number="421">Evaṃ so bhagavato santikā dibbacakkhukānaṃ aggaṭṭhānaṃ labhitvā attano pubbakammaṃ saritvā somanassavasena pubbacaritāpadānaṃ pakāsento <bold>sumedhaṃ bhagavantāha</bold>ntiādimāha. Tattha sundarā upaṭṭhāpanapaññā maggaphalapaññā vipassanāpaññā catupaṭisambhidādisaṅkhātā medhā yassa bhagavato so sumedho, taṃ <bold>sumedhaṃ</bold>bhāgyasampannattā <bold>bhagavantaṃ</bold>lokassa <bold>jeṭṭhaṃ</bold>seṭṭhaṃ padhānabhūtaṃ saṃsārato paṭhamaṃ niggataṃ narānaṃ āsabhaṃ purecārikaṃ <bold>vūpakaṭṭhaṃ</bold>vivekabhūtaṃ gaṇasaṅgaṇikārāmato apagataṃ viharantaṃ ahaṃ addasanti sambandho.</paragraph>
<paragraph line="1016" number="422">Sabbadhammānaṃ <pageBreak edition="M" number="1.0305" />sayameva buddhattā <bold>sambuddhaṃ, upagantvāna</bold>samīpaṃ gantvāti attho. <bold>Añjaliṃ paggahetvānā</bold>ti dasaṅgulipuṭaṃ muddhani katvāti attho. Sesaṃ uttānatthameva.</paragraph>
<paragraph line="1017" number="430"><bold>Divā rattiñca passāmī</bold>ti tadā devaloke ca manussaloke ca uppannakāle <pageBreak edition="P" number="0.0272" />maṃsacakkhunā samantato yojanaṃ passāmīti attho.</paragraph>
<paragraph line="1018" number="431"><bold>Sahassalokaṃ ñāṇenā</bold>ti paññācakkhunā sahassacakkavāḷaṃ passāmīti attho. <bold>Satthu sāsane</bold>ti idāni gotamassa bhagavato sāsane. <bold>Dīpadānassa</bold>dīpapūjāya idaṃ phalaṃ, iminā phalena dibbacakkhuṃ anuppatto paṭiladdho uppādesinti attho.</paragraph>
<centered line="1019">Anuruddhattheraapadānavaṇṇanā samattā.</centered>
<subhead line="1020">3-5. Puṇṇamantāṇiputtattheraapadānavaṇṇanā</subhead>
<paragraph line="1021"><bold>Ajjhāyako</bold><pageBreak edition="V" number="1.0280" /><bold>mantadharo</bold>tiādikaṃ āyasmato puṇṇassa mantāṇiputtattherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato uppattito puretarameva haṃsavatīnagare brāhmaṇamahāsālakule nibbattitvā anukkamena viññutaṃ patto. Aparabhāge padumuttare bhagavati uppajjitvā bodhaneyyānaṃ dhammaṃ desente heṭṭhā vuttanayena mahājanena saddhiṃ vihāraṃ gantvā parisapariyante nisīditvā dhammaṃ suṇanto satthāraṃ ekaṃ bhikkhuṃ dhammakathikānaṃ aggaṭṭhāne ṭhapentaṃ disvā ‘‘mayāpi anāgate evarūpena bhavituṃ vaṭṭatī’’ti cintetvā desanāvasāne uṭṭhitāya parisāya satthāraṃ upasaṅkamitvā nimantetvā heṭṭhā vuttanayena mahāsakkāraṃ katvā bhagavantaṃ evamāha – ‘‘bhante, ahaṃ iminā adhikārena na aññaṃ sampattiṃ patthemi, yathā paneso bhikkhu sattamadivasamatthake tumhehi dhammakathikānaṃ aggaṭṭhāne ṭhapito, evaṃ ahampi anāgate ekassa buddhassa sāsane dhammakathikānaṃ aggo bhaveyya’’nti patthanaṃ akāsi. Satthā anāgataṃ oloketvā tassa patthanāya samijjhanabhāvaṃ disvā ‘‘anāgate <pageBreak edition="M" number="1.0306" />kappasatasahassamatthake gotamo nāma buddho uppajjissati, tassa sāsane pabbajitvā tvaṃ dhammakathikānaṃ aggo bhavissasī’’ti byākāsi.</paragraph>
<paragraph line="1022">So yāvatāyukaṃ kalyāṇakammaṃ katvā tato cuto kappasatasahassaṃ puññasambhāraṃ sambharanto devamanussesu saṃsaritvā amhākaṃ bhagavato kāle kapilavatthunagarassa avidūre doṇavatthunāmake brāhmaṇagāme brāhmaṇamahāsālakule aññāsikoṇḍaññattherassa bhāgineyyo hutvā nibbatti. Tassa <bold>puṇṇo</bold>ti nāmaṃ akaṃsu. So satthari abhisambodhiṃ patvā pavattitavaradhammacakke anukkamena rājagahaṃ upanissāya viharante aññāsikoṇḍaññassa santike pabbajitvā laddhūpasampado padhānamanuyuñjanto sabbaṃ pabbajitakiccaṃ matthakaṃ pāpetvā ‘‘dasabalassa santikaṃ gamissāmī’’ti mātulattherena saddhiṃ satthu santikaṃ āgantvā kapilavatthusāmantāyeva <pageBreak edition="P" number="0.0273" />ohiyitvā yoniso manasikāre kammaṃ karonto nacirasseva vipassanaṃ ussukkāpetvā arahattaṃ pāpuṇi.</paragraph>
<paragraph line="1023">Tassa <pageBreak edition="V" number="1.0281" />pana puṇṇattherassa santike pabbajitā kulaputtā pañcasatā ahesuṃ. Thero te dasakathāvatthūhi ovadi. Tepi sabbe dasakathāvatthūhi ovaditā tassa ovāde ṭhatvā arahattaṃ pāpuṇitvā attano pabbajitakiccaṃ matthakappattaṃ ñatvā upajjhāyaṃ upasaṅkamitvā āhaṃsu – ‘‘bhante, mayaṃ pabbajitakiccassa matthakaṃ pattā, dasannañca kathāvatthūnaṃ lābhino, samayo dāni no dasabalaṃ passitu’’nti, thero tesaṃ vacanaṃ sutvā cintesi – ‘‘mayhaṃ dasakathāvatthulābhitaṃ satthā jānāti. Ahaṃ dhammaṃ desento dasakathāvatthūni amuñcitvāva desemi, mayi ca gacchante sabbepime bhikkhū maṃ parivāretvā gacchissanti, evaṃ me gaṇena saddhiṃ gantvā ayuttaṃ dasabalaṃ passituṃ, ime tāva dasabalaṃ passituṃ gacchantū’’ti. Atha te evamāha – ‘‘āvuso, tumhe purato gantvā dasabalaṃ passatha, mama vacanena tathāgatassa pāde vandatha, ahampi tumhākaṃ gatamaggena āgacchissāmī’’ti. Tepi therā sabbe dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino upajjhāyassa ovādaṃ acchinditvā theraṃ vanditvā anupubbena cārikaṃ carantā saṭṭhiyojanamaggaṃ <pageBreak edition="M" number="1.0307" />atikkamma rājagahe veḷuvanamahāvihāraṃ gantvā dasabalassa pāde vanditvā ekamantaṃ nisīdiṃsu. Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti bhagavā tehi saddhiṃ ‘‘kacci, bhikkhave, khamanīya’’ntiādinā nayena madhurapaṭisanthāraṃ katvā ‘‘kuto ca tumhe, bhikkhave, āgatatthā’’ti pucchitvā puna tehi ‘‘jātibhūmito’’ti vutte ‘‘ko nu kho, bhikkhave, jātibhūmiyaṃ jātibhūmakānaṃ bhikkhūnaṃ sabrahmacārīnaṃ evaṃ sambhāvito ‘attanā ca appiccho appicchakathañca bhikkhūnaṃ kattā’’’ti (ma. ni. 1.252) dasakathāvatthulābhiṃ bhikkhuṃ pucchi. Tepi ‘‘puṇṇo nāma, bhante, āyasmā mantāṇiputto’’ti ārocayiṃsu.</paragraph>
<paragraph line="1024">Tesaṃ kathaṃ sutvā āyasmā sāriputto theraṃ dassanakāmo ahosi. Atha satthā rājagahato sāvatthiṃ agamāsi. Puṇṇattheropi dasabalassa tattha āgatabhāvaṃ sutvā ‘‘satthāraṃ passissāmī’’ti gantvā antogandhakuṭiyaṃyeva tathāgataṃ sampāpuṇi. Satthā tassa dhammaṃ desesi. Thero dhammaṃ sutvā dasabalaṃ vanditvā paṭisallānatthāya andhavanaṃ gantvā aññatarasmiṃ rukkhamūle divāvihāraṃ nisīdi. Sāriputtattheropi tassāgamanaṃ sutvā sīsānulokiko gantvā okāsaṃ sallakkhetvā tasmiṃ rukkhamūle nisinnakaṃ upasaṅkamitvā therena saddhiṃ sammoditvā taṃ visuddhikkamaṃ <pageBreak edition="P" number="0.0274" />(ma. ni. 1.257) pucchi. Sopissa pucchitapucchitaṃ byākaronto rathavinītūpamāya ativiya cittaṃ ārādhesi. Te aññamaññassa subhāsitaṃ samanumodiṃsu.</paragraph>
<paragraph line="1025" number="434">Atha naṃ satthā aparabhāge bhikkhusaṅghassa majjhe nisinno theraṃ ‘‘etadaggaṃ, bhikkhave <pageBreak edition="V" number="1.0282" />, mama sāvakānaṃ bhikkhūnaṃ dhammakathikānaṃ yadidaṃ puṇṇo’’ti (a. ni. 1.188, 196) etadagge ṭhapesi. So pubbakammaṃ saritvā somanassavasena pubbacaritāpadānaṃ vibhāvento <bold>ajjhāyako</bold>tiādimāha. Tattha <bold>ajjhāyako</bold>ti anekabrāhmaṇānaṃ vācetā sikkhāpetā. <bold>Mantadharo</bold>ti mantānaṃ dhāretāti attho, vedasaṅkhātassa catutthavedassa sajjhāyanasavanadānānaṃ vasena dhāretāti vuttaṃ hoti. <bold>Tiṇṇaṃ vedāna</bold>nti iruvedayajuvedasāmavedasaṅkhātānaṃ tiṇṇaṃ vedānaṃ ñāṇena dhāretabbatā ‘‘vedo’’ti laddhanāmesu tīsu vedaganthesu pāraṃ pariyosānaṃ gatoti attho <pageBreak edition="M" number="1.0308" />. <bold>Purakkhatomhi sissehī</bold>ti mama niccaparivārabhūtehi sissehi parivuto ahaṃ amhi. <bold>Upagacchiṃ naruttama</bold>nti narānaṃ uttamaṃ bhagavantaṃ upasaṅkamiṃ, samīpaṃ gatoti attho. Sesaṃ suviññeyyameva.</paragraph>
<paragraph line="1026" number="438"><bold>Abhidhammanayaññūha</bold>nti ahaṃ tadā tassa buddhassa kāle abhidhammanayakovidoti attho. <bold>Kathāvatthuvisuddhiyā</bold>ti kathāvatthuppakaraṇe visuddhiyā cheko, appicchasantuṭṭhikathādīsu dasasu kathāvatthūsu vā cheko, tāya kathāvatthuvisuddhiyā <bold>sabbesaṃ</bold>yatijanānaṃ paṇḍitānaṃ <bold>viññāpetvāna</bold>bodhetvāna <bold>anāsavo</bold>nikkileso <bold>viharāmi</bold>vāsaṃ kappemi.</paragraph>
<paragraph line="1027" number="439"><bold>Ito pañcasate kappe</bold>ti ito pañcabuddhapaṭimaṇḍitato bhaddakappato pañcasate kappe <bold>suppakāsakā</bold>suṭṭhu pākaṭā cakkaratanādi sattahi ratanehi sampannā jambudīpādicatudīpamhi <bold>issarā</bold>padhānā <bold>caturo</bold>cattāro cakkavattirājāno ahesunti attho. Sesaṃ vuttanayamevāti.</paragraph>
<centered line="1028">Puṇṇamantāṇiputtattheraapadānavaṇṇanā samattā.</centered>
<subhead line="1029">3-6. Upālittheraapadānavaṇṇanā</subhead>
<paragraph line="1030"><bold>Nagare</bold><pageBreak edition="V" number="1.0283" /><bold>haṃsavatiyā</bold>tiādikaṃ āyasmato upālittherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle haṃsavatīnagare vibhavasampanne brāhmaṇakule nibbatto. Ekadivasaṃ satthu santike dhammakathaṃ suṇanto satthāraṃ <pageBreak edition="P" number="0.0275" />ekaṃ bhikkhuṃ vinayadharānaṃ aggaṭṭhāne ṭhapentaṃ disvā satthu adhikārakammaṃ katvā taṃ ṭhānantaraṃ patthesi.</paragraph>
<paragraph line="1031">So yāvajīvaṃ kusalaṃ katvā devamanussesu saṃsaranto imasmiṃ buddhuppāde kappakagehe nibbatto. <bold>Upālī</bold>tissa nāmaṃ akaṃsu. So vayappatto anuruddhādīnaṃ channaṃ khattiyānaṃ piyasahāyo hutvā tathāgate anupiyambavane viharante pabbajjāya nikkhamantehi chahi khattiyehi saddhiṃ nikkhamitvā pabbaji. Tassa pabbajjāvidhānaṃ pāḷiyaṃ (cūḷava. 330 ādayo) āgatameva. So pabbajitvā upasampanno <pageBreak edition="M" number="1.0309" />hutvā satthu santike kammaṭṭhānaṃ gahetvā ‘‘mayhaṃ, bhante, araññavāsaṃ anujānāthā’’ti āha. ‘‘Bhikkhu araññe vasantassa ekameva dhuraṃ vaḍḍhissati, mayhaṃ pana santike vasantassa vipassanādhurañca ganthadhurañca paripūressatī’’ti. So satthu vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi. Satthāpi naṃ sayameva sakalaṃ vinayapiṭakaṃ uggaṇhāpesi. So aparabhāge bhārukacchavatthuṃ ajjukavatthuṃ kumārakassapavatthunti imāni tīṇi vatthūni vinicchini. Satthā ekekasmiṃ vinicchaye sādhukāraṃ datvā tayo vinicchaye aṭṭhuppattiṃ katvā theraṃ vinayadharānaṃ aggaṭṭhāne ṭhapesi.</paragraph>
<paragraph line="1032" number="441">Evaṃ so etadaggaṭṭhānaṃ patvā attano pubbakammaṃ saritvā somanassappatto taṃ pubbacaritāpadānaṃ pakāsento <bold>nagare haṃsavatiyā</bold>tiādimāha. Tattha <bold>haṃsavatiyā</bold>ti haṃsāvaṭṭaākārena vati pākāraparikkhepo yasmiṃ nagare, taṃ nagaraṃ <bold>haṃsavatī</bold>. Atha vā anekasaṅkhā haṃsā taḷākapokkharaṇīsarapallalādīsu nivasantā ito cito ca vidhāvamānā vasanti etthāti <bold>haṃsavatī,</bold>tassā haṃsavatiyā. <bold>Sujāto nāma brāhmaṇo</bold>ti suṭṭhu jātoti sujāto, ‘‘akkhitto anupakuṭṭho’’ti vacanato agarahito hutvā jātoti attho. <bold>Asītikoṭinicayo</bold>ti asītikoṭidhanarāsiko <bold>pahūtadhanadhaññavā</bold>asaṅkhyeyyadhanadhaññavā brāhmaṇo sujāto nāma ahosinti sambandho.</paragraph>
<paragraph line="1033" number="442">Punapi <pageBreak edition="V" number="1.0284" />tasseva mahantabhāvaṃ dassento <bold>ajjhāyako</bold>tiādimāha. Tattha <bold>ajjhāyako</bold>ti paresaṃ vedattayādiṃ vācetā. <bold>Mantadharo</bold>ti mantā vuccati paññā, athabbanavedabyākaraṇādijānanapaññavāti attho. <bold>Tiṇṇaṃ vedāna pāragū</bold>ti iruvedayajuvedasāmavedasaṅkhātānaṃ <pageBreak edition="P" number="0.0276" />tiṇṇaṃ vedānaṃ pariyosānaṃ pattoti attho. <bold>Lakkhaṇe</bold>ti lakkhaṇasatthe, buddhapaccekabuddhacakkavattiitthipurisānaṃ hatthapādādīsu dissamānalakkhaṇapakāsanakaganthe cāti attho. <bold>Itihāse</bold>ti ‘‘itiha āsa itiha āsā’’ti porāṇakathāppakāsake ganthe. <bold>Sadhamme</bold>ti sakadhamme brāhmaṇadhamme <bold>pāramiṃ gato</bold>pariyosānaṃ koṭiṃ gato pattoti attho.</paragraph>
<paragraph line="1034" number="443"><bold>Paribbājā</bold>ti ye nigaṇṭhasāvakā, te sabbe nānādiṭṭhikā tadā <bold>mahiyā</bold>pathavītale carantīti sambandho.</paragraph>
<paragraph line="1035" number="445">Yāva <pageBreak edition="M" number="1.0310" />yattakaṃ kālaṃ jino nuppajjati, tāva tattakaṃ kālaṃ buddhoti vacanaṃ natthīti attho.</paragraph>
<paragraph line="1036" number="446"><bold>Accayena ahoratta</bold>nti aho ca ratti ca ahorattaṃ, bahūnaṃ saṃvaccharānaṃ atikkamenāti attho. Sesaṃ suviññeyyameva.</paragraph>
<paragraph line="1037" number="454"><bold>Mantāṇiputto</bold>ti mantāṇīnāmāya kappakadhītuyā putto, māsapuṇṇatāya divasapuṇṇatāya <bold>puṇṇo</bold>ti laddhanāmoti attho. Tassa satthussa sāvako <bold>hessati</bold>bhavissatīti sambandho.</paragraph>
<paragraph line="1038" number="455"><bold>Evaṃ kittayi so buddho</bold>ti <bold>so</bold>padumuttaro bhagavā <bold>evaṃ</bold>iminā pakārena <bold>sunandaṃ</bold>sundarākārena somanassadāyakaṃ <bold>kittayi</bold>byākaraṇamadāsīti attho. <bold>Sabbaṃ janaṃ</bold>sakalajanasamūhaṃ sādhukaṃ <bold>hāsayanto</bold>somanassaṃ karonto <bold>sakaṃ balaṃ</bold>attano balaṃ <bold>dassayanto</bold>pākaṭaṃ karontoti sambandho.</paragraph>
<paragraph line="1039" number="456">Tato anantaraṃ attano ānubhāvaṃ aññāpadesena dassento <bold>katañjalī</bold>tiādimāha. Tadā tasmiṃ buddhuppādato purimakāle sunandaṃ tāpasaṃ katañjalipuṭā sabbe janā namassantīti sambandho. <bold>Buddhe kāraṃ karitvānā</bold>ti evaṃ so sabbajanapūjitopi samāno ‘‘pūjitomhī’’ti mānaṃ akatvā <pageBreak edition="V" number="1.0285" />buddhasāsane adhikaṃ kiccaṃ katvā attano <bold>gatiṃ</bold>jātiṃ <bold>sodhesi</bold>parisuddhamakāsīti attho.</paragraph>
<paragraph line="1040" number="457"><bold>Sutvāna munino vaca</bold>nti tassa sammāsambuddhassa vācaṃ, gāthābandhasukhatthaṃ ā-kārassa rassaṃ katvā ‘‘vaca’’nti vuttaṃ. ‘‘Anāgatamhi addhāne gotamo nāma nāmena satthā loke bhavissatī’’ti imaṃ munino vacanaṃ sutvā <bold>yathā</bold>yena pakārena gotamaṃ bhagavantaṃ passāmi, tathā tena pakārena <bold>kāraṃ</bold>adhikakiccaṃ puññasambhāraṃ <bold>kassāmi</bold>karissāmīti <bold>me</bold>mayhaṃ <bold>saṅkappo</bold>cetanāmanasikāro <bold>ahu</bold>ahosīti sambandho.</paragraph>
<paragraph line="1041" number="458"><bold>Evāhaṃ cintayitvānā</bold>ti ‘‘ahaṃ kāraṃ karissāmī’’ti evaṃ cintetvā. <bold>Kiriyaṃ cintayiṃ mamā</bold>ti ‘‘mayā kīdisaṃ puññaṃ kattabbaṃ nu kho’’ti kiriyaṃ kattabbakiccaṃ cintayinti attho. <bold>Kyāhaṃ kammaṃ ācarāmī</bold>ti ahaṃ <pageBreak edition="M" number="1.0311" />kīdisaṃ puññakammaṃ ācarāmi pūremi nu khoti <pageBreak edition="P" number="0.0277" />attho. <bold>Puññakkhette anuttare</bold>ti uttaravirahite sakalapuññassa bhājanabhūte ratanattayeti attho.</paragraph>
<paragraph line="1042" number="459"><bold>Ayañca pāṭhiko bhikkhū</bold>ti ayaṃ bhikkhu sarabhaññavasena ganthapāṭhapaṭhanato vācanato ‘‘pāṭhiko’’ti laddhanāmo bhikkhu. Buddhasāsane sabbesaṃ pāṭhīnaṃ pāṭhakavācakānaṃ antare vinaye ca <bold>agganikkhitto</bold>aggo iti ṭhapito. Taṃ ṭhānaṃ tena bhikkhunā pattaṭṭhānantaraṃ ahaṃ <bold>patthaye</bold>patthemīti attho.</paragraph>
<paragraph line="1043" number="460">Tato paraṃ attano puññakaraṇūpāyaṃ dassento <bold>idaṃ me amitaṃ bhoga</bold>ntiādimāha. <bold>Me</bold>mayhaṃ <bold>amitaṃ</bold>pamāṇavirahitaṃ bhogarāsiṃ <bold>akkhobhaṃ</bold>khobhetuṃ asakkuṇeyyaṃ <bold>sāgarūpamaṃ</bold>sāgarasadisaṃ <bold>tena bhogena</bold>tādisena dhanena buddhassa ārāmaṃ māpayeti sambandho. Sesaṃ uttānatthameva.</paragraph>
<paragraph line="1044" number="474">Bhikkhusaṅghe nisīditvā sambuddho tena suṭṭhu māpitaṃ kāritaṃ saṅghārāmaṃ paṭiggahetvā tassārāmassānisaṃsadīpakaṃ idaṃ vacanaṃ <bold>abravi</bold>kathesīti sambandho.</paragraph>
<paragraph line="1045" number="475">Kathaṃ? <bold>Yo so</bold>ti yo saṅghārāmadāyako tāpaso <bold>sumāpitaṃ</bold>kuṭileṇamaṇḍapapāsādahammiyapākārādinā suṭṭhu sajjitaṃ saṅghārāmaṃ buddhassa <bold>pādāsi</bold>pa-kārena somanassasampayuttacittena <pageBreak edition="V" number="1.0286" />adāsi. <bold>Tamahaṃ kittayissāmī</bold>ti taṃ tāpasaṃ ahaṃ pākaṭaṃ karissāmi, uttāniṃ karissāmīti attho. <bold>Suṇātha mama bhāsato</bold>ti bhāsantassa mayhaṃ vacanaṃ suṇātha, ohitasotā avikkhittacittā manasi karothāti attho.</paragraph>
<paragraph line="1046" number="476">Tena dinnārāmassa phalaṃ dassento <bold>hatthī assā rathā pattī</bold>tiādimāha. Taṃ suviññeyyameva.</paragraph>
<paragraph line="1047" number="477"><bold>Saṅghārāmassidaṃ phala</bold>nti idaṃ āyatiṃ anubhavitabbasampattisaṅkhātaṃ iṭṭhaphalaṃ saṅghārāmadānassa phalaṃ vipākanti attho.</paragraph>
<paragraph line="1048" number="478"><bold>Chaḷāsītisahassānī</bold>ti <pageBreak edition="M" number="1.0312" />chasahassāni asītisahassāni <bold>samalaṅkatā</bold>suṭṭhu alaṅkatā sajjitā <bold>nāriyo</bold>itthiyo <bold>vicittavatthābharaṇā</bold>ti vicittehi anekarūpehi vatthehi ābharaṇehi ca samannāgatā. <bold>Āmuttamaṇikuṇḍalā</bold>ti olambitamuttāhāramaṇikañcitakaṇṇāti attho.</paragraph>
<paragraph line="1049" number="479">Tāsaṃ itthīnaṃ rūpasobhātisayaṃ vaṇṇento <bold>āḷārapamhā</bold>tiādimāha. Tattha āḷārāni mahantāni akkhīni maṇiguḷasadisāni yāsaṃ itthīnaṃ tā āḷārapamhā bhamarānamiva mandalocanāti attho. <bold>Hasulā</bold>hāsapakati, līlāvilāsāti attho. <bold>Susaññā</bold>ti sundarasaññitabbasarīrāvayavā. <bold>Tanumajjhimā</bold>ti khuddakaudarapadesā. Sesaṃ uttānameva.</paragraph>
<paragraph line="1050" number="484"><bold>Tassa</bold><pageBreak edition="P" number="0.0278" /><bold>dhammesu dāyādo</bold>ti tassa gotamassa bhagavato dhammesu dāyādo dhammakoṭṭhāsabhāgī. <bold>Oraso</bold>ti urasi jāto, sithiladhanitādidasavidhabyañjanabuddhisampannaṃ kaṇṭhatāluoṭṭhādipañcaṭṭhāne ghaṭṭetvā desitadhammaṃ sutvā sotāpattimaggādimaggapaṭipāṭiyā sabbakilese khepetvā arahatte ṭhitabhāvena urasi jātaputtoti attho. <bold>Dhammanimmito</bold>ti dhammena samena adaṇḍena asatthena nimmito pākaṭo bhavissasīti attho. <bold>Upāli nāma nāmenā</bold>ti kiñcāpi so mātu nāmena mantāṇiputtanāmo, anuruddhādīhi pana saha gantvā pabbajitattā khattiyānaṃ upasamīpe allīno yutto kāyacittehi samaṅgībhūtoti upālīti nāmena satthu sāvako <bold>hessati</bold>bhavissatīti attho.</paragraph>
<paragraph line="1051" number="485"><bold>Vinaye pāramiṃ patvā</bold>ti vinayapiṭake koṭiṃ pariyosānaṃ patvā pāpuṇitvā. <bold>Ṭhānāṭṭhāne ca kovido</bold>ti kāraṇākāraṇe ca dakkho chekoti attho. <bold>Jinasāsanaṃ dhārento</bold>ti jinena <pageBreak edition="V" number="1.0287" />vuttānusāsaniṃ jinassa piṭakattayaṃ vācanasavanacintanadhāraṇādivasena dhārento, sallakkhentoti attho. <bold>Viharissatināsavo</bold>ti nikkileso catūhi iriyāpathehi aparipatantaṃ attabhāvaṃ harissati pavattessatīti attho.</paragraph>
<paragraph line="1052" number="487"><bold>Aparimeyyupādāyā</bold>ti <pageBreak edition="M" number="1.0313" />anekasatasahasse ādiṃ katvā. <bold>Patthemi tava sāsana</bold>nti ‘‘gotamassa bhagavato sāsane vinayadharānaṃ aggo bhaveyya’’nti tuyhaṃ sāsanaṃ patthemi icchāmīti attho. <bold>So me attho</bold>ti so etadaggaṭṭhānantarasaṅkhāto attho me mayā anuppattoti attho. <bold>Sabbasaṃyojanakkhayo</bold>ti sabbesaṃ saṃyojanānaṃ khayo mayā anuppattoti sambandho, nibbānaṃ adhigatanti attho.</paragraph>
<paragraph line="1053" number="488">Rājadaṇḍena <bold>tajjito</bold>pīḷito <bold>sūlāvuto</bold>sūle āvuto āvuṇito <bold>poso</bold>puriso sūle <bold>sātaṃ</bold>madhurasukhaṃ <bold>avindanto</bold>nānubhavanto <bold>parimuttiṃva</bold>parimocanameva icchati yathāti sambandho.</paragraph>
<paragraph line="1054" number="489-90"><bold>Mahāvīra</bold>vīrānamantare vīruttama ahaṃ <bold>bhavadaṇḍena</bold>jātidaṇḍena, <bold>tajjito</bold>pīḷito <bold>kammasūlāvuto</bold>kusalākusalakammasūlasmiṃ āvuto <bold>santo</bold>saṃvijjamāno, <bold>pipāsāvedanāya</bold>pipāsāturabhāvena <bold>aṭṭito</bold>abhibhūto dukkhāpito <bold>bhave sātaṃ</bold>saṃsāre madhuraṃ sukhaṃ <bold>na vindāmi</bold>na labhāmi. Rāgaggidosaggimohaggisaṅkhātehi, narakaggikappuṭṭhānaggidukkhaggisaṅkhātehi vā tīhi aggīhi ḍayhanto <bold>parimuttiṃ</bold>parimuccanupāyaṃ <bold>gavesāmi</bold>pariyesāmi tathevāti sambandho. Yathā rājadaṇḍaṃ ito gato patto parimuttiṃ gavesati, tathā ahaṃ bhavadaṇḍappatto parimuttiṃ gavesāmīti sambandho.</paragraph>
<paragraph line="1055" number="491-2">Puna saṃsārato mocanaṃ upamopameyyavasena dassento <bold>yathā</bold><pageBreak edition="P" number="0.0279" /><bold>visādo</bold>tiādimāha. Tattha visena sappavisena ā samantato daṃsīyittha daṭṭho hotīti <bold>visādo,</bold>sappadaṭṭhoti attho. Atha vā visaṃ halāhalavisaṃ adati gilatīti <bold>visādo,</bold>visakhādakoti attho. Yo puriso visādo, tena tādisena visena paripīḷito, tassa visassa vighātāya vināsāya upāyanaṃ upāyabhūtaṃ <bold>agadaṃ</bold>osadhaṃ <bold>gaveseyya</bold>pariyeseyya, taṃ gavesamāno <bold>visaghātakaṃ</bold>visanāsakaṃ <bold>agadaṃ</bold>osadhaṃ <bold>passeyya</bold>dakkheyya. So taṃ attano diṭṭhaṃ osadhaṃ pivitvā <bold>visamhā</bold>visato <bold>parimuttiyā</bold>parimocanakāraṇā sukhī <bold>assa</bold>bhaveyya yathāti sambandho.</paragraph>
<paragraph line="1056" number="493"><bold>Tathevāha</bold>nti <pageBreak edition="M" number="1.0314" />yathā yena pakārena so naro visahato, savisena sappena daṭṭho visakhādako <pageBreak edition="V" number="1.0288" />vā osadhaṃ pivitvā sukhī bhaveyya, tatheva tena pakārena ahaṃ avijjāya mohena <bold>saṃ</bold>suṭṭhu pīḷito. <bold>Saddhammāgadamesaha</bold>nti ahaṃ saddhammasaṅkhātaṃ osadhaṃ esaṃ pariyesantoti attho.</paragraph>
<paragraph line="1057" number="494-5"><bold>Dhammāgadaṃ gavesanto</bold>ti saṃsāradukkhavisassa vināsāya dhammosadhaṃ gavesanto. <bold>Addakkhiṃ sakyasāsana</bold>nti sakyavaṃsapabhavassa gotamassa sāsanaṃ saddakkhinti attho. <bold>Aggaṃ sabbosadhānaṃ ta</bold>nti sabbesaṃ osadhānaṃ antare taṃ sakyasāsanasaṅkhātaṃ dhammosadhaṃ aggaṃ uttamanti attho. <bold>Sabbasallavinodana</bold>nti rāgasallādīnaṃ sabbesaṃ sallānaṃ vinodanaṃ vūpasamakaraṃ <bold>dhammosadhaṃ</bold>dhammasaṅkhātaṃ osadhaṃ pivitvā <bold>sabbaṃ visaṃ</bold>sakalasaṃsāradukkhavisaṃ <bold>samūhaniṃ</bold>nāsesinti sambandho. <bold>Ajarāmara</bold>nti taṃ dukkhavisaṃ samūhanitvā ajaraṃ jarāvirahitaṃ amaraṃ maraṇavirahitaṃ <bold>sītibhāvaṃ</bold>rāgapariḷāhādivirahitattā sītalabhūtaṃ nibbānaṃ ahaṃ <bold>phassayiṃ</bold>paccakkhamakāsinti sambandho.</paragraph>
<paragraph line="1058" number="496">Puna kilesatamassa upamaṃ dassento <bold>yathā bhūtaṭṭito</bold>tiādimāha. Tattha <bold>yathā</bold>yena pakārena <bold>bhūtaṭṭito</bold>bhūtena yakkhena aṭṭito pīḷito <bold>poso</bold>puriso <bold>bhūtaggāhena</bold>yakkhaggāhena <bold>pīḷito</bold>dukkhito <bold>bhūtasmā</bold>yakkhaggāhato <bold>parimuttiyā</bold>mocanatthāya bhūtavejjaṃ gaveseyya.</paragraph>
<paragraph line="1059" number="497">Taṃ gavesamāno ca bhūtavijjāya suṭṭhu <bold>kovidaṃ</bold>chekaṃ bhūtavejjaṃ passeyya, <bold>so</bold>bhūtavejjo <bold>tassa</bold>yakkhaggahitassa purisassa āvesabhūtaṃ <bold>vihane</bold>vināseyya, <bold>samūlañca</bold>mūlena saha āyatiṃ anāsevakaṃ katvā <bold>vināsaye</bold>viddhaṃseyyāti sambandho.</paragraph>
<paragraph line="1060" number="498"><bold>Mahāvīra</bold>vīruttama <bold>tamaggāhena</bold>kilesandhakāraggāhena pīḷito ahaṃ <bold>tatheva</bold>tena pakāreneva <bold>tamato</bold>kilesandhakārato <bold>parimuttiyā</bold>mocanatthāya <bold>ñāṇālokaṃ</bold>paññāālokaṃ gavesāmīti sambandho.</paragraph>
<paragraph line="1061" number="499">Atha <pageBreak edition="M" number="1.0315" /><pageBreak edition="P" number="0.0280" />tadanantaraṃ <bold>kilesatamasodhanaṃ</bold>kilesandhakāranāsakaṃ sakyamuniṃ addasanti attho. <bold>So</bold>sakyamuni <bold>me</bold>mayhaṃ <bold>tamaṃ</bold>andhakāraṃ kilesatimiraṃ bhūtavejjova <bold>bhūtakaṃ</bold>yakkhaggahitaṃ iva <bold>vinodesi</bold>dūrī akāsīti sambandho.</paragraph>
<paragraph line="1062" number="500">So ahaṃ evaṃ vimutto <bold>saṃsārasotaṃ</bold>saṃsārapavāhaṃ <bold>saṃ</bold>suṭṭhu <bold>chindiṃ</bold>chedesiṃ, <bold>taṇhāsotaṃ</bold>taṇhāmahoghaṃ <bold>nivārayiṃ</bold>niravasesaṃ appavattiṃ akāsinti attho. <bold>Bhavaṃ ugghāṭayiṃ sabba</bold>nti <pageBreak edition="V" number="1.0289" />kāmabhavādikaṃ sabbaṃ navabhavaṃ ugghāṭayiṃ vināsesinti attho. Mūlato vināsento bhūtavejjo iva mūlato ugghāṭayinti sambandho.</paragraph>
<paragraph line="1063" number="501">Tato nibbānapariyesanāya upamaṃ dassento <bold>yathā</bold>tiādimāha. Tattha garuṃ bhāriyaṃ nāgaṃ gilatīti <bold>garuḷo</bold>. Garuṃ vā nāgaṃ lāti ādadātīti <bold>garuḷo,</bold>garuḷarājā. Attano bhakkhaṃ sakagocaraṃ pannagaṃ pakārena parahatthaṃ na gacchatīti <bold>pannago</bold>ti laddhanāmaṃ nāgaṃ gahaṇatthāya <bold>opatati</bold>avapatati, <bold>samantā</bold>samantato <bold>yojanasataṃ</bold>satayojanappamāṇaṃ <bold>mahāsaraṃ</bold>mahāsamuddaṃ attano pakkhavātehi <bold>vikkhobheti</bold>āloḷeti yathāti sambandho.</paragraph>
<paragraph line="1064" number="502"><bold>So</bold>supaṇṇo vihaṅgamo vehāsagamanasīlo <bold>pannagaṃ</bold>nāmaṃ gahetvā adhosīsaṃ olambetvā <bold>viheṭhayaṃ</bold>tattha tattha vividhena heṭhanena heṭhento <bold>ādāya</bold>daḷhaṃ gahetvā <bold>yena kāmaṃ</bold>yattha gantukāmo, tattha <bold>pakkamati</bold>gacchatīti sambandho.</paragraph>
<paragraph line="1065" number="503">Bhante mahāvīra, yathā garuḷo <bold>balī</bold>balavā pannagaṃ gahetvā pakkamati, tathā eva ahaṃ <bold>asaṅkhataṃ</bold>paccayehi akataṃ nibbānaṃ <bold>gavesanto</bold>paṭipattipūraṇavasena pariyesanto <bold>dose</bold>sakaladiyaḍḍhakilesasahasse <bold>vikkhālayiṃ</bold>visesena samucchedappahānena sodhesiṃ ahanti sambandho.</paragraph>
<paragraph line="1066" number="504">Yathā garuḷo pannagaṃ gahetvā bhuñjitvā viharati, tathā ahaṃ <bold>dhammavaraṃ</bold>uttamadhammaṃ <bold>diṭṭho</bold>passanto etaṃ <bold>santipadaṃ</bold>nibbānapadaṃ <bold>anuttaraṃ</bold>uttaravirahitaṃ maggaphalehi <bold>ādāya</bold>gahetvā vaḷañjetvā viharāmīti sambandho.</paragraph>
<paragraph line="1067" number="505">Idāni <pageBreak edition="M" number="1.0316" />nibbānassa dullabhabhāvaṃ dassento <bold>āsāvatī nāma latā</bold>tiādimāha. Tattha sabbesaṃ devānaṃ āsā icchā etissaṃ latāyaṃ atthīti <bold>āsāvatī</bold>nāma latā, <bold>cittalatāvane</bold>anekavicittāhi latāhi gahanībhūte vane uyyāne <bold>jātā</bold>nibbattāti attho. <bold>Tassā</bold>latāya <bold>vassasahassena</bold>vassasahassaccayena <bold>ekaṃ phalaṃ nibbattate</bold>ekaṃ phalaṃ gaṇhāti.</paragraph>
<paragraph line="1068" number="506"><bold>Taṃ devā</bold>ti taṃ āsāvatiṃ lataṃ <bold>tāva dūraphalaṃ</bold>tattakaṃ cirakālaṃ atikkamitvā phalaṃ gaṇhantaṃ saṃvijjamānaṃ <pageBreak edition="P" number="0.0281" /><bold>devā</bold>tāvatiṃsadevatā <bold>payirupāsanti</bold>bhajanti, sā āsāvatī nāma <bold>latuttamā</bold>latānaṃ antare uttamalatā evaṃ devānaṃ piyā ahosīti sambandho.</paragraph>
<paragraph line="1069" number="507"><bold>Satasahassupādāyā</bold>ti <pageBreak edition="V" number="1.0290" />satasahassasaṃvaccharaṃ ādiṃ katvā. <bold>Tāhaṃ paricare munī</bold>ti monaṃ vuccati ñāṇaṃ, bhante, muni ñāṇavanta sabbaññu, ahaṃ taṃ bhagavantaṃ paricare payirupāsāmi. <bold>Sāyaṃpātaṃ namassāmī</bold>ti sāyanhasamayañca pubbaṇhasamayañcāti dvikkhattuṃ namassāmi paṇāmaṃ karomi. <bold>Yathā devā</bold>tāvatiṃsā devā viya āsāvatīlataṃ sāyaṃpātañca payirupāsantīti sambandho.</paragraph>
<paragraph line="1070" number="508"><bold>Avañjhā pāricariyā</bold>ti yasmā buddhadassanahetu nibbānappatti ahosi, tasmā buddhapāricariyā vattapaṭipattikiriyā avañjhā atucchā <bold>namassanā</bold>paṇāmakiriyā ca <bold>amoghā</bold>atucchā. Tathā hi <bold>dūrāgataṃ</bold>dūrato saṃsāraddhānato āgatampi, <bold>santaṃ</bold>saṃvijjamānaṃ <bold>khaṇoyaṃ</bold>ayaṃ buddhuppādakkhaṇo <bold>na virādhayi</bold>nātikkami, maṃ atikkamitvā na gatoti attho.</paragraph>
<paragraph line="1071" number="509">Buddhadassanahetu nibbānappatto ahaṃ āyatiṃ uppajjanakabhave mama paṭisandhiṃ <bold>vicinanto</bold>upaparikkhanto na passāmīti sambandho. <bold>Nirūpadhi</bold>khandhūpadhikilesūpadhīhi virahito <bold>vippamutto</bold>sabbakilesehi vinābhūto <bold>upasanto</bold>kilesapariḷāhābhāvena santamānaso carāmi ahanti sambandho.</paragraph>
<paragraph line="1072" number="510">Puna attano buddhadassanāya upamaṃ dassento <bold>yathāpi padumaṃ nāmā</bold>tiādimāha. <bold>Sūriyaraṃsena</bold>sūriyaraṃsisamphassena yathā padumaṃ nāma <pageBreak edition="M" number="1.0317" />api <bold>pupphati</bold>vikasati <bold>mahāvīra</bold>vīruttama ahaṃ tathā eva <bold>buddharaṃsena</bold>buddhena bhagavatā desitadhammaraṃsippabhāvena pupphitoti attho.</paragraph>
<paragraph line="1073" number="511-12">Puna buddhadassanena nibbānadassanaṃ dīpento <bold>yathā balākā</bold>tiādimāha. Tattha <bold>balākayonimhi</bold>balākajātiyaṃ <bold>sadā</bold>sabbasmiṃ kāle <bold>pumā</bold>puriso yathā na vijjati. Pume avijjamāne kathaṃ balākānaṃ gabbhaggahaṇaṃ hotīti ce? Meghesu <bold>gajjamānesu</bold>saddaṃ karontesu meghagajjanaṃ sutvā <bold>tā</bold>balākiniyo <bold>sadā</bold>sabbakāle <bold>gabbhaṃ gaṇhanti</bold>aṇḍaṃ dhārentīti attho. <bold>Yāva</bold>yattakaṃ kālaṃ<bold>megho na gajjati</bold>megho saddaṃ na karoti, tāva tattakaṃ kālaṃ <bold>ciraṃ</bold>cirakālena <bold>gabbhaṃ</bold>aṇḍaṃ dhārenti. <bold>Yadā</bold>yasmiṃ kāle megho <bold>pavassati</bold>pakārena gajjitvā vassati vuṭṭhidhāraṃ paggharati, tadā tasmiṃ kāle <bold>bhārato</bold>gabbhadhāraṇato <bold>parimuccanti</bold>aṇḍaṃ pātentīti attho.</paragraph>
<paragraph line="1074" number="513">Tato paraṃ upameyyasampadaṃ dassento <bold>padumuttarabuddhassā</bold>tiādimāha. Padumuttarassa buddhassa <bold>dhammameghena</bold>vohāraparamatthadesanāsaṅkhātameghena <bold>gajjato</bold>gajjantassa desentassa <pageBreak edition="P" number="0.0282" /><bold>dhammameghassa saddena</bold><pageBreak edition="V" number="1.0291" />ghosānusārena ahaṃ tadā <bold>dhammagabbhaṃ</bold>vivaṭṭūpanissayaṃ dānasīlādipuññasambhāragabbhaṃ <bold>agaṇhiṃ</bold>gahesiṃ tathāti sambandho.</paragraph>
<paragraph line="1075" number="514"><bold>Satasahassupādāya</bold>kappasatasahassaṃ ādiṃ katvā <bold>puññagabbhaṃ</bold>dānasīlādipuññasambhāraṃ ahaṃ <bold>dharemi</bold>pūremi. Yāva <bold>dhammamegho</bold>dhammadesanā <bold>na gajjati</bold>buddhena na desīyati, tāva ahaṃ <bold>bhārato</bold>saṃsāragabbhabhārato <bold>nappamuccāmi</bold>na mocemi na visuṃ bhavāmīti sambandho.</paragraph>
<paragraph line="1076" number="515">Bhante, <bold>sakyamuni</bold>sakyavaṃsappabhava <bold>yadā</bold>yasmiṃ kāle suddhodanamahārājassa tava pitu <bold>ramme</bold>ramaṇīye <bold>kapilavatthave</bold>kapilavatthunāmake nagare tuvaṃ dhammameghena <bold>gajjati</bold>ghoseti, tadā tasmiṃ kāle ahaṃ <bold>bhārato</bold>saṃsāragabbhabhārato <bold>parimucciṃ</bold>mutto ahosinti sambandho.</paragraph>
<paragraph line="1077" number="516">Tato paraṃ attanā adhigate maggaphale dassento <bold>suññata</bold>ntiādimāha. Tattha attaattaniyādīnaṃ abhāvato <bold>suññataṃ</bold>vimokkhañca rāgadosamohasabbakilesanimittānaṃ abhāvato, <bold>animittaṃ</bold>vimokkhañca <pageBreak edition="M" number="1.0318" />taṇhāpaṇidhissa abhāvato, <bold>appaṇihitaṃ</bold>vimokkhañca ariyamaggaṃ adhigañchiṃ bhāvesinti sambandho. <bold>Caturo ca phale sabbe</bold>ti cattāri sāmaññaphalāni sabbāni sacchi akāsinti attho. <bold>Dhammevaṃ vijaṭayiṃ aha</bold>nti ahaṃ evaṃ sabbadhamme jaṭaṃ gahanaṃ vijaṭayiṃ viddhaṃsesinti attho.</paragraph>
<centered line="1078">Dutiyabhāṇavāravaṇṇanā samattā.</centered>
<paragraph line="1079" number="517">Tato paraṃ attanā adhigatavisesameva dassento <bold>aparimeyyupādāyā</bold>tiādimāha. Tattha na parimeyyoti <bold>aparimeyyo,</bold>saṃvaccharagaṇanavasena pametuṃ saṅkhātuṃ asakkuṇeyyoti attho. Taṃ aparimeyyaṃ kappaṃ <bold>upādāya</bold>ādiṃ katvā <bold>tava sāsanaṃ</bold>tuyhaṃ sāsanaṃ ‘‘anāgate gotamassa bhagavato sāsane vinayadharānaṃ aggo bhaveyya’’nti evaṃ patthemi. Atītatthe vattamānavacanaṃ, patthesinti attho. <bold>So me attho</bold>ti so patthanāsaṅkhāto attho <bold>me</bold>mayā <bold>anuppatto</bold>nipphāditoti attho. Anuttaraṃ <bold>santipadaṃ</bold>nibbānaṃ anuppattaṃ adhigatanti sambandho.</paragraph>
<paragraph line="1080" number="518">So ahaṃ adhigatattā <bold>vinaye</bold>vinayapiṭake <bold>pāramiṃ patto</bold>pariyosānappatto. <bold>Yathāpi pāṭhiko isī</bold>ti yathā padumuttarassa bhagavato sāsane vinayadharānaṃ aggo isi bhikkhu pāṭhiko pākaṭo <pageBreak edition="V" number="1.0292" />ahosi, tathevāhanti attho. <bold>Na me samasamo atthī</bold>ti vinayadhāritāya <pageBreak edition="P" number="0.0283" />me mayā samasamo samāno añño na atthīti attho. <bold>Sāsanaṃ</bold>ovādānusāsanīsaṅkhātaṃ sāsanaṃ <bold>dhāremi</bold>pūremīti attho.</paragraph>
<paragraph line="1081" number="519">Punapi attano visesaṃ dassento <bold>vinaye khandhake cāpī</bold>tiādimāha. Tattha <bold>vinaye</bold>ti ubhatovibhaṅge. <bold>Khandhake</bold>ti mahāvaggacūḷavagge. <bold>Tikacchede cā</bold>ti tikasaṅghādisesatikapācittiyādike ca. <bold>Pañcame</bold>ti parivāre ca. <bold>Ettha</bold>etasmiṃ sakale vinayapiṭake mayhaṃ <bold>vimati</bold>dveḷhakaṃ <bold>natthi</bold>na saṃvijjati. <bold>Akkhare</bold>ti vinayapiṭakapariyāpanne a-kārādike akkhare. <bold>Byañjane</bold>ti ka-kārādike byañjane vā me <bold>vimati</bold>saṃsayo natthīti sambandho.</paragraph>
<paragraph line="1082" number="520"><bold>Niggahe</bold><pageBreak edition="M" number="1.0319" /><bold>paṭikamme cā</bold>ti pāpabhikkhūnaṃ niggahe ca sāpattikānaṃ bhikkhūnaṃ parivāsadānādike paṭikamme ca <bold>ṭhānāṭṭhāne</bold>ca kāraṇe ca akāraṇe ca <bold>kovido</bold>chekoti attho. <bold>Osāraṇe</bold>ca tajjanīyādikammassa paṭippassaddhivasena osāraṇe pavesane ca. <bold>Vuṭṭhāpane</bold>ca āpattito vuṭṭhāpane nirāpattikaraṇe ca chekoti sambandho. <bold>Sabbattha pāramiṃ gato</bold>ti sabbasmiṃ vinayakamme pariyosānaṃ patto, dakkho chekoti attho.</paragraph>
<paragraph line="1083" number="521"><bold>Vinaye khandhake cāpī</bold>ti vuttappakāre vinaye ca khandhake ca, <bold>padaṃ</bold>suttapadaṃ <bold>nikkhipitvā</bold>paṭṭhapetvā. <bold>Ubhato viniveṭhetvā</bold>ti vinayato khandhakato cāti ubhayato nibbattetvā vijaṭetvā nayaṃ āharitvā. <bold>Rasato</bold>ti kiccato. <bold>Osareyyaṃ</bold>osāraṇaṃ karomīti attho.</paragraph>
<paragraph line="1084" number="522"><bold>Niruttiyā ca kusalo</bold>ti ‘‘rukkho paṭo kumbho mālā citta’’ntiādīsu vohāresu cheko. <bold>Atthānatthe ca kovido</bold>ti atthe vaḍḍhiyaṃ anatthe hāniyañca kovido dakkhoti attho. <bold>Anaññātaṃ mayā natthī</bold>ti vinayapiṭake sakale vā piṭakattaye mayā anaññātaṃ aviditaṃ apākaṭaṃ kiñci natthīti attho. <bold>Ekaggo satthu sāsane</bold>ti buddhasāsane ahameva eko vinayadharānaṃ aggo seṭṭho uttamoti attho.</paragraph>
<paragraph line="1085" number="523"><bold>Rūpadakkhe ahaṃ ajjā</bold>ti ajja etarahi kāle <bold>sakyaputtassa</bold>bhagavato <bold>sāsane</bold>pāvacane ahaṃ rūpadakkhe rūpadassane vinayavinicchayadassane <bold>sabbaṃ kaṅkhaṃ</bold>sakalaṃ saṃsayaṃ <bold>vinodemi</bold>vināsemīti sambandho. <bold>Chindāmi sabbasaṃsaya</bold>nti ‘‘ahosiṃ nu kho ahamatītamaddhāna’’ntiādikaṃ (ma. ni. 1.18; saṃ. ni. 2.20; mahāni. 174) <pageBreak edition="V" number="1.0293" />kālattayaṃ ārabbha uppannaṃ sabbaṃ soḷasavidhaṃ kaṅkhaṃ chindāmi vūpasamemi sabbaso viddhaṃsemīti attho.</paragraph>
<paragraph line="1086" number="524"><bold>Padaṃ anupadañcāpī</bold>ti padaṃ pubbapadañca anupadaṃ parapadañca <bold>akkharaṃ</bold>ekekamakkharañca <bold>byañjanaṃ</bold>sithiladhanitādidasavidhaṃ <pageBreak edition="P" number="0.0284" />byañjanavidhānañca. <bold>Nidāne</bold>ti tena samayenātiādike nidāne ca. <bold>Pariyosāne</bold>ti nigamane. <bold>Sabbattha kovido</bold>ti sabbesu chasu ṭhānesu chekoti attho.</paragraph>
<paragraph line="1087" number="525">Tato <pageBreak edition="M" number="1.0320" />paraṃ bhagavatoyeva guṇe pakāsento <bold>yathāpi rājā balavā</bold>tiādimāha. Tattha yathā <bold>balavā</bold>thāmabalasampanno senābalasampanno vā rājā, <bold>paraṃ</bold>paresaṃ paṭirājūnaṃ senaṃ <bold>niggaṇhitvā</bold>nissesato gahetvā palāpetvā vā, <bold>tape</bold>tapeyya santapeyya dukkhāpeyya. <bold>Vijinitvāna saṅgāma</bold>nti saṅgāmaṃ parasenāya samāgamaṃ yuddhaṃ vijinitvā visesena jinitvā jayaṃ patvā. <bold>Nagaraṃ tattha māpaye</bold>ti tattha tasmiṃ vijitaṭṭhāne nagaraṃ pāsādahammiyādivibhūsitaṃ vasanaṭṭhānaṃ māpaye kārāpeyyāti attho.</paragraph>
<paragraph line="1088" number="526"><bold>Pākāraṃ parikhañcāpī</bold>ti tattha māpitanagare pākāraṃ sudhādhavalaiṭṭhakāmayapākārañca kārayeti sambandho. <bold>Parikhañcāpi</bold>kaddamaparikhaṃ, udakaparikhaṃ, sukkhaparikhañca api kāraye. <bold>Esikaṃ dvārakoṭṭhaka</bold>nti nagarasobhanatthaṃ ussāpitaesikāthambhañca mahantaṃ koṭṭhakañca catubhūmakādidvārakoṭṭhakañca kāraye. <bold>Aṭṭālake ca vividhe</bold>ti catubhūmakādibhede atiuccaaṭṭālake ca vividhe nānappakārake bahū <bold>kāraye</bold>kārāpeyyāti sambandho.</paragraph>
<paragraph line="1089" number="527"><bold>Siṅghāṭakaṃ caccarañcā</bold>ti na kevalaṃ pākārādayo kāraye, siṅghāṭakaṃ catumaggasandhiñca caccaraṃ antarāvīthiñca kārayeti sambandho. <bold>Suvibhattantarāpaṇa</bold>nti suṭṭhu vibhattaṃ vibhāgato koṭṭhāsavantaṃ antarāpaṇaṃ anekāpaṇasahassaṃ kārāpeyyāti attho. <bold>Kārayeyya sabhaṃ tatthā</bold>ti tasmiṃ māpitanagare sabhaṃ dhammādhikaraṇasālaṃ kāraye. <bold>Atthānatthavinicchayaṃ</bold>vaḍḍhiñca avaḍḍhiñca vinicchayakaraṇatthaṃ vinicchayasālaṃ kārayeti sambandho.</paragraph>
<paragraph line="1090" number="528"><bold>Nigghātatthaṃ amittāna</bold>nti paṭirājūnaṃ paṭibāhanatthaṃ. <bold>Chiddāchiddañca jānitu</bold>nti dosañca adosañca jānituṃ. <bold>Balakāyassa rakkhāyā</bold>ti hatthiassarathapattisaṅkhātassa balakāyassa senāsamūhassa <pageBreak edition="V" number="1.0294" />ārakkhaṇatthāya <bold>so</bold>nagarasāmiko rājā, <bold>senāpaccaṃ</bold>senāpatiṃ senānāyakaṃ mahāmattaṃ <bold>ṭhapeti</bold>ṭhānantare patiṭṭhapetīti attho.</paragraph>
<paragraph line="1091" number="529"><bold>Ārakkhatthāya</bold><pageBreak edition="M" number="1.0321" /><bold>bhaṇḍassā</bold>ti jātarūparajatamuttāmaṇiādirājabhaṇḍassa ārakkhaṇatthāya samantato gopanatthāya <bold>me</bold>mayhaṃ <bold>bhaṇḍaṃ mā vinassī</bold>ti <bold>nidhānakusalaṃ</bold>rakkhaṇe kusalaṃ chekaṃ <bold>naraṃ</bold><pageBreak edition="P" number="0.0285" />purisaṃ <bold>bhaṇḍarakkhaṃ</bold>bhaṇḍarakkhantaṃ so rājā bhaṇḍāgāre ṭhapetīti sambandho.</paragraph>
<paragraph line="1092" number="530"><bold>Mamatto hoti yo rañño</bold>ti yo paṇḍito rañño mamatto māmako pakkhapāto hoti. <bold>Vuddhiṃ yassa ca icchatī</bold>ti assa rañño vuddhiñca virūḷhiṃ yo icchati kāmeti, <bold>tassa</bold>itthambhūtassa paṇḍitassa rājā <bold>adhikaraṇaṃ</bold>vinicchayādhipaccaṃ deti <bold>mittassa</bold>mittabhāvassa paṭipajjitunti sambandho.</paragraph>
<paragraph line="1093" number="531"><bold>Uppātesū</bold>ti ukkāpātadisāḍāhādiuppātesu ca. <bold>Nimittesū</bold>ti mūsikacchinnādīsu ‘‘idaṃ nimittaṃ subhaṃ, idaṃ nimittaṃ asubha’’nti evaṃ nimittajānanasatthesu ca. <bold>Lakkhaṇesu cā</bold>ti itthipurisānaṃ hatthapādalakkhaṇajānanasatthesu ca <bold>kovidaṃ</bold>chekaṃ <bold>ajjhāyakaṃ</bold>anekesaṃ sissānaṃ byākaraṇavācakaṃ <bold>mantadharaṃ</bold>vedattayasaṅkhātamantadhārakaṃ paṇḍitaṃ so rājā <bold>porohicce</bold>purohitaṭṭhānantare ṭhapetīti sambandho.</paragraph>
<paragraph line="1094" number="532"><bold>Etehaṅgehi sampanno</bold>ti etehi vuttappakārehi aṅgehi avayavehi sampanno samaṅgībhūto so rājā ‘‘khattiyo’’ti <bold>pavuccati</bold>kathīyatīti sambandho. <bold>Sadā rakkhanti rājāna</bold>nti ete senāpaccādayo amaccā sadā sabbakālaṃ taṃ rājānaṃ rakkhanti gopenti. Kimiva? <bold>Cakkavākova dukkhitaṃ</bold>dukkhappattaṃ sakañātiṃ rakkhanto cakkavāko pakkhī ivāti attho.</paragraph>
<paragraph line="1095" number="533"><bold>Tatheva tvaṃ mahāvīrā</bold>ti vīruttama, yathā so rājā senāpaccādiaṅgasampanno nagaradvāraṃ thaketvā paṭivasati, tatheva tuvaṃ <bold>hatāmitto</bold>nihatapaccatthiko khattiyo iva <bold>sadevakassa lokassa</bold>saha devehi pavattamānassa lokassa <bold>dhammarājā</bold>dhammena samena rājā dasapāramitādhammaparipūraṇena rājabhūtattā ‘‘dhammarājā’’ti <bold>pavuccati</bold>kathīyatīti sambandho.</paragraph>
<paragraph line="1096" number="534"><bold>Titthiye nīharitvānā</bold>ti dhammarājabhāvena paṭipakkhabhūte sakalatitthiye nīharitvā nissesena haritvā nibbisevanaṃ katvā <bold>sasenakaṃ dhārañcāpi</bold>senāya saha vasavattimārampi nīharitvā <pageBreak edition="V" number="1.0295" />. <bold>Tamandhakāraṃ</bold><bold>vidhamitvā</bold>ti <pageBreak edition="M" number="1.0322" />tamasaṅkhātaṃ mohandhakāraṃ vidhamitvā viddhaṃsetvā. <bold>Dhammanagaraṃ</bold>sattatiṃsabodhipakkhiyadhammasaṅkhātaṃ, khandhāyatanadhātupaṭiccasamuppādabalabojjhaṅgagambhīranayasamantapaṭṭhānadhammasaṅkhātaṃ vā nagaraṃ <bold>amāpayi</bold>nimmini patiṭṭhāpesīti attho.</paragraph>
<paragraph line="1097" number="535"><bold>Sīlaṃ pākārakaṃ tatthā</bold>ti tasmiṃ patiṭṭhāpite dhammanagare catupārisuddhisīlaṃ pākāraṃ. <bold>Ñāṇaṃ te dvārakoṭṭhaka</bold>nti te tuyhaṃ sabbaññutaññāṇaāsayānusayañāṇaanāgataṃsañāṇaatītaṃsañāṇādikameva ñāṇaṃ dvārakoṭṭhakanti attho. <bold>Saddhā te esikā vīrā</bold>ti, bhante, asithilaparakkama te tuyhaṃ dīpaṅkarapādamūlato pabhuti sabbaññutaññāṇakāraṇā saddahanasaddhā ussāpitaalaṅkāraalaṅkatathambhoti <pageBreak edition="P" number="0.0286" />attho. <bold>Dvārapālo ca saṃvaro</bold>ti te tuyhaṃ chadvārikasaṃvaro rakkhāvaraṇagutti dvārapālo dvārarakkhakoti attho.</paragraph>
<paragraph line="1098" number="536"><bold>Satipaṭṭhānamaṭṭāla</bold>nti te tuyhaṃ catusatipaṭṭhānaaṭṭālamuṇḍacchadanaṃ. <bold>Paññā te caccaraṃ mune</bold>ti, bhante, mune ñāṇavanta te tuyhaṃ pāṭihāriyādianekavidhā paññā caccaraṃ maggasamodhānaṃ nagaravīthīti attho. <bold>Iddhipādañca siṅghāṭa</bold>nti tuyhaṃ chandavīriyacittavīmaṃsasaṅkhātā cattāro iddhipādā siṅghāṭaṃ catumaggasanti. <bold>Dhammavīthi sumāpita</bold>nti sattatiṃsabodhipakkhiyadhammasaṅkhātāya vīthiyā suṭṭhu māpitaṃ sajjitaṃ, taṃ dhammanagaranti attho.</paragraph>
<paragraph line="1099" number="537"><bold>Suttantaṃ abhidhammañcā</bold>ti tava tuyhaṃ ettha dhammanagare suttantaṃ abhidhammaṃ vinayañca <bold>kevalaṃ</bold>sakalaṃ suttageyyādikaṃ navaṅgaṃ buddhavacanaṃ <bold>dhammasabhā</bold>dhammādhikaraṇasālāti attho.</paragraph>
<paragraph line="1100" number="538"><bold>Suññataṃ animittañcā</bold>ti anattānupassanāvasena paṭiladdhaṃ suññatavihārañca, aniccānupassanāvasena paṭiladdhaṃ animittavihārañca. <bold>Vihārañcappaṇihita</bold>nti dukkhānupassanāvasena paṭiladdhaṃ appaṇihitavihārañca. <bold>Āneñjañcā</bold>ti acalaṃ aphanditaṃ catusāmaññaphalasaṅkhātaṃ āneñjavihārañca. <bold>Nirodho cā</bold>ti sabbadukkhanirodhaṃ nibbānañca. <bold>Esā dhammakuṭī tavā</bold>ti esā sabbanavalokuttaradhammasaṅkhātā tava tuyhaṃ dhammakuṭi vasanagehanti attho.</paragraph>
<paragraph line="1101" number="539"><bold>Paññāya</bold><pageBreak edition="M" number="1.0323" /><bold>aggo nikkhitto</bold>ti paññāvasena paññavantānaṃ aggo. Iti bhagavatā nikkhitto ṭhapito thero <bold>paṭibhāne</bold>ca paññāya kattabbe kicce, yuttamuttapaṭibhāne vā <bold>kovido</bold>cheko <bold>nāmena sāriputto</bold>ti pākaṭo <bold>tava</bold>tuyhaṃ dhammasenāpati tayā desitassa piṭakattayadhammasamūhassa dhāraṇato pati padhāno hutvā senākiccaṃ karotīti attho.</paragraph>
<paragraph line="1102" number="540"><bold>Cutūpapātakusalo</bold>ti <pageBreak edition="V" number="1.0296" />bhante muni, <bold>cutūpapāte</bold>cutiyā upapattiyā ca <bold>kusalo</bold>cheko. <bold>Iddhiyā pāramiṃ gato</bold>ti ‘‘ekopi hutvā bahudhā hoti, bahudhāpi hutvā eko hotī’’tiādinā (dī. ni. 1.238; paṭi. ma. 1.102) vuttāya iddhippabhedāya pāramiṃ pariyosānaṃ gato patto nāmena kolito nāma moggallānatthero <bold>porohicco</bold>tava tuyhaṃ purohitoti sambandho.</paragraph>
<paragraph line="1103" number="541"><bold>Porāṇakavaṃsadharo</bold>ti bhante mune, ñāṇavantaṃ porāṇassa vaṃsassa dhārako, paramparajānanako vā <bold>uggatejo</bold>pākaṭatejo, <bold>durāsado</bold><pageBreak edition="P" number="0.0287" />āsādetuṃ ghaṭṭetuṃ dukkho asakkuṇeyyoti attho. <bold>Dhutavādiguṇenaggo</bold>ti tecīvarikaṅgādīni terasa dhutaṅgāni vadati ovadatīti dhutavādīguṇena dhutaṅgaguṇena aggo seṭṭho mahākassapatthero <bold>tava</bold>tuyhaṃ <bold>akkhadasso</bold>vohārakaraṇe padhānoti attho.</paragraph>
<paragraph line="1104" number="542"><bold>Bahussuto dhammadharo</bold>ti bhante mune, bahūnaṃ caturāsītidhammakkhandhasahassānaṃ sutattā bhagavatā bhikkhusaṅghato ca uggahitattā bahussuto anekesaṃ chasatasahassasaṅkhyānaṃ āgamadhammānaṃ satipaṭṭhānādīnañca paramatthadhammānaṃ dhāraṇato dhammadharo ānando. <bold>Sabbapāṭhī ca sāsane</bold>ti buddhasāsane sabbesaṃ pāṭhīnaṃ paṭhantānaṃ sajjhāyantānaṃ bhikkhūnaṃ aggo seṭṭhoti sabbapāṭhī nāmena ānando nāma thero. <bold>Dhammārakkho tavā</bold>ti tava tuyhaṃ dhammassa piṭakattayadhammabhaṇḍassa ārakkho rakkhako pālako, dhammabhaṇḍāgārikoti attho.</paragraph>
<paragraph line="1105" number="543"><bold>Ete</bold><pageBreak edition="M" number="1.0324" /><bold>sabbe atikkammā</bold>ti <bold>bhagavā</bold>bhagyavā sammāsambuddho ete sāriputtādayo mahānubhāvepi there atikkamma vajjetvā mamaṃyeva <bold>pamesi</bold>pamāṇaṃ akāsi, manasi akāsīti attho. <bold>Vinicchayaṃ me pādāsī</bold>ti vinayaññūhi paṇḍitehi desitaṃ pakāsitaṃ vinaye vinicchayaṃ dosavicāraṇaṃ me mayhaṃ bhagavā <bold>pādāsi</bold>pakārena adāsi, mayhameva bhāraṃ akāsīti sambandho.</paragraph>
<paragraph line="1106" number="544"><bold>Yo koci vinaye pañha</bold>nti yo koci bhikkhu buddhasāvako vinayanissitaṃ pañhaṃ maṃ pucchati, <bold>tattha</bold>tasmiṃ pucchitapañhe <bold>me</bold>mayhaṃ <bold>cintanā</bold>vimati kaṅkhā natthi. <bold>Tañhevatthaṃ</bold>taṃ eva pucchitaṃ atthaṃ ahaṃ kathemīti sambandho.</paragraph>
<paragraph line="1107" number="545"><bold>Yāvatā buddhakhettamhī</bold>ti yāvatā yattake ṭhāne buddhassa āṇākhette taṃ mahāmuniṃ <pageBreak edition="V" number="1.0297" />sammāsambuddhaṃ ṭhapetvā <bold>vinaye</bold>vinayapiṭake vinayavinicchayakaraṇe vā <bold>mādiso</bold>mayā sadiso natthi, ahameva aggo, <bold>bhiyyo</bold>mamādhiko kuto bhavissatīti sambandho.</paragraph>
<paragraph line="1108" number="546"><bold>Bhikkhusaṅghe nisīditvā</bold>bhikkhusaṅghamajjhe nisinno gotamo bhagavā <bold>evaṃ gajjati</bold>sīhanādaṃ karoti. Kathaṃ? <bold>Vinaye</bold>ubhatovibhaṅge, <bold>khandhakesu</bold>mahāvaggacūḷavaggesu, ca-saddena parivāre, <bold>upālissa</bold>upālinā <bold>samo</bold>sadiso natthīti evaṃ gajjati.</paragraph>
<paragraph line="1109" number="547"><bold>Yāvatā</bold>ti yattakaṃ <bold>buddhabhaṇitaṃ</bold>buddhena desitaṃ <bold>navaṅgaṃ</bold>suttageyyādisatthusāsanaṃ satthunā pakāsitaṃ sabbaṃ <bold>vinayogadhaṃ</bold>taṃ vinaye antopaviṭṭhaṃ vinayamūlakaṃ iccevaṃ <bold>passino</bold>passantassa.</paragraph>
<paragraph line="1110" number="548"><bold>Mama kammaṃ saritvānā</bold>ti gotamo <bold>sakyapuṅgavo</bold>sakyavaṃsappadhāno, <bold>mama kammaṃ</bold>mayhaṃ pubbapatthanākammaṃ atītaṃsañāṇena <bold>saritvāna</bold>paccakkhato ñatvā bhikkhusaṅghamajjhe <pageBreak edition="P" number="0.0288" />gato ‘‘etadaggaṃ, bhikkhave, mama sāvakānaṃ bhikkhūnaṃ vinayadharānaṃ yadidaṃ upālī’’ti (a. ni. 1.219, 228) maṃ etadagge ṭhāne ṭhapesīti sambandho.</paragraph>
<paragraph line="1111" number="549"><bold>Satasahassupādāyā</bold>ti satasahassakappe ādiṃ katvā yaṃ imaṃ ṭhānaṃ <bold>apatthayiṃ</bold>patthesiṃ, so <bold>me</bold>attho mayā <bold>anuppatto</bold>adhigato paṭiladdho vinaye <bold>pāramiṃ gato</bold>koṭiṃ pattoti attho.</paragraph>
<paragraph line="1112" number="550"><bold>Sakyānaṃ</bold><pageBreak edition="M" number="1.0325" />sakyavaṃsarājūnaṃ <bold>nandijanano</bold>somanassakārako ahaṃ <bold>pure</bold>pubbe kappako <bold>āsiṃ</bold>ahosiṃ, <bold>taṃ jātiṃ</bold>taṃ kulaṃ taṃ yoniṃ <bold>vijahitvā</bold>visesena jahitvā chaḍḍetvā <bold>mahesino</bold>sammāsambuddhassa <bold>putto jāto</bold>sakyaputtoti saṅkhyaṃ gato sāsanadhāraṇatoti attho.</paragraph>
<paragraph line="1113" number="551">Tato paraṃ attano dāsakule nibbattanāpadānaṃ dassento <bold>ito dutiyake kappe</bold>tiādimāha. Tattha <bold>ito</bold>bhaddakappato heṭṭhā dutiye kappe nāmena añjaso nāma khattiyo eko rājā <bold>anantatejo</bold>saṅkhyātikkantatejo <bold>amitayaso</bold>pamāṇātikkantaparivāro <bold>mahaddhano</bold>anekakoṭisatasahassadhanavā <bold>bhūmipālo</bold>pathavīpālako rakkhako ahosīti sambandho.</paragraph>
<paragraph line="1114" number="552"><bold>Tassa rañño</bold>ti tassa tādisassa rājino putto ahaṃ candano nāma <bold>khattiyo</bold>khattiyakumāro ahosinti sambandho. So ahaṃ jātimadena ca yasamadena ca bhogamadena ca <bold>upatthaddho</bold>thambhito unnatoti attho.</paragraph>
<paragraph line="1115" number="553"><bold>Nāgasatasahassānī</bold>ti <pageBreak edition="V" number="1.0298" />satasahassahatthino <bold>mātaṅgā</bold>mātaṅgakule jātā <bold>tidhā pabhinnā</bold>akkhikaṇṇakosasaṅkhātehi tīhi ṭhānehi pabhinnā madagaḷitā <bold>sabbālaṅkārabhūsitā</bold>sabbehi hatthālaṅkārehi alaṅkatā <bold>sadā</bold>sabbakālaṃ maṃ parivārentīti sambandho.</paragraph>
<paragraph line="1116" number="554"><bold>Sabalehi paretoha</bold>nti tadā tasmiṃ kāle ahaṃ sabalehi attano senābalehi <bold>pareto</bold>parivārito uyyānaṃ <bold>gantukāmako</bold>icchanto sirikaṃ nāma <bold>nāgaṃ</bold>hatthiṃ <bold>āruyha</bold>abhiruhitvā nagarato nikkhaminti sambandho.</paragraph>
<paragraph line="1117" number="555"><bold>Caraṇena ca sampanno</bold>ti sīlasaṃvarādipannarasacaraṇadhammena samannāgato <bold>guttadvāro pihitacakkhādichadvāro susaṃvuto</bold>suṭṭhu rakkhitakāyacitto devalo nāma<bold>sambuddho</bold>paccekasambuddho, <bold>mama</bold>mayhaṃ <bold>purato</bold>sammukhe <bold>āgacchi</bold>pāpuṇīti attho.</paragraph>
<paragraph line="1118" number="556"><bold>Pesetvā</bold><pageBreak edition="M" number="1.0326" /><bold>sirikaṃ nāga</bold>nti taṃ āgataṃ paccekabuddhaṃ disvā ahaṃ sirikaṃ nāma nāgaṃ abhimukhaṃ pesetvā buddhaṃ <bold>āsādayiṃ</bold>ghaṭṭesiṃ padussesinti attho. <bold>Tato sañjātakopo so</bold>ti tato tasmā mayā atīva pīḷetvā pesitattā so hatthināgo mayi sañjātakopo <pageBreak edition="P" number="0.0289" /><bold>padaṃ</bold>attano pādaṃ <bold>nuddharate</bold>na uddharati, niccalova hotīti attho.</paragraph>
<paragraph line="1119" number="557"><bold>Nāgaṃ duṭṭhamanaṃ disvā</bold>ti duṭṭhamanaṃ kuddhacittaṃ nādaṃ disvā ahaṃ <bold>buddhe</bold>paccekabuddhe <bold>kopaṃ akāsiṃ</bold>dosaṃ uppādesinti attho. <bold>Vihesayitvā sambuddha</bold>nti devalaṃ paccekasambuddhaṃ vihesayitvā viheṭhetvā ahaṃ uyyānaṃ agamāsinti sambandho.</paragraph>
<paragraph line="1120" number="558"><bold>Sātaṃ tattha na vindāmī</bold>ti tasmiṃ āsādane sātaṃ na vindāmi. Āsādananimittaṃ madhuraṃ sukhaṃ na labhāmīti attho. <bold>Siro pajjalito yathā</bold>ti siro mama sīsaṃ pajjalito yathā pajjalamānaṃ viya hotīti attho. <bold>Pariḷāhena ḍayhāmī</bold>ti paccekabuddhe kopassa katattā pacchānutāpapariḷāhena ḍayhāmi uṇhacitto homīti attho.</paragraph>
<paragraph line="1121" number="559"><bold>Sasāgarantā</bold>ti teneva pāpakammabalena sasāgarantā sāgarapariyosānā sakalamahāpathavī <bold>me</bold>mayhaṃ <bold>ādittā viya</bold>jalitā viya hoti khāyatīti attho. <bold>Pitu santikupāgammā</bold>ti evaṃ bhaye uppanne ahaṃ attano pitu rañño santikaṃ <bold>upāgamma</bold>upagantvā idaṃ vacanaṃ <bold>abraviṃ</bold>kathesinti attho.</paragraph>
<paragraph line="1122" number="560"><bold>Āsīvisaṃva</bold><pageBreak edition="V" number="1.0299" /><bold>kupita</bold>nti āsīvisaṃ sabbaṃ kupitaṃ kuddhaṃ iva jalamānaṃ aggikkhandhaṃ iva <bold>mattaṃ</bold>tidhā pabhinnaṃ <bold>dantiṃ</bold>dantavantaṃ <bold>kuñjaraṃ</bold>uttamaṃ hatthiṃ iva ca āgataṃ yaṃ paccekabuddhaṃ <bold>sayambhuṃ</bold>sayameva buddhabhūtaṃ ahaṃ <bold>āsādayiṃ</bold>ghaṭṭesinti sambandho.</paragraph>
<paragraph line="1123" number="561"><bold>Āsādito mayā buddho</bold>ti so paccekabuddho mayā āsādito ghaṭṭito <bold>ghoro</bold>aññehi ghaṭṭetuṃ asakkuṇeyyattā ghoro, <bold>uggatapo</bold>pākaṭatapo <bold>jino</bold>pañca māre jitavā evaṃguṇasampanno <pageBreak edition="M" number="1.0327" />paccekabuddho mayā ghaṭṭitoti attho. <bold>Purā sabbe vinassāmā</bold>ti tasmiṃ paccekabuddhe kataanādarena sabbe mayaṃ vinassāma vividhenākārena nassāma, bhasmā viya bhavāmāti attho. <bold>Khamāpessāma taṃ muni</bold>nti taṃ paccekabuddhaṃ muniṃ yāva na vinassāma, tāva khamāpessāmāti sambandho.</paragraph>
<paragraph line="1124" number="562"><bold>No ce taṃ nijjhāpessāmā</bold>ti <bold>attadantaṃ</bold>damitacittaṃ <bold>samāhitaṃ</bold>ekaggacittaṃ taṃ paccekabuddhaṃ no ce nijjhāpessāma khamāpessāma. <bold>Orena sattadivasā</bold>sattadivasato orabhāge sattadivase anatikkamitvā sampuṇṇaṃ raṭṭhaṃ me sabbaṃ <bold>vidhamissati</bold>vinassissati.</paragraph>
<paragraph line="1125" number="563"><bold>Sumekhalo kosiyo cā</bold>ti ete sumekhalādayo cattāro rājāno isayo <bold>āsādayitvā</bold>ghaṭṭetvā anādaraṃ katvā <bold>saraṭṭhakā</bold>saha raṭṭhajanapadavāsīhi duggatā vināsaṃ gatāti attho.</paragraph>
<paragraph line="1126" number="564"><bold>Yadā</bold><pageBreak edition="P" number="0.0290" /><bold>kuppanti isayo</bold>ti yadā yasmiṃ kāle <bold>saññatā</bold>kāyasaññamādīhi saññatā santā <bold>brahmacārino</bold>uttamacārino seṭṭhacārino isayo <bold>kuppanti</bold>domanassā bhavanti, tadā sasāgaraṃ sapabbataṃ sadevakaṃ lokaṃ vināsentīti sambandho.</paragraph>
<paragraph line="1127" number="565"><bold>Tiyojanasahassamhī</bold>ti tesaṃ isīnaṃ ānubhāvaṃ ñatvā te khamāpetuṃ <bold>accayaṃ</bold>aparādhaṃ <bold>desanatthāya</bold>pakāsanatthāya tiyojanasahassappamāṇe padese purise sannipātayinti sambandho. <bold>Sayambhuṃ upasaṅkami</bold>nti sayambhuṃ paccekabuddhaṃ upasaṅkamiṃ samīpaṃ agamāsinti attho.</paragraph>
<paragraph line="1128" number="566"><bold>Allavatthā</bold>ti mayā saddhiṃ rāsibhūtā sabbe janā allavatthā udakena tintavatthauttarāsaṅgā <bold>allasirā</bold>tintakesā <bold>pañjalīkatā</bold>muddhani kataañjalipuṭā <bold>buddhassa</bold>paccekamunino <pageBreak edition="V" number="1.0300" /><bold>pāde</bold>pādasamīpe <bold>nipatitvā</bold>nipajjitvā <bold>idaṃ vacanamabravu</bold>nti ‘‘khamassu tvaṃ, mahāvīrā’’tiādikaṃ vacanaṃ abravuṃ kathesunti attho.</paragraph>
<paragraph line="1129" number="567"><bold>Mahāvīra</bold>vīruttama bhante paccekabuddha, mayā tumhesu aññāṇena kataṃ aparādhaṃ khamassu tvaṃ vinodehi, mā manasi karohīti attho <pageBreak edition="M" number="1.0328" />. <bold>Jano</bold>janasamūho <bold>taṃ</bold>bhagavantaṃ <bold>abhi</bold>visesena yācati. <bold>Pariḷāhaṃ</bold>dosamohehi katacittadukkhapariḷāhaṃ amhākaṃ <bold>vinodehi</bold>tanuṃ karohi, <bold>no</bold>amhākaṃ <bold>raṭṭhaṃ</bold>sakalaraṭṭhajanapadavāsino <bold>mā vināsaya</bold>mā vināsehīti attho.</paragraph>
<paragraph line="1130" number="568"><bold>Sadevamānusā sabbe</bold>ti sabbe mānusā sadevā <bold>sadānavā</bold>pahārādādīhi asurehi saha <bold>sarakkhasā ayomayena kūṭena</bold>mahāmuggarena <bold>sadā</bold>sabbakālaṃ <bold>me siraṃ</bold>mayhaṃ matthakaṃ <bold>bhindeyyuṃ</bold>padāleyyuṃ.</paragraph>
<paragraph line="1131" number="569">Tato paraṃ buddhānaṃ khamitabhāvañca kopābhāvañca pakāsento <bold>dake aggi na saṇṭhātī</bold>tiādimāha. Tattha yathā udake aggi <bold>na saṇṭhāti</bold>na patiṭṭhāti, yathā bījaṃ <bold>sele</bold>silāmaye pabbate na viruhati, yathā <bold>agade</bold>osadhe <bold>kimi</bold>pāṇako na saṇṭhāti. Tathā <bold>kopo</bold>cittappakopo dummanatā <bold>buddhe</bold>paṭividdhasacce paccekabuddhe <bold>na jāyati</bold>na uppajjatīti attho.</paragraph>
<paragraph line="1132" number="570">Punapi buddhānaṃ ānubhāvaṃ pakāsento <bold>yathā ca bhūmī</bold>tiādimāha. Tattha yathā ca <bold>bhūmi</bold>pathavī <bold>acalā</bold>niccalā, tathā buddho acaloti attho. Yathā <bold>sāgaro</bold>mahāsamuddo <bold>appameyyo</bold>pametuṃ pamāṇaṃ gahetuṃ asakkuṇeyyo, tathā buddho appameyyoti attho. Yathā <bold>ākāso</bold>aphuṭṭhākāso <bold>anantako</bold>pariyosānarahito, <bold>evaṃ</bold>tathā buddho <bold>akkhobhiyo</bold>khobhetuṃ āloḷetuṃ asakkuṇeyyoti attho.</paragraph>
<paragraph line="1133" number="571">Tato paraṃ paccekabuddhassa khamanavacanaṃ dassento <bold>sadā</bold><pageBreak edition="P" number="0.0291" /><bold>khantā mahāvīrā</bold>tiādimāha. Tattha <bold>mahāvīrā</bold>uttamavīriyavantā buddhā <bold>tapassino</bold>pāpānaṃ tapanato ‘‘tapo’’ti laddhanāmena vīriyena samannāgatā <bold>khantā</bold>ca khantiyā ca sampannā <bold>khamitā</bold>ca paresaṃ aparādhaṃ khamitā sahitā <bold>sadā</bold>sabbakālaṃ bhavantīti sambandho. <bold>Khantānaṃ khamitānañcā</bold>ti tesaṃ buddhānaṃ khantānaṃ khantiyā yuttānaṃ khamitānaṃ parāparādhakhamitānaṃ sahitānañca <bold>gamanaṃ</bold>chandādīhi agatigamanaṃ na vijjatīti attho.</paragraph>
<paragraph line="1134" number="572">Iti <pageBreak edition="M" number="1.0329" /><pageBreak edition="V" number="1.0301" />idaṃ vacanaṃ vatvā <bold>sambuddho</bold>paccekasambuddho <bold>pariḷāhaṃ</bold>sattānaṃ uppannadāhaṃ <bold>vinodayaṃ</bold>vinodayanto <bold>mahājanassa purato</bold>sannipatitassa sarājakassa mahato janakāyassa sammukhato <bold>tadā</bold>tasmiṃ kāle <bold>nabhaṃ</bold>ākāsaṃ <bold>abbhuggami</bold>uggañchīti attho.</paragraph>
<paragraph line="1135" number="573"><bold>Tena kammenahaṃ dhīrā</bold>ti dhīra dhitisampanna ahaṃ <bold>tena kammena</bold>paccekabuddhe katena anādarakammena imasmiṃ pacchimattabhave <bold>hīnattaṃ</bold>lāmakabhāvaṃ rājūnaṃ kappakakammakaraṇajātiṃ <bold>ajjhupāgato</bold>sampattoti attho. <bold>Samatikkamma taṃ jāti</bold>nti taṃ parāyattajātiṃ <bold>saṃ</bold>suṭṭhu atikkamma atikkamitvā. <bold>Pāvisiṃ abhayaṃ pura</bold>nti bhayarahitaṃ nibbānapuraṃ nibbānamahānagaraṃ pāvisiṃ paviṭṭho āsinti attho.</paragraph>
<paragraph line="1136" number="574"><bold>Tadāpi maṃ mahāvīrā</bold>ti vīruttama <bold>tadāpi</bold>tasmiṃ paccekabuddhassa āsādanasamaye api sayambhū paccekabuddho <bold>pariḷāhaṃ</bold>āsādanahetu uppannaṃ kāyacittadarathaṃ vinodesi dūrīakāsi. <bold>Ḍayhamānaṃ</bold>tato eva pacchānutāpena kukkuccena ḍayhamānaṃ santapantaṃ maṃ <bold>susaṇṭhitaṃ</bold>dosaṃ dosato dassane suṭṭhu saṇṭhitaṃ disvā khamāpayi taṃ aparādhaṃ adhivāsesīti sambandho.</paragraph>
<paragraph line="1137" number="575"><bold>Ajjāpi maṃ mahāvīrā</bold>ti vīruttama, ajjāpi tuyhaṃ samāgamakāle api, <bold>tihaggībhi</bold>rāgaggidosaggimohaggisaṅkhātehi vā nirayaggipetaggisaṃsāraggisaṅkhātehi vā tīhi aggīhi <bold>ḍayhamānaṃ</bold>dukkhamanubhavantaṃ maṃ bhagavā <bold>sītibhāvaṃ</bold>domanassavināsena santakāyacittasaṅkhātaṃ sītibhāvaṃ nibbānameva vā <bold>apāpayi</bold>sampāpesi. <bold>Tayo aggī</bold>vuttappakāre te tayo aggī <bold>nibbāpesi</bold>vūpasamesīti sambandho.</paragraph>
<paragraph line="1138" number="576">Evaṃ attano hīnāpadānaṃ bhagavato dassetvā idāni aññepi tassa savane niyojetvā ovadanto ‘‘yesaṃ sotāvadhānatthī’’tiādimāha. Tattha <bold>yesaṃ</bold>tumhākaṃ <bold>sotāvadhānaṃ</bold>sotassa avadhānaṃ ṭhapanaṃ <bold>atthi</bold>vijjati, te tumhe <bold>bhāsato</bold>sāsantassa mama vacanaṃ <pageBreak edition="P" number="0.0292" /><bold>suṇātha</bold>manasi karotha. <bold>Atthaṃ tumhaṃ pavakkhāmī</bold>ti <bold>yathā</bold>yena pakārena <bold>mama</bold>mayā diṭṭhaṃ <bold>padaṃ</bold>nibbānaṃ, tathā tena pakārena nibbānasaṅkhātaṃ paramatthaṃ tumhākaṃ pavakkhāmīti sambandho.</paragraph>
<paragraph line="1139" number="577">Taṃ <pageBreak edition="M" number="1.0330" />dassento <bold>sayambhuṃ taṃ vimānetvā</bold>tiādimāha. Tattha <bold>sayambhuṃ</bold>sayameva bhūtaṃ ariyāya jātiyā jātaṃ santacittaṃ samāhitaṃ paccekabuddhaṃ vimānetvā anādaraṃ katvā <bold>tena kammena</bold><pageBreak edition="V" number="1.0302" />katenākusalena <bold>ajja</bold>imasmiṃ vattamānakāle ahaṃ <bold>nīcayoniyaṃ</bold>parāyattajātiyaṃ kappakajātiyaṃ <bold>jāto</bold>nibbatto <bold>amhi</bold>bhavāmi.</paragraph>
<paragraph line="1140" number="578"><bold>Mā vo khaṇaṃ virādhethā</bold>ti buddhuppādakkhaṇaṃ vo tumhe mā virādhetha gaḷitaṃ mā karotha, <bold>hi</bold>saccaṃ <bold>khaṇātītā</bold>buddhuppādakkhaṇaṃ atītā atikkantā sattā <bold>socare</bold>socanti, ‘‘mayaṃ alakkhikā dummedhā bhavāmā’’ti evaṃ socantīti attho. <bold>Sadatthe</bold>attano atthe vuḍḍhiyaṃ <bold>vāyameyyātha</bold>vīriyaṃ karotha. <bold>Vo</bold>tumhehi <bold>khaṇo</bold>buddhuppādakkhaṇo samayo <bold>paṭipādito</bold>nipphādito pattoti attho.</paragraph>
<paragraph line="1141" number="579">Tato paraṃ saṃsāragatānaṃ ādīnavaṃ upamāupameyyavasena dassento <bold>ekaccānañca vamana</bold>ntiādimāha. <bold>Ekaccānaṃ</bold>kesañci puggalānaṃ <bold>vamanaṃ</bold>uddhaṃ uggiraṇaṃ ekaccānaṃ <bold>virecanaṃ</bold>adhopaggharaṇaṃ <bold>eke</bold>ekaccānaṃ halāhalaṃ <bold>visaṃ</bold>mucchākaraṇavisaṃ, ekaccānaṃ puggalānaṃ <bold>osadhaṃ</bold>rakkhanupāyaṃ bhagavā evaṃ paṭipāṭiyā akkhāsīti sambandho.</paragraph>
<paragraph line="1142" number="580"><bold>Vamanaṃ paṭipannāna</bold>nti paṭipannānaṃ maggasamaṅgīnaṃ vamanaṃ saṃsārachaḍḍanaṃ saṃsāramocanaṃ bhagavā akkhāsīti sambandho. <bold>Phalaṭṭhānaṃ</bold>phale ṭhitānaṃ virecanaṃ saṃsārapaggharaṇaṃ akkhāsi. <bold>Phalalābhīnaṃ</bold>phalaṃ labhitvā ṭhitānaṃ nibbānaosadhaṃ akkhāsi. <bold>Gavesīnaṃ</bold>manussadevanibbānasampattiṃ gavesīnaṃ pariyesantānaṃ puññakhettabhūtaṃ saṅghaṃ akkhāsīti sambandho.</paragraph>
<paragraph line="1143" number="581"><bold>Sāsanena viruddhāna</bold>nti sāsanassa paṭipakkhānaṃ halāhalaṃ kutūhalaṃ pāpaṃ akusalaṃ akkhāsīti sambandho. <bold>Yathā āsīviso</bold>ti assaddhānaṃ katapāpānaṃ puggalānaṃ saṃsāre dukkhāvahanato āsīvisasadisaṃ yathā āsīviso diṭṭhamattena bhasmakaraṇato <bold>diṭṭhaviso</bold>sappo attanā daṭṭhaṃ naraṃ <bold>jhāpeti</bold>ḍayhati dukkhāpeti. <bold>Taṃ naraṃ</bold>taṃ assaddhaṃ katapāpaṃ naraṃ halāhalavisaṃ evaṃ jhāpeti catūsu apāyesu ḍayhati sosesīti sambandho.</paragraph>
<paragraph line="1144" number="582"><bold>Sakiṃ</bold><pageBreak edition="M" number="1.0331" /><bold>pītaṃ halāhala</bold>nti visaṃ halāhalaṃ pītaṃ sakiṃ ekavāraṃ <pageBreak edition="P" number="0.0293" />jīvitaṃ <bold>uparundhati</bold>nāseti. <bold>Sāsanena</bold>sāsanamhi <bold>virajjhitvā</bold>aparādhaṃ katvā puggalo <bold>kappakoṭimhi</bold>koṭisaṅkhye kappepi <bold>ḍayhati</bold>nijjhāyatīti attho.</paragraph>
<paragraph line="1145" number="583">Evaṃ assaddhānaṃ puggalānaṃ phalavipākaṃ dassetvā idāni buddhānaṃ ānubhāvaṃ dassento <pageBreak edition="V" number="1.0303" /><bold>khantiyā</bold>tiādimāha. Tattha yo buddho vamanādīni akkhāsi, <bold>so</bold>buddho <bold>khantiyā</bold>khamanena ca <bold>avihiṃsāya</bold>sattānaṃ avihiṃsanena ca <bold>mettacittavatāya</bold>ca mettacittavantabhāvena ca <bold>sadevakaṃ</bold>saha devehi vattamānaṃ lokaṃ <bold>tāreti</bold>atikkamāpeti nibbāpeti, <bold>tasmā</bold>kāraṇā buddhā vo tumhehi <bold>avirādhiyā</bold>virujjhituṃ na sakkuṇeyyā, buddhasāsane paṭipajjeyyāthāti attho.</paragraph>
<paragraph line="1146" number="584">Lābhe ca alābhe ca <bold>na sajjanti</bold>na bhajanti na lagganti. <bold>Sammānane</bold>ādarakaraṇe ca <bold>vimānane</bold>anādarakaraṇe ca acalā pathavīsadisā buddhā bhavanti, <bold>tasmā</bold>kāraṇā <bold>te</bold>buddhā tumhehi <bold>na virodhiyā</bold>na virodhetabbā virujjhituṃ asakkuṇeyyāti attho.</paragraph>
<paragraph line="1147" number="585">Buddhānaṃ majjhattataṃ dassento <bold>devadatte</bold>tiādimāha. Tattha vadhakāvadhakesu sabbesu sattesu <bold>samako</bold>samamānaso <bold>muni</bold>buddhamunīti attho.</paragraph>
<paragraph line="1148" number="586"><bold>Etesaṃ paṭigho natthī</bold>ti etesaṃ buddhānaṃ paṭigho caṇḍikkaṃ dosacittataṃ natthi na saṃvijjati. <bold>Rāgomesaṃ na vijjatī</bold>ti imesaṃ buddhānaṃ rāgopi rajjanaṃ allīyanaṃ na vijjati, na upalabbhati, tasmā kāraṇā, vadhakassa ca orasassa cāti sabbesaṃ <bold>samako</bold>samacitto buddho hotīti sambandho.</paragraph>
<paragraph line="1149" number="587">Punapi buddhānaṃyeva ānubhāvaṃ dassento <bold>panthe disvāna kāsāva</bold>ntiādimāha. Tattha <bold>mīḷhamakkhitaṃ</bold>gūthasammissaṃ <bold>kāsāvaṃ</bold>kasāvena rajitaṃ cīvaraṃ <bold>isiddhajaṃ</bold>ariyānaṃ dhajaṃ parikkhāraṃ, <bold>panthe</bold>magge chaḍḍitaṃ <bold>disvāna</bold>passitvā <bold>añjaliṃ katvā</bold>dasaṅgulisamodhānaṃ añjalipuṭaṃ sirasi katvā <pageBreak edition="M" number="1.0332" /><bold>sirasā</bold>sirena <bold>vanditabbaṃ isiddhajaṃ</bold>arahattaddhajaṃ buddhapaccekabuddhasāvakadīpakaṃ cīvaraṃ namassitabbaṃ mānetabbaṃ pūjetabbanti attho.</paragraph>
<paragraph line="1150" number="588"><bold>Abbhatītā</bold>ti abhi atthaṅgatā nibbutā. <bold>Ye ca buddhā vattamānā</bold>idāni jātā ca ye buddhā <bold>anāgatā</bold>ajātā abhūtā anibbattā apātubhūtā ca ye buddhā. <bold>Dhajenānena sujjhantī</bold>ti anena isiddhajena cīvarena ete buddhā sujjhanti visuddhā bhavanti sobhanti. <bold>Tasmā</bold>tena kāraṇena <bold>ete</bold>buddhā <bold>namassiyā namassitabbā</bold>vanditabbāti attho. ‘‘Etaṃ namassiya’’ntipi pāṭho, tassa etaṃ isiddhajaṃ namassitabbanti attho.</paragraph>
<paragraph line="1151" number="589">Tato <pageBreak edition="P" number="0.0294" />paraṃ attano guṇaṃ dassento <bold>satthukappa</bold>ntiādimāha. Tattha <bold>satthukappaṃ</bold>buddhasadisaṃ <pageBreak edition="V" number="1.0304" /><bold>suvinayaṃ</bold>sundaravinayaṃ sundarākārena dvārattayadamanaṃ <bold>hadayena</bold>cittena ahaṃ <bold>dhāremi</bold>savanadhāraṇādinā paccavekkhāmīti attho. <bold>Vinayaṃ</bold>vinayapiṭakaṃ <bold>namassamāno</bold>vandamāno vinaye ādaraṃ kurumāno <bold>viharissāmi sabbadā</bold>sabbasmiṃ kāle vāsaṃ kappemīti attho.</paragraph>
<paragraph line="1152" number="590"><bold>Vinayo āsayo mayha</bold>nti vinayapiṭakaṃ mayhaṃ okāsabhūtaṃ savanadhāraṇamanasikaraṇauggahaparipucchāpavattanavasena okāsabhūtaṃ gehabhūtanti attho. <bold>Vinayo ṭhānacaṅkama</bold>nti vinayo mayhaṃ savanādikiccakaraṇena ṭhitaṭṭhānañca caṅkamanaṭṭhānañca. <bold>Kappemi vinaye vāsa</bold>nti vinayapiṭake vinayatantiyā savanadhāraṇapavattanavasena vāsaṃ sayanaṃ kappemi karomi. <bold>Vinayo mama gocaro</bold>ti vinayapiṭakaṃ mayhaṃ gocaro āhāro bhojanaṃ niccaṃ dhāraṇamanasikaraṇavasenāti attho.</paragraph>
<paragraph line="1153" number="591"><bold>Vinaye pāramippatto</bold>ti sakale vinayapiṭake pāramiṃ pariyosānaṃ patto. <bold>Samathe cāpi kovido</bold>ti pārājikādisattāpattikkhandhānaṃ samathe vūpasame ca vuṭṭhāne ca kovido cheko, adhikaraṇasamathe vā –</paragraph>
<gatha1 line="1154">‘‘Vivādaṃ anuvādañca, āpattādhikaraṇaṃ tathā;</gatha1>
<gathalast line="1155">Kiccādhikaraṇañceva, caturādhikaraṇā matā’’ti. –</gathalast>
<unindented line="1156">Vuttādhikaraṇesu ca –</unindented>
<gatha1 line="1157">‘‘Sammukhā <pageBreak edition="M" number="1.0333" />sativinayo, amūḷhapaṭiññākaraṇaṃ;</gatha1>
<gathalast line="1158">Yebhuyya tassapāpiyya, tiṇavatthārako tathā’’ti. –</gathalast>
<unindented line="1159">Evaṃ vuttesu ca sattasu adhikaraṇasamathesu atikovido chekoti attho. <bold>Upāli taṃ mahāvīrā</bold>ti bhante mahāvīra, catūsu asaṅkhyeyyesu kappasatasahassesu sabbaññutaññāṇādhigamāya vīriyavanta <bold>satthuno</bold>devamanussānaṃ anusāsakassa <bold>taṃ</bold>tava <bold>pāde</bold>pādayuge upāli bhikkhu <bold>vandati</bold>paṇāmaṃ karotīti attho.</unindented>
<paragraph line="1160" number="592">So ahaṃ pabbajitvā sambuddhaṃ <bold>namassamāno</bold>paṇāmaṃ kurumāno <bold>dhammassa ca</bold>tena bhagavatā desitassa navalokuttaradhammassa <bold>sudhammataṃ</bold>sundaradhammabhāvaṃ jānitvā dhammañca namassamāno gāmato gāmaṃ <bold>purato punaṃ</bold>nagarato nagaraṃ vicarissāmīti sambandho.</paragraph>
<paragraph line="1161" number="593"><bold>Kilesā</bold><pageBreak edition="V" number="1.0305" /><bold>jhāpitā mayha</bold>nti mayā paṭividdhaarahattamaggañāṇena mayhaṃ cittasantānagatā sabbe diyaḍḍhasahassasaṅkhā kilesā <pageBreak edition="P" number="0.0295" />jhāpitā sositā visositā viddhaṃsitā. <bold>Bhavā sabbe samūhatā</bold>ti kāmabhavādayo sabbe nava bhavā mayā samūhatā <bold>saṃ</bold>suṭṭhu ūhatā khepitā viddhaṃsitā. <bold>Sabbāsavā parikkhīṇā</bold>ti kāmāsavo, bhavāsavo, diṭṭhāsavo, avijjāsavoti sabbe cattāro āsavā parikkhīṇā parisamantato khayaṃ pāpitā. <bold>Idāni</bold>imasmiṃ arahattappattakāle <bold>punabbhavo</bold>punuppattisaṅkhāto bhavo bhavanaṃ jāti natthīti attho.</paragraph>
<paragraph line="1162" number="594">Uttari somanassavasena udānaṃ udānento <bold>svāgata</bold>ntiādimāha. Tattha <bold>buddhaseṭṭhassa</bold>uttamabuddhassa <bold>santike</bold>samīpe ekanagare vā mama āgamanaṃ <bold>svāgataṃ</bold>suṭṭhu āgamanaṃ sundarāgamanaṃ <bold>vata</bold>ekantena <bold>āsi</bold>ahosīti sambandho. <bold>Tisso vijjā</bold>ti pubbenivāsadibbacakkhuāsavakkhayavijjā <bold>anuppattā</bold>sampattā, paccakkhaṃ katāti attho. <bold>Kataṃ buddhassa sāsana</bold>nti buddhena bhagavatā desitaṃ anusiṭṭhi sāsanaṃ kataṃ nipphāditaṃ vattapaṭipattiṃ pūretvā kammaṭṭhānaṃ manasi karitvā arahattamaggañāṇādhigamena sampāditanti attho.</paragraph>
<paragraph line="1163" number="595"><bold>Paṭisambhidā catasso</bold>ti atthapaṭisambhidādayo catasso paññāyo sacchikatā paccakkhaṃ katā. <bold>Vimokkhāpi ca aṭṭhime</bold>ti cattāri <pageBreak edition="M" number="1.0334" />maggañāṇāni cattāri phalañāṇānīti ime aṭṭha vimokkhā saṃsārato muccanūpāyā sacchikatāti sambandho. <bold>Chaḷabhiññā sacchikatā</bold>ti –</paragraph>
<gatha1 line="1164">‘‘Iddhividhaṃ dibbasotaṃ, cetopariyañāṇakaṃ;</gatha1>
<gathalast line="1165">Pubbenivāsañāṇañca, dibbacakkhāsavakkhaya’’nti. –</gathalast>
<unindented line="1166">Imā cha abhiññā sacchikatā paccakkhaṃ katā. Imesaṃ ñāṇānaṃ sacchikaraṇena buddhassa sāsanaṃ katanti attho.</unindented>
<paragraph line="1167"><bold>Ittha</bold>nti iminā heṭṭhā vuttappakārena. <bold>Suda</bold>nti padapūraṇamatte nipāto. Āyasmā upāli <bold>thero</bold>ti thirasīlādiguṇayutto sāvako imā pubbacaritāpadānadīpikā gāthāyo <bold>abhāsittha</bold>kathayitthāti attho.</paragraph>
<centered line="1168">Upālittheraapadānavaṇṇanā samattā.</centered>
<subhead line="1169">3-7. Aññāsikoṇḍaññattheraapadānavaṇṇanā</subhead>
<paragraph line="1170"><bold>Padumuttarasambuddha</bold>ntiādikaṃ <pageBreak edition="V" number="1.0306" />āyasmato aññāsikoṇḍaññattherassa apadānaṃ. Ayaṃ kira purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle haṃsavatīnagare gahapatimahāsālakule nibbattitvā viññutaṃ patvā ekadivasaṃ satthu santike dhammaṃ suṇanto satthāraṃ ekaṃ bhikkhuṃ attano sāsane paṭhamaṃ <pageBreak edition="P" number="0.0296" />paṭividdhadhammarattaññūnaṃ aggaṭṭhāne ṭhapentaṃ disvā sayampi taṃ ṭhānantaraṃ patthento satasahassabhikkhuparivārassa bhagavato sattāhaṃ mahādānaṃ pavattetvā paṇidhānaṃ akāsi. Satthāpissa anantarāyataṃ disvā bhāviniṃ sampattiṃ byākāsi. So yāvajīvaṃ puññāni karonto satthari parinibbute cetiye patiṭṭhāpiyamāne antocetiye ratanagharaṃ kārāpesi, cetiyaṃ parivāretvā sahassaratanagghikāni ca kāresi.</paragraph>
<paragraph line="1171">So evaṃ puññāni katvā tato cavitvā devamanussesu saṃsaranto vipassissa bhagavato kāle mahākālo nāma kuṭumbiko hutvā aṭṭhakarīsamatte khette sāligabbhaṃ phāletvā gahitasālitaṇḍulehi asambhinnakhīrapāyāsaṃ sampādetvā tattha madhusappisakkarādayo pakkhipitvā buddhappamukhassa saṅghassa adāsi. Sāligabbhaṃ phāletvā gahitagahitaṭṭhānaṃ <pageBreak edition="M" number="1.0335" />puna pūrati. Puthukakāle puthukaggaṃ nāma adāsi. Lāyane lāyanaggaṃ, veṇikaraṇe veṇaggaṃ, kalāpādikaraṇe kalāpaggaṃ, khalaggaṃ, bhaṇḍaggaṃ, minaggaṃ koṭṭhagganti evaṃ ekasasse nava vāre aggadānaṃ adāsi, tampi sassaṃ atirekataraṃ sampannaṃ ahosi.</paragraph>
<paragraph line="1172">Evaṃ yāvajīvaṃ puññāni katvā tato cuto devaloke nibbattitvā devesu ca manussesu ca saṃsaranto amhākaṃ bhagavato uppattito puretarameva kapilavatthunagarassa avidūre doṇavatthunāmake brāhmaṇagāme brāhmaṇamahāsālakule nibbatti. Tassa <bold>koṇḍañño</bold>ti gottato āgataṃ nāmaṃ ahosi. So vayappatto tayo vede uggahetvā lakkhaṇamantesu ca pāraṃ agamāsi. Tena samayena amhākaṃ bodhisatto tusitapurato cavitvā kapilavatthupure suddhodanamahārājassa gehe nibbatti. Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha brāhmaṇā lakkhaṇapariggahaṇatthaṃ mahātalaṃ upanītā. So tesu sabbanavako hutvā mahāpurisassa lakkhaṇanipphattiṃ disvā ‘‘ekaṃsena ayaṃ buddho bhavissatī’’ti niṭṭhaṃ gantvā mahāsattassa abhinikkhamanaṃ udikkhanto vicarati.</paragraph>
<paragraph line="1173">Bodhisattopi <pageBreak edition="V" number="1.0307" />kho mahatā parivārena vaḍḍhamāno anukkamena vuddhippatto ñāṇaparipākaṃ gantvā ekūnatiṃsatime vasse mahābhinikkhamanaṃ nikkhamanto anomānadītīre pabbajitvā anukkamena uruvelaṃ gantvā padhānaṃ padahi. Tadā koṇḍañño māṇavo mahāsattassa pabbajitabhāvaṃ sutvā lakkhaṇapariggāhakabrāhmaṇānaṃ puttehi vappamāṇavādīhi saddhiṃ attapañcamo <pageBreak edition="P" number="0.0297" />pabbajitvā anukkamena bodhisattassa santikaṃ upasaṅkamitvā chabbassāni taṃ upaṭṭhahanto tassa oḷārikāhāraparibhogena nibbinno apakkamitvā isipatanaṃ agamāsi. Atha kho bodhisatto oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke nisinno tiṇṇaṃ mārānaṃ matthakaṃ madditvā abhisambuddho hutvā sattasattāhaṃ bodhimaṇḍeyeva vītināmetvā pañcavaggiyānaṃ ñāṇaparipākaṃ ñatvā āsāḷhīpuṇṇamāyaṃ isipatanaṃ gantvā tesaṃ dhammacakkapavattanasuttantaṃ (mahāva. 13 ādayo; saṃ. ni. 5.1081) kathesi. Desanāpariyosāne koṇḍaññatthero <pageBreak edition="M" number="1.0336" />aṭṭhārasahi brahmakoṭīhi saddhiṃ sotāpattiphale patiṭṭhāsi. Atha pañcamiyaṃ pakkhassa anattalakkhaṇasuttantadesanāya (mahāva. 20 ādayo; saṃ. ni. 3.59) arahattaṃ sacchākāsi.</paragraph>
<paragraph line="1174" number="596">Evaṃ so arahattaṃ patvā ‘‘kiṃ kammaṃ katvā ahaṃ lokuttarasukhaṃ adhigatomhī’’ti upadhārento attano pubbakammaṃ paccakkhato ñatvā somanassavasena pubbacaritāpadānaṃ udānavasena dassento <bold>padumuttarasambuddha</bold>ntiādimāha. Tassattho heṭṭhā vuttoyeva. <bold>Lokajeṭṭhaṃ vināyaka</bold>nti sakalassa sattalokassa jeṭṭhaṃ padhānanti attho. Visesena veneyyasatte saṃsārasāgarassa paratīraṃ amatamahānibbānaṃ neti sampāpetīti <bold>vināyako,</bold>taṃ vināyakaṃ. <bold>Buddhabhūmimanuppatta</bold>nti buddhassa bhūmi patiṭṭhānaṭṭhānanti buddhabhūmi, sabbaññutaññāṇaṃ, taṃ anuppatto paṭividdhoti buddhabhūmimanuppatto, taṃ buddhabhūmimanuppattaṃ, sabbaññutappattaṃ buddhabhūtanti attho. <bold>Paṭhamaṃ addasaṃ aha</bold>nti paṭhamaṃ vesākhapuṇṇamiyā rattiyā paccūsasamaye buddhabhūtaṃ padumuttarasambuddhaṃ ahaṃ addakkhinti attho.</paragraph>
<paragraph line="1175" number="597"><bold>Yāvatā bodhiyā mūle</bold>ti yattakā bodhirukkhasamīpe yakkhā <bold>samāgatā</bold>rāsibhūtā <bold>sambuddhaṃ</bold>buddhabhūtaṃ taṃ buddhaṃ <bold>pañjalīkatā</bold>dasaṅgulisamodhānaṃ añjalipuṭaṃ sirasi ṭhapetvā <bold>vandanti</bold>namassantīti sambandho.</paragraph>
<paragraph line="1176" number="598"><bold>Sabbe devā tuṭṭhamanā</bold>ti buddhabhūtaṭṭhānaṃ āgatā te sabbe devā tuṭṭhacittā ākāse sañcarantīti <pageBreak edition="V" number="1.0308" />sambandho. <bold>Andhakāratamonudo</bold>ti ativiya andhakāraṃ mohaṃ nudo khepano ayaṃ buddho anuppattoti attho.</paragraph>
<paragraph line="1177" number="599"><bold>Tesaṃ hāsaparetāna</bold>nti hāsehi pītisomanassehi samannāgatānaṃ tesaṃ devānaṃ<bold>mahānādo</bold>mahāghoso <bold>avattatha</bold>pavattati, sammāsambuddhasāsane <pageBreak edition="P" number="0.0298" /><bold>kilese</bold>saṃkilese dhamme jhāpayissāmāti sambandho.</paragraph>
<paragraph line="1178" number="600"><bold>Devānaṃ giramaññāyā</bold>ti vācāya thutivacanena saha udīritaṃ devānaṃ saddaṃ jānitvā haṭṭho <bold>haṭṭhena cittena</bold>somanassasahagatena cittena <bold>ādibhikkhaṃ</bold>paṭhamaṃ āhāraṃ buddhabhūtassa ahaṃ adāsinti sambandho.</paragraph>
<paragraph line="1179" number="602"><bold>Sattāhaṃ</bold><pageBreak edition="M" number="1.0337" /><bold>abhinikkhammā</bold>ti mahābhinikkhamanaṃ nikkhamitvā sattāhaṃ padhānaṃ katvā sabbaññutaññāṇapadaṭṭhānaṃ arahattamaggañāṇasaṅkhātaṃ <bold>bodhiṃ ajjhagamaṃ</bold>adhigañchiṃ ahanti attho. <bold>Idaṃ me paṭhamaṃ bhatta</bold>nti idaṃ bhattaṃ sarīrayāpanaṃ <bold>brahmacārissa</bold>uttamacārissa <bold>me</bold>mayhaṃ iminā devaputtena paṭhamaṃ dinnaṃ ahosīti attho.</paragraph>
<paragraph line="1180" number="603"><bold>Tusitā hi idhāgantvā</bold>ti tusitabhavanato idha manussaloke āgantvā <bold>yo</bold>devaputto <bold>me</bold>mama bhikkhaṃ <bold>upānayi</bold>adāsi, <bold>taṃ</bold>devaputtaṃ <bold>kittayissāmi</bold>kathessāmi pākaṭaṃ karissāmi. <bold>Bhāsato</bold>bhāsantassa mama vacanaṃ suṇāthāti sambandho. Ito paraṃ anuttānapadameva vaṇṇayissāma.</paragraph>
<paragraph line="1181" number="607"><bold>Tidasā</bold>ti tāvatiṃsabhavanā. <bold>Agārā</bold>ti attano uppannabrāhmaṇagehato nikkhamitvā pabbajitvā cha saṃvaccharāni dukkarakārikaṃ karontena bodhisattena saha vasissatīti sambandho.</paragraph>
<paragraph line="1182" number="608"><bold>Tato sattamake vasse</bold>ti tato pabbajitakālato paṭṭhāya sattame saṃvacchare. <bold>Buddho saccaṃ kathessatī</bold>ti chabbassāni dukkarakārikaṃ katvā sattamasaṃvacchare buddho hutvā bārāṇasiyaṃ isipatane migadāye dhammacakkapavattanasuttantadesanāya dukkhasamudayanirodhamaggasaccasaṅkhātaṃ catusaccaṃ kathessatīti attho. <bold>Koṇḍañño nāma nāmenā</bold>ti nāmena gottanāmavasena koṇḍañño nāma. <bold>Paṭhamaṃ sacchikāhitī</bold>ti pañcavaggiyānamantare paṭhamaṃ ādito eva sotāpattimaggañāṇaṃ sacchikāhiti paccakkhaṃ karissatīti attho.</paragraph>
<paragraph line="1183" number="609"><bold>Nikkhantenānupabbaji</bold>nti <pageBreak edition="V" number="1.0309" />nikkhantena bodhisattena saha nikkhamitvā anupabbajinti attho. Tathā anupabbajitvā mayā <bold>padhānaṃ</bold>vīriyaṃ <bold>sukataṃ</bold>suṭṭhu kataṃ daḷhaṃ katvā katanti attho. <bold>Kilese jhāpanatthāyā</bold>ti kilese sosanatthāya viddhaṃsanatthāya <bold>anagāriyaṃ</bold>agārassa ahitaṃ kasivaṇijjādikammavirahitaṃ sāsanaṃ <bold>pabbajiṃ</bold>paṭipajjinti attho.</paragraph>
<paragraph line="1184" number="610"><bold>Abhigantvāna</bold><pageBreak edition="M" number="1.0338" /><pageBreak edition="P" number="0.0299" /><bold>sabbaññū</bold>ti sabbaṃ atītānāgatapaccuppannaṃ vā saṅkhāravikāralakkhaṇanibbānapaññattisaṅkhātaṃ ñeyyaṃ vā jānanto devehi saha vattamāne satta loke buddho <bold>migāraññaṃ</bold>migadāya vihāraṃ abhigantvā upasaṅkamitvā <bold>me</bold>mayā sacchikatena <bold>iminā</bold>sotāpattimaggañāṇena <bold>amatabheriṃ</bold>amatamahānibbānabheriṃ ahari pahari dassesīti attho.</paragraph>
<paragraph line="1185" number="611"><bold>So dānī</bold>ti so ahaṃ paṭhamaṃ sotāpanno idāni arahattamaggañāṇena amataṃ <bold>santaṃ</bold>vūpasantasabhāvaṃ <bold>padaṃ</bold>pajjitabbaṃ pāpuṇitabbaṃ, <bold>anuttaraṃ</bold>uttaravirahitaṃ nibbānaṃ patto adhigatoti attho. <bold>Sabbāsave pariññāyā</bold>ti kāmāsavādayo sabbe āsave pariññāya pahānapariññāya pajahitvā <bold>anāsavo</bold>nikkileso <bold>viharāmi</bold>iriyāpathavihārena vāsaṃ kappemi. <bold>Paṭisambhidā catasso</bold>tyādayo gāthāyo vuttatthāyeva.</paragraph>
<paragraph line="1186">Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane nisinno paṭhamaṃ paṭividdhadhammabhāvaṃ dīpento ‘‘etadaggaṃ, bhikkhave, mama sāvakānaṃ bhikkhūnaṃ rattaññūnaṃ yadidaṃ aññāsikoṇḍañño’’ti (a. ni. 1.188) etadagge ṭhapesi. So dvīhi aggasāvakehi attani kariyamānaṃ paramanipaccakāraṃ, gāmantasenāsane ākiṇṇavihārañca pariharitukāmo, vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno chaddantadahatīre dvādasa vassāni vasi. Evaṃ tattha vasantaṃ theraṃ ekadivasaṃ sakko devarājā upasaṅkamitvā vanditvā ṭhito evamāha ‘‘sādhu me, bhante, ayyo dhammaṃ desetū’’ti. Thero tassa catusaccagabbhaṃ tilakkhaṇāhataṃ suññatāpaṭisaṃyuttaṃ nānānayavicittaṃ amatogadhaṃ buddhalīlāya dhammaṃ desesi. Taṃ sutvā sakko attano pasādaṃ pavedento –</paragraph>
<gatha1 line="1187">‘‘Esa <pageBreak edition="V" number="1.0310" />bhiyyo pasīdāmi, sutvā dhammaṃ mahārasaṃ;</gatha1>
<gathalast line="1188">Virāgo desito dhammo, anupādāya sabbaso’’ti. (theragā. 673) –</gathalast>
<unindented line="1189">Thutiṃ <pageBreak edition="M" number="1.0339" />akāsi. Thero chaddantadahatīre dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyīti.</unindented>
<centered line="1190">Aññāsikoṇḍaññattheraapadānavaṇṇanā samattā.</centered>
<subhead line="1191">3-8. Piṇḍolabhāradvājattheraapadānavaṇṇanā</subhead>
<paragraph line="1192"><bold>Padumuttaro</bold><pageBreak edition="P" number="0.0300" /><bold>nāma jino</bold>tiādikaṃ āyasmato piṇḍolabhāradvājassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle sīhayoniyaṃ nibbattitvā pabbatapāde guhāyaṃ vihāsi. Bhagavā tassa anuggahaṃ kātuṃ gocarāya pakkantakāle tassa sayanaguhaṃ pavisitvā nirodhaṃ samāpajjitvā nisīdi. Sīho gocaraṃ gahetvā nivatto guhadvāre ṭhatvā bhagavantaṃ disvā haṭṭhatuṭṭho jalajathalajapupphehi pūjaṃ katvā cittaṃ pasādento bhagavato ārakkhaṇatthāya aññe vāḷamige apanetuṃ tīsu velāsu sīhanādaṃ nadanto buddhagatāya satiyā aṭṭhāsi. Yathā paṭhamadivase, evaṃ sattāhaṃ pūjesi. Bhagavā ‘‘sattāhaccayena nirodhā vuṭṭhahitvā vaṭṭissati imassa ettako upanissayo’’ti tassa passantasseva ākāsaṃ pakkhanditvā vihārameva gato.</paragraph>
<paragraph line="1193">Sīho buddhaviyogadukkhaṃ adhivāsetuṃ asakkonto kālaṃ katvā haṃsavatīnagare mahābhogakule nibbattitvā vayappatto nagaravāsīhi saddhiṃ vihāraṃ gantvā satthu dhammadesanaṃ sutvā pasanno sattāhaṃ buddhappamukhassa bhikkhusaṅghassa mahādānaṃ pavattetvā yāvajīvaṃ puññāni katvā aparāparaṃ devamanussesu saṃsaranto amhākaṃ bhagavato kāle kosambiyaṃ rañño udenassa purohitassa putto hutvā nibbatti. <bold>Bhāradvājo</bold>tissa nāmaṃ ahosi. So vayappato tayo vede uggahetvā pañca māṇavakasatāni mante vācento mahagghasabhāvena ananurūpācārattā <pageBreak edition="M" number="1.0340" />tehi pariccatto rājagahaṃ gantvā bhagavato bhikkhusaṅghassa ca lābhasakkāraṃ disvā sāsane pabbajitvā bhojane amattaññū hutvā viharati. Satthārā upāyena mattaññutāya patiṭṭhāpento vipassanaṃ paṭṭhapetvā nacirasseva chaḷabhiñño ahosi. Chaḷabhiñño pana hutvā bhagavato sammukhā <pageBreak edition="V" number="1.0311" />‘‘yaṃ sāvakehi pattabbaṃ, taṃ mayā anuppatta’’nti, bhikkhusaṅghe ca ‘‘yassa magge vā phale vā kaṅkhā atthi, so maṃ pucchatū’’ti sīhanādaṃ nadi. Tena taṃ bhagavā – ‘‘etadaggaṃ, bhikkhave, mama sāvakānaṃ bhikkhūnaṃ sīhanādikānaṃ yadidaṃ piṇḍolabhāradvājo’’ti (a. ni. 1.188, 195) etadagge ṭhapesi.</paragraph>
<paragraph line="1194" number="613">Evaṃ etadaggaṃ ṭhānaṃ patvā pubbe katapuññasambhāraṃ saritvā somanassavasena attano puññakammāpadānaṃ vibhāvento <bold>padumuttaro</bold>tiādimāha. Tassattho heṭṭhā vuttova. <bold>Purato himavantassā</bold>ti himālayapabbatato pubbadisābhāgeti attho. <bold>Cittakūṭe</bold><pageBreak edition="P" number="0.0301" /><bold>vasī tadā</bold>ti yadā ahaṃ sīho migarājā hutvā himavantapabbatasamīpe vasāmi, tadā padumuttaro nāma satthā anekehi ca osadhehi, anekehi ca ratanehi cittavicittatāya cittakūṭe cittapabbatasikhare vasīti sambandho.</paragraph>
<paragraph line="1195" number="614"><bold>Abhītarūpo tatthāsi</bold>nti abhītasabhāvo nibbhayasabhāvo migarājā tattha āsiṃ ahosinti attho. <bold>Catukkamo</bold>ti catūhi disāhi kamo gantuṃ samattho. <bold>Yassa saddaṃ suṇitvānā</bold>ti yassa migarañño sīhanādaṃ sutvā <bold>bahujjanā</bold>bahusattā <bold>vikkhambhanti</bold>visesena khambhanti bhāyanti.</paragraph>
<paragraph line="1196" number="615"><bold>Suphullaṃ padumaṃ gayhā</bold>ti bhagavati pasādena supupphitapadumapupphaṃ ḍaṃsitvā. <bold>Narāsabhaṃ</bold>narānaṃ āsabhaṃ uttamaṃ seṭṭhaṃ sambuddhaṃ upagacchiṃ, samīpaṃ agaminti attho. <bold>Vuṭṭhitassa samādhimhā</bold>ti nirodhasamāpattito vuṭṭhitassa buddhassa taṃ pupphaṃ abhiropayiṃ pūjesinti attho.</paragraph>
<paragraph line="1197" number="616"><bold>Catuddisaṃ namassitvā</bold>ti catūsu disāsu namassitvā <bold>sakaṃ cittaṃ</bold>attano cittaṃ <bold>pasādetvā</bold>ādarena patiṭṭhapetvā <bold>sīhanādaṃ</bold>abhītanādaṃ <bold>anadiṃ</bold>ghosesinti attho.</paragraph>
<paragraph line="1198" number="617">Tato <pageBreak edition="M" number="1.0341" />buddhena dinnabyākaraṇaṃ pakāsento <bold>padumuttaro</bold>tiādimāha. Taṃ uttānatthameva.</paragraph>
<paragraph line="1199" number="618"><bold>Vadataṃ seṭṭho</bold>ti ‘‘mayaṃ buddhā, mayaṃ buddhā’’ti vadantānaṃ aññatitthiyānaṃ seṭṭho uttamo buddho āgatoti sambandho. Tassa āgatassa bhagavato taṃ dhammaṃ <bold>sossāma</bold>suṇissāmāti attho.</paragraph>
<paragraph line="1200" number="619"><bold>Tesaṃ</bold><pageBreak edition="V" number="1.0312" /><bold>hāsaparetāna</bold>nti hāsehi somanassehi paretānaṃ abhibhūtānaṃ samannāgatānaṃ tesaṃ devamanussānaṃ. <bold>Lokanāyako</bold>ti lokassa nāyako saggamokkhasampāpako <bold>mama saddaṃ</bold>mayhaṃ sīhanādaṃ <bold>pakittesi</bold>pakāsesi kathesi, <bold>dīghadassī</bold>anāgatakāladassī <bold>mahāmuni</bold>munīnamantare mahanto muni. Sesagāthā suviññeyyameva.</paragraph>
<paragraph line="1201" number="622">Nāmena padumo nāma cakkavattī hutvā catusaṭṭhiyā jātiyā <bold>issariyaṃ</bold>issarabhāvaṃ rajjaṃ kārayissatīti attho.</paragraph>
<paragraph line="1202" number="623"><bold>Kappasatasahassamhī</bold>ti sāmyatthe bhummavacanaṃ, kappasatasahassānaṃ pariyosāneti attho.</paragraph>
<paragraph line="1203" number="624"><bold>Pakāsite pāvacane</bold>ti tena gotamena bhagavatā piṭakattaye pakāsite desiteti attho. <bold>Brahmabandhu bhavissatī</bold>ti tadā gotamassa bhagavato kāle ayaṃ sīho migarājā brāhmaṇakule nibbattissatīti attho. <bold>Brahmaññā abhinikkhammā</bold>ti brāhmaṇakulato nikkhamitvā tassa bhagavato sāsane pabbajissatīti sambandho.</paragraph>
<paragraph line="1204" number="625"><bold>Padhānapahitatto</bold>ti vīriyakaraṇatthaṃ pesitacitto. Upadhisaṅkhātānaṃ <pageBreak edition="P" number="0.0302" />kilesānaṃ abhāvena <bold>nirupadhi</bold>. Kilesadarathānaṃ abhāvena <bold>upasanto. Sabbāsave</bold>sakalāsave <bold>pariññāya</bold>pahāya <bold>anāsavo</bold>nikkileso <bold>nibbāyissati</bold>khandhaparinibbānena nibbuto bhavissatīti attho.</paragraph>
<paragraph line="1205" number="626"><bold>Vijane pantaseyyamhī</bold>ti janasambādharahite dūrāraññasenāsaneti attho. <bold>Vāḷamigasamākule</bold>ti kāḷasīhādīhi caṇḍamigasaṅgehi ākule saṃkiṇṇeti attho. Sesaṃ vuttatthamevāti.</paragraph>
<centered line="1206">Piṇḍolabhāradvājattheraapadānavaṇṇanā samattā.</centered>
<subhead line="1207">3-9. Khadiravaniyattheraapadānavaṇṇanā</subhead>
<paragraph line="1208"><bold>Gaṅgā</bold><pageBreak edition="M" number="1.0342" /><pageBreak edition="V" number="1.0313" /><bold>bhāgīrathī nāmā</bold>tiādikaṃ āyasmato khadiravaniyattherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle haṃsavatīnagare titthanāvikakule nibbattitvā mahāgaṅgāya payāgatitthe titthanāvāya kammaṃ karonto ekadivasaṃ sasāvakasaṅghaṃ bhagavantaṃ gaṅgātīraṃ upagataṃ disvā pasannamānaso nāvāsaṅghāṭaṃ yojetvā mahantena pūjāsakkārena paratīraṃ pāpetvā aññataraṃ bhikkhuṃ satthārā āraññakānaṃ bhikkhūnaṃ aggaṭṭhāne ṭhapiyamānaṃ disvā taṃ ṭhānantaraṃ patthetvā bhagavato bhikkhusaṅghassa ca mahādānaṃ pavattetvā paṇidhānaṃ akāsi. Bhagavā tassa patthanāya avañjhabhāvaṃ byākāsi.</paragraph>
<paragraph line="1209">So tato paṭṭhāya puññāni upacinanto devamanussesu saṃsaranto ubhayasampattiyo anubhavitvā imasmiṃ buddhuppāde magadharaṭṭhe nālakagāme rūpasāriyā nāma brāhmaṇiyā kucchimhi nibbatti. Taṃ vayappattaṃ mātāpitaro gharabandhanena bandhitukāmā hutvā tassa ārocesuṃ. So sāriputtattherassa pabbajitabhāvaṃ sutvā ‘‘mayhaṃ jeṭṭhabhātā ayyo upatisso imaṃ vibhavaṃ chaḍḍetvā pabbajito, tena vantaṃ kheḷapiṇḍaṃ kathāhaṃ anubhavissāmī’’ti jātasaṃvego pāsaṃ anupagacchamānamigo viya ñātake vañcetvā hetusampattiyā codiyamāno bhikkhūnaṃ santikaṃ gantvā dhammasenāpatino kaniṭṭhabhāvaṃ nivedetvā attano pabbajjāya chandaṃ ārocesi. Bhikkhū taṃ pabbājetvā paripuṇṇavīsativassaṃ upasampādetvā kammaṭṭhāne niyojesuṃ. So kammaṭṭhānaṃ gahetvā khadiravanaṃ pavisitvā vissamanto ghaṭento vāyamanto ñāṇassa paripākaṃ gatattā nacirasseva chaḷabhiñño arahā ahosi. So arahā hutvā satthāraṃ dhammasenāpatiñca vandituṃ senāsanaṃ saṃsāmetvā pattacīvaramādāya nikkhamitvā anupubbena sāvatthiṃ patvā jetavanaṃ pavisitvā satthāraṃ dhammasenāpatiñca vanditvā katipāhaṃ jetavane vihāsi. Atha naṃ satthā ariyagaṇamajjhe <pageBreak edition="P" number="0.0303" />nisinno āraññakānaṃ bhikkhūnaṃ aggaṭṭhāne ṭhapesi – ‘‘etadaggaṃ, bhikkhave, mama sāvakānaṃ bhikkhūnaṃ āraññakānaṃ yadidaṃ revato’’ti (a. ni. 1.198, 203).</paragraph>
<paragraph line="1210" number="628">Evaṃ <pageBreak edition="M" number="1.0343" />etadaggaṭṭhānaṃ patvā attano pubbakammaṃ saritvā pītisomanassavasena pubbacaritāpadānaṃ pakāsento <bold>gaṅgā bhāgīrathī</bold>tiādimāha. Tattha <bold>gaṅgā</bold>ti gāyamānā ghosaṃ kurumānā gacchatīti gaṅgā. Atha vā go vuccati pathavī, tasmiṃ gatā pavattāti gaṅgā. Anotattadahaṃ <pageBreak edition="V" number="1.0314" />tikkhattuṃ padakkhiṇaṃ katvā gataṭṭhāne <bold>āvaṭṭagaṅgā</bold>ti ca pabbatamatthakena gataṭṭhāne <bold>bahalagaṅgā</bold>ti ca tiracchānapabbataṃ vijjhitvā gataṭṭhāne <bold>umaṅgagaṅgā</bold>ti ca tato bahalapabbataṃ paharitvā pañcayojanaṃ ākāsena gataṭṭhāne <bold>ākāsagaṅgā</bold>ti ca tassā patitaṭṭhānaṃ bhinditvā jātaṃ pañca yojanaṃ pokkharaṇīkūlaṃ bhinditvā tattha pana pañcaṅguli viya pañca dhārā hutvā gaṅgā yamunā sarabhū mahī aciravatīti pañca nāmā hutvā jambudīpaṃ pañca bhāgaṃ pañca koṭṭhāsaṃ katvā pañca bhāge pañca koṭṭhāse itā gatā pavattāti bhāgīrathī. Gaṅgā ca sā bhāgīrathī ceti gaṅgābhāgīrathī. ‘‘Bhāgīrathī gaṅgā’’ti vattabbe gāthābandhasukhatthaṃ pubbacariyavasena vuttanti daṭṭhabbaṃ. <bold>Himavantā pabhāvitāti</bold>satte hiṃsati sītena hanati matheti āloḷetīti himo, himo assa atthīti himavā, tato himavantato paṭṭhāya pabhāvitā pavattā sandamānāti himavantapabhāvitā. <bold>Kutitthe nāviko āsi</bold>nti tassā gaṅgāya caṇḍasotasamāpanne visamatitthe kevaṭṭakule uppanno nāviko āsiṃ ahosinti attho. <bold>Orime ca tariṃ aha</bold>nti sampattasampattamanusse pārimā tīrā orimaṃ tīraṃ ahaṃ tariṃ tāresinti attho.</paragraph>
<paragraph line="1211" number="629"><bold>Padumuttaro nāyako</bold>ti dvipadānaṃ uttamo satte nibbānaṃ nāyako pāpanako padumuttarabuddho mama puññasampattiṃ nipphādento. <bold>Vasīsatasahassehi</bold>khīṇāsavasatasahassehi gaṅgāsotaṃ tarituṃ titthaṃ pattoti sambandho.</paragraph>
<paragraph line="1212" number="630"><bold>Bahū nāvā samānetvā</bold>ti sampattaṃ taṃ sammāsambuddhaṃ disvā vaḍḍhakīhi suṭṭhu saṅkhataṃ kataṃ nipphāditaṃ bahū nāvāyo samānetvā dve dve nāvāyo ekato katvā tassā nāvāya upari maṇḍapachadanaṃ katvā <bold>narāsabhaṃ</bold>padumuttarasambuddhaṃ <bold>paṭimāniṃ</bold>pūjesinti attho.</paragraph>
<paragraph line="1213" number="631"><bold>Āgantvāna</bold><pageBreak edition="M" number="1.0344" /><bold>ca sambuddho</bold>ti evaṃ saṅghaṭitāya nāvāya tattha āgantvāna <pageBreak edition="P" number="0.0304" /><bold>tañca nāvakaṃ</bold>nāvamuttamaṃ āruhīti sambandho. <bold>Vārimajjhe ṭhito satthā</bold>ti nāvamārūḷho satthā gaṅgājalamajjhe ṭhito samāno imā somanassapaṭisaṃyuttagāthā abhāsatha kathesīti sambandho.</paragraph>
<paragraph line="1214" number="632"><bold>Yo so tāresi sambuddha</bold>nti yo so nāviko gaṅgāsotāya sambuddhaṃ atāresi. <bold>Saṅghañcāpi anāsava</bold>nti na kevalameva sambuddhaṃ tāresi, anāsavaṃ nikkilesaṃ saṅghañcāpi tāresīti attho. <bold>Tena cittapasādenā</bold>ti tena nāvāpājanakāle uppannena somanassasahagatacittapasādena <bold>devaloke</bold>chasu kāmasaggesu <bold>ramissati</bold>dibbasampattiṃ anubhavissatīti attho.</paragraph>
<paragraph line="1215" number="633"><bold>Nibbattissati</bold><pageBreak edition="V" number="1.0315" /><bold>te byamha</bold>nti devaloke uppannassa <bold>te</bold>tuyhaṃ <bold>byamhaṃ</bold>vimānaṃ <bold>sukataṃ</bold>suṭṭhu nibbattaṃ <bold>nāvasaṇṭhitaṃ</bold>nāvāsaṇṭhānaṃ <bold>nibbattissati</bold>pātubhavissatīti attho. <bold>Ākāse pupphachadana</bold>nti nāvāya uparimaṇḍapakatakammassa nissandena sabbadā gatagataṭṭhāne ākāse pupphachadanaṃ dhārayissatīti sambandho.</paragraph>
<paragraph line="1216" number="634"><bold>Aṭṭhapaññāsakappamhī</bold>ti ito puññakaraṇakālato paṭṭhāya aṭṭhapaṇṇāsakappaṃ atikkamitvā nāmena tārako nāma cakkavattī khattiyo <bold>cāturanto</bold>catūsu dīpesu issaro <bold>vijitāvī</bold>jitavanto bhavissatīti sambandho. Sesagāthā uttānatthāva.</paragraph>
<paragraph line="1217" number="637"><bold>Revato nāma nāmenā</bold>ti revatīnakkhattena jātattā ‘‘revato’’ti laddhanāmo <bold>brahmabandhu</bold>brāhmaṇaputtabhūto <bold>bhavissati</bold>brāhmaṇakule uppajjissatīti attho.</paragraph>
<paragraph line="1218" number="639"><bold>Nibbāyissatināsavo</bold>ti nikkileso khandhaparinibbānena nibbāyissati.</paragraph>
<paragraph line="1219" number="640"><bold>Vīriyaṃ me dhuradhorayha</bold>nti evaṃ padumuttarena bhagavatā byākato ahaṃ kamena pāramitākoṭiṃ patvā <bold>me</bold>mayhaṃ vīriyaṃ asithilavīriyaṃ dhuradhorayhaṃ dhuravāhaṃ dhurādhāraṃ yogehi khemassa nibbhayassa nibbānassa adhivāhanaṃ <pageBreak edition="M" number="1.0345" />āvahanaṃ ahosīti attho. <bold>Dhāremi antimaṃ deha</bold>nti idānāhaṃ sammāsambuddhasāsane pariyosānasarīraṃ dhāremīti sambandho.</paragraph>
<paragraph line="1220">So aparabhāge attano jātagāmaṃ gantvā ‘‘cālā, upacālā, sīsūpacālā’’ti tissannaṃ bhaginīnaṃ putte ‘‘cālā, upacālā, sīsūpacālā’’ti tayo bhāgineyye ānetvā pabbājetvā kammaṭṭhāne niyojesi. Te kammaṭṭhānaṃ anuyuttā vihariṃsu.</paragraph>
<paragraph line="1221">Tasmiñca samaye therassa kocideva ābādho uppanno, taṃ sutvā sāriputtatthero – ‘‘revatassa gilānapucchanaṃ <pageBreak edition="P" number="0.0305" />adhigamapucchanañca karissāmī’’ti upagañchi. Revatatthero dhammasenāpatiṃ dūratova āgacchantaṃ disvā tesaṃ sāmaṇerānaṃ satuppādavasena ovadiyamāno <bold>cāle</bold>tigāthaṃ abhāsittha. Tattha <bold>cāle upacāle sīsūpacāle</bold>ti tesaṃ ālapanaṃ. Cālā, upacālā, sīsūpacālāti hi itthiliṅgavasena laddhanāmā tayo dārakā pabbajitāpi tathā vohariyyanti. ‘‘Cālī, upacālī, sīsūpacālīti tesaṃ nāmānī’’ti ca vadanti. Yadatthaṃ ‘‘cāle’’tiādinā āmantanaṃ kataṃ, taṃ dassento <bold>‘‘patissatā nu kho viharathā’’</bold>ti vatvā tattha kāraṇaṃ āha – ‘‘āgato vo vālaṃ viya vedhī’’ti. <bold>Patissatā</bold>ti patissatikā <pageBreak edition="V" number="1.0316" />. <bold>Kho</bold>ti avadhāraṇe. <bold>Āgato</bold>ti āgañchi. <bold>Vo</bold>ti tumhākaṃ. <bold>Vālaṃ viya vedhī</bold>ti vālavedhi viya. Ayañhettha saṅkhepattho – tikkhajavananibbedhikapaññatāya vālavedhirūpo satthukappo tumhākaṃ mātulatthero āgato, tasmā samaṇasaññaṃ upaṭṭhapetvā satisampajaññayuttā eva hutvā viharatha, yathādhigate vihāre appamattā bhavathāti.</paragraph>
<paragraph line="1222">Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ paṭisanthāravelāyaṃ nātidūre samādhiṃ samāpajjitvā nisīdiṃsu. Dhammasenāpati revatattherena saddhiṃ paṭisanthāraṃ katvā uṭṭhāyāsanā te sāmaṇere upasaṅkami. Te tathā kālaparicchedassa katattā there upasaṅkamante uṭṭhahitvā vanditvā aṭṭhaṃsu. Thero – ‘‘katarakataravihārena viharathā’’ti pucchitvā tehi ‘‘imāya imāyā’’ti vutte dārakepi evaṃ vinento – ‘‘mayhaṃ bhātiko saccavādī vata <pageBreak edition="M" number="1.0346" />dhammassa anudhammacāri’’nti theraṃ pasaṃsanto pakkāmi. Sesamettha uttānatthamevāti.</paragraph>
<centered line="1223">Khadiravaniyattheraapadānavaṇṇanā samattā.</centered>
<subhead line="1224">3-10. Ānandattheraapadānavaṇṇanā</subhead>
<paragraph line="1225"><bold>Ārāmadvārā nikkhammā</bold>tiādikaṃ āyasmato ānandattherassa apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa bhagavato kāle haṃsavatīnagare satthu vemātikabhātā hutvā nibbatti. <bold>Sumano</bold>tissa nāmaṃ ahosi. Pitā panassa nandarājā nāma. So attano puttassa sumanakumārassa vayappattassa haṃsavatīnagarato vīsayojanasate ṭhāne bhoganagaraṃ adāsi. So kadāci <pageBreak edition="P" number="0.0306" />kadāci āgantvā satthārañca pitarañca passati. Tadā rājā satthārañca satasahassaparimāṇaṃ bhikkhusaṅghañca sayameva sakkaccaṃ upaṭṭhahi, aññesaṃ upaṭṭhātuṃ na deti.</paragraph>
<paragraph line="1226">Tena samayena paccanto kupito ahosi. Kumāro tassa kupitabhāvaṃ rañño anārocetvā sayameva taṃ vūpasamesi. Taṃ sutvā rājā tuṭṭhamānaso ‘‘varaṃ te tāva dammi, gaṇhāhī’’ti āha. Kumāro ‘‘satthāraṃ bhikkhusaṅghañca temāsaṃ upaṭṭhahanto jīvitaṃ avañjhaṃ kātuṃ icchāmī’’ti āha. ‘‘Etaṃ na sakkā, aññaṃ vadehī’’ti. ‘‘Deva, khattiyānaṃ dve kathā nāma natthi, etaṃ me dehi, na mayhaṃ aññenattho, sace satthā anujānāti, dinnamevā’’ti. So <pageBreak edition="V" number="1.0317" />‘‘satthu cittaṃ jānissāmī’’ti vihāraṃ gato. Tena ca samayena bhagavā gandhakuṭiṃ paviṭṭho hoti. So bhikkhū upasaṅkamitvā ‘‘ahaṃ, bhante, bhagavantaṃ dassanāya āgato, dassetha ma’’nti. Bhikkhū ‘‘sumano nāma thero satthu upaṭṭhāko, tassa santikaṃ gacchāhī’’ti āhaṃsu. So therassa santikaṃ gantvā ‘‘satthāraṃ, bhante, dassethā’’ti āha. Atha thero tassa passantasseva pathaviyaṃ nimujjitvā bhagavantaṃ upasaṅkamitvā ‘‘rājaputto, bhante, tumhākaṃ dassanāya āgato’’ti āha. ‘‘Tena hi bhikkhu bahi āsanaṃ <pageBreak edition="M" number="1.0347" />paññapehī’’ti. Thero punapi buddhāsanaṃ gahetvā antogandhakuṭiyaṃ nimujjitvā tassa passantassa bahipariveṇe pātubhavitvā gandhakuṭipariveṇe āsanaṃ paññāpesi. Kumāro taṃ disvā ‘‘mahanto vatāyaṃ bhikkhū’’ti cittaṃ uppādesi.</paragraph>
<paragraph line="1227">Bhagavāpi gandhakuṭito nikkhamitvā paññattāsane nisīdi. Rājaputto satthāraṃ vanditvā paṭisanthāraṃ katvā ‘‘ayaṃ, bhante, thero tumhākaṃ sāsane vallabho maññe’’ti? ‘‘Āma, kumāra, vallabho’’ti. ‘‘Kiṃ katvā, bhante, esa vallabho’’ti? ‘‘Dānādīni puññāni katvā’’ti. ‘‘Bhagavā, ahampi ayaṃ thero viya anāgate buddhasāsane vallabho hotukāmo’’ti so buddhappamukhassa saṅghassa sattāhaṃ khandhāvāre bhattaṃ datvā sattame divase, ‘‘bhante, mayā pitu santikā tumhākaṃ temāsaṃ paṭijagganavaro laddho, temāsaṃ me vassāvāsaṃ adhivāsethā’’ti vatvā satthu adhivāsanaṃ viditvā saparivāraṃ bhagavantaṃ gahetvā yojane yojane satthu bhikkhusaṅghassa ca vasanānucchavike vihāre kāretvā tattha tattha vasāpento attano vasanaṭṭhānasamīpe satasahassena kīte sobhananāmake uyyāne satasahassena kāritaṃ vihāraṃ pavesāpetvā –</paragraph>
<gatha1 line="1228">‘‘Satasahassena me kītaṃ, satasahassena kāritaṃ;</gatha1>
<gathalast line="1229">Sobhanaṃ nāma uyyānaṃ, paṭiggaṇha mahāmunī’’ti. –</gathalast>
<unindented line="1230">Udakaṃ <pageBreak edition="P" number="0.0307" />pātesi. So vassūpanāyikadivase satthu mahādānaṃ pavattetvā ‘‘iminā nīhārena dānaṃ dadeyyāthā’’ti puttadāre amacce ca dāne kiccakaraṇe ca niyojetvā sayaṃ sumanattherassa vasanaṭṭhānasamīpeyeva vasanto evaṃ attano vasanaṭṭhāne satthāraṃ temāsaṃ upaṭṭhahi. Upakaṭṭhāya pana pavāraṇāya gāmaṃ pavisitvā sattāhaṃ mahādānaṃ pavattetvā sattame divase satthu bhikkhusaṅghassa ca pādamūle ticīvare ṭhapetvā vanditvā ‘‘bhante, yadetaṃ mayā khandhāvārato paṭṭhāya puññaṃ kataṃ, na taṃ sakkasampattiādīnaṃ atthāya kataṃ, atha kho ahampi sumanatthero viya anāgate ekassa <pageBreak edition="V" number="1.0318" />buddhassa upaṭṭhāko vallabho bhaveyya’’nti patthanaṃ akāsi. Satthā tassa anantarāyataṃ disvā byākaritvā pakkāmi.</unindented>
<paragraph line="1231">So <pageBreak edition="M" number="1.0348" />tasmiṃ buddhuppāde vassasatasahassaṃ puññāni katvā tato parampi tattha tattha bhave uḷārāni puññakammāni upacinitvā devamanussesu saṃsaranto kassapabhagavato kāle kulagehe nibbatto viññutaṃ patvā ekassa therassa piṇḍāya carato pattaggahaṇatthaṃ uttarasāṭakaṃ katvā pūjaṃ akāsi. Puna sagge nibbattitvā tato cuto bārāṇasirājā hutvā aṭṭha paccekabuddhe disvā te bhojetvā attano maṅgaluyyāne aṭṭha paṇṇasālāyo kāretvā tesaṃ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā dasavassasahassāni upaṭṭhānaṃ akāsi, etāni pākaṭāni.</paragraph>
<paragraph line="1232">Kappasatasahassaṃ pana tattha tattha bhave puññāni upacinanto amhākaṃ bodhisattena saddhiṃ tusitapure nibbattitvā tato cuto amitodanasakkassa gehe nibbattitvā sabbe ñātake ānandite karonto jātoti <bold>ānando</bold>tveva nāmaṃ labhi. So anukkamena vayappatto katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ gantvā tato nikkhamante bhagavati tassa parivāratthaṃ pabbajituṃ nikkhamantehi bhaddiyādīhi saddhiṃ nikkhamitvā bhagavato santike pabbajitvā āyasmato puṇṇassa mantāṇiputtassa santike dhammakathaṃ sutvā sotāpattiphale patiṭṭhahi.</paragraph>
<paragraph line="1233">Tena ca samayena bhagavato paṭhamabodhiyaṃ vīsativassāni anibaddhā upaṭṭhākā ahesuṃ. Ekadā nāgasamālo pattacīvaraṃ gahetvā vicarati, ekadā nāgito, ekadā upavāno, ekadā sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena satthu cittaṃ nārādhayiṃsu. Athekadivasaṃ bhagavā gandhakuṭipariveṇe paññattavarabuddhāsane <pageBreak edition="P" number="0.0308" />bhikkhusaṅghaparivuto nisinno bhikkhū āmantesi – ‘‘ahaṃ, bhikkhave, idāni mahallako ekacce bhikkhū ‘iminā maggena gacchāmī’ti vutte aññena maggena gacchanti, ekacce mayhaṃ pattacīvaraṃ bhūmiyaṃ nikkhipanti, mayhaṃ nibaddhupaṭṭhākaṃ ekaṃ bhikkhuṃ vijānathā’’ti. Taṃ sutvā bhikkhūnaṃ dhammasaṃvego udapādi. Athāyasmā sāriputto uṭṭhāya bhagavantaṃ vanditvā ‘‘ahaṃ, bhante, tumhe upaṭṭhahissāmī’’ti āha. Taṃ bhagavā paṭikkhipi. Etenupāyena mahāmoggallānaṃ ādiṃ katvā sabbe mahāsāvakā ‘‘ahaṃ upaṭṭhahissāmi <pageBreak edition="M" number="1.0349" />, ahaṃ upaṭṭhahissāmī’’ti uṭṭhahiṃsu ṭhapetvā āyasmantaṃ ānandaṃ. Tepi bhagavā paṭikkhipi.</paragraph>
<paragraph line="1234">Ānando <pageBreak edition="V" number="1.0319" />pana tuṇhīyeva nisīdi. Atha naṃ bhikkhū āhaṃsu – ‘‘āvuso, tvampi satthu upaṭṭhākaṭṭhānaṃ yācāhī’’ti. ‘‘Yācitvā laddhupaṭṭhānaṃ nāma kīdisaṃ hoti? Sace ruccati, satthā sayameva vakkhatī’’ti. Atha bhagavā – ‘‘na, bhikkhave, ānando aññehi ussāhetabbo, sayameva jānitvā maṃ upaṭṭhahissatī’’ti āha. Tato bhikkhū ‘‘uṭṭhehi, āvuso ānanda, satthāraṃ upaṭṭhākaṭṭhānaṃ yācāhī’’ti āhaṃsu. Thero uṭṭhahitvā ‘‘sace me, bhante, bhagavā attanā laddhaṃ paṇītaṃ cīvaraṃ na dassati, paṇītaṃ piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ gahetvā na gamissati, evāhaṃ bhagavantaṃ upaṭṭhahissāmī’’ti āha. ‘‘Ettake guṇe labhato satthu upaṭṭhānaṃ ko bhāro’’ti upavādamocanatthaṃ ime cattāro paṭikkhepā, ‘‘sace, bhante, bhagavā mayā gahitaṃ nimantanaṃ gamissati, sacāhaṃ desantarato āgatāgate tāvadeva dassetuṃ labhāmi, yadā me kaṅkhā uppajjati, tāvadeva bhagavantaṃ upasaṅkamitvā pucchituṃ labhāmi, sace bhagavā parammukhā desitaṃ dhammaṃ puna mayhaṃ byākarissasi, evāhaṃ bhagavantaṃ upaṭṭhahissāmi’’. ‘‘Ettakampi satthu santike anuggahaṃ na labhatī’’ti upavādamocanatthañceva dhammabhaṇḍāgārikabhāvaparipūraṇatthañca imā catasso yācanāti ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi.</paragraph>
<paragraph line="1235">So upaṭṭhākaṭṭhānaṃ laddhadivasato paṭṭhāya dasabalaṃ duvidhena udakena tividhena dantakaṭṭhena hatthapādaparikammena piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto – ‘‘imāya nāma velāya satthu idaṃ nāma laddhuṃ vaṭṭati, idaṃ nāma kātuṃ vaṭṭatī’’ti divasabhāgaṃ santikāvacaro hutvā rattibhāge mahantaṃ daṇḍadīpikaṃ gahetvā gandhakuṭipariveṇaṃ navavāre anupariyāyati <pageBreak edition="P" number="0.0309" />satthari pakkosante paṭivacanadānāya, thinamiddhavinodanatthaṃ. Atha naṃ satthā jetavane ariyagaṇamajjhe nisinno anekapariyāyena pasaṃsitvā bahussutānaṃ satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.</paragraph>
<paragraph line="1236">Evaṃ <pageBreak edition="M" number="1.0350" />satthārā pañcasu ṭhānesu etadagge ṭhapito catūhi acchariyabbhūtadhammehi samannāgato satthu dhammakosārakkho ayaṃ mahāthero sekhova samāno satthari parinibbute heṭṭhā vuttanayena bhikkhūhi samuttejito devatāya ca saṃvejito ‘‘sveyeva ca dāni dhammasaṅgīti kātabbā, na kho pana metaṃ patirūpaṃ, yvāyaṃ sekho sakaraṇīyo asekhehi therehi saddhiṃ dhammaṃ gāyituṃ sannipātaṃ gantu’’nti sañjātussāho vipassanaṃ paṭṭhapetvā bahudeva rattiṃ vipassanāya kammaṃ karonto caṅkame vīriyasamataṃ alabhitvā tato vihāraṃ pavisitvā sayane nisīditvā sayitukāmo <pageBreak edition="V" number="1.0320" />kāyaṃ āvaṭṭesi. Apattañca sīsaṃ bimbohanaṃ, pādā ca bhūmito muttamattā, ekasmiṃ antare anupādāya āsavehi cittaṃ vimucci, chaḷabhiñño ahosi.</paragraph>
<paragraph line="1237" number="644">Evaṃ chaḷabhiññādiguṇapaṭimaṇḍito upaṭṭhākādiguṇehi etadaggaṭṭhānaṃ patto attano pubbakammaṃ saritvā somanassavasena pubbacaritāpadānaṃ dassento <bold>ārāmadvārā nikkhammā</bold>tiādimāha. Tattha <bold>ārāmadvārā</bold>ti sabbasattānaṃ dhammadesanatthāya vihāradvārato nikkhamitvā bahidvārasamīpe katamaṇḍapamajjhe supaññattavarabuddhāsane nisinno padumuttaro nāma <bold>mahāmuni</bold>sammāsambuddho. <bold>Vassanto amataṃ vuṭṭhi</bold>nti dhammadesanāmahāamatadhārāhi dhammavassaṃ vassanto. <bold>Nibbāpesi mahājana</bold>nti mahājanassa cittasantānagatakilesaggiṃ <bold>nibbāpesi</bold>vūpasamesi, mahājanaṃ nibbānāmatapānena santiṃ sītibhāvaṃ pāpesīti attho.</paragraph>
<paragraph line="1238" number="645"><bold>Satasahassaṃ te dhīrā</bold>ti parivārasampattiṃ dassento āha. Chahi abhiññāhi iddhividhādiñāṇakoṭṭhāsehi samannāgatā anekasatasahassacakkavāḷesu khaṇena gantuṃ samatthāhi iddhīhi samannāgatattā <bold>mahiddhikā</bold>te dhīrā satasahassakhīṇāsavā <bold>chāyāva anapāyinī</bold>ti katthaci anapagatā chāyā iva taṃ sambuddhaṃ padumuttaraṃ bhagavantaṃ <bold>parivārenti</bold>parivāretvā dhammaṃ suṇantīti attho.</paragraph>
<paragraph line="1239" number="646"><bold>Hatthikkhandhagato āsi</bold>nti tadā bhagavato dhammadesanāsamaye ahaṃ hatthipiṭṭhe nisinno <bold>āsiṃ</bold>ahosinti attho. <bold>Setacchattaṃ</bold><pageBreak edition="P" number="0.0310" /><bold>varuttama</bold>nti patthetabbaṃ uttamaṃ setacchattaṃ mama matthake dhārayanto hatthipiṭṭhe <pageBreak edition="M" number="1.0351" />nisinnoti sambandho. <bold>Sucārurūpaṃ disvānā</bold>ti sundaraṃ cāruṃ manohararūpavantaṃ dhammaṃ desiyamānaṃ sambuddhaṃ disvā <bold>me</bold>mayhaṃ <bold>vitti</bold>santuṭṭhi somanassaṃ <bold>udapajjatha</bold>uppajjatīti attho.</paragraph>
<paragraph line="1240" number="647"><bold>Oruyha hatthikkhandhamhā</bold>ti taṃ bhagavantaṃ nisinnaṃ disvā hatthipiṭṭhito <bold>oruyha</bold>orohitvā <bold>narāsabhaṃ</bold>naravasabhaṃ <bold>upagacchiṃ</bold>samīpaṃ gatoti attho. <bold>Ratanamayachattaṃ me</bold>ti ratanabhūsitaṃ me mayhaṃ chattaṃ buddhaseṭṭhassa matthake dhārayinti sambandho.</paragraph>
<paragraph line="1241" number="648"><bold>Mama saṅkappamaññāyā</bold>ti mayhaṃ pasādena uppannaṃ saṅkappaṃ ñatvā isīnaṃ antare mahantabhūto so padumuttaro bhagavā. <bold>Taṃ kathaṃ ṭhapayitvānā</bold>ti taṃ attanā desiyamānaṃ dhammakathaṃ ṭhapetvā mama byākaraṇatthāya imā gāthā <bold>abhāsatha</bold>kathesīti attho.</paragraph>
<paragraph line="1242" number="649">Kathanti <pageBreak edition="V" number="1.0321" />ce? <bold>Yo so</bold>tiādimāha. Soṇṇālaṅkārabhūsitaṃ chattaṃ yo so rājakumāro me matthake dhāresīti sambandho. <bold>Tamahaṃ kittayissāmī</bold>ti taṃ rājakumāraṃ ahaṃ kittayissāmi pākaṭaṃ karissāmi. <bold>Suṇotha mama bhāsato</bold>ti bhāsantassa mama vacanaṃ suṇotha ohitasotā manasi karothāti attho.</paragraph>
<paragraph line="1243" number="650"><bold>Ito gantvā ayaṃ poso</bold>ti ayaṃ rājakumāro ito manussalokato cuto tusitaṃ gantvā <bold>āvasissati</bold>tattha viharissati. Tattha accharāhi purakkhato parivārito tusitabhavanasampattiṃ anubhossatīti sambandho.</paragraph>
<paragraph line="1244" number="651"><bold>Catuttiṃsakkhattu</bold>nti tusitabhavanato cavitvā tāvatiṃsabhavane uppanno catuttiṃsavāre devindo devarajjaṃ karissatīti sambandho. <bold>Balādhipo aṭṭhasata</bold>nti tāvatiṃsabhavanato cuto manussaloke uppanno <bold>balādhipo</bold>caturaṅginiyā senāya <bold>adhipo</bold>padhāno aṭṭhasatajātīsu padesarājā hutvā <bold>vasudhaṃ</bold>anekaratanavaraṃ pathaviṃ <bold>āvasissati</bold>puthabyaṃ viharissatīti attho.</paragraph>
<paragraph line="1245" number="652"><bold>Aṭṭhapaññāsakkhattu</bold>nti aṭṭhapaññāsajātīsu cakkavattī rājā bhavissatīti attho. <bold>Mahiyā</bold>sakalajambudīpapathaviyā <bold>vipulaṃ</bold>asaṅkhyeyyaṃ padesarajjaṃ kārayissati.</paragraph>
<paragraph line="1246" number="654"><bold>Sakyānaṃ</bold><pageBreak edition="M" number="1.0352" /><bold>kulaketussā</bold>ti sakyarājūnaṃ kulassa dhajabhūtassa buddhassa ñātako bhavissatīti attho.</paragraph>
<paragraph line="1247" number="655"><bold>Ātāpī</bold>ti vīriyavā. <bold>Nipako</bold>ti nepakkasaṅkhātāya paññāya samannāgato. <bold>Bāhusaccesu</bold>bahussutabhāvesu piṭakattayadhāraṇesu <bold>kovido</bold><pageBreak edition="P" number="0.0311" />cheko. <bold>Nivātavutti</bold>anavaññattiko <bold>athaddho</bold>kāyapāgabbiyādithaddhabhāvavirahito <bold>sabbapāṭhī</bold>sakalapiṭakattayadhārī bhavissatīti sambandho.</paragraph>
<paragraph line="1248" number="656"><bold>Padhānapahitatto so</bold>ti so ānandatthero vīriyakaraṇāya pesitacitto. <bold>Upasanto nirūpadhī</bold>ti rāgūpadhidosūpadhimohūpadhīhi virahito, sotāpattimaggena pahātabbakilesānaṃ pahīnattā upasanto santakāyacitto.</paragraph>
<paragraph line="1249" number="657"><bold>Santi āraññakā</bold>ti araññe bhavā mahāvane jātā. <bold>Saṭṭhihāyanā</bold>ti saṭṭhivassakāle hāyanabalā <pageBreak edition="V" number="1.0322" />. <bold>Tidhā pabhinnā</bold>ti akkhikaṇṇakosasaṅkhātehi tīhi ṭhānehi bhinnamadā. <bold>Mātaṅgā</bold>ti mātaṅgahatthikule jātā. <bold>Īsādantā</bold>ti rathīsāsadisadantā. <bold>Urūḷhavā</bold>rājavāhanā. Kuñjarasaṅkhātā nāgā hatthirājāno santi saṃvijjanti yathā, tathā satasahassasaṅkhyā khīṇāsavasaṅkhātā paṇḍitā mahiddhikā arahantanāgā santi, sabbe te arahantanāgā buddhanāgarājassa. <bold>Na honti paṇidhimhi te</bold>ti te paṇidhimhi tādisā na honti, kiṃ sabbe te bhayabhītā sakabhāvena saṇṭhātuṃ asamatthāti attho. Sesaṃ vuttanayattā uttānatthamevāti.</paragraph>
<centered line="1250">Ānandattheraapadānavaṇṇanā samattā.</centered>
<centered line="1251">Ettāvatā paṭhamā buddhavaggavaṇṇanā samattā.</centered>
<centered line="1252">Paṭhamo bhāgo niṭṭhito.</centered>
<centered line="1253">Namo tassa bhagavato arahato sammāsambuddhassa</centered>
<nikaya line="1254">Khuddakanikāye</nikaya>
<book line="1255">Apadāna-aṭṭhakathā</book>
<title line="1256">(Dutiyo bhāgo)</title>
<title line="1257">Therāpadānaṃ</title>
</body>
</document>