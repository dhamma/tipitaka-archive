<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/abh03a.att8.xml</normativeSource>
    <archivePath>roman/atthakatha/abhidhammapitaka (atthakatha)/pancapakarana-atthakatha/1. puggalakatha.xml</archivePath>
    <baseFileName>1. puggalakatha</baseFileName>
    <titlePath>1. Puggalakathā - Pañcapakaraṇa-aṭṭhakathā - Abhidhammapiṭaka (aṭṭhakathā) - Aṭṭhakathā</titlePath>
    <versions>
    </versions>
  </metadata>
  <content>
    <chapter line="1">1. Puggalakathā</chapter>
    <title line="2">1. Suddhasaccikaṭṭho</title>
    <subhead line="3">1. Anulomapaccanīkavaṇṇanā</subhead>
    <paragraph line="4" number="1"> Tattha <pageBreak edition="M" number="0.0112" /><pageBreak edition="P" number="0.0009" /><pageBreak edition="V" number="0.0108" /><bold>puggalo upalabbhati saccikaṭṭhaparamatthenā</bold>ti ayaṃ pucchā. <bold>Āmantā</bold>ti ayaṃ paṭijānanā. Kassa panāyaṃ pucchā, kassa paṭijānanāti? Asukassāti na vattabbā. Bhagavatā hi imasmiṃ pakaraṇe nānappakārānaṃ laddhīnaṃ visodhanatthaṃ tantivasena mātikā ṭhapitā. Sā therena satthārā dinnanaye ṭhatvā tantivasena vibhattā. Na hi thero yattakā ettha vādamaggā dassitā, tattakehi vādīhi saddhiṃ vādena viggāhikakathaṃ kathesi. Evaṃ santepi pana tāsaṃ tāsaṃ kathānaṃ atthassa sukhāvadhāraṇatthaṃ sakavādīpucchā, paravādīpucchā, sakavādīpaṭiññā, paravādīpaṭiññāti evaṃ vibhāgaṃ dassetvāva atthavaṇṇanaṃ karissāma.</paragraph>
    <paragraph line="5"><bold>Puggalo upalabbhati saccikaṭṭhaparamatthenā</bold>ti hi ayaṃ sakavādīpucchā. Tāya ‘‘ye atthi puggaloti evaṃladdhikā puggalavādino, te evaṃ pucchitabbā’’ti dīpeti. Ke pana puggalavādinoti? Sāsane vajjiputtakā ceva samitiyā ca bahiddhā ca bahū aññatitthiyā. Tattha <bold>puggalo</bold>ti attā, satto jīvo. <bold>Upalabbhatī</bold>ti paññāya upagantvā labbhati, ñāyatīti attho. <bold>Saccikaṭṭhaparamatthenā</bold>ti ettha <bold>saccikaṭṭho</bold>ti māyāmarīciādayo viya abhūtākārena aggahetabbo bhūtaṭṭho. <bold>Paramattho</bold>ti anussavādivasena aggahetabbo uttamattho. Ubhayenāpi yo parato <pageBreak edition="V" number="0.0109" /> ‘‘puggalo upalabbhati saccikaṭṭhaparamatthena, rūpañca upalabbhatī’’tiādinā khandhāyatanadhātuindriyavasena sattapaññāsavidho dhammappabhedo dassito <pageBreak edition="P" number="0.0010" />. Yathā so bhūtena sabhāvaṭṭhena upalabbhati, evaṃ tava puggalo upalabbhatīti pucchati. Paravādī <bold>āmantā</bold>ti paṭijānāti. Paṭijānanañhi katthaci ‘‘āma, bhante’’ti āgacchati, katthaci ‘‘āmo’’ti paṭijānanaṃ āgacchati. Idha pana ‘‘āmantā’’ti āgataṃ. Tatrāyaṃ adhippāyo – so hi yaṃ taṃ parato vuttaṃ bhagavatā – ‘‘atthi puggalo attahitāya paṭipanno’’ti suttaṃ <pageBreak edition="M" number="0.0113" /> āgataṃ, taṃ gahetvā yasmā pana bhagavā saccavādī na visaṃvādanapurekkhāro vācaṃ bhāsati, nāpi anussavādivasena dhammaṃ deseti, sadevakaṃ pana lokaṃ sayaṃ abhiññā sacchikatvā pavedeti, tasmā yo tena vutto ‘‘atthi puggalo attahitāya paṭipanno’’ti, so saccikaṭṭhaparamattheneva atthīti laddhiṃ gahetvā ‘‘āmantā’’ti paṭijānāti.</paragraph>
    <paragraph line="6">Athassa tādisassa lesavacanassa chalavādassa okāsaṃ adadamāno sakavādī <bold>yo saccikaṭṭho</bold>tiādimāha. Tatrāyaṃ adhippāyo – yvāyaṃ parato ‘‘sappaccayo appaccayo, saṅkhato asaṅkhato, sassato, asassato sanimitto animitto’’ti evaṃ paridīpito rūpādisattapaññāsavidho dhammappabhedo āgato; na sammutisaccavasena, nāpi anussavādivasena gahetabbo. Attano pana bhūtatāya eva saccikaṭṭho, attapaccakkhatāya ca paramattho. Taṃ sandhāyāha – ‘‘yo saccikaṭṭho paramattho, tato so puggalo upalabbhati saccikaṭṭhaparamatthenā’’ti.</paragraph>
    <paragraph line="7"><bold>Tato</bold>ti karaṇavacanametaṃ, tasmā tena saccikaṭṭhaparamatthena so puggalo upalabbhatīti ayamettha attho. Idaṃ vuttaṃ hoti – ruppanādibhedena vā sappaccayādibhedena vā ākārena yo saccikaṭṭhaparamattho upalabbhati, kiṃ te puggalopi tenākārena upalabbhatīti? <bold>Na hevaṃ vattabbe</bold>ti avajānanā paravādissa. So hi tathārūpaṃ puggalaṃ anicchanto avajānāti. Tatrāyaṃ padacchedo – ‘na hi evaṃ vattabbe’ti, na hi evantipi vaṭṭati. Dvinnampi evaṃ na vattabboti attho.</paragraph>
    <paragraph line="8"><bold>Ājānāhi niggaha</bold>nti sakavādivacanaṃ. Yasmā te purimāya vattabbapaṭiññāya pacchimā navattabbapaṭiññā, pacchimāya ca purimā na sandhiyati, tasmāpi niggahaṃ patto. Taṃ niggahaṃ dosaṃ <pageBreak edition="V" number="0.0110" /> aparādhaṃ sampaṭicchāhīti attho. Evaṃ <pageBreak edition="P" number="0.0011" /> niggahaṃ ājānāpetvā idāni taṃ ṭhapanāya ceva anulomapaṭilomato pāpanāropanānañca vasena pākaṭaṃ karonto <bold>hañci puggalo</bold>tiādimāha. Tattha <bold>hañci puggalo upalabbhatī</bold>ti yadi puggalo upalabbhati, sace puggalo upalabbhati saccikaṭṭhaparamatthenāti attho. Ayaṃ tāva paravādīpakkhassa ṭhapanato niggahapāpanāropanānaṃ lakkhaṇabhūtā <pageBreak edition="M" number="0.0114" /> anulomaṭhapanā nāma. <bold>Tena vata re</bold>tiādi anulomapakkhe niggahassa pāpitattā anulomapāpanā nāma. Tattha <bold>tenā</bold>ti kāraṇavacanaṃ. <bold>Vatā</bold>ti okappanavacanaṃ. <bold>Re</bold>ti āmantanavacanaṃ. Idaṃ vuttaṃ hoti – tena, re vattabbe vata, re hambho, bhadramukha, tena kāraṇena vattabboyevāti. <bold>Yaṃ tattha vadesī</bold>tiādi anulomapakkhe niggahassa āropitattā anulomaropanā nāma. Yaṃ tassa pariyosāne micchātipadaṃ tassa purato idaṃ te’ti āharitabbaṃ. Idaṃ te micchāti ayañhettha attho. Parato ca pāḷiyaṃ etaṃ āgatameva.</paragraph>
    <paragraph line="9"><bold>No ce pana vattabbe</bold>tiādi ‘‘na hevaṃ vattabbe’’ti paṭikkhittapakkhassa ṭhapitattā paṭilomato niggahapāpanāropanānaṃ lakkhaṇabhūtā paṭilomaṭhapanā nāma. <bold>No ca vata re</bold>tiādi paṭilomapakkhe niggahassa pāpitattā paṭilomapāpanā nāma. Puna <bold>yaṃ tattha vadesī</bold>tiādi paṭilomapakkhe niggahassa āropitattā paṭilomaropanā nāma. Idhāpi pariyosāne micchātipadassa purato idaṃ teti āharitabbameva. Paratopi evarūpesu ṭhānesu eseva nayo.</paragraph>
    <paragraph line="10">Tatrāyaṃ ādito paṭṭhāya saṅkhepattho – yadi puggalo upalabbhati saccikaṭṭhaparamatthena, tena vata bho so upalabbhatīti vattabbo. Yaṃ pana tattha vadesi ‘‘vattabbo kho purimapañhe ‘saccikaṭṭhaparamatthena upalabbhatī’ti, no ca vattabbo dutiyapañhe ‘tato so puggalo upalabbhatī’’’ti, idaṃ te micchāti evaṃ tāva anulomato ṭhapanāpāpanāropanā honti. Atha na vattabbo dutiyapañhe ‘‘tato so upalabbhatī’’ti, purimapañhepi na vattabbova. Yaṃ panettha vadesi ‘‘vattabbo kho purimapañhe ‘saccikaṭṭhaparamatthena upalabbhatī’ti, no <pageBreak edition="P" number="0.0012" /> ca vattabbo dutiyapañhe ‘tato so puggalo upalabbhatī’’’ti, idaṃ te micchāti evaṃ paṭilomato ṭhapanāpāpanāropanā honti. Evametaṃ niggahassa ca anulomapaṭilomato catunnaṃ pāpanāropanānañca vuttattā upalabbhatītiādikaṃ anulomapañcakaṃ nāma. Ettha ca kiñcāpi anulomato pāpanāropanāhi eko, paṭilomato pāpanāropanāhi ekoti dve niggahā katā. ‘Ājānāhi <pageBreak edition="V" number="0.0111" /> niggaha’nti etasseva panettha <pageBreak edition="M" number="0.0115" /> puggalo upalabbhatīti paṭhamaṃ vādaṃ nissāya paṭhamassa niggahassa dvīhākārehi āropitattā ekovāyaṃ niggahoti paṭhamo niggaho.</paragraph>
    <paragraph line="11" number="2"> Idāni paccanīkanayo hoti. Tattha pucchā paravādissa. So hi ‘‘atthi puggalo attahitāya paṭipanno’’ti gahitattā ‘‘nupalabbhatī’’ti asampaṭicchanto evaṃ pucchati. Sakavādī yathā rūpādidhammā upalabbhanti, evaṃ anupalabbhanīyato <bold>āmantā</bold>ti paṭijānāti. Puna itaro attanā adhippetaṃ saccikaṭṭhaṃyeva sandhāya <bold>yo saccikaṭṭho</bold>tiādimāha. Sammutisaccaparamatthasaccāni vā ekato katvāpi evamāha. Sakavādī ‘puggalo’ti upādāpaññattisabbhāvatopi dvinnaṃ saccānaṃ ekato katvā pucchitattāpi na <bold>heva</bold>nti paṭikkhipati.</paragraph>
    <paragraph line="12">Idāni kiñcāpi tena paṭhamaṃ paramatthasaccavasena nupalabbhanīyatā sampaṭicchitā, pacchā sammutisaccavasena vomissakavasena vā paṭikkhittā. Paravādī pana ‘nupalabbhatī’ti vacanasāmaññamattaṃ chalavādaṃ nissāya yaṃ tayā paṭhamaṃ paṭiññātaṃ, taṃ pacchā paṭikkhittanti bhaṇḍanassa paṭibhaṇḍanaṃ viya attano katassa niggahakammassa paṭikammaṃ karonto <bold>ājānāhi paṭikamma</bold>nti āha. Idāni yathāssa anulomapañcake sakavādinā vādaṭṭhapanaṃ katvā anulomapaṭilomato pāpanāropanāhi niggaho pākaṭo kato, evaṃ paṭikammaṃ pākaṭaṃ karonto <bold>hañci puggalo</bold>tiādimāha. Taṃ heṭṭhā vuttanayeneva atthato veditabbaṃ. Yasmā panettha ṭhapanā nāma paravādīpakkhassa ṭhapanato <pageBreak edition="P" number="0.0013" /> ‘‘ayaṃ tava doso’’ti dassetuṃ ṭhapanamattameva hoti, na niggahassa vā paṭikammassa vā pākaṭabhāvakaraṇaṃ, pāpanāropanāhi panassa pākaṭakaraṇaṃ hoti. Tasmā idaṃ anulomapaṭilomato pāpanāropanānaṃ vasena catūhākārehi. Paṭikammassa katattā paṭikammacatukkaṃ nāmāti ekaṃ catukkaṃ veditabbaṃ.</paragraph>
    <paragraph line="13" number="3"> Evaṃ paṭikammaṃ katvā idāni yvāssa anulomapañcake sakavādinā niggaho kato, tassa tameva chalavādaṃ nissāya dukkaṭabhāvaṃ dassento <bold>tvañce pana maññasī</bold>tiādimāha. Tattha <bold>tvaṃ ce pana maññasī</bold>ti yadi tvaṃ maññasi. <bold>Vattabbe kho</bold>ti idaṃ paccanīke āmantāti paṭiññaṃ sandhāya vuttaṃ <pageBreak edition="M" number="0.0116" />. <bold>No ca vattabbe</bold>ti idaṃ pana na hevāti avajānanaṃ sandhāya vuttaṃ. <bold>Tena tava tatthā</bold>ti tena kāraṇena tvaṃyeva tasmiṃ nupalabbhatīti pakkhe – ‘‘hevaṃ paṭijānantanti āmantā’’ti <pageBreak edition="V" number="0.0112" /> evaṃ paṭijānanto. <bold>Hevaṃ niggahetabbe</bold>ti puna na hevāti avajānanto evaṃ niggahetabbo. <bold>Atha taṃ niggaṇhāmā</bold>ti athevaṃ niggahārahaṃ taṃ niggaṇhāma. <bold>Suniggahito ca hosī</bold>ti sakena matena niggahitattā suniggahito ca bhavasi.</paragraph>
    <paragraph line="14">Evamassa niggahetabbabhāvaṃ dassetvā idāni taṃ niggaṇhanto <bold>hañcī</bold>tiādimāha. Tattha ṭhapanāpāpanāropanā heṭṭhā vuttanayeneva veditabbā. Pariyosāne pana <bold>idaṃ te micchā</bold>ti idaṃ tava vacanaṃ micchā hotīti attho. Idaṃ chalavādena catūhi ākārehi niggahassa katattā niggahacatukkaṃ nāma.</paragraph>
    <paragraph line="15" number="4"> Evaṃ niggahaṃ katvāpi idāni ‘‘yadi ayaṃ mayā tava matena kato <pageBreak edition="P" number="0.0014" /> niggaho dunniggaho, yo mama tayā heṭṭhā anulomapañcake kato niggaho, sopi dunniggaho’’ti dassento <bold>ese ce dunniggahite</bold>tiādimāha. Tattha <bold>ese ce dunniggahite</bold>ti eso ce tava vādo mayā dunniggahito. Atha vā eso ce tava mayā kato niggaho dunniggaho. <bold>Hevamevaṃ tattha dakkhā</bold>ti tatthāpi tayā mama heṭṭhā kate niggahe evamevaṃ passa. Idāni yvāssa heṭṭhā sakavādinā niggaho kato, taṃ ‘‘vattabbe kho’’tiādivacanena dassetvā puna taṃ niggahaṃ aniggahabhāvaṃ upanento <bold>no ca mayaṃ tayā</bold>tiādimāha. Tattha <bold>no ca mayaṃ tayā tattha hetāya paṭiññāyā</bold>tiādīsu ayamattho – yasmā so tayā mama kato niggaho dunniggaho, tasmā mayaṃ tayā tattha anulomapañcake āmantāti etāya paṭiññāya evaṃ paṭijānantā puna na hevāti paṭikkhepe katepi ‘‘ājānāhi niggaha’’nti evaṃ na niggahetabboyeva. Evaṃ aniggahetabbampi maṃ niggaṇhāsi, īdisena pana niggahena dunniggahitā mayaṃ homa.</paragraph>
    <paragraph line="16">Idāni yaṃ niggahaṃ sandhāya ‘‘dunniggahitā ca homā’’ti avoca, taṃ dassetuṃ <bold>hañci puggalo…pe… idaṃ te micchā</bold>tiāha. Evamidaṃ anulomapaṭilomato <pageBreak edition="M" number="0.0117" /> catūhi pāpanāropanāhi niggahassa upanītattā upanayanacatukkaṃ nāma hoti.</paragraph>
    <paragraph line="17" number="5"> Idāni ‘‘na hevaṃ niggahetabbe’’tiādikaṃ niggamanacatukkaṃ nāma hoti. Tattha <bold>na hevaṃ niggahetabbe</bold>ti yathāhaṃ tayā niggahito, na hi evaṃ niggahetabbo. Etassa hi niggahassa dunniggahabhāvo mayā sādhito. <bold>Tena hī</bold>ti tena kāraṇena, yasmā esa niggaho dunniggaho, tasmā <pageBreak edition="V" number="0.0113" /> yaṃ maṃ niggaṇhāsi hañci puggalo…pe… idaṃ te micchāti, idaṃ niggaṇhanaṃ tava micchāti attho. <bold>Tena hi ye kate niggahe</bold>ti yena kāraṇena idaṃ micchā, tena kāraṇena yo tayā niggaho kato, so dukkaṭo. Yaṃ mayā paṭikammaṃ kataṃ, tadeva sukataṃ. Yāpi <pageBreak edition="P" number="0.0015" /> cesā paṭikammacatukkādivasena kathāmaggasampaṭipādanā katā, sāpi sukatā. Evametaṃ puggalo upalabbhatītiādikassa anulomapañcakassa nupalabbhatītiādikānaṃ paṭikammaniggahopanayananiggamanacatukkānaṃ vasena anulomapaccanīkapañcakaṃ nāma niddiṭṭhanti veditabbaṃ. Ettāvatā sakavādino pubbapakkhe sati paravādino vacanasāmaññamattena chalavādena jayo hoti.</paragraph>
    <subhead line="18">2. Paccanīkānulomavaṇṇanā</subhead>
    <paragraph line="19" number="6"> Idāni yathā paravādino pubbapakkhe sati sakavādino dhammeneva tathena sujayo hoti, tathā vāduppattiṃ dassetuṃ <bold>puggalo nupalabbhatī</bold>ti paccanīkānulomapañcakaṃ āraddhaṃ. Tattha paccanīke pucchā paravādissa, rūpādibhedaṃ saccikaṭṭhaparamatthaṃ sandhāya paṭiññā sakavādissa. Suddhasammutisaccaṃ vā paramatthamissakaṃ vā sammutisaccaṃ sandhāya <bold>yo saccikaṭṭho</bold>ti puna anuyogo paravādissa, sammutivasena nupalabbhatīti navattabbattā missakavasena vā anuyogassa saṃkiṇṇattā <bold>na heva</bold>nti paṭikkhepo sakavādissa. Paṭiññātaṃ paṭikkhipatīti vacanasāmaññamattena <bold>ājānāhi niggaha</bold>ntiādivacanaṃ paravādissa. Evamayaṃ puggalo nupalabbhatīti dutiyavādaṃ nissāya dutiyo niggaho hotīti veditabbo. Evaṃ tena chalena niggaho āropito.</paragraph>
    <paragraph line="20" number="7-10"> Idāni <pageBreak edition="M" number="0.0118" /> dhammena samena attano vāde jayaṃ <pageBreak edition="P" number="0.0016" /> dassetuṃ anulomanaye pucchā sakavādissa, attano laddhiṃ nissāya paṭiññā paravādissa. Laddhiyā okāsaṃ adatvā paramatthavasena puna anuyogo sakavādissa, paramatthavasena puggalassa abhāvato paṭikkhepo paravādissa. Tato paraṃ dhammena samena attano jayadassanatthaṃ <bold>ājānāhi paṭikamma</bold>ntiādi sabbaṃ sakavādīvacanameva hoti. Tattha sabbesaṃ paṭikammaniggahopanayananiggamanacatukkānaṃ heṭṭhā vuttanayeneva attho veditabbo. Evamidaṃ puggalo nupalabbhatītiādikassa paccanīkapañcakassa upalabbhatītiādīnaṃ paṭikammaniggahopanayananiggamanacatukkānañca vasena paccanīkānulomapañcakaṃ nāma niddiṭṭhaṃ hoti. Evametāni paṭhamasaccikaṭṭhe dve pañcakāni niddiṭṭhāni. Tattha purimapañcake <pageBreak edition="V" number="0.0114" /> paravādissa sakavādinā kato niggaho suniggaho. Sakavādissa pana paravādinā chalavādaṃ nissāya paṭikammaṃ katvā attanā sādhito jayo dujjayo. Dutiyapañcake sakavādissa paravādinā kato niggaho dunniggaho. Paravādissa pana sakavādinā dhammavādaṃ nissāya paṭikammaṃ katvā attanā sādhito jayo sujayoti paṭhamasaccikaṭṭho. Tatthetaṃ vuccati –</paragraph>
    <gatha1 line="21">‘‘Niggaho paravādissa, suddho paṭhamapañcake;</gatha1>
    <gathalast line="22">Asuddho pana tasseva, paṭikammajayo tahiṃ.</gathalast>
    <gatha1 line="23">‘‘Niggaho sakavādissa, asuddho dutiyapañcake;</gatha1>
    <gathalast line="24">Visuddho pana tasseva, paṭikammajayo tahiṃ.</gathalast>
    <gatha1 line="25">‘‘Tasmā dvīsupi ṭhānesu, jayova sakavādino;</gatha1>
    <gathalast line="26">Dhammena hi jayo nāma, adhammena kuto jayo.</gathalast>
    <gatha1 line="27">‘‘Saccikaṭṭhe yathā cettha, pañcakadvayamaṇḍite;</gatha1>
    <gathalast line="28">Dhammādhammavaseneva, vutto jayaparājayo.</gathalast>
    <gatha1 line="29">‘‘Ito paresu sabbesu, saccikaṭṭhesu paṇḍito;</gatha1>
    <gathalast line="30">Evameva vibhāveyya, ubho jayaparājaye’’ti.</gathalast>
    <subhead line="31">2. Okāsasaccikaṭṭho</subhead>
    <subhead line="32">1. Anulomapaccanīkavaṇṇanā</subhead>
    <paragraph line="33" number="11"> Evaṃ <pageBreak edition="P" number="0.0017" /><pageBreak edition="M" number="0.0119" /> suddhikasaccikaṭṭhaṃ vitthāretvā idāni tameva aparehi okāsādīhi nayehi vitthāretuṃ puna <bold>puggalo upalabbhatī</bold>tiādi āraddhaṃ. Tattha pucchā sakavādissa, paṭiññā paravādissa. Puna <bold>sabbatthā</bold>ti sarīraṃ sandhāya anuyogo sakavādissa, rūpasmiṃ attānaṃ samanupassanādosañca ‘aññaṃ jīvaṃ aññaṃ sarīra’nti āpajjanadosañca disvā paṭikkhepo paravādissa. Sesamettha anulomapaccanīkapañcake heṭṭhā vuttanayeneva veditabbaṃ. Pāṭho pana saṅkhitto <pageBreak edition="V" number="0.0115" />. Tattha yasmā sarīraṃ sandhāya ‘‘sabbattha na upalabbhatī’’ti vutte sarīrato bahi upalabbhatīti āpajjati. Tasmā paccanīke paṭikkhepo sakavādissa, paṭhamaṃ anujānitvā pacchā avajānātīti chalavādassa vasena paṭikammaṃ paravādissa. Sesaṃ pākaṭameva.</paragraph>
    <subhead line="34">3. Kālasaccikaṭṭho</subhead>
    <subhead line="35">1. Anulomapaccanīkavaṇṇanā</subhead>
    <paragraph line="36" number="12"> Dutiyanaye <bold>sabbadā</bold>ti purimapacchimajātikālañca dharamānaparinibbutakālañca sandhāya anuyogo sakavādissa, sveva khattiyo so brāhmaṇotiādīnaṃ āpattidosañca dharamānaparinibbutānaṃ visesābhāvadosañca disvā paṭikkhepo paravādissa. Sesaṃ paṭhamanaye vuttasadisameva.</paragraph>
    <subhead line="37">4. Avayavasaccikaṭṭho</subhead>
    <subhead line="38">1. Anulomapaccanīkavaṇṇanā</subhead>
    <paragraph line="39" number="13"> Tatiyanaye <bold>sabbesū</bold>ti khandhāyatanādīni sandhāya anuyogo sakavādissa, rūpasmiṃ attā, cakkhusmiṃ attātiādidosabhayena paṭikkhepo paravādissa. Sesaṃ tādisamevāti.</paragraph>
    <subhead line="40">Okāsadisaccikaṭṭhādi</subhead>
    <subhead line="41">2. Paccanīkānulomavaṇṇanā</subhead>
    <paragraph line="42" number="14"> Evametāni <pageBreak edition="P" number="0.0018" /><pageBreak edition="M" number="0.0120" /> tīṇi anulomapaccanīkapañcake anulomamattavaseneva tāva paṭipāṭiyā bhājetvā puna paccanīkānulomapañcake paccanīkamattavaseneva bhājetuṃ <bold>puggalo nupalabbhatī</bold>tiādi āraddhaṃ. Tattha anulomapañcakassa pāḷiyaṃ saṅkhipitvā āgate paccanīke vuttanayeneva paccanīkassa ca pāḷiyaṃ saṅkhipitvā āgate anulome vuttanayeneva attho veditabbo. Ettāvatā suddhikassa ceva imesañca tiṇṇanti catunnaṃ saccikaṭṭhānaṃ ekekasmiṃ saccikaṭṭhe <pageBreak edition="V" number="0.0116" /> anulomapaccanīkassa paccanīkānulomassa cāti dvinnaṃ dvinnaṃ paccanīkānaṃ vasena ayaṃ aṭṭhamukhā nāma vādayutti niddiṭṭhā hotīti veditabbā. Yā ekekasmiṃ mukhe ekekassa niggahassa vasena <bold>aṭṭhakaniggaho</bold>ti pāḷiyaṃ likhiyati. Tatthetaṃ vuccati –</paragraph>
    <gatha1 line="43">‘‘Evaṃ catubbidhe pañhe, pañcakadvayabhedato;</gatha1>
    <gathalast line="44">Esā aṭṭhamukhā nāma, vādayutti pakāsitā.</gathalast>
    <gatha1 line="45">‘‘Aṭṭheva niggahā tattha, cattāro tesu dhammikā;</gatha1>
    <gatha1 line="46">Adhammikā ca cattāro, sabbattha sakavādino;</gatha1>
    <gathalast line="47">Jayo parājayo ceva, sabbattha paravādino’’ti.</gathalast>
    <centered line="48">Saccikaṭṭhavaṇṇanā niṭṭhitā.</centered>
    <subhead line="49">5. Suddhikasaṃsandanavaṇṇanā</subhead>
    <paragraph line="50" number="17-27"> Idāni rūpādīhi saddhiṃ saccikaṭṭhasaṃsandanaṃ hoti. Tattha <bold>rūpañcā</bold>ti yathā rūpaṃ paramatthato upalabbhati, kiṃ te puggalopi tatheva upalabbhatīti sandhāya pucchā sakavādissa, atthi puggaloti vacanamattaṃ gahetvā paṭiññā paravādissa. Yadi te rūpaṃ viya paramatthato puggalo atthi, rūpato vedanādīnaṃ viya <pageBreak edition="P" number="0.0019" /> puggalassāpi aññattaṃ āpajjatīti anuyogo sakavādissa, samayasuttavirodhaṃ disvā paṭikkhepo paravādissa. Sesaṃ atthato <pageBreak edition="M" number="0.0121" /> pākaṭameva. Dhammato panettha sattapaññāsabhedassa saccikaṭṭhaparamatthassa vasena sakavādīpakkhamūlake anulomapaccanīke sattapaññāsa anulomapañcakāni dassitāni. Paṭikammacatukkādīni saṅkhittāni. Paravādīpakkhamūlakepi paccanīkānulome sattapaññāsa paṭilomapañcakāni dassitāni. Paṭikammacatukkādīni saṅkhittāni. Tattha ‘‘vuttaṃ bhagavatā’’ti vacanamattena puggalassa atthitaṃ rūpassa ca saccikaṭṭhaparamatthavasena upalabbhanīyataṃ dassetvā ubhinnaṃ aññattaṃ paṭijānāpanatthaṃ <pageBreak edition="V" number="0.0117" /><bold>vuttaṃ bhagavatā</bold>ti anuyogo paravādissa, sammutiparamatthānaṃ ekattanānattapañhassa ṭhapanīyattā paṭikkhepo sakavādissa. Sesamidhāpi atthato pākaṭamevāti.</paragraph>
    <centered line="51">Suddhikasaṃsandanavaṇṇanā.</centered>
    <subhead line="52">6. Opammasaṃsandanavaṇṇanā</subhead>
    <paragraph line="53" number="28-36"> Idāni rūpādīheva saddhiṃ opammavasena saccikaṭṭhasaṃsandanaṃ hoti. Tattha rūpavedanānaṃ upaladdhisāmaññena aññattapucchā ca puggalarūpānaṃ upaladdhisāmaññapucchā cāti pucchādvayampi sakavādissa, ubhopi paṭiññā paravādissa. Paravādinā anuññātena upaladdhisāmaññena rūpavedanānaṃ viya rūpapuggalānaṃ aññattānuyogo sakavādissa, paṭikkhepo itarassa. Sesamidhāpi atthato pākaṭameva. Dhammato panettha rūpamūlakādīnaṃ cakkānañca vasena sakavādīpakkhe vīsādhikāni nava niggahapañcakasatāni dassitāni. Kathaṃ? Khandhesu tāva rūpamūlake cakke cattāri, tathā vedanādimūlakesūti vīsati. Āyatanesu cakkhāyatanamūlake cakke ekādasa, tathā sesesūti dvattiṃsasataṃ. Dhātūsu cakkhudhātumūlake cakke sattarasa, tathā sesesūti chādhikāni tīṇi satāni. Indriyesu cakkhundriyamūlake <pageBreak edition="P" number="0.0020" /> cakke ekavīsati, tathā sesesūti dvāsaṭṭhādhikāni cattāri satāni. Evaṃ sabbānipi vīsādhikāni nava niggahapañcakasatāni honti.</paragraph>
    <paragraph line="54" number="37-45"> Paravādīpakkhepi <bold>rūpaṃ upalabbhatī</bold>ti anulomavaseneva rūpavedanādīnaṃ aññattapaṭiññaṃ kāretvā puna atthi puggaloti suttaṃ nissāya chalavasena <pageBreak edition="M" number="0.0122" /> puggalassa rūpādīhi upaladdhisāmaññaṃ āropetvā aññattānuyogo kato. Sesamidhāpi atthato uttānameva. Dhammatopi sakavādīpakkhe vuttanayena vīsādhikāni nava paṭikammapañcakasatāni dassitāni.</paragraph>
    <centered line="55">Rūpādīhi saddhiṃ opammavasena saccikaṭṭhasaṃsandanaṃ.</centered>
    <subhead line="56">7. Catukkanayasaṃsandanavaṇṇanā</subhead>
    <paragraph line="57" number="46-52"> Idāni <pageBreak edition="V" number="0.0118" /> yaṃ saccikaṭṭhaparamatthena upalabbhati, tena yasmā rūpādīsu sattapaññāsāya saccikaṭṭhaparamatthesu aññatarena bhavitabbaṃ; rūpādinissitena vā, aññatra vā rūpādīhi, rūpādīnaṃ vā nissayena, tasmā iminā catukkanayena saccikaṭṭhasaṃsandanaṃ āraddhaṃ. Tattha <bold>rūpaṃ puggalo</bold>ti anuyogo sakavādissa, ucchedadiṭṭhibhayena <bold>na hevā</bold>ti paṭikkhepo paravādissa, niggahāropanaṃ sakavādissa. Kiṃ panetaṃ yuttaṃ, nanu rūpaṃ vedanāti vuttampi paṭikkhipitabbamevāti? Āma paṭikkhipitabbaṃ. Taṃ pana rūpato vedanāya aññasabhāvasabbhāvato, na aññattābhāvato. Ayañca rūpādīsu ekadhammatopi puggalassa aññattaṃ na icchati, tasmā yuttaṃ. Ayañca anuyogo rūpaṃ puggalo…pe… aññātāvindriyaṃ puggaloti sakalaṃ paramatthasaccaṃ sandhāya āraddho. Sakalaṃ pana paccattalakkhaṇavasena ekato vattuṃ na sakkāti tantivasena anuyogalakkhaṇamattametaṃ ṭhapitaṃ. Tena viññū atthaṃ vibhāventi. Vādakāmena pana imaṃ lakkhaṇaṃ gahetvā yathā yathā paravādissa okāso na hoti, tathā tathā <pageBreak edition="P" number="0.0021" /> vattabbaṃ. Iti tantivasena anuyogalakkhaṇassa ṭhapitattāpi yuttameva. Iminā nayena sabbānuyogesu attho veditabbo.</paragraph>
    <paragraph line="58">Ayaṃ pana viseso – <bold>rūpasmiṃ puggalo</bold>tiādīsu yathā ekaṃ mahābhūtaṃ nissāya tayo mahābhūtā, vatthurūpaṃ nissāya viññāṇaṃ rūpasminti vattuṃ vaṭṭati, kiṃ te evaṃ rūpasmiṃ puggalo? Yathā ca sabhāgavinibbhogato vedanādayo sabbadhammā, arūpā vā pana cattāro khandhā, nibbānameva vā ‘‘aññatra rūpā’’ti vattuṃ vaṭṭati, kiṃ te evaṃ puggalo? Yathā <pageBreak edition="M" number="0.0123" /> ca cittasamuṭṭhānānaṃ rūpānaṃ nissayavasena ‘‘vedanāya rūpaṃ…pe… viññāṇasmiṃ rūpa’’nti vattuṃ vaṭṭati, kiṃ te evaṃ puggaloti? Sabbānuyogesu pana ucchedadiṭṭhibhayena ceva samayavirodhena ca paṭikkhepo paravādissa. Sesamettha atthato pākaṭameva. Dhammato panettha sattapaññāsāya saccikaṭṭhesu ekekasmiṃ cattāri cattāri katvā niggahavasena aṭṭhavīsādhikāni dve pañcakasatāni dassitāni. Paravādīpakkhepi paṭikammavasena tattakāneva. Yā panettha atthi puggaloti vutte sakavādissa paṭiññā, sā sutte āgatena sammutivasena. Yo rūpaṃ puggalotiādīsu paṭikkhepo, so sakkāyadiṭṭhipañhassa ṭhapanīyattā. Paravādissa paṭikammaṃ chalavasenevāti.</paragraph>
    <centered line="59">Catukkanayasaṃsandanaṃ.</centered>
    <centered line="60">Niṭṭhitā ca saṃsandanakathā.</centered>
    <subhead line="61">8. Lakkhaṇayuttivaṇṇanā</subhead>
    <paragraph line="62" number="53"> Idāni <pageBreak edition="V" number="0.0119" /> lakkhaṇayutti nāma hoti. Tattha yasmā ṭhapetvā nibbānaṃ seso saccikaṭṭhaparamattho paccayapaṭibaddhatāya sappaccayo, paccayehi samāgamma katattā saṅkhato, uppajjitvā nirujjhanato sadā abhāvato asassato, uppattikāraṇasaṅkhātassa nimittassa atthitāya sanimitto, nibbānaṃ vuttappakārābhāvato appaccayaṃ asaṅkhataṃ sassataṃ animittanti idaṃ saccikaṭṭhassa lakkhaṇaṃ. Tasmā yadi puggalopi saccikaṭṭhaparamatthova tassāpi iminā lakkhaṇena bhavitabbanti sandhāya <bold>puggalo sappaccayo</bold>tiādayo aṭṭhapi anuyogā sakavādissa <pageBreak edition="P" number="0.0022" />, paṭikkhepo paravādissa. Ājānāhi niggahantiādi panettha saṅkhittaṃ. Evametāni sakavādīpakkhe anulomapaccanīke anulomamattavasena aṭṭha pañcakāni veditabbāni.</paragraph>
    <paragraph line="63" number="54"> Paravādīpakkhepi paccanīkānulome paccanīkamattavasena aṭṭheva. Tattha yasmā paravādinā suttavasena sammutisaccaṃ sādhitaṃ, sammutiyā ca sappaccayādibhāvo <pageBreak edition="M" number="0.0124" /> natthi, tasmā yāthāvato ca paṭikkhepo sakavādissa. Chalavasena pana vattabbaṃ ‘‘ājānāhi paṭikamma’’ntiādi sabbaṃ idhāpi saṅkhittameva.</paragraph>
    <centered line="64">Lakkhaṇayuttikathāvaṇṇanā niṭṭhitā.</centered>
    <subhead line="65">9. Vacanasodhanavaṇṇanā</subhead>
    <paragraph line="66" number="55-59"> Idāni vacanasodhanaṃ hoti. Tattha yadetaṃ puggalo upalabbhatīti vacanaṃ, taṃ sodhetuṃ <bold>puggalo upalabbhati, upalabbhati puggalo</bold>ti. Pucchā sakavādissa. Tassattho – yadetaṃ puggalo upalabbhatīti padadvayaṃ, taṃ ekatthaṃ vā bhaveyya nānatthaṃ vā. Yadi tāva nānatthaṃ, yathā aññaṃ rūpaṃ, aññā vedanā, evaṃ añño puggalo, añño upalabbhatīti āpajjati. Athekatthaṃ, yathā yaṃ cittaṃ taṃ mano, evaṃ sveva puggalo, so upalabbhatīti āpajjati. Tena taṃ vadāmi ‘‘yadi te yo puggalo, so upalabbhati, evaṃ sante yo yo upalabbhati, so so puggaloti āpajjati, kiṃ sampaṭicchasi eta’’nti? Tato puggalavādī yasmā puggalassa upalabbhataṃ <pageBreak edition="V" number="0.0120" /> icchati, na upalabbhamānānampi rūpādīnaṃ puggalabhāvaṃ, tasmā <bold>puggalo upalabbhati, upalabbhati ke hi ci puggalo ke hi ci na puggalo</bold>tiādimāha. Tassattho – mama puggalo atthi puggaloti satthu vacanato upalabbhati. Yo pana upalabbhati, na so sabbo puggalo, atha kho ke hi ci puggalo ke hi ci na puggaloti. Tattha <bold>ko</bold>-kāratthe <bold>ke-</bold>kāro, <bold>hi-</bold>kāro ca nipātamatto. Koci puggalo, koci na puggaloti ayaṃ panettha attho. Idaṃ vuttaṃ hoti – puggalopi hi rūpādīsupi yo koci dhammo upalabbhatiyeva, tattha puggalova puggalo. Rūpādīsu <pageBreak edition="P" number="0.0023" /> pana kocipi na puggaloti. Tato taṃ sakavādī āha – <bold>puggalo ke hi ci upalabbhati ke hi ci na upalabbhatī</bold>ti. Tassattho – puggalo upalabbhatīti padadvayassa atthato ekatte yadi upalabbhatīti anuññāto dhammo puggalato anaññopi koci puggalo koci na puggalo, puggalopi <pageBreak edition="M" number="0.0125" /> te koci upalabbhati, koci na upalabbhatīti āpajjati, kiṃ sampaṭicchasi etanti? So puggalassa anupaladdhiṃ anicchanto <bold>na heva</bold>nti paṭikkhipati. Ito paraṃ ‘‘ājānāhi niggaha’’ntiādi sabbaṃ saṅkhittaṃ. Vitthārato pana veditabbaṃ. <bold>Puggalo saccikaṭṭho</bold>tiādīsupi eseva nayo. Sabbāni hetāni upalabbhativevacanāneva, apica yasmā ‘‘puggalo upalabbhatisaccikaṭṭhaparamatthenā’’ti ayaṃ puggalavādino paṭiññā, tasmāssa yatheva puggalo upalabbhatīti laddhi, evamevaṃ puggalo saccikaṭṭhotipi āpajjati. Yā panassa puggalo atthīti laddhi, tassā vijjamānotivevacanameva, tasmā sabbānipetāni vacanāni sodhitāni.</paragraph>
    <paragraph line="67" number="60"> Tattha yaṃ avasāne <bold>‘‘puggalo atthi, atthi na sabbo puggalo’’</bold>tiādi vuttaṃ, tatrāyamadhippāyo – yañhetaṃ paravādinā ‘‘puggalo atthi, atthi kehici puggalo, kehici na puggalo’’ti vuttaṃ, taṃ yasmā atthato puggalo atthi, atthi na sabbo puggaloti ettakaṃ hoti, tasmā naṃ sakavādī sampaṭicchāpetvā idāni naṃ evaṃ anuyuñjati. Tayā hi ‘‘atthi puggalo attahitāya paṭipanno’’ti vacanamattaṃ nissāya ‘‘puggalo atthī’’ti laddhi gahitā, yathā ca bhagavatā etaṃ vuttaṃ, tathā ‘‘suññato lokaṃ avekkhassu, mogharājā, sadā sato’’tiādinā (su. ni. 1125) nayena ‘‘natthī’’tipi vuttaṃ, tasmā yatheva te ‘‘puggalo atthi, atthi na sabbo puggalo’’ti laddhi, tathā puggalo natthi, natthi na sabbo puggalotipi āpajjati, kiṃ etaṃ sampaṭicchasīti? Atha naṃ asampaṭicchanto <bold>na hevā</bold>ti paṭikkhipati. Sesamettha niggahādividhānaṃ vuttanayeneva veditabbanti.</paragraph>
    <centered line="68">Vacanasodhanavaṇṇanā niṭṭhitā.</centered>
    <subhead line="69">10. Paññattānuyogavaṇṇanā</subhead>
    <paragraph line="70" number="61-66"> Idāni <pageBreak edition="V" number="0.0121" /> paññattānuyogo nāma hoti. Rūpadhātuyā hi puggalavādī <pageBreak edition="P" number="0.0024" /> rūpiṃ puggalaṃ paññapeti, tathā arūpadhātuyā arūpiṃ. Tassa taṃ laddhiṃ bhindituṃ sabbāpi pucchā sakavādissa, paṭiññā ca paṭikkhepo ca itarassa <pageBreak edition="M" number="0.0126" />. So hi <bold>rūpī</bold>ti vutte rūpakāyasabbhāvato ceva tathārūpāya ca paññattiyā atthitāya paṭijānāti. <bold>Kāmī</bold>ti vutte vītarāgasabbhāvato ceva tathārūpāya ca paññattiyā natthitāya paṭikkhipati. <bold>Arūpī</bold>ti vuttepi arūpakkhandhasabbhāvato ceva tathārūpāya ca paññattiyā atthitāya paṭijānāti. Dvīsupi nayesu sattoti puggalassa vevacanavasena vuttaṃ.</paragraph>
    <paragraph line="71" number="67"> Idāni yasmā so ‘‘kāye kāyānupassī’’ti āgataṭṭhāne añño kāyo añño puggaloti icchati, tasmā taṃ laddhiṃ bhindituṃ <bold>kāyoti vā sarīranti vā</bold>tiādi sakavādīpucchā hoti. Tattha <bold>kāyaṃ appiyaṃ karitvā</bold>ti kāyaṃ appetabbaṃ allīyāpetabbaṃ ekībhāvaṃ upanetabbaṃ avibhajitabbaṃ katvā pucchāmīti attho. <bold>Esese</bold>ti eso soyeva. Ese esetipi pāṭho. Eso esoyevāti attho. <bold>Ekaṭṭhe</bold>ti ekaṭṭho. <bold>Same samabhāge tajjāte</bold>ti samo samabhāgo tajjātiko. Vacanamatteyevettha bhedo. Atthato pana kāyova esoti pucchati. Paravādī nānattaṃ apassanto <bold>āmantā</bold>ti paṭijānāti. <bold>Puggaloti vā jīvoti vā</bold>ti pucchāyapi eseva nayo. <bold>Añño kāyo</bold>ti puṭṭho pana kāyānupassanāya evaṃladdhikattā paṭijānāti. <bold>Aññaṃ jīva</bold>nti puṭṭho pana āhacca bhāsitaṃ suttaṃ paṭikkhipituṃ asakkonto avajānāti. Tato paraṃ ‘‘ājānāhi niggaha’’ntiādi uttānatthameva.</paragraph>
    <paragraph line="72" number="68"> Paravādīpakkhe pana <bold>añño kāyo añño puggalo</bold>ti puṭṭho sakavādī ṭhapanīyapañhattā paṭikkhipati, paravādī chalavasena paṭikammaṃ karoti. Tampi uttānatthamevāti.</paragraph>
    <centered line="73">Paññattānuyogavaṇṇanā niṭṭhitā.</centered>
    <subhead line="74">11. Gatianuyogavaṇṇanā</subhead>
    <paragraph line="75" number="69-72"> Idāni <pageBreak edition="V" number="0.0122" /> gatiparivattanamukhena cutipaṭisandhianuyogo hoti. Tattha yasmā puggalavādī ‘‘sa sattakkhattuparamaṃ sandhāvitvāna <pageBreak edition="P" number="0.0025" /> puggalo’’tiādīni (saṃ. ni. 2.133; itivu. 24) suttāni nissāya puggalo sandhāvatīti laddhiṃ gahetvā voharati <pageBreak edition="M" number="0.0127" />, tasmāssa taṃ laddhiṃ bhindituṃ <bold>sandhāvatī</bold>ti pucchā sakavādissa. Tattha <bold>sandhāvatī</bold>ti saṃsarati gamanāgamanaṃ karoti. Attano laddhivasena paṭiññā paravādissa. <bold>So puggalo</bold>tiādayo anuyogopi sakavādissa, paṭikkhepo itarassa. Tattha <bold>so</bold>ti soyevāti attho. Evaṃ pana anuyutto sassatadiṭṭhibhayena paṭikkhipati. <bold>Añño</bold>ti puṭṭho ucchedadiṭṭhibhayena. <bold>So ca añño cā</bold>ti puṭṭho ekaccasassatadiṭṭhibhayena. <bold>Neva so na añño</bold>ti puṭṭho amarāvikkhepadiṭṭhibhayena. Puna cattāropi pañhe ekato puṭṭho catunnampi diṭṭhīnaṃ bhayena paṭikkhipitvā puna yānissa suttāni nissāya laddhi uppannā tāni dassento <bold>tena hi puggalo</bold><bold>sandhāvatī</bold>tiādimāha.</paragraph>
    <paragraph line="76" number="76"> Puna sakavādinā ‘‘yvāyaṃ tava laddhiyā sandhāvati, kiṃ so asmiñca parasmiñca loke ekoyevā’’ti adhippāyena <bold>svevā</bold>ti niyametvā puṭṭho sassatabhayā paṭikkhipitvā puna daḷhaṃ katvā tatheva puṭṭho yasmā so puggalova na añño bhāvo, ‘‘so tato cuto idhūpapanno’’tiādisuttampi (pārā. 12; dī. ni. 1.245) atthi, tasmā paṭijānāti. <bold>Sveva manusso</bold>ti puṭṭho manussasseva devattābhāvato paṭikkhipati.</paragraph>
    <paragraph line="77" number="77"> Puna puṭṭho ‘‘ahaṃ tena samayena sunetto nāma satthā ahosi’’ntiādisuttavasena (a. ni. 7.66 atthato samānaṃ) paṭijānāti. Athassa sakavādī devamanussupapattīnaṃ nānattato vacanaṃ micchāti pakāsento <bold>manusso hutvā</bold>tiādimāha.</paragraph>
    <paragraph line="78" number="78"> Tattha <bold>hevaṃ maraṇaṃ na hehitī</bold>ti evaṃ sante maraṇaṃ na bhavissatīti attho. Ito paraṃ yakkho petoti attabhāvanānattavasena anuyoganānattaṃ veditabbaṃ.</paragraph>
    <paragraph line="79" number="82"><bold>Khattiyo</bold>tiādīni jātivasena ceva aṅgavekallādivasena ca vuttāni.</paragraph>
    <paragraph line="80" number="87"> Puna <pageBreak edition="M" number="0.0128" /><pageBreak edition="V" number="0.0123" /><bold>na vattabba</bold>nti paravādinā puṭṭho idhaṭṭhakassa upapattivasena paralokassa gamanābhāvato paṭiññā sakavādissa puna sotāpannassa bhavantarepi sotāpannabhāvāvijahanato dutiyapaṭiññāpi tasseva. <bold>Hañcī</bold>tiādivacanaṃ paravādissa.</paragraph>
    <paragraph line="81" number="88"> Puna devaloke upapannassa manussattābhāvadassanena anuyogo sakavādissa.</paragraph>
    <paragraph line="82" number="89"> Tato paraṃ <bold>anañño avigato</bold>ti ettha <bold>anañño</bold>ti sabbākārena ekasadiso. <bold>Avigato</bold>ti ekenāpi ākārena avigatoti attho. <bold>Na heva</bold>nti devaloke upapannassa manussabhāvābhāvato evamāha.</paragraph>
    <paragraph line="83" number="90"> Puna <pageBreak edition="P" number="0.0026" /> daḷhaṃ katvā anuyutto ‘‘sveva puggalo sandhāvatī’’ti laddhiyā anujānāti. <bold>Hatthacchinno</bold>tiādi ākāravigamanadassanena avigato <bold>sandhāvatī</bold>ti laddhibhindanatthaṃ vuttaṃ. Tattha <bold>aḷacchinno</bold>ti yassa aṅguṭṭhakā chinnā. <bold>Kaṇḍaracchinno</bold>ti yassa mahānhārū chinnā.</paragraph>
    <paragraph line="84" number="91"><bold>Sarūpo</bold>tiādīsu paṭhame pañhe iminā rūpakāyena saddhiṃ agamanaṃ sandhāya paṭikkhipati. Dutiye antarābhavapuggalaṃ sandhāya paṭijānāti. So hi tassa laddhiyā sarūpova gantvā mātukucchiṃ pavisati. Athassa taṃ rūpaṃ bhijjati. <bold>Taṃ jīva</bold>nti yena rūpasaṅkhātena sarīrena saddhiṃ gacchati, kimassa tadeva jīvaṃ taṃ sarīranti pucchati. Paravādī idha sarīranikkhepā suttavirodhā ca paṭikkhipati.</paragraph>
    <paragraph line="85"><bold>Savedano</bold>tiādīsu asaññūpapattiṃ sandhāya paṭikkhipati, tadaññaṃ upapattiṃ sandhāya paṭijānāti. <bold>Taṃ jīva</bold>nti yena vedanādisaṅkhātena sarīrena saddhiṃ gacchati. Kimassa tadeva jīvaṃ taṃ sarīranti pucchati. Taṃ jīvaṃ taṃ sarīraṃ, aññaṃ jīvaṃ aññaṃ sarīranti etissā hi laddhiyā pañcapi khandhā sarīranti adhippetā. Paravādī suttavirodhā paṭikkhipati.</paragraph>
    <paragraph line="86" number="92"><bold>Arūpo</bold>tiādīsu paṭhame pañhe antarābhavaṃ sandhāya paṭikkhipati. Dutiye arūpā rūpaṃ upapajjamānaṃ sandhāya paṭijānāti. <bold>Aññaṃ, jīva</bold>nti yaṃ <pageBreak edition="M" number="0.0129" /> rūpasaṅkhātaṃ sarīraṃ pahāya arūpo <pageBreak edition="V" number="0.0124" /> sandhāvati, kiṃ te taṃ sarīraṃ aññaṃ, aññaṃ jīvanti pucchati. Itaro suttavirodhā paṭikkhipati.</paragraph>
    <paragraph line="87"><bold>Avedano</bold>tiādīsu saññībhavaṃ sandhāya paṭikkhipati, tadaññaṃ upapattiṃ sandhāya paṭijānāti. <bold>Aññaṃ jīva</bold>nti yaṃ vedanādisaṅkhātaṃ sarīraṃ pahāya avedano aviññāṇo sandhāvati, kiṃ te taṃ aññaṃ sarīraṃ, aññaṃ jīvanti pucchati. Itaro suttavirodhā paṭikkhipati.</paragraph>
    <paragraph line="88" number="93"><bold>Rūpaṃ sandhāvatī</bold>tiādīsu ye rūpādayo khandhe upādāya puggalaṃ paññapeti, kiṃ te tasmiṃ puggale sandhāvante tampi rūpaṃ sandhāvatīti pucchati. Paravādī ‘‘avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata’’nti sattasseva sandhāvanavacanato <pageBreak edition="P" number="0.0027" /> paṭikkhipati. Puna puṭṭho yasmā rūpādidhamme vinā puggalo natthi, tasmā tasmiṃ sandhāvante tenapi rūpena sandhāvitabbanti saññāya paṭijānāti. Vedanādīsupi eseva nayo.</paragraph>
    <paragraph line="89" number="94"><bold>Rūpaṃ na sandhāvatī</bold>tiādīsu yasmā te rūpaṃ puggalo na hoti, sveva ca sandhāvatīti vadesi, tasmā taṃ pucchāmi, kiṃ te rūpaṃ na sandhāvatīti attho. Itaro puggale sandhāvante na sakkā tassa upādānabhūtena rūpena sandhāvitunti saññāya paṭikkhipati. Puna puṭṭho sattānaññeva sandhāvanavacanato paṭijānāti. Sesamettha uttānameva.</paragraph>
    <paragraph line="90">Gāthānaṃ pana ayamattho – āyasmato matena rukkhaṃ upādāya chāyā viya, indhanaṃ upādāya aggi viya ca, khandhe upādāya puggalo; rūpādīnaṃ sandhāvane asati tesu khandhesu bhijjamānesu so tava puggalo bhijjati ce, evaṃ sante ucchedā bhavati diṭṭhi, ucchedadiṭṭhi te āpajjati. Katarā yā buddhena vivajjitā akusaladiṭṭhi. Yā pana ‘‘ucchedavādī samaṇo gotamo’’ti pariyāyabhāsitā, na taṃ vadāmāti dasseti. Athāpi tesu khandhesu bhijjamānesu so puggalo na bhijjati, evaṃ sante sassato puggalo hoti. Tato so nibbānena samasamo āpajjati <pageBreak edition="M" number="0.0130" />. <bold>Samasamo</bold>ti ativiya samo, samena vā samo, samabhāveneva samo. Yatheva nibbānaṃ nuppajjati na bhijjati, evaṃ te puggalopi tena samasamoti.</paragraph>
    <centered line="91">Gatiparivattanamukhena cutipaṭisandhānuyogo niṭṭhito.</centered>
    <centered line="92">Anuyogavaṇṇanā.</centered>
    <subhead line="93">12. Upādāpaññattānuyogavaṇṇanā</subhead>
    <paragraph line="94" number="95"> Idāni <pageBreak edition="V" number="0.0125" /> upādāpaññattānuyogo hoti. Tattha pucchā sakavādissa, paṭiññāpaṭikkhepo paravādissa. So hi rukkhaṃ upādāya chāyāya viya, indhanaṃ upādāya aggissa viya ca, rūpādīni upādāya <pageBreak edition="P" number="0.0028" /> puggalassa paññattiṃ paññāpanaṃ avabodhanaṃ icchati, tasmā ‘‘rūpaṃ upādāyā’’ti puṭṭho paṭijānāti. Puna yathā rukkhupādānā chāyā rukkho viya, indhanupādāno ca aggi indhanaṃ viya aniccādidhammo, evaṃ te rūpādiupādāno puggalo rūpādayo viya aniccoti imamatthaṃ puṭṭho attano laddhiyaṃ ṭhatvā paṭikkhipati.</paragraph>
    <paragraph line="95" number="97"><bold>Nīlaṃ rūpaṃ upādāya nīlo</bold>tiādīsu nīlarūpena saddhiṃ puggalassa ekattaṃ, ekasarīre nīlādīnaṃ bahūnaṃ vasena bahubhāvañca anicchanto paṭikkhipati.</paragraph>
    <paragraph line="96" number="98"><bold>Kusalaṃ vedana</bold>nti etthāpi vedanāya saddhiṃ ekattaṃ ekasantāne bahūnaṃ kusalavedanānaṃ vasena bahubhāvañca anicchanto paṭikkhipati. Dutiyanaye maggakusalotiādivacanasabbhāvato chekaṭṭhaṃ sandhāya paṭijānāti. <bold>Saphalo</bold>tiādīni puṭṭho tathārūpassa vohārassa abhāvato paṭikkhipati.</paragraph>
    <paragraph line="97" number="99"> Akusalapakkhe achekaṭṭhaṃ sandhāya paṭijānāti.</paragraph>
    <paragraph line="98" number="100"> Abyākatapakkhe sassatādivasena abyākatabhāvaṃ sandhāya paṭijānāti. Sesamettha heṭṭhā vuttanayeneva veditabbaṃ.</paragraph>
    <paragraph line="99" number="104"><bold>Cakkhuṃ</bold><pageBreak edition="M" number="0.0131" /><bold>upādāyā</bold>tiādīsu ‘‘cakkhumā visamānīva…pe… pāpāni parivajjaye’’ti(udā. 43) ādivohārasabbhāvato paṭijānāti. Cakkhumattādinirodhena puggalanirodhaṃ anicchanto paṭikkhipati.</paragraph>
    <paragraph line="100" number="107"><bold>Rūpaṃ upādāya vedanaṃ upādāyā</bold>ti ettha aññepi rūpamūlakā dukatikacatukkā veditabbā. Yasmā pana khandhe upādāya puggalassa paññatti, tasmā dvepi tayopi cattāropi pañcapi <pageBreak edition="V" number="0.0126" /> upādāya paññattiṃ paṭijānāti. Ekasantāne pana dvinnaṃ pañcannaṃ vā abhāvā paṭikkhipati. Āyatanādīsupi eseva nayo.</paragraph>
    <paragraph line="101" number="112"> Idāni yaṃ upādāya yassa paññatti, yathā tassa aniccatāya tassāpi aniccatā, tato ca aññattaṃ siddhaṃ, evaṃ tassa puggalassāpi āpajjatīti dassetuṃ <bold>yathā rukkha</bold>ntiādimāha. Tattha <bold>upādāyā</bold>ti paṭicca āgamma, na vinā tanti attho. Paravādī pana tathā anicchanto laddhiyaṃ ṭhatvā paṭikkhipati.</paragraph>
    <paragraph line="102" number="115"><bold>Nigaḷo</bold>ti saṅkhalikabandhanaṃ. <bold>Negaḷiko</bold>ti tena bandhako <bold>yassa rūpaṃ so rūpavā</bold>ti yasmā yassa rūpaṃ so rūpavā hoti, tasmā yathā na nigaḷo <pageBreak edition="P" number="0.0029" />…pe… añño rūpavāti attho.</paragraph>
    <paragraph line="103" number="116"><bold>Citte citte</bold>tiādīsu sarāgādicittavasena sarāgāditaṃ sandhāya cittānupassanāvasena paṭijānāti. <bold>Jāyatī</bold>tiādinā nayena puṭṭho puggalassa khaṇikabhāvaṃ anicchanto paṭikkhipati. ‘‘So’’ti vā ‘‘añño’’ti vā puṭṭho sassatucchedabhayena paṭikkhipati. Puna na vattabbaṃ ‘‘kumārako’’ti vā ‘‘kumārikā’’ti vā puṭṭho lokavohārasamucchedabhayena vattabbanti paṭijānāti. Sesamettha pākaṭameva.</paragraph>
    <paragraph line="104" number="118"> Idāni paravādī aññenākārena laddhiṃ patiṭṭhāpetukāmo <bold>na vattabbaṃ puggalo upalabbhatī</bold>tiādimāha. Tattha <bold>na vattabba</bold>nti kiṃ te iminā evaṃ bahunā upādāpaññattānuyogena, idaṃ tāva vadehi, kiṃ na vattabbaṃ ‘‘puggalo upalabbhati saccikaṭṭhaparamatthenā’’ti. Tato sakavādinā āmantāti vutte <bold>nanu yo passatī</bold>tiādimāha. Tattha <bold>yo</bold>ti puggalo <pageBreak edition="M" number="0.0132" />. <bold>Ya</bold>nti rūpaṃ. <bold>Yenā</bold>ti cakkhunā. <bold>So</bold>ti puggalo. <bold>Ta</bold>nti rūpaṃ. <bold>Tenā</bold>ti cakkhunā. Idaṃ vuttaṃ hoti – nanu yo yaṃ rūpaṃ yena cakkhunā passati, so taṃ rūpaṃ tena cakkhunā passanto puggaloti. Sakavādī kiñcāpi cakkhuviññāṇassa nissayabhāvaṃ gacchantaṃ cakkhumeva rūpaṃ passati, tathā sotameva saddaṃ suṇāti…pe… viññāṇameva dhammaṃ vijānāti, ‘‘atthi arahato cakkhu, passati arahā cakkhunā rūpa’’ntiādisammutivasena pana āmantāti paṭijānāti.</paragraph>
    <paragraph line="105" number="120"> Tato <pageBreak edition="V" number="0.0127" /> chalavādaṃ nissāya paravādinā puggalassa vattabbatāya sādhitāya tameva vādaṃ parivattetvā <bold>puggalo upalabbhatī</bold>tiādimāha. Tattha <bold>yo na passatī</bold>ti andho asaññasatto arūpaṃ upapanno nirodhaṃ samāpanno, anandhopi ca aññatra dassanasamayā na passati nāma. Sesavāresupi eseva nayo. Sesaṃ pāḷivaseneva atthato veditabbaṃ.</paragraph>
    <paragraph line="106" number="122"> Suttasaṃsandanāyaṃ dibbassa cakkhuno rūpagocarattā <bold>rūpaṃ passatī</bold>ti āha. Dutiyavāre ‘‘satte passāmī’’tivacanato <bold>puggalaṃ passatī</bold>ti āha. Tatiyavāre ‘‘rūpaṃ disvā puggalaṃ vibhāvetī’’ti laddhito <bold>ubho passatī</bold>ti āha. Yasmā pana passitabbaṃ nāma diṭṭhaṃ sutaṃ mutaṃ viññātanti catubbidhe rūpasaṅgahe rūpāyatanameva saṅgahitaṃ, tasmā sakavādī ‘‘rūpaṃ puggalo, puggalo rūpaṃ, ubho rūpa’’nti anuyogaṃ karoti. Tassattho pākaṭoyevāti.</paragraph>
    <centered line="107">Upādāpaññattānuyogavaṇṇanā.</centered>
    <subhead line="108">13. Purisakārānuyogavaṇṇanā</subhead>
    <paragraph line="109" number="123"> Idāni <pageBreak edition="P" number="0.0030" /> purisakārānuyogo hoti. Tattha kamme sati niyamato tassa kārakenapi bhavitabbanti laddhiyā pucchā paravādissa, tathārūpānaṃ kammānaṃ atthitāya paṭiññā sakavādissa. Puna <bold>kattā kāretā</bold>ti pucchā paravādissa. Tattha <bold>kattā</bold>ti tesaṃ kammānaṃ kārako. <bold>Kāretā</bold>ti āṇattidesanādīhi upāyehi kārāpako. Idāni yasmā <pageBreak edition="M" number="0.0133" /> paravādī puggalaṃ sandhāya kattāti pucchati, na karaṇamattaṃ, tasmā paṭikkhepo sakavādissa.</paragraph>
    <paragraph line="110" number="124"><bold>Tassa kattā kāretā</bold>ti ettha yadi yaṃ yaṃ upalabbhati, tassa tassa kattā puggalo te upalabbhati, kiṃ tassāpi kārako ca kārāpako ca añño puggalo upalabbhatīti attho. Paravādī tathā anicchanto issaranimmānavādabhayena paṭikkhipati. Puna puṭṭho yasmā puggalaṃ mātāpitaro janenti nāmaṃ karonti posenti, tasmāssa te kārakā. Ye ca pana taṃ kalyāṇamittā vā ācariyā vā tāni tāni vijjāṭṭhānasippāyatanāni sikkhāpenti <pageBreak edition="V" number="0.0128" />, te kārāpakā nāmāti imamatthaṃ sandhāya paṭijānāti. Purimakammameva tassa kattā ceva kārāpetā cāti adhippetaṃ.</paragraph>
    <paragraph line="111" number="125"><bold>Tassa tassevā</bold>ti iminā idaṃ pucchati – yadi kammānaṃ kārakassa kattā tassāpi kattā tassāpi kattā attheva, evaṃ sante purimena purimena avassaṃ pacchā pacchā puggalo kātabboti imināpi te kammānaṃ kārakena puggalena āyatiṃ añño puggalo kātabbo, tenāpi aññoti natthi dukkhassa antakiriyā, natthi vaṭṭassa upacchedo, natthi appaccayaparinibbānaṃ. Paccayābhāvena paccayapaṭibaddhassa dukkhassa abhāvā yaṃ nibbānaṃ vuttaṃ, natthi te tanti. Atha vā <bold>tassa tassevā</bold>ti yadi kammaṃ kammamattaṃ na hoti, tassa pana kārako puggalo, tassāpi kārako, tassāpi kārakoti evaṃ puggalaparamparā atthi. Evaṃ sante yā esā kammavaṭṭassa appavattikaraṇena dukkhassa antakiriyā vuttā, sā natthīti attho. Paravādī taṃ anicchanto paṭikkhipati. Ito aparāsupi upalabbhati sāmaññena kārakapucchāsu puggalaṃyeva sandhāya ‘‘kattā kāretā’’ti <pageBreak edition="P" number="0.0031" /> vuttaṃ, na paccaye. Na hi mahāpathavīādīnaṃ paccayā natthi.</paragraph>
    <paragraph line="112" number="135"><bold>Añño kalyāṇapāpakānaṃ kammānaṃ kattā</bold>ti pañho ‘‘saṅkhāravantaṃ vā attāna’’ntiādidiṭṭhibhayā paṭikkhitto.</paragraph>
    <paragraph line="113" number="136"><bold>Vipāko upalabbhatī</bold>tiādi vipākapaṭisaṃvedīvasena puggalaṃ dassentassa laddhibhindanatthaṃ vuttaṃ. Tattha <bold>vipākapaṭisaṃvedī</bold>ti anuyogo paravādissa <pageBreak edition="M" number="0.0134" />, vipākapavattito aññassa vedakassa abhāvā paṭikkhepo sakavādissa. Puna pucchā sakavādissa, paṭiññā itarassa.</paragraph>
    <paragraph line="114" number="138"><bold>Tassa paṭisaṃvedī</bold>ti tassa vipākapaṭisaṃvedakassa paṭisaṃvedī yasmā pana paṭisaṃveditabbo nāma vipāko, na ca puggalo vipāko, tasmā paṭikkhepo paravādissa. Puna puṭṭho yasmā puññavipāke ṭhitattā vipākapaṭisaṃvedī puttaṃ vā patiṃ vā mātā vā jāyā vā paricumbati parisajjati, tasmā tathārūpaṃ paṭisaṃveditaṃ sandhāya paṭijānāti paravādī.</paragraph>
    <paragraph line="115"><bold>Tassa</bold><pageBreak edition="V" number="0.0129" /><bold>tassevā</bold>ti yadi vipāko vipākamattaṃ na hoti, tassa pana paṭisaṃvedī puggalo, tassāpi paṭisaṃvedī tassāpi paṭisaṃvedīti evaṃ puggalaparamparā atthi. Evaṃ sante yā esā vipākavaṭṭassa appavattikaraṇena dukkhassa antakiriyā vuttā, sā natthīti attho. Ito paraṃ upalabbhatisāmaññena paṭisaṃvedīpucchāsu heṭṭhā vuttanayeneva attho veditabbo.</paragraph>
    <paragraph line="116" number="142"><bold>Añño kalyāṇapāpakānaṃ kammānaṃ vipākapaṭisaṃvedī</bold>ti pañho ‘‘vedanavantaṃ vā attāna’’ntiādidiṭṭhibhayā paṭikkhitto.</paragraph>
    <paragraph line="117" number="143"><bold>Dibbaṃ sukha</bold>ntiādi kalyāṇapāpakānaṃ kammānaṃ vipākaṃ bhājetvā dassanavasena āraddhaṃ. Taṃ sabbaṃ heṭṭhā vuttanayeneva veditabbaṃ. Sakavādino cettha puggalavaseneva paṭisaṃvedīpaṭikkhepo veditabbo, na vedayitavasena.</paragraph>
    <paragraph line="118" number="148"><bold>Mahāpathavī</bold>ādīni hi ārammaṇaṃ katvā vedayitānaṃ uppatti appaṭisiddhā.</paragraph>
    <paragraph line="119" number="170"><bold>Kattā kāretā vipākapaṭisaṃvedī</bold>tiādi vomissakanayavasena āraddhaṃ. Tattha <bold>so karotī</bold>ti yaṃ tvaṃ kattāti ca paṭisaṃvedīti ca vadesi, kiṃ soyeva karoti, so paṭisaṃvedeti. Ayamanuyogo sakavādissa, suttavirodhabhayena paṭikkhepo paravādissa.</paragraph>
    <paragraph line="120" number="171"> Puna <pageBreak edition="M" number="0.0135" /> puṭṭho ‘‘idha nandati pecca nandatī’’tiādisuttavasena (dha. pa. 18) paṭiññā tasseva. Athassa vacanokāsaṃ paṭibāhanto sakavādī <bold>sayaṃkataṃ sukhadukkha</bold>nti <pageBreak edition="P" number="0.0032" /> āha.</paragraph>
    <paragraph line="121" number="172"> Tattha <bold>añño karotī</bold>ti kārakavedakānaṃ aññattapucchāvasena vuttaṃ. Tato paravādī suttavirodhabhayena paṭikkhipitvā puna puṭṭho ‘‘manussabhūto katvā devabhūto paṭisaṃvedetī’’ti maññamāno paṭijānāti <pageBreak edition="V" number="0.0130" />. Evaṃvādino pana paraṃkataṃ sukhadukkhaṃ āpajjatīti tassa vasena puṭṭho puna paṭikkhipati.</paragraph>
    <paragraph line="122" number="174"><bold>So ca añño cā</bold>ti kārakavedakānaṃ ekattaaññattapucchāvasena vuttaṃ. Tato paravādī suttavirodhabhayeneva paṭikkhipitvā puna puṭṭho purime dvepi naye ekato katvā paṭijānāti. Evaṃvādino pana sayaṃkatañca paraṃkatañca sukhadukkhaṃ āpajjatīti tassa vasena puṭṭho puna paṭikkhipati.</paragraph>
    <paragraph line="123" number="176"><bold>Neva so karotī</bold>ti kārakavedakānaṃ ekattaaññattapaṭikkhepavasena vuttaṃ. Tato paravādī suttavirodhavaseneva paṭikkhipitvā puna puṭṭho yasmā manusso devalokūpapattiyā kammaṃ katvā na manussabhūtova paṭisaṃvedeti, nāpi yena kammaṃ kataṃ, tato aññova paṭisaṃvedeti, tasmā kārakato vedako neva so hoti, na aññoti maññamāno paṭijānāti. Laddhimattamevetaṃ? Evaṃvādino pana asayaṃkāraṃ aparaṃkāraṃ adhiccasamuppannaṃ sukhadukkhaṃ āpajjatīti tassa vasena puṭṭho puna paṭikkhipati. Apica imasmiṃ vomissakanaye ādito paṭṭhāya imināpi nayena attho veditabbo. Yasmā hi ayaṃ puggalavādī kammānaṃ kārakañceva vedakañca icchati, tasmāssa yo kārako, teneva vā vedakena bhavitabbaṃ, aññena vā ubhohi vā bhavitabbaṃ, ubhohi vāpi na bhavitabbanti idamāpannaṃ hoti. Evamāpannameva anuyogaṃ anuyuñjanto sakavādī ‘‘so karotī’’tiādayo cattāropi vikappe āha. Sesaṃ vuttappakārameva.</paragraph>
    <paragraph line="124">Pariyosāne pana cattāropi pañhā ekato puṭṭhā. Tattha paṭikkhepo ca paṭijānanā ca sayaṃkatādidosappatti ca purimanayeneva veditabbā. Ito <pageBreak edition="M" number="0.0136" /> paraṃ ‘‘kalyāṇapāpakānī’’ti avatvā heṭṭhā vuttanayā eva ‘‘kammaṃ atthī’’tiādinā vikappena dassitā. Tesampi heṭṭhā vuttanayeneva attho veditabbo.</paragraph>
    <centered line="125">Purisakārānuyogavaṇṇanā.</centered>
    <centered line="126">Kalyāṇavaggotipi etasseva nāmaṃ.</centered>
    <subhead line="127">14. Abhiññānuyogavaṇṇanā</subhead>
    <paragraph line="128" number="193"> Ito <pageBreak edition="P" number="0.0033" /> paraṃ abhiññānuyogādivasena arahattasādhanā hoti. Tattha <bold>āmantā</bold>ti sakavādinā paṭiññāte paravādī ‘‘bahiddhā anindriyabaddharūpe iddhividhādivisesādhigamo natthi, ajjhattaṃ <pageBreak edition="V" number="0.0131" /> atthi, tasmā iddhādinibbattakena puggalena bhavitabba’’nti maññamāno <bold>nanu atthi koci iddhiṃ vikubbatī</bold>tiādimāha. Taṃ sabbaṃ uttānatthameva.</paragraph>
    <centered line="129">Abhiññānuyogavaṇṇanā.</centered>
    <subhead line="130">15-18. Ñātakānuyogādivaṇṇanā</subhead>
    <paragraph line="131" number="197"> Idāni <bold>mātā</bold>tiādiko ñātakānuyogo. <bold>Khattiyo</bold>tiādiko jātianuyogo. <bold>Gahaṭṭho pabbajito</bold>ti paṭipattianuyogo. <bold>Devo manusso</bold>ti upapattianuyogo. <bold>Sotāpanno</bold>tiādiko paṭivedhānuyogo, ariyānuyogotipi vuccati. Te sabbe uttānatthāyeva. ‘‘Arahā hutvā na arahā’’ti panettha moghapañhattā na vuttaṃ.</paragraph>
    <paragraph line="132" number="206"><bold>Cattāro purisayugā</bold>tiādi saṃghānuyogo, sopi uttānatthoyeva.</paragraph>
    <paragraph line="133" number="209"><bold>Saṅkhato</bold>tiādi saccikaṭṭhasabhāvānuyogo. Tattha <bold>tatiyā koṭī</bold>ti pucchā sakavādissa. Tathārūpassa saccikaṭṭhassa abhāvato paṭikkhepo paravādissa. Puna puṭṭho puggalaṃ sandhāya paṭiññā tasseva.</paragraph>
    <paragraph line="134" number="211"><bold>Añño</bold><pageBreak edition="M" number="0.0137" /><bold>puggalo</bold>tipañhepi saṅkhatehi khandhehi aññattaṃ anicchanto paṭikkhepo tasseva.</paragraph>
    <paragraph line="135" number="212"><bold>Khandhā saṅkhatā</bold>tiādi saṅkhatāsaṅkhatāni sarūpena dassetvā aññattapucchanatthaṃ vuttaṃ.</paragraph>
    <paragraph line="136" number="213"><bold>Rūpaṃ saṅkhata</bold>ntiādi khandhe vibhāgato dassetvā aññattapucchanatthaṃ vuttaṃ.</paragraph>
    <paragraph line="137" number="214"><bold>Puggalassa uppādo</bold>ti pucchā sakavādissa, ‘‘jātidhammā jarādhammā, atho maraṇadhammino’’tiādisuttavasena <pageBreak edition="V" number="0.0132" /> paṭiññā paravādissa. Saṅkhatabhāvaṃ panassa so na icchati, tasmā paṭikkhipati.</paragraph>
    <paragraph line="138" number="215"> Puna <bold>na uppādo paññāyatī</bold>tiādinā nayena puṭṭho ‘‘dukkhameva hi sambhoti <pageBreak edition="P" number="0.0034" />, dukkhaṃ tiṭṭhati veti cā’’tiādivacanato (saṃ. ni. 1.171) puggalassa uppādādayo nāma na yujjantīti paṭijānāti.</paragraph>
    <paragraph line="139" number="216"><bold>Atthatthamhī</bold>ti atthaṃ vuccati nibbānaṃ. Tattha <bold>atthī</bold>ti pucchati. Tassa atthitāya sassataṃ, natthitāya. Ucchedo āpajjati. Tadubhayampi anicchanto pacchā paṭikkhipati.</paragraph>
    <centered line="140">Ñātakānuyogādivaṇṇanā.</centered>
    <subhead line="141">19. Paṭivedhānuyogādivaṇṇanā</subhead>
    <paragraph line="142" number="217"> Bhavaṃ nissāya pañhe <bold>bhava</bold>nti upapattibhavaṃ.</paragraph>
    <paragraph line="143" number="218"> Vedanaṃ vediyamānapañhe vedanaṃ vediyamāno pariggahitavedano yogāvacarova pajānāti, bālaputhujjano nappajānāti.</paragraph>
    <paragraph line="144" number="224"> Kāyānupassanādipañhā uttānatthāyeva.</paragraph>
    <paragraph line="145" number="226"> Pārāyanagāthāya <pageBreak edition="M" number="0.0138" /><bold>suññato lokaṃ avekkhassū</bold>ti sattasuññatavasena khandhalokaṃ olokehīti attho.</paragraph>
    <paragraph line="146" number="228"><bold>Puggalo avekkhatī</bold>ti sakavādipucchā. Paravādissa hi ‘‘suññato lokaṃ avekkhassū’’ti gāthāya yo avekkhati, so puggaloti laddhi, tasmā naṃ evaṃ pucchati. <bold>Saha rūpenā</bold>ti <pageBreak edition="V" number="0.0133" /> rūpakāyena saddhiṃ. Tato anissaṭo hutvāti attho. Idaṃ pañcavokāravasena anujānitvā puna taṃ jīvanti puṭṭho suttavirodhabhayena paṭikkhipati. <bold>Vinā rūpenā</bold>ti idaṃ catuvokāravasena anujānitvā puna aññaṃ jīvanti puṭṭho suttavirodhabhayeneva paṭikkhipati. ‘‘Abbhantaragato’’ti ca ‘‘bahiddhā nikkhamitvā’’ti ca idaṃ ‘‘saha rūpena vinā rūpenā’’ti heṭṭhā vuttassa lakkhaṇavacanaṃ. Tattha <bold>abbhantaragato</bold>ti rūpassa antogato, ito vā etto vā anikkhamitvā rūpaparicchedavaseneva ṭhito hutvāti attho. <bold>Nikkhamitvā</bold>ti rūpaparicchedaṃ atikkamitvā. Rūpaṃ anissito hutvāti attho.</paragraph>
    <paragraph line="147" number="231"><bold>Anattā</bold>ti attanā jīvena puggalena rahito. Ekadhammepi puggalo natthīti attho. Evaṃ sabbasuttānaṃ āgamaṭṭhakathāsu vuttanayeneva <pageBreak edition="P" number="0.0035" /> attho veditabbo. Idha pana sandhāyabhāsitamattameva vakkhāma.</paragraph>
    <paragraph line="148" number="237"><bold>Vuttaṃ bhagavatā sappikumbho</bold>tiādi ‘‘sabbāva desanā yathārutavaseneva atthato na gahetabbā’’ti dassanatthaṃ ābhataṃ. Yathā hi suvaṇṇaṃ gahetvā kato suvaṇṇavikāro kumbho suvaṇṇakumbhoti vuccati, na evaṃ sappiṃ gahetvā kato sappissa vikāro sappikumbho nāma atthi. Yasmiṃ pana kumbhe sappi pakkhittaṃ, so sappikumbho nāmāti ayamettha attho. Telakumbhādīsupi eseva nayo. Yathā ca nibbānaṃ niccaṃ dhuvaṃ, na evaṃ bhattaṃ vā yāgu vā atthi. Kālaparicchedaṃ pana akatvā divase divase dassāmāti paññattavasena ‘‘niccabhattaṃ dhuvayāgū’’ti vuccatīti ayamettha attho.</paragraph>
    <paragraph line="149">‘‘Atthi puggalo attahitāya paṭipanno’’tiādīsupi yathā rūpādayo dhammā paccattalakkhaṇasāmaññalakkhaṇavasena atthi, na evaṃ puggalo <pageBreak edition="M" number="0.0139" />. Rūpādīsu pana sati ‘evaṃnāmo’‘evaṃgotto’ti vohāro hoti. Iti iminā lokavohārena lokasammutiyā lokaniruttiyā atthi puggaloti ayamettha attho. Vuttampi cetaṃ bhagavatā – ‘‘imā kho citta, lokasamaññā lokaniruttiyo lokavohārā lokapaññattiyo’’ti (dī. ni. 1.440). Rūpādidhammā pana vināpi lokasammutiṃ paccattasāmaññalakkhaṇavasena paññāpanato atthīti ayamettha attho.</paragraph>
    <paragraph line="150">Buddhānaṃ <pageBreak edition="V" number="0.0134" /> pana <bold>dve kathā</bold> sammutikathā ca paramatthakathā ca. Tattha satto, puggalo, devo, brahmātiādikā <bold>sammutikathā</bold> nāma. Aniccaṃ, dukkhaṃ, anattā, khandhā, dhātuyo, āyatanāni, satipaṭṭhānā, sammappadhānātiādikā <bold>paramatthakathā</bold> nāma.</paragraph>
    <paragraph line="151">Tattha yo sammutidesanāya sattoti vā…pe… brahmāti vāti vutte jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti, tassa bhagavā āditova sattoti vā puggaloti vā posoti vā devoti vā brahmāti vā katheti. Yo paramatthadesanāya aniccanti vā dukkhanti vātiādīsu aññataraṃ sutvāva jānituṃ paṭivijjhituṃ niyyātuṃ arahattajayaggāhaṃ gahetuṃ sakkoti. Tassa aniccantiādīsu aññataraṃ katheti. Tathā sammutikathāya bujjhanakasattassa na paṭhamaṃ paramatthakathaṃ katheti. Sammutikathāya pana bodhetvā pacchā paramatthakathaṃ katheti <pageBreak edition="P" number="0.0036" />. Paramatthakathāya bujjhanakasattassāpi na paṭhamaṃ sammutikathaṃ katheti. Paramatthakathāya pana bodhetvā pacchā sammutikathaṃ katheti. Pakatiyā pana paṭhamameva paramatthakathaṃ kathentassa desanā lūkhākārā hoti. Tasmā buddhā paṭhamaṃ sammutikathaṃ kathetvā pacchā paramatthakathaṃ kathenti. Te sammutikathaṃ kathentāpi saccameva sabhāvameva amusāva kathenti. Paramatthakathaṃ kathentāpi saccameva sabhāvameva amusāva kathenti. Ayañhi –</paragraph>
    <gatha1 line="152">‘‘Duve saccāni akkhāsi, sambuddho vadataṃ varo;</gatha1>
    <gathalast line="153">Sammutiṃ paramatthañca, tatiyaṃ nupalabbhati’’.</gathalast>
    <paragraph line="154">Tattha <pageBreak edition="M" number="0.0140" /> –</paragraph>
    <gatha1 line="155">‘‘Saṅketavacanaṃ saccaṃ, lokasammutikāraṇaṃ;</gatha1>
    <gathalast line="156">Paramatthavacanaṃ saccaṃ, dhammānaṃ tathalakkhaṇa’’nti.</gathalast>
    <paragraph line="157">Aparo nayo – dve bhagavato desanā paramatthadesanā ca khandhādivasena, sammutidesanā ca sappikumbhādivasena. Na hi bhagavā samaññaṃ atidhāvati. Tasmā ‘‘atthi puggalo’’ti vacanamattato abhiniveso na kātabbo. Satthārā hi –</paragraph>
    <gatha1 line="158">‘‘Paññattiṃ <pageBreak edition="V" number="0.0135" /> anatikkamma, paramattho pakāsito;</gatha1>
    <gatha2 line="159">Samaññaṃ nātidhāveyya, tasmā aññopi paṇḍito;</gatha2>
    <gathalast line="160">Paramatthaṃ pakāsento, samaññaṃ nātidhāvaye’’.</gathalast>
    <paragraph line="161">Sesaṃ sabbattha uttānatthamevāti.</paragraph>
    <centered line="162">Puggalakathā niṭṭhitā.</centered>
  </content>
</document>