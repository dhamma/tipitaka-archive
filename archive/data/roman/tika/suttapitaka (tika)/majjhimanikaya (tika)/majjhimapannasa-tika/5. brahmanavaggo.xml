<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0202t.tik4.xml</normativeSource>
    <archivePath>roman/tika/suttapitaka (tika)/majjhimanikaya (tika)/majjhimapannasa-tika/5. brahmanavaggo.xml</archivePath>
    <baseFileName>5. brahmanavaggo</baseFileName>
    <titlePath>5. Brāhmaṇavaggo - Majjhimapaṇṇāsa-ṭīkā - Majjhimanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">5. Brāhmaṇavaggo</chapter>
    <subhead line="2">1. Brahmāyusuttavaṇṇanā</subhead>
    <paragraph line="3" number="383"> ‘‘Mahāsatto <pageBreak edition="Vipassana Research Institut" number="2.0167" /><pageBreak edition="Myanmar" number="2.0166" /> mahiddhiko mahānubhāvo’’tiādīsu (mahāva. 38) uḷāratā visayo, ‘‘mahājanakāyo sannipatī’’tiādīsu sambahulabhāvavisayo, idha pana tadubhayampissa atthoti ‘‘mahatāti guṇamahattenapi mahatā’’tiādi vuttaṃ. <bold>Appicchatādī</bold>ti <bold>ādi</bold>-saddena santuṭṭhisallekhapavivekaasaṃsaggavīriyārambhādīnaṃ saṅgaho. <bold>Diṭṭhisīlasāmaññasaṅghātasaṅkhātenā</bold>ti ettha ‘‘niyato sambodhiparāyaṇo’’ (saṃ. ni. 2.41; 3.998, 1004) – ‘‘aṭṭhānametaṃ, bhikkhave, anavakāso, yaṃ diṭṭhisampanno puggalo sañcicca pāṇaṃ jīvitā voropeyyāti netaṃ ṭhānaṃ vijjatī’’tiādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā, pageva sakadāgāmiādayo. ‘‘Tathārūpāya diṭṭhiyā diṭṭhisāmaññagato viharati (dī. ni. 3.324, 356; ma. ni. 1.492; 3.54; a. ni. 6.11; pari. 274) tathārūpehi sīlehi sīlasāmaññagato viharatī’’ti (dī. ni. 3.324; ma. ni. 1.492; 3.54; a. ni. 6.12; pari. 274) vacanato puthujjanānampi diṭṭhisīlasāmaññena saṃhatabhāvo labbhatiyeva.</paragraph>
    <paragraph line="4"><bold>Oṭṭhapahatakaraṇavasena</bold> atthavibhāgavasena. <bold>Sanighaṇḍukeṭubhāna</bold>nti ettha <bold>nighaṇḍū</bold>ti vacanīyavācakabhāvena atthaṃ saddañca khaṇḍati vibhajja dassetīti <bold>nikhaṇḍu</bold>. So eva idha kha-kārassa gha-kāraṃ katvā <bold>‘‘nighaṇḍū’’</bold>ti vutto. Kiṭati gameti kiriyādivibhāgaṃ, taṃ vā anavasesapariyādānato gamento pūretīti <bold>keṭubhaṃ. Vevacanappakāsaka</bold>nti pariyāyasaddadīpakaṃ, ekekassa atthassa anekapariyāyavacanavibhāvakanti attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā. Vacībhedādilakkhaṇā kiriyā kappīyati etenāti kiriyākappo, so pana vaṇṇapadasambandhapadatthavibhāgato bahuvikappoti āha <bold>‘‘kiriyākappavikappo’’</bold>ti. Idañca mūlakiriyākappaganthaṃ sandhāya vuttaṃ. So hi <pageBreak edition="Vipassana Research Institut" number="2.0168" /> satasahassaparimāṇo nalacariyādipakaraṇaṃ. Ṭhānakaraṇādivibhāgato <pageBreak edition="Myanmar" number="2.0167" /> nibbacanavibhāgato ca akkharā pabhedīyanti etehīti <bold>akkharappabhedā,</bold> sikkhāniruttiyo. <bold>Etesa</bold>nti vedānaṃ. Te eva vede padaso kāyatīti <bold>padako</bold>. Taṃ taṃ saddaṃ tadatthañca byākaroti byācikkhati etenāti <bold>byākaraṇaṃ,</bold> saddasatthaṃ. Āyatiṃ hitaṃ tena loko na yatati na īhatīti <bold>lokāyataṃ</bold>. Tañhi ganthaṃ nissāya sattā puññakiriyāya cittampi na uppādenti. Vayatīti vayo, na vayo avayo, na avayo <bold>anavayo,</bold> ādimajjhapariyosānesu katthaci aparikilanto avitthāyanto te ganthe sandhāreti pūretīti attho. Dve paṭisedhā pakatiṃ gamentīti dassento <bold>‘‘avayo na hotī’’</bold>ti vatvā tattha avayaṃ dassetuṃ <bold>‘‘avayo…pe… na sakkotī’’</bold>ti vuttaṃ.</paragraph>
    <paragraph line="5" number="384"><bold>Garū</bold>ti bhāriyaṃ attānaṃ tato mocetvā gamanaṃ dukkaraṃ hoti. <bold>Anatthopi uppajjati</bold> nindābyārosaupārambhādi. <bold>Abbhuggato</bold>ti ettha abhisaddayogena <bold>itthambhūtākhyānatthe upayogavacanaṃ</bold>.</paragraph>
    <paragraph line="6"><bold>Lakkhaṇānī</bold>ti lakkhaṇadīpanāni mantapadāni. <bold>Antaradhāyantī</bold>ti na kevalaṃ lakkhaṇamantāniyeva, aññānipi brāhmaṇānaṃ ñāṇabalābhāvena anukkamena antaradhāyanti. Tathā hi vadanti ‘‘ekasataṃ addhariyaṃ dipaññāsamattato sāmā’’tiādi. Paṇidhimahato samādānamahatotiādinā paccekaṃ <bold>maha</bold>-saddo yojetabbo. Paṇidhimahantatādi cassa <bold>buddhavaṃsacariyāpiṭakavaṇṇanā</bold>divaseneva veditabbo. <bold>Niṭṭhā</bold>ti nipphattiyo. <bold>Jātisāmaññato</bold>ti lakkhaṇajātiyā lakkhaṇabhāvena samānabhāvato. Yathā hi buddhānaṃ lakkhaṇāni suvisuddhāni suparibyattāni paripuṇṇāni ca honti, na evaṃ cakkavattīnaṃ. Tenāha <bold>‘‘na teheva buddho hotī’’</bold>ti.</paragraph>
    <paragraph line="7">Abhirūpatā dīghāyukatā, appātaṅkatā brāhmaṇādīnaṃ piyamanāpatāti <bold>catūhi acchariyadhammehi</bold>. Dānaṃ piyavacanaṃ atthacariyā samānattatāti imehi <bold>catūhi saṅgahavatthūhi. Rañjanato</bold>ti pītijananato. Cakkaṃ cakkaratanaṃ vatteti pavattetīti <bold>cakkavattī,</bold> sampatticakkehi sayaṃ vatteti, tehi ca paraṃ sattanikāyaṃ vatteti pavattetīti <bold>cakkavattī,</bold> parahitāvaho iriyāpathacakkānaṃ vatto vattanaṃ etassa atthīti cakkavattī, appaṭihataṃ vā <pageBreak edition="Myanmar" number="2.0168" /> āṇāsaṅkhātaṃ cakkaṃ vattetīti <bold>cakkavatī,</bold> appaṭihataṃ vā āṇāsaṅkhātaṃ cakkaṃ vattetīti <bold>cakkavattī,</bold> khattiyamaṇḍalādisaññitaṃ cakkaṃ samūhaṃ attano vase vattetīti <bold>cakkavattī</bold>. Dhammaṃ caratīti <bold>dhammiko</bold>. Dhammato anapetattā dhammo rañjanatthena rājāti <bold>dhammarājā. Kopādī</bold>ti <bold>ādi</bold>-saddena kāmalobhamānamadādike <pageBreak edition="Vipassana Research Institut" number="2.0169" /> saṅgaṇhāti. <bold>Vijitāvī</bold>ti vijitavā. Kenaci akampiyaṭṭhena <bold>janapadatthāvariyappatto</bold>. Daḷhabhattibhāvato vā janapado thāvariyaṃ patto etthāti <bold>janapadatthāvariyappatto</bold>. Cittīkatabhāvādināpi (khu. pā. aṭṭha. 6.3; dī. ni. aṭṭha. 2.33; saṃ. ni. aṭṭha. 3.5.223; su. ni. aṭṭha. 1.226; mahāni. aṭṭha. 50) cakkassa ratanaṭṭho veditabbo. Esa nayo sesesupi. Ratinimittatāya vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ.</paragraph>
    <paragraph line="8">Imehi pana ratanehi rājā cakkavattī yaṃ yamatthaṃ paccanubhoti, taṃ taṃ dassetuṃ <bold>‘‘imesu panā’’</bold>tiādi vuttaṃ. <bold>Ajitaṃ jināti</bold> mahesakkhatāsaṃvattaniyakammanissandabhāvato. <bold>Vijite yathāsukhaṃ anuvicarati</bold> hatthiratanaṃ assaratanañca abhiruhitvā tesaṃ ānubhāvena antopātarāseyeva sakalaṃ pathaviṃ anusaṃyāyitvā rājadhāniyaṃ paccāgamanato. <bold>Pariṇāyakaratanena vijitamanurakkhati</bold> tena tattha tattha kattabbakiccassa saṃvidhānato. <bold>Sesehī</bold>ti maṇiratanaitthiratanagahapatiratanehi. Tattha maṇiratanena yojanappamāṇe dese andhakāraṃ vidhamitvā ālokadassanādinā sukhamanubhavati, itthiratanena atikkantamānusarūpasampattidassanādivasena, gahapatiratanena icchiticchitamaṇikanakarajatādidhanappaṭilābhavasena. <bold>Ussāhasattiyogo</bold> yena kenaci appaṭihatāṇācakkabhāvasiddhito. Hatthiassaratanādīnaṃ mahānubhāvattā kosasampattiyāpi pabhāvasampattisiddhito <bold>‘‘hatthi…pe… yogo’’</bold>ti vuttaṃ. Koso hi nāma sati ussāhasampattiyaṃ (uggatejassa sukumāraparakkamassa pasannamukhassa sammukhe pāpuṇāti). <bold>Pacchimenā</bold>ti pariṇāyakaratanena. Tañhi sabbarājakiccesu kusalaṃ avirajjhanapayogaṃ. Tenāha <bold>‘‘mantasattiyogo’’</bold>ti. Tividhasattiyogaphalaṃ paripuṇṇaṃ hotīti sambandho. <bold>Sesehī</bold>ti sesehi pañcahi ratanehi. <bold>Adosakusalamūlajanitakammānubhāvenā</bold>ti adosasaṅkhātena kusalamūlena sahajātādipaccayavasena uppāditakammassa <pageBreak edition="Myanmar" number="2.0169" /> ānubhāvena <bold>sampajjanti</bold> sommatararatanajātikattā. <bold>Majjhimāni</bold> maṇiitthigahapatiratanāni. <bold>Alobha…pe… kammānubhāvena sampajjanti</bold> uḷāradhanassa uḷāradhanapaṭilābhakāraṇassa ca pariccāgasampadāhetukattā. <bold>Pacchima</bold>nti pariṇāyakaratanaṃ. Tañhi <bold>amoha…pe… kammānubhāvena sampajjati</bold> mahāpaññeneva cakkavattirājakiccassa pariṇetabbattā.</paragraph>
    <paragraph line="9">Saraṇato paṭipakkhavidhamanato <bold>sūrā</bold>. Tenāha <bold>‘‘abhīrukajātikā’’</bold>ti. Asure vijinitvā ṭhitattā vīro, sakko devānamindo, tassa aṅgaṃ devaputto senaṅgabhāvatoti vuttaṃ <bold>‘‘vīraṅgarūpāti devaputtasadisakāyā’’</bold>ti. <bold>Sabhāvo</bold>ti sabhāvabhūto attho. <bold>Vīrakāraṇa</bold>nti vīrabhāvakāraṇaṃ. <bold>Vīriyamayasarīrā viyā</bold>ti saviggahavīriyasadisā saviggahañce vīriyaṃ siyā, taṃsadisāti attho. <pageBreak edition="Vipassana Research Institut" number="2.0170" /> Nanu rañño cakkavattissa paṭisenā nāma natthi, yamassa puttā pamaddeyyuṃ, atha kasmā ‘‘parasenapamaddanā’’ti vuttanti codanaṃ sandhāyāha <bold>‘‘sace’’</bold>tiādi. Tena parasenā hotu vā mā vā, te pana evaṃ mahānubhāvāti dasseti. <bold>Dhammenā</bold>ti katūpacitena attano puññadhammena. Tena hi sañcoditā pathaviyaṃ sabbarājāno paccuggantvā ‘‘svāgataṃ te mahārājā’’tiādiṃ vatvā attano rajjaṃ rañño cakkavattissa niyyādenti. Tena vuttaṃ <bold>‘‘so imaṃ…pe… ajjhāvasatī’’</bold>ti. Aṭṭhakathāyaṃ pana tassa yathāvuttadhammassa cirataraṃ vipaccituṃ paccayabhūtaṃ cakkavattivattasamudāgataṃ payogasampattisaṅkhātaṃ dhammaṃ dassetuṃ <bold>‘‘pāṇo na hantabbotiādinā pañcasīladhammenā’’</bold>ti vuttaṃ. Evañhi ‘‘adaṇḍena asatthenā’’ti idaṃ vacanaṃ suṭṭhutaraṃ samatthitaṃ hoti, yasmā rāgādayo pāpadhammā uppajjamānā sattasantānaṃ chādetvā pariyonandhitvā tiṭṭhanti, kusalapavattiṃ nivārenti, tasmā te ‘‘chadanā, chadā’’ti ca vuttā.</paragraph>
    <paragraph line="10"><bold>Vivaṭṭetvā parivattetvā</bold>. <bold>Pūjārahatā vuttā</bold> ‘‘arahatīti araha’’nti. <bold>Tassā</bold>ti pūjārahatāya. <bold>Yasmā sammāsambuddho,</bold> tasmā arahanti. <bold>Buddhattahetubhūtā vivaṭṭacchadatā vuttā</bold> savāsanasabbakilesappahānapubbakattā buddhabhāvasiddhiyā. <bold>Arahaṃ vaṭṭābhāvenā</bold>ti phalena hetuanumānadassanaṃ. <bold>Sammāsambuddho chadanābhāvenā</bold>ti hetunā phalānumānadassanaṃ. <bold>Hetudvayaṃ vuttaṃ</bold> ‘‘vivaṭṭo vicchado cā’’ti. <bold>Dutiyavesārajjenā</bold>ti ‘‘khīṇāsavassa te paṭijānato’’tiādinā (ma. ni. 1.150) āgatena vesārajjena. <bold>Purimasiddhī</bold>ti <pageBreak edition="Myanmar" number="2.0170" /> purimassa padassa atthasiddhi. <bold>Paṭhamenā</bold>ti ‘‘sammāsambuddhassa te paṭijānato’’tiādinā (ma. ni. 1.150) āgatena vesārajjena. <bold>Dutiyasiddhī</bold>ti buddhattasiddhi. <bold>Tatiyacatutthehī</bold>ti ‘‘ye kho pana te antarāyikā dhammā’’tiādinā (ma. ni. 1.150), ‘‘yassa kho pana te atthāyā’’tiādinā (ma. ni. 1.150) ca āgatehi tatiyacatutthehi vesārajjehi. <bold>Tatiyasiddhī</bold>ti vivaṭṭacchadanatā siddhi. Yāthāvato antarāyikaniyyānikadhammāpadesena hi satthu vivaṭṭacchadabhāvo loke pākaṭo ahosi. <bold>Purimaṃ dhammacakkhu</bold>nti purimapadaṃ bhagavato dhammacakkhuṃ <bold>sādheti</bold> kilesārīnaṃ saṃsāracakkassa ca arānaṃ hatabhāvadīpanato. <bold>Dutiyaṃ</bold> padaṃ <bold>buddhacakkhuṃ sādheti</bold> sammāsambuddhasseva taṃ sambhavato. <bold>Tatiyaṃ</bold> padaṃ <bold>samantacakkhuṃ sādheti</bold> savāsanasabbakilesappahānadīpanato. ‘‘Sammāsambuddho’’ti hi vatvā ‘‘vivaṭṭacchado’’ti vacanaṃ buddhabhāvāvahameva sabbakilesappahānaṃ vibhāvetīti. <bold>Sūrabhāva</bold>nti lakkhaṇavibhāvanena visadañāṇataṃ.</paragraph>
    <paragraph line="11" number="385"><bold>Gavesī</bold>ti (dī. ni. ṭī. 1.287) ñāṇena pariyesanaṃ akāsi. <bold>Samānayī</bold>ti ñāṇena saṅkalento samānaṃ ānayi samāhari. <bold>Na sakkoti</bold> saṃkucite iriyāpathe yebhuyyena <pageBreak edition="Vipassana Research Institut" number="2.0171" /> tesaṃ dubbibhāvanato. <bold>Kaṅkhatī</bold>ti padassa ākaṅkhatīti ayamatthoti āha – <bold>‘‘aho vata passeyyanti patthanaṃ uppādetī’’</bold>ti. <bold>Kicchatī</bold>ti kilamati. ‘‘Kaṅkhatī’’ti padassa pubbe āsīsanatthataṃ vatvā idāni tassa saṃsayatthattameva vikappantaravasena dassento <bold>‘‘kaṅkhāya vā dubbalā vimati vuttā’’</bold>tiādi vuttaṃ. <bold>Tīhi dhammehi</bold> tippakārehi saṃsayadhammehi. <bold>Kālussiyabhāvo</bold>ti appasannatāya hetubhūto āvilabhāvo. Yasmā bhagavato kosohitaṃ sabbabuddhāveṇikaṃ vatthaguyhaṃ suvisuddhakañcanamaṇḍalasannikāsaṃ attano saṇṭhānasannivesasundaratāya ājāneyyagandhahatthino varaṅgacārubhāvaṃ vikasamānatapaniyāravindasamujjalakesarāvattavilāsaṃ sañjhāpabhānurañjitajalavanantarābhilakkhita-sampuṇṇacandamaṇḍalasobhañca attano siriyā abhibhuyya virājati, yaṃ bāhirabbhantaramalehi anupakkiliṭṭhatāya cirakālaṃ suparicitabrahmacariyādhikāratāya susaṇṭhitasaṇṭhānasampattiyā ca kopīnampi santaṃ akopīnameva, tasmā vuttaṃ <bold>‘‘bhagavato hī’’</bold>tiādi. <bold>Pahūtabhāva</bold>nti <pageBreak edition="Myanmar" number="2.0171" /> puthulabhāvaṃ. Ettheva hi tassa saṃsayo, tanumudusukumāratādīsu panassa guṇesu tassa vicāraṇā eva nāhosi.</paragraph>
    <paragraph line="12"><bold>Hirikaraṇokāsa</bold>nti hiriyitabbaṭṭhānaṃ. <bold>Chāya</bold>nti paṭibimbaṃ. Kīdisanti āha <bold>‘‘iddhiyā’’</bold>tiādi. <bold>Chāyārūpa</bold>nti bhagavato paṭibimbarūpaṃ. Tañca kho buddhasantānato vinimuttaṃ rūpakamattaṃ bhagavato sarīravaṇṇasaṇṭhānāvayavaṃ iddhimayaṃ bimbakamattaṃ, taṃ pana dassento bhagavā yathā attano buddharūpaṃ na dissati, tathā katvā dasseti. <bold>Nīharitvā</bold>ti pharitvā.</paragraph>
    <paragraph line="13">Kaṇṇasotānaṃ upacitatanutambalomatāya dhotarajatapanāḷikāsadisatā vuttā. <bold>Mukhapariyante</bold>ti kesante.</paragraph>
    <paragraph line="14"><bold>Kiriyākaraṇa</bold>nti kiriyāya kāyikassa vācasikassa paṭipatti. <bold>Tatthā</bold>ti tesu kiccesu. Dhammakathikānaṃ vattaṃ dassetuṃ <bold>bījani</bold>ggahaṇaṃ kataṃ. Na hi aññathā sabbassapi lokassa alaṅkārabhūtaṃ paramukkaṃsagataṃ sikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti.</paragraph>
    <paragraph line="15">Pattharitavitānaolambitagandhadāmakusumadāmake <bold>gandhamaṇḍalamāḷe. Pubbabhāgena paricchinditvā</bold>ti ‘‘ettakaṃ velaṃ samāpattiyā vītināmessāmī’’ti evaṃ pavattena pubbabhāgena kālaṃ paricchinditvā. Paccayadāyakesu anurodhavasena <bold>parisaṃ ussādento vā</bold> paggaṇhanto, adāyakesu virodhavasena <bold>parisaṃ apasādento vā</bold>.</paragraph>
    <paragraph line="16"><bold>Yogakkhemaṃ</bold><pageBreak edition="Vipassana Research Institut" number="2.0172" /> antarāyābhāvaṃ. <bold>Sabhāvaguṇenevā</bold>ti yathāvuttaguṇeneva. Bhoto gotamassa guṇaṃ saviggahaṃ <bold>cakkavāḷaṃ atisambādhaṃ</bold> vitthārena sandhāretuṃ appahontato. <bold>Bhavaggaṃ atinīcaṃ</bold> uparūpari sandhāretuṃ appahontato.</paragraph>
    <paragraph line="17" number="386"> Ṭhānagamanādīsu (dī. ni. ṭī. 2.35) bhūmiyaṃ suṭṭhu samaṃpatiṭṭhitā pādā etassāti <bold>suppatiṭṭhitapādo</bold>. Taṃ pana bhagavato suppatiṭṭhitapādataṃ byatirekamukhena vibhāvetuṃ <bold>‘‘yathā hī’’</bold>tiādi vuttaṃ. Tattha <bold>aggatala</bold>nti aggapādatalaṃ. <bold>Paṇhī</bold>ti paṇhitalaṃ. <bold>Passa</bold>nti pādatalassa dvīsu passesu ekekaṃ, ubhayameva vā pariyantaṃ passaṃ. <bold>Suvaṇṇapādukatalaṃ viya</bold> ujukaṃ nikkhipiyamānaṃ. <bold>Ekappahārenevā</bold>ti ekakkhaṇeyeva. <bold>Sakalaṃ pādatalaṃ bhūmiṃ phusati</bold> nikkhipane. Ekappahāreneva sakalaṃ pādatalaṃ bhūmito uṭṭhahatīti yojanā.</paragraph>
    <paragraph line="18"><bold>Tatrā</bold>ti <pageBreak edition="Myanmar" number="2.0172" /> tāya suppatiṭṭhitapādatāya anupubbaninnāva acchariyabbhutaṃ <bold>idaṃ</bold> vuccamānaṃ nissandaphalaṃ. Vuttamevatthaṃ satthu tidivagamanena supākaṭaṃ kātuṃ <bold>‘‘tathā hī’’</bold>tiādiṃ vatvā <bold>‘‘na hī’’</bold>tiādinā taṃ samattheti. Tena paṭhamalakkhaṇatopi dutiyalakkhaṇaṃ mahānubhāvanti dasseti. Tathā hi vakkhati ‘‘antamaso cakkavattirañño parisaṃ upādāya sabbopi cakkalakkhaṇasseva parivāro’’ti. Yugandharapabbatassa tāvatiṃsabhavanassa ca pakatipadanikkhepaṭṭhānupasaṅkamane neva buddhānaṃ, na devatānaṃ ānubhāvo, atha kho buddhānaṃ lakkhaṇānubhāvoti imamatthaṃ nidassitaṃ. <bold>Sīlatejena…pe… dasannaṃ pāramīnaṃ ānubhāvenā</bold>ti idampi lakkhaṇanibbattakammavisesakittanamevāti daṭṭhabbaṃ. <bold>Sabbāvantehī</bold>ti sabbapadesavantehi.</paragraph>
    <paragraph line="19"><bold>Nābhiparicchinnā</bold>ti nābhiyaṃ paricchinnā paricchedavasena ṭhitā. <bold>Nābhimukhaparikkhepapaṭṭo</bold>ti pakaticakkassa akkhabbhāhatapariharaṇatthaṃ nābhimukhe ṭhapetabbaparikkhepapaṭṭo. <bold>Nemimaṇikā</bold>ti nemiyaṃ āvaḷibhāvena ṭhitamaṇikālekhā.</paragraph>
    <paragraph line="20"><bold>Sambahulavāro</bold>ti bahuvidhalekhaṅgavibhāvanavāro. <bold>Sattī</bold>ti āvudhasatti. <bold>Sirivaccho</bold>ti sirimukhaṃ. <bold>Nandī</bold>ti dakkhiṇāvaṭṭaṃ. <bold>Sovattiko</bold>ti sovattiaṅko. <bold>Vaṭaṃsako</bold>ti āveḷaṃ. <bold>Vaḍḍhamānaka</bold>nti purisahāri purisaṅgaṃ. <bold>Morahatthako</bold>ti morapiñchakalāpo, morapiñcha parisibbito vā bījaniviseso. <bold>Vālabījanī</bold>ti cāmarivālaṃ. Siddhatthādi <bold>puṇṇaghaṭapuṇṇapātiyo. ‘‘Cakkavāḷo’’</bold>ti vatvā tassa padhānāvayave dassetuṃ <bold>‘‘himavā sineru…pe… sahassānī’’</bold>ti vuttaṃ.</paragraph>
    <paragraph line="21"><bold>Āyatapaṇhī</bold>ti <pageBreak edition="Vipassana Research Institut" number="2.0173" /> idaṃ aññesaṃ paṇhito dīghataṃ sandhāya vuttaṃ, na pana atidīghatanti āha <bold>‘‘paripuṇṇapaṇhī’’</bold>ti. Yathā pana paṇhilakkhaṇaṃ paripuṇṇaṃ nāma hoti, taṃ byatirekamukhena dassetuṃ <bold>‘‘yathā hī’’</bold>tiādi vuttaṃ. <bold>Āraggenā</bold>ti maṇḍalāya sikhāya. <bold>Vaṭṭetvā</bold>ti yathā suvaṭṭaṃ hoti, evaṃ vaṭṭetvā. <bold>Rattakambalageṇḍukasadisā</bold>ti rattakambalamayageṇḍukasadisā.</paragraph>
    <paragraph line="22"><bold>Makkaṭassevā</bold>ti vānarassa viya. Dīghabhāvena samataṃ sandhāyetaṃ vuttaṃ. <bold>Niyyāsatelenā</bold>ti chadikaniyyāsādiniyyāsasammissena telena.</paragraph>
    <paragraph line="23"><bold>Talunā</bold>ti <pageBreak edition="Myanmar" number="2.0173" /> sukumārā.</paragraph>
    <paragraph line="24"><bold>Cammenā</bold>ti aṅgulantaraveṭhitacammena. <bold>Paṭibaddhaaṅgulantaro</bold>ti ekato sambaddhaaṅgulantaro. <bold>Ekappamāṇā</bold>ti dīghato samānappamāṇā. <bold>Yavalakkhaṇa</bold>nti abbhantarato aṅgulipabbeṭhitaṃ yavalakkhaṇaṃ. <bold>Paṭivijjhitvā</bold>ti taṃtaṃpabbānaṃ samānadesatāya aṅgulīnaṃ pasāritakāle aññamaññaṃ vijjhitāni viya phusitvā tiṭṭhanti.</paragraph>
    <paragraph line="25">Saṅkhā vuccanti gopphakā, uddhaṃ saṅkhā etesanti <bold>ussaṅkhā,</bold> pādā. <bold>Piṭṭhipāde</bold>ti piṭṭhipādasamīpe. <bold>Sukhena pādā parivattanti</bold> pādanāmanādīsu, teneva gacchantānaṃ tesaṃ heṭṭhā <bold>pādatalāni</bold> dissanti. <bold>Tenā</bold>ti gopphakānaṃ piṭṭhipādato uddhaṃ patiṭṭhitattā. Caturaṅgulamattañhi tāni uddhaṃ ārohitvā patiṭṭhahanti, niguḷhāni ca honti, na aññesaṃ viya paññāyamānāni. Satipi desantarappavattiyaṃ niccaloti dassanatthaṃ <bold>nābhi</bold>ggahaṇaṃ.</paragraph>
    <paragraph line="26">Yasmā eṇīmigassa samantato ekasadisamaṃsā anukkamena uddhaṃ thūlā jaṅghā honti, tasmā vuttaṃ <bold>‘‘eṇīmigasadisajaṅghā’’</bold>ti. <bold>Paripuṇṇajaṅgho</bold>ti samantato maṃsūpacayena paripuṇṇajaṅgho. Tenāha <bold>‘‘na ekato’’</bold>tiādi.</paragraph>
    <paragraph line="27"><bold>Etenā</bold>ti ‘‘anonamanto’’tiādivacanena, jāṇuphāsubhāvadīpanenāti attho. <bold>Avasesajanā</bold>ti iminā lakkhaṇena rahitā janā. <bold>Khujjā vā honti</bold> heṭṭhimakāyato uparimakāyassa rassatāya. <bold>Vāmanā vā</bold> uparimakāyato heṭṭhimakāyassa rassatāya. Etena ṭhapetvā sammāsambuddhaṃ cakkavattinañca itare sattā khujjā vāmanā cāti dasseti.</paragraph>
    <paragraph line="28"><bold>Ohita</bold>nti <pageBreak edition="Vipassana Research Institut" number="2.0174" /> samohitaṃ antogadhaṃ. Tathābhūtaṃ pana taṃ tena channaṃ hotīti āha <bold>‘‘paṭicchanna’’</bold>nti.</paragraph>
    <paragraph line="29"><bold>Suvaṇṇavaṇṇo</bold>ti suvaṇṇavaṇṇavaṇṇoti ayamettha atthoti āha <bold>‘‘jātihiṅgulakenā’’</bold>tiādi. Svāyamattho āvuttiñāyena ca veditabbo. Sarīrapariyāyo idha vaṇṇasaddoti adhippāyena paṭhamavikappaṃ vatvā tathārūpāya pana ruḷhiyā abhāvaṃ manasi katvā vaṇṇadhātupariyāyameva vaṇṇasaddaṃ gahetvā dutiyavikappo vutto.</paragraph>
    <paragraph line="30"><bold>Rajo</bold>ti <pageBreak edition="Myanmar" number="2.0174" /> sukhumarajo. <bold>Jalla</bold>nti malīnabhāvāvaho reṇusañcayo. Tenāha <bold>‘‘malaṃ vā’’</bold>ti. Yadi vivaṭṭati, kathaṃ nhānādīti āha <bold>‘‘hatthadhovanā’’</bold>tiādi.</paragraph>
    <paragraph line="31"><bold>Āvaṭṭapariyosāne</bold>ti padakkhiṇāvaṭṭāya ante.</paragraph>
    <paragraph line="32">Brahmuno sarīraṃ purato vā pacchato vā anonamitvā ujukameva uggatanti āha <bold>‘‘brahmā viya ujugatto’’</bold>ti. <bold>Passavaṅkā</bold>ti dakkhiṇapassena vā vāmapassena vā vaṅkā.</paragraph>
    <paragraph line="33">Hatthapiṭṭhiādivasena satta ussadā etassāti <bold>sattussado</bold>.</paragraph>
    <paragraph line="34">Sīhassa pubbaddhaṃ sīhapubbaddhaṃ, paripuṇṇāvayavatāya sīhapubbaddhaṃ viya sakalo kāyo assāti <bold>sīhapubbaddhakāyo. Sīhassevā</bold>ti sīhassa viya. <bold>Saṇṭhantī</bold>ti saṇṭhahanti. <bold>Nānācittenā</bold>ti vividhacittena. <bold>Puññacittenā</bold>ti pāramitāpuññacittarūpena. <bold>Cittito</bold>ti sañjātacittabhāvo.</paragraph>
    <paragraph line="35"><bold>Dvinnaṃ koṭṭānamantara</bold>nti dvinnaṃ piṭṭhibāhānaṃ vemajjhaṃ, piṭṭhimajjhassa uparibhāgo. <bold>Citaṃ paripuṇṇa</bold>nti aninnabhāvena citaṃ, dvīhi koṭṭehi samatalatāya paripuṇṇaṃ. <bold>Uggammā</bold>ti uggantvā.</paragraph>
    <paragraph line="36">Nigrodhaparimaṇḍalo viya parimaṇḍalo <bold>nigrodhaparimaṇḍalo</bold> ekassa parimaṇḍalasaddassa lopaṃ katvā. Na hi sabbo nigrodho maṇḍalo. Tenāha <bold>‘‘samakkhandhasākho nigrodho’’</bold>ti. Parimaṇḍalasaddasannidhānena vā parimaṇḍalova nigrodho gayhatīti parimaṇḍalasaddassa lopena vināpi <pageBreak edition="Vipassana Research Institut" number="2.0175" /> ayamattho labbhatīti āha <bold>‘‘nigrodho viya parimaṇḍalo’’</bold>ti. <bold>Yāvatakvassā</bold>ti o-kārassa va-kārādesaṃ katvā vuttaṃ.</paragraph>
    <paragraph line="37"><bold>Samavaṭṭitakkhandho</bold>ti samaṃ suvaṭṭitakkhandho. Koñcā viya dīghagalā, bakā viya vaṅkagalā, varāhā viya puthulagalāti yojanā. <bold>Suvaṇṇāliṅgasadiso</bold>ti suvaṇṇamayakhuddakamudiṅgasadiso.</paragraph>
    <paragraph line="38"><bold>Rasaggasaggī</bold>ti madhurādibhedaṃ rasaṃ gasanti anto pavesantīti rasaggasā, rasaggasānaṃ aggā rasaggasaggā, tā etassa santīti rasaggasaggī. <bold>Tenā</bold>ti ojāya apharaṇena, hīnadhātukattā <bold>te bahvābādhā honti</bold>.</paragraph>
    <paragraph line="39">‘‘Hanū’’ti <pageBreak edition="Myanmar" number="2.0175" /> sannissayadantādhārassa samaññā, taṃ bhagavato sīhahanusadisaṃ, tasmā bhagavā <bold>sīhahanu</bold>. Tattha yasmā buddhānaṃ rūpakāyassa dhammakāyassa ca upamā nāma nihīnupamāva, natthi samānupamā, kuto adhikūpamā, tasmā ayampi nihīnupamāti dassetuṃ <bold>‘‘tatthā’’</bold>tiādi vuttaṃ. Tibhāgavasena maṇḍalatāya <bold>dvādasiyaṃ pakkhassa candasadisāni</bold>.</paragraph>
    <paragraph line="40">Dantānaṃ uccanīcatā abbhantarabāhirapassavasenapi veditabbā, na aggavaseneva. Tenāha <bold>‘‘ayapaṭṭachinnasaṅkhapaṭalaṃ viyā’’</bold>ti. <bold>Ayapaṭṭa</bold>nti ca kakacaṃ adhippetaṃ. <bold>Visamā</bold>ti visamasaṇṭhānā.</paragraph>
    <paragraph line="41">Vicchinditvā vicchinditvā pavattasaratāya <bold>chinnassarāpi</bold>. Anekākāratāya <bold>bhinnassarāpi</bold>. Kākassa viya amanuññasaratāya <bold>kākassarāpi. Apalibuddhattā</bold>ti anupaddutavatthukattā. <bold>Vatthu</bold>nti ca akkharuppattiṭṭhānamāha. <bold>Aṭṭhaṅgasamannāgato</bold>ti ettha aṭṭhaṅgāni parato āgamissanti. <bold>Mañjughoso</bold>ti madhurassaro.</paragraph>
    <paragraph line="42">Karavīkasaddo yesaṃ sattānaṃ sotapathaṃ upagacchati, te attano sarasampattiyā pakatiṃ jahāpetvā avase karonto attano vase vatteti, evaṃ madhuroti dassento <bold>‘‘tatrida’’</bold>ntiādimāha. <bold>Taṃ pīti</bold>nti <bold>taṃ</bold> buddhagataṃ pītiṃ. Teneva nīhārena punappunaṃ pavattantaṃ avijahitvā vikkhambhitakilesā therānaṃ santike laddhadhammassavanasappāyā upanissayasampattiyā paripakkañāṇatāya <pageBreak edition="Vipassana Research Institut" number="2.0176" /><bold>‘‘sattahi…pe… patiṭṭhāsī’’</bold>ti. Sattasatamattena orodhajanena saddhiṃ padasāva therānaṃ santikaṃ upagatattā <bold>‘‘sattahi jaṅghāsatehi saddhi’’</bold>nti vuttaṃ.</paragraph>
    <paragraph line="43"><bold>Abhinīlanetto</bold>ti adhikanīlanetto. Adhikanīlatā ca sātisayaṃ nīlabhāvena veditabbā, na nette nīlavaṇṇasseva adhikabhāvatoti āha <bold>‘‘na sakalanīlanettovā’’</bold>tiādi. Pītalohitavaṇṇā setamaṇḍalagatarājivasena, nīlasetakāḷavaṇṇā pana taṃtaṃmaṇḍalavaseneva veditabbā.</paragraph>
    <paragraph line="44"><bold>Cakkhubhaṇḍa</bold>nti akkhidalanti keci, akkhidalapattanti aññe. Akkhidalehi pana saddhiṃ akkhibimbanti veditabbaṃ. Evañhi viniggatagambhīrajotanāpi yuttā hoti.</paragraph>
    <paragraph line="45"><bold>Uṇṇā</bold>saddo <pageBreak edition="Myanmar" number="2.0176" /> loke avisesato lomapariyāyo, idha pana lomavisesavācakoti āha <bold>‘‘uṇṇaloma’’</bold>nti. <bold>Nalāṭamajjhajātā</bold>ti nalāṭamajjhagatā. <bold>Odātatāya upamā,</bold> na mudutāya. <bold>Rajatapubbuḷakā</bold>ti rajatamayatārakā.</paragraph>
    <paragraph line="46"><bold>Dve atthavase paṭicca vutta</bold>nti yasmā buddhā cakkavattino ca paripuṇṇanalāṭatāya paripuṇṇasīsabimbatāya ca <bold>‘‘uṇhīsasīsā’’</bold>ti vuccanti, tasmā te dve atthavase paṭicca ‘‘uṇhīsasīso’’ti idaṃ vuttaṃ. Idāni taṃ atthadvayaṃ bhagavati suppatiṭṭhitanti dassetuṃ <bold>‘‘tathāgatassahī’’</bold>tiādi vuttaṃ. Saṇhatamatāya suvaṇṇavaṇṇatāya ca <bold>rañño baddhauṇhīsapaṭṭo viya virocati. Kappasīsā</bold>ti dvidhābhūtasīsā. <bold>Phalasīsā</bold>ti phalasadisasīsā. <bold>Aṭṭhisīsā</bold>ti maṃsassa abhāvato tacopariyonaddhaaṭṭhimattasīsā. <bold>Tumbasīsā</bold>ti lābusadisasīsā. <bold>Pabbhārasīsā</bold>ti piṭṭhibhāgena olambamānasīsā. <bold>Purimanayenā</bold>ti paripuṇṇanalāṭatāpakkhena. <bold>Uṇhīsaveṭhitasīso viyā</bold>ti uṇhīsapaṭṭena veṭhitasīsapadeso viya. <bold>Uṇhīsaṃ viyā</bold>ti chekena sippinā viracitauṇhīsamaṇḍalaṃ viya.</paragraph>
    <paragraph line="47"><bold>Kamma</bold>nti yena yena kammena yaṃ yaṃ lakkhaṇaṃ nibbattaṃ, taṃ taṃ kammaṃ. <bold>Kammasarikkhaka</bold>nti tassa tassa lakkhaṇassa taṃkammānurūpatā. <bold>Lakkhaṇa</bold>nti tassa mahāpurisalakkhaṇassa aviparītasabhāvo. <bold>Lakkhaṇānisaṃsa</bold>nti taṃ lakkhaṇapaṭilābhena laddhabbaguṇo. <bold>Imāni kammādīnī</bold>ti imāni anantaraṃ vuttāni kammakammasarikkhakādīni <bold>dassetvā</bold> taṃ sarūpato vibhāvetvā <bold>kathetabbāni</bold> saṃvaṇṇakena.</paragraph>
    <paragraph line="48">Ratanavicittasuvaṇṇatoraṇaṃ <pageBreak edition="Vipassana Research Institut" number="2.0177" /> tasmiṃ kāle manussaloke natthīti vuttaṃ <bold>‘‘devanagare’’</bold>ti. Sabbaso supupphitasālarukkho asādhāraṇasobho manussūpacāre na labbhatīti āha <bold>‘‘selantaramhī’’</bold>ti. <bold>Kiriyācāra</bold>nti kāyikavācasikakiriyāpavattiṃ.</paragraph>
    <paragraph line="49" number="387"><bold>Satatapāṭihāriya</bold>nti satataṃ carimabhave sabbakālaṃ lakkhaṇanibbattakakammānubhāvahetukaṃ buddhāveṇikaṃ pāṭihāriyaṃ. Buddhānaṃ atidūre pādaṃ nikkhipitukāmānampi nātidūre eva nikkhipanaṃ hotīti <bold>‘‘na atidūre ṭhapessāmīti</bold><pageBreak edition="Myanmar" number="2.0177" /><bold>uddharatī’’</bold>ti vuttaṃ. Pakatisañcaraṇavasenetaṃ vuttaṃ, tādisena pādena anekayojane ṭhapessāmīti uddharaṇampi hotiyeva. <bold>Atidūraṃ hī</bold>tiādi pamāṇātikkame dosadassanaṃ. <bold>Evaṃ satī</bold>ti evaṃ dakkhiṇapādavāmapādānaṃ yathādhippetapatiṭṭhitaṭṭhāne sati. <bold>Padavicchedo</bold>ti padavāravicchedo. Yādisaṃ pasārento vāmapādassa uddharaṇaṃ patiṭṭhānañca, dakkhiṇapādassa tādisameva, iti nesaṃ uddharaṇapatiṭṭhānānaṃ samānato aññamaññabhāvena anūnānadhikatāya vuttaṃ <bold>‘‘dakkhiṇapādakiccaṃ vāmapādena niyamitaṃ, vāmapādakiccaṃ dakkhiṇapādena niyamita’’</bold>nti.</paragraph>
    <paragraph line="50"><bold>Divā</bold>ti upakaṭṭhāya velāya. <bold>Vihārabhattatthāyā</bold>ti vihāre yathāvuddhaṃ gahetabbabhattatthāya. <bold>Pacchato āgacchanto</bold>ti pakatigamanena pacchato āgacchanto. <bold>Okāsaṃ na labhatī</bold>ti padanikkhepaṭṭhānaṃ na labhati. Ūrupariyāyo idha <bold>satthi</bold>-saddoti āha <bold>‘‘na ūruṃ unnāmetī’’</bold>ti. Daṇḍaṅkusaṃ vuccati dīghadaṇḍo aṅkuso, tena rukkhasākhaṃ chindato purisassa yathā pacchābhāgena pādānaṃ osakkanaṃ hoti, evaṃ bhagavato pādā na osakkantīti āha <bold>‘‘rukkhasākhāchedana…pe… osakkāpetī’’</bold>ti. <bold>Obaddhānābaddhaṭṭhānehi pādaṃ koṭṭento viyā</bold>ti ābaddhaṭṭhānena anābaddhaṭṭhānena ca pādakhaṇḍaṃ koṭṭetvā thaddhaṃ karonto viya. <bold>Na ito cito ca cāletī</bold>ti aparāparaṃ na cāleti. Ussaṅkhapādatāya sukheneva pādānaṃ parivattanato nābhito paṭṭhāya uparimakāyo na iñjatīti <bold>heṭṭhimakāyova iñjati</bold>. Tenāha <bold>‘‘uparima…pe… niccalo hotī’’</bold>ti. <bold>Na jānāti</bold> aniñjanato. <bold>Kāyabalenā</bold>ti gamanapayogasaṅkhātena kāyagatena visesabalena. Javagamanahetubhūtena vā <bold>kāyabalena</bold>. Tenāha <bold>‘‘bāhā khipanto’’</bold>tiādi. Javena gacchanto hi bāhā khipati, sarīrato sedā muccanti. <bold>Nāgāpalokitavasenā</bold>ti nāgassa apalokanamiva sakalakāyeneva parivattetvā apalokanavasena.</paragraph>
    <paragraph line="51"><bold>Anāvaraṇañāṇassā</bold>ti anāvaraṇañāṇabalena dassanassa. Anāvaraṇavāro pana kāye patiṭṭhitarūpadassanampi anāvaraṇamevāti dassanatthaṃ vutto. <bold>Indakhīlato paṭṭhāyā</bold>ti nagaradvāre indakhīlato <pageBreak edition="Vipassana Research Institut" number="2.0178" /> paṭṭhāya. <bold>Pakatiiriyāpathenevā</bold>ti <pageBreak edition="Myanmar" number="2.0178" /> onamanādiṃ akatvā ujukagamanādinā eva. Yadi evaṃ koṭṭhakadvāragehappavese kathanti āha <bold>‘‘daliddamanussāna’’</bold>ntiādi. <bold>Parivattentenā</bold>ti nipajjanatthaṃ kāyaṃ parivattentena.</paragraph>
    <paragraph line="52"><bold>Hatthehi gahetvā</bold>ti ubhohi hatthehi ubhosu kaṭippadesesu pariggahetvā. <bold>Patati</bold> nisīdanaṭṭhāne nipajjanavasena patati. <bold>Orimaṃ aṅgaṃ nissāya nisinno</bold>ti pallaṅkamābhujitvā ukkuṭikanisajjāya uparimakāyaṃ heṭṭhimakāye patiṭṭhapentoyeva bhārīkaraṇavasena orimaṅgaṃ nissāya nisinno. <bold>Ghaṃsanto</bold>ti ānisadadesena āsanaṭṭhānaṃ ghaṃsanto. <bold>Pārimaṅga</bold>nti satthibhāgasammaddaṃ ānisadapadesaṃ. <bold>Tathevā</bold>ti ghaṃsanto eva. <bold>Olambakaṃ dhārento viyā</bold>ti olambakasuttaṃ otārento viya. Tena ujukameva nisīdanamāha. Sarīrassa garukabhāvahetūnaṃ dūrato samupāyitabhāvena sallahukabhāvato <bold>tūlapicuṃ ṭhapento viya</bold>.</paragraph>
    <paragraph line="53">Appesakkhānaṃ mahānubhāvagehappavese siyā chambhitattaṃ, cittakkhobho, darathavasena nānappakārakappanaṃ, bhayavasena taṇhāvasena paritassanaṃ, taṃ sabbaṃ bhagavato natthīti dassetuṃ pāḷiyaṃ ‘‘na chambhatī’’tiādi (ma. ni. 2.387) vuttanti āha <bold>‘‘na chambhatī’’</bold>tiādi.</paragraph>
    <paragraph line="54">Udakaṃ dīyati etenāti <bold>udakadānaṃ,</bold> bhiṅkārādi udakabhājanaṃ. <bold>Baddhaṃ katvā</bold>ti hatthagatamattikaṃ viya attano vase avattantaṃ katvā. <bold>Parivattetvā</bold>ti kujjitvā. <bold>Vichaḍḍayamāno</bold> udakassa vikkhipanavasena chaḍḍayamāno.</paragraph>
    <paragraph line="55"><bold>Tathā na gaṇhāti,</bold> byañjanamattāya eva gaṇhanto. Bhattaṃ vā amanāpanti ānetvā yojanā. Byañjanena ālopaatināmanaṃ, ālopena byañjanaatināmananti imesu pana dvīsu paṭhamameva asāruppatāya aniṭṭhaṃ vajjetabbanti pāḷiyaṃ paṭikkhittanti daṭṭhabbaṃ. <bold>Sabbatthevā</bold>ti sabbasmiṃ āharitabbavatthusmiṃ supaṇītabhāvena <bold>raso pākaṭo hoti</bold> ñāṇena pariññātattā. <bold>Rasagedho pana natthi</bold> setughātattā.</paragraph>
    <paragraph line="56"><bold>Assā</bold>ti ‘‘neva davāyā’’tiādipadassa. <bold>Vuttameta</bold>nti <bold>‘‘visuddhimagge</bold> vinicchayo āgato’’ti sabbāsavasutte (ma. ni. 1.23) saṃvaṇṇayantena vuttametaṃ, tasmā <pageBreak edition="Myanmar" number="2.0179" /> na ettha taṃ vattabbanti adhippāyo, tasmā yo tasmiṃ tasmiṃ vinicchaye visesavādo icchitabbo. So paramatthamañjūsāya <bold>visuddhimaggavaṇṇanāya</bold> vuttanayeneva veditabbo. <bold>Pattassa gahaṇaṭṭhāna</bold>nti hatthena pattassa <pageBreak edition="Vipassana Research Institut" number="2.0179" /> gahaṇapadesaṃ. <bold>Vinivattitvā</bold>ti patte sabbaṃ āmisagataṃ saddhiṃ bhattena vinivattitvā gacchati. <bold>Pamāṇātikkanta</bold>nti kelāyanavasena atikkantapamāṇaṃ ārakkhaṃ ṭhapeti. <bold>Cīvarabhogantara</bold>nti cīvarapaṭalantaraṃ. <bold>Udarena akkamitvā</bold>ti udareneva sannirumbhitvā.</paragraph>
    <paragraph line="57">Appattakālaṃ abhimukhaṃ nāmeti upanāmetīti <bold>atināmeti,</bold> pattakālaṃ atikkāmento nāmeti apanetīti <bold>atināmeti</bold>. Ubhayampi ekajjhaṃ gahetvā pāḷiyaṃ ‘‘na ca anumodanassa kālamatināmetī’’ti vuttanti dassento <bold>‘‘yo hī’’</bold>tiādimāha.</paragraph>
    <paragraph line="58">Vegagamanena paṭisaṃmuñcitvā dhāvitvā <bold>gacchati. Accukkaṭṭha</bold>nti ativiya uddhaṃ katvā kaḍḍhitapārutaṃ. Tenāha <bold>‘‘yo hi yāva hanukaṭṭhito…pe… hotī’’</bold>ti. <bold>Accokkaṭṭha</bold>nti ativiya heṭṭhā katvā kaḍḍhitapārutaṃ. Tenāha <bold>‘‘yāva gopphakā otāretvā’’</bold>ti. <bold>Ubhato ukkhipitvā</bold>ti dakkhiṇato vāmatoti ubhosu passesu uttarāsaṅgaṃ ukkhipitvā. <bold>Thana</bold>nti dakkhiṇathanaṃ.</paragraph>
    <paragraph line="59"><bold>Vissaṭṭho</bold>ti vimutto. Tenāha <bold>‘‘vissaṭṭhattāyeva cesa viññeyyo’’</bold>ti. Yasmā amuttavādino vacanaṃ avissaṭṭhatāya na siniyhati, na evaṃ muttavādinoti āha <bold>‘‘siniddho’’</bold>ti. <bold>Viññeyyo</bold>ti suparibyattatāya akkharato ca byañjanato ca viññātuṃ sakkuṇeyyo. Tenāha <bold>‘‘pākaṭo’’</bold>ti. <bold>Viññāpaniyo</bold>ti vijānitabbo. Byañjanavaseneva cettha viññeyyatā veditabbā ghosassa adhippetattā. <bold>Madhuro</bold>ti piyo pemanīyo apalibuddho. Savanamarahati, savanassa sotassa hitoti vā <bold>savanīyo. Sampiṇḍito</bold>ti sahito. Bhagavato hi saddo uppattiṭṭhānakatāsañcitattā sahitākāreneva āpāthamāgacchati, na ayosalākāya pahaṭakaṃsathālaṃ viya vippakiṇṇo. Tenāha <bold>‘‘avisārī’’</bold>ti. <bold>Gambhīro</bold>ti yathā gambhīravatthuparicchindanena ñāṇassa gambhīrasamaññā, evaṃ gambhīraṭṭhānasambhavato saddassa gambhīrasamaññāti āha <bold>‘‘gambhīroti gambhīrasamuṭṭhito’’</bold>ti <pageBreak edition="Myanmar" number="2.0180" />. <bold>Ninnādavā</bold>ti savisesaṃ ninnādavā. Svāyaṃ viseso gambhīrabhāvasiddhoti āha <bold>‘‘gambhīrattāyeva cesa ninnādī’’</bold>ti. Evamettha cattāri aṅgāni caturaṅganipphādīni veditabbāni. <bold>Akāraṇā mā nassī</bold>ti buddhānubhāvena viya sarassa parisapariyantatā vuttā, dhammatāvaseneva pana sā veditabbā tassa mūlakāraṇassa tathā avaṭṭhitattā.</paragraph>
    <paragraph line="60"><bold>Paccosakkitvā</bold>ti paṭinivattitvā. <bold>Samussitakañcanapabbataṃ viya</bold> upari indanīlaratanavitatasikhaṃ <pageBreak edition="Vipassana Research Institut" number="2.0180" /> vijjullatābhūsitaṃ. Mahāpathavīādayo satthuguṇapaṭibhāgatāya nidassanaṃ, kevalaṃ mahantatāmattaṃ upādāya nidassitā.</paragraph>
    <paragraph line="61" number="390"><bold>Appaṭisaṃvidito</bold>ti anārocito. Āgamanavasena cettha paṭisaṃveditanti āha <bold>‘‘aviññātaāgamano’’</bold>ti. <bold>Uggatabhāva</bold>nti kulabhogavijjādīhi uḷārabhāvaṃ. <bold>Anuddayasampannā</bold>ti kāruṇikā.</paragraph>
    <paragraph line="62" number="391"> Sahasāva okāsakaraṇena uccakulīnatā dīpitā hotīti āha <bold>‘‘vegena uṭṭhāya dvidhā bhijjitvā’’</bold>tiādi.</paragraph>
    <paragraph line="63"><bold>Nārisamānanāma</bold>nti itthiatthajotakanāmaṃ. Tenāha <bold>‘‘itthiliṅga’’</bold>nti. <bold>Avhātabbā</bold>ti kathetabbā.</paragraph>
    <paragraph line="64" number="394"> Ekanīhāreneva <bold>aṭṭha pañhe byākaronto</bold>. ‘‘Pubbenivāsaṃ…pe… pavuccatī’’ti iminā pubbenivāsassa viditakāraṇaṃ vuttanti āha <bold>‘‘tassa pubbenivāso pākaṭo’’</bold>ti. <bold>Dibbacakkhuñāṇaṃ kathitaṃ</bold> tassa paribhaṇḍañāṇabhāvato yathākammūpagañāṇassa. ‘‘Jātikkhayaṃ patto, abhiññā vosito’’ti ca vuttattā munīti asekkhamuni idhādhippetoti āha <bold>‘‘arahattañāṇamoneyyena samannāgato’’</bold>ti.</paragraph>
    <paragraph line="65"><bold>Kilesarāgehi</bold> kilesavivaṇṇatāhi. <bold>Jātikkhayappattattā</bold> ‘‘atho jātikkhayaṃ patto’’ti vuttattā. <bold>Abhijānitvā</bold>ti abhivisiṭṭhatāya aggamaggapaññāya ñatvā. Idāni paṭisambhidāyaṃ āgatanayena pariññāpahānabhāvanāsacchikiriyāsamāpattīnaṃ pāragamanena <bold>pāragū</bold>ti ayamettha atthoti dassetuṃ <bold>‘‘pāragūti vā’’</bold>tiādi vuttaṃ. Abhiññeyyadhammānaṃ jānanavasena <bold>abhiññāpāragū. Tādiso</bold>ti yādiso ‘‘pāragū sabbadhammāna’’nti padadvayena <pageBreak edition="Myanmar" number="2.0181" /> vutto, tādiso. <bold>Chahi ākārehī</bold>ti pajānanādīhi yathāvuttehi chahi ākārehi.</paragraph>
    <paragraph line="66">Kāmañcettha dve eva pucchāgāthā dve ca vissajjanāgāthā, pucchāpaṭipāṭiyā pana asaṅkarato ca vissajjanaṃ pavattati, taṃ niddhāretuṃ <bold>kiṃ panā</bold>tiādi vuttaṃ. <bold>Vedehi gatattā</bold>ti vedehi maggañāṇehi pāraṅgatattā. <bold>Pubbenivāsantiādīhi vijjānaṃ atthitāya</bold> bodhitattā. <bold>Pāpadhammāna</bold>nti chattiṃsapāpadhammānaṃ sotthānaṃ maggaṃ pāpanena nissesato sodhitattā.</paragraph>
    <paragraph line="67" number="395"><bold>Dhammo</bold><pageBreak edition="Vipassana Research Institut" number="2.0181" /><bold>nāma arahattamaggo</bold> kusaladhammesu ukkaṃsapāramippattiyā ukkaṭṭhaniddesena. Tassa anurūpadhammabhāvato <bold>anudhammo nāma</bold> heṭṭhimamaggaphaladhammā. Yo satthu santike dhammaṃ sutvā yathānusiṭṭhaṃ na paṭipajjati, so tathāgataṃ dhammādhikaraṇaṃ viheṭheti nāma. Yo pana paṭipajjanto ca dandhābhiññatāya kammaṭṭhānasodhanatthaṃ antarantarā bhagavantaṃ upasaṅkamitvā anekavāraṃ kathāpeti, so ettāvatā dhammādhikaraṇaṃ tathāgataṃ viheṭhetīti na vattabbo. Na hi bhagavato dhammadesanāya parissamo atthi, ayañca attho <bold>mahāsudassanasuttādīhi</bold> (dī. ni. 2.241 ādayo) dīpetabbo, tasmā – ‘‘saccadhammassa anudhamma’’nti vattabbe vuttameva byatirekamukhena vibhāvetuṃ <bold>‘‘na ca maṃ dhammādhikaraṇaṃ vihesesī’’</bold>ti vuttanti daṭṭhabbaṃ. <bold>Tattha parinibbāyī</bold>ti parakāle cettha parinibbānampi saṅgayhati, taṃ pana imasmiṃ gahitameva hotīti āha <bold>‘‘desanāya arahatteneva kūṭaṃ gahita’’</bold>nti.</paragraph>
    <centered line="68">Brahmāyusuttavaṇṇanāya līnatthappakāsanā samattā.</centered>
    <subhead line="69">2. Selasuttavaṇṇanā</subhead>
    <paragraph line="70" number="396"><bold>Keṇiyoti</bold><pageBreak edition="Vipassana Research Institut" number="2.0182" /><bold>tassa nāmaṃ,</bold> pubbe keṇiyā jīvikākappanatoti vadanti. <bold>Jaṭilo</bold>ti jaṭādharo. Brāhmaṇajātikattā koṭisāratāya ca <bold>brāhmaṇamahāsālo</bold>. Payojetvā nissayo hutvā vasati, rattiṃ kāmasampattiṃ anubhavatīti vā yojanā. <bold>Susaṅkhata</bold>nti sappimadhusakkarādīhi ceva maricasiṅgīverādīhi ca suṭṭhu abhisaṅkhataṃ.</paragraph>
    <paragraph line="71"><bold>Paṭikkhepapasannatāyā</bold>ti <pageBreak edition="Myanmar" number="2.0182" /> ahovatāyaṃ appiccho, yo nimantiyamānopi na sādiyatīti upanimantiyamānassa paṭikkhepe titthiyānaṃ pasannabhāvatoti. Taṃ kathaṃ? Viruddhametanti <bold>‘‘akāraṇameta’’</bold>nti paṭikkhipati.</paragraph>
    <paragraph line="72" number="398"><bold>Kappasahassehipi…pe… ahosī</bold>ti idaṃ nānussavasiddhaṃ anumānaggahaṇaṃ sandhāyāha. <bold>Pade</bold>ti uttarapadalopena niddesoti āha <bold>‘‘padappamāṇe’’</bold>ti. Pajjati nikkhipati etthāti vā padaṃ pakatiyā pādanikkhipaṭṭhānaṃ, tasmiṃ <bold>pade</bold>. Kīḷāpasutatādinā <bold>pamādaṃ āpajjati. Bodhisattacārika</bold>nti dukkaracariyaṃ sandhāya vadati.</paragraph>
    <paragraph line="73" number="399"><bold>Paripuṇṇatāyā</bold>ti anūnatāya. <bold>Ahīnaṅgatāyā</bold>ti avekallabhāvato. Rocatīti ruci, dehappabhā, sobhaṇā ruci etassāti <bold>suruci. Ārohasampatti</bold> kāyassa pamāṇayuttauccatā. <bold>Pariṇāhasampatti</bold> kisathūlabhāvavajjitapariṇāhatā. <bold>Saṇṭhānasampatti</bold> avayavānaṃ susaṇṭhitatā. <bold>Cārudassano</bold>ti piyadassano tenāha <bold>‘‘sucirampī’’</bold>tiādi. <bold>Suvaṇṇasadisavaṇṇo</bold>ti jātihiṅgulakena madditvā silānighaṃseneva parikammaṃ katvā ṭhapitaghanasuvaṇṇarūpavaṇṇo. Mahāpurisabhāvaṃ byañjenti pakāsentīti <bold>byañjanāni,</bold> mahāpurisalakkhaṇānīti āha <bold>‘‘paṭhamaṃ vuttabyañjanānevā’’</bold>ti.</paragraph>
    <paragraph line="74"><bold>Pubbe vutta</bold>nti ‘‘surucī’’ti pubbe vuttaṃ, ‘‘ādiccova virocasī’’ti <bold>puna vuttaṃ</bold>. ‘‘Cārudassano suvaṇṇavaṇṇosī’’ti pubbe vuttaṃ, ‘‘kalyāṇadassano bhikkhu kañcanābhattaco’’ti puna vuttanti imamatthaṃ sandhāyāha <bold>‘‘uttaragāthāyapi eseva nayo’’</bold>ti. Sātisayaṃ uttamavaṇṇe vaṇṇetvā <bold>uttamavaṇṇino</bold>ti padena santaṃ pakāsetīti āha <bold>‘‘uttamavaṇṇasampannassā’’</bold>ti. <bold>Uttamasārathī</bold>ti <pageBreak edition="Vipassana Research Institut" number="2.0183" /> seṭṭhapurisasārathi. Tattha tattha jambuvanasaṇḍamaṇḍitatāya jambudīpo <bold>‘‘jambusaṇḍo’’</bold>ti vuccati. <bold>Issariya</bold>nti cakkavattissariyaṃ.</paragraph>
    <paragraph line="75"><bold>Jātikhattiyā</bold>ti jātimanto khattiyā. <bold>Rājābhirājā</bold>ti ettha <bold>abhi</bold>-saddo pūjatthoti āha <bold>‘‘rājūnaṃ pūjanīyo’’</bold>ti.</paragraph>
    <paragraph line="76"><bold>Appamāṇā</bold>ti aparimāṇā lokadhātuyo. ‘‘Yāvatā pana ākaṅkheyyā’’ti (a. ni. 3.81) hi vuttaṃ. <bold>Dhammarājā anuttaro</bold>ti ettha vuttaanuttarabhāvaṃ ‘‘yāvatā <pageBreak edition="Myanmar" number="2.0183" /> hī’’tiādinā pākaṭataraṃ katvā dhammarājabhāvaṃ vibhāvetuṃ <bold>‘‘svāha’’</bold>ntiādi vuttaṃ. <bold>Dhammenā</bold>ti paṭivedhadhammena. Tenāha <bold>‘‘anuttarenevā’’</bold>ti. <bold>Anuttarenā</bold>ti visiṭṭhena uttamena. Imasmiṃ pakkhe <bold>dhammenā</bold>ti paṭipattidhammenātipi saṅgayhati. <bold>Pariyattidhammenā</bold>ti desanādhammena āṇācakkaṃ pavattemīti yojanā. Desanāñāṇapaṭivedhañāṇavibhāgaṃ <bold>dhammacakkameva vā. Appaṭivattiya</bold>nti paṭivattituṃ asakkuṇeyyaṃ.</paragraph>
    <paragraph line="77"><bold>Tathāgatena jāto</bold>ti tathāgatena hetunā ariyāya jātiyā jāto. Hetuatthe karaṇavacanaṃ. <bold>Anujāto</bold>ti ca vutte anu-saddassa vasena <bold>tathāgata</bold>nti ca upayogavacanameva hoti, so ca anu-saddo hetuatthajotakoti āha <bold>‘‘tathāgataṃ hetuṃ anujāto’’</bold>ti. Avaññātabbabhāvena jātoti <bold>avajāto</bold> duppaṭipannattā. Tenāha <bold>‘‘dussīlo’’</bold>ti. Tathā hi vuttaṃ kokālikaṃ ārabbha ‘‘purisantakali avajāto’’ti. <bold>Putto nāma na hoti</bold> tassa ovādānusāsaniyaṃ aṭṭhitattā. <bold>Evamāhā</bold>ti ‘‘anujāto tathāgata’’nti evamāha.</paragraph>
    <paragraph line="78"><bold>Vijjā</bold>ti maggavijjā. Ukkaṭṭhaniddesena <bold>vimuttī</bold>ti phalavimutti. Nanu ca maggo bhāvetabbena gahitoti? Saccaṃ gahito, sabbe ca pana satta dhammā abhiññeyyāti vijjāya abhiññeyyabhāvo vutto. Iminā vā nayena sabbesampi abhiññeyyabhāvo vutto evāti veditabbo. Phalena vinā hetubhāvasseva abhāvato <bold>hetuvacanena phalasiddhi,</bold> nirodhassa ca sampāpanena maggassa hetubhāvo. Dukkhassa nibbattanena taṇhāya samudayabhāvoti imamatthaṃ saṅgahitameva atthato āpannattā. <bold>Yuttahetunā</bold>ti yuttiyuttena hetunā <bold>buddhabhāvaṃ sādheti</bold> saccavinimuttassa bujjhitabbassa abhāvato saccasambodhaneneva ca tassa anavasesato buddhattā. Atthavacanañcetaṃ, payogavacanāni pana – brāhmaṇa, ahaṃ sammāsambuddho sabbathā aviparītadhammadesano, sammāsambuddhattā sabbattha aviparītamācikkhati yathāhaṃ sabbamaggadesakoti <pageBreak edition="Vipassana Research Institut" number="2.0184" />. Kiṃ pana bhagavā sayameva attano sammāsambuddhabhāvaṃ ārocetīti? Mahākaruṇāya aññesaṃ mahāvisayato. Tattha ‘‘ekomhi sammāsambuddho, sabbābhibhū sabbavidūhamasmī’’tiādīni (mahāva. 11; ma. ni. 1.285; 2.341; kathā. 405) suttapadāni idameva ca suttapadaṃ etassa atthassa sādhakaṃ.</paragraph>
    <paragraph line="79"><bold>Sallakantano</bold>ti <pageBreak edition="Myanmar" number="2.0184" /> sallānaṃ samucchinnattā. <bold>Rogassā</bold>ti kilesarogassa. <bold>Tasmā</bold>ti apunapavattipādanena tikicchanato. Brahmaṃ vā seṭṭhaṃ sammāsambodhiṃ pattoti <bold>brahmabhūto. Evaṃ āgatāyā</bold>ti iminā –</paragraph>
    <gatha1 line="80">‘‘Kāmā te paṭhamā senā, dutiyā arati vuccati;</gatha1>
    <gathalast line="81">Tatiyā khuppipāsā te, catutthī taṇhā pavuccati.</gathalast>
    <gatha1 line="82">Thinamiddhaṃ tepañcamaṃ thinamiddhaṃ te, chaṭṭhā bhīrū pavuccati;</gatha1>
    <gathalast line="83">Sattamī vicikicchā te, makkho thambho te aṭṭhamo.</gathalast>
    <gatha1 line="84">Lābho siloko sakkāro, micchāladdho ca yo yaso;</gatha1>
    <gatha2 line="85">Yo cattānaṃ samukkaṃse, pare ca avajānati;</gatha2>
    <gathalast line="86">Esā namuci te senā, kaṇhassābhippahārinī’’ti. (su. ni. 438-441);</gathalast>
    <paragraph line="87">Evaṃ vuttaṃ navavidhaṃ senaṃ saṅgayhati. <bold>Vase vattetvā</bold>ti samucchindanena anuppādatāpādanena vase vattetvā. <bold>Kutoci abhayo</bold> nibbhayo.</paragraph>
    <paragraph line="88"><bold>Sayameva daṭṭhabba</bold>nti yena yena adhigato, tena tena parasaddhāya gantabbaṃ hitvā asammohato paccavekkhaṇāñāṇeneva sāmaṃ daṭṭhabbaṃ. Tenāha <bold>‘‘paccakkha’’</bold>nti. Pasaṭṭhā diṭṭhi sandiṭṭhi. Yathā rathena jayatīti rathiko, evaṃ idaṃ maggabrahmacariyaṃ sandiṭṭhiyā jayatīti <bold>sandiṭṭhikaṃ</bold>. Atha vā diṭṭhanti dassanaṃ vuccati, diṭṭhameva sandiṭṭhaṃ, sandassananti attho. Sandiṭṭhaṃ arahatīti <bold>sandiṭṭhiko</bold> yathā vatthayugaṃ arahatīti vatthayugiko. Sandiṭṭhikaṃ phaladānaṃ sandhāya nāssa kāloti akālaṃ, akālameva <bold>akālikaṃ,</bold> na kālantaraṃ khepetvā phalaṃ deti, attano pana pavattisamanantarameva phalaṃ detīti attho. Atha vā attano phalappadāne pakaṭṭho kālo patto assāti kāliko, lokiyo kusaladhammo, idaṃ pana samanantaraphalattā na kālikaṃ.</paragraph>
    <paragraph line="89" number="400"> ‘‘Mahāyaññaṃ <pageBreak edition="Vipassana Research Institut" number="2.0185" /> pavattayī’’tiādīsu kevalaṃ dānadhammādīsu yaññapariyāyasambhavato <bold>‘‘brāhmaṇānaṃ yaññābhāvato’’</bold>ti vuttaṃ. Brāhmaṇā hi ‘‘aggimukhā devā’’ti aggijuhanapubbakaṃ yaññaṃ vidahanti. Tenāha <bold>‘‘aggijuhanappadhānāti attho’’</bold>ti ‘‘bhūrbhuva? Sva?’’ Iti <bold>sāvittī</bold> pubbakattā <bold>mukhaṃ</bold> pubbaṅgamaṃ <pageBreak edition="Myanmar" number="2.0185" />. ‘‘Mukhamiva mukha’’ntiādīsu viya idhāpi padhānapariyāyo mukhasaddoti dassento <bold>‘‘manussānaṃ seṭṭhato rājā ‘mukha’nti vutto’’</bold>ti āha. <bold>Ādhārato</bold>ti ogāhantīnaṃ nadīnaṃ ādhārabhāvato <bold>paṭisaraṇato</bold> gantabbaṭṭhānabhāvato. <bold>Saññāṇato</bold>ti candayogavasena ajja asukanakkhattanti paññāyanato. <bold>Ālokakaraṇato</bold>ti nakkhattāni abhibhavitvā ālokakaraṇato. <bold>Sommabhāvato</bold>ti sītahimavāsītavātūpakkharabhāvato. <bold>Tapantāna</bold>nti dīpasikhā aggijālā asanivicakkanti evamādīnaṃ vijjalantānaṃ. <bold>Āyamukhaṃ</bold> aggadakkhiṇeyyabhāvena.</paragraph>
    <paragraph line="90">Dibbacakkhu dhammacakkhu paññācakkhu buddhacakkhu samantacakkhūti imehi <bold>pañcahi cakkhūhi. Te saraṇassā</bold>ti te saraṇassa ca, te saraṇabhāvamūlakattā itaradvayassa ca, yathāvutta te-padena vuttatthato parassa cāti attho. Idaṃ vuttaṃ hoti – ‘‘te tuyhaṃ, itarassa ca saraṇassa aho ānubhāvo’’ti. Āvuttivasena vā <bold>te saraṇassā</bold>ti ettha attho vibhāvetabbo – tuyhaṃ saraṇabhūtassa ca itarasaraṇassa ca ānubhāvoti. Sesaṃ suviññeyyameva.</paragraph>
    <centered line="91">Selasuttavaṇṇanāya līnatthappakāsanā samattā.</centered>
    <subhead line="92">3. Assalāyanasuttavaṇṇanā</subhead>
    <paragraph line="93" number="401"> Aññamaññavisiṭṭhattā <pageBreak edition="Vipassana Research Institut" number="2.0186" /> visadisaṃ rajjaṃ virajjaṃ, virajjato āgatā, tattha jātāti vā <bold>verajjakā,</bold> evaṃ jātā kho pana te, yasmā vatthābharaṇādivibhāgena nānappakārā honti, tasmā vuttaṃ <bold>‘‘nānāverajjakāna’’</bold>nti. Aṭṭhakathāyaṃ pana verajjasseva vasena nānappakāratā vuttā. <bold>Yaññupāsanādinā</bold>ti yaññānubhavanamantajjhenadakkhiṇapariyesanādinā. <bold>Catuvaṇṇasādhāraṇa</bold>nti khattiyādīnaṃ catunnaṃ vaṇṇānaṃ sādhāraṇaṃ saṃsārasuddhipāpatassanaṃ. <bold>Nhānasuddhiyā</bold>ti titthasamuddakhātesu mantajappanapubbakaṃ sāyaṃtatiyaudakorohanādinhānasuddhiyā. <bold> Bhāvanāsuddhiyā</bold>ti paramajotibhūtāya purisabhāvanāsaṅkhātāya suddhiyā. <bold>Vāpitasiro</bold>ti oropitakeso. Tameva hi siro vāpitanti vuccati.</paragraph>
    <paragraph line="94"><bold>Sabhāvavādī</bold>ti <pageBreak edition="Myanmar" number="2.0186" /> yathābhūtavādī. <bold>Pabbajantā</bold>ti brāhmaṇapabbajjaṃ upagacchantā, tasmā brāhmaṇānaṃ pabbajjāvidhānaṃ sikkhantena bhotā ‘‘brāhmaṇāva sujjhanti, no abrāhmaṇā’’ti ayaṃ vidhi sahetuko saupādāno sakkaccaṃ uggahito, <bold>tasmā tuyhaṃ parājayo natthi…pe… evamāhaṃsu</bold>.</paragraph>
    <paragraph line="95" number="402"><bold>Laddhibhindanattha</bold>nti ‘‘brāhmaṇāva brahmuno puttā orasā mukhato jātā brahmajā’’ti evaṃ pavattaladdhiyā viniveṭhanatthaṃ. <bold>Puttapaṭilābhatthāyā</bold>ti ‘‘evaṃ mayaṃ pettikaṃ iṇadhāraṃ sodheyyāmā’’ti laddhiyaṃ ṭhatvā puttapaṭilābhatthāya. Ayañhettha adhammikānaṃ brāhmaṇānaṃ ajjhāsayo. <bold>Nesa</bold>nti brāhmaṇānaṃ. <bold>Saccavacanaṃ siyā</bold>ti ‘‘brahmuno puttā’’tiādivacanaṃ saccaṃ yadi siyā <bold>brāhmaṇīnaṃ…pe… bhaveyya,</bold> na cetaṃ atthi. Mahābrahmuno mukhato jātoti vādacchedakavādo <bold>mukhatojātacchekavādo</bold>. Assalāyanoviññū jātiko ‘‘nirakkhepaṃ samaṇena gotamena vutta’’nti jānantopi sahagatānaṃ brāhmaṇānaṃ cittānurakkhaṇatthaṃ <bold>‘‘kiñcāpi bhavaṃ gotamo’’</bold>tiādimāha.</paragraph>
    <paragraph line="96" number="403"> Idāni brāhmaṇova seṭṭho vaṇṇoti vādaṃ bhindituṃ <bold>‘‘sutaṃ te yonakakambojesū’’</bold>tiādi āraddhaṃ. Yadi brāhmaṇova seṭṭho vaṇṇo, sabbattha brāhmaṇova seṭṭho bhaveyya, atha kasmā yonakakambojādijanapadesu brāhmaṇānaṃ seṭṭhabhāvo natthi? Evañhi tattha vaṇṇā <pageBreak edition="Vipassana Research Institut" number="2.0187" />, tasmā ‘‘brāhmaṇova seṭṭho’’ti laddhimattametaṃ. Tesu hi janapadesu janā ekajjhaṃ sannipatitvā sammantayitvā katikaṃ akaṃsu, dāsaṃ sāmikaṃ katvā itare sabbe taṃ pūjetvā tassa vase vattanti, yo tesaṃ ayyo hoti itare sabbe tassa dāsā honti, te katipayasaṃvaccharātikkamena tassa kiñci dosaṃ disvā taṃ tato ṭhānato apanetvā aññaṃ ṭhapenti, iti so <bold>ayyo hutvā dāso hoti,</bold> itaro <bold>dāso hutvā ayyo hoti,</bold> evaṃ tāva keci ‘‘ayyo hutvā dāso hoti, dāso hutvā ayyo hotī’’ti ettha atthaṃ vadanti. <bold>Aṭṭhakathāyaṃ</bold> pana purimavaseneva tamatthaṃ dassetuṃ <bold>‘‘brāhmaṇo sabhariyo’’</bold>tiādi vuttaṃ. Vayappatte putte asatīti idaṃ vakkhamānassa dārakassa dāyajjasāmikabhāvassa tāva dassanaṃ. <bold>Mātito suddho</bold>ti ettha <pageBreak edition="Myanmar" number="2.0187" /> yo mātito suddhattā ayyo, pitito asuddhattā dāso hoti, so eva pitito asuddhattā dāso hutvā mātito ayyo hotīti jātiṃ sambhedeti. Sova sabbena sabbaṃ hotīti na sakkā vattunti apare. <bold>Ko thāmo</bold>ti mahante lokasannivāse anamatagge atīte kāle itthīnaṃ vā citte anavaṭṭhite dāsā dāsā eva honti, ayyā ayyā eva hontīti ettha ko ekantiko sahetuko avassayo, tassa sādhako siddhanto, kiṃ nidassananti attho.</paragraph>
    <paragraph line="97" number="404"><bold>Sukkacchedakavādo nāmā</bold>ti ‘‘brāhmaṇova sukko vaṇṇo’’ti evaṃ vutto sukkacchedakavāro nāma.</paragraph>
    <paragraph line="98" number="408"><bold>Sabbasmiṃ aggikiccaṃ karonte</bold>ti etena yathā yato kutoci nissayato uppanno aggiupādānasampanno aggikiccaṃ karoti, evaṃ yasmiṃ kasmiñci dāsakule jāto upanissayasampanno sammāpaṭipajjamāno saṃsārato sujjhati evāti dasseti.</paragraph>
    <paragraph line="99" number="409"><bold>Pādasikavaṇṇo</bold>ti antarāḷavaṇṇo. <bold>Etesa</bold>nti khattiyakumārena brāhmaṇakaññāya uppannaputto, brāhmaṇakumārena khattiyakaññāya uppannaputtoti etesaṃ dvinnaṃ māṇavakānaṃ. <bold>Matakabhatte</bold>ti mate uddissa katabhatte. <bold>Thālipāke</bold>ti katamaṅgalabhatte.</paragraph>
    <paragraph line="100" number="410"><bold>Tumhe</bold>ti jātisāmaññato māṇavaṃ brāhmaṇehi saddhiṃ ekajjhaṃ saṅgaṇhanto āha. <bold>Ko nu kho</bold>ti avaṃsiro isivādo, tesaṃ brāhmaṇīsīnaṃ asāmatthiyadassanena jātiyā appamāṇataṃ vibhāvetuṃ gāmadārakavesena upagacchi. Tena vuttaṃ <bold>‘‘gāmaṇḍalarūpo viyā’’</bold>ti. <bold>Koṇḍadamako</bold>ti adantadamako.</paragraph>
    <paragraph line="101" number="411"> Janetīti <pageBreak edition="Vipassana Research Institut" number="2.0188" /><bold>janikā</bold> janetti. <bold>Janako pitā</bold>ti etthāpi eseva nayo. <bold>Gandhabbapañha</bold>nti gandhabbassa mātukucchiyaṃ uppajjanakasattassa khattiyabhāvādipucchaṃ. <bold>Dabbigahaṇasippampi</bold> ekā vijjā veditabbā. Tattha kira kusalo yaṃ kiñci āhārūpagapaṇṇapupphaphalabījaṃ antamaso elālukampi gahetvā bhesajjehi yojetvā pacanto sappimadhuphāṇitehi samānarasaṃ katvā sampādetuṃ <pageBreak edition="Myanmar" number="2.0188" /> sakkoti, puṇṇopi tādiso, tena ñātaṃ tvaṃ dabbigahaṇasippamattampi na jānāsīti sambandho. <bold>Saddho</bold>ti kammaphalasaddhāya saddho, pothujjanikeneva ratanattayapasādena <bold>pasanno</bold>. Tenevāha – <bold>‘‘upāsakaṃ maṃ bhavaṃ…pe… saraṇaṃ gata’’</bold>nti.</paragraph>
    <centered line="102">Assalāyanasuttavaṇṇanāya līnatthappakāsanā samattā.</centered>
    <subhead line="103">4. Ghoṭamukhasuttavaṇṇanā</subhead>
    <paragraph line="104" number="412"> Khemiyā <pageBreak edition="Vipassana Research Institut" number="2.0189" /> nāma rañño deviyā ropitattā taṃ ambavanaṃ <bold>khemiyambavana</bold>nti vuccatīti vadanti. <bold>Dhammiko</bold>ti dhammayutto sabbasova adhammaṃ pahāya dhamme ṭhito. Paribbajati pabbajati etenāti <bold>paribbajo,</bold> gharāvāsato nikkhamanapubbakaṃ liṅgaggahaṇavasena sīlasamādānaṃ. <bold>Etthā</bold>ti etasmiṃ paribbaje. <bold>Sabhāvo</bold>ti taṃ paribbājaniyaṃ, tehi tehi paribbājakehi anuṭṭhātabbo paṭipattidhammasaṅkhāto sabhāvo. <bold>Dhammova pamāṇa</bold>nti etena mayaṃ ahirimanā cittassa yathāupaṭṭhitaṃ kathema, tasmā taṃ appamāṇaṃ, yo panettha avitatho dhammo, tadeva pamāṇaṃ. Adhigatapaṭipattisaṅkhāto sabhāvo atthi, tassa tumhehi tumhehi <bold>bahunā</bold> nānāsandassanādi <bold>kammena idha bhavitabbaṃ,</bold> bahudevettha vattabbanti adhippāyo.</paragraph>
    <paragraph line="105" number="414"><bold>Sārattarattā</bold>ti sārajjanavasena rattā, bahularāgavasena abhirattāti attho. Attanā ñāpetabbamatthaṃ anuggahāpeti bodhetīti anuggaho, ñāpitakāraṇaṃ, saha anuggahenāti <bold>sānuggahā</bold>. Tenāha <bold>‘‘sakāraṇā’’</bold>ti. Kiṃ pana taṃ kāraṇaṃ? Imassādhippāyo ‘‘natthi dhammiko paribbajo’’ti mayā vutto, addhā panāyasmā udeno yāthāvato dhammikaṃ paribbajaṃ me ācikkhatīti. Tenāha <bold>‘‘vuttañheta’’</bold>ntiādi.</paragraph>
    <paragraph line="106" number="421"> Sabbamidaṃ thāvarajaṅgamaṃ purisakataṃ, tasmā yaṃ kiñci katvā attā posetabbo rakkhitabboti lokāyatanissito nītimaggo ghoṭamukhakanto, tasmā āha <bold>‘‘etassa kira jānanasippe’’</bold>tiādi. <bold>Sagge</bold><pageBreak edition="Myanmar" number="2.0189" /><bold>nibbatto nāma natthi</bold> akattabbameva karaṇato. Devalokapariyāpannadhanaṃ manussānaṃ upakappapuññābhāvato pubbe attanā nihitadhanaṃ <bold>‘‘asuke cā’’</bold>ti ācikkhitvā gato. Sesaṃ suviññeyyameva.</paragraph>
    <centered line="107">Ghoṭamukhasuttavaṇṇanāya līnatthappakāsanā samattā.</centered>
    <subhead line="108">5. Caṅkīsuttavaṇṇanā</subhead>
    <paragraph line="109" number="422"><bold>Tasmi</bold>nti <pageBreak edition="Vipassana Research Institut" number="2.0190" /> sālavane. <bold>Uttarena opāsāda</bold>nti opāsādagāmassa uttaradisāyaṃ. <bold>Uttarenā</bold>ti <bold>ena</bold>-saddayogena hi <bold>opāsāda</bold>nti upayogavacanaṃ. <bold>Ajjhāvasatī</bold>ti ettha adhi-ā-saddānaṃ anatthantarataṃ hadaye katvā āha <bold>‘‘vasatī’’</bold>ti. Idāni tesaṃ atthavisesabhāvitaṃ dassento <bold>‘‘abhibhavitvā vā āvasatī’’</bold>tiādimāha. <bold>Etthā</bold>ti opāsādapade. <bold>Sattussada</bold>ntiādīsu pana kathanti āha – <bold>‘‘tassa anuppayogattāva sesapadesū’’</bold>ti. Upa-anu-adhi-iti-evaṃ-pubbake vasanakiriyayāṭṭhāne upayogavacanameva pāpuṇātīti saddavidū icchantīti āha <bold>‘‘lakkhaṇaṃ saddasatthato pariyesitabba’’</bold>nti. Tathā hi vuttaṃ <bold>‘‘upasaggavasena panettha bhummatthe upayogavacanaṃ veditabba’’</bold>nti. Ussadatā nāmettha bahulatāti taṃ bahulataṃ dassetuṃ <bold>‘‘bahujana’’</bold>ntiādi vuttaṃ. <bold>Āvajjitvā</bold>ti parikkhipitvā.</paragraph>
    <paragraph line="110">Raññā viya bhuñjitabbanti vā <bold>rājabhoggaṃ. Rañño dāyabhūta</bold>nti kulaparamparāya bhoggabhāvena raññā laddhadāyabhūtaṃ. Tenāha <bold>‘‘dāyajjanti attho’’</bold>ti. Rājanīhārena paribhuñjitabbato uddhaṃ paribhogalābhassa seṭṭhadeyyatā nāma natthīti āha – <bold>‘‘chattaṃ ussāpetvā rājasaṅkhepena paribhuñjitabba’’</bold>nti. <bold>Titthapabbatādīsū</bold>ti nadītitthapabbatapādagāmadvāraaṭavīmukhādīsu. <bold>Nissaṭṭhapariccatta</bold>nti muttacāgavasena pariccattaṃ katvā. <bold>Etesaṃ brāhmaṇagahapatikānaṃ.</bold></paragraph>
    <paragraph line="111" number="423"> Ti sannipatitā. Yo koci viññūnaṃ icchito pañho, tassa pucchitassa yāthāvato kathanasamattho<bold> pucchitapañhabyākaraṇasamattho.</bold>Kulāpadesādinā mahatī mattā etassāti mahāmatto.</paragraph>
    <paragraph line="112" number="424"><bold>Te</bold>ti <pageBreak edition="Myanmar" number="2.0190" /> ‘‘nānāverajjakā’’ti vuttabrāhmaṇā. ‘‘Ubhato sujāto’’ti (dī. ni. ṭī. 1.303; a. ni. ṭī. 3.5.134) ettake vutte yehi kehici dvīhi bhāgehi sujātatā viññāyeyya, sujātasaddo ca ‘‘sujāto cārudassano’’tiādīsu (ma. ni. 2.399; su. ni. 553; theragā. 818) ārohapariṇāhasampattipariyāyoti jātivaseneva sujātataṃ vibhāvetuṃ <bold>‘‘mātito ca pitito cā’’</bold>ti vuttaṃ. Anorasaputtavasenapi loke mātupitusamaññā dissati, idha panassa orasaputtavaseneva icchīyatīti dassetuṃ <bold>‘‘saṃsuddhagahaṇīko’’</bold>ti <pageBreak edition="Vipassana Research Institut" number="2.0191" /> vuttaṃ. Pitā ca mātā ca pitaro, pitūnaṃ pitaro pitāmahā, tesaṃ yugo pitāmahayugo, tasmā <bold>yāva sattamā pitāmahayugā</bold>ti evamettha attho daṭṭhabbo. Yugasaddo cettha ekasesanayena daṭṭhabbo ‘‘yugo ca yugo ca yugā’’ti. Evañhi tattha tattha dvinnaṃ gahitameva hoti. Tenāha – <bold>‘‘tato uddhaṃ sabbepi pubbapurisā pitāmahaggahaṇeneva gahitā’’</bold>ti. <bold>Purisa</bold>ggahaṇañcettha ukkaṭṭhaniddesavasena katanti daṭṭhabbaṃ. Evañhi ‘‘mātito’’ti pāḷivacanaṃ samatthitaṃ hoti. <bold>Akkhitto</bold>ti appattakhepo. <bold>Anavakkhitto</bold>ti saddhathālipākādīsu na avakkhitto. <bold>Jātivādenā</bold>ti hetumhi karaṇavacananti dassetuṃ <bold>‘‘kena kāraṇenā’’</bold>tiādi vuttaṃ. Ettha ca <bold>ubhato…pe… pitāmahayugā</bold>ti etena brāhmaṇassa yonidosābhāvo dassito saṃsuddhagahaṇikabhāvakittanato. <bold>Akkhitto</bold>ti iminā kiriyāparādhābhāvo. Kiriyāparādhena hi sattā khepaṃ pāpuṇanti. <bold>Anupakuṭṭho</bold>ti iminā ayuttasaṃsaggābhāvo. Ayuttasaṃsaggampi hi paṭicca sattā akkosaṃ labhanti.</paragraph>
    <paragraph line="113"><bold>Issaro</bold>ti adhipateyyasaṃvattaniyakammaphalena īsanasīlo. Sā panassa issaratā vibhavasampattipaccayā pākaṭā jātāti aḍḍhatāpariyāyabhāvena vadanto <bold>‘‘aḍḍhoti issaro’’</bold>ti āha. Mahantaṃ dhanamassa bhūmigatañceva vehāsaṭṭhañcāti <bold>mahaddhano. Tassā</bold>ti tassa tassa. <bold>Vadanti</bold> ‘‘anvayato byatirekato ca anupasaṅkamanakāraṇaṃ kittemā’’ti.</paragraph>
    <paragraph line="114"><bold>Adhikarūpo</bold>ti visiṭṭharūpo uttamasarīro. Dassanaṃ arahatīti <bold>dassanīyo</bold>. Tenāha <bold>‘‘dassanayoggo’’</bold>ti. Pasādaṃ āvahatīti <bold>pāsādiko</bold>. Tenāha <bold>‘‘cittapasādajananato’’</bold>ti. <bold>Vaṇṇassā</bold>ti vaṇṇadhātuyā <pageBreak edition="Myanmar" number="2.0191" />. <bold>Sarīra</bold>nti sannivesavisiṭṭho karacaraṇagīvāsīsādi avayavasamudāyo, so ca saṇṭhānamukhena gayhatīti <bold>‘‘paramāya vaṇṇapokkharatāyāti paramāya…pe… sampattiyā cā’’</bold>ti vuttaṃ. Sabbavaṇṇesu suvaṇṇavaṇṇova uttamoti vuttaṃ <bold>‘‘seṭṭhena suvaṇṇavaṇṇena samannāgato’’</bold>ti. Tathā hi buddhā cakkavattino ca suvaṇṇavaṇṇāva honti. <bold>Brahmavacchasī</bold>ti uttamasarīrābho suvaṇṇābhoti attho. Imameva hi atthaṃ sandhāyāha <bold>‘‘mahābrahmuno sarīrasadisena sarīrena samannāgato’’</bold>ti. Na brahmujugattataṃ. <bold>Akhuddāvakāso dassanāyā</bold>ti ārohapariṇāhasampattiyā avayavapāripūriyā ca dassanāya okāso na khuddako. Tenāha <bold>‘‘sabbānevā’’</bold>tiādi.</paragraph>
    <paragraph line="115">Yamaniyamalakkhaṇaṃ <bold>sīlamassa atthīti sīlavā,</bold> taṃ panassa rattaññutāya <bold>vuddhaṃ vaḍḍhitaṃ sīlaṃ assa atthīti vuddhasīlī,</bold> tena ca sabbadā samāyogato <bold>vuḍḍhasīlena samannāgato. Pañcasīlamattameva sandhāya vadanti</bold> tato paraṃ sīlassa tattha abhāvato tesañca ajānanato.</paragraph>
    <paragraph line="116">Ṭhānakaraṇasampattiyā <pageBreak edition="Vipassana Research Institut" number="2.0192" /> sikkhāsampattiyā ca katthacipi anūnatāya parimaṇḍalapadāni byañjanāni akkharāni etissāti <bold>parimaṇḍalapadabyañjanā</bold>. Atha vā pajjati attho etenāti padaṃ, nāmādi, yathādhippetamatthaṃ byañjetīti byañjanaṃ vākyaṃ, tesaṃ paripuṇṇatāya <bold>parimaṇḍalapadabyañjanā</bold>. Atthañāpanasādhanatāya vācāva karaṇanti <bold>vākkaraṇaṃ,</bold> udāharaṇaghoso. <bold>Guṇaparipuṇṇabhāvena</bold> tassa brāhmaṇassa, tena vā bhāsitabbaatthassa. <bold>Pūre</bold> puṇṇabhāve. <bold>Pūre</bold>ti ca purimasmiṃ atthe ādhāre bhummaṃ, dutiyasmiṃ visaye. <bold>Sukhumālattanenā</bold>ti iminā tassā vācāya mudusaṇhabhāvamāha. <bold>Apalibuddhāya</bold> pittasemhādīhi. <bold>Sandiṭṭhaṃ</bold> sabbaṃ dassetvā viya ekadesakathanaṃ. <bold>Vilambitaṃ</bold> saṇikaṃ cirāyitvā kathanaṃ. ‘‘Sandiddhavilambitādī’’ti vā pāṭho. Tattha <bold>sandiddhaṃ</bold> sandehajanakaṃ. <bold>Ādi</bold>-saddena khalitānukaḍḍhitādiṃ saṅgaṇhāti. <bold>Ādimajjhapariyosānaṃ pākaṭaṃ katvā</bold>ti iminā cassa vācāya atthapāripūriṃ vadanti.</paragraph>
    <paragraph line="117" number="425"><bold>Sadisā</bold>ti ekadesena sadisā. Na hi buddhānaṃ guṇehi sabbathā sadisā kecipi guṇā aññesu labbhanti. <bold>Itare</bold>ti attano guṇehi asadisaguṇe. <bold>Ida</bold>nti idaṃ atthajātaṃ. <bold>Gopadaka</bold>nti gāviyā pade ṭhitaudakaṃ. <bold>Kulapariyāyenā</bold>ti kulānukkamena.</paragraph>
    <paragraph line="118"><bold>Tatthā</bold>ti <pageBreak edition="Myanmar" number="2.0192" /> mañcake. <bold>Sīhaseyyaṃ kappesī</bold>ti yathā rāhu asurindo āyāmato vitthārato ubbedhato ca bhagavato rūpakāyassa paricchedaṃ gahetuṃ na sakkoti, tathārūpaṃ iddhābhisaṅkhāraṃ abhisaṅkharonto sīhaseyyaṃ kappesi.</paragraph>
    <paragraph line="119">Parisuddhaṭṭhena ariyanti āha <bold>‘‘ariyaṃ uttamaṃ parisuddha’’</bold>nti. <bold>Anavajjaṭṭhena kusalaṃ,</bold> na sukhavipākaṭṭhena. Katthaci <bold>caturāsīti pāṇasahassāni</bold> katthaci <bold>aparimāṇāpi devamanussā</bold> yasmā catuvīsatiyā ṭhānesu asaṅkhyeyyā aparimeyyā <bold>maggaphalāmataṃ pivanti</bold>. Koṭisatasahassādiparimāṇenapi bahū eva. Tasmā anuttarācārasikkhāpanavaseneva bhagavā <bold>bahūnaṃ ācariyo. Te</bold>ti kāmarāgato aññe bhagavatā pahīnakilese.</paragraph>
    <paragraph line="120"><bold>Apāpapurekkhāro</bold>ti apāpehi purakkharīyati, na vā pāpaṃ purato karotītipi apāpapurekkhāroti imamatthaṃ dassetuṃ <bold>‘‘apāpe nava lokuttaradhamme’’</bold>tiādi vuttaṃ. Tattha <bold>apāpe</bold>ti pāpapapaṭipakkhe pāparahite ca. Brahmani bhavā, brahmuno vā hitā garukaraṇādinā, brahmānaṃ vā maggaṃ jānātīti brahmaññā, tassā <bold>brahmaññāya pajāya</bold>.</paragraph>
    <paragraph line="121"><bold>Tiroraṭṭhā</bold><pageBreak edition="Vipassana Research Institut" number="2.0193" /><bold>tirojanapadā</bold>ti ettha rajjaṃ raṭṭhaṃ rājanti rājāno etenāti katvā. Tadekadesabhūtā padesā pana janapado janā pajjanti ettha sukhajīvikaṃ pāpuṇantīti katvā. Pucchāya dosaṃ sallakkhetvāti sambandho. <bold>Bhagavā vissajje</bold>ti tesaṃ upanissayasampattiṃ cintetvāti adhippāyo. <bold>Navakā</bold>ti āgantukabhāvena amhākaṃ abhinavā.</paragraph>
    <paragraph line="122" number="426"><bold>Opāteti</bold> nippātetīti attho. Tathābhūto ca tattha pesitā hotīti vuttaṃ <bold>‘‘pavesetī’’</bold>ti. <bold>Saṃpurakkharontī</bold>ti sakkaccaṃ pubbaṅgamaṃ karonti. Tenāha <bold>‘‘purato katvā vicarantī’’</bold>ti.</paragraph>
    <paragraph line="123" number="427"> Sudde bahi katvā raho sāsitabbaṭṭhena mantā eva taṃtaṃatthapaṭipattihetutāya padanti<bold> mantapadaṃ</bold> vedaṃ. Tenāha <bold>‘‘vedo’’</bold>ti. <bold>Evaṃ kirāti paramparabhāvena ābhata</bold>nti ācariyaparamparāya ābhataṃ. <bold>Pāvacanasaṅkhātasampattiyā</bold>ti <pageBreak edition="Myanmar" number="2.0193" /> pamukhavacanamhi udattādisampattiyā. <bold>Sāvittiādīhi chandabandhehi vaggabandhehi cā</bold>ti gāyattīādīhi ajjhāyānuvākādīhi chandabandhehi ca vaggabandhehi ca. <bold>Sampādetvā</bold>ti padasampattiṃ ahāpetvā. <bold>Pavattāro</bold>ti vā pāvacanavasena vattāro. <bold>Sajjhāyita</bold>nti gāyanavasena sajjhāyitaṃ, taṃ pana padeneva icchitanti āha <bold>‘‘padasampattivasenā’’</bold>ti. <bold>Aññesaṃ vutta</bold>nti pāvacanavasena aññesaṃ vuttaṃ. <bold>Rāsikata</bold>nti iruvedayajuvedasāmavedādivasena, tatthāpi paccekaṃ mantabrahmādivasena ajjhāyānuvākādivasena rāsikataṃ. <bold>Dibbena cakkhunā oloketvā</bold>ti dibbacakkhuparibhaṇḍena yathākammūpagañāṇena sattānaṃ kammassakataṃ, paccakkhato dassanaṭṭhena dibbacakkhusadisena pubbenivāsañāṇena atītakappe brāhmaṇānaṃ mantajjhenavidhiñca oloketvā. <bold>Pāvacanena saha saṃsandetvā</bold>ti kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā. Na hi tesaṃ vivaṭṭasannissito attho paccakkho hoti. <bold>Aparāpare</bold>ti aṭṭhakādīhi aparāpare, pacchimā okkākarājakālādīsu uppannā. <bold>Pakkhipitvā</bold>ti aṭṭhakādīhi ganthitamantapadesu kilesasannissitapadānaṃ tattha tattha pade pakkhipanaṃ katvā. <bold>Viruddhe akaṃsū</bold>ti <bold>brāhmaṇadhammikasuttā</bold>dīsu (khu. ni. brāhmaṇadhammikasuttaṃ) āgatanayeneva saṃkilesikatthadīpanato paccanīkabhūte akaṃsu.</paragraph>
    <paragraph line="124" number="428"><bold>Paṭipāṭiyā ghaṭitā</bold>ti paṭipāṭiyā sambaddhā. <bold>Paramparasaṃsattā</bold>ti ādāniyāya yaṭṭhiyā saṃsattā. Tenāha <bold>‘‘yaṭṭhiggāhakena cakkhumatā’’</bold>ti. <bold>Purimassā</bold>ti maṇḍalākārena ṭhitāya andhaveṇiyā sabbapurimassa hatthena sabbapacchimassa kacchaṃ gaṇhāpetvā. <bold>Divasampī</bold>ti anekadivasampi <pageBreak edition="Vipassana Research Institut" number="2.0194" />. Cakkhussa anāgatabhavaṃ ñatvā yathāakkantaṭṭhāneyeva anupatitvā akkamanaṃva sallakkhetvā <bold>‘‘kahaṃ cakkhumā kahaṃ maggo’’ti pariveditvā</bold>.</paragraph>
    <paragraph line="125"><bold>Pāḷiāgatesu dvīsū</bold>ti saddhā anussavoti imesu dvīsu. <bold>Evarūpe</bold>ti yathā saddhānussavā, evarūpe eva paccakkhagāhinoti attho. <bold>Tayo</bold>ti ruciākāraparivitakkadiṭṭhinijjhānakkhantiyo. <bold>Bhūtavipākā</bold>ti bhūtatthaniṭṭhāyakā adhippetatthasādhakā, vuttavipariyāyena abhūtatthavipākā veditabbā <pageBreak edition="Myanmar" number="2.0194" />. <bold>Etthā</bold>ti etesu saddhāyitādivatthūsu. <bold>Ekaṃseneva niṭṭhaṃ gantuṃ nālaṃ</bold> anekantikattā saddhādiggāhassa. <bold>Upari pucchāya maggaṃ vivaritvā ṭhapesi</bold> saccānurakkhāya ñātukāmatāya uppāditattā. Passati hi bhagavā – mayā ‘‘saccamanurakkhatā…pe… niṭṭhaṃ gantu’’nti vutte saccānurakkhaṇaṃ ñātukāmo māṇavo ‘‘kittāvatā’’tiādinā pucchissati, tassa taṃ vissajjetvā saccānubodhe pucchāya avasaraṃ datvā tassa upanissaye upakāradhamme kathessāmīti. Tena vuttaṃ – ‘‘upari pucchāya maggaṃ vivaritvā ṭhapesī’’ti.</paragraph>
    <paragraph line="126" number="430"><bold>Attānaññeva sandhāya vadati,</bold> yato vuttaṃ pāḷiyaṃ – ‘‘yaṃ kho panāyamāyasmā dhammaṃ deseti, gambhīro so dhammo duddaso duranubodho’’tiādi. Lubbhantīti <bold>lobhanīyā</bold> yathā ‘‘apāyagamanīyā’’ti āha <bold>‘‘lobhanīyesu dhammesūti lobhadhammesū’’</bold>ti. Yathā vā rūpādidhammā lobhanīyā, evaṃ lobhoti āha <bold>‘‘lobhanīyesu dhammesūti lobhadhammesū’’</bold>ti. Tenevāha – ‘‘yaṃ loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā nivisatī’’ti (dī. ni. 2.400; ma. ni. 1.133; vibha. 203). Ese nayo sesapadadvayepi.</paragraph>
    <paragraph line="127" number="432"><bold>Nivesetī</bold>ti ṭhapeti paṭṭhapeti. <bold>Payirupāsatī</bold>ti upaṭṭhānavasena upagantvā nisīdati. Suyyati etenāti <bold>sota</bold>nti āha <bold>‘‘pasādasota’’</bold>nti. Tañhi savanāya odahitabbanti. <bold>Dhāreti</bold> sandhāreti tattheva manaṃ ṭhapeti. <bold>Atthato</bold>ti yathāvuttassa dhammassa atthato. <bold>Kāraṇato</bold>ti yuttito hetudāharaṇehi upapattito. <bold>Olokana</bold>nti evametanti yathāsabhāvato paññācakkhunā daṭṭhabbataṃ khamanti, tañca mahantassa maṇino pajjalantassa viya āvikatvā atthassa citte upaṭṭhānanti āha <bold>‘‘idhā’’</bold>tiādi. <bold>Kattukamyatāchando</bold>ti kattukāmatāsaṅkhāto kusalacchando. <bold>Vāyamatī</bold>tiādito catunnampi vīriyānaṃ vasena vāyāmaṃ parakkamaṃ karoti. <bold>Maggapadhānaṃ padahatī</bold>ti maggāvahaṃ maggapariyāpannañca sammappadhānaṃ padahati, padahanavasena taṃ paripūreti. <bold>Paramasacca</bold>nti amoghadhammattā paramatthasaccaṃ. <bold>Sahajātanāmakāyenā</bold>ti maggapaññāsahajātanāmakāyena <pageBreak edition="Vipassana Research Institut" number="2.0195" />. <bold>Tadevā</bold>ti tadeva paramasaccaṃ nibbānaṃ. Tenevāha – <bold>‘‘sacchikiriyābhisamayena vibhūtaṃ pākaṭaṃ karonto passatī’’</bold>ti.</paragraph>
    <paragraph line="128" number="433-4"><bold>Maggānubodho</bold>ti <pageBreak edition="Myanmar" number="2.0195" /> maggapaṭipāṭiyā bodho bujjhanaṃ, yesaṃ kilesānaṃ samucchindanavasena maggappaṭivedho, tesaṃ paṭipassambhanavasena pavattamānaṃ sāmaññaphalaṃ, maggena paṭividdhāni saccāni, paramatthasaccameva vā anurūpabujjhananti adhippāyo. <bold>‘‘Saccānuppattīti phalasacchikiriyā’’</bold>ti vuttaṃ. Evañhi sati heṭṭhā vuttā saddhāpaṭilābhādayo dvādasa dhammā saccānuppattiyā upakārā honti, tasmā vuttaṃ <bold>‘‘tesaṃyevāti heṭṭhā vuttānaṃ dvādasanna’’</bold>nti. <bold>Nāyaṃ</bold> ‘‘tesaṃyevā’’ti padassa <bold>attho</bold>. Satipi kusalavipākādibhāvena nānatte vatthārammaṇabhūmikiccādivasena pana sadisāti upāyatova maggadhammā āsevitā bahulīkatā phalabhūtāti vattabbataṃ arahatīti taṃsadise tabbohāraṃ katvā <bold>‘‘tesaṃ maggasampayuttadhammāna’’</bold>nti vuttaṃ. Evañhi āsevanāgahaṇaṃ samatthitaṃ, na aññathā. Na hi ekacittakkhaṇikānaṃ maggadhammānaṃ āsevanā, bahulīkammaṃ vā atthīti. <bold>Tulanā</bold>ti vipassanā. Sā hi vuṭṭhānagāminibhūtā maggappadhānassa bahukārā tassa abhāve maggappadhānasseva abhāvato, evaṃ ussāho tulanāya chando ussāhassa bahukārotiādinā heṭṭhimassa uparimūpakārataṃ suviññeyyamevāti āha – <bold>‘‘iminā nayena sabbapadesu attho veditabbo’’</bold>ti. Sesaṃ suviññeyyameva.</paragraph>
    <centered line="129">Caṅkīsuttavaṇṇanāya līnatthappakāsanā samattā.</centered>
    <subhead line="130">6. Esukārīsuttavaṇṇanā</subhead>
    <paragraph line="131" number="437"><bold>Koṭṭhāsa</bold>nti <pageBreak edition="Vipassana Research Institut" number="2.0196" /> maṃsabhāgaṃ. <bold>Laggāpeyyu</bold>nti nhārunā vā vākena vā bandhitvā purisassa hatthe vā vasanagehe vā olambanavasena bandheyyuṃ. <bold>Satthadhamma</bold>nti satthikesu satthavāhena paṇetabbaṃ āṇādhammaṃ. <bold>Tassa nikkhamanattha</bold>nti taṃ mūlaṃ satthikehi nittharaṇatthaṃ. <bold>Pāpaṃ assā</bold>ti paricarantassa pāricariyāya ahitaṃva assa. Tenāha ‘‘na seyyo’’ti. <bold>Uccakulīnā</bold>dayo dutiyavārādīhi vuccanti, idha upadhivipattisampattiyo pāpiyādipadehi vuttāti adhippāyo. Tenāha – <bold>‘‘pāpiyoti pāpako lāmako attabhāvo assā’’</bold>ti. <bold>Seyyaṃso</bold>ti hitakoṭṭhāso, hitasabhāvoti attho. <bold>Uccakulīnatā</bold>ti karaṇatthe paccattavacananti āha <bold>‘‘uccākulīnattenā’’</bold>ti. ‘‘Vaṇṇo na khīyetha tathāgatassā’’tiādīsu <pageBreak edition="Myanmar" number="2.0196" /> (dī. ni. aṭṭha. 1.305; 3.141; ma. ni. aṭṭha. 2.425; udā. 53; apa. aṭṭha. 2.7.20; bu. vaṃ. aṭṭha. 4.4; cariyā. aṭṭha. 1.nidānakathā; 2.pakiṇṇakakathā; dī. ni. ṭī. 1.ganthārambhakathāvaṇṇanā; saṃ. ni. ṭī. 1.2.1; a. ni. ṭī. 1.1.1; vajira. ṭī. ganthārambhakathāvaṇṇanā; sārattha. ṭī. 1.ganthārambhakathāvaṇṇanā; netti. ṭī. ganthārambhakathāvaṇṇanā; ma. ni. ṭī. 1.1) viya <bold>vaṇṇa</bold>saddo idha pasaṃsāpariyāyoti āha <bold>‘‘vessopi hi uḷāravaṇṇo hotī’’</bold>ti.</paragraph>
    <paragraph line="132" number="440"> ‘‘Niravo padasaddo soḷāragottassa akiṇṇamattikāpatto tiṭṭheyya asaṅgacārī’’ti vuttattā <bold>bhikkhā caritabbāva,</bold> ayaṃ tesaṃ kuladhammoti adhippāyo. <bold>Haritvā</bold>ti apanetvā. <bold>Sattajīvo</bold> sattavāṇijako. Gopeti rakkhatīti <bold>gopo,</bold> ārakkhādhikāre niyutto. Asanti lūnanti tenāti <bold>asitaṃ,</bold> lavittaṃ. Vividhaṃ bhāraṃ ābhañjanti olambanti etthāti <bold>byābhaṅgī,</bold> kājaṃ.</paragraph>
    <paragraph line="133" number="441"><bold>Anussarato</bold>ti anussaraṇahetu kulavaṃsānussaraṇakkhaṇe khattiyotiādinā <bold>saṅkhyaṃ gacchati</bold>. Tenāha <bold>‘‘porāṇe…pe… anussariyamāne’’ti</bold>. Uccanīcattajānanatthañca kulavavatthānaṃ kataṃ hotīti khattiyādikulakammunā tesaṃ catunnaṃ vaṇṇānaṃ sandhanaṃ jīvikaṃ paññapenti brāhmaṇā, tathāgato pana lokuttaradhammameva purisassa sandhanaṃ paññapeti tena sattassa lokaggabhāvasiddhito. Sesaṃ suviññeyyameva.</paragraph>
    <centered line="134">Esukārīsuttavaṇṇanā līnatthappakāsanā samattā.</centered>
    <subhead line="135">7. Dhanañjānisuttavaṇṇanā</subhead>
    <paragraph line="136" number="445"><bold>Rājagahaṃ</bold><pageBreak edition="Vipassana Research Institut" number="2.0197" /><bold>parikkhipitvā ṭhitapabbatassā</bold>ti paṇḍavapabbataṃ sandhāyāha. Rājagahanagarassa dakkhiṇadisābhāge pabbatassa samīpe ṭhito janapado <bold>dakkhiṇāgiri</bold>. Taṇḍulapuṭakānaṃ pāli etthāti <bold>taṇḍulapāli.</bold> Tassa <pageBreak edition="Myanmar" number="2.0197" /> kira dvārasamīpe taṇḍulavāṇijā taṇḍulapasibbake vivaritvā paṭipāṭiyā ṭhapetvā nisīdanti, tenassa <bold>‘‘taṇḍulapālidvāra’’</bold>nti samaññā ahosi. <bold>Sabbameva sassaṃ gaṇhātī</bold>ti daliddakassakānaṃ divasaparibbayamattameva vissajjetvā sabbameva āyato nipphannaṃ dhaññaṃ gaṇhāti. <bold>Mandasassānī</bold>ti mandanipphattikāni sassāni.</paragraph>
    <paragraph line="137" number="446"><bold>Iminā nayenā</bold>ti dāsakammakarassa nivāsanabhattavettanānuppadānena maṅgaladivasesu dhanavatthālaṅkārānuppadānādinā ca <bold>posetabbo</bold>. Mittāmaccānaṃ piyavacanaatthacariyāsamānattatādi <bold>mittāmaccakaraṇīyaṃ kattabbaṃ,</bold> tathā <bold>ñātisālohitānaṃ</bold>. Tattha āvāhavivāhasambaddhena ‘‘amhākaṃ ime’’ti ñāyantīti <bold>ñātī,</bold> mātāpitādisambaddhatāya samānalohitāti <bold>sālohitā</bold>. Sammā dadantesupi asajjanato natthi etesaṃ tithīti <bold>atithi,</bold> tesaṃ attanā samānaparibhogavasena <bold>atithikaraṇīyaṃ kātabbaṃ,</bold> atithibalīti attho. Ñātakabhūtapubbā pettivisayaṃ upagatā <bold>pubbapetā,</bold> dakkhiṇeyyesu kālena kālaṃ dānaṃ datvā tesaṃ uddisanaṃ <bold>pubbapetakaraṇīyaṃ,</bold> petabalīti attho. Gandhapupphavilepanajālābhattehi kālena kālaṃ devatānaṃ pūjā <bold>devatākaraṇīyaṃ,</bold> devatābalīti attho, rājakiccakaraṇaṃ upaṭṭhānaṃ <bold>rājakaraṇīyaṃ. Ayampi kāyo</bold>ti attano kāyaṃ sandhāya vadati. Imamatthaṃ sandhāyāha <bold>‘‘iminā nayena attho veditabbo’’</bold>ti.</paragraph>
    <paragraph line="138" number="447"><bold>Pañca dussīlyakammānī</bold>ti niccasīlapaṭipakkhadhammā. Dasa akusalakammapathadhammā <bold>dasa dussīlyakammāni</bold>. Adhammacārī eva <bold>visamacārī</bold> kāyavisamādicaraṇatoti <bold>visamacārīpadassa</bold> attho visuṃ na vutto.</paragraph>
    <paragraph line="139" number="448-453"><bold>Osaranti</bold><pageBreak edition="Vipassana Research Institut" number="2.0198" /> apasakkanti, khīyantīti attho. Tenāha <bold>‘‘parihāyantī’’</bold>ti. <bold>Abhisarantī</bold>ti abhivaḍḍhanavasena pavattanti. Tenāha <bold>‘‘vaḍḍhantī’’</bold>ti. <bold>Tatrā</bold>ti brahmaloke. <bold>Assā</bold>ti brahmaloke uppannassa dhanañjānissa. <bold>Tato paṭṭhāyā</bold>ti yadā bhagavatā ‘‘eso, bhikkhave, sāriputto’’tiādi vuttaṃ, tato paṭṭhāya. <bold>Catusaccavinimutta</bold>nti niddhāretvā vibhajitvā vuccamānehi saccehi vimuttaṃ. Atthato pana tato pubbepi <bold>saccavimuttaṃ kathaṃ na kathesi</bold>yeva saccavimuttassa niyyānassa abhāvato.</paragraph>
    <centered line="140">Dhanañjānisuttavaṇṇanāya līnatthappakāsanā samattā.</centered>
    <subhead line="141">8. Vāseṭṭhasuttavaṇṇanā</subhead>
    <paragraph line="142" number="454"><bold>Jātiṃ</bold><pageBreak edition="Vipassana Research Institut" number="2.0199" /><pageBreak edition="Myanmar" number="2.0198" /><bold>sodhetukāmā hontī</bold>ti sahavāsīnaṃ brāhmaṇānaṃ kiriyā parādhena vā asāruppattena vā jātiyā upakkilesaṃ āsaṅkāya taṃ sodhetukāmā honti. <bold>Mante sodhetukāmā hontī</bold>ti mantavacane ācariyamaticodanāya aññena vākyena kenaci kāraṇena saṃsaye uppanne taṃ sodhetukāmā honti. <bold>Antarā</bold>ti vemajjhe, aññatthevā antarāsaddoti tassa <bold>aññā kathā</bold>ti vacanaṃ avagantabbaṃ. Khantīmettānuddayādiguṇasampanno eva <bold>‘‘sīlavāti guṇavā’’</bold>tiāha. Tehi sīlassa vissajjanakālepi <bold>‘‘sīlavā’’</bold>ti vuccati. Sampannasīlattā vā tehi samannāgato eva hotīti āha <bold>‘‘sīlavāti guṇavā’’</bold>ti. <bold>Ācārasampanno</bold>ti sādhu ācāravatto.</paragraph>
    <paragraph line="143" number="455"><bold>Sikkhitā</bold>ti tevijjānaṃ sikkhitā tumhe, na dāni tumhehi kiñci kattabbaṃ atthīti attho. <bold>Paṭiññātā</bold>ti paṭijānitvā ṭhitā.</paragraph>
    <paragraph line="144">Vedattayasaṅkhātā tisso vijjā ajjhayantīti <bold>tevijjā</bold>. Tenāha <bold>‘‘tivedāna’’</bold>nti. Tayo vede aṇanti ajjhayantīti <bold>brāhmaṇā,</bold> tesaṃ. Yaṃ ekaṃ padampi akkhātaṃ, taṃ atthato byañjanato ca <bold>kevalino</bold> adhiyino appapayogena. <bold>Niṭṭhāgatamhā</bold>ti nipphattiṃ gatā amhā tevijjāya sakasamayassa kathane.</paragraph>
    <paragraph line="145">Manokammato hi vattasampadātikāraṇūpacārenāyamattho vuttoti āha – <bold>‘‘tena samannāgato hi ācārasampanno hotī’’</bold>ti.</paragraph>
    <paragraph line="146"><bold>Khayātīta</bold>nti vaḍḍhipakkhe ṭhitanti attho. Sukkapakkhapāṭipadato paṭṭhāya hi cando vaḍḍhatīti vuccati, na khīyatīti. <bold>Vandamānā</bold> janā namakkāraṃ karonti.</paragraph>
    <paragraph line="147"><bold>Atthadassanenā</bold>ti vivaraṇena dassanapariṇāyakaṭṭhena lokassa <bold>cakkhu hutvā samuppannaṃ</bold>.</paragraph>
    <paragraph line="148" number="456"><bold>Tiṭṭhatu tāva brāhmaṇacintā</bold>ti – ‘‘kiṃ jātiyā brāhmaṇo hoti udāhu bhavati kammunā’’ti ayaṃ brāhmaṇavicāro tāva tiṭṭhatu <pageBreak edition="Myanmar" number="2.0199" />. Jātidassanatthaṃ tiṇarukkhakīṭapaṭaṅgato paṭṭhāya loke <pageBreak edition="Vipassana Research Institut" number="2.0200" /> jātivibhaṅgaṃ vitthārato kathessāmīti tesaṃ cittasampahaṃsanatthaṃ desetabbamatthaṃ paṭijānāti. Tattha <bold>aññamaññā hi jātiyo</bold>ti idaṃ kāraṇavacanaṃ, yasmā imā jātiyo nāma aññamaññaṃ visiṭṭhā, tasmā jātivibhaṅgaṃ byākarissāmīti.</paragraph>
    <paragraph line="149">Yasmā idha <bold>upādinnakajāti</bold> byākātabbabhāvena āgatā, tassā pana nidassanabhāvena itarā, tasmā <bold>‘‘jātivibhaṅgaṃ pāṇāna’’</bold>nti pāḷiyaṃ vuttaṃ. Tesaṃ tesaṃ pāṇānaṃ jātiyoti attho. <bold>Eva</bold>nti nidassanaṃ kathetvā nidassitabbe kathiyamāne. <bold>Tassā</bold>ti vāseṭṭhassa. Kāmaṃ ‘‘tesaṃ vohaṃ byakkhissa’’nti ubhopi māṇave nissāya desanā āgatā, tathāpi tattha tattha ‘‘evaṃ, vāseṭṭha, jānāhī’’tiādinā vāseṭṭhameva ālapanto bhagavā tameva iminā niyāmena pamukhaṃ akāsi. Tena vuttaṃ ‘‘tassāti vāseṭṭhassā’’ti. <bold>Jātibhedo</bold> jātiviseso, jātiyā bhedo <bold>pākaṭo bhavissati</bold> nidassanena vibhūtabhāvaṃ āpāditena paṭiññātassa atthassa vibhūtabhāvāpattito. <bold>Āma na vaṭṭatī</bold>ti kammanānatāya eva upādinnanānatāya paṭikkhepapadametaṃ, na bījanānatāya anupādinnanānatāya paṭikkhepapadanti dassetuṃ <bold>‘‘kammaṃ hī’’</bold>tiādi vuttaṃ. Tassattho – taṃtaṃyonikhipanamattaṃ kammassa sāmatthiyaṃ, taṃtaṃyoniniyatā pana ye vaṇṇavisesā, te taṃtaṃyonisiddhiyāva siddhā hontīti taṃ pana yonikhipanakammaṃ taṃtaṃyonivisiṭṭha-visesābhibhūtāya payoganipphattiyā, asaṃmucchitāya eva vā paccayabhūtāya bhavapatthanāya abhisaṅkhatamevāti viññātabbapaccayavisesena vinā phalavisesābhāvato etaṃ samīhitakammaṃ patthanādīhi ca bhinnasattitaṃ visiṭṭhasāmatthiyaṃ vā āpajjitvā cakkhundriyādivisiṭṭhaphalanibbattakaṃ jāyati, evaṃ yonikhipanataṃyoniniyatavisesāvahatā hotīti. Therena hi bījanānatā viya kammanānatāpi upādinnakanānatāya siyā nu kho paccayoti codanaṃ paṭikkhipitvā paccayavisesavisiṭṭhā kammanānatā pana paccayoti nicchitanti daṭṭhabbaṃ.</paragraph>
    <paragraph line="150"><bold>Nānāvaṇṇā</bold>ti nānappakāravaṇṇā. Tālanāḷikerādīnaṃ loke abhiññātatiṇajātibhāvato <bold>visesena gayhati</bold> abhiññātasotanayena. <bold>Jātiyā brāhmaṇo</bold>vāti aṭṭhānapayutto <bold>eva</bold>-saddo, jātiyāva <pageBreak edition="Myanmar" number="2.0200" /> brāhmaṇo bhaveyyāti yojanā. <bold>Na ca gayhatī</bold>ti tiṇarukkhādīsu viya brāhmaṇesu jātiniyatassa liṅgassa anupalabbhanato, pivanabhuñjanakathanahasanādikiriyāya brāhmaṇabhāvena ekantikaliṅganiyatāya mantajjhenādiṃ vinā anupalabbhanato ca. <bold>Vacībhedenevā</bold>ti āhaccavacaneneva.</paragraph>
    <paragraph line="151"><bold>Kīṭe paṭaṅge</bold>tiādīsu jātinānatā labbhati aññamaññaliṅgavisiṭṭhatādassanā. <bold>Kunthā</bold> kīṭakā <pageBreak edition="Vipassana Research Institut" number="2.0201" />, khajjakhādakā <bold>kipillikā. Uppatitvā</bold>ti uḍḍetvā uḍḍetvā. Paṭabhāvaṃ gacchantīti vā <bold>paṭaṅgā,</bold> na khuddakapāṇakā kīṭā nāma. <bold>Tesampi</bold> kīṭakānaṃ.</paragraph>
    <paragraph line="152"><bold>Kāḷakādayo</bold>ti kalandakādayo.</paragraph>
    <paragraph line="153"><bold>Udaraṃyeva nesaṃ pādā</bold> udareneva sampajjanato.</paragraph>
    <paragraph line="154">Saññāpubbako vidhi aniccoti dassento <bold>‘‘udake’’</bold>ti āha yathā ‘‘vīrassa bhāvo vīriya’’nti.</paragraph>
    <paragraph line="155">Pattasamudāye pakkhasaddoti <bold>‘‘pattehi yantī’’</bold>ti vuttaṃ. Na hi avayavabyatirekena samudāyo atthi.</paragraph>
    <paragraph line="156"><bold>Saṅkhepena vutto</bold> ‘‘jātivasena nānā’’tiādinā. Ettha padatthe dubbiññeyyaṃ natthīti sambandhamattaṃ dassetuṃ <bold>‘‘tatrāyaṃ yojanā’’</bold>tiādi vuttaṃ. ‘‘Na hi brāhmaṇānaṃ edisaṃ sīsaṃ hoti, khattiyānaṃ edisanti niyamo atthi yathā hatthiassamigādīna’’nti idameva vākyaṃ sabbattha netabbaṃ. Taṃ saṃṅkhipitvā dassento <bold>‘‘iminā nayena sabbaṃ yojetabba’’</bold>nti āha.</paragraph>
    <paragraph line="157"><bold>Tassā</bold>ti yathāvuttanigamanavacanassa <bold>ayaṃ yojanā</bold> idāni vuccamānā yojanā veditabbā.</paragraph>
    <paragraph line="158" number="457"><bold>Vokāra</bold>nti vokaraṇaṃ, yena visiṭṭhatāya na vokarīyati jātibhedoti attho. Tenāha <bold>‘‘nānatta’’</bold>nti.</paragraph>
    <paragraph line="159">Gorakkhādiupajīvanena <bold>ājīvavipanno,</bold> hiṃsādinā <bold>sīlavipanno,</bold> nikkhittavattatādinā <bold>ācāravipanno</bold>ti. Sāmaññajotanā visese niviṭṭhā hotīti āha <bold>‘‘gorakkhanti khettarakkha’’</bold>nti. <bold>‘‘Goti hi pathaviyā nāma’’</bold>nti. Tehi tehi upāyehi sikkhitabbaṭṭhena <bold>sippaṃ,</bold> tattha kosallaṃ. Paresaṃ <pageBreak edition="Myanmar" number="2.0201" /> īsanaṭṭhena hiṃsanaṭṭhena isso, so assa atthīti isso yodhājīviko, issassa kammaṃ paharaṇaṃ, usuṃ sattiñca nissāya pavattā jīvikā <bold>issattaṃ</bold>. Tenāha <bold>‘‘āvudhajīvika’’</bold>nti. Yaṃ nissāya assa jīvikā, tadeva dassetuṃ <bold>‘‘usuñca sattiñcā’’</bold>ti vuttaṃ.</paragraph>
    <paragraph line="160">Brahmaṃ <pageBreak edition="Vipassana Research Institut" number="2.0202" /> vuccati vedo, taṃ aṇati jānātīti brāhmaṇo, jānanañca porāṇehi brāhmaṇehi vihitaniyāmena brāhmaṇehi katopasamena anuṭṭhānatapena yathā ‘‘ājīvasīlācāravipanno natthī’’ti brāhmaṇadhammikehi lokiyapaṇḍitehi ca sampaṭicchito, tathā paṭipajjanamevāti āha <bold>‘‘evaṃ brāhmaṇasamayena…pe… sādhetvā’’</bold>ti. <bold>Evaṃ sante</bold>ti evaṃ ājīvasīlācāravipannassa abrāhmaṇabhāve sati <bold>na jātiyā brāhmaṇo hoti, guṇehi pana</bold> ājīvasīlācārasampattisaṅkhātehi <bold>brāhmaṇo hoti, tasmā</bold> guṇānaṃyeva brāhmaṇabhāvakaraṇato catuvaṇṇavibhāge <bold>yattha katthaci kule jāto yo</bold> sīlādiguṇasampannatāya <bold>guṇavā, so</bold> vuttalakkhaṇena nippariyāyato bāhitapāpatāya <bold>brāhmaṇo</bold>ti <bold>ayamettha</bold> brāhmaṇabhāve <bold>ñāyoti, evaṃ ñāyaṃ atthato</bold> āpannaṃ katvā. <bold>Na</bold>nti tameva yathāvuttaṃ ñāyaṃ. <bold>Yo brāhmaṇassa saṃvaṇṇitāyā</bold>ti mātuyā ubhatosujātatādikulavaṇṇena saṃvaṇṇitāya pasatthāya yathārūpāya brāhmaṇassa mātā bhavituṃ yuttā, tathārūpāya <bold>mātarisambhūto</bold>. Etena catunnaṃ yonīnaṃ yattha katthaci visesaniṭṭhā katā. Tenāha <bold>‘‘tatrāpi visesenā’’</bold>ti. Evaṃ sāmaññato visesaniṭṭhāvasena ‘‘yonijaṃ mattisambhava’’nti padassa atthaṃ vatvā idāni sāmaññajotanaṃ anādiyitvā visesajotanāvaseneva atthaṃ vattuṃ <bold>‘‘yācāya’’</bold>ntiādi vuttaṃ. <bold>Parisuddhauppattimaggasaṅkhātā yoni vuttā</bold>ti anupakkuṭṭhabhāvena parisuddhauppattimaggasaṅkhātā yā cāyaṃ yoni vuttāti sambandho. <bold>Tatopi jātasambhūtattā</bold>ti tato yonito jātattā mātāpettisampattito sambhūtattā.</paragraph>
    <paragraph line="161"><bold>Visiṭṭhattā</bold>ti samudāyabhūtā manussā rāgādinā visiṭṭhattā. Rāgādinā saha kiñcanenāti <bold>sakiñcano</bold>. Tatheva rāgādisaṅkhātena palibodhanaṭṭhena saha palibodhenāti <bold>sapalibodho. Sabbagahaṇapaṭinissaggenā</bold>ti upādānasaṅkhātassa sabbassa gahaṇassa paṭinissajjanena. <bold>Yasmā bāhitapāpo</bold> attano santānato bahikatapāpo, tasmā <bold>tamahaṃ brūmi brāhmaṇa</bold>nti <pageBreak edition="Myanmar" number="2.0202" /> attho vattabbo. Evarūpo etissā kathāya upadeso nānappakārato vibhatto, tasmā tattha tattha vuttanayeneva veditabbo.</paragraph>
    <paragraph line="162" number="458"><bold>Gahitadaṇḍesū</bold>ti paresaṃ daṇḍena viheṭhanaṃ anidhāya ādinnadaṇḍesu.</paragraph>
    <paragraph line="163" number="459"><bold>Kiñci gahaṇa</bold>nti taṇhāgāhādīsu kiñci gāhaṃ.</paragraph>
    <paragraph line="164">Yena kāmabhavena mānusakehi pañcahi kāmaguṇehi yuñjati, taṃ <bold>mānusakaṃ yogaṃ</bold>. ‘‘Mānusakaṃ <pageBreak edition="Vipassana Research Institut" number="2.0203" /> yoga’’nti ettha ca ekadesaṃ gahetvā vuttaṃ, esa nayo ‘‘dibbayoga’’nti etthāpi. <bold>Sabbayogavisaṃyutta</bold>nti padadvayena vuttehi sabbakilesayogehi vippayuttaṃ.</paragraph>
    <paragraph line="165"><bold>Rati</bold>nti abhiratiṃ āsattiṃ. <bold>Kusalabhāvanāyā</bold>ti kāyabhāvanādi kusaladhammabhāvanāya ukkaṇṭhitaṃ. <bold>Vīriyavanta</bold>nti vīriyasabbhāvena vīraṃ niddisati, vīrabhāvo hi vīriyanti.</paragraph>
    <paragraph line="166"><bold>Sundaraṃ ṭhāna</bold>nti nibbānaṃ. <bold>Sundarāya paṭipattiyā</bold> ariyapaṭipattiyā.</paragraph>
    <paragraph line="167"><bold>Nibbatti</bold>nti pariyosānaṃ. <bold>Atīte</bold>ti atītakoṭṭhāse. <bold>Kiñcanakārako</bold>ti palibodhahetubhūto.</paragraph>
    <paragraph line="168">Asekkhe sīlakkhandhādike <bold>mahante guṇe</bold>. Pañcannaṃ mārānaṃ vijitattā <bold>vijitavijayaṃ</bold>.</paragraph>
    <paragraph line="169" number="460"><bold>Idaṃ ajānantā</bold>ti ‘‘jātiyā brāhmaṇo’’ti idaṃ lokasamaññāmattanti ajānantā. Ye brāhmaṇesu nāmagottaṃ nāma tatiyaṃ diṭṭhābhinivesaṃ janenti, <bold>sāva nesaṃ diṭṭhi. Kataṃ abhisaṅkhata</bold>nti parikappanavaseneva kataṃ ṭhapitaṃ tadupacitaṃ, na hetupaccayasamāyogena. <bold>Samuccā</bold>ti sammutiyā. Kā pana sā sammutīti āha <bold>‘‘samaññāyā’’</bold>ti, lokasamaññātenāti attho. Sammā pana paramatthato ajānantānaṃ nāmagottaṃ evaṃ kappetīti āha <bold>‘‘no ce’’</bold>tiādi. Taṃ pana asantampi paramatthato santatāyeva abhinivisanti, tesamayaṃ dosoti dassetuṃ <bold>‘‘evaṃ pakappita’’</bold>ntiādi vuttaṃ. Tenāha bhagavā – ‘‘janapadaniruttiṃ nābhiniveseyyā’’ti <pageBreak edition="Myanmar" number="2.0203" /> (ma. ni. 3.331). <bold>Ajānantā no</bold>ti ettha <bold>no</bold>-saddo avadhāraṇattho – ‘‘na no samaṃ atthi tathāgatenā’’tiādīsu (khu. pā. 6.3) viyāti āha <bold>‘‘ajānantāva evaṃ vadantī’’</bold>ti.</paragraph>
    <paragraph line="170"><bold>Nippariyāya</bold>nti bhāvanapuṃsakaniddeso, nippariyāyena ujukamevāti attho, na pubbe viya ‘‘yo hi kocī’’ti pariyāyavasena. ‘‘Na jaccā’’ti gāthāya pubbaddhena <bold>jātivādaṃ paṭikkhipanto</bold> pacchimaddhena <bold>kammavādaṃ patiṭṭhapento. Tatthā</bold>ti tissaṃ gāthāyaṃ. <bold>Upaḍḍhagāthāya vitthāraṇattha</bold>nti upaḍḍhagāthāya atthaṃ vitthāretuṃ <bold>‘‘kassako kammunā’’</bold>ti vuttaṃ. Tattha purimāya catūhi pādehi, pacchime dvīhi dvinnampi sādhāraṇato attho vitthārito. Tattha <bold>kasikammādī</bold>ti <bold>ādi</bold>-saddena sippakammavāṇijādi saṅgaho.</paragraph>
    <paragraph line="171">Paṭiccasamuppādapadhānavacanaviññeyyo <pageBreak edition="Vipassana Research Institut" number="2.0204" /> paccayo paṭiccasamuppādasaddassa attho paccayuppannāpekkhāya hotīti āha – <bold>‘‘iminā paccayena etaṃ hotī’’</bold>ti. Yaṃ panettha vattabbaṃ, taṃ <bold>visuddhimagge</bold> (visuddhi. 2.570) <bold>taṃsaṃvaṇṇanāyañca</bold> (visuddhi. mahāṭī. 2.570) vuttanayena veditabbaṃ. <bold>Sammānāvamānārahakule</bold>ti sammānārahe khattiyādikule, avamānārahe caṇḍālādikule <bold>kammavasena upapatti hoti</bold> kammassa vipaccamānokāsakaratāya vinā tādisāya uccanīcakulanibbattiyā abhāvato. Aḍḍhadaliddatādi <bold>aññāpi hīnapaṇītatā.</bold></paragraph>
    <paragraph line="172"><bold>Kammunā</bold>ti cettha yathā lokapajāsattasaddehi eko evattho vutto, evaṃ sesasaddehipi, adhippāyaviseso pana tattha atthīti dassetuṃ <bold>‘‘purimapadena cetthā’’</bold>tiādi vuttaṃ. Nāyaṃ loko brahmanimmito kammena uppajjanato. Na hi sannihitakāraṇānaṃ phalānaṃ aññena uppattidiṭṭhi yujjati. Tenāha <bold>‘‘diṭṭhiyā paṭisedho veditabbo’’</bold>ti. Yaṃ panettha vattabbaṃ taṃ<bold> visuddhimaggasaṃvaṇṇanādīsu</bold>vuttanayena veditabbaṃ. Tathā lokassa paṭhamuppatti na brahmunāti <bold>‘‘kammunā hi tāsu tāsū’’</bold>tiādi vuttaṃ. <bold>Tatiyena</bold> ‘‘ayaṃ loko ādito pabhuti pabhavakammunā vattatī’’ti vuttamatthaṃ <bold>nigameti.</bold>Vuttassevatthassa sūcanañhi nigamanaṃ. Taṃ pana niyamatthaṃ hotīti āha <bold>‘‘kammeneva baddhā hutvā pavattanti, na aññathā’’</bold>ti <pageBreak edition="Myanmar" number="2.0204" />. <bold>Catutthena</bold> padena. <bold>Yāyato</bold>ti gacchato. <bold>Nibbattato</bold>ti nibbattantassa. <bold>Pavattato</bold>ti pavattantassa.</paragraph>
    <paragraph line="173">Dhutadhammā visesato taṇhāya santattavasena vattantīti āha <bold>‘‘tapenāti dhutaṅgatapenā’’</bold>ti. Methunavirati visesato brāhmaṇānaṃ brahmacariyanti sā idha brahmacariyenāti adhippetāti āha <bold>‘‘brahmacariyenāti methunaviratiyā’’</bold>ti. <bold>Etenā</bold>ti iminā ‘‘tapenā’’tiādīhi catūhi padehi vuttena. <bold>Seṭṭhenā</bold>ti uttamena. Saṃkilesavisuddhiyā <bold>parisuddhena. Brahma</bold>nti brahmabhāvaṃ seṭṭhabhāvaṃ. So panettha atthato brāhmaṇabhāvoti āha <bold>‘‘brāhmaṇabhāvaṃ āvahatī’’</bold>ti.</paragraph>
    <paragraph line="174"><bold>Brahmā ca sakko cā</bold>ti sakkagarukānaṃ sakko sakkenapi garukātabbato, brahmagarukānaṃ brahmā brahmunāpi garukātabbato. <bold>Vijānata</bold>nti paramatthabrāhmaṇassa visesaṃ jānantānaṃ viññūnaṃ. Aviññuno hi appamāṇaṃ. Tenāha – <bold>‘‘paṇḍitāna’’</bold>nti. Sesaṃ suviññeyyameva.</paragraph>
    <centered line="175">Vāseṭṭhasuttavaṇṇanāya līnatthappakāsanā samattā.</centered>
    <subhead line="176">9. Subhasuttavaṇṇanā</subhead>
    <paragraph line="177" number="462"> Tudisaññāto <pageBreak edition="Vipassana Research Institut" number="2.0205" /> gāmo nigamo etassāti todeyyo, tassa attajo <bold>todeyyaputto</bold>ti āha <bold>‘‘tudigāmā’’</bold>tiādi. <bold>Ārādhako</bold>ti saṃrādhako. Dhammanisanti yasmā sampādanena paripūraṇena icchitā, tasmā vuttaṃ <bold>‘‘sampādako paripūrako’’</bold>ti. Ñāyati nicchayena gameti nibbānaṃ, taṃ vā ñāyati paṭivijjhīyati etenāti ñāyo, tato etassa sampādakahetubhāvato ñāyo dhammo ariyamaggo taṃ <bold>ñāyaṃ dhammaṃ</bold>. Tenāha <bold>‘‘kāraṇadhamma’’</bold>nti. <bold>Anavajja</bold>nti avajjapaṭipakkhaṃ.</paragraph>
    <paragraph line="178" number="463"> Vaṭṭacārakato niyyātīti niyyānikaṃ īkārassa rassattaṃ ya-kārassa ca ka-kāraṃ katvā. Niyyāne vā niyuttaṃ, niyyānaṃ sīlanti vā niyyānikaṃ, tappaṭipakkhato <bold>aniyyānikaṃ</bold>. Sā pana atthato akusalakiriyāti āha <bold>‘‘akusalapaṭipada’’</bold>nti.</paragraph>
    <paragraph line="179">Bahubhāvavācako <pageBreak edition="Myanmar" number="2.0205" /> idha <bold>mahā</bold>saddo ‘‘mahājano’’tiādīsuviyāti āha <bold>‘‘mahantehi bahūhī’’</bold>ti. Atthoti payojanaṃ. <bold>Mahantānī</bold>ti bahulāni. <bold>Kiccānī</bold>ti kātabbāni. <bold>Adhikaraṇānī</bold>ti adhikārajīvikārūpāni. <bold>Gharāvāsakammameva</bold> pañcabalikaraṇadasaatthaṭṭhānabhāvato lokayātrāya ca sampavattiṭṭhānabhāvato jīvitavuttiyā vā hetubhāvato <bold>gharāvāsakammaṭṭhānaṃ</bold>.</paragraph>
    <gatha1 line="180">‘‘Appakenapi medhāvī, pābhatena vicakkhaṇo;</gatha1>
    <gathalast line="181">Samuṭṭhāpeti attānaṃ, aṇuṃ aggiṃva sandhama’’nti. (jā. 1.1.4);</gathalast>
    <paragraph line="182">Gāthāya vuttanayena <bold>cūḷantevāsikassa viya</bold>.</paragraph>
    <paragraph line="183" number="464"> Ayoniso pavattitaṃ vāṇijjakammaṃ viya apāyabhūtaṃ kasikammaṃ nidassanabhāve ṭhapetvā ayonisomanasikaraṇavasena pavattaṃ gharāvāsakiccaṃ sandhāyāha – <bold>‘‘yathā kasi…pe… evaṃ gharāvāsakammaṭṭhānampī’’</bold>ti. <bold>Brāhmaṇabhatto ahosī</bold>ti so kira bahū brāhmaṇe dhanaṃ datvā yaññaṃ kāresi. <bold>Uparī</bold>ti ‘‘upari upaṭṭhātīti vadehī’’ti brāhmaṇehi attano samayena ācikkhāpitopi yathā upaṭṭhitameva kathetvā kālaṃ katvā niraye nibbatto, atha brāhmaṇā – ‘‘iminā <pageBreak edition="Vipassana Research Institut" number="2.0206" /> amhākaṃ yaññe doso dinno’’ti kujjhitvā tassa kaḷevaraṃ susānaṃ netuṃ nādaṃsu. Athassa ñātakehi sahasse dinne taṃ sahassaṃ gahetvā gehato nīharituṃ adaṃsu. Kassapasammāsambuddhakāle chattiṃsa itthiyo ‘‘ekā vatthaṃ adāsi, ekā gandhaṃ, ekā sumanamāla’’ntiādinā taṃ taṃ dānamayaṃ puññaṃ katvā āyupariyosāne tāvatiṃsabhavane sakkassa devarañño paricārikā hutvā nibbattiṃsu sahassaaccharāparivārikā, sakkassa devarañño vejayantarathaṃ pesetvā pakkosāpitena guttilācariyabhūtena mahābodhisattena pucchitā taṃ taṃ attanā kataṃ puññaṃ byākariṃsu. Taṃ sandhāya vuttaṃ <bold>‘‘sakalāya guttilavimānakathāya dīpetabba’’</bold>nti. <bold>Vaṇijjakammaṭṭhānaṃ vipajjamāna</bold>nti ettha tassa vipajjamānākāro heṭṭhā vutto. Evaṃ pabbajjakammaṭṭhānampi vipajjamānaṃ appaphalaṃ hotīti ānetvā sambandho. <bold>Sīlesu aparipūrakārino</bold>tiādi tassa vipajjanākāradassanaṃ. <bold>Jhānādisukha</bold>nti ettha <bold>ādi</bold>-saddena abhiññāvipassanādisukhassa viya sabrahmacārīhi saddhiṃ sīlasampadādisukhassa <pageBreak edition="Myanmar" number="2.0206" /> saṅgaho daṭṭhabbo. <bold>Arahattampi pāpuṇāti</bold> pageva sekkhaputhujjanasampattiyoti adhippāyo.</paragraph>
    <paragraph line="184"><bold>Cāgasīsenā</bold>ti padhānabhūtena cāgena dānena taṃ avassayaṃ katvā. Ettha te <bold>na koci aphāsukabhāvo</bold>ti. <bold>Ujukaṃ katvā</bold> aviruddhaṃ katvā, sampayojetvāti attho. <bold>Tapacariya</bold>nti aggiparicaraṇaṃ, tapacariyañca brahmacariyaggahaṇā duṭṭhullabhāvato.</paragraph>
    <paragraph line="185" number="466"><bold>Ajānanabhāva</bold>nti asabbaññubhāvaṃ. Bhagavato pana sabbaññubhāvo sadevake loke jalatale pakkhittatelaṃ viya pattharitvā ṭhito, na me idaṃ patirūpaṃ, tato parivattissāmīti ‘‘brāhmaṇo, bho, gotamā’’tiādimāha. <bold>Paccāharituṃ</bold> paṭipakkhena apaharituṃ. <bold>Setapokkharasadiso</bold>ti puṇḍarīkapattasadisavaṇṇo. <bold>Suvaṭṭitā</bold>ti vaṭṭabhāvayuttaṭṭhāne suvaṭṭā. <bold>Nāmakaṃyevā</bold>ti nāmamattameva vacanamattameva. Tathābhūtānaṃ bhāvassapi abhāvena nihīnaṃ nāma hoti, nāma-saddo nihīnapariyāyo. Tenāha – <bold>‘‘lāmakaṃyevā’’</bold>ti.</paragraph>
    <paragraph line="186" number="467"><bold>Katamā vācā tesaṃ seyyo</bold>ti tesaṃ caṅkiyādīnaṃ brāhmaṇamahāsālānaṃ vuccamānavibhāgāsu vācāsu katamā vācā seyyoti. ‘‘Seyyā’’ti liṅgavipallāsena vuttaṃ. <bold>Sammutiyā</bold>ti avilaṅghitasādhumariyādāya lokasammutiyā. Tenāha <bold>‘‘lokavohārenā’’</bold>ti. <bold>Mantā</bold>ti mantāsaṅkhātāya paññāya mantetvā jānitvā. Tenāha <bold>‘‘tulayitvā’’</bold>ti. <bold>Atthasaṃhita</bold>nti hetusañhitaṃ. Taṃ pana ekaṃsato yuttiyuttaṃ hotīti āha – <bold>‘‘kāraṇanissita’’</bold>nti. <bold>Āvuto</bold>tiādīsu ādito abhimukhaṃ ñāṇagatiyā vibandhanena <bold>āvuto,</bold> āvariyena visesato ñāṇagatiyā <pageBreak edition="Vipassana Research Institut" number="2.0207" /> nibandhanena <bold>nivuto,</bold> evaṃ <bold>ophuṭo</bold> paliguṇṭhito. <bold>Pariyonaddho</bold>ti samantato onaddho chādito. Tenāha <bold>‘‘paliveṭhito’’</bold>ti.</paragraph>
    <paragraph line="187" number="468"><bold>Sace etaṃ kāraṇamatthī</bold>ti ‘‘nissaṭṭhatiṇakaṭṭhupādāno aggi jalatī’’ti etaṃ kāraṇaṃ sace atthi yadi siyā, so aparo tiṇakaṭṭhupādāno aggi yadi bhaveyya. <bold>Sadoso</bold> sādīnavo saparikkileso. <bold>Parisuddho</bold>ti upakkilesābhāvena sabbaso suddho. <bold>Jāti ādīnaṃ abhāvenā</bold>ti jātipaccayānaṃ kammakilesānaṃ niggamena.</paragraph>
    <paragraph line="188" number="469"><bold>Na</bold><pageBreak edition="Myanmar" number="2.0207" /><bold>niccalā tiṭṭhantī</bold>ti tattha pakkhipitabbassa labbhamānattā yathāpaññattaṃ hutvā niccalā akampiyā na tiṭṭhanti. <bold>Taṃ dosaṃ</bold> taṃ ūnatādosaṃ.</paragraph>
    <paragraph line="189"><bold>Aññasmiṃ asatī</bold>ti atthabhañjakamusāvāde asati. So hi attano santakassa adātukāmatādivasena pavattassa akammapathappattassa musāvādabhāvassa viparīto añño idha adhippeto. Tathā hi itaro yebhuyyena vaḷañjitabbato voharitabbato <bold>vaḷañjakamusāvādo</bold>ti āha. Na kadāci musāvādīti <bold>dve kathā na kathenti</bold>. Bāhirakānaṃ anavajjatapasammatāyapi nissitoti vattuṃ āha <bold>‘‘sīlavā tapanissitako hoti’’</bold>ti. Vivaṭamukhā mantajjhenamaṇḍitā sabbaso sajjhāyā honti, na itareti āha <bold>‘‘pabbajitā niccaṃ sajjhāyantī’’</bold>ti.</paragraph>
    <paragraph line="190" number="470"><bold>Ciraṃ nikkhanto</bold>ti niggato hutvā cirakāle. <bold>Na sabbaso paccakkhā honti</bold> satisammohato maggānañca aññathā karaṇato. <bold>Cirāyitatta</bold>nti ‘‘ayaṃ maggo’’ti kathanassa cirāyanaṃ. <bold>Vitthāyitatta</bold>nti asappaṭibhānaṃ. Taṃ pana saupamāha dassetuṃ <bold>‘‘yathā’’</bold>tiādi vuttaṃ.</paragraph>
    <paragraph line="191"><bold>Balasampanno</bold>ti kāyabalena samannāgato. Pamāṇakataṃ kammaṃ nāma pamāṇakarānaṃ rāgādikilesānaṃ avikkhambhitattā <bold>‘‘pamāṇakataṃ kammaṃ nāma kāmāvacara’’</bold>nti āha, tesaṃ pana vikkhambhitattā vuttaṃ <bold>‘‘appamāṇakataṃ kammaṃ nāma rūpārūpāvacara’’</bold>nti. Tatthāpi visesato appamaññābhāvanā sambhavatīti āha <bold>‘‘tesupī’’</bold>tiādi. Nirīhakattā yathā appamāṇasamaññā labbhati, taṃ dassetuṃ <bold>‘‘pamāṇaṃ…pe… vuccatī’’</bold>ti āha. <bold>Na ohīyati na tiṭṭhatī</bold>ti katūpacitampi kāmāvacarakammaṃ yathādhigate mahaggatajjhāne aparihīne taṃ abhibhavitvā āsīdetvā passe ohīyakaṃ katvā paṭisandhiṃ dātuṃ samatthabhāvena na tiṭṭhati. <bold>Laggitu</bold>nti āvarituṃ <pageBreak edition="Vipassana Research Institut" number="2.0208" />. <bold>Ṭhātu</bold>nti patiṭṭhātuṃ. <bold>Pharitvā</bold>ti paṭippharitvā. <bold>Pariyādiyitvā</bold>ti tassa sāmatthiyaṃ khepetvā. Kammassa pariyādiyanaṃ nāma vipākuppādabandhanamevāti āha – <bold>‘‘tassa vipākaṃ paṭibāhitvā’’</bold>ti. Sesaṃ suviññeyyameva.</paragraph>
    <centered line="192">Subhasuttavaṇṇanāya līnatthappakāsanā samattā.</centered>
    <subhead line="193">10. Saṅgāravasuttavaṇṇanā</subhead>
    <paragraph line="194" number="473"><bold>Abhippasannā</bold>ti <pageBreak edition="Vipassana Research Institut" number="2.0209" /><pageBreak edition="Myanmar" number="2.0208" /> abhisamecca pasannā. Tenāha – <bold>‘‘aveccappasādavasena pasannā’’</bold>ti. Brāhmaṇī vigatamalamaccheratāya <bold>‘‘tuyhaṃ deyyadhammaṃ ruccanakaṭṭhāne dehī’’</bold>ti āha. Maggeneva hissā macchariyassa pahīnattā buddhapakkhabrāhmaṇapakkhavasena ubhatopakkhikā.</paragraph>
    <paragraph line="195"><bold>Kiṃsū</bold>ti kinti pucchāvacanaṃ. <bold>Chetvā</bold> anādiyitvā vināsetvā. <bold>Sukhaṃ setī</bold>ti cittasantāpābhāvena sukhena supati. <bold>Na socatī</bold>ti tato eva sokaṃ nāma vināseti. <bold>Kodha</bold>nti kujjhanalakkhaṇaṃ kodhaṃ. <bold>Chetvā</bold> samucchinditvā. <bold>Sukhaṃ setī</bold>ti kodhapariḷāhena apariḍayhamānattā sukhaṃ supati. Kodhavināsena vinaṭṭhadomanassattā <bold>na socati. Visamūlassā</bold>ti dukkhavipākassa. <bold>Madhuraggassā</bold>ti akkosakassa paccakkosanena, pahārakassa paṭippaharaṇena yaṃ sukhaṃ uppajjati, taṃ sandhāyeva <bold>‘‘madhuraggo’’</bold>ti vutto. Imasmiñhi ṭhāne pariyosānaṃ ‘‘agga’’nti vuttaṃ. <bold>Ariyā</bold>ti buddhādayo ariyā.</paragraph>
    <paragraph line="196"><bold>Pañhaṃ kathesī</bold>ti brāhmaṇo kira cintesi – ‘‘samaṇo gotamo lokapūjito, na sakkā yaṃ vā taṃ vā vatvā santajjetuṃ, ekaṃ saṇhapañhaṃ pucchissāmī’’ti. So ekaṃ pucchāgāthaṃ abhisaṅkharitvā ‘‘sace asukassa nāma vadhaṃ rocemīti vakkhati, ye tuyhaṃ na ruccanti, te māretukāmosi, lokavadhāya uppanno kiṃ tuyhaṃ samaṇabhāvenāti niggahessāmi. Sace na kassaci vadhaṃ rocemīti vakkhati, atha naṃ tvaṃ rāgādīnampi vadhaṃ na icchasi, tasmā samaṇo hutvā āhiṇḍasīti niggaṇhissāmīti imaṃ ubhatokoṭikaṃ pañhaṃ puṭṭho samaṇo gotamo neva gilituṃ na uggilituṃ sakkhissatī’’ti evaṃ cintetvā imaṃ payhaṃ pucchi. Tassa bhagavā ajjhāsayānurūpaṃ kathesi. So pañhabyākaraṇena ārādhitacitto pabbajjaṃ yāci. Satthā taṃ pabbājesi, so pabbajjākiccaṃ matthakaṃ pāpesi. Tena vuttaṃ <bold>‘‘pabbajitvā arahattaṃ patto’’</bold>ti.</paragraph>
    <paragraph line="197"><bold>Avabhūtā</bold>ti adhobhūtā. Adhobhāvo sattānaṃ avaḍḍhi avamaṅgalanti āha – <bold>‘‘avaḍḍhibhūtā avamaṅgalabhūtāyevā’’</bold>ti. <bold>Paribhūtā</bold>ti paribhavappattā. <bold>Vijjamānāna</bold>nti pāḷiyaṃ anādare sāmivacananti tadatthaṃ dassento <bold>‘‘vijjamānesū’’</bold>tiāha. Pakaṭṭhaṃ, pavaḍḍhaṃ vā ñāṇanti <bold>paññāṇa</bold>nti bhagavato ñāṇaṃ visesetvā vuttaṃ.</paragraph>
    <paragraph line="198" number="474"><bold>Abhijānitvā</bold>ti <pageBreak edition="Vipassana Research Institut" number="2.0210" /><pageBreak edition="Myanmar" number="2.0209" /> abhivisiṭṭhena ñāṇena jānitvā. <bold>Vositavosānā</bold>ti katakaraṇīyatāya sabbaso parisositaniṭṭhā. <bold>Pāramisaṅkhāta</bold>nti paramukkaṃsabhāvato pāramīti saṅkhātaṃ. Tenāha <bold>‘‘sabbadhammānaṃ pārabhūta’’</bold>nti. <bold>Brahmacariyassā</bold>ti sāsanabrahmacariyassa ādibhūtaṃ. Tenāha <bold>‘‘uppādakā janakā’’</bold>ti. ‘‘Idamevaṃ bhavissati idameva’’nti takkanaṃ takko, so etassa atthīti <bold>takkī</bold>. Yasmā so taṃ taṃ vatthuṃ tathā tathā takkitvā gaṇhati, tasmā vuttaṃ <bold>‘‘takkagāhī’’</bold>ti. Vīmaṃsanasīlo <bold>vīmaṃsī</bold> paccakkhabhūtamatthaṃ vīmaṃsanabhūtāya paññāya kevalaṃ vīmaṃsanato. Tenāha <bold>‘‘paññācāraṃ carāpetvā evaṃvādī’’</bold>ti. Yathāvuttatakkīvīmaṃsībhāvena takkapariyāhataṃ vīmaṃsānucaritaṃ sayaṃpaṭibhānaṃ evametanti vatvā.</paragraph>
    <paragraph line="199" number="485"><bold>Aṭṭhitapadhānavata</bold>nti aññattha kismiñci puggale aṭṭhitapadhānavataṃ anaññasādhāraṇaṃ bhoto gotamassa padhānaṃ ahosi. <bold>Sappurisapadhānavataṃ ahosi</bold> sappurisapadhānavatādhigatānaṃ etādisānaṃ arahataṃ acchariyapuggalānaṃyeva āveṇikapadhānavataṃ ahosi. <bold>Ajānantova pakāsetī</bold>ti ayaṃ pucchitamatthaṃ sayaṃ paccakkhato ajānanto eva kevalaṃ saddaṃ uppādetvāva pakāsesīti saññāya āha. <bold>Ajānanabhāve sante</bold>ti ime adhidevāti paccakkhato jānane asati. <bold>Paṇḍitena manussenā</bold>ti lokavohārakusalena manussena, tvaṃ pana lokavohārepi akusalo. Vacanatthañhi ajānanto yaṃ kiñci vadati. <bold>Uccena sammata</bold>nti uccaṃ supākaṭaṃ sabbaso taruṇadārakehipi sammataṃ. Ñātametaṃ yadidaṃ atthi devāti. Tenāha <bold>‘‘susudārakāpī’’</bold>tiādi. <bold>Devā</bold>ti upapattidevā. <bold>Adhidevā nāma</bold> sammutidevehi adhikadevāti katvā, tadaññe ca manusse adhikabhāve kimeva vattabbaṃ. Sesaṃ suviññeyyameva.</paragraph>
    <centered line="200">Papañcasūdaniyā majjhimanikāyaṭṭhakathāya</centered>
    <centered line="201">Saṅgāravasuttavaṇṇanāya līnatthappakāsanā samattā.</centered>
    <centered line="202">Niṭṭhitā ca brāhmaṇavaggavaṇṇanā.</centered>
    <centered line="203">Majjhimapaṇṇāsaṭīkā samattā.</centered>
  </content>
</document>