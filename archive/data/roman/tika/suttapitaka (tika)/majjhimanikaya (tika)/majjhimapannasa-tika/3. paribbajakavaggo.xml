<?xml version="1.0"?>
<document>
<metadata>
<normativeSource>http://tipitaka.org/romn/cscd/s0202t.tik2.xml</normativeSource>
<archivePath>roman/tika/suttapitaka (tika)/majjhimanikaya (tika)/majjhimapannasa-tika/3. paribbajakavaggo.xml</archivePath>
<title>3. Paribbājakavaggo - Majjhimapaṇṇāsa-ṭīkā - Majjhimanikāya (ṭīkā) - Suttapiṭaka (ṭīkā) - Tīkā</title>
</metadata>
<body>
<chapter line="1">3. Paribbājakavaggo</chapter>
<subhead line="2">1. Tevijjavacchasuttavaṇṇanā</subhead>
<paragraph line="3" number="185"><bold>Tatthā</bold>ti <pageBreak edition="V" number="2.0091" /><pageBreak edition="M" number="2.0091" />ekapuṇḍarīkasaññite paribbājakārāme. Anāgatapubbo lokiyasamudāhāravasena <bold>‘‘cirassaṃ kho, bhante’’</bold>tiādinā vuccati, ayaṃ panettha āgatapubbataṃ upādāya tathā vutto. Bhagavā hi kesañci vimuttijananatthaṃ, kesañci indriyaparipākatthaṃ, kesañci visesādhigamatthaṃ kadāci titthiyārāmaṃ upagacchati. <bold>Ananuññāya ṭhatvā</bold>ti ananujānitabbe ṭhatvā. <bold>Anujānitabbaṃ siyā</bold>anaññātassa ñeyyassa abhāvato. Yāvatakañhi ñeyyaṃ, tāvatakaṃ bhagavato ñāṇaṃ, yāvatakañca bhagavato ñāṇaṃ tāvatakaṃ ñeyyaṃ. Tenevāha – ‘‘na tassa adiṭṭhamidhatthi kiñci, atho aviññātamajānitabba’’ntiādi (mahāni. 156; cūḷani. dhotakamāṇavapucchāniddesa 32; paṭi. ma. 1.121). <bold>Sabbaññutaññāṇena hi</bold>bhagavā <bold>āvajjetvā pajānāti</bold>. Vuttañhetaṃ ‘‘āvajjanapaṭibaddhaṃ buddhassa bhagavato ñāṇa’’nti (mi. pa. 4.1.2). Yadi evaṃ ‘‘caraṃ samāhito nāgo, tiṭṭhaṃ nāgo samāhito’’ti (a. ni. 6.43) idaṃ suttapadaṃ kathanti? Vikkhepābhāvadīpanapadametaṃ, na anāvajjanenapi ñāṇānaṃ pavattiparidīpanaṃ. Yaṃ panettha vattabbaṃ, taṃ heṭṭhā vitthārato vuttameva.</paragraph>
<paragraph line="4" number="186"><bold>Yāvadevā</bold>ti idaṃ yathāruci pavatti viya aparāparuppattipi icchitabbāti tadabhāvaṃ dassento āha – <bold>‘‘sakiṃ khīṇānaṃ āsavānaṃ puna khepetabbābhāvā’’</bold>ti. <bold>Paccuppannajānanaguṇa</bold>nti idaṃ dibbacakkhuñāṇassa paribhaṇḍañāṇaṃ anāgataṃsañāṇaṃ anādiyitvā vuttaṃ, tassa pana vasena anāgataṃsañāṇaguṇaṃ dassetīti vattabbaṃ siyā.</paragraph>
<paragraph line="5"><bold>Gihiparikkhāresū</bold>ti vatthābharaṇādidhanadhaññādigihiparikkhāresu. Gihiliṅgaṃ pana appamāṇaṃ, tasmā gihibandhanaṃ chinditvā dukkhassantakarā hontiyeva. Sati pana dukkhassantakiriyāya gihiliṅge te na tiṭṭhantiyevāti dassento <bold>‘‘yepī’’</bold>tiādimāha. <bold>Sukkhāpetvā</bold>samucchinditvā. Arahattaṃ <pageBreak edition="V" number="2.0092" />pattadivaseyeva pabbajanaṃ vā parinibbānaṃ vāti ayaṃ nayo na sabbasādhāraṇoti āha <bold>‘‘bhūmadevatā pana tiṭṭhantī’’</bold>ti. Tattha kāraṇavacanaṃ <pageBreak edition="M" number="2.0092" /><bold>‘‘nilīyanokāsassa atthitāyā’’</bold>ti. Araññapabbatādipavivekaṭṭhānaṃ <bold>nilīyanokāso. Sesakāmabhave</bold>ti kāmaloke. <bold>Laḷitajanassā</bold>ti ābharaṇālaṅkāranaccagītādivasena vilāsayuttajanassa.</paragraph>
<paragraph line="6"><bold>Sopī</bold>ti ‘‘so aññatra ekenā’’ti vutto sopi. Karato na karīyati pāpanti evaṃ <bold>na kiriyaṃ paṭibāhati</bold>. Yadi attānaṃyeva gahetvā katheti, atha kasmā mahāsatto tadā ājīvakapabbajjaṃ upagacchīti āha <bold>‘‘tadā kirā’’</bold>tiādi. <bold>Tassapī</bold>ti na kevalaṃ aññesaṃ eva pāsaṇḍānaṃ, tassapi. <bold>Vīriyaṃ na hāpesī</bold>ti tapojigucchavādaṃ samādiyitvā ṭhito virāgatthāya taṃ samādiṇṇavattaṃ na pariccaji, satthusāsanaṃ na chaḍḍesi. Tenāha – <bold>‘‘kiriyavādī hutvā sagge nibbattatī’’</bold>ti.</paragraph>
<centered line="7">Tevijjavacchasuttavaṇṇanāya līnatthappakāsanā samattā.</centered>
<subhead line="8">2. Aggivacchasuttavaṇṇanā</subhead>
<paragraph line="9" number="187">Lokassa <pageBreak edition="V" number="2.0093" />sassatatāpavattipaṭikkhepavasena pavatto vādo ucchedavādo eva hotīti sassataggāhābhāve ucchedaggāhabhāvato puna paribbājakena ‘‘asassato loko’’ti vadantena ucchedaggāho pucchito, bhagavatāpi so eva paṭikkhittoti āha <bold>‘‘dutiye nāhaṃ ucchedadiṭṭhiko’’</bold>ti. <bold>Antānantikādivasenā</bold>ti ettha <bold>antānantika</bold>ggahaṇena antavā loko anantavā lokoti imaṃ vādadvayamāha. <bold>Ādi</bold>-saddena ‘‘taṃ jīvaṃ taṃ sarīra’’ntiādivādacatukkaṃ saṅgaṇhāti, itaraṃ pana dvayaṃ sarūpeneva gahitanti. <bold>Paṭikkhepo veditabbo</bold>ti ‘‘tatiye nāhaṃ antavādiṭṭhiko, catutthe nāhaṃ anantavādiṭṭhiko’’ti evamādinā paṭikkhepo veditabbo. ‘‘Hoti tathāgato paraṃ maraṇā’’ti ayampi sassatavādo, so ca kho aparantakappikavasena, ‘‘sassato loko’’ti pana pubbantakappikavasenāti ayametesaṃ viseso. ‘‘Na hoti tathāgato paraṃ maraṇā’’ti ayampi ucchedavādo, so ca kho sattavasena, ‘‘asassato loko’’ti pana sattasaṅkhāravasenāti vadanti.</paragraph>
<paragraph line="10" number="189">Sappatibhayaṃ <pageBreak edition="M" number="2.0093" />uppajjanato saha dukkhenāti <bold>sadukkhaṃ</bold>. Tenāha <bold>‘‘kilesadukkhenā’’</bold>tiādi. <bold>Tesaṃyevā</bold>ti kilesadukkhavipākadukkhānaṃyeva. <bold>Saupaghātaka</bold>nti sabādhaṃ. <bold>Saupāyāsa</bold>nti saparissamaṃ saupatāpaṃ sapīḷaṃ. <bold>Sapariḷāha</bold>nti sadarathaṃ.</paragraph>
<paragraph line="11"><bold>Kiñci diṭṭhigata</bold>nti imā tāva aṭṭha diṭṭhiyo mā hontu, atthi pana, bho gotama, yaṃ kiñci diṭṭhigataṃ gahitaṃ. Na hi tāya diṭṭhiyā vinā kañci samayaṃ pavattetuṃ yujjatīti adhippāyena pucchati. <bold>Apaviddha</bold>nti samucchedappahānavasena chaḍḍitaṃ. <bold>Paññāya diṭṭha</bold>nti vipassanāpaññāsahitāya maggapaññāya bhagavatā paṭividdhaṃ. Yattha uppajjanti, taṃ sattaṃ mathenti sammaddantīti <bold>mathitā</bold>ti āha <bold>‘‘mathitānanti tesaṃyeva vevacana’’</bold>nti. <bold>Kañci dhamma</bold>nti rūpadhammaṃ arūpadhammaṃ vā. <bold>Anupādiyitvā</bold>ti aggahetvā.</paragraph>
<paragraph line="12" number="190"><bold>Na upetī</bold>ti saṅkhaṃ na gacchatīti atthoti āha <bold>‘‘na yujjatī’’</bold>ti. <bold>Anujānitabbaṃ siyā</bold>anupādāvimuttassa kañcipi uppattiyā abhāvato. ‘‘Evaṃ vimuttacitto na upapajjatī’’ti kāmañcetaṃ sabhāvapavedanaṃ parinibbānaṃ, eke pana ucchedavādino ‘‘mayampi ‘satto āyatiṃ na upapajjatī’ti vadāma, samaṇo gotamopi tathā vadatī’’ti ucchedabhāveyeva patiṭṭhahissanti, tasmā bhagavā <pageBreak edition="V" number="2.0094" />‘‘na upapajjatīti kho vaccha na upetī’’ti āha. ‘‘Upapajjatī’’ti pana vutte sassatameva gaṇheyyāti yojanā. Sesadvayepi eseva nayo. <bold>Appatiṭṭho</bold>ti ucchedavādādivasena patiṭṭhārahito. <bold>Anālambo</bold>ti tesaṃyeva vādānaṃ olambārammaṇassa abhāvena anālambo. <bold>Sukhapavesanaṭṭhāna</bold>nti tesaññeva vādānaṃ sukhapavesanokāsaṃ <bold>mā labhatūti. Ananuññāya ṭhatvā</bold>ti ‘‘na upapajjatī’’tiādinā anujānitabbāya paṭiññāya ṭhānahetu. <bold>Anuññampī</bold>ti anujānitabbampi dutiyapañhaṃ <bold>paṭikkhipi</bold>. Pariyatto pana dhammo atthato paccayākāro evāti āha <bold>‘‘dhammoti paccayākāradhammo’’</bold>ti. <bold>Aññattha payogenā</bold>ti imamhā niyyānikasāsanā aññasmiṃ micchāsamaye pavattappayogena, aniyyānikaṃ vividhaṃ micchāpaṭipattiṃ paṭipajjantenāti attho. ‘‘Aññavādiyakenā’’tipi pāṭho, paccayākārato aññākāradīpakaācariyavādaṃ paggayha tiṭṭhantenāti attho.</paragraph>
<paragraph line="13" number="191"><bold>Appaccayo</bold>ti <pageBreak edition="M" number="2.0094" />anupādāno, nirindhanoti attho.</paragraph>
<paragraph line="14" number="192"><bold>Yena rūpenā</bold>ti yena bhūtupādādibhedena rūpadhammena. <bold>Taṃ rūpaṃ</bold>tappaṭibaddhasaṃyojanappahānena khīṇāsava-<bold>tathāgatassa pahīnaṃ</bold>anuppattidhammataṃ āpannaṃ. Tena vuttaṃ pāḷiyaṃ ‘‘anuppādadhamma’’ntiādi. Aññesaṃ jānanāya abhāvaguṇatāya <bold>guṇagambhīro</bold>. ‘‘Ettakā guṇā’’ti <bold>pamāṇaṃ gaṇhituṃ na sakkuṇeyyo</bold>. ‘‘Īdisā etassa guṇā’’ti pariyogāhituṃ asakkuṇeyyatāya <bold>duppariyogāḷho</bold>ti. <bold>Dujjāno</bold>ti agādhatāya gambhīro ‘‘ettakāni udakaḷhakasatānī’’tiādinā pametuṃ na sakkāti appameyyo, tato eva dujjāno. <bold>Evamevā</bold>nti yathā mahāsamuddo gambhīro appameyyo dujjāno, evameva khīṇāsavopi guṇavasena, tasmā ayaṃ rūpādiṃ gahetvā rūpītiādivohāro bhaveyya, parinibbutassa pana tadabhāvā tathā paññāpetuṃ na sakkā, tato taṃ ārabbha upapajjatītiādi na yujjeyya. Yathā pana vijjamāno eva jātavedo byattena purisena nīyamāno puratthimādidisaṃ gatoti vucceyya, na nibbuto, evaṃ khīṇāsavopīti dassento <bold>‘‘evamevā’’</bold>tiādimāha.</paragraph>
<paragraph line="15"><bold>Aniccatā</bold>ti ettha aniccatāgahaṇaṃ asāranidassanaṃ. Tena yathā so sālarukkho sākhāpalāsādiasārāpagamena suddho sāre patiṭṭhito, evamayaṃ dhammavinayo sāsavasaṅkhātaasāravigamena lokuttaradhammasāre patiṭṭhitoti dasseti. Sesaṃ suviññeyyameva.</paragraph>
<centered line="16">Aggivacchasuttavaṇṇanāya līnatthappakāsanā samattā.</centered>
<subhead line="17">3. Mahāvacchasuttavaṇṇanā</subhead>
<paragraph line="18" number="193">Saha <pageBreak edition="V" number="2.0095" />kathā etassa atthīti <bold>sahakathī,</bold>‘‘mayaṃ pucchāvasena tumhe vissajjanavasenā’’ti evaṃ sahapavattakathoti attho. <bold>Etasseva kathitāni,</bold>tattha paṭhame vijjāttayaṃ desitaṃ, dutiye agginā dassitanti tevijjavacchasuttaṃ aggivacchasuttanti nāmaṃ visesetvā vuttaṃ. <bold>Sīghaṃ laddhiṃ na vissajjenti,</bold>yasmā saṅkhārānaṃ niyatoyaṃ vināso anaññasamuppādo, hetusamuppannāpi na cirena nijjhānaṃ khamanti, na lahuṃ. Tenāha <bold>‘‘vasātela</bold><pageBreak edition="M" number="2.0095" /><bold>…pe… sujjhantī’’</bold>ti. <bold>Pacchimagamanaṃ</bold>ñāṇassa paripākaṃ gatattā. Yaṭṭhiṃ ālambitvā udakaṃ tarituṃ otaranto puriso <bold>‘‘yaṭṭhiṃ otaritvā udake patamāno’’</bold>ti vutto. <bold>Kammapathavasena vitthāradesana</bold>nti saṃkhittadesanaṃ upādāya vuttaṃ. Tenāha <bold>‘‘mūlavasena cetthā’’</bold>tiādi. <bold>Vitthārasadisā</bold>ti kammapathavasena idha desitadesanāva mūlavasena desitadesanaṃ upādāya vitthārasadisā. <bold>Vitthāradesanā nāma natthī</bold>ti na kevalaṃ ayameva, atha kho sabbāpi buddhānaṃ nippariyāyena ujukena niravasesato vitthāradesanā nāma natthi desanāñāṇassa mahāvisayatāya karaṇasampattiyā ca tajjāya mahānubhāvattā sabbaññutaññāṇassa. Sabbaññutaññāṇasamaṅgitāya hi avasesapaṭisambhidānubhāvitāya aparimitakālasambhatañāṇasambhārasamudāgatāya kadācipi parikkhayānarahāya anaññasādhāraṇāya paṭibhānapaṭisambhidāya pahūtajivhāditadanurūparūpakāyasampattisampadāya vitthāriyamānā bhagavato desanā kathaṃ parimitā paricchinnā bhaveyya, mahākāruṇikatāya pana bhagavā veneyyajjhāsayānurūpaṃ tattha tattha parimitaṃ paricchinnaṃ katvā niṭṭhapeti. Ayañca attho <bold>mahāsīhanādasuttena</bold>(ma. ni. 1.146 ādayo) dīpetabbo. <bold>Sabbaṃ saṃkhittameva</bold>attajjhāsayavasena akathetvā bodhaneyyapuggalajjhāsayavasena desanāya niṭṭhāpitattā. Na cettha dhammasāsanavirodho pariyāyaṃ anissāya yathādhammaṃ dhammānaṃ bodhitattā sabbalahuttā cāti.</paragraph>
<paragraph line="19" number="194"><bold>Satta dhammā kāmāvacarā</bold>sampattasamādānaviratīnaṃ idhādhippetattā.</paragraph>
<paragraph line="20"><bold>Aniyametvā</bold>ti ‘‘sammāsambuddho, sāvako’’ti vā niyamaṃ visesena akatvā. <bold>Attānameva…pe… veditabbaṃ,</bold>tathā hi paribbājako ‘‘tiṭṭhatu bhavaṃ gotamo’’ti āha.</paragraph>
<paragraph line="21" number="195"><bold>Satthāva</bold><pageBreak edition="V" number="2.0096" /><bold>arahā hoti</bold>paṭipattiyā pāripūribhāvato. <bold>Tasmiṃ byākate</bold>ti tasmiṃ ‘‘ekabhikkhupi sāvako’’tiādinā suṭṭhu pañhe kathite.</paragraph>
<paragraph line="22" number="196"><bold>Sampādako</bold>ti paṭipattisampādako.</paragraph>
<paragraph line="23" number="197"><bold>Sekhāya</bold><pageBreak edition="M" number="2.0096" /><bold>vijjāyā</bold>ti sekhalakkhaṇappattāya maggapaññāya sātisayaṃ katvā karaṇavasena vuttā, phalapaññā pana tāya pattabbattā kammabhāvena vuttā. Tenāha <bold>‘‘heṭṭhimaphalattayaṃ pattabba’’</bold>nti. Imaṃ panettha aviparītamatthaṃ pāḷito eva viññāyamānaṃ appaṭivijjhanato vitaṇḍavādī ‘‘yāvatakaṃ sekhena pattabbaṃ, anuppattaṃ taṃ mayā’’ti vacanalesaṃ gahetvā ‘‘arahattamaggopi anena pattoyevā’’ti vadati. <bold>Eva</bold>nti idāni vuccamānāya gāthāya.</paragraph>
<paragraph line="24"><bold>Kilesāni pahāya pañcā</bold>ti pañcorambhāgiyasaṃyojanasaṅkhāte saṃkilese pahāya pajahitvā, pahānahetu vā. <bold>Paripuṇṇasekho</bold>ti sabbaso vaḍḍhitasekhadhammo. <bold>Aparihānadhammo</bold>ti aparihānasabhāvo. Na hi yassa phātigatehi sīlādidhammehi parihāni atthi, samādhimhi paripūrakāritāya <bold>cetovasippatto</bold>. Tenāha <bold>‘‘samāhitindriyo’’</bold>ti. Aparihānadhammattāva <bold>ṭhitatto</bold>.</paragraph>
<paragraph line="25">Anāgāminā hi asekhabhāvāvahā dhammā paripūretabbā, na sekhabhāvāvahāti so ekantaparipuṇṇe sekho vutto. <bold>Etaṃ na buddhavacana</bold>nti ‘‘maggo bahucittakkhaṇiko’’ti etaṃ vacanaṃ na buddhavacanaṃ anantarekantavipākadānato, bahukkhattuṃ pavattane payojanābhāvato ca lokuttarakusalassa, ‘‘samādhimānantarikaññamāhu (khu. pā. 6.5; su. ni. 228), na pāraṃ diguṇaṃ yantī’’ti (su. ni. 719) evamādīni suttapadāni etassatthasādhakāni. Orambhāgiyasaṃyojanappahānena sekkhadhammaparipūribhāvassa vuttatāya <bold>attho</bold>tava vacanena <bold>virujjhatī</bold>ti. <bold>Assa</bold>āyasmato vacchassa.</paragraph>
<paragraph line="26" number="198"><bold>Abhiññā vā kāraṇa</bold>nti yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi, tassa abhiññā kāraṇaṃ. Atha iddhividhapaccanubhavanādi abhiññā, evaṃ sati <bold>abhiññāpādakajjhānaṃ kāraṇaṃ. Avasāne</bold>chaṭṭhābhiññāya <bold>pana arahattaṃ</bold>. Ettha ca yasmā paṭhamasutte āsavakkhayo adhippeto, āsavā khīṇā eva, na puna khepetabbā, tasmā tattha ‘‘yāvadevā’’ti na vuttaṃ. Idha phalasamāpatti adhippetā, sā ca punappunaṃ samāpajjīyati, tasmā ‘‘yāvadevā’’ti vuttaṃ. Tato eva hi <bold>‘‘arahattaṃ vā kāraṇa’’</bold>nti vuttaṃ. Tañhi ‘‘kudāssu <pageBreak edition="V" number="2.0097" />nāmāhaṃ tadāyatanaṃ upasampajja viharissāmi, <pageBreak edition="M" number="2.0097" />yadariyā etarahi upasampajja viharantī’’ti (ma. ni. 1.465; 3.307) anuttaresu vimokkhesu pihaṃ upaṭṭhapetvā abhiññā nibbattentassa kāraṇaṃ, tayidaṃ sabbasādhāraṇaṃ na hotīti sādhāraṇavasena naṃ dassento <bold>‘‘arahattassa vipassanā vā’’</bold>ti āha.</paragraph>
<paragraph line="27" number="200"><bold>Paricaranti nāma</bold>vippakatabrahmacariyavāsattā. <bold>Pariciṇṇo hoti</bold>sāvakena nāma satthu dhamme kattabbā paricariyā sammadeva niṭṭhāpitattā. Tenāha <bold>‘‘iti…pe… thero evamāhā’’</bold>ti. <bold>Tesaṃ guṇāna</bold>nti tesaṃ asekkhaguṇānaṃ. Sesaṃ suviññeyyameva.</paragraph>
<centered line="28">Mahāvacchasuttavaṇṇanāya līnatthappakāsanā samattā.</centered>
<subhead line="29">4. Dīghanakhasuttavaṇṇanā</subhead>
<paragraph line="30" number="201">Khananaṃ <pageBreak edition="V" number="2.0098" />khataṃ, sūkarassa khataṃ ettha atthīti sūkarakhatā, sūkarassa vā imasmiṃ buddhuppāde paṭhamaṃ khataṃ upādāya <bold>sūkarakhatā,</bold>tāya. <bold>Evaṃnāmake</bold>ti evaṃ itthiliṅgavasena laddhanāmake. <bold>Paṃsudhote</bold>ti dhotapaṃsuke. <bold>Otaritvā abhiruhitabba</bold>nti pakatibhūmito anekehi sopānaphalakehi otaritvā puna leṇadvāraṃ katipayehi abhiruhitabbaṃ.</paragraph>
<paragraph line="31"><bold>Ṭhitakovā</bold>ti mātulassa ṭhitattā tattha sagāravasapatissavasena ṭhitakova. Kiñcāpi sabba-saddo avisesato anavasesapariyādāyako, vatthuadhippāyānurodhī pana saddappayogoti tamatthaṃ sandhāya paribbājako <bold>‘‘sabbaṃ me nakkhamatī’’</bold>ti āha. Yā loke manussaupapattiyotiādikā upapattiyo, tā anatthasamudāgatā tattha tattheva sattānaṃ ucchijjanato, tasmā samayavādīhi vuccamānā sabbā āyatiṃ uppajjanaupapatti na hoti. Jalabubbuḷakā viya hi ime sattā tattha tattha samaye uppajjitvā bhijjanti, tesaṃ tattha paṭisandhi natthīti assa adhippāyo. Tenāha <bold>‘‘paṭisandhiyo’’</bold>tiādi. <bold>Assa adhippāyaṃ muñcitvā</bold>ti yenādhippāyena paribbājako ‘‘sabbaṃ me nakkhamatī’’ti āha, taṃ tassa adhippāyaṃ jānantopi ajānanto viya hutvā tassa <bold>akkhare tāva dosaṃ dassento</bold>ti <pageBreak edition="M" number="2.0098" />padesasabbaṃ sandhāya tena vuttaṃ, sabbasabbavisayaṃ katvā tattha dosaṃ gaṇhanto. Yathā loke kenaci ‘‘sabbaṃ vuttaṃ, taṃ musā’’ti vutte tassa vacanassa sabbantogadhattā musābhāvo āpajjeyya, evaṃ imassapi ‘‘sabbaṃ me nakkhamatī’’ti vadato tathā pavattā diṭṭhipi nakkhamatīti atthato āpannameva hoti. Tenāha bhagavā – ‘‘esāpi te diṭṭhi nakkhamatī’’ti. Yathā pana kenaci ‘‘sabbaṃ vuttaṃ musā’’ti vutte adhippāyānurodhinī saddappavatti, tassa vacanaṃ muñcitvā tadaññesameva musābhāvo ñāyāgato, evamidhāpi ‘‘sabbaṃ me nakkhamatī’’ti vacanato yassā diṭṭhiyā vasena ‘‘sabbaṃ me nakkhamatī’’ti tena vuttaṃ, taṃ diṭṭhiṃ muñcitvā tadaññameva yathādhippetaṃ sabbaṃ nakkhamatīti ayamattho ñāyāgato, bhagavā pana vādīvaro sukhumāya āṇiyā thūlaṃ āṇiṃ nīharanto viya upāyena tassa diṭṭhigataṃ nīharituṃ tassa adhippāyena avatvā saddavasena tāva labbhamānaṃ dosaṃ dassento <bold>‘‘yāpi kho te’’</bold>tiādimāha. Tena vuttaṃ – ‘‘assa adhippāyaṃ muñcitvā akkhare tāva dosaṃ dassento’’ti.</paragraph>
<paragraph line="32">Paribbājako <pageBreak edition="V" number="2.0099" />pana yaṃ sandhāya ‘‘sabbaṃ me nakkhamatī’’ti mayā vuttaṃ, ‘‘ayaṃ so’’ti yathāvuttadosapariharaṇatthaṃ tasmiṃ atthe vuccamāne esa doso sabbo na hoti, evampi samaṇo gotamo mama vāde dosameva āropeyyāti attano ajjhāsayaṃ niguhitvā yathāvuttadosaṃ pariharitukāmo <bold>‘‘esā me’’</bold>tiādimāha. Tattha <bold>tampassa tādisamevā</bold>ti yaṃ ‘‘sabbaṃ me nakkhamatī’’ti gahitaṃ vatthu, tampi tādisameva bhaveyyāti. Ayañca sabbantogadhadiṭṭhi mayhampi diṭṭhivatthu, taṃ me khameyyavāti. Yasmā pana ‘‘esāpi diṭṭhi tuyhaṃ nakkhamatī’’ti yāpi diṭṭhi vuttā bhavatā gotamena, sāpi mayhaṃ nakkhamati, tasmā sabbaṃ me nakkhamatevāti paribbājakassa adhippāyo. Tenāha – <bold>‘‘taṃ pariharāmīti saññāya vadatī’’</bold>ti. Tathā ca vakkhati <bold>‘‘tasmāpi ucchedadiṭṭhi mayhaṃ nakkhamatī’’</bold>ti. ‘‘Esā me diṭṭhī’’ti yā ṭhitibhūtā diṭṭhi, tāya ‘‘sabbaṃ me nakkhamatī’’ti panettha sabbaggahaṇena gahitattā āha – <bold>‘‘atthato panassa esā diṭṭhi na me khamatīti āpajjatī’’</bold>ti. Ayaṃ dosoti dassento āha <bold>‘‘yassa panā’’</bold>tiādi. <bold>Esā</bold>ti diṭṭhi. <bold>Rucita</bold>nti diṭṭhidassanena abhinivisitvā rocetvā gahitaṃ. <bold>Tena hi diṭṭhiakkhamena arucitena bhavitabbanti</bold>sati diṭṭhiyā akkhamabhāve tato tāya gahitāya khameyya rucceyya yathā, evaṃ sabbassa akkhamabhāveti <pageBreak edition="M" number="2.0099" />aparabhāge <bold>sabbaṃ khamati ruccatīti āpajjati. Na panesa taṃ sampaṭicchatī</bold>ti esa ‘‘sabbaṃ me nakkhamatī’’ti evaṃ vadanto ucchedavādī taṃ vuttanayena sabbassa khamanaṃ ruccanaṃ na sampaṭicchati. Ñāyena vuttamatthaṃ kathaṃ na sampaṭicchatīti āha <bold>‘‘kevalaṃ tassāpi ucchedadiṭṭhiyā ucchedameva gaṇhātī’’</bold>ti. Sabbesañhi dhammānaṃ āyatiṃ uppādaṃ aruccitvā taṃ sandhāya ayaṃ ‘‘sabbaṃ me nakkhamatī’’ti vadati, ucchedadiṭṭhikesu ca ucchinnesu kuto ucchedadiṭṭhisabhāvoti.</paragraph>
<paragraph line="33"><bold>Tenā</bold>ti tena kāraṇena, yasmā idhekacce sattā īdisaṃ diṭṭhiṃ paggayha tiṭṭhanti, tasmāti vuttaṃ hoti. Pajahanakena vā cittena ekajjhaṃ gahetvā pajahanakehi appajahanake niddhāretuṃ bhagavā ‘‘ato…pe… bahutarā’’ti avocāti āha – <bold>‘‘pajahanakesu nissakka’’</bold>nti yathā ‘‘pañcasīlehi pabhāvanā paññavantatarā’’ti. <bold>‘‘Bahū’’</bold>ti vatvā na kevalaṃ bahū, atha kho ativiya bahūti dassento <bold>‘‘bahutarā’’</bold>ti āha. <bold>‘‘Bahū hī’’</bold>ti nayidaṃ nissakkavacanaṃ, atha kho paccattavacanaṃ. Kathaṃ hi-saddoti āha <bold>‘‘hi-kāro nipātamatta’’</bold>nti. Anissakkavacanaṃ tāva tassa pajahanakānaṃ bahubhāvato tepi parato ‘‘bahutarā’’ti vuccīyanti. <bold>Mūladassana</bold>nti ye tādisaṃ dassanaṃ paṭhamaṃ upādiyanti, tajjātikameva pacchā gahitadassanaṃ. Vijātiyañhi paṭhamaṃ gahitadassanaṃ appahāya vijātiyassa gahaṇaṃ na sambhavati viruddhassa abhinivesassa saha anavaṭṭhānato <pageBreak edition="V" number="2.0100" />. Aviruddhaṃ pana mūladassanaṃ avissajjitvā visayādibhedabhinnaṃ aparadassanaṃ gahetuṃ labbhati. Tenāha <bold>‘‘ettha cā’’</bold>tiādi.</paragraph>
<paragraph line="34">Tattha kiñcāpi ekaccasassatavādo sassatucchedābhinivesānaṃ vasena yathākkamaṃ sassatucchedaggāhanajātiko, ucchedaggāhena pana sassatābhinivesassa taṃgāhena ca asassatābhinivesassa virujjhanato ubhayatthapi <bold>‘‘ekaccasassataṃ vā gahetuṃ na sakkā’’</bold>ti vuttaṃ, tathā <bold>‘‘sassataṃ vā ucchedaṃ vā na sakkā gahetu’’</bold>nti ca. Mūlasassatañhi paṭhamaṃ gahitaṃ. <bold>Āyatanesupi yojetabba</bold>nti paṭhamaṃ cakkhāyatanaṃ sassatanti gahetvā aparabhāge na kevalaṃ cakkhāyatanameva sassataṃ, sotāyatanampi sassataṃ, ghānāyatanādipi sassatanti gaṇhātītiādinā yojetabbaṃ. <bold>Āyatanesupī</bold>ti pi-saddena dhātūnaṃ indriyānampi gāho daṭṭhabbo. <bold>Idaṃ sandhāyā</bold>ti <pageBreak edition="M" number="2.0100" />‘‘mūle sassata’’ntiādinā vuttapaṭhamaggāhassa samānajātiyaṃ aparaggāhaṃ sandhāya.</paragraph>
<paragraph line="35"><bold>Dutiyavāre</bold>paṭhamavāre vuttasadisaṃ vuttanayeneva veditabbaṃ. <bold>Tattha ādīnavaṃ disvā</bold>ti ‘‘yadi rūpaṃ sassataṃ siyā, nayidaṃ ābādhāya saṃvatteyya. Yasmā ca kho idaṃ rūpaṃ asassataṃ, tasmā abhiṇhapaṭipīḷanaṭṭhena udayavayavantatāya rūpaṃ aniccaṃ saṅkhataṃ paṭiccasamuppannaṃ, sassatābhiniveso micchā’’tiādinā tattha sassatavāde ādīnavaṃ dosaṃ disvā. <bold>Oḷārika</bold>nti tasmā paṭipīḷanaṭṭhena ayāthāvaggāhatāya rūpaṃ na saṇhaṃ oḷārikameva. Vedanādīnampi aniccādibhāvadassanaṃ rūpavedanāādīnaṃ samānayogakkhamattā. <bold>Vissajjetī</bold>ti pajahati.</paragraph>
<paragraph line="36"><bold>Tisso laddhiyo</bold>ti sassatucchedaekaccasassatadiṭṭhiyo. Yasmā sassatadiṭṭhikā vaṭṭe rajjanassa āsannā. Tathā hi te olīyantīti vuccanti, bhavābhavadiṭṭhīnaṃ vasena imesaṃ sattānaṃ saṃsārato sīsukkhipanaṃ natthīti etāva tisso visesato gahetabbā.</paragraph>
<paragraph line="37"><bold>Idhalokaṃ paralokañca atthīti jānātī</bold>ti ettāvatā sassatadassanassa appasāvajjatākāraṇamāha, <bold>vaṭṭaṃ assādeti, abhinandatī</bold>ti iminā dandhavirāgatāya. Tenāha <bold>‘‘tasmā’’</bold>tiādi. <bold>Idhalokaṃ paralokañca atthīti jānātī</bold>ti iminā tāsu tāsu gatīsu sattānaṃ saṃsaraṇaṃ paṭikkhipatīti dasseti, <bold>sukatadukkaṭānaṃ kammānaṃ phalaṃ atthīti jānātī</bold>ti iminā kammaphalaṃ. <bold>Kusalaṃ na karotī</bold>ti iminā kammaṃ, <bold>akusalaṃ karonto na bhāyatī</bold>ti iminā puññāpuññāni sabhāvato jāyantīti dasseti. <bold>Vaṭṭaṃ assādeti abhinandati</bold>tanninnabhāvato <pageBreak edition="V" number="2.0101" />. <bold>Sīghaṃ laddhiṃ jahituṃ na sakkoti</bold>vaṭṭupacchedassa aruccanato. Ucchedavādī hi tasmiṃ bhave ucchedaṃ maññati. Tato paraṃ <bold>idhalokaṃ paralokañca atthīti jānāti</bold>sukatadukkaṭānaṃ phalaṃ atthīti jānāti kammaphalavādībhāvato. Yebhuyyena hi ucchedavādī sabhāvaniyatiyadicchābhinivesesu aññatrābhiniveso hoti. <bold>Sīghaṃ dassanaṃ pajahati</bold>vaṭṭābhiratiyā abhāvato. <bold>Pāramiyo pūretuṃ sakkonto paccekabuddho hutvā,</bold>lokavohāramatteneva so sammāsambuddho hutvā parinibbāyatīti yojanā. <bold>Asakkonto</bold>ti buddho hotuṃ asakkonto. <bold>Abhinīhāraṃ</bold><pageBreak edition="M" number="2.0101" /><bold>katvā</bold>aggasāvakādibhāvassa abhinīhāraṃ sampādetvā. <bold>Sāvako hutvā</bold>ti aggasāvako mahāsāvako hutvā, tatthāpi tevijjo chaḷabhiñño paṭisambhidāppatto vā sukkhavipassako eva vā buddhasāvako hutvā parinibbāyati. Sabbamidaṃ ucchedavādino kalyāṇamittanissayena sammattaniyāmokkamane khippavirāgatādassanatthaṃ āgataṃ. Tenāha <bold>‘‘tasmā’’</bold>tiādi.</paragraph>
<paragraph line="38" number="202"><bold>Kañjiyenevā</bold>ti āranāḷena. Kañjiyasadisena ucchedadassanena. <bold>Pūrito</bold>ti paripuṇṇajjhāsayo. <bold>So</bold>ti paribbājako. <bold>Appahāyā</bold>ti abhinditvā. <bold>Viggahoti kalaho</bold>idameva saccaṃ, moghamaññanti aññamaññaṃ viruddhaggāhoti katvā. <bold>Vivāda</bold>nti viruddhavādaṃ. <bold>Vighāta</bold>nti virodhahetukaṃ cittavighātaṃ. <bold>Vihesa</bold>nti viggahavivādanimittaṃ kāyikaṃ cetasikañca kilamathaṃ. <bold>Ādīnavaṃ disvā</bold>ti etāsaṃ diṭṭhīnaṃ evarūpo ādīnavo, aniyyānikabhāvatāya pana sampati āyatiñca mahādīnavoti evaṃ ādīnavaṃ disvā.</paragraph>
<paragraph line="39" number="205">‘‘Esohamasmi, eso me attā’’tiādinā (ma. ni. 1.241; saṃ. ni. 3.8) kāyaṃ anvetīti kāyanvayo, soyeva, tassa vā samūho <bold>kāyanvayatā,</bold>kāyapaṭibaddho kileso. Tenāha <bold>‘‘kāyaṃ…pe… attho’’</bold>ti.</paragraph>
<paragraph line="40"><bold>Asammissabhāva</bold>nti asaṅkarato vavatthitabhāvaṃ. Tena tāsaṃ yathāsakaṃ paccayānaṃ uppajjitvā vigamaṃ dasseti. Evañhi tāsaṃ kadācipi saṅkaro natthi. Tenāha <bold>‘‘tatrāyaṃ saṅkhepattho’’</bold>tiādi. Sarūpaṃ aggahetvā ‘‘aññā vedanā’’ti aniyamena vuttattā tameva vigamaṃ dassento <bold>‘‘anuppannāva honti antarahitā vā’’</bold>ti āha. Sarūpato niyametvā vuccamāne kāci anuppannā vā hoti, kāci antarahitā vāti. <bold>Cuṇṇavicuṇṇabhāvadassanattha</bold>nti khaṇe khaṇe bhijjamānabhāvadassanatthaṃ.</paragraph>
<paragraph line="41"><bold>Na kenaci</bold><pageBreak edition="V" number="2.0102" /><bold>saṃvadatī</bold>ti kenaci puggalena saddhiṃ diṭṭhirāgavasena saṃkiliṭṭhacitto na vadati. Tenāha <bold>‘‘sassataṃ gahetvā’’</bold>tiādi. <bold>Na vivadatī</bold>ti viruddhabhāvo hutvā na vivadati. <bold>Parivattetvā</bold>ti ucchedaṃ gahetvā ekaccasassataṃ gahetvā evaṃ vuttanayena tayopi vādā parivattetvā yojetabbā <pageBreak edition="M" number="2.0102" />. <bold>Tena voharatī</bold>ti tena lokavohārena lokasamaññaṃ anatidhāvanto satto puriso puggalotiādinā voharati, na pana ito bāhirakā viya abhinivisati. Tenāha <bold>‘‘aparāmasanto’’</bold>ti. <bold>Kañci dhamma</bold>nti rūpādīsu ekaṃ dhammampi. <bold>Parāmāsaggāhena aggaṇhanto</bold>ti ‘‘nicca’’ntiādinā, ‘‘etaṃ mamā’’tiādinā ca dhammasabhāvaṃ atikkamitvā parato āmasitvā gahaṇena aggaṇhanto.</paragraph>
<paragraph line="42"><bold>Katāvī</bold>ti katakicco. <bold>So vadeyyā</bold>ti khīṇāsavo bhikkhu ahaṅkāramamaṅkāresu sabbaso samucchinnesupi ahaṃ vadāmīti vadeyya. Tattha <bold>aha</bold>nti niyakajjhattasantāne. <bold>Mama</bold>nti tassa santakabhūte vatthusmiṃ lokaniruḷhe. <bold>Samañña</bold>nti tattha sukusalatāya loke samaññā kusalo viditvā. <bold>Vohāramattenā</bold>ti kevalaṃ paccekabuddho hutvā mahābodhipāramiyo pūretuṃ asakkonto sāvako hutvā desavohāramattena na appahīnataṇho viya andhaputhujjano abhinivesanavasena.</paragraph>
<paragraph line="43" number="206"><bold>Sassatādīsū</bold>ti sassatābhinivesādīsu. <bold>Tesaṃ tesaṃ dhammāna</bold>nti niddhāraṇe sāmivacanaṃ. <bold>Sassataṃ abhiññāyā</bold>ti sassatadiṭṭhiṃ samudayato atthaṅgamato assādato nissaraṇato abhivisiṭṭhāya paññāya paṭivijjhitvā. <bold>Pahāna</bold>nti accantappahānaṃ samucchedaṃ. <bold>Rūpassa pahāna</bold>nti rūpassa tappaṭibaddhasaññojanappahānena pahānaṃ. <bold>Anuppādanirodhena niruddhehi āsavehi aggahetvāva cittaṃ vimucci</bold>. ‘‘Āsavehi cittaṃ vimuccī’’ti ettha kiñcipi aggahetvā asesetvā. <bold>Soḷasa paññā</bold>ti mahāpaññādikā soḷasa paññā. <bold>Caturaṅgasamannāgato</bold>ti puṇṇauposathadivasatā, kenaci anāmantitameva anekasatānaṃyeva anekasahassānaṃ vā bhikkhūnaṃ sannipatitatā, sabbesaṃ ehibhikkhubhāvena upasampannatā, chaḷabhiññatā cāti. Tenāha <bold>‘‘tatrimāni aṅgānī’’</bold>tiādi. Yaṃ panettha atthato avibhattaṃ, taṃ suviññeyyameva.</paragraph>
<centered line="44">Dīghanakhasuttavaṇṇanāya līnatthappakāsanā samattā.</centered>
<subhead line="45">5. Māgaṇḍiyasuttavaṇṇanā</subhead>
<paragraph line="46" number="207"><bold>Dve</bold><pageBreak edition="M" number="2.0103" /><bold>māgaṇḍiyā</bold>ti dve <pageBreak edition="V" number="2.0103" />māgaṇḍiyanāmakā. <bold>Devagabbhasadisa</bold>nti devānaṃ vasanaovarakasadisaṃ. <bold>Etaṃ vutta</bold>nti ‘‘bhāradvājagottassa brāhmaṇassa agyāgāre tiṇasanthārake’’ti etaṃ vuttaṃ. <bold>Na kevalaṃ taṃ divasamevā</bold>ti yaṃ divasaṃ māgaṇḍiyo paribbājako tiṇasanthārakaṃ paññattaṃ, na kevalaṃ taṃ divasameva bhagavā yenaññataro vanasaṇḍo, tenupasaṅkamīti yojanā. <bold>Gāmūpacāre</bold>ti gāmasamīpe. <bold>Saññāṇaṃ katvā</bold>ti saññāṇaṃ katvā viya. Na hi bhagavato tassa saññāṇakaraṇe payojanaṃ atthi.</paragraph>
<paragraph line="47"><bold>Samaṇaseyyānurūpa</bold>nti samaṇassa anucchavikā seyyā. Pāsaṃsattho hi ayaṃ rūpa-saddo. Tenāha <bold>‘‘imaṃ tiṇasanthāraka’’</bold>ntiādi. <bold>Anākiṇṇo</bold>ti viluḷito aghaṭṭito. Hatthapādasīsehi tattha tattha pahaṭena na calito <bold>abhinno,</bold>acalitattā eva abhinnaṃ attharaṇaṃ. <bold>Paricchinditvā paññatto viyā</bold>ti ayaṃ chekena cittakārena cintetvā tulikāya paricchinnalekhāya paricchinditvā likhitā cittakataseyyā viya. Bhūnaṃ vuccati vaḍḍhitaṃ, taṃ hantīti <bold>bhūnahuno</bold>. Tenāha <bold>‘‘hatavaḍḍhino’’</bold>ti. Taṃ panāyaṃ cakkhādīsu saṃvaravidhānaṃ vaḍḍhihananaṃ maññati. Tenāha <bold>‘‘mariyādakārakassā’’</bold>ti. <bold>Brūhetabba</bold>nti uḷāravisayūpahārena vaḍḍhetabbaṃ pīṇetabbaṃ. Taṃ pana ananubhūtānubhavanena hotīti āha <bold>‘‘adiṭṭhaṃ dakkhitabba’’</bold>nti. Anubhūtaṃ pana apaṇītaṃ hotīti vuttaṃ <bold>‘‘diṭṭhaṃ samatikkamitabba’’</bold>nti. Sesavāresupi eseva nayo. Paramadiṭṭhadhammanibbānavādī kiresa paribbājako, tasmā <bold>evaṃ chasu dvāresu vaḍḍhiṃ paññapeti</bold>. Yasmā yaṃ channampi cakkhādīnaṃ yathāsakaṃ visayaggahaṇaṃ paṭikkhipanto lokassa avaḍḍhitaṃ vināsameva paññapeti, <bold>tasmā so</bold>sayampi <bold>vaḍḍhihato</bold>hatavaḍḍhito.</paragraph>
<paragraph line="48">Saṃkilesato ārakattā <bold>ariyo</bold>niyyānikadhammabhāvato <bold>ñāyo dhammo</bold>. Vajjalesassapi abhāvato <bold>kusalo</bold>. Tenāha <bold>‘‘parisuddhe kāraṇadhamme anavajje’’</bold>ti. <bold>Uggatassā</bold>ti uccakulīnatādinā uḷārassa. <bold>Mukhe ārakkhaṃ ṭhapetvā</bold>ti mukhena saṃyato hutvā. <bold>Ambajambūādīni gahetvā viya apūrayamāno</bold>ti ambajambūādīni aññamaññavisadisāni viya pūraṇakathānayena yaṃ kiñci akathetvā. Tenāha <bold>‘‘mayā kathitaniyāmenā’’</bold>ti.</paragraph>
<paragraph line="49" number="208"><bold>Phalasamāpattiyā</bold><pageBreak edition="M" number="2.0104" /><pageBreak edition="V" number="2.0104" /><bold>vuṭṭhito</bold>ti divāvihārato vuṭṭhitoti attho. Divāvihāropi hi ‘‘paṭisallāna’’nti vuccati ‘‘rahogatassa paṭisallīnassa evaṃ cetaso parivitakko udapādī’’tiādīsu (pārā. 18). Bhagavā hi phalasamāpattito vuṭṭhānuttarakālaṃ tesaṃ kathāsallāpaṃ sutvā divāvihārato vuṭṭhāya tattha gato. Saṃvego nāma sahottappañāṇaṃ, taṃ nibbindanavasenapi hoti, saṃveganissitaṃ sandhāyāha <bold>‘‘pītisaṃvegena saṃviggo’’</bold>ti. So pana yasmā purimāvatthāya calanaṃ hoti cittassa, tasmā āha <bold>‘‘calito kampito’’</bold>ti. <bold>Tikhiṇasotena purisenā</bold>ti bhagavantaṃ sandhāyāha.</paragraph>
<paragraph line="50" number="209"><bold>Dhammadesanaṃ ārabhi</bold>yathā vineyyadamanakusalo <bold>vasanaṭṭhānaṭṭhenā</bold>ti idaṃ āramitabbabhāvassa bhāvalakkhaṇavacanaṃ. Āramati etthāti ārāmo, rūpaṃ ārāmo etassāti <bold>rūpārāmaṃ,</bold>tato eva tanninnabhāvena <bold>rūpe ratanti rūparataṃ,</bold>tena sammo duppattiyā rūpena sammuditanti <bold>rūpasammuditaṃ,</bold>tadetaṃ tadabhihatajavanakiccaṃ tattha āropetvā vuttaṃ. <bold>Danta</bold>ntiādīsupi eseva nayo. <bold>Dantaṃ</bold>damitaṃ. <bold>Nibbisevana</bold>nti vigatavisukāyikaṃ. <bold>Gutta</bold>nti satiyā guttaṃ. <bold>Rakkhita</bold>nti tasseva vevacanaṃ. <bold>Saṃvuta</bold>nti apanītaṃ pavesanivāraṇena. Tenāha <bold>‘‘pihita’’</bold>nti.</paragraph>
<paragraph line="51" number="210"><bold>Uppajjanapariḷāha</bold>nti uppajjanakilesapariḷāhaṃ. <bold>Kiṃ vacanaṃ vattabbaṃ assā</bold>ti rūpārammaṇaṃ anubhavitvā samudayādipahānaṃ pariggaṇhitvā parinibbinditvā virajjitvā yo vimutto, tattha kiṃ vuddhihatapariyāyo avassaṃ labhati na labhatīti pucchati. Paribbājako tādise sārabaddhavimuttike vuddhihatoti na vadeyyāti āha <bold>‘‘na kiñci, bho, gotamā’’</bold>ti.</paragraph>
<paragraph line="52" number="211"><bold>Te</bold>ti tayā, ayameva vā pāṭho. <bold>Vassaṃ vāso vassaṃ</bold>uttarapadalopena, vassituṃ arahatīti <bold>vassiko,</bold>vassakāle nivāsānucchavikoti attho.</paragraph>
<paragraph line="53"><bold>Nātiucco hoti nātinīco</bold>ti gimhiko viya ucco, hemantiko viya nīco na hoti, atha kho tadubhayavemajjhalakkhaṇatāya nātiucco hoti nātinīco. <bold>Nātitanūnī</bold>ti <pageBreak edition="M" number="2.0105" />hemantikassa viya na khuddakāni. <bold>Nātibahūnī</bold>ti gimhikassa viya na atibahūni. <bold>Missakānevā</bold>ti hemantikagimhikesu vuttalakkhaṇavomissakāni. <bold>Uṇhapavesanatthāyā</bold>ti niyūhesu purebhattaṃ pacchābhattañca patitasūriyobhāsavasena uṇhassa abbhantarapavesanatthāya. <bold>Bhittiniyūhāni nīharīyantī</bold>ti <pageBreak edition="V" number="2.0105" />dakkhiṇapasse bhittīsu niyūhāni nīharitvā karīyanti. <bold>Vipulajālānī</bold>ti puthulachiddāni. <bold>Udakayantānī</bold>ti udakavāhakayantāni.</paragraph>
<paragraph line="54"><bold>Nīluppalagacchake katvā</bold>ti vikasitehi nīluppalehi gacchake naḷinike katvā. <bold>Gandhakalala</bold>nti gandhamissakakaddamaṃ. <bold>Yamakabhittī</bold>ti yugaḷabhitti, tassā antare nāḷi, yato udakaṃ abhiruhati. <bold>Lohanāḷi</bold>nti lohamayayantanāḷiṃ. <bold>Jāla</bold>nti tambalohamayaṃ jālaṃ. <bold>Heṭṭhā yantaṃ parivattentī</bold>ti heṭṭhābhāge udakayantaṃ gamenti. <bold>Udakaphusite temente vivaṇṇatā māhosī</bold>ti <bold>nīlapaṭaṃ nivāseti. Divākāle</bold>ti divasavelāya. <bold>Ajjhattaṃ vūpasantacitto viharāmī</bold>ti etena attano phalasamāpattivihāro bhagavatā dassitoti āha – <bold>‘‘tāya ratiyā ramamānoti idaṃ catutthajjhānikaphalasamāpattiratiṃ sandhāya vutta’’</bold>nti.</paragraph>
<paragraph line="55" number="212"><bold>Mahā</bold><bold>ca nesaṃ papañco</bold>ti nesaṃ rājūnaṃ mahāpapañco rājiddhivasena sabbadā sampattivisayo ca, anubhavituṃ na labhantīti adhippāyo. <bold>Mante gavesantā vicaranti,</bold>na bhogasukhaṃ. <bold>Gaṇanā</bold>nāma acchinnagaṇanā, na vigaṇagaṇanā na paṇagaṇanā. <bold>Āvaṭṭo</bold>ti yathādhigate dibbe kāme pahāya kāmahetu āvaṭṭo nivatto parivattito <bold>bhaveyya. Evaṃ mānusakā kāmā</bold>ti yathā koci kusaggena udakaṃ gahetvā mahāsamudde udakaṃ mineyya. Tattha mahāsamudde udakameva mahantaṃ vipulaṃ paṇītañca, evaṃ dibbānaṃ kāmānaṃ samīpe upanidhāya mānusakā kāmā appamattakā oramattakā nihīnā, dibbāva kāmā mahantā vipulā uḷārā paṇītā. <bold>Samadhigayhā</bold>ti sammā adhigamanavasena niggayha dibbampi sukhaṃ hīnaṃ katvā <bold>tiṭṭhati</bold>.</paragraph>
<paragraph line="56" number="213">Ārogyahetukaṃ sukhaṃ assa atthīti <bold>sukhī,</bold>taṃ panassa rogavigamatovāti āha <bold>‘‘paṭhamaṃ dukkhito pacchā sukhito’’</bold>ti. Serī nāma attādhīnavuttīti āha <bold>‘‘serī ekako bhaveyyā’’</bold>ti. Attano vaso <pageBreak edition="M" number="2.0106" />sayaṃvaso, so etassa atthīti <bold>sayaṃvasī. Aṅgārakapallaṃ viya</bold>kāmavatthupariḷāhahetuto. <bold>Tacchetvā</bold>ti ghaṭṭetvā, kaṇḍūyitvāti attho.</paragraph>
<paragraph line="57" number="214">Yena kāyo madhurakajāto hoti, taṃ kira kuṭṭhaṃ chaviṃ vināseti, cammaṃ chiddajātaṃ viya hoti. Tenevāha <bold>‘‘upahatakāyappasādo’’</bold>ti. <bold>Paccalatthā</bold>ti paṭilabhi. Avijjābhibhūtatāya virodhipaccayasamāyogena <bold>paññindriyassa upahatattā</bold>. Āyatiṃ dukkhaphalatāya etarahi ca kilesadukkhabahulatāya kāmānaṃ <bold>dukkhasamphassatā,</bold>tadubhayasaṃyuttesu tesu ca taṃ asallakkhitvā <pageBreak edition="V" number="2.0106" />ekantasukhābhiniveso viparītasaññāya, na kevalāya sukhavedanāya sukhāti pavattasaññī.</paragraph>
<paragraph line="58" number="215"><bold>Tānī</bold>ti kuṭṭhasarīre vaṇamukhāni. <bold>Asucīnī</bold>ti asubhāni. <bold>Duggandhānī</bold>ti vissagandhāni. <bold>Pūtīnī</bold>ti kuṇapabhūtāni. <bold>Idānī</bold>ti etarahi. Nakhehi vippatacchanaaggiparitāpanehi atinippīḷanakāle <bold>pāṇakā…pe… paggharanti,</bold>tena vedanā tanukā hoti. <bold>Eva</bold>nti vuttanayena vedanāya tanukabhāvato.</paragraph>
<paragraph line="59">Ārogyabhāve dhanalābhādilābhuppattito, asati ca ārogye lābhassa niratthakabhāvato, diṭṭhadhammikādisabbasampattīnaṃ lābhassa nimittabhāvato ca <bold>ārogyaparamā lābhā</bold>. Nibbāne sukhuppattito, asati ca nibbānādhigame tādisassa sukhassa anupalabbhanato, sabbasaṅkhatavivittattā ca sabbaso ca saṃsāradukkhābhāvato, adhigate ca tasmiṃ sakalavaṭṭadukkhābhāvato ca <bold>nibbānaṃ paramaṃ sukhaṃ. Pubbabhāgamaggāna</bold>nti kāyānupassanādibhedabhinnānaṃ ariyamaggassa pubbabhāgiyānaṃ maggānaṃ. Tesañca amatagāmitā nāma tanninnatāvaseneva sacchikiriyāvasenāti āha <bold>‘‘pubbabhāgagamaneneva amatagāmina’’</bold>nti. <bold>Aṭṭhaṅgiko</bold>ariyamaggo <bold>khemo</bold>sabbaparissayasamugghātanena anupaddutattā, taṃsamaṅgīnaṃ sabbaso anupaddutattā taṃsamaṅgīnaṃ sabbaso anupaddavahetuto ca. <bold>Laddhivasena gahitā</bold>ti sassatavādādīhi kevalaṃ tesaṃ laddhivasena tathā gahitā. <bold>Khemaamatagāmina</bold>nti iminā hi ‘‘khemaṃamatagāmina’’nti vibhattialopena niddeso, attho pana vibhattilopena daṭṭhabboti dasseti.</paragraph>
<paragraph line="60" number="216"><bold>Anomajjatī</bold>ti <pageBreak edition="M" number="2.0107" />anu anu omajjati. Aparāparaṃ hatthaṃ <bold>heṭṭhā otārento majjati</bold>.</paragraph>
<paragraph line="61" number="217"><bold>Cheka</bold>nti ghanabhāvena vītaṃ. Ghanamaṭṭhabhāvena sundaraṃ hotīti āha <bold>‘‘sampanna’’</bold>nti. Sādhūhi paramappicchasantuṭṭhehi lāto gahitoti <bold>sāhuḷi. Saṅkāracoḷakaṃ</bold>niccakāḷakaṃ.</paragraph>
<paragraph line="62" number="218">Tattha tattha rujanaṭṭhena vibādhanaṭṭhena <bold>rogova bhūto</bold>. Vipassanāñāṇenapi sikhāppattena ārogyaṃ ekadesena passati, nibbānañca vaṭṭapaṭipakkhatoti āha <bold>‘‘vipassanāñāṇañcevā’’</bold>ti.</paragraph>
<paragraph line="63" number="219"><bold>Antarā</bold>ti <pageBreak edition="V" number="2.0107" />paṭhamuppatti jarāmaraṇānaṃ vemajjhe. <bold>Upahato</bold>ti pittasemhādidosehi dūsitabhāvena kathito. Pittādidose pana bhesajjasevanāya nivattento upahataṃ paṭipākatikaṃ karonto <bold>cakkhūni uppādeti nāma. Vinaṭṭhānī</bold>ti anuppattidhammataṃ āpannāni.</paragraph>
<paragraph line="64" number="220"><bold>Pubbe vutte</bold>sāhuḷiyacīre. <bold>Vaṭṭe anugatacittenā</bold>ti anamatagge saṃsāravaṭṭe anādīnavadassitāya anugāmicittena.</paragraph>
<paragraph line="65" number="221"><bold>Dhammassā</bold>ti nibbānassa. <bold>Anudhamma</bold>nti anurūpaṃ niyyānadhammaṃ. Tenāha <bold>‘‘anucchavikaṃ paṭipada’’</bold>nti. <bold>Pañcakkhandhe</bold>ti pañcupādānakkhandhe dasseti. ‘‘Dīgharattaṃ vata, bho’’tiādinā pāḷiyaṃ vivaṭṭaṃ dassitaṃ. Tenāha <bold>‘‘upādānanirodhāti vivaṭṭaṃ dassento’’</bold>ti. Sesaṃ suviññeyyameva.</paragraph>
<centered line="66">Māgaṇḍiyasuttavaṇṇanāya līnatthappakāsanā samattā.</centered>
<subhead line="67">6. Sandakasuttavaṇṇanā</subhead>
<paragraph line="68" number="223">Devena <pageBreak edition="V" number="2.0108" />vassena kato sobbho devakatasobbho. Tenāha <bold>‘‘vasso…pe… rahado’’</bold>ti. <bold>Guhā</bold>ti paṃsuguhā pāsāṇaguhā missakaguhāti tisso guhā. Tattha <bold>paṃsuguhā</bold>udakamuttaṭṭhāne ahosi ninnaṭṭhānaṃ pana udakena ajjhotthataṃ. <bold>Umaṅgaṃ katvā</bold>ti heṭṭhā suduggaṃ katvā. <bold>Anamataggiyaṃ</bold><pageBreak edition="M" number="2.0108" /><bold>paccavekkhitvā</bold>ti ‘‘na kho so sattāvāso sulabharūpo, yo iminā dīghena addhunā anāvuṭṭhapubbo’’tiādinā (ma. ni. 1.160) idañca taḷākaṃ mayā vutthapubbaṃ bhavissati, tampi ṭhānaṃ so ca attabhāvo apaññattikabhāvaṃ gatoti evaṃ anamataggiyaṃ paccavekkhitvā tādisaṃ ṭhānaṃ gantuṃ vaṭṭati. Iminā nayena samuddapabbatadassanādīsupi paccavekkhaṇāvidhi veditabbo.</paragraph>
<paragraph line="69"><bold>Uccaṃ nadamānāyā</bold>ti uccaṃ katvā saddaṃ karontiyā <bold>kāmassādabhavassādādivatthu</bold>nti ‘‘ayañca ayañca kāmo iṭṭho kanto manāpo, asuko bhavo iṭṭho kanto manāpo, evamayaṃ loko piyehi piyataro’’ti evaṃ kāmassādabhavassādalokassādādisaṅkhātaṃ vatthuṃ. Duggatito saṃsārato ca niyyāti etenāti niyyānaṃ, saggamaggo mokkhamaggo ca, taṃ niyyānaṃ arahati, niyyāne vā niyuttāti niyyānikā, niyyānaṃ vā phalaṃ etissā atthīti niyyānikā, vacīduccaritādisaṃkilesato niyyātīti vā niyyānīyā, ī-kārassa rassattaṃ ya-kārassa ca ka-kāraṃ katvā niyyānikā, cetanāya saddhiṃ samphappalāpā veramaṇi. Tappaṭipakkhato aniyyānikā, tassā bhāvo aniyyānikattaṃ, tasmā <bold>aniyyānikattā. Tiracchānabhūtā</bold>ti tirokaraṇabhūtā. <bold>Gehassitakathā</bold>ti kāmapaṭisaṃyuttakathā. <bold>Kammaṭṭhānabhāve</bold>ti aniccatāpaṭisaṃyuttacatusaccakammaṭṭhānabhāve. Saha atthenāti <bold>sātthakaṃ,</bold>hitapaṭisaṃyuttanti attho. <bold>Visikhā</bold>ti gharasanniveso, visikhāgahaṇena ca tannivāsino gahitā ‘‘gāmo āgato’’tiādīsu (sārattha. ṭī. 1.ācariyaparamparakathāvaṇṇanā) viya. Tenevāha <bold>‘‘sūrā samatthā’’</bold>ti <bold>‘‘saddhā pasannā’’</bold>ti ca. Kumbhaṭṭhānappadesena kumbhadāsiyo vuttāti āha <bold>‘‘kumbhadāsikathā vā’’</bold>ti.</paragraph>
<paragraph line="70" number="228">Vohāro viya tesaṃ tathā vohāramattaṃ gahetvā vuttaṃ <bold>‘‘brahmacariyavāse’’</bold>ti. <bold>Akatā</bold>ti samena, visamena vā kenaci hetunā na katā na vihitā. Katavidho karaṇavidhi natthi <pageBreak edition="V" number="2.0109" />etesanti <bold>akaṭavidhā</bold>. Padadvayenapi loke kenaci hetupaccayena nesaṃ anibbattataṃ dasseti. <bold>Iddhiyāpi na nimmitā</bold>ti kassaci iddhimato cetovasippattassa devassa, issarādino vā iddhiyāpi na nimmitā. <bold>Animmātā</bold>ti kassaci animmāpitā. <bold>Rūpādijanakabhāva</bold>nti rūpasaddādīnaṃ paccayabhāvaṃ, rūpādayopi pathaviyādīhi <pageBreak edition="M" number="2.0109" />appaṭibaddhavuttikāti tassa adhippāyo. Yathā pabbatakūṭaṃ kenaci anibbattitaṃ kassaci ca anibbattanakaṃ, evametepīti āha <bold>‘‘pabbatakūṭā viya ṭhitāti kūṭaṭṭhā’’</bold>ti. Yamidaṃ bījato aṅkurādi jāyatīti vuccati, taṃ vijjamānameva tato nikkhamati nāvijjamānaṃ, aññathā aññatopi aññassa upaladdhi siyāti adhippāyo. <bold>Evaṃ ṭhitā</bold>ti evaṃ nibbikārā ṭhitā. <bold>Ubhayenapī</bold>ti atthadvayenapīti vadanti. ‘‘Kūṭaṭṭhā esikaṭṭhāyiṭṭhitā’’ti padadvayenapi. <bold>Tesaṃ</bold>sattannaṃ kāyānaṃ. <bold>Ṭhitattā</bold>ti nibbikārābhāvena ṭhitattā. <bold>Na calantī</bold>ti vikāraṃ nāpajjanti. Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā. Aniñjanañca atthato pakatiyā avaṭṭhānamevāti dassetuṃ <bold>‘‘na vipariṇāmentī’’</bold>ti vuttaṃ. Tathā avipariṇāmadhammattā eva te <bold>aññamaññaṃ na byābādhenti</bold>. Sati hi vikāraṃ āpādetabbatāya byābādhakatāpi siyā, tathā anuggahetabbatāya anuggāhakatāti tadabhāvaṃ dassetuṃ pāḷiyaṃ ‘‘nāla’’ntiādi vuttaṃ.</paragraph>
<paragraph line="71">Pathavī eva kāyekadesattā <bold>pathavīkāyo. Hantuṃ vā ghātetuṃ vā samattho nāma natthi</bold>jīvasattamānaṃ kāyānaṃ niccatāya nibbikārabhāvato, eteneva nesamahantabbatā aghātetabbatā atthato vuttāyevāti daṭṭhabbā. Tathā hi vuttaṃ <bold>‘‘sattannaṃtveva kāyāna’’</bold>ntiādi. <bold>Sotuṃ vā sāvetuṃ vā samattho nāma natthī</bold>ti paccekaṃ nesaṃ savanesu asamatthattā tadekadesādīsupi asamatthataṃ dīpeti. Yadi koci hantā natthi, kathaṃ satthappahāroti āha <bold>‘‘yathā muggarāsiādīsū’’</bold>tiādi. <bold>Kevalaṃ saññāmattameva hoti,</bold>hananaghātanādi pana paramatthato nattheva kāyānaṃ avikopanīyabhāvatoti adhippāyo. <bold>Kevalaṃ takkamattena niratthakaṃ diṭṭhiṃ dīpetī</bold>ti etena yasmā takkikā niraṅkusatāya parikappanassa yaṃ kiñci attanā parikappitaṃ sārato maññamānā tatheva abhinivissa takkadiṭṭhiggāhaṃ gaṇhanti, tasmā na tesaṃ diṭṭhivatthusmiṃ viññūhi vicāraṇā kattabbāti dasseti. <bold>Kecī</bold>ti sārasamāsācariyā. <bold>Pañcindriyavasenā</bold>ti pañcarūpindriyavasena. <bold>Kammanti laddhi</bold>kammabhāvena supākaṭattā. Avaṅkakathātāraṇādikā <bold>dvāsaṭṭhi paṭipadā. Ekasmiṃ kappe</bold>ti ekasmiṃ mahākappe.</paragraph>
<paragraph line="72"><bold>Purisabhūmiyo</bold>ti <pageBreak edition="M" number="2.0110" />padhānapuggalena niddeso, itthīnampetā bhūmiyo icchanteva. <bold>Bhikkhu ca pannako</bold>tiādi tesaṃ pāḷiyeva. Tattha <bold>pannako</bold>ti bhikkhāya vicaraṇakoti vadanti, tesaṃ vā paṭipattiṃ <pageBreak edition="V" number="2.0110" />paṭipannako. <bold>Jino</bold>ti jiṇṇo, jarāvasena nihīnadhātukoti vadanti, attano vā paṭipattiyā paṭipakkhaṃ jinitvā ṭhito. So kira tathābhūto kassacipi dhammaṃ na katheti, tenāha <bold>‘‘na kiñci āhā’’</bold>ti. <bold>Alābhi</bold>nti ‘‘so na kumbhimukhā paṭiggaṇhatī’’tiādinā (dī. ni. 1.394) nayena vuttaalābhahetusamāyogena alābhiṃ. Tato eva jighacchādubbalaparetatāya sayanaparāyaṇaṃ <bold>samaṇaṃ pannabhūmīti vadati</bold>.</paragraph>
<paragraph line="73"><bold>Ājīvavuttisatānī</bold>ti sattānaṃ ājīvabhūtāni jīvikāvuttisatāni. Pasuggahaṇena eḷakajāti gahitā, migaggahaṇena rurugavayādisabbamigajāti. <bold>Bahū devā</bold>ti cātumahārājikādibrahmakāyikādivasena nesaṃ antarabhedavasena bahū devā. Tattha cātumahārājikānaṃ ekacco antarabhedo <bold>‘‘mahāsamayasuttena’’</bold>(dī. ni. 2.331 ādayo) dīpetabbo. <bold>Mānusāpi anantā</bold>ti dīpadesakulavaṃsājīvādivibhāgavasena mānusāpi anantabhedā. Pisācā eva pesācā, te aparapetādayo <bold>mahantā</bold>veditabbā.</paragraph>
<paragraph line="74">Chaddantadahamandākiniyo <bold>kuḷīramucalinda</bold>nāmena vadati. <bold>Gaṇṭhikā</bold>ti pabbagaṇṭhikā. <bold>Paṇḍitopi…pe… uddhaṃ na gacchati,</bold>kasmā? Sattānaṃ saṃsaraṇakālassa niyatabhāvato.</paragraph>
<paragraph line="75">Aparipakkaṃ saṃsaraṇanimittaṃ sīlādinā <bold>paripāceti nāma</bold>sīghaṃyeva visuddhippattiyā. <bold>Paripakkaṃ phussa phussa</bold>patvā patvā paripakkabhāvāpādanena <bold>byantiṃ karoti nāma. Suttaguḷe</bold>ti suttavaṭṭiyaṃ. <bold>Nibbeṭhiyamānameva paletī</bold>ti upamāya sattānaṃ saṃsāro anukkamena khīyateva, na tassa vaddhīti dasseti paricchinnarūpattā.</paragraph>
<paragraph line="76" number="229"><bold>Niyativāde pakkhipanto</bold>ti sabbaññutaṃ paṭijānitvāpi padesaññutāya asampāyamāno tattha attano aññāṇakiriyaṃ pariharituṃ asakkonto ca ‘‘evamesā niyatī’’ti niyativāde pakkhipanto.</paragraph>
<paragraph line="77" number="230">Dhammakathāya <pageBreak edition="M" number="2.0111" />apassayabhūto anussavo etassa atthīti <bold>anussavī,</bold>tenevassa apassayavādaṃ dassetuṃ <bold>‘‘anussavanissito’’</bold>ti āha. <bold>Savanaṃ saccato</bold>ti yaṃ kiñci anussavaṃ, taṃ savanaṃ saccanti gahetvā ṭhito. <bold>Piṭakasampadāyā</bold>ti ganthasampādanena, tādisaṃ ganthaṃ paguṇaṃ vācuggataṃ katvā taṃ nissāya dhammaṃ katheti. Tenāha <bold>‘‘vaggapaṇṇāsakāyā’’</bold>tiādi.</paragraph>
<paragraph line="78" number="232"><bold>Mandapañño</bold>ti <pageBreak edition="V" number="2.0111" />parittapañño. <bold>Momūho</bold>ti sammuyhako. ‘‘Evantipi me no’’tiādinā vividho nānappakāro khepo vācāya paravādānaṃ khīpanaṃ vācāvikkhepo, taṃ <bold>vācāvikkhepaṃ,</bold>na marati na pacchijjati yathāvutto vādavikkhepo etāyāti amarā, tattha pavattā diṭṭhi amarāvikkhepo, taṃ <bold>amarāvikkhepaṃ. Apariyantavikkhepa</bold>nti ‘‘evampi me no’’tiādinā pucchitassa apariyosāpanavasena vikkhepaṃ. <bold>Ito cito ca sandhāvati</bold>ekasmiṃ sabhāve anavaṭṭhānato. <bold>Gāhaṃ na upagacchatī</bold>ti micchāgāhatāya uttaravidhānāya purimapakkhaṃ ṭhapetvā gāhaṃ na upagacchati. Amarāsadisāya amarāya vikkhepoti <bold>amarāvikkhepo</bold>.</paragraph>
<paragraph line="79"><bold>Idaṃ kusala</bold>nti ettha <bold>iti</bold>-saddo pakārattho, iminā pakārenāti attho. Amarāvikkhepiko yathā kusale, evaṃ aññasmiṃ yaṃ kiñci kenaci pucchitaṃ atthaṃ attano aruccanatāya ‘‘evantipi me no’’tiādinā tattha tattha vikkhepaññeva āpajjati, tasmā ‘‘evantipi me no’’tiādi tattha tattha pucchitākārapaṭisedhanavasena vikkhipanākāradassanaṃ. Nanu cettha vikkhepavādino vikkhepapakkhassa ananujānanaṃ vikkhepapakkhe avaṭṭhānaṃ yuttanti? Na, tatthāpi tassa sammūḷhassa paṭikkhepavaseneva vikkhepavādassa pavattanato. Tena vuttaṃ <bold>‘‘no’’</bold>ti. Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokattikādīnaṃ paṭisedhanamukhena vikkhepaṃ byākāsi.</paragraph>
<paragraph line="80">Etthāha – ‘‘nanu cāyaṃ sabbopi amarāvikkhepiko kusalādayo dhamme paralokattikādīni ca yathābhūtaṃ anavabujjhamāno tattha tattha pañhaṃ puṭṭho samāno pucchāya vikkhepamattaṃ āpajjati, tassa kathaṃ diṭṭhigatabhāvo. Na hi avattukāmassa viya pucchitamatthaṃ ajānantassa vikkhepakaraṇamattena <pageBreak edition="M" number="2.0112" />tassa diṭṭhigatikatā yuttā’’ti? Vuccate – na heva kho pucchāya vikkhepakaraṇamattena tassa diṭṭhigatikatā, atha kho micchābhinivesavasena. Sassatābhinivesena micchābhiniviṭṭhoyeva hi puggalo mandabuddhitāya kusalādidhamme paralokattikādīni ca yāthāvato appaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādabhayena ca vikkhepaṃ āpajjatīti. Atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyeva sā ekā diṭṭhi sattabhaṅgadiṭṭhi viyāti daṭṭhabbā, indriyabaddhato ca tatiyaṭṭhānabhāve dassito.</paragraph>
<paragraph line="81" number="234"><bold>Sannidhikārakaṃ</bold><pageBreak edition="V" number="2.0112" /><bold>kāme</bold>ti ettha anindriyabaddhāni adhippetānīti tilataṇḍulādiggahaṇaṃ, tassa lokassa appasādaparihāratthaṃ kadāci taṇḍulanāḷiādisaṅgahaṇakaraṇaṃ sandhāya vuttaṃ <bold>‘‘tilataṇḍulādayo paññāyantī’’</bold>ti.</paragraph>
<paragraph line="82" number="236"><bold>Ājīvakā matā nāmā</bold>ti ime ājīvakā sabbaso sammāpaṭipattirahitā micchā eva ca paṭipajjamānā adhisīlasaṅkhātassa sīlajīvitassa abhāvena matā nāma. <bold>Puttamatā</bold>ti mataputtā. <bold>Samaṇe gotame brahmacariyavāso atthī</bold>ti samaṇaṃ eva gotamaṃ parisuddho suparipuṇṇo takkarassa sammā dukkhakkhayāvaho brahmacariyavāso atthi. Etenettha dhammasudhammatādidīpanena buddhasubuddhatañca dīpeti, <bold>aññattha natthī</bold>ti iminā bāhirakesu tassa abhāvaṃ. Sesaṃ suviññeyyameva.</paragraph>
<centered line="83">Sandakasuttavaṇṇanāya līnatthappakāsanā samattā.</centered>
<subhead line="84">7. Mahāsakuludāyisuttavaṇṇanā</subhead>
<paragraph line="85" number="237"><bold>Abhiññātā</bold>ti <pageBreak edition="V" number="2.0113" />ediso ediso cāti abhilakkhaṇavasena ñātā. Appasaddassa vinīto, appasaddatāya mandabhāṇitāya vinītoti ca <bold>appasaddavinīto</bold>ti vuccamāne aññena vinītabhāvo dīpito hoti, bhagavā pana sayambhuñāṇena sayameva vinīto. Tasmā pāḷiyaṃ ‘‘appasaddavinīto’’ti na vuttaṃ. Tenāha <bold>‘‘na hi bhagavā aññena vinīto’’</bold>ti.</paragraph>
<paragraph line="86" number="238"><bold>Hiyyodivasaṃ</bold><pageBreak edition="M" number="2.0113" /><bold>upādāya</bold>tato āsannāni katipayāni divasāni <bold>purimāni nāma honti, purimānī</bold>ti ca pubbakāni, atītānīti attho. <bold>Tato para</bold>nti yathā vuttaatītadivasato anantaraṃ paraṃ purimataraṃ atisayena purimattā. Iti imesu dvīsu pavattito yathākkamaṃ purimapurimatarabhāvo, evaṃ santepi yadettha ‘‘purimatara’’nti vuttaṃ, tato pabhuti yaṃ yaṃ oraṃ, taṃ taṃ paraṃ, yaṃ yaṃ paraṃ, taṃ taṃ ‘‘purimatara’’nti vuttaṃ hoti. Kutūhalayuttā sālā <bold>kutūhalasālā</bold>yathā ‘‘ājaññaratho’’ti. <bold>Ime</bold>dassanādayo.</paragraph>
<paragraph line="87"><bold>Ayathābhūtaguṇehī</bold>ti ayathābhūtaṃ micchādīpitaatthamatteneva ugghositaguṇehi <bold>samuggato</bold>ghosito. Taranti atikkamanti etenāti titthaṃ, aggamaggo. Diṭṭhigatikamaggo pana ayathābhūtopi tesaṃ tathā vitaraṇaṃ upādāya titthanti voharīyatīti taṃ karontā <bold>titthakarā. Osaratī</bold>ti pavisati.</paragraph>
<paragraph line="88" number="239"><bold>Sahita</bold>nti pubbāparāviruddhaṃ. <bold>Na kiñci jāta</bold>nti paṭiññādosahetudosaudāharaṇadosaduṭṭhadosatāya na kiñci jātaṃ. Tenāha <bold>‘‘āropito te vādo’’</bold>ti. Vadanti tena paribhāsantīti <bold>vādo</bold>doso. <bold>Sabhāvakkosenā</bold>ti sabhāvato pavattakoṭṭhāsena.</paragraph>
<paragraph line="89" number="240"><bold>Pīḷeyyā</bold>ti madhubhaṇḍena saha bhājane pīḷetvā dadeyya. <bold>Sabrahmacārīhi sampayojetvā</bold>ti sahadhammikehi viheṭhanapayogaṃ katvā, tenāha <bold>‘‘vivādaṃ katvā’’</bold>ti.</paragraph>
<paragraph line="90" number="241"><bold>Itarītarenā</bold>ti paṇītato itarena. Tenāha <bold>‘‘lāmakalāmakenā’’</bold>ti.</paragraph>
<paragraph line="91" number="242"><bold>Bhattakosakenā</bold>ti <pageBreak edition="V" number="2.0114" />kosakabhattena, khuddakasarāvabhattakenāti attho. <bold>Beluvamattabhattāhārā</bold>ti billapamāṇabhattabhojanā. <bold>Oṭṭhavaṭṭiyā</bold>ti mukhavaṭṭiyā. <bold>Sabbākārenevā</bold>ti sabbappakāreneva. <bold>Anappāhāroti na vattabbo</bold>kadāci appāhāroti katvā. Tattha ativiya aññehi avisayhaṃ appāhārataṃ bhagavato dassetuṃ <bold>‘‘padhānabhūmiya’’</bold>ntiādi vuttaṃ. <bold>Mayā</bold>ti nissakkavacanaṃ. <bold>Visesatarā</bold>ti tena dhammena visesavantatarā.</paragraph>
<paragraph line="92">Vatasamādānavaseneva <pageBreak edition="M" number="2.0114" />paṃsukūlaṃ dhārentīti <bold>paṃsukūlikā</bold>ti āha – <bold>‘‘samādinnapaṃsukūlikaṅgā’’</bold>ti, saddattho pana <bold>‘‘visuddhimagge’’</bold>(visuddhi. 1.24) vuttanayena veditabbo. <bold>Piṇḍapātikā sapadānacārino</bold>tiādīsupi eseva nayo. Tattha tattha satthena chinditattā <bold>satthalūkhāni</bold>. Yaṃ yaṃ sappāyaṃ, tasseva gahaṇaṃ <bold>uccina</bold>nti āha <bold>‘‘uccinitvā…pe… thiraṭṭhānameva gahetvā’’</bold>ti. <bold>Alābulomasānī</bold>ti alābulomāni viya sukhumatarāni cīvarasuttaṃsūni etesaṃ santīti alābulomasāni. <bold>Pātitasāṇapaṃsukūla</bold>nti kaḷevarena saddhiṃ chaḍḍitasāṇamayaṃ paṃsukūlaṃ, yaṃ tumbamatte puḷave odhunitvā satthā gaṇhi.</paragraph>
<paragraph line="93">‘‘Yathāpi bhamaro puppha’’ntiādinā (dha. pa. 49) vuttaṃ madhukarabhikkhācāravataṃ ‘‘piṇḍiyālopabhojanaṃ nissāya pabbajjā’’ti (mahāva. 73, 128) vacanato bhikkhūnaṃ pakatibhūtaṃ vatanti vuttaṃ <bold>‘‘uñchāsake vate ratā’’</bold>ti. Vata-saddo cettha pakativatasaṅkhātaṃ sakavataṃ vadati. Tenāha <bold>‘‘uñchācariyasaṅkhāte bhikkhūnaṃ pakativate’’</bold>ti. <bold>Uccanīcagharadvāraṭṭhāyino</bold>ti mahantakhuddakagehānaṃ bahidvārakoṭṭhakaṭṭhāyino. <bold>Kabaramissakaṃ bhattaṃ saṃharitvā</bold>ti kaṇājakamissakaṃ bhattaṃ sampiṇḍitvā. <bold>Ummārato paṭṭhāyā</bold>ti gharummārato paṭṭhāya.</paragraph>
<paragraph line="94"><bold>Cīvarānuggahattha</bold>nti cīvarānurakkhaṇatthaṃ. Ettha ca yasmā buddhā nāma sadevake loke anuttaraṃ puññakkhettaṃ, sā cassa puññakkhettatā paramukkaṃsagatā, tasmā sattānaṃ tādisaṃ upakāraṃ ācikkhitvā te ca anuggaṇhantā gahapaticīvaraṃ sādiyanti, catupaccayasantose pana ne paramukkaṃsagatā evāti daṭṭhabbaṃ.</paragraph>
<paragraph line="95" number="244"><bold>Sappaccaya</bold>nti sahetukaṃ sakāraṇaṃ hutvā dhammaṃ desetīti ayamettha attho. Codako pana adhippāyaṃ ajānanto <bold>‘‘kiṃ panā’’</bold>tiādimāha. Itaro <bold>‘‘no na desetī’’</bold>tiādinā adhippāyaṃ vivarati. <bold>Nidāna</bold>nti cettha ñāpakaṃ uppattikāraṇaṃ adhippetaṃ, tañca tassa tassa anuppattiyuttassa atthassa paṭipakkhaharaṇato <bold>‘‘sappāṭihāriya’’</bold>nti vuccatīti āha <bold>‘‘purimassevetaṃ</bold><pageBreak edition="V" number="2.0115" /><bold>vevacana’’</bold>nti. Rāgādīnaṃ vā paṭiharaṇaṃ paṭihāriyaṃ, tadeva pāṭihāriyaṃ, saha pāṭihāriyenāti <bold>sappāṭihāriyaṃ</bold>. Rāgādipaṭisedhavaseneva hi satthā dhammaṃ deseti.</paragraph>
<paragraph line="96" number="245"><bold>Tassa</bold><pageBreak edition="M" number="2.0115" /><bold>tassa pañhassā</bold>ti yaṃ yaṃ pañhaṃ paro abhisaṅkharitvā bhagavantaṃ upasaṅkamitvā pucchati, tassa tassa pañhassa. <bold>Upari āgamanavādapatha</bold>nti vissajjane kate tato upari āgacchanakaṃ vādamaggaṃ. <bold>Visesetvā vadanto</bold>ti vattati, ‘‘bho gotama, vattumarahatī’’ti attano vādabhedanatthaṃ āhataṃ kāraṇaṃ attano māraṇatthaṃ āvudhaṃ nidassento viya visesetvā vadanto pahārakena vacanena. <bold>Antarantare</bold>ti mayā vuccamānakathāpabandhassa antarantare. <bold>Dadeyya</bold>vadeyya. <bold>Evarūpesu ṭhānesū</bold>ti paravādīhi saddhiṃ vādapaṭivādaṭṭhānesu. Te niggahetuṃ mayā desitaṃ suttapadaṃ ānetvā <bold>mamayeva anusāsaniṃ ovādaṃ paccāsīsanti</bold>.</paragraph>
<paragraph line="97" number="246"><bold>Sampādemī</bold>ti manorathaṃ sampādemi. <bold>Paripūremī</bold>ti ajjhāsayaṃ paripūremi. <bold>Adhisīle</bold>ti adhike uttamasīle. Sāvakasīlato ca paccekabuddhasīlato ca buddhānaṃ sīlaṃ <bold>adhikaṃ</bold>ukkaṭṭhaṃ paramukkaṃsato anaññasādhāraṇabhāvato. Tenāha <bold>‘‘buddhasīlaṃ nāma kathita’’</bold>nti. <bold>Ṭhānuppattikapaññā</bold>ti tattha tattha ṭhānaso uppannapaññā. Tenāha <bold>‘‘tatthā’’</bold>tiādi. <bold>Avasesā paññā</bold>ti idha pāḷiyaṃ āgatā anāgatā ca yathāvuttañāṇadvayavinimuttā paññā.</paragraph>
<paragraph line="98" number="247"><bold>Visesādhigamāna</bold>nti satipaṭṭhānādīnaṃ adhigandhabbavisesānaṃ. Abhiññā nāma cha abhiññā, tāsu ukkaṭṭhaniddesena chaḷabhiññārahatova aggamaggapaññā idha abhiññāti adhippetā, tassa vosānaṃ pariyosānaṃ pāramī paramukkaṃsāti avakaṃsāti ca aggaphalaṃ vuccatīti āha <bold>‘‘abhiññā…pe… arahattaṃ pattā’’</bold>ti.</paragraph>
<paragraph line="99"><bold>Upāyapadhāne</bold>ti ariyaphalādhigamanassa upāyabhūte padhāne. ‘‘Anuppannapāpakānuppādādiatthā’’ti gahitā tatheva honti, taṃ atthaṃ sādhentiyevāti etassa atthassa dīpako sammā-saddoti yathāadhippetatthassa anuppannapāpakānuppādādino upāyabhūte, padhānaupāyabhūteti attho. Sammā-saddassa vā yoniso atthadīpakataṃ sandhāya ‘‘yoniso padhāne’’ti vuttaṃ. <bold>Chandaṃ janetī</bold>ti kattukamyatākusalacchandaṃ uppādeti pavatteti vā. <bold>Vāyamatī</bold>ti payogaparakkamaṃ karoti. <bold>Vīriyaṃ ārabhatī</bold>ti kāyikacetasikavīriyaṃ karoti. <bold>Cittaṃ ukkhipatī</bold>ti <pageBreak edition="M" number="2.0116" />teneva sahajātavīriyena kosajjapakkhato cittaṃ ukkhipati. <bold>Padahatī</bold>ti sammappadhānabhūtaṃ vīriyaṃ pavatteti. Paṭipāṭiyā panetāni cattāri padāni āsevanābhāvanābahulīkammasātaccakiriyāhi <pageBreak edition="V" number="2.0116" />yojetabbāni. ‘‘Padahatī’’ti vā iminā āsevanādīhi saddhiṃ sikhāpattaṃ ussoḷhivīriyaṃ yojetabbaṃ. <bold>Vaḍḍhiyā paripūraṇattha</bold>nti yāvatā bhāvanāpāripūriyā paripūraṇatthaṃ. <bold>Yā ṭhitī</bold>ti yā kusalānaṃ dhammānaṃ paṭipakkhavigamena avaṭṭhiti. <bold>So asammoso</bold>ti so avināso. <bold>Yaṃ vepulla</bold>nti yo sabbaso vipulabhāvo mahantatā. <bold>Bhāvanāpāripūrī</bold>ti bhāvanāya paripūritā. <bold>Atthotipi veditabbaṃ purimapacchimapadānaṃ samānatthabhāvato.</bold></paragraph>
<paragraph line="100"><bold>Pubbabhāgapaṭipadā kathitā</bold>taṃtaṃvisesādhigamassa paṭipadāvibhāvanāya āraddhattā. Akusalānaṃ dhammānaṃ anuppajjanena anatthāvahatā nāma natthīti vuttaṃ – <bold>‘‘uppajjamānā’’</bold>ti vacanaṃ uppannānaṃ rāsantarabhāvena gahitattā. Tathā kusalānaṃ dhammānaṃ uppajjanenāti vuttaṃ – <bold>anuppajjamānā</bold>ti vacanaṃ uppannānaṃ rāsantarabhāvena gahitattā.<bold>Nirujjhamānā</bold>ti paṭipakkhasamāyogena vinassamānā, na khaṇanirodhavasena nirujjhamānā.</paragraph>
<paragraph line="101"><bold>Lobhādayo veditabbā,</bold>ye āraddhavipassakānaṃ uppajjanārahā. <bold>Sakiṃ uppajjitvā</bold>ti sabhāvakathanamattametaṃ. Ekavārameva hi maggo uppajjati. <bold>Nirujjhamāno</bold>ti saraseneva nirujjhamāno. Na hi tassa paṭipakkhasamāyogo nāma atthi. <bold>Phalassā</bold>ti anantarakāleva uppajjanakaphalassa. <bold>Paccayaṃ datvāva nirujjhatī</bold>ti iminā maggo sampati āyatiñca ekanteneva atthāvahoti dasseti. <bold>Purimasmimpī</bold>ti ‘‘anuppannā me kusalā dhammā anuppajjamānā anatthāya saṃvatteyyu’’nti etasmiṃ tatiyavārepi. <bold>‘‘Samathavipassanā gahetabbā’’ti vuttaṃ</bold>aṭṭhakathāyaṃ, <bold>taṃ pana</bold>maggassa anuppannatāya sabbhāvato, anuppajjamāne ca tasmiṃ vaṭṭānatthasabbhāvatoti maggassapi sādhāraṇabhāvato <bold>na yutta</bold>nti paṭikkhipati. Yadi samathavipassanānampi anuppatti anatthāvahā, maggassa anuppattiyā vattabbaṃ natthīti.</paragraph>
<paragraph line="102"><bold>Mahantaṃ</bold><pageBreak edition="M" number="2.0117" />, <bold>gāravaṃ hoti,</bold>tasmā ‘‘saṅghagāravena yathāruci vandituṃ na labhāmī’’ti saṅghena saha na nikkhami. <bold>Ettakaṃ dhātūnaṃ nidhānaṃ nāma aññatra natthi,</bold>mahādhātunidhānato hi nīharitvā katipayā dhātuyo tattha tattha cetiye upanītā, idha pana rāmagāmathūpe vinaṭṭhe nāgabhavanaṃ paviṭṭhā doṇamattā dhātuyo upanītā. <bold>Atimandāni no</bold>ti nanu ativiya mandāni.</paragraph>
<paragraph line="103"><bold>Saṃvijjitvā</bold>ti ‘‘kathañhi nāma mādiso īdisaṃ anatthaṃ pāpuṇissatī’’ti saṃvegaṃ janetvā. Īdisaṃ nāma mādisaṃ ārabbha vattabbanti <bold>kiṃ vadatīti</bold>taṃ vacanaṃ anādiyanto.</paragraph>
<paragraph line="104">Santasamāpattito <pageBreak edition="V" number="2.0117" />aññaṃ santhambhanakāraṇaṃ balavaṃ natthīti tato parihīno sammāpaṭipattiyaṃ patiṭṭhā kathaṃ bhavissatīti āha <bold>‘‘santāya…pe… na sakkotī’’</bold>ti. Na hi mahārajjuyā chinnāya suttatantū santhambhetuṃ sakkontīti. Samathe dassetvā tena samānagatikā imasmiṃ visaye vipassanāpīti iminā adhippāyenāha <bold>‘‘evaṃ uppannā samathavipassanā…pe… saṃvattantī’’</bold>ti.</paragraph>
<paragraph line="105"><bold>Kāsāva</bold>nti kāsāvavatthaṃ. <bold>Kacchaṃ pīḷetvā nivattha</bold>nti pacchimaṃ ovaṭṭikaṃ pīḷento viya daḷhaṃ katvā nivatthaṃ addasaṃsūti yojanā.</paragraph>
<paragraph line="106"><bold>Vuttanayenā</bold>ti (a. ni. ṭī. 1.1.394) ‘‘kāmā nāmete aniccā dukkhā vipariṇāmadhammā’’tiādinā vatthukāmakilesakāmesu ādīnavadassanapubbakanekkhammapaṭipattiyā chandarāgaṃ vikkhambhayato samucchindantassa ca ‘‘anuppanno ca kāmāsavo na uppajjatī’’tiādinā heṭṭhā sabbāsavasuttavaṇṇanādīsu (ma. ni. 1.15 ādayo; ma. ni. aṭṭha. 1.15 ādayo) vuttanayena. <bold>Ārammaṇarasaṃ anubhavitvā niruddhavipāko</bold>ti tadārammaṇamāha. Anubhavitvā bhavitvā ca vigataṃ <bold>bhūtavigataṃ</bold>. Anubhūtabhūtā hi bhūtatāsāmaññena bhūta-saddena vuttā. Sāmaññameva hi upasaggena visesīyatīti. Anubhūtasaddo ca kammavacanicchāya abhāvato anubhavakavācako daṭṭhabbo. Vipāko ārammaṇe uppajjitvā niruddho bhutvāvigatoti vattabbataṃ arahati, <pageBreak edition="M" number="2.0118" />vikappagāhavasena rāgādīhi tabbipakkhehi ca akusalaṃ kusalañca kammaṃ ārammaṇarasaṃ anubhavitvā vigatanti vattabbataṃ arahati. Yathāvutto pana vipāko kevalaṃ ārammaṇarasānubhavanavaseneva pavattatīti anubhavitvā vigatattā nippariyāyeneva vutto, tassa ca tathā vuttattā kammaṃ bhavitvā vigatapariyāyena, yaṃ ‘‘uppannānaṃ akusalānaṃ dhammānaṃ pahānāya, uppannānaṃ kusalānaṃ dhammānaṃ ṭhitiyā’’ti ettha ‘‘uppanna’’nti gahetvā taṃsadisānaṃ pahānaṃ, vuddhi ca vuttā. Vipaccituṃ okāsakaraṇavasena uppatitaṃ atītakammañca tato uppajjituṃ āraddho anāgato vipāko ca ‘‘okāsakatuppanno’’ti vutto. Yaṃ uppannasaddena vināpi viññāyamānaṃ uppannaṃ sandhāya ‘‘nāhaṃ, bhikkhave, sañcetanikāna’’ntiādi (a. ni. 10.217, 219) vuttaṃ.</paragraph>
<paragraph line="107"><bold>Tesū</bold>ti vipassanāya bhūmibhūtesu khandhesu. <bold>Anusayitakilesā</bold>ti anusayavasena pavattā appahīnā maggena pahātabbā kilesā adhippetā. Tenāha <bold>‘‘atītā…pe… na vattabbā’’</bold>ti. Tesañhi ambarukkhopamāya vattamānāditā na vattabbā maggena pahātabbānaṃ tādisassa vibhāgassa anuppajjanato. <bold>Appahīnāva hontī</bold>ti iminā appahīnaṭṭhena anusayaṭṭhoti dasseti. <bold>Idaṃ</bold><pageBreak edition="V" number="2.0118" /><bold>bhūmiladdhuppannaṃ nāmā</bold>ti idaṃ tesu khandhesu uppattirahakilesajātaṃ tāya eva uppattirahatāya bhūmiladdhuppannaṃ nāma, tebhūmakabhūmiladdhā nāma hotīti attho. <bold>Tāsu tāsu bhūmīsū</bold>ti manussadevādiattabhāvasaṅkhātesu upādānakkhandhesu. Tasmiṃ tasmiṃ santāne anuppattianāpāditatāya <bold>asamugghātitā</bold>. Ettha ca laddhabhūmikaṃ <bold>bhūmiladdha</bold>nti vuttaṃ aggiāhito viya.</paragraph>
<paragraph line="108"><bold>Okāsakatuppanna</bold>-saddepi ca okāso kato etenāti okāso kato etassāti ca atthadvayepi kata-saddassa paranipāto daṭṭhabbo. Āhatakhīrarukkho viya nimittaggāhavasena adhiggahitaṃ ārammaṇaṃ, anāhatakhīrarukkho viya avikkhambhitatāya antogadhakilesaṃ ārammaṇaṃ. Nimittaggāhakāvikkhambhitakilesā vā puggalā āhatānāhatakhīrarukkhasadisā. <bold>Purimanayenevā</bold>ti avikkhambhituppanne viya ‘‘imasmiṃ nāma ṭhāne nuppajjissantīti na vattabbā. Kasmā? Asamugghātitattā’’ti yojetvā vitthāretabbaṃ.</paragraph>
<paragraph line="109"><bold>Vuttaṃ</bold>paṭisambhidāmagge. Tattha ca maggena pahīnakilesānameva tidhā navattabbataṃ apākaṭaṃ supākaṭaṃ kātuṃ <bold>ajātaphalarukkho</bold>upamābhāvena <bold>āgato</bold><pageBreak edition="M" number="2.0119" />. Atītādīnaṃ appahīnatā dassanatthampi <bold>‘‘jātaphalarukkhena dīpetabba’’</bold>nti vuttaṃ. Tattha yathā acchinne rukkhe nibbattārahāni phalāni chinne anuppajjamānāni na kadāci sasabhāvāni ahesuṃ honti bhavissanti cāti tāni atītādibhāvena na vattabbāni, evaṃ maggena pahīnakilesā ca daṭṭhabbā. Yathā chede asati phalāni uppajjissanti, sati ca nuppajjissantīti chedassa sātthakatā, evaṃ maggabhāvanāya ca sātthakatā yojetabbā.</paragraph>
<paragraph line="110"><bold>Tepi pajahatiyeva</bold>kilesappahāneneva tesampi anuppattidhammatāpādanato. <bold>Abhisaṅkhāraviññāṇassā</bold>ti paṭisandhiviññāṇassa. <bold>Upādinnaanupādinnato</bold>ti upādinnakhandhato ceva kilesato ca. Upapattivasena vuṭṭhānaṃ dassetumāha – <bold>‘‘bhavavasena panā’’</bold>tiādi. Ye sotāpannassa satta bhavā appahīnā, tato pañca ṭhapetvā itare dve <bold>‘‘sugatibhavekadesā’’</bold>ti adhippetā. <bold>Sugatikāmabhavato</bold>ti sugatibhavekadesabhūtakāmabhavato. <bold>Arahattamaggo rūpārūpabhavato vuṭṭhāti</bold>uddhambhāgiyasaṃyojanasamugghātabhāvato. Yadi arahattamaggo eva ariyamaggo siyā, so eva sabbakilese pajaheyya, sabbabhavehipi vuṭṭhaheyya. Yasmā pana odhisova kilesā pahīyanti, tasmā heṭṭhimaheṭṭhimamaggehi pahīnāvasese kilese so pajahati, iti imaṃ sāmatthiyaṃ sandhāya <pageBreak edition="V" number="2.0119" /><bold>‘‘sabbabhavehi vuṭṭhātiyevātipi vadantī’’</bold>ti vuttaṃ. Tathā hi so eva ‘‘vajirūpamo’’ti vutto.</paragraph>
<paragraph line="111">Hotu tāva vuttanayena anuppannānaṃ akusalānaṃ anuppādāya, uppannānaṃ uppannasadisānaṃ pahānāya anuppattidhammatāpādanāya maggabhāvanā, <bold>atha maggakkhaṇe kathaṃ anuppannānaṃ</bold>kusalānaṃ <bold>uppādāya uppannānañca ṭhitiyā bhāvanā hoti</bold>ekacittakkhaṇikattā tassāti codeti, itaro ‘‘maggappavattiyāyevā’’ti parihāramāha. Maggo hi kāmañcekacittakkhaṇiko, tathārūpo panassa pavattiviseso, yaṃ anuppannā kusalā dhammā sātisayaṃ uppajjanti, uppannā ca savisesaṃ pāripūriṃ pāpuṇanti. Tenāha <bold>‘‘maggo hī’’</bold>tiādi. Kiñcāpi ariyamaggo vattamānakkhaṇe anuppanno nāma na hoti, anuppannapubbataṃ upādāya upacāravasena tathā vuccatīti dassetuṃ <bold>‘‘anāgatapubbaṃ hī’’</bold>tiādi vuttaṃ. <bold>Ayamevā</bold>ti ayaṃ maggassa yathāpaccayapavatti <pageBreak edition="M" number="2.0120" />eva <bold>ṭhiti nāmā</bold>ti, maggasamaṅgī puggalo maggampi bhāvento eva tassa <bold>ṭhitiyā bhāvetīti vattuṃ vaṭṭati</bold>.</paragraph>
<paragraph line="112"><bold>Upasamamānaṃ gacchatī</bold>ti vikkhambhanavasena samucchedavasena kilese upasamentaṃ vattati. Pubbabhāgindriyāni eva vā adhippetāni. Tenevāha <bold>‘‘kilesūpasamatthaṃ vā gacchatī’’</bold>ti.</paragraph>
<paragraph line="113" number="248"><bold>Adhimuccanaṭṭhenā</bold>ti (dī. ni. ṭī. 2.129; a. ni. ṭī. 3.8.66) adhikaṃ savisesaṃ muccanaṭṭhena, tenāha <bold>‘‘suṭṭhu muccanaṭṭho’’</bold>ti. Etena satipi sabbassapi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati, so bhāvanāviseso dīpito. Bhavati hi samānajātiyuttopi bhāvanāvisesena pavattiākāraviseso. Yathā taṃ saddhāvimuttato diṭṭhippattassa, tathā paccanīkadhammehi suṭṭhu vimuttatāya eva aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho. Tenāha <bold>‘‘ārammaṇe cā’’</bold>tiādi. <bold>Ayaṃ panattho</bold>ti ayaṃ adhimuccanattho <bold>pacchimavimokkhe</bold>nirodhe <bold>natthi</bold>. Kevalo vimuttattho eva tattha labbhati, taṃ sayameva parato vakkhati.</paragraph>
<paragraph line="114"><bold>Rūpī</bold>ti yenāyaṃ sasantatipariyāpannena rūpena samannāgato, taṃ yassa jhānassa hetubhāvena visiṭṭhaṃ rūpaṃ hoti. Yena visiṭṭhena rūpena ‘‘rūpī’’ti vucceyya rūpī-saddassa atisayatthadīpanato, tadeva sasantatipariyāpannarūpanimittaṃ jhānamiva paramatthato rūpībhāvasādhakanti <pageBreak edition="V" number="2.0120" />daṭṭhabbaṃ. Tenāha <bold>‘‘ajjhatta’’</bold>ntiādi. <bold>Rūpajjhānaṃ rūpaṃ</bold>uttarapadalopena. <bold>Rūpānī</bold>ti panettha purimapadalopo daṭṭhabbo. Tena vuttaṃ <bold>‘‘nīlakasiṇādīni rūpānī’’</bold>ti.</paragraph>
<paragraph line="115"><bold>Antoappanāyaṃ subhanti ābhogo natthī</bold>ti iminā pubbābhogavasena adhimutti siyāti dasseti. Evañhettha tathāvattabbatāpatticodanā anavakāsā hoti. Yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimutti siyā, tasmā aṭṭhakathāyaṃ tathā tatiyo vimokkho saṃvaṇṇito. Yasmā pana mettādivasena pavattamānā bhāvanā satte appaṭikūlato dahati, <pageBreak edition="M" number="2.0121" />te subhato adhimuccitvāva pavattati, tasmā paṭisambhidāmagge (paṭi. ma. 1.212) brahmavihārabhāvanā ‘‘subhavimokkho’’ti vuttā, tayidaṃ ubhayampi tena tena pariyāyena vuttattā na virujjhatīti daṭṭhabbaṃ.</paragraph>
<paragraph line="116"><bold>Sabbaso</bold>ti anavasesato. Na hi catunnaṃ arūpakkhandhānaṃ ekadesopi tattha avasiṭṭhoti. <bold>Vissaṭṭhattā</bold>ti yathāparicchinne kāle nirodhitattā. <bold>Uttamo vimokkho nāma</bold>ariyeheva samāpajjitabbato, ariyaphalapariyosānattā diṭṭheva dhamme nibbānappattibhāvato ca.</paragraph>
<paragraph line="117" number="249">Abhibhavatīti abhibhu (dī. ni. ṭī. 2.173; a. ni. ṭī. 3.6.61-65) parikammaṃ, ñāṇaṃ vā. Abhibhu āyatanaṃ etassāti <bold>abhibhāyatanaṃ,</bold>jhānaṃ. Abhibhavitabbaṃ vā ārammaṇasaṅkhātaṃ āyatanaṃ etassāti<bold>abhibhāyatanaṃ,</bold>jhānaṃ. Ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato cātipi sasampayuttaṃ jhānaṃ <bold>abhibhāyatanaṃ</bold>. Tenāha <bold>‘‘abhibhavanakāraṇānī’’</bold>tiādi. <bold>Tānī</bold>ti abhibhāyatanasaññitāni jhānāni. Samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti daṭṭhabbo. <bold>Parikammavasena ajjhattaṃ rūpasaññī,</bold>na appanāvasena. Na hi paṭibhāganimittārammaṇā appanā ajjhattavisayā sambhavati. <bold>Taṃ pana</bold>ajjhatta parikammavasena laddhaṃ kasiṇanimittaṃ <bold>asuvisuddhameva hoti,</bold>na bahiddhā parikammavasena laddhaṃ viya visuddhaṃ.</paragraph>
<paragraph line="118"><bold>Parittānī</bold>ti yathāladdhāni suppasarāvamattāni. Tenāha <bold>‘‘avaḍḍhitānī’’</bold>ti. <bold>Parittavasenevā</bold>ti vaṇṇavasena ābhoge vijjamānepi parittavaseneva <bold>idamabhibhāyatanaṃ vuttaṃ</bold>. Parittatā hettha abhibhavanassa kāraṇaṃ. Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati, na itarassāti <bold>‘‘ñāṇuttariko puggalo’’</bold>ti. <bold>Abhibhavitvā samāpajjatī</bold>ti <pageBreak edition="V" number="2.0121" />ettha abhibhavanaṃ samāpajjanañca upacārajjhānādhigamasamanantarameva appanājhānuppādananti āha <bold>‘‘saha nimittuppādenevettha appanaṃ pāpetī’’</bold>ti. <bold>Saha nimittuppādenā</bold>ti ca appanāparivāsābhāvassa lakkhaṇavacanametaṃ. Yo ‘‘khippābhiñño’’ti vuccati <pageBreak edition="M" number="2.0122" />, tatopi ñāṇuttarasseva abhibhāyatanabhāvanā. <bold>Etthā</bold>ti etasmiṃ nimitte. <bold>Appanaṃ pāpetī</bold>ti bhāvanā appanaṃ neti.</paragraph>
<paragraph line="119">Ettha ca keci ‘‘uppanne upacārajjhāne taṃ ārabbha ye heṭṭhimantena dve tayo javanavārā pavattanti, te upacārajjhāna pakkhikā eva, tadanantarañca bhavaṅgaparivāsena upacārāsevanāya ca vinā appanā hoti, saha nimittuppādeneva appanaṃ pāpetī’’ti vadanti, taṃ tesaṃ matimattaṃ. Na hi pārivāsikaparikammena appanāvāro icchito, nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā, tasmā upacārajjhānādhigamato paraṃ katipayabhavaṅgacittāvasāne appanaṃ pāpuṇanto ‘‘saha nimittuppādenevettha appanaṃ pāpetī’’ti vutto. ‘‘Saha nimittuppādenā’’ti ca adhippāyikamidaṃ vacanaṃ, na nītatthaṃ, adhippāyo vuttanayeneva veditabbo.</paragraph>
<paragraph line="120"><bold>Na antosamāpattiyaṃ</bold>tadā tathārūpassa ābhogassa asambhavato, samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ. <bold>Abhidhammaṭṭhakathāyaṃ</bold>(dha. sa. aṭṭha. 204) pana ‘‘iminā panassa pubbabhāgo kathito’’ti vuttaṃ. Antosamāpattiyaṃ tathā ābhogābhāve kasmā ‘‘jhānasaññāyapī’’ti vuttanti āha <bold>‘‘abhibhava…pe… atthī’’</bold>ti.</paragraph>
<paragraph line="121"><bold>Vaḍḍhitappamāṇānī</bold>ti vipulappamāṇānīti attho, na ekaṅguladvaṅgulādivasena vaḍḍhitappamāṇānīti tathā vaḍḍhanassevettha asambhavato. Tenāha <bold>‘‘mahantānī’’</bold>ti.</paragraph>
<paragraph line="122">Rūpe saññā rūpasaññā, sā assa atthīti rūpasaññī, na rūpasaññī <bold>arūpasaññī</bold>. Saññāsīsena jhānaṃ vadati. Rūpasaññāya anuppādanamevettha <bold>alābhitā. Bahiddhāva uppanna</bold>nti bahiddhāvatthusmiṃyeva uppannaṃ. <bold>Abhidhamme</bold>pana ‘‘ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni, appamāṇāni suvaṇṇadubbaṇṇānī’’ti evaṃ catunnaṃ abhibhāyatanānaṃ āgatattā <bold>abhidhammaṭṭhakathāyaṃ</bold>(dha. sa. aṭṭha. 204) ‘‘kasmā pana yathā suttante – ‘ajjhattaṃ rūpasaññī eko bahiddhā rūpāni passati parittānī’tiādi vuttaṃ, evaṃ avatvā <pageBreak edition="V" number="2.0122" />idha catūsupi abhibhāyatanesu ajjhattaṃ <pageBreak edition="M" number="2.0123" />arūpasaññitāva vuttā’’ti codanaṃ katvā ‘‘ajjhattarūpānaṃ anabhibhavanīyato’’ti kāraṇaṃ vatvā ‘‘tattha vā hi idha vā bahiddhārūpāneva abhibhavitabbāni, tasmā tāni niyamato vattabbānīti tatrāpi idhāpi vuttāni. ‘Ajjhattaṃ arūpasaññī’ti idaṃ pana satthu desanāvilāsamattamevā’’ti vuttaṃ.</paragraph>
<paragraph line="123">Ettha ca vaṇṇābhogarahitāni sahitāni ca sabbāni ‘‘parittāni suvaṇṇadubbaṇṇānī’’ti vuttāni, tathā ‘‘appamāṇānī’’ti daṭṭhabbāni. Atthi hi eso pariyāyo ‘‘parittāni abhibhuyya tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā’’ti. Pariyāyakathā hi suttantadesanāti. Abhidhamme pana nippariyāyadesanattā vaṇṇābhogarahitāni visuṃ vuttāni, tathā sahitāni. Atthi hi ubhayattha abhibhavanapariyāyoti ‘‘ajjhattaṃ rūpasaññī’’tiādinā paṭhamadutiyaabhibhāyatanesu paṭhamavimokkho, tatiyacatutthābhibhāyatanesu dutiyavimokkho, vaṇṇābhibhāyatanesu tatiyavimokkho ca abhibhavanappavattito saṅgahito, abhidhamme pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni, sabbāni ca vimokkhakiccāni jhānāni vimokkhadesanāyaṃ vuttāni. Tadetaṃ ‘‘ajjhattaṃ rūpasaññī’’ti āgatassa abhibhāyatanadvayassa abhidhamme abhibhāyatanesu avacanato ‘‘rūpī rūpāni passatī’’tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.</paragraph>
<paragraph line="124">‘‘Ajjhattarūpānaṃ anabhibhavanīyato’’ti idaṃ abhidhamme katthacipi ‘‘ajjhattaṃ rūpāni passatī’’ti avatvā sabbattha yaṃ vuttaṃ ‘‘bahiddhārūpāni passatī’’ti, tassa kāraṇavacanaṃ. Tena yaṃ aññahetukaṃ, taṃ tena hetunā vuttaṃ, yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ, na tassa aññaṃ kāraṇaṃ maggitabbanti dasseti. Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā, desanāvilāso ca yathāvuttavavatthānavasena veditabbo, veneyyajjhāsayavasena vijjamānapariyāyakathanabhāvato. ‘‘Suvaṇṇadubbaṇṇānī’’ti eteneva siddhattā nīlādiabhibhāyatanāni na vattabbānīti ce? Na, nīlādīsu <pageBreak edition="M" number="2.0124" />katādhikārānaṃ nīlādibhāvasseva abhibhavanakāraṇattā. Na hi tesaṃ parisuddhāparisuddhavaṇṇānaṃ parittatā tadappamāṇatā vā abhibhavanakāraṇaṃ, atha kho nīlādibhāvo evāti. Etesu ca parittādikasiṇarūpesu yaṃ caritassa imāni abhibhāyatanāni ijjhanti, taṃ dassetuṃ <bold>‘‘imesu panā’’</bold>tiādi vuttaṃ.</paragraph>
<paragraph line="125"><bold>Sabbasaṅgāhikavasenā</bold>ti <pageBreak edition="V" number="2.0123" />sakalanīlavaṇṇanīlanidassananīlanibhāsānaṃ sādhāraṇavasena. <bold>Vaṇṇavasenā</bold>ti sabhāvavaṇṇavasena. <bold>Nidassanavasenā</bold>ti passitabbatāvasena. <bold>Obhāsavasenā</bold>ti sappabhāsatāya avabhāsanavasena. <bold>Umāpuppha</bold>nti atasipupphaṃ. <bold>Nīlameva hoti</bold>vaṇṇasaṅkarābhāvato. <bold>Bārāṇasiyaṃ bhava</bold>nti bārāṇasiyaṃ samuṭṭhitaṃ.</paragraph>
<paragraph line="126"><bold>Te dhamme</bold>ti te satipaṭṭhānādidhamme ceva aṭṭhavimokkhadhamme ca. <bold>Ciṇṇavasībhāvāyeva</bold>tattha abhivisiṭṭhāya paññāya pariyosānuttaraṃ sataṃ gatā <bold>abhiññāvosānapāramippattā</bold>.</paragraph>
<paragraph line="127" number="250"><bold>Sakalaṭṭhenā</bold>ti (dī. ni. ṭī. 3.346; a. ni. ṭī. 3.10.25) sakalabhāvena, asubhanimittādīsu viya ekadese aṭṭhatvā anavasesato gahetabbaṭṭhenāti attho. Yathā khettaṃ sassānaṃ uppattiṭṭhānaṃ vaḍḍhiṭṭhānañca, evameva taṃtaṃsampayuttadhammānanti āha <bold>‘‘khettaṭṭhenā’’</bold>ti. <bold>Paricchinditvā</bold>ti idaṃ uddhaṃ adho tiriyanti yojetabbaṃ. Paricchinditvā eva hi sabbattha kasiṇaṃ vaḍḍhetabbaṃ. <bold>Tena tena kāraṇenā</bold>ti upariādīsu tena tena kasiṇena. Yathā kinti āha – <bold>‘‘ālokamiva rūpadassanakāmo’’</bold>ti, yathā dibbacakkhunā uddhaṃ ce rūpaṃ daṭṭhukāmo, uddhaṃ ālokaṃ pasāreti, adho ce, adho, samantato ce rūpaṃ daṭṭhukāmo, samantato ālokaṃ pasāreti, evaṃ sabbakasiṇanti attho. <bold>Ekassā</bold>ti pathavīkasiṇādīsu ekekassa. <bold>Aññabhāvānupagamanattha</bold>nti aññakasiṇabhāvānupagamanadīpanatthaṃ, aññassa vā kasiṇabhāvānupagamanadīpanatthaṃ. Na hi aññena pasāritakasiṇaṃ tato aññena pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo. <bold>Na aññaṃ</bold>pathavīādi. Na hi udakena ṭhitaṭṭhāne sasambhārapathavī atthi. <bold>Aññakasiṇasambhedo</bold>ti āpokasiṇādinā saṅkaro <pageBreak edition="M" number="2.0125" />. <bold>Sabbatthā</bold>ti sabbesu sesakasiṇesu. Ekadese aṭṭhatvā anavasesapharaṇaṃ pamāṇassa aggahaṇato <bold>appamāṇaṃ</bold>. Teneva hi nesaṃ kasiṇasamaññā. Tathā hi <bold>‘‘tañhī’’</bold>tiādimāha. Tattha <bold>cetasā pharanto</bold>ti bhāvanācittena ārammaṇaṃ karonto. Bhāvanācittañhi kasiṇaṃ parittaṃ vā vipulaṃ vā sakalameva manasi karoti.</paragraph>
<paragraph line="128"><bold>Kasiṇugghāṭimākāse pavattaṃ viññāṇaṃ</bold>pharaṇaappamāṇavasena ‘‘viññāṇakasiṇa’’nti vuttaṃ. Tathā hi taṃ ‘‘viññāṇa’’nti vuccati. <bold>Kasiṇavasenā</bold>ti ugghāṭitakasiṇavasena kasiṇugghāṭimākāse uddhaṃadhotiriyatā veditabbā. Yattakañhi ṭhānaṃ kasiṇaṃ pasāritaṃ, tattakaṃ ākāsabhāvanāvasena ākāsaṃ hotīti. Evaṃ yattakaṃ ṭhānaṃ ākāsaṃ hutvā upaṭṭhitaṃ, tattakaṃ ākāsameva hutvā viññāṇassa pavattanato āgamanavasena viññāṇakasiṇepi uddhaṃadhotiriyatā <pageBreak edition="V" number="2.0124" />vuttāti <bold>‘‘kasiṇugghāṭimākāsavasena tattha pavattaviññāṇe uddhaṃadhotiriyatā veditabbā’’</bold>ti āha.</paragraph>
<paragraph line="129" number="252"><bold>Vuttoyeva</bold>vammikasutte. <bold>Nissitañca</bold>chavatthunissitattā vipassanāñāṇassa. <bold>Paṭibaddhañca</bold>tena vinā appavattanato kāyasaññitānaṃ rūpadhammānaṃ ārammaṇakaraṇato ca. Suṭṭhu bhāti obhāsatīti vā <bold>subho</bold>. Kuruvindajātiādijātivisesopi maṇi ākarapārisuddhimūlako evāti āha <bold>‘‘suparisuddhaākarasamuṭṭhito’’</bold>ti. Dosanīharaṇavasena parikammanipphattīti āha <bold>‘‘suṭṭhu kataparikammo apanītapāsāṇasakkharo’’</bold>ti. <bold>Dhovanavedhanādīhī</bold>ti catūsu pāsāṇesu dhovanena ceva kāḷakādiapaharaṇatthāya suttena āvunanatthāya ca vijjhanena. Tāpasaṇhakaraṇādīnaṃ saṅgaho ādi-saddena. <bold>Vaṇṇasampatti</bold>nti suttassa vaṇṇasampattiṃ.</paragraph>
<paragraph line="130"><bold>Maṇi viya karajakāyo</bold>paccavekkhitabbato. <bold>Āvutasuttaṃ viya vipassanāñāṇaṃ</bold>anupavisitvā ṭhitattā. <bold>Cakkhumā puriso viya vipassanālābhī bhikkhu</bold>sammadeva tassa dassanato. <bold>Tadārammaṇāna</bold>nti rūpadhammārammaṇānaṃ. <bold>Phassapañcamakacittacetasika</bold>ggahaṇena gahitadhammāpi vipassanācittuppādapariyāpannā evāti veditabbaṃ. Evañhi tesaṃ vipassanāñāṇagatikattā ‘‘āvutasuttaṃ viya vipassanāñāṇa’’nti vacanaṃ avirodhitaṃ hoti.</paragraph>
<paragraph line="131"><bold>Ñāṇassā</bold>ti <pageBreak edition="M" number="2.0126" />paccavekkhaṇañāṇassa. Yadi evaṃ ñāṇassa vasena vattabbaṃ, na puggalassāti āha <bold>‘‘tassa panā’’</bold>tiādi. <bold>Maggassa anantaraṃ,</bold>tasmā lokiyābhiññānaṃ parato chaṭṭhābhiññāya purato vattabbaṃ vipassanāñāṇaṃ. <bold>Evaṃ santepī</bold>ti yadipāyaṃ ñāṇānupubbaṭṭhiti, evaṃ santepi <bold>etassa antarā vāro natthī</bold>ti pañcasu lokiyābhiññāsu kathitāsu <bold>ākaṅkheyyasuttā</bold>dīsu (ma. ni. 1.64 ādayo) viya chaṭṭhābhiññā kathetabbāti etassa anabhiññālakkhaṇassa vipassanāñāṇassa tāsaṃ antarā vāro na hoti, tasmā tattha avasarābhāvato idheva rūpāvacaracatutthajjhānānantarameva dassitaṃ vipassanāñāṇaṃ. <bold>Yasmā cā</bold>ti <bold>ca</bold>-saddo samuccayattho. Tena na kevalaṃ tadeva, atha kho idampi kāraṇaṃ vipassanāñāṇassa idheva dassaneti imamatthaṃ dīpeti. <bold>Dibbena cakkhunā bheravarūpaṃ passato</bold>ti ettha iddhividhañāṇena bheravaṃ rūpaṃ nimminitvā cakkhunā passatoti vattabbaṃ, evampi abhiññālābhino apariññāṇavatthukassa bhayasantāso uppajjati uccavālikavāsīmahānāgattherassa viya. <bold>Idhāpī</bold>ti imasmiṃ vipassanāñāṇepi, na satipaṭṭhānādīsu evāti adhippāyo.</paragraph>
<paragraph line="132" number="253">Manomayiddhiyaṃ <pageBreak edition="V" number="2.0125" />ciṇṇavasitāya abhiññā vosānapāramippattatā veditabbāti yojanā. <bold>Manena nibbatta</bold>nti abhiññāmanena nibbattitaṃ. <bold>Taṃ sadisabhāvadassanatthamevā</bold>ti saṇṭhānatopi vaṇṇatopi avayavavisesatopi sadisabhāvadassanatthameva. <bold>Sajātiyaṃ ṭhito,</bold>na nāgiddhiyā aññajātirūpo. <bold>Suparikammakatamattikādayo viya iddhividhañāṇaṃ</bold>vikubbanakiriyāya nissayabhāvato.</paragraph>
<paragraph line="133" number="255"><bold>Appakasirenevā</bold>ti akiccheneva.</paragraph>
<paragraph line="134" number="256">Mando uttānaseyyakadārakopi <bold>‘‘daharo’’</bold>ti vuccatīti tato visesanatthaṃ <bold>‘‘yuvā’’</bold>ti vuttaṃ. Yuvāpi koci anicchanato amaṇḍanasīlo hotīti tato visesanatthaṃ <bold>‘‘maṇḍanakajātiko’’</bold>ti vuttaṃ. Tena vuttaṃ <bold>‘‘yuvāpī’’</bold>tiādi. Kāḷatilappamāṇā bindavo <bold>kāḷatilakāni</bold>. Nātikammāsatilappamāṇā bindavo <bold>tilakāni. Vaṅkaṃ</bold>nāma piyaṅgaṃ. Yobbanapīḷakādayo <bold>mukhadūsipīḷakā</bold>. Mukhagato doso <bold>mukhadoso,</bold>lakkhaṇavacanañcetaṃ mukhe adosassapi pākaṭabhāvassa adhippetattā <pageBreak edition="M" number="2.0127" />. Yathā vā mukhe doso, evaṃ mukhe adosopi mukhadoso saralopena, mukhadoso ca mukhadoso ca mukhadosoti ekasesanayenapettha attho daṭṭhabbo. Evañhi <bold>paresaṃ soḷasavidhaṃ cittaṃ pākaṭaṃ hotī</bold>ti vacanaṃ samatthitaṃ hoti.</paragraph>
<paragraph line="135" number="259"><bold>Paṭipadāvasenā</bold>ti yathārahaṃ samathavipassanāmaggapaṭipadāvasena. <bold>Aṭṭhasu koṭṭhāsesū</bold>ti satipaṭṭhānādīsu bodhipakkhiyadhammakoṭṭhāsesu, vimokkhakoṭṭhāsesu vāti imesu aṭṭhasu koṭṭhāsesu. <bold>Sesesū</bold>ti vuttāvasesesu abhibhāyatanakoṭṭhāsādīsu. Sesaṃ suviññeyyameva.</paragraph>
<centered line="136">Mahāsakuludāyisuttavaṇṇanāya līnatthappakāsanā samattā.</centered>
<subhead line="137">8. Samaṇamuṇḍikāputtasuttavaṇṇanā</subhead>
<paragraph line="138" number="260"><bold>Uggahitu</bold>nti <pageBreak edition="V" number="2.0126" />sikkhituṃ. <bold>Uggāhetu</bold>nti sikkhāpetuṃ, pāṭhato attanā yathāuggahitamatthaṃ tabbibhāvanatthāya uccāraṇavasena paresaṃ gāhetunti attho. <bold>Samaya</bold>nti diṭṭhiṃ. Sā hi saṃyojanabhāvato sameti sambandhā eti pavattati, daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti <bold>samayo</bold>ti vuccati. Diṭṭhisaṃyojanena hi sattā ativiya bajjhantīti. Sūriyassa uggamanato atthaṅgamā ayaṃ ettako kālo rattandhakāravidhamanato divā nāma, tassa pana majjhimapahārasaññito kālo samujjalitapabhātejadahanabhāvena divā nāma. Tenāha <bold>‘‘divasassapi divābhūte’’</bold>ti. <bold>Paṭisaṃharitvā</bold>ti nivattetvā. Evaṃ cittassa paṭisaṃharaṇaṃ nāma gocarakkhette ṭhapananti āha <bold>‘‘jhānaratisevanavasena ekībhāvaṃ gato’’</bold>ti. Etena kāyavivekapubbakaṃ cittavivekamāha. Sīlādiguṇavisesayogato manasā sambhāvanīyā, te pana yasmā attano sīlādiguṇehi viññūnaṃ manāpā honti (kilesaaniggahassa pañcapasādāyattattā,) tasmā āha <bold>‘‘manavaḍḍhanakāna’’</bold>ntiādi. Tattha <bold>unnamatī</bold>ti udaggaṃ hoti. <bold>Vaḍḍhatī</bold>ti saddhāvasena vaḍḍhati. Tenāha bhagavā – ‘‘anussaraṇampahaṃ, bhikkhave, tesaṃ bhikkhūnaṃ bahūpakāraṃ vadāmī’’ti (itivu. 104; saṃ. ni. 5.184).</paragraph>
<paragraph line="139" number="261"><bold>Paññapemī</bold>ti <pageBreak edition="M" number="2.0128" />pajānanabhāvena ñāpemi tathā vavatthapemi. Tenāha <bold>‘‘dassemi ṭhapemī’’</bold>ti. <bold>Paripuṇṇakusala</bold>nti sabbaso puṇṇakusaladhammaṃ, <bold>uttamakusala</bold>nti uttamabhāvaṃ seṭṭhabhāvaṃ pattakusaladhammaṃ. <bold>Ayojjha</bold>nti vādayuddhena ayodhanīyaṃ, vādayuddhaṃ hotu, tena parājayo na hotīti dasseti, tenāha <bold>‘‘vādayuddhenā’’</bold>tiādi. <bold>Saṃvarappahāna</bold>nti pañcasu saṃvaresu yena kenaci saṃvarena saṃvaralakkhaṇaṃ pahānaṃ. <bold>Paṭisevanappahānaṃ vā</bold>ti vā-saddena parivajjanappahānādiṃ saṅgaṇhāti. Sesapadesūti ‘‘na bhāsatī’’tiādīsu padesu. <bold>Eseva nayo</bold>ti iminā ‘‘abhāsanamattameva vadatī’’ti evamādiṃ atidisati.</paragraph>
<paragraph line="140"><bold>Nābhinandī</bold>ti na sampaṭicchi. Sāsane tiṇṇaṃ duccaritānaṃ micchājīvassa vivajjanaṃ vaṇṇīyati, ayañca evaṃ katheti, tasmā <bold>sāsanassa anulomaṃ viya vadati,</bold>vadanto ca sammāsambuddhe dhamme cassa appasādaṃ na dasseti, tasmā <bold>pasannakārampi vadatīti maññamāno</bold>tassa vādaṃ <bold>na paṭisedheti</bold>.</paragraph>
<paragraph line="141" number="262"><bold>Yathā</bold><pageBreak edition="V" number="2.0127" /><bold>tassa vacanaṃ, evaṃ sante</bold>ti yathā tassa paribbājakassa vacanaṃ, evaṃ samaṇabhāve sante labbhamāne. <bold>Mayaṃ pana evaṃ na vadāmā</bold>ti etena samaṇabhāvo nāma evaṃ na hotīti dasseti. Yo hi dhammo yādiso, tatheva taṃ buddhā dīpenti. <bold>Visesañāṇaṃ na hotī</bold>ti kāyavisesavisayañāṇaṃ tassa tadā natthi, yato parakāye upakkamaṃ kareyyāti dasseti, tassa pana tattha visesañāṇampi natthevāti. Yasmā kāyapaṭibaddhaṃ kāyakammaṃ, tasmā taṃ nivattento āha <bold>‘‘aññatra phanditamattā’’</bold>ti. <bold>Kilesasahagatacittenevā</bold>ti dukkhasamphassassa asahananimittena domanassasahagatacitteneva. Dutiyavārepi eseva nayo. Jighacchāpipāsadukkhassa asahananimittena domanasseneva. <bold>Vikūjitamattā</bold>ti ettha virūpaṃ kūjitaṃ vikūjitaṃ pubbenivāsasannissayaṃ upayaṃ, taṃ panettha rodanahasanasamuṭṭhāpakacittasahagatanti dosasahagataṃ lobhasahagatañcāti daṭṭhabbaṃ. <bold>Citta</bold>nti kusalacittaṃ. Akusalacittaṃ pana atītārammaṇaṃ pavattatīti vattabbameva natthi. <bold>Saritvā</bold>ti yāva na satisaṇṭhāpanā dhammā uppajjanti, tāva supinante anubhūtaṃ viya dukkhaṃ saritvā rodanti. <bold>Hasantī</bold>ti etthāpi eseva nayo. Ayañca nayo ye laddhasukhārammaṇā hutvā gahitapaṭisandhikā mātukucchitopi sukheneva nikkhamanti, tesaṃ vasena vuttoti daṭṭhabbo. <bold>Pāyantiyā</bold>ti attano janapadadesarūpena <pageBreak edition="M" number="2.0129" />pāyantiyā. <bold>Ayampī</bold>ti ājīvopi mātu aññavihitakāle ca lokassādavasena <bold>kilesasahagatacitteneva hoti</bold>.</paragraph>
<paragraph line="142" number="263"><bold>Samadhigayhā</bold>ti sammā adhigatabhāvena gahetvā abhibhavitvā visesetvā visiṭṭho hutvā. <bold>Khīṇāsavaṃ sandhāyā</bold>ti byatirekavasena khīṇāsavaṃ sandhāya. Ayañhettha attho – khīṇāsavampi sotāpannakusalaṃ paññapeti sekkhabhūmiyaṃ ṭhitattā. Sesapadesupi eseva nayo.</paragraph>
<paragraph line="143"><bold>Tīṇi padāni nissāyā</bold>ti na kāyena pāpakaṃ kammaṃ karoti, na pāpakaṃ vācaṃ bhāsati, na pāpakaṃ ājīvaṃ ājīvatīti imāni tīṇi padāni nissāya kusalasīlamūlakā ca akusalasīlamūlakā cāti <bold>dve paṭhamacatukkā ṭhapitā. Ekaṃ padaṃ nissāyā</bold>ti na pāpakaṃ saṅkappaṃ saṅkappetīti imaṃ ekapadaṃ nissāya kusalasaṅkappamūlakā akusalasaṅkappamūlakā cāti ime <bold>dve pacchimacatukkā ṭhapitā</bold>.</paragraph>
<paragraph line="144" number="264"><bold>Vicikicchuddhaccasahagatacittadvayampi vaṭṭati</bold>balavatā mohena samannāgatattā. Tathā hi tāni ‘‘momūhacittānī’’ti vuccanti.</paragraph>
<paragraph line="145"><bold>Kuhi</bold>nti kiṃnimittaṃ. <bold>Kataraṃṭhānaṃ pāpuṇitvā</bold>ti kiṃ kāraṇaṃ āgamma. <bold>Etthete</bold>ti <bold>etthā</bold>ti kāyavacīmanosucaritabhāvanāsājīvanipphattiyaṃ <pageBreak edition="V" number="2.0128" />. Sā pana heṭṭhimakoṭiyā sotāpattiphalena dīpetabbāti āha <bold>‘‘sotāpattiphale bhumma’’</bold>nti. Yasmā ājīvaṭṭhamakaṃ avasiṭṭhañca sīlaṃ pātimokkhasaṃvarasīlassa ca pārisuddhipātimokkhādhigamena sotāpattiphalappattiyā siddho hotīti āha – <bold>‘‘pātimokkha…pe… nirujjhatī’’</bold>ti. ‘‘Sukhasīlo dukkhasīlo’’tiādīsu viya pakatiatthasīlasaddaṃ gahetvā vuttaṃ <bold>‘‘akusalasīla’’</bold>ntiādi.</paragraph>
<paragraph line="146" number="265"><bold>Kāmāvacarakusalacittameva vuttaṃ</bold>sampattasamādānaviratipubbakassa sīlassa adhippetattā. Tenāha – <bold>‘‘etena hi kusalasīlaṃ samuṭṭhātī’’</bold>ti.</paragraph>
<paragraph line="147"><bold>Sīlavā</bold>ti ettha <bold>vā</bold>-saddo pāsaṃsatthova veditabboti āha <bold>‘‘sīlasampanno hotī’’</bold>ti. Yo sīlamatte patiṭṭhito, na samādhipaññāsu, so <pageBreak edition="M" number="2.0130" />sīlamayadhammapūritatāya <bold>sīlamayo</bold>. Tenāha <bold>‘‘alamettāvatā’’</bold>tiādi. <bold>Yatthā</bold>ti yassaṃ cetovimuttiyaṃ paññāvimuttiyañca. Tadubhayañca yasmā arahattaphale saṅgahitaṃ, tasmā vuttaṃ <bold>‘‘arahattaphale bhumma’’</bold>nti. <bold>Asesaṃ nirujjhati</bold>sukhavipākabhāvassa sabbaso paṭippassambhanato.</paragraph>
<paragraph line="148" number="266">Kāmapaṭisaṃyuttā saññā <bold>kāmasaññā.</bold>Sesesupi eseva nayo. <bold>Itarā dve</bold>ti byāpādavihiṃsāsaññā.</paragraph>
<paragraph line="149"><bold>Anāgāmiphalapaṭhamajjhāna</bold>nti anāgāmiphalasahagataṃ paṭhamajjhānaṃ. <bold>Etthā</bold>ti yathāvutte paṭhamajjhāne. Ettha ca ujuvipaccanīkena paṭipakkhappahānaṃ sātisayanti paṭhamajjhānaggahaṇaṃ. Tenāha <bold>‘‘aparisesā nirujjhantī’’</bold>ti. Nekkhammasaññānaṃ kāmāvacaracittasahagatatā tassa sīlassa samuṭṭhānatā ca sampayuttanayena veditabbā.</paragraph>
<paragraph line="150" number="267">Kusalasaṅkappanirodhadutiyajjhānikaarahattaphalaakusalasaṅkappanirodha- paṭhamajjhānikaanāgāmiphalaggahaṇena samaṇo dassito. Sesaṃ suviññeyyameva.</paragraph>
<centered line="151">Samaṇamuṇḍikāputtasuttavaṇṇanāya līnatthappakāsanā samattā.</centered>
<subhead line="152">9. Cūḷasakuludāyisuttavaṇṇanā</subhead>
<paragraph line="153" number="271"><bold>Pañho</bold>ti <pageBreak edition="V" number="2.0129" />ñātuṃ icchito attho, tadeva dhammadesanāya nimittabhāvato <bold>kāraṇaṃ. Upaṭṭhātū</bold>ti ñāṇassa gocarabhāvaṃ upagacchatu. <bold>Yena kāraṇenā</bold>ti yena tuyhaṃ upaṭṭhitena kāraṇena dhammadesanā upaṭṭhaheyya, taṃ pana paribbājakassa ajjhāsayavasena tathā vuttaṃ. Tenāha <bold>‘‘etena hi…pe… dīpetī’’</bold>ti. <bold>Ekaṅgaṇānī</bold>ti pidhānābhāvena ekaṅgaṇasadisāni. Tenāha <bold>‘‘pākaṭānī’’</bold>ti.</paragraph>
<paragraph line="154"><bold>Jānanto</bold>ti attano tathābhāvaṃ sayaṃ jānanto. <bold>Sakkaccaṃ sussūsatī</bold>ti ‘‘tathābhūtaṃyeva maṃ tathā avocā’’ti sādaraṃ sussūsati. <bold>Tasmā</bold>ti dibbacakkhulābhino anāgataṃsañāṇalābhato. <bold>Evamāhā</bold>ti ‘‘yo <pageBreak edition="M" number="2.0131" />kho, udāyi, dibbena cakkhunā’’ti ārabhitvā ‘‘so vā maṃ aparantaṃ ārabbha pañhaṃ puccheyyā’’ti evaṃ avoca.</paragraph>
<paragraph line="155"><bold>Itara</bold>nti avasiṭṭhaṃ imasmiṃ ṭhāne vattabbaṃ. <bold>Vuttanayamevā</bold>ti ‘‘yo hi lābhī’’tiādinā vuttanayameva. <bold>Atīte</bold>ti pubbenivāsānussatiñāṇassa visayabhūte atthe. <bold>Anāgate</bold>ti anāgataṃsañāṇassa visayabhūte anāgate atthe.</paragraph>
<paragraph line="156">Paṃsupadese nibbattanato paṃsusamokiṇṇasarīratāya <bold>paṃsupisācakaṃ. Ekaṃ mūlaṃ gahetvā</bold>ti dīghaso heṭṭhimantena caturaṅgulaṃ, uparimantena vidatthikaṃ rukkhagacchalatādīsu yassa kassaci ekaṃ mūlaṃ gahetvā aññajātikānaṃ <bold>adissamānakāyo hoti</bold>. Ayaṃ kira nesaṃ jātisiddhā dhammatā. <bold>Tatrā</bold>ti tassa mūlavasena adissamānakatāya. <bold>Na dissati</bold>ñāṇena na passati.</paragraph>
<paragraph line="157" number="272"><bold>Na ca atthaṃ dīpeyyā</bold>ti adhippetamatthaṃ sā vācā sarūpato na ca dīpeyya, kevalaṃ vācāmattamevāti adhippāyo. Paṭiharitabbaṭṭhena parasantāne netabbaṭṭhena paṭihāriya-saddadvārena viññātabbo bhāvattho, sova pāṭihīrako niruttinayena, natthi etassa pāṭihīrakanti <bold>appāṭihīrakataṃ,</bold>ta-saddena padaṃ vaḍḍhetvā tathā vuttaṃ, aniyyānaṃ. Tenāha <bold>‘‘niratthakaṃ sampajjatī’’</bold>ti. <bold>Subhakiṇhadevaloke khandhā viya jotetī</bold>ti iminā – ‘‘dibbo rūpī manomayo sabbaṅgapaccaṅgī ahīnindriyo attā’’ti imamatthaṃ dasseti.</paragraph>
<paragraph line="158" number="273">Saupasaggapadassa <pageBreak edition="V" number="2.0130" />attho upasaggena vināpi viññāyatīti āha <bold>‘‘viddheti ubbiddhe’’</bold>ti. Sā cassa ubbiddhatā upakkilesavigamena sucibhāvena upaṭṭhānanti āha <bold>‘‘meghavigamena dūrībhūte’’</bold>ti. Indanīlamaṇi viya dibbati jotetīti <bold>devo, ākāso. ‘‘Aḍḍharattasamaye’’</bold>ti vattabbe bhummatthe vihitavacanānaṃ accantasaṃyogābhāvā upayogavacanaṃ veditabbaṃ. Puṇṇamāsiyañhi gaganamajjhassa purato vā pacchato vā ante ṭhite aḍḍharatte samayo bhinno nāma hoti, majjhe eva pana ṭhito abhinno nāma. Tenāha <bold>‘‘abhinne aḍḍharattasamaye’’</bold>ti.</paragraph>
<paragraph line="159"><bold>Ye anubhontī</bold>ti ye devā candimasūriyānaṃ ābhā anubhonti vinibhuñjanti vaḷañjanti ca <bold>tehi</bold>devehi <bold>bahū ceva bahutarā ca</bold>candimasūriyānaṃ ābhā <pageBreak edition="M" number="2.0132" />ananubhonto. Tenāha – <bold>‘‘attano sarīrobhāseneva ālokaṃ pharitvā viharantī’’</bold>ti.</paragraph>
<paragraph line="160" number="274"><bold>Pucchāmūḷho pana jāto</bold>‘‘ayaṃ paramo vaṇṇo’’ti gahitapadassa vidhamanena. <bold>Acelakapāḷi</bold>nti ‘‘acelako hoti muttācāro’’tiādinayappavattaṃ (dī. ni. 1.394) acelakapaṭipattidīpakaganthaṃ, ganthasīseneva tena pakāsitavādāni vadati. Surāmerayapānamanuyuttapuggalassa surāpānato virati tassa kāyaṃ cittañca tāpentī saṃvattatīti surāpānavirati (tapo, soyeva guṇo. Tenāha ‘‘surāpānaviratīti attho’’ti).</paragraph>
<paragraph line="161" number="275">Ekantaṃ accantameva sukhaṃ assāti <bold>ekantasukhaṃ. Pañcasu dhammesū</bold>ti ‘‘pāṇātipātā paṭiviratī’’tiādīsu pañcasu sīlācāradhammesu. <bold>Na jāniṃsū</bold>ti sammosena anupaṭṭhahanti tadatthaṃ na bujjhanti. Buddhuppādena kira vihatatejāni mahānubhāvāni mantapadāni viya bāhirakānaṃ yogāvacaraganthena saddhiṃ yogāvacarapaṭipadā nassati. <bold>Uggaṇhiṃsū</bold>ti ‘‘pañca pubbabhāgadhamme’’tiādivacanamattaṃ uggaṇhiṃsu. <bold>Tatiyajjhānato</bold>ti kāraṇopacārena phalaṃ vadati, phalabhūtato <bold>tatiyajjhānato</bold>.</paragraph>
<paragraph line="162" number="276">Ekantasukhassa lokassa paṭilābhena pattiyā tattha nibbatti <bold>paṭilābhasacchikiriyā</bold>. Ekantasukhe loke anabhinibbattitvā eva iddhiyā tattha gantvā tassa sattalokassa bhājanalokassa ca paccakkhato dassanaṃ <bold>paccakkhasacchikiriyā</bold>. Tenāha <bold>‘‘tatthā’’</bold>tiādi.</paragraph>
<paragraph line="163" number="277"><bold>Udañcaniko</bold>ti <pageBreak edition="V" number="2.0131" />udañcano. Viñjhupabbatapasse gāmānaṃ aniviṭṭhattā tiṃsayojanamattaṃ ṭhānaṃ aṭavī nāma, tattha senāsanaṃ, tasmiṃ <bold>aṭavisenāsane</bold>padhānakammikānaṃ bhikkhūnaṃ bahūnaṃ tattha nivāsena <bold>ekaṃ padhānagharaṃ ahosi</bold>.</paragraph>
<centered line="164">Cūḷasakuludāyisuttavaṇṇanāya līnatthappakāsanā samattā.</centered>
<subhead line="165">10. Vekhanasasuttavaṇṇanā</subhead>
<paragraph line="166" number="280">Saha <pageBreak edition="M" number="2.0133" /><pageBreak edition="V" number="2.0132" />vatthukāmena kilesakāmo garu garukātabbo etassāti <bold>kāmagaru</bold>. Tesveva kāmesu ninnapoṇapabbhārajjhāsayoti <bold>kāmādhimutto</bold>. Pabbajjāpaṭhamajjhānādikaṃ nekkhammaṃ garu garukātabbaṃ etassāti <bold>nekkhammagaru</bold>. Tattha ninnapoṇapabbhārajjhāsayo <bold>nekkhammādhimutto</bold>svāyamattho yathā ekacce gahaṭṭhe labbhati, evaṃ ekacce anagārepīti āha <bold>‘‘pabbajitopī’’</bold>tiādi. <bold>Ayaṃ pana</bold>vekhanaso paribbājako. So hi vekhanasatāpasapabbajjaṃ upagantvā vekhanasena iminā diṭṭhimādāya samādiyitvā ṭhitattā ‘‘vekhanaso’’ti vuccati. Yathā loko sayaṃ ekādasahi aggīhi ādittopi samāno paccakkhato anubhaviyamānaṃ sālākikaṃ aggisantāpaṃ viya anādikālānugatasammākavacarasantāpaṃ ādittatāya na sallakkheti, sammāsambuddhena pana mahākaruṇāsamussāhitamānasena ‘‘sabbaṃ, bhikkhave, āditta’’nti <bold>ādittapariyāye</bold>(saṃ. ni. 4.28; mahāva. 54) desiyamāne sallakkheti, evaṃ ayampi anādikālaparibhāvitaṃ attaajjhāsaye avaṭṭhitaṃ kāmādhimuttaṃ sarasena anupadhārento satthārā – ‘‘pañca kho ime, kaccāna, kāmaguṇā’’tiādinā kāmaguṇesu kāmasukhe bhāsiyamāne ‘‘kāmādhimuttaṃ vata pabbajitassa citta’’nti upadhāressatīti āha – <bold>‘‘imāya kathāya kathiyamānāya attano kāmādhimuttataṃ sallakkhessatī’’</bold>ti. <bold>Kāmaggasukha</bold>nti kāmetabbavatthūhi aggabhūtaṃ sukhaṃ. Sabbe hi tebhūmakadhammā kāmanīyaṭṭhena kāmā, te paṭicca uppajjanasukhato nibbānasukhameva aggabhūtaṃ sukhaṃ. Yathāha – ‘‘yāvatā, bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī’’ti (itivu. 90; a. ni. 4.34) – ‘‘nibbānaṃ paramaṃ sukha’’nti (ma. ni. 2.215, 217; dha. pa. 203) ca. Tena vuttaṃ <bold>‘‘nibbānaṃ adhippeta’’</bold>nti.</paragraph>
<paragraph line="167" number="281">Pubbenivāsañāṇalābhino pubbantaṃ ārabbha vuccamānakathā anucchavikā tadatthassa paccakkhabhāvato, tadabhāvato vekhanasassa ananucchavikāti āha <bold>‘‘yasmā…pe… natthī’’</bold>ti. <bold>Anāgatakathāya…pe… natthī</bold>ti etthāpi eseva nayo. <bold>Ārakkhatthāyā</bold>ti devatāhi mantapadehi saha ṭhitā <pageBreak edition="M" number="2.0134" />tattha ārakkhatthāya. <bold>Avijjāyā</bold>ti idaṃ lakkhaṇavacanaṃ, taṃmūlakattā vā sabbakilesadhammānaṃ avijjāva gahitā. <bold>Jānanaṃ</bold>pahīnakilesapaccavekkhaṇañāṇena. Sesaṃ suviññeyyameva.</paragraph>
<centered line="168">Vekhanasasuttavaṇṇanāya līnatthappakāsanā samattā.</centered>
<centered line="169">Niṭṭhitā ca paribbājakavaggavaṇṇanā.</centered>
</body>
</document>